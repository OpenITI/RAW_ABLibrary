[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n.\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nمجموعهء آثار\r\n9\r\n( جلد پنجم از بخش فلسفه )\r\nشرح مبسوط منظومه ( 1 )\r\n\r\n","description":"","footnote":"","page_name":" 3 ","page_number":3},
  {"content":"\r\n\r\n.\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n9\r\nمجموعهء آثار\r\nاستاد شهيد مطهرى\r\nانتشارات صدرا\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nمجموعه آثار استاد شهيد مطهري ( 9 )\r\nچاپ سوم : فروردين 1377 مطابق با ذيحجه 1418\r\nتعداد : 3000 نسخه\r\nحروفچيني ، ليتوگرافي ، چاپ صحافى : مؤسسه چاپ فجر . تلفن : 3119796\r\nناشر : انتشارات صدرا ( با كسب اجازه از شوراى نظارت بر نشر آثار استاد شهيد )\r\nكليهء حقوق چاپ و نشر مخصوص ناشر است .\r\n* تهران : خيابان ناصر خسرو ، مقابل دار الفنون ، كوچهء دكتر مسعود ، تلفن : 30513 - فاكس : 3119796\r\n* قم : خيابان ارام ، تلفن : 731522\r\nشابك : 964 - 5600 - 06 - 5\r\nISBN 964 - 5600 - 06 - 5\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n.\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n.\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\n[ جلد نهم 
  ]\r\n\r\n[ شرح مبسوط منظومه ( م . 9 و 10 ) 
  ]\r\n\r\nپيشگفتار\r\nباسمه تعالى جلد نهم از « مجموعه آثار » استاد شهيد مطهرى ( و جلد پنجم از بخش فلسفه ) شامل نيمى از كتاب شرح مبسوط منظومه مىباشد كه نيم ديگر آن جلد دهم « مجموعه آثار » را تشكيل خواهد داد . كتاب شرح مبسوط منظومه در اصل ، درسهاى منظومهء حاج ملا هادى سبزوارى توسط استاد شهيد در منزل ايشان در سال 1354 به بعد بوده است كه در آن تعدادى از اساتيد فلسفه غرب دانشگاه تهران و تعدادى از شاگردان مستعد رشته فلسفه شركت داشته‌اند . در بين درسها سؤالاتى از طرف حضار مطرح شده و استاد پاسخ گفته‌اند كه اين پرسش و پاسخ‌ها در پاورقى كتاب قرار گرفته‌اند و اكثر اين سؤالات مفيد و راهگشا بوده است .\r\nتنظيم اوليه كتاب شرح مبسوط منظومه توسط مرحوم مهندس ما شاء اللّه فهامى ( ره ) - كه خود در اين درسها شركت داشته است و چند سال پيش در اثر يك بيمارى مزمن به رحمت حق پيوست - تحت نظارت انتشارات محترم حكمت صورت گرفته است و نظر به اينكه تنظيم اين كتاب ( غير از بخش آخر يعنى « ماهيت و لواحق آن » ) از دقت نسبتا خوبى برخوردار بود ، براى درج در « مجموعه آثار » نيازى\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nبه تنظيم مجدد نبود ، گر چه يك بار به دقت و با حفظ امانت ويرايش و اغلاط چاپى مرتفع گرديد . از خداى متعال براى مرحوم مهندس فهامى طلب مغفرت و علوّ درجه مىنماييم .\r\nشرح مبسوط منظومه خصوصياتى دارد كه از آن جمله است ظهور برخورد فلسفه اسلامى و فلسفه غرب در برخى موضوعات ، بعضى تقريرات نوين و ابتكارى و برخى نظريات ابداعى استاد شهيد كه براى اولين بار در فلسفه اسلامى مطرح مىشود ، و نيز شيوهء بيان استاد كه آسان كنندهء مسائل معضل و نشان دهندهء تسلط ايشان بر فلسفه مىباشد .\r\nاميد است اين كتاب همچون ديگر آثار آن شهيد گرانقدر راهنماى علاقه‌مندان حكمت و فلسفه و سيراب كنندهء تشنگان حقيقت باشد .\r\nاز زحمات جناب آقاى مهندس محمد كوكب كه كار تصحيح چاپى و نظارت بر چاپ اين كتاب را به عهده داشته‌اند تشكر و قدردانى مىشود . از خداوند متعال توفيق بيشتر مسألت مىكنيم .\r\nپاييز 74 شوراى نظارت بر نشر آثار استاد شهيد مطهّرى\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\nفهرست مطالب\r\nمقدمه 23 حكمت الهى چيست ؟ 25 چرا فلسفه را « علم الهى » مىگويند ؟ 26 دو اشتباه از شيخ اشراق 26 فصل بندى و تقسيم مباحث منظومه 27 امور عامّه 29 ارتباط امور عامّه با مقولات كانت و هگل 29 بداهت وجود 31 ملاك بداهت چيست ؟ 32 اقامهء برهان بر بداهت مفهوم « وجود » 34 تقرير حاجى سبزوارى دربارهء بداهت مفهوم وجود 35 معناى مجهول الكنه بودن وجود 37 مفهوم « وجود » از مفاهيم انتزاعى است 37 فرق ميان مفهوم و ماهيت و حقيقت 40 اشتراك وجود 42 اشتراك لفظى و اشتراك معنوى 42 براهين اشتراك معنوى وجود 44\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nاشتراك معنوى وجود ميان خالق و مخلوق 46 مغايرت و اتحاد وجود و ماهيت 49 دلايل زيادت وجود بر ماهيت 50 نظريهء هگل 53 اشكالات وارد بر اين نظريه 53 حصص وجود 56 مراد از « كلّى » در فلسفهء افلاطون 57 اصالت وجود ( 1 ) 59 سير تاريخى مسألهء اصالت وجود 59 طرح بحث 63 طرح فرضهاى مختلف 65 ابطال فرض اوّل 66 ابطال فرض دوم 67 اصالت ماهيت ( فرض سوم ) 69 اصالت وجود ( فرض چهارم ) 70 ادلّهء قائلين به اصالت ماهيت 72 اصالت وجود ( 2 ) 76 ملاك اعتبارى بودن يك شىء از نظر شيخ اشراق 77 ردّ نظريهء شيخ اشراق در اعتبارى بودن وجود 78 نظريهء بساطت و نظريهء تركب در مشتق 78 معانى واسطه در ثبوت ، واسطه در اثبات ، واسطه در عروض 82 مقايسهء حرف هگل با سخن شيخ اشراق 87 ادلّهء قائلين به اصالت وجود 90 خير و شر از نظر حكماى اسلامى 91 دليل اوّل 92 دليل دوم 93 اصالت وجود ( 3 ) 96 دليل سوم 96 بيان اجمالى برهان 96 بيان تفصيلى برهان 97 امتناع تشكيك در ماهيت 100 نتيجهء بحث 106\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nاصالت وجود ( 4 ) 109 توضيح و تشريح برهان سوم 109 تحليل حركتهاى مكانى و غير مكانى 113 وجه استدلال براى اصالت وجود 116 شىء متحرك ماهيت ندارد 117 اصالت وجود ( 5 ) 126 دليل چهارم 126 تقرير حاجى سبزوارى 126 بيان ديگرى از برهان چهارم 131 نتيجه 134 تقرير ديگر ( معانى مختلف كلّى و جزئى ) 135 بر خلاف نظر هگل ، تشخّص از هستى است 138 قضاياى تحليلى و تركيبى 141 دو تعبير از تأليفى بودن قضيه 142 قضاياى انتزاعى 143 قضاياى ثنائيّه 144 قضاياى تأليفى انتزاعى 146 اصالت وجود ( 6 ) 148 دليل پنجم 148 موضوع و محمول بايد هم وحدت و هم كثرت داشته باشند 149 ماهيتها در ذاتشان مغاير يكديگرند 151 حقّ متعال وجود محض است 161 مقصود از اين بحث چيست ؟ 162 خدا ماهيت مجهول الكنه دارد يا ماهيت ندارد ؟ 163 ارتباط اين مسأله با بحث « مطلق و نسبى » 164 اعتبارات ماهيت 165 مخدوش بودن برهان حاجى در نفى ماهيت از واجب 168 وحدت و كثرت وجود ( 1 ) 173 تاريخچه 173 اقسام وحدت وجود 175 نظريهء نور در فلسفهء شيخ اشراق 179 اشتباه حاجى در فهم نظريهء فهلويون 179 عقايد و اقوال در بارهء وحدت وجود 182\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nتبيين فلسفى نظريهء وحدت در كثرت و كثرت در وحدت 185 تشكيك وجود مسبوق بر قبول چهار مقدمه است 189 وحدت و كثرت وجود ( 2 ) 191 نظريهء وحدت وجود در فلسفهء اسلامى منحصر به فرد است 192 بطلان نظريهء كثرت وجود 196 ذوق تألّه 199 حصّه چيست ؟ 202 وجود ذهنى 206 طرح مباحث شناخت در فلسفهء اسلامى 207 ارتباط بحث « وجود ذهنى » با « مناط صدق در قضايا » 210 ارتباط ماهوى ميان ذهن و خارج 213 تاريخچهء بحث « وجود ذهنى » 217 آيا ماهيت علم « اضافه » است ؟ 219 نظريهء اشباح 220 ادلّهء وجود ذهنى ( 1 ) 224 نظريهء مسلمين قول به شبح است يا وجود ذهنى ؟ 226 دليل اوّل وجود ذهنى : حكم بر معدومات 228 اشاره‌اى اجمالى به تاريخچهء اين برهان 230 تاريخچهء قضيهء حقيقيه در علم منطق 230 تاريخچهء قضيهء حقيقيه در علم اصول 231 اختلاف تعبير حاجى و بوعلى در قضيهء حقيقيه 232 ثبوت ممتنعات در ذهن نيز دليل وجود ذهنى است 237 ادلّهء وجود ذهنى ( 2 ) 239 دليل دوم : وجود مفاهيم كلّى 239 مثال افلاطونى از مباحث مسألهء كلّى نيست 240 آيا كلّى طبيعى در خارج موجود است ؟ 242 آيا « كلّى » جزئى تنزّل يافته است يا جزئى تعالى يافته ؟ 244 تفاوت طرح مسألهء كلّى در ميان مسلمين و اروپا 247 ارزش اين دليل 249 دليل سوم : صرافت مفاهيم 250 ادلّهء وجود ذهنى ( 3 ) 255 برهان شيخ اشراق 256\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nنظر علّامهء طباطبائى 258 كاشفيت ، لازمهء علم و خطا امرى نسبى است 259 اختراع مطلق توسط ذهن محال است 263 ساختگى بودن كيفيات ثانويه از نظر علم جديد 266 تضاد علم و فلسفه در توجيه كيفيات ثانويه 268 نقش نفس در پيدايش ادراكات 269 ردّ نظريهء باركلى 270 نفى كاشفيت علم مستلزم ايده‌آليسم مطلق است 271 نظريهء ماركسيستها دربارهء كاشفيت علم 272 اشكالات و نظريات در باب وجود ذهنى ( 1 ) 275 اشكال اوّل 276 اشكال دوم 277 نظريات وجود ذهنى و پاسخ به اين اشكالات 278 مقدمات لازم براى قبول وجود ذهنى 279 نظريهء فخر رازى 281 نظريهء قوشچى 282 نظريهء اشباح 283 نظريهء انقلاب يا نظريهء سيد صدر 284 نظريهء محقق دوانى 286 نظريهء صدر المتألّهين 287 رابطهء ذهن و خارج 288 اشكالات و نظريات در باب وجود ذهنى ( 2 ) 292 تعارضات منطقى 293 تعارض ميان جزئى و كلّى در مفهوم جزئى 296 شبههء فخر رازى 298 پاسخ خواجه به فخر رازى 300 مثال جزئى و كلّى 302 حمل اوّلى و حمل شايع و وحدات معتبر در تناقض 303 اشكالات و نظريات در باب وجود ذهنى ( 3 ) 305 مثال اول : كلى و جزئى 306 مثال دوم : شبههء معدوم مطلق 311 مثال سوم : شبههء شريك البارى 313 طرح و حل اشكال صدق يك ماهيت بر دو وجود 314 تطابق عوالم در قوس نزول و صعود 317\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nنحوهء ادراك حضورى در هر علم حصولى 319 اتحاد عاقل و معقول ( 1 ) 325 مقصود از اتحاد عاقل و معقول چيست ؟ 326 اتحاد عاقل و معقول در مورد علم ذات به ذات 329 اتحاد عاقل و معقول در مورد علم ذات به غير 330 اقسام اتحاد 331 اتحاد عاقل و معقول ( 2 ) 333 نظريهء بوعلى 340 نظريهء ملّا صدرا 341 مراتب علم 342 مقايسهء نظريهء بوعلى و نظريهء ملّاصدرا 346 اتحاد عاقل و معقول ( 3 ) 352 ياد آورى 352 براهين اتحاد عاقل و معقول 353 نظريهء صدر المتألّهين 357 معقولات ثانيه ( 1 ) 361 معقولات اوليه 362 معقولات ثانيه 364 معقولات ثانيهء منطقى 365 معقولات ثانيهء فلسفى 366 مسألهء شناخت و اهميت معقولات ثانيه 369 نظريهء كانت در باب شناخت 370 نظريهء هگل در باب شناخت 372 نقدى بر نظريهء ماترياليسم ديالكتيك 374 معقولات ثانيه ( 2 ) 377 ياد آورى 377 مشكل شناخت 380 حل مشكل شناخت 380 حل مسألهء شناخت بنابر نظر فلاسفهء اسلامى 386 معقولات ثانيهء فلسفى 388 آيا از علم مىشود فلسفه ساخت ؟ 391 بازگشت به اصل بحث 392\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nتعبير حكما در مورد معقولات اوليه و ثانويه 393 معقولات ثانيه ( 3 ) 394 بيان حاجى در مورد معقولات ثانيه 394 بيان حاجى در تطبيق معقولات با قضايا 396 اشكال به بيان حاجى 398 وجود محمولى و وجود رابط 399 رابطهء « عروض » و « اتصاف » با وجود محمولى و وجود رابط 401 « شيئيت » و « امكان » از معقولات ثانيهء فلسفى است 405 شيئيت 406 وحدت و كثرت 408 انقسام وجود به مطلق و مقيّد 410 انقسام وجود و عدم به مطلق و مقيد يا انقسام اطلاق و تقييد به وجود و عدم ؟ 411 مفهوم وجود و عدم مطلق و مقيد در عالم تصور 412 مفهوم وجود و عدم مطلق و مقيد در باب تصديقات 413 خلاصهء بحث 417 انقسام حقيقت وجود به مطلق و مقيد 417 وجود مطلق به شرط لا و وجود مطلق لا به شرط 419 احكام سلبى وجود 421 بيان حاجى در احكام سلبى وجود 425 برهان حاجى بر جزء نداشتن وجود 427 اقسام تركيب 427 توضيح برهان حاجى بر جزء نداشتن وجود 430 منشأ كثرت وجود 436 وحدت وجود عرفانى و وحدت وجود تشكيكى 437 كثرت طولى و كثرت عرضى 438 تكثر مساوى است با تمايز 441 انحاء تمايز يا تكثر :\r\n1 . تمايز به تمام ذات 442 2 . تمايز به بعض ذات 443 3 . تمايز به عوارض 443 4 . تمايز به نقص و كمال ( تمايز تشكيكى ) 445 ماهيت تشكيك پذير نيست 447 اشكال به بيان حاجى در توجيه كثرت عرضى 449\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nمساوات وجود و ثبوت و شيئيت ( 1 ) 453 آيا اين بحث ، لفظى است ؟ 455 بطلان نظريهء « نفى و ثبوت » بديهى است 456 انگيزهء قائل شدن متكلّمين به اين نظريه 456 نظريهء « حال » يا « واسطه ميان وجود و عدم » 459 بطلان نظريهء « حال » 460 شبههء اوّل متكلّمين 462 جواب نقضى 463 جواب حلّى 464 شبههء دوم 465 جواب شبههء دوم 466 جواب اوّل ( اشاره به مبحث اشتقاق ) 467 مساوات وجود و ثبوت و شيئيت ( 2 ) 471 طرح شبهات متكلّمين و پاسخ به آنها 472 تجزيه و تحليل مفهوم « مشتق » 475 مقصود از اعتبار لا به شرطى و به شرط لايى در باب مشتق 476 مثال آية اللّه بروجردى در تبيين اعتبار لا به شرطى و به شرط لايى 477 بيان ديگرى در پاسخ به اين شبهه ( جواب سوم ) 481 عدم تمايز و عليت بين أعدام 490 عدم تمايز در اعدام 490 عدم عليت در اعدام 492 امتناع اعادهء معدوم ( 1 ) 499 ريشهء پيدايش اين بحث 499 براهين امتناع اعادهء معدوم 502 امتناع اعادهء معدوم ( 2 ) 504 وحدت « وجود » با « ايجاد » 506 بازگشت به اصل بحث 508 امتناع اعادهء معدوم ( 3 ) 513 براهين امتناع اعادهء معدوم 513 بيان ديگرى مبتنى بر نظر عرفا در باب امتناع اعادهء معدوم 517 برهان سوم 521 برهان چهارم 523\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nعدم ارتباط مسألهء اعادهء معدوم با مسألهء معاد 525 شبههء معدوم مطلق ( 1 ) 534 مثال ديگر ( شبههء « لا ثابت فى الذّهن » ) 538 پاسخ شبههء معدوم مطلق :\r\n1 . پاسخ قدماى فلاسفهء اسلامى 540 2 . پاسخ ملّا صدرا و حكيم سبزوارى 542 شبههء معدوم مطلق ( 2 ) 549 ريشهء تاريخى 549 تعميم شبهه به موارد ديگر 551 مثال يا اشكال اوّل ( تصور عدم خود ) 552 مثال يا اشكال دوم ( شبههء شريك البارى ) 553 مثال يا اشكال سوم ( شبههء معدوم مطلق ) 554 مثال يا اشكال چهارم ( شبههء « لا ثابت فى الذّهن » ) 556 پاسخ اشكالات 557 قضيهء بتّيّه و غير بتّيّه 566 شبههء معدوم مطلق ( 3 ) 569 ياد آورى 569 شبههء مجهول مطلق 570 حل شبههء مجهول مطلق 571 مناط صدق در قضايا ( 1 ) 582 صدق و كذب يا حقيقت و خطا 582 تعريف حقيقت 583 تعريف حقيقت از نظر قدما 584 تعريف حقيقت از نظر علماى جديد 586 مناط صدق در قضايا ( 2 ) 590 ياد آورى 590 تفصيل اشكال در قضاياى سه گانه :\r\nقضيهء خارجيه 591 قضيهء حقيقيه 593 قضيهء ذهنيه 599 پاسخ اشكالات در مورد قضاياى سه گانه 601 انتقاد از تعريف حاجى از قضاياى سه گانه 602 پاسخ اشكال در مورد قضيهء ذهنيه 605\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nامر ذهنى يك امر مقايسه‌اى است 606 مناط صدق در قضايا ( 3 ) 614 ياد آورى 614 ملاك صدق در قضيهء ذهنيه 615 ملاك صدق در قضاياى خارجيه و قضاياى حقيقيه 618 كلمهء « نفس الامر » به چه معنى است ؟ 626 فهرستها 629\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nشرح مبسوط منظومه مقصد اوّل : امور عامّه فريدهء اوّل : وجود و عدم\r\n\r\n","description":"","footnote":"","page_name":" 21 ","page_number":21},
  {"content":"\r\n . \r\n","description":"","footnote":"","page_name":" 22 ","page_number":22},
  {"content":"\r\n\r\n\r\nمقدمه\r\nبسم اللّه الرحمن الرحيم\r\n يا واهب العقل لك المحامد * إلى جنابك انتهى المقاصد\r\nيا من هو اختفى لفرط نوره * الظاهر الباطن في ظهوره\r\nبنور وجهه استنار كلّ شىء * و عند نور وجهه سواه فىء\r\nثمّ على النّبىّ هادى الأمّة * و آله الغرّ صلوة جمّة\r\nو بعد فالعبد الاثيم الهادى * لا زال مهديّا إلى الرّشاد\r\nيقول هاؤم اقرؤا كتابيه * منظومتى لسقم جهل شافيه\r\nنظمتها في الحكمة الّتى سمت * في الذّكر بالخير الكثير سمّيت\r\nلاقت برسم بمداد النّور * في صفحات من خدود الحور\r\nابحارها مشحونة من درر * بستانها موشّح بالزّهر\r\nسمّيت هذا غرر الفرائد * أودعت فيها عقد العقائد\r\nفها انا الخائض في المقصود * بعون ربّى واجب الوجود\r\nازمّة الامور طرّا بيده * و الكلّ مستمدّة من مدده \r\n\r\n","description":"","footnote":"","page_name":" 23 ","page_number":23},
  {"content":"\r\n\r\nتا اينجا دوازده بيت است كه حمد و ثناست و تصوّر نمىشود كه بحث دربارهء آن لزومى داشته باشد . پس بحث را از اينجا آغاز مىكنيم كه :\r\n إنّ كتابنا على مقاصد * و كلّ مقصد على فرائد\r\nفالمقصد الاوّل فيما هو عمّ * اوليه كانت في الوجود و العدم \r\nحاجى در اين كتابش كه منظومه و شرح منظومه نام دارد قسمتى را به منطق اختصاص داده است و قسمتى را به فلسفه كه اين دو قسمت از هم جداست ؛ اسم قسمت منطق را « لئالى منتظمه » گذاشته است و اين قسمت را كه دربارهء فلسفه است « غرر الفرائد » ناميده است ؛ چيزى كه هست ، بعدها اين دو اسم تقريبا در السنه حذف و متروك شده و هر دو قسمت به نام « منظومه » معروف شده است : منظومهء منطق و منظومهء فلسفه ؛ و در منظومهء فلسفه حاجى خواسته است به طور خلاصه يك دوره‌اى از حكمت عملى و حكمت نظرى - البتّه نه دورهء كامل ، بلكه دورهء ناقصى از حكمت عملى و حكمت نظرى - هر دو را گفته باشد ، يعنى خواسته است همهء اقسام حكمت را به طور خلاصه ذكر كند . اينكه مىگوييم « دورهء ناقص » به اين جهت است كه طبق تقسيم معروف قدما كه همان تقسيم ارسطويى است حكمت و فلسفه تقسيم مىشد به فلسفهء نظرى ( يعنى علم دربارهء آنچه كه هست ) و فلسفهء عملى ( يعنى علم دربارهء آنچه كه بايد بكنيم ) ؛ بعد فلسفهء نظرى را تقسيم مىكردند به الهى و طبيعى و رياضى ، و فلسفهء عملى را تقسيم مىكردند به اخلاق و تدبير منزل ( يا سياست خانواده ) و سياست مدن ( كه همان سياست باشد ) . امّا حاجى در اين كتابش بعضى از اين قسمتها را آورده و بعضى قسمتها را نياورده است ؛ فلسفهء الهى را آورده و مفصّلتر از ديگر قسمتها آورده است ، فلسفهء طبيعى را هم آورده ولى مختصرتر از فلسفهء الهى ، و از فلسفهء رياضى هيچ نياورده است . از آن سه قسمت فلسفهء عملى هم فقط اخلاق را در آخر كتاب آورده است .\r\nپس ، از نظر خود حاجى اين كتاب غرر الفرائد مشتمل بر چند علم و چند فن است ، چون از نظر حكماى اسلامى علم الهى خودش يك علم است و علم طبيعى نيز به نوبهء خود چندين علم است ، زيرا به اصطلاح اينها علم كائنات جوّيّه خودش يك علم است كه حاجى به طور مختصر آورده است ، علم معدن شناسى هم يك علم است كه حاجى آورده است ، علم گياه شناسى هم يك علم است كه حاجى خيلى مختصر آورده است ، علم الحيوان و علم النفس هم هر كدام يك علم است ؛ همهء اينها\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nرا حاجى به طور خيلى خلاصه و مختصر در آخر آورده است ، ولى آن قسمتى را كه نسبت به قسمتهاى ديگر مفصّلتر آورده است همان است كه اينها آن را « حكمت الهى » مىنامند .\r\n\r\nحكمت الهى چيست ؟\r\nهمانطور كه امروز روى كلمهء « متافيزيك » بحثى در گرفته است كه چرا اين علم را « متافيزيك » مىنامند و ريشهء آن را به شكلى پيدا كرده‌اند ، در قديم هم بين علما به صورت يك سؤال مطرح بوده است كه چرا اين علم حكمت الهى را [ ما بعد الطبيعه 
  ] مىگويند و حال آنكه اين تعبير درست نيست . آنها توجه نداشتند كه اين كلمه را به غلط به « ما بعد الطبيعه » - يعنى آن چيزهايى كه به بعد از طبيعت مربوط است - ترجمه كرده‌اند و بدون توجّه به اينكه اين غلط از مترجم است مىديدند كه اين تعبير با آن تطبيق نمىكند ، از دو جهت :\r\nجهت اوّل اينكه آن مسائلى كه ما « حكمت الهى » مىناميم اختصاص به ماوراء طبيعت ندارد ، بيشتر مسائل عامّ است . اصلا فلسفه يعنى مسائل كلّى ، علم كلّى ، مسائلى كه اختصاص به جايى ندارد ؛ فرقش با ساير علوم اين است كه مسائل علوم مسائل اختصاصى است ، مثلا گياه شناسى فقط مسائل مربوط به گياه را بررسى مىكند ولى فلسفه مسائلش مسائل كلّى مربوط به هستى است ، مسائلى كه به هيچ جا اختصاص ندارد « 1 » .\r\nجهت ديگر - كه بوعلى در شفا مىگويد - اين است كه اگر قرار بود كه اين نام را بگذارند چرا بگويند « ما بعد الطبيعه » ، بايد بگويند « ما قبل الطبيعه » ، زيرا ماوراء طبيعت تقدّم دارد بر طبيعت نه اينكه تأخّر داشته باشد از طبيعت .\r\nولى چون بحث لفظى بوده است بعدها به آن اهميتى نداده‌اند .\r\n\r\n\r\n\r\n\r\n","description":"","footnote":"\r\n( 1 ) - يعنى مسائل فلسفه همان امور عامّه است به اصطلاح .\r\nاستاد : بله ، امور عامه است ولى غير امور عامه‌اش هم همين طور است ؛ مثلا خدا از آن جهت مورد بحث واقع مىشود كه اختصاص به هيچ موجود خاصى ندارد .\r\n","page_name":" 25 ","page_number":25},
  {"content":"\r\n\r\n\r\nچرا فلسفه را « علم الهى » مىگويند ؟\r\nحال چرا اين علم را « علم الهى » مىگويند ؟ اين هم بعدها براى متجددين بيشتر سبب اشكال شده است . و گاهى آن را تعريف كرده‌اند به علمى كه دربارهء خدا و دربارهء الهيات يعنى امور غير طبيعى بحث مىكند . ولى از نظر اينها اين تعريف غلط است ، موضوع اين علم خدا يا ماوراء طبيعت نيست ، موضوع اين علم همان موجود به معنى عامّ است ، خدا و ما وراء طبيعت جزء مسائل اين علم است ؛ « عرفان » است كه موضوعش فقط « خدا » است آن هم از باب اينكه وجود را منحصر به خدا مىداند ، ولى فيلسوف كه موجود را منحصر به خدا نمىداند ، بنابراين نمىتواند بگويد موضوع اين علم « خدا » است ، موضوع اين علم را « وجود مطلق » مىداند . پس موضوع اين علم موجود على الاطلاق است و خدا هم يكى از مسائل اين علم است .\r\n\r\nدو اشتباه از شيخ اشراق\r\nشيخ اشراق در اين موارد يكى دو اشتباه كرده و به طورى كه ما ديده‌ايم او منشأ اين اشتباهها بوده است و بعد ملّاصدرا هم در شرح هدايه همين اشتباهها را تكرار كرده ولى در ديگر كتابهايش تكرار نكرده است « 1 » .\r\nيك اشتباه اين است كه قبل از شيخ اشراق كسانى مثل ابو ريحان بيرونى و ديگران راجع به لغت « فيلسوف » و « فلسفه » بحث كرده بودند كه يك لغت يونانى است مركّب از « فيلو » و « سوفيا » ، ولى معلوم نيست شيخ اشراق از كجا اين حرف را به دست آورده است كه گفته است فلسفه به معنى تشبّه به حق است . اين حرفى است كه در غير كلمات شيخ اشراق و بعد هم يكى از كتابهاى ملا صدرا كه قطعا متأثّر از شيخ اشراق بوده است ديده نشده است و حرف بىاساسى هم هست و امروز هم ثابت شده است كه اين كلمه ريشه يونانى دارد و آن ، حرف بىاساسى است .\r\nاشتباه ديگر شيخ اشراق اين است كه فلسفهء اولى را فقط به امور عامه اطلاق كرده است . مسأله اين است كه كلمهء « فلسفه اولى » را كه ارسطو استعمال كرده و\r\n\r\n\r\n\r\n\r\n","description":"","footnote":"\r\n( 1 ) . مىگويند شرح هدايه هم اولين كتابى است كه ملا صدرا نوشته ؛ كتابى است كه در دوران طلبگىاش نوشته است .\r\n","page_name":" 26 ","page_number":26},
  {"content":"\r\n\r\nبو على هم به كار برده است آيا بايد فقط به امور عامّه كه بخشى از فلسفه الهى است اطلاق كنيم يا به تمام فلسفهء الهى ؟ حقّ ، شقّ دوم است و ارسطو هم آن را به همين معنى به كار برده است و اين مطلب دليل هم دارد . اينجا هم باز شيخ اشراق اين اشتباه را كرده كه فلسفهء اولى را فقط به امور عامّه اطلاق كرده است و ملا صدرا هم فقط در كتاب شرح هدايه اين پيروى را از شيخ اشراق نموده است « 1 » .\r\nبه هر حال حكمت الهى را هم ( كه اسمش هر چه مىخواهد باشد ، متافيزيك ، ما بعد الطبيعه ، علم الهى ، علم كلّى ، فلسفهء عام ، فلسفه به طور مطلق و اين اسمهايى كه روى آن گذاشته‌اند ) به دو بخش تقسيم كرده‌اند : بخش امور عامّه و بخش الهيّات بالمعنى الاخصّ ، كه قسمت عمده بخش امور عامّه است و بعد در بخش الهيّات بالمعنى الاخص به عنوان نتيجه‌گيرى در مورد خدا و صفات خدا و اين قبيل مسائل بحث مىشود . آن قسمتهاى اختصاصى را « الهى به معنى اخص » مىگويند و اين قسمت عام را « الهى به معنى اعم » .\r\nحاجى اين كتاب را - كه گفتيم مشتمل بر چندين علم و چندين فن است - به نحو خاصى تقسيم بندى نموده است ؛ مىگويد :\r\n انّ كتابنا على مقاصد * و كلّ مقصد على فرائد \r\nتقسيم بندىاش به اين نحو است كه كتاب را مقصد مقصد كرده و هر مقصد را به چند فريده تقسيم كرده است كه اين فريده‌ها به منزلهء ابواب كتاب مىشوند ، و هر فريده را به چند غرر تقسيم نموده است كه در حكم فصلهاى كتاب مىشوند . مقصد اول را « امور عامه » قرار داده است و مقصد دوم را « مقولات » و مقصد سوم را « الهيّات بالمعنى الاخص » و مقصد چهارم را « طبيعيات » و مقصد پنجم را « نبوّات و منامات » و مقصد ششم را « معاد » و مقصد آخر را « اخلاق » قرار داده است . ما اكنون\r\n\r\n\r\n\r\n\r\n","description":"","footnote":"\r\n( 1 ) . - شيخ اشراق و نظاير او كه اين اشتباه را كرده‌اند الهيات بالمعنى الاخص را در كجا جا مىدهند ؟ جزو فلسفهء وسطى قرار مىدهند ؟\r\nاستاد : نه ، فقط در كلمهء « فلسفه اولى » اشتباه كرده‌اند ؛ خيال كرده‌اند اگر ما « فلسفهء كلّى » مىگوييم همه آن را مىگوييم و اگر « فلسفهء اولى » مىگوييم فقط قسمت امور عامه را مىگوييم . اين فقط اختلاف در اصطلاح است . به هر حال اين يك مطلب جزئى است كه حالا خيلى به آن كار نداريم .\r\n","page_name":" 27 ","page_number":27},
  {"content":"\r\n\r\nمىخواهيم به بحث دربارهء مقصد اول بپردازيم .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\n\r\nامور عامّه\r\nدر مقصد اول دربارهء امورى بحث مىشود كه آنها را « امور عامّه » مىگويند .\r\nدر آغاز ، بحثهايى دارند راجع به تعريف امور عامّه كه خيلى مهم نيست كه روى آن بحث بشود و در كتابهايى مثل مواقف دربارهء آن بحث مىشود .\r\nتعريف مختصر امور عامّه اين است كه امور عامّه عبارت از امورى است كه به هيچ نوع خاص از موجودات اختصاص ندارد ؛ اگر نسبت است ، اگر رابطه است ، اگر محمول است ، هر چه مىخواهد باشد ، در همه اشياء سريان دارد ؛ يعنى موجود از آن جهت كه موجود است داراى اين امور است .\r\n\r\nارتباط امور عامّه با مقولات كانت و هگل\r\nاين امور عامه كه اينها مىگويند ، با بيشتر مقولات كانت قابل تطبيق است .\r\nكانت در مقولات خودش امور حسى را از امور غير حسى جدا مىكند و عقيده دارد كه اينها ( يعنى مقولات غير حسى ) را ذهن از ناحيه خودش دارد . قسمت زيادى از اين امور عامه همان چيزهايى است كه كانت هم رسيده است به اينجا كه اينها امور محسوس نيستند ، و نيز هگل - كه او هم در اين جهت از كانت پيروى كرده است -\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nآنها را « مقولات غير حسى » مىنامد ؛ مثلا خود هستى و نيستى ، ضرورت و امكان و امتناع ، عليت و معلوليت ، قوّه و فعليت « 1 » ، كه اينها از امور عامه‌اند و تمام اينها را كانت و هگل ذكر كرده‌اند ؛ و همچنين حدوث و قدم ، و جوهر [ و 
  ] عرض ( يعنى خود مقولات ) و وحدت و كثرت . خود هگل و كانت هم توجه دارند كه اينها با ساير مقولات فرق مىكند ؛ مثلا وحدت و كثرت را نمىشود از قبيل شكل در نظر گرفت . يك مادّه گاهى اين شكل را دارد و گاهى آن شكل را ، امّا وحدت و كثرت از چيزهايى است كه هيچ چيز نمىتواند از آنها بيرون باشد ، هر چيزى يا واحد است يا كثير ؛ تازه هر كثرتى هم به وحدت برمىگردد ، چون هر كثيرى مجموعى از واحدهاست و در نهايت امر برمىگردد به واحد . حكماى اسلامى به اين معانى به اين چشم نگاه مىكنند و امثال كانت و هگل به چشم ديگرى . ولى خوب است ، به هر حال هر دو در يك جايى به هم خواهند رسيد .\r\nدر « امور عامّه » اينها بحث را از هستى و نيستى ( وجود و عدم ) شروع مىكنند .\r\nپس باب اوّل ما مىشود : « الفريدة الاولى فى الوجود و العدم » .\r\n\r\n\r\n\r\n\r\n","description":"","footnote":"\r\n( 1 ) . يعنى كانت كه دو معنا براى امكان ذكر مىكند يك معنايش تقريبا با قوه و فعل كه ما مىگوييم يكى است :\r\nبستگى دارد به اينكه قوه و فعل را به آن معناى ارسطويى در جريان هستى بپذيريم يا نپذيريم ، و اين خيلى مسألهء مهمى هم هست ، يعنى مسألهء قوه و فعل را به اين راحتى نمىشود حل كرد .\r\n","page_name":" 30 ","page_number":30},
  {"content":"\r\n\r\n\r\n[ فريدهء اول وجود و عدم 
  ]\r\n\r\nبداهت وجود\r\nدر باب « هستى و نيستى » اولين مسأله‌اى كه مطرح مىشود « بداهت » است .\r\nاين مطلب در منطق مطرح بوده است كه هر تصورى از يكى از دو حال خارج نيست : يا بديهى است ، يعنى بىنياز از شرح و توضيح است و قهرا در شرح و توضيح خودش بىنياز از دليل است ، و يا نظرى است يعنى نيازمند به توضيح است . و قهرا اين سؤال راجع به مفهوم وجود به عنوان يك تصور براى ما مطرح است كه آيا مفهوم وجود و هستى يك مفهوم بديهى است و يا يك مفهوم نظرى است ؟ يعنى آيا بىنياز از توضيح است يا نيازمند به توضيح است ؟\r\nدر بين حكما و فلاسفه ، از بو على به اين طرف كه بحث كرده‌اند اتفاق نظر است كه مفهوم وجود ، بديهى و بىنياز از تعريف است . يك وقتى هم ما تحقيق كرديم ديديم كه اين مسأله از مسائلى بوده است كه در فلسفهء ارسطو نيز مطرح بوده است ؛ يعنى از اين مسائل وجود گويا دو مسأله است كه در فلسفهء ارسطو نيز مطرح بوده است ؛ يكى همين مسألهء « بداهت وجود » است و ديگر مسألهء « اشتراك معنوى وجود » ، غير از اينها مسألهء ديگرى در فلسفهء ارسطو نبوده است .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\n\r\nملاك بداهت چيست ؟\r\nگفتيم در ميان فلاسفه ، از بو على به اين طرف كه بحث كرده‌اند ، اتفاق نظر است كه وجود به عنوان يك تصور براى ما يك تصور بديهى و بىنياز از توضيح است . در اينجا يك مطلبى كه شايد براى اوّل بار ما در اصول فلسفه گفته‌ايم مطرح مىشود كه ملاك بديهى بودن و نظرى بودن در باب تصورات چيست ؟ چطور مىشود كه يك مفهوم ، بديهى است و چطور مىشود كه يك مفهوم نظرى است ؟ در اينجا توجه به يك حرفى كه فخر رازى در شرق ، و غربيها در غرب گفته‌اند ( كه در فلسفهء هگل هم هست ) كمك مىكند به اينكه مفهوم « بديهى » و « نظرى » را بهتر بفهميم و آن اين است :\r\nفخر رازى كه هميشه تشكيكاتش مفيد و نافع بوده است ، يعنى سبب شكافتن مسائل شده و خيلى هم از اين را كمك كرده است ( گو اينكه هميشه ضربه مىزده ولى همان ضربه‌ها كار كرده است ) مىگويد : اصلا معنى ندارد كه يك مفهوم نظرى باشد . شما وقتى مىگوييد يك مفهوم نظرى است ، آيا آن را تصور كرده‌ايد يا تصور نكرده‌ايد ؟ آيا در ذهن شما آمده است يا نيامده است ؟ آيا چيزى را كه تصور نكرده‌ايد و در ذهن شما نيامده است يعنى مجهول مطلق را مىگوييد ؟ اگر در ذهن شما نيامده است كه ، نه بديهى است نه نظرى ، زيرا شما مىگوييد تصور يا بديهى است يا نظرى ، يعنى چيزى كه در ذهن ما آمده است و آن را « تصور » مىمناميم يا بديهى است يا نظرى ، و چيزى كه در ذهن نيامده است هيچ حكمى ندارد ، ذهن هم نمىتواند به آن التفات پيدا كند ؛ و اگر در ذهن شما آمده است همان آمدنش مساوى است با معلوم بودن . همين كه ما از فلان شىء تصور داريم همين تصور داشتن مساوى است با معلوم بودن . مگر علم غير از تصور است ؟ علم تصورى همان است كه تصور كرده‌ايد و در ذهن شما هست ؛ پس چه چيزش مجهول است ؟\r\nحرف هگل هم در زمينهء « ناشناختنى » كه مىگويد ناشناختنى اصلا معنى ندارد ، بر همين اساس است . هگل در فلسفه‌اش بحثى دارد در مورد اينكه نمىتواند چيزى ناشناختنى باشد ( و از همين جا آمده ذهن و خارج را يكى دانسته است .\r\nقدماى ما مىگفتند كه ذهن و خارج رابطهء انطباقى دارند كه وقتى يك شىء را من تصور مىكنم معناى اينكه علم من درست باشد اين است كه آنچه در ذهن من است\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nبا آنچه در خارج است منطبق باشد ، اما هگل بالاتر از اين مىگويد ، او مىگويد ذهن و خارج اصلا يك چيزند و يك عينيّتى دارند ، يعنى مانند دو صفحه از يك چيزند ، اصلا ميان آنها جدايى نيست ) ، و يكى از پايه‌هاى فكر هگل همين است كه نمىتواند چيزى ناشناختنى باشد ، و اين حرف هگل همان كلام فخر رازى است .\r\nاين ، صورت اشكال بود كه ما اصلا نمىتوانيم شىء نظرى داشته باشيم ، پس تقسيم به بديهى و نظرى درست نيست .\r\nجواب اشكال اين است كه ببينيم در باب تصور نظرى ، وقتى كه مىگوييم اين شىء نظرى است و مىخواهيم آن را توضيح بدهيم چه مىكنيم ؟ مىآييم تصور را تحليل مىكنيم ، يعنى از يكديگر مىشكافيم همانطور كه اشياء عينى را تجزيه مىكنيم ، مثلا آب را در لابراتوار به اجزاء تشكيل دهنده‌اش تجزيه مىكنيم . در ذهن وقتى يك شىء را تعريف مىكنيم در واقع آن را به يك سلسله جنس و فصل تحليل مىكنيم . پس عمل تعريف مساوى است با تجزيه كردن يك مفهوم در ظرف ذهن .\r\nمثلا وقتى شما خط را تعريف مىكنيد مىگوييد « كميتى است متصل قارّ كه جز بعد واحدى ندارد » . وقتى مىگوييد « كميتى است » يعنى مثلا كيفيت نيست ، اضافه نيست ، چيز ديگر نيست . « متّصل » كه مىگوييد ، كمّ منفصل را خارج مىكنيد . با قيد « قارّ » كمّ متّصل غير قارّ ( مثل زمان و حركت ) خارج مىشود . قيد « جز يك بعد ندارد » هم دو بعدىها و سه بعدىها را خارج مىكند . در واقع ما اين مفهوم خط را شكافته‌ايم و در ذهن خودمان يك عمل تجزيه و تحليل انجام داده‌ايم ، و به حق هم ارسطو يا فارابى باب تعريفات را « باب تحليل » ناميده‌اند . تعريف بالاخره برمىگردد به تجزيه و تحليل .\r\nاز اينجا معنى « نظرى » روشن مىشود : معانىاى كه در ذهن ما مىآيد گاهى به همان حالت مركّب در ذهن ما مىآيد كه هم آمده است در ذهن ما و معلوم است براى ما از يك جهت ، يعنى معلوم است براى ما به حالت تركيبى ، مثل اينكه آب براى ما معلوم است به حالت تركيبى ، و هم مجهول است براى ما از يك جهت ، يعنى نمىدانيم كه اين مركّب ، از چه چيزهايى تركيب شده است و با عمل « تعريف » آن را به اجزائش تحليل مىكنيم .\r\nپس جواب فخر رازى داده مىشود : اينكه گفتى « هر تصورى كه در ذهن آمد مساوى است با معلوم بودن » در عين اينكه حرف درستى است امّا بايد توجه داشت\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nكه « در ذهن آمدن » مساوى است با معلوم بودن ولى به حالت تركيبى . مجهول بودن از لحاظ شناخت اجزاء آن است ، يعنى ما نمىدانيم كه اجزائش چيست . پس وقتى ما مىگوييم يك تصور نظرى است ، يعنى نمىدانيم كه به چه اجزائى منحل مىشود و وقتى كه نمىدانيم به چه اجزائى منحل مىشود قهرا نمىدانيم كه آن را در چه مقوله‌اى و در چه ستونى ثبت كنيم .\r\nاز اينجا ملاك بديهى بودن هم روشن مىشود : هر تصور كه بسيط باشد و از مجموع چند تصور ديگر تركيب نشده باشد يك تصور بديهى است . اگر يك عنصر ذهنى بسيط بود و وارد ذهن شد همين وارد ذهن شدن يعنى معلوم بودن ، ديگر جنبهء مجهول بودن در آن وجود ندارد .\r\nپس با اينكه تصور نظرى هم براى ما معلوم است ولى تصور بديهى ، آن عنصر ذهنى بسيط است كه قابل تجزيه به اجزاء نيست و تصور نظرى عنصر ذهنى مركّب قابل تجزيه به اجزاء است . اين است ملاك بديهى بودن و نظرى بودن ، كه اين را فلاسفهء ما روشن نكرده بودند ولى با مبانىشان همين حرف جور در مىآيد « 1 » .\r\n\r\nاقامهء برهان بر بداهت مفهوم « وجود »\r\nاز اينجا ما مىتوانيم يك برهان بسيار قويتر از آنچه اينها بر بداهت مفهوم وجود اقامه كرده‌اند بياوريم . حال آن برهان چيست ؟\r\nاين مطلب را حتى حكماى اروپا هم قبول دارند كه اگر يك مفهوم مركّب شد ، هميشه از اجزائى مركّب مىشود كه يكى اعمّ از خود شىء است و يكى مساوى با خود شىء ، كه آن اعم را « جنس » و آن مساوى را « فصل » مىگويند ؛ يعنى امكان ندارد كه يك مفهوم و يك ماهيت ، مركّب بشود از دو مفهوم كه هر دو از خودش اعم\r\n\r\n\r\n\r\n\r\n","description":"","footnote":"\r\n( 1 ) . - يعنى مىفرماييد كه هر بديهىاى غير قابل تعريف مىشود ؟\r\nاستاد : غير قابل تعريف مىشود از باب اينكه بىنياز از تعريف است ؛ چون هر بديهىاى و هر بسيط واقعى غير قابل تجزيه است و اجزاء ندارد كه بخواهد تجزيه بشود . آن وقت اين جور نيست كه ما بگوييم نظرىها قابل تعريفند و بديهىها غير قابل تعريف ، و حالا كه غير قابل تعريفند پس مجهول مىمانند . نه ، بىنياز از تعريفند ؛ مثل اينكه اگر ما در خارج يك شىء بسيط پيدا كنيم غير قابل تجزيه است نه از باب اينكه نياز به تجزيه دارد و تجزيه‌پذير نيست ، بلكه از باب اينكه اساسا جزء ندارد .\r\n","page_name":" 34 ","page_number":34},
  {"content":"\r\n\r\nباشند و يا مركّب بشود از دو مفهوم كه هر دو با خودش مساوى باشند ( كه بر اين مطلب برهان هم اقامه كرده‌اند ) ؛ هميشه از دو مفهوم مركّب مىشود كه يكى اعم از خود شىء است و نامش مىشود « جنس » و يكى مساوى با خود شىء است كه نامش مىشود « فصل » .\r\nاكنون مىرويم سراغ مفهوم وجود . اگر ما ثابت كرديم كه مفهوم وجود اعمّ مفهومات است يعنى ما نمىتوانيم مفهومى اعمّ از مفهوم وجود داشته باشيم ، پس نتيجه مىگيريم كه مفهوم وجود نمىتواند جنس داشته باشد ، چون جنس يعنى مفهوم اعمّ از خود شىء ؛ و چون جنس نمىتواند داشته باشد پس نمىتواند مركّب از جنس و فصل باشد و چون نمىتواند مركّب از جنس و فصل باشد پس نمىتواند نظرى باشد ، پس بديهى است .\r\nحالا شايد نيازى به اين برهان هم نباشد ، يعنى روشن است كه مفهوم وجود بديهى است . مفهوم وجود بديهى است و اين هم كه « مفهوم وجود بديهى است » خودش بديهى است . ولى حالا اگر كسى هم بخواهد بگويد كه من مىخواهم يك برهانى بر مطلب اقامه شود ، برهانى كه ذكر شد برهان خيلى روشن و واضحى است كه ما نمىتوانيم مفهومى اعم از مفهوم وجود داشته باشيم . ابته راجع با مفهوم شيئيّت يك حرفى متكلّمين گفته‌اند كه ما آن حرف را در فصلهاى بعد خواهيم گفت و شيخ هم در شفا آن را آورده است . در مسأله مساوقت شيئيت با وجود ، شبهه‌اى هست كه شيئيت اعم از وجود است ، كه حالا بحثش را در آينده مىكنيم . البته اين مسأله ( مساوقت وجود با شيئيت ) ديگر در حرفهاى ارسطو نبوده است ؛ علّتش اين بوده كه اين مسأله در اثر ناخن زدن‌هاى متكلّمين پيدا شده است .\r\nپس روى اين حساب مفهوم وجود و مفهوم هستى مفهومى است بديهى يعنى بىنياز از توضيح است و گفتيم توضيح يعنى تجزيه ، و تجزيه يعنى تحليل كردن به جنسى و فصلى ، به اعمّى و به مساوىاى . اين طرز بيانى بود كه ما خودمان كرديم ولى حاجى به اين شكل بيان نكرده است .\r\n\r\nتقرير حاجى سبزوارى دربارهء بداهت مفهوم وجود\r\nحاجى تعبيرش اين است : « معرّف الوجود شرح الاسم » يعنى تعريف وجود\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nتعريف حقيقى نيست ، شرح اسم است . مقصود حاجى از « شرح اسم » اين است كه شرح لفظ است . يك وقت هست يك چيزى را از نظر منطقى مىخواهيم تعريف كنيم و يك وقت هست كه لفظى را مىخواهيم معنى كنيم ؛ يعنى يك وقت كار لغوى اين است كه لغتى داريم و معنايش را نمىدانيم كه چيست ، يك لغت ديگرى جاى آن مىگذاريم ، ولى كار منطقى و كار فلسفى اين است كه بعد از اينكه معنا را مىدانيم مىخواهيم معنا را بشكافيم .\r\nحاجى يك جمله‌اى در اين زمينه از بو على نقل مىكند كه اين جمله هم باعث ابهام شده است كه مقصود بو على چه بوده است . مىگويد كه او گفته است وجود نمىتواند تعريف داشته باشد « لانّه مبدأ اوّل لكلّ شرح » « 1 » براى اينكه هر چيزى را با وجود بايد تعريف كرد و لذا ديگر نمىشود وجود را با چيزى تعريف كرد . اين يك بيان ديگرى است غير از آن بيانى كه ما گفتيم .\r\nاين كلام بو على را كه هر چيزى را با وجود بايد تعريف كرد ، به طرق مختلف شرح كرده‌اند كه مقصودش چيست . شايد بهترين بيانى كه گفته‌اند اين است كه هر چيزى را با وجود بايد تعريف كرد براى اينكه شما هر چه را كه بخواهيد تعريف كنيد بايد قبلا تصورى از هستى داشته باشيد . مثلا در تعريف اشياء مىگوييد كه شىء الف مثلا ب و ج است . همين « است » كه در اين تعريف مىآوريد همان « هستى » است . شما تا قبلا تصوّرى از هستى نداشته باشيد نمىتوانيد هيچ چيز را تعريف كنيد . پس شما براى اينكه بخواهيد وجود را تعريف كنيد بايد قبلا تصوّرى از هستى داشته باشيد كه اصلا بتوانيد جمله بياوريد ؛ يعنى انسان قادر نيست جمله‌اى بياورد ، موضوعى و محمولى بياورد مگر اينكه قبلا تصورى از هستى و نيستى داشته باشد . پس هر شرحى نيازمند به تصور هستى و تصور نيستى است .\r\nآن وقت حاجى مىگويد كه بعضى متكلّمين آمده‌اند تعريفاتى كرده‌اند كه وجود ثابت العين است يعنى آن چيزى كه عينش ثبوت دارد ، يا گفته‌اند وجود چيزى است كه مىشود از آن خبر داد ، يعنى از عدم نمىشود خبر داد ؛ اينها ديگر شرح لفظ است ، تعريف واقعى نيست . « و ليس بالحدّ و لا بالرّسم » معرّف وجود شرح لفظ است ، معرّف وجود حدّ و رسم نيست . مىگويد معرّف وجود حدّ نيست براى اينكه حدّ همان\r\n\r\n\r\n\r\n\r\n","description":"","footnote":"\r\n( 1 ) . نجات ، ص 200 ( اوائل بخش الهيات ) .\r\n","page_name":" 36 ","page_number":36},
  {"content":"\r\n\r\nكارى است كه منطقيّين مىكنند ، جنس و فصل مىآورند كه اين مربوط به ماهيّات است ، و ما هم از خارج گفتيم كه وجود اصلا نمىتواند داخل در ماهيّت باشد و جنس و فصل داشته باشد . حاجى مىگويد رسم هم همين طور است ؛ رسم هم اگر چه جنس و فصل شىء نيست ، عرض عام و عرض خاص است ، ولى اينها هم از سنخ ماهيات است و هيچ وقت براى وجود صدق نمىكند .\r\n مفهومه من اعرف الاشياء * و كنهه فى غاية الخفاء \r\nمىگويد اگر ما باشيم و تصور وجود ، ما باشيم و مفهوم وجود ، اين مفهوم از شناخته‌ترين چيزهاست ، يعنى بديهى است و جزو بديهىترين بديهيات است ، و به همين معناست كه گفتيم بىنياز از تعريف است . ولى در عين حال وجود ، كنهى و حقيقتى دارد يعنى مصداق و واقعيتى دارد ( كه البته اين حرف بر طبق عقيدهء اصالت وجودىها است كه هنوز بحثش را نكرده‌ايم ) كه آن كنه در نهايت خفاء است ؛ يعنى مفهوم وجود قابل تعريف نيست از باب اينكه بىنياز از تعريف است و حقيقت وجود قابل تعريف نيست از باب اينكه فوق تعريف شدن است « 1 » .\r\n\r\n\r\n\r\n\r\n","description":"","footnote":"\r\n( 1 ) . - پس حقيقت وجود مجهول است ؟\r\nاستاد : بله مجهول است .\r\n- اين مسأله قدرى سؤال انگيز است كه اين چيزى است كه از آن مىشود اين جور تعريف كرد كه كنهش در غايت خفاء است . از يك جهت انسان را به ياد آن حرف كانت مىاندازد كه او هم بالاخره يك چيزى را غير قابل شناختن مىداند ؛ اينها هم كنه و حقيقت وجود را غير قابل شناختن مىدانند .\r\nاستاد : نه ، اين مسأله فرق مىكند با آنچه كه كانت مىگويد .\r\n- اين يك مسأله . مسألهء ديگر خود موضوعيت اين مطلب است كه بالاخره ما چگونه مىتوانيم اشاره به كنه يك چيزى بكنيم و در عين حال فوق مفهوم باشد ؟\r\nاستاد : اگر اجازه بدهيد اين مساله را در بحث اصالت وجود كه در آينده خواهد آمد طرح بكنيم .\r\n- سؤال ديگرى كه پيش مىآيد اين است كه به هر حال مفهوم وجود انتزاعى است ، حالا كار نداريم كه به اصالت وجود معتقد باشيم يا نباشيم .\r\nاستاد : بله ، قبول دارم .\r\n- يعنى مفهومش انتزاع از ماهيات است .\r\nاستاد : نه ، مفهومش انتزاع از ماهيات نيست ؛ يعنى از صرف ماهيت وجود انتزاع نمىشود . اما ريشه اين انتزاع چيست و از كجاست ؟ ريشه اين انتزاع بيشتر از آنجايى است كه انسان با خود واقعيت به طور مستقيم برخورد دارد . در ارتباط انسان با حقايق\r\n","page_name":" 37 ","page_number":37},
  {"content":"\r\n\r\n\r\n\r\n\r\n\r\n","description":"","footnote":"\r\nخارجى ، آنچه از حقايق خارجى ابتدائا در ذهن انسان انعكاس پيدا مىكند ماهيات اشياء است ؛ يعنى ارتباط انسان با واقعيتهاى خارجى از طريق همان تصويراتى است كه در ذهن دارد كه همان ماهيات است . مىگويند وجود آنجا انتزاع مىشود كه انسان مستقيما با خود واقعيت وجود سر و كار دارد و آن ، خودش است ؛ از يافتن خودش است .\r\n- يعنى تصورى كه انسان از نفس خودش دارد .\r\nاستاد : تصوّر نه ، دريافتى است كه ما فوق تصور است . اينها كه مىگويند كنه وجود در غايت خفاء است ، يعنى اگر ما بخواهيم وجود را از راه تصوّر و از راه علم حصولى و از راه فكر درك كنيم غير ممكن است . و لذا بعضى اساتيد ما مىگفتند كه همين تعبير حاجى هم تعبير نارسايى است ، زيرا تعبير كأنّه به اين نحو است كه وجود يك كنهى دارد كه ما نمىتوانيم به آن برسيم ( امّا مقصود حاجى روشن است ) . نه ، صحبت اين نيست كه ما نمىتوانيم به آن برسيم ، صحبت اين است كه حقيقت وجود چيزى از اين چيزها نيست . اينكه مىگويند كنه وجود در غايت خفاء است ، يعنى هر چه را شما بخواهيد به صورت تصور درك كنيد اين خود او نيست ، حقيقت او نيست . ولى خود وجود را مىشود به نحو علم حضورى درك كرد . شما آن « من » خودتان را كه به نحو علم حضورى درك مىكنيد همان حقيقت وجود شماست .\r\n- باز آن درك جنبهء شناسايى دارد يا جنبهء وجودى ؟\r\nاستاد : علم است . اساسا خود علم شناسايى است . آن خودش عين شناختن است . اصلا علم يعنى شناختن . همانطور كه به نحو علم حصولى كنهش در غايت خفاء است - و بلكه بايد به آن « لا يكتنه » گفت يعنى هر چه را كه شما به عنوان تصور و از راه تصور در ذهن داريد از تيپ ماهيت است - امّا به نحو علم حضورى عين شناختن است ، كه باز ماهيت از اين وادى به كلّى بيرون است .\r\nاز اين جهت است كه در حدى كه انسان به خود علم حضورى دارد آن همان عين حقيقت وجود خودش است ؛ هيچ مفهومى ، ماهيتى ، تصوّرى در آنجا وجود ندارد . و هر چه كه انسان در دايرهء وجود خودش به آن علم حضورى دارد از همين قبيل است . درد را اگر انسان حضورا درك مىكند اين همان وجود عينى درد است نه تصوّر درد . لذّت را اگر درك مىكند به همين نحو است .\r\nو از همين جاست كه فلسفه و عرفان در فلسفهء صدر المتألّهين به هم نزديك مىشود ، كه اگر كسى آن حرف را قبول كرد كه انسان مىتواند از درون خودش به نحو علم حضورى به حقيقت هستى نزديك بشود تمام هستى را در علم حضورى درك مىكند ، يعنى حقيقت هستى را درك مىكند .\r\nحرف كانت اين است كه اشياء تقسيم مىشوند به « نومن » و « فنومن » . اشياء دو گونه مىشوند : بخشى ناشناختنى و بخشى شناختنى . ولى در اينجا اشياء تقسيم نمىشوند ، اين شىء را شما از دو چهره و از دو جنبه نگاه مىكنيد ، چون وجود و ماهيّت در خارج يك چيزند ، دو چهره دارند ؛ يك چهره‌اش چهرهء علم حصولى و چهرهء ماهيت است ، يك چهرهء ديگر چهرهء علم حضورى است كه واقعيت آن است و آن را از طريق علم حضورى مىشناسيم .\r\n","page_name":" 38 ","page_number":38},
  {"content":"\r\n\r\n\r\n\r\n\r\n\r\n","description":"","footnote":"\r\n- آن طور كه بنده به ياد مىآورم چنين نيست كه كانت هم اين طور تقسيم بندى كند ؛ كانت هم براى هر شىء واحدى دو جنبه در نظر مىگيرد .\r\nاستاد : بله ، اگر منظور دو جنبه‌اى است كه در خارج تقسيم نمىشوند به دو جنبه ، يعنى اين دو جنبه به دو نوع ديدن در بارهء يك شىء مربوط مىشود ، كه حرفى نيست .\r\n- بله ، يعنى مىتوانيم بگوييم يك جنبه‌اش به تعبير حضرت عالى تصوير حقيقت است در آينهء علم حصولى كه اسمش فنومن مىشود ، و جنبه ديگرش آن جنبه‌اى است كه قابل تصوير برداشتن نيست .\r\nاستاد : قابل تصوير برداشتن نيست ، منتها كانت آن را قابل اينكه به نحو علم حضورى هم درك شود نمىداند .\r\n- نه ، علم حضورى را بحث نمىكند . آن وقت اينجا ما مىتوانيم بگوييم كه شما حرف هگل را مبنى بر اتحاد شناسايى و وجود ، لااقل در علم حضورى به نفس قبول داريد .\r\nاستاد : بله ، ولى هگل در اتّحاد شناسايى و شىء فى نفسه ، در آنجايى كه پاى علم حصولى در كار مىآيد حتى از اين فلاسفه هم رابطهء ذهن و خارج را نزديكتر مىداند .\r\n- بله .\r\n- يعنى مىخواهيد بفرماييد كه بين آن علم حضورى نفس به خودش و حقايق خارجى سنخيتى است ؟\r\nاستاد : بله ، سنخيّت است و اين سنخيّت از طريق اتصال است ؛ يعنى همين طور كه از خودش جدا نيست ، خودش به خودش و امور وابسته به خودش - مثل قوا و نيروها و تأثّرات و تألمات - علم حضورى دارد ؛ و اينها چون در متن واقعيت به يكديگر وابسته‌اند همان حقيقت وجود آنها را درك مىكند . و اگر حرف عرفا را بپذيريم كه از طريق درون خودش يك اتصال واقعى با تمام عالم هستى دارد ( كه قطعا همين جور است ) مىتوانيم بگوييم كه انسان مىتواند حقيقت همهء اشياء را درك كند . آنها مىگويند اين « خود » و اين « من » ى كه تو الآن دارى ، در زير اين من ، من‌هاى ديگرى خفته است كه آن من‌ها از اين من جدا نيستند ، منتها تو بايد با عمل خودت به اصطلاح از اين شعور آگاهت بر وى به درون شعور ناآگاهت . اين « خود » ى كه تو الآن مىبينى « خود » فردى توست . اينكه الآن مىگويى « من » ، اين « خود » طفيلى است كه درك مىكنى . اگر خوب در خودت فرو به روى به آن منى مىرسى كه آن « من » همهء اشياء است ، يعنى منى است كه بر همهء اشياء احاطه دارد . آن وقت است كه تو « انّى انا اللّه » مىگويى ، امّا نه اينكه اين منى كه الآن تو مىشناسى همان اللّه باشد . مثلا بايزيد كه مىگويد : « انّى انا اللّه » نمىخواهد بگويد آن « انا » اى كه قبلا من مىگفتم « انا » و تو هم حالا آن را مىگويى « انت » اين اللّه است ؛ قطعا اين حرف را نمىگويد . او مىخواهد بگويد آن « انا » اى كه در آن وقت بود ديگر حالا رفت ، آن انا ديگر الآن در كار نيست ؛ من رسيده‌ام به جايى كه آن كسى كه مىگويد انا همان است كه به موسى گفت « انّى انا اللّه » ، چون مىخواهد بگويد اين « من » من ديگرى در باطنش هست كه اگر اين « من » فانى شود از خودش ، آن « من » تجلّى مىكند و ظاهر مىشود . حالا اين ديگر مطلبى است كه ما را از بحث خارج مىكند .\r\n- مثل « كلّ مطلق » هگل مىشود .\r\n","page_name":" 39 ","page_number":39},
  {"content":"\r\n\r\n\r\n\r\n\r\n\r\n","description":"","footnote":"\r\nاستاد : بله ، بحث اين طور است .\r\n- فرق بين مفهوم و ماهيت را بنده درست متوجه نشدم ( منشأ اين سؤال همانطور كه به زودى خود سؤال كننده به آن تصريح خواهد كرد كلام حاجى است كه مىگويد : « مفهومه من اعرف الاشياء » و لذا ارتباط سؤال با موضوع بحث روشن مىشود . ) استاد : در اصطلاح اينها ، مفهوم تقريبا يك معنى اعمى دارد از ماهيت . ماهيت اختصاص دارد به آنچه كه داخل در مقولات باشد ، مقولات دهگانهء ارسطويى ؛ يعنى اشياء را وقتى كه تحليل مىكنيم - حالا بر اساس همان تحليلى كه قدما مىكردند - بايد داخل در يكى از اين مقولات باشد به عنوان جنس يا نوع يا فصل . ماهيت اختصاص دارد به اين سه تا ، يا جنس است يا نوع است يا فصل ، كه اينها همان ذاتيات اشياء هستند . آن وقت اينها معتقدند كه يك سلسله معانى ديگر در ذهن هست ، يعنى ذهن يك سلسله معانى ديگر هم از اشياء پيش خودش دارد كه آنها نه جنسند نه نوعند و نه فصل . اينها از قبيل عرضىها هستند .\r\n- پس اين عرضىها داخل در مفهومند .\r\nاستاد : بله ، داخل در مفهومند ، [ ولى 
  ] عرضىها مختلف هستند ؛ يعنى [ گاهى 
  ] عروض عارض به معروضش در ظرف خارج است ، بنابراين يك نوع كثرتى با معروضش در خارج دارد ؛ ولى بعضى از عرضىها هستند كه كثرت آنها هم مربوط به ذهن است يعنى در خارج ، عارض و معروض هيچ كثرتى ندارند ، كه اينها را مىگويند مفاهيم انتزاعى .\r\nآن وقت آن چيزهايى را كه كانت به نام « مقولات » مىنامد و همچنين اغلب آن چيزهايى را كه هگل به نام « مقولات » مىنامد ، ارسطوئيّين آنها را مقولات نمىنامند ، مىگويند اينها مفاهيم هستند نه ماهيات . مثلا مفهوم هستى و نيستى دو مفهوم هستند ولى از سنخ ماهيت نيستند ، يعنى نمىتوانند جنس يا نوع يا فصل واقع شوند ( بر خلاف آنچه مثلا هگل مىگويد كه اساس مكتبش اين است كه مثلا هستى مطلق جنس است و نيستى به منزلهء فصل است و صيرورت به منزلهء نوع است ) .\r\nپس « مفهوم » اعم است و شامل چيزهايى مىشود كه از سنخ جنس و نوع و فصل نيستند و « ماهيّت » يعنى چيزهايى كه جنس و نوع و فصل دارد .\r\n- آن وقت « حقيقت » يعنى تحقق آن در خارج .\r\nاستاد : آن وقت ماهيت يك وقت هست كه فرض مىشود كه تحقق خارجى هم دارد ، كه به آن مىگويند « حقيقت » ، و يك وقت هست كه فرض تحقق خارجى نمىشود و فقط فرض همان ذات مىشود بدون اينكه فرض تحقق خارجى بشود . مثلا ماهيت مثلث را يك وقت با اعتبار اينكه در خارج مصداق دارد در نظر مىگيريم مىشود حقيقت ، و يك وقت هست كه ماهيت مثلث را در نظر مىگيريم و اعتبار تحققش را در خارج نمىكنيم و ممكن است كه اصلا در خارج وجود نداشته باشد و ذهن ما فقط يك ماهيتى را فرض مىكند . پس همان ماهيت با فرض تحقق مىشود حقيقت .\r\n- منظور اين بود كه اينجا كه حاجى مىگويد : « مفهومه من اعرف الاشياء - و كنهه فى غاية الخفاء » اين حقيقت وجود با مفهوم وجود چه فرقى دارد ؟\r\n","page_name":" 40 ","page_number":40},
  {"content":"\r\n\r\n\r\n\r\n\r\n\r\n","description":"","footnote":"\r\nاستاد : آن وقت در باب وجود ، مفهوم وجود كه اينجا مىگويند ، به معنى ديگر است .\r\nاصطلاح ماهيت و حقيقت به اين شكلى كه الآن عرض كرديم مربوط به قبل از مرحلهء اصالت وجود است .\r\n","page_name":" 41 ","page_number":41},
  {"content":"\r\n\r\n\r\nاشتراك وجود\r\nكلمهء « اشتراك » به دو معنى به كار مىرود : يكى وقتى كه لفظى كليت دارد و معنايى وسيع و گسترده دارد ، و ديگر وقتى كه يك لفظ نه به دليل معناى وسيع و گسترده‌اش بلكه به اعتبار وضعهاى متعدد به كار مىرود و اشتراك پيدا مىكند ، مثل لفظ شير در زبان فارسى . اين نوع دوم را « اشتراك لفظى » مىگويند .\r\nدر باب مشترك معنوى ، مطلب از اين قرار است كه ما يك لفظ داريم ، يك معنى عام داريم و يك عده افراد . لفظ به ازاى معنى عام قرار مىگيرد ، معنى عام خود به خود بر افراد كثير دلالت مىكند ؛ اين مىشود « مشترك معنوى » . مشترك لفظى اين است كه ما يك معنى عام نداريم ، فقط يك عده افراد داريم ؛ يك دفعه اين لفظ را براى اين معنى وضع كرده‌اند ، دفعه ديگر براى اين معنى ديگر ، و دفعه ديگر براى آن معنى ديگر . درست مثل اسم گذارىهاست كه حسن را يك دفعه آقاى زيد براى خودش وضع مىكند ، آقاى عمرو هم جداگانه براى خودش وضع مىكند ؛ يعنى يك لفظ است كه مكرر وضع شده است .\r\nاكنون سؤال اين است كه آيا لفظ « وجود » يا « هستى » كه در مورد همه اشياء به كار مىرود و مىگوييم انسان هست ، هوا هست ، و . . . يك معنى عام و گسترده دارد كه مىتوان آن را در اين موارد به كار برد يا اينكه اشتراك لفظى در كار است ؟ با تعقّل\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nمعلوم مىشود كه اشتراك لفظى در كار نيست ، زيرا اشتراك لفظى هميشه مواردش معدود است ، حداكثر مثل لفظ « عين » است كه گر چه معانى متعدد و زيادى دارد ولى بالاخره آن معانى معدود است ، امّا موارد كاربرد لفظ وجود معدود نيست و در مورد هر شىء به كار مىرود .\r\nدر مسائل وجود ، اين مسألهء اشتراك معنوى وجود يگانه مسأله‌اى است كه از زمان ارسطو مطرح بوده است . اين مسأله در حد خود چندان مهم و ارزشمند به نظر نمىرسد ، امّا پايهء يك مسألهء ديگر قرار گرفته است كه آن در فلسفه ارسطو مطرح نبوده و بعدها مطرح شده است و آن مسألهء وحدت وجود است .\r\nمسألهء وحدت وجود غير از اشتراك معنوى وجود است . اشتراك معنوى وجود به مفهوم وجود برمىگردد و منظور از آن اين است كه آيا تصورى كه ما از هستى داريم تصورى وسيع و گسترده است يا نه ؟ وحدت وجود راجع به حقيقت وجود و متفرع بر اصالت وجود است . اگر قائل به اصالت وجود نباشيم وحدت وجود از نظر علماى ما معنى ندارد . اين نوع وحدتى كه حكماى ما مىگويند وحدت خاصى است كه تا مسألهء اصالت وجود قبلا محقق نشده باشد اين نوع وحدت وجود بى معنى است . ولى در فلسفه‌هاى جديد هر فلسفه‌اى كه قائل به نوعى وحدت است ، يعنى قائل به نوعى « مونيسم » است به وحدت وجود ترجمه مىشود « 1 » ، و اين درست نيست . فروغى در سير حكمت در اروپا گويا وحدت وجود برايش مبهم بوده است ، در هر جا به نوعى وحدت رسيده گفته است كه وحدت وجود است ، و اين غلط است . به هر حال اين مسأله اشتراك معنوى وجود بعدها پايه و مبناى وحدت وجود قرار مىگيرد و از اين جهت است كه مسأله با ارزشى است و از امّهات مسائل به شمار مىرود « 2 » .\r\n\r\n\r\n\r\n\r\n","description":"","footnote":"\r\n( 1 ) . - من هميشه به « اصالت وحدت » ترجمه مىكنم .\r\n( 2 ) . - لابد حكماى ما از طرح اشتراك لفظى و معنوى وجود يك غرضى داشته‌اند ؛ غرض چيست ؟\r\nاستاد : در ميان متكلمين اسلامى افرادى بوده‌اند كه گفته‌اند وجود مشترك لفظى است نه معنوى . به اين بحث خواهيم رسيد ( در همين درس ) . در « كلام » به طور كلى بحثى مطرح بوده است به نام تشبيه و تنزيه . در اوصاف خدا ما بايد به تنزيه يا تشبيه بپردازيم . تنزيه يعنى نفى هر گونه تشابه بين خالق و مخلوق تا آنجا كه هر لفظى را - مثلا لفظ عالم را - كه در مورد او به كار مىبريم بايد نه به آن معنايى باشد كه در مورد انسان و در ساير موارد به كار مىبريم . اين سخن را در مورد لفظ « موجود » هم گفتند و از اينجا به اشتراك لفظى\r\n","page_name":" 43 ","page_number":43},
  {"content":"\r\n\r\n\r\nبراهين اشتراك معنوى وجود\r\nبراى اشتراك معنوى وجود چند برهان ذكر شده است :\r\n1 . برهان اول در قبول كردن تقسيم است . مشترك معنوى مىتواند منقسم به اقسام شود . مثلا انسان يا سفيد است يا سياه ، يا عالم است يا جاهل . ولى در مشترك لفظى تقسيم غلط است . مثلا ممكن نيست كسى بگويد شير بر دو قسم است ، يكى در بيابان است و يكى در سر حوض است .\r\nچون وجود قابل انقسام به اقسام مختلف است مثلا جوهر است يا عرض ، مجرّد است يا مادّى و از اين قبيل تقسيمات ، اين بهترين دليل بر اشتراك معنوى است كه حاجى مىگويد : « يعطى اشتراكه صلوح المقسم » .\r\n2 . برهان دوم اين است كه در اينكه نقيض وجود عدم است بحثى نيست . همه اين حرف را در باب هستى گفته‌اند ، اما كسى در باب نيستى حرفى نزده است كه نيستى بر دو گونه است يا بر چند گونه است . نيستى و عدم كه نقيض هستى است يك مفهوم است و اشتراك معنوى ميان عدمها وجود دارد . چون نيستى انسان ، نيستى اسب ، نيستى هوا همه يكى است پس نقيض آن يعنى هستى انسان ، هستى اسب ، هستى هوا هم بايد يك معنى داشته باشد « 1 » .\r\n\r\n\r\n\r\n\r\n","description":"","footnote":"\r\nوجود رسيدند .\r\nبعضى نيز راه تشبيه را گرفتند و تا آنجا پيش رفتند كه مجسمه شدند و گفتند در قرآن كه آمده است خداوند سميع و بصير است ، چه اشكالى دارد كه براى او ابزار سامعه و ابزار باصره هم فرض كنيم .\r\nاين بحث در قرن دوم پيدا شده و احاديث مربوط به آن هم زياد است . مسألهء تعطيل هم از همين جا ناشى مىشود . تعطيل يعنى تعطيل عقل . آنها كه به تنزيه مطلق قائل شدند و معناى مشترك را طرد كردند فقط الفاظ قرآنى را مشترك دانستند و خدا هم براى آنها مجهول مطلق شد . نظر اينها اين است كه حتى وقتى مىگوييم هستى مطلق و مىگوييم خدا هستى دارد ، معناى همين هستى را هم نمىفهميم ؛ و اين تعطيل است . شايد ارسطو هم از اول اين بحث را به سائقهء همين نزاع طرح كرده است . لابد او هم مىخواسته بگويد تفاوت خدا با ساير موجودات در تفاوت معنى هستى نيست ، در چيزهاى ديگر است . اگر اين جنبه را در نظر نگيريم اين بحث يك بحث لغوى است .\r\n( 1 ) . - آيا نفى مفاهيم با هم فرق ندارد ؟\r\nاستاد : اين به اعتبار مفهومهاست . نفيها يكى است ، اثباتها هم يكى است ، مفهومها متفاوت\r\n","page_name":" 44 ","page_number":44},
  {"content":"\r\n\r\n3 . برهان ديگرى كه مىآورند - كه لازم هم نيست - اين است كه آيا اگر ما بدانيم كه مثلا در منزلى حيوانى وجود دارد ( كه حيوان يك امر مشترك معنوى است و انواعى دارد مثل انسان ، اسب ، گوسفند ، فيل و غيره ) و بدانيم كه انسان هم حيوان است آنگاه اگر در آن منزل انسان وجود ندارد دليل مىشود كه حيوان وجود نداشته باشد ؟ خانهء در بسته‌اى را فرض كنيد كه مىدانيم حيوان در آن وجود دارد اما به قرائنى فهميده‌ايم كه در اين منزل فيل كه آن هم حيوان است وجود ندارد ، آيا مىتوان گفت كه در اين منزل حيوان وجود ندارد ؟ مسلّما نه ، و اين خاصيّت مشترك معنوى است . اصوليّين بحثى دارند خيلى دقيق به نام استصحاب كلّى كه بر چند قسم تقسيم مىشود : قسم اوّل و قسم ثانى و قسم ثالث . در استصحاب كلّى قسم ثانى مىگويند ما يقين داريم كه در اينجا حيوان هست و آن هم مثلا فيل است . بعد يقين داريم كه آن فيل هم از بين رفت . آيا مىتوانيم حكم كنيم كه حيوانى ديگر وجود ندارد ؟ نه ، نمىتوانيم بگوييم .\r\nامّا در مشترك لفظى اين طور نيست . اگر بدانيم در ظرفى مايعى وجود دارد و خيال مىكرده‌ايم كه آن مايع شير است ، بعد بفهميم كه آن مايع شير نيست ، نمىتوانيم بگوييم پس شيرى كه در بيابان است در آن ظرف هست . در مشترك لفظى همين قدر كه علم ما به آن امر متعيّن منتفى شد ديگر اصل قضيّه منتفى است ؛ و به همين سبب حاجى در مورد مشترك معنوى گفته است :\r\n و انّه ليس اعتقاده ارتفع * اذا التّعيّن اعتقاده امتنع \r\nوجود نيز يك امر مشترك معنوى است ، زيرا اگر به وجود موجودى معتقد شويم و آن را قسم خاصى از وجود بدانيم ، سپس اعتقاد ما به اينكه آن قسم خاص است منتفى شود ، اعتقاد ما به اصل وجود آن شىء به جاى خود باقى است .\r\n4 و 5 . در شعر بعدى حاجى به دو دليل ديگر اشاره مىكند و مىگويد :\r\n و انّ كلّا اية الجليل * و خصمنا قد قال بالتّعطيل \r\nو اين همان بحث مربوط به تعطيل است .\r\nگروهى از متكلّمين كه تنزيه‌گرا بودند و افراط كرده‌اند ، براى رعايت كامل اصل « ليس كمثله شىء » گفته‌اند هر چه دربارهء مخلوق صدق كند دربارهء خدا نبايد صدق\r\n\r\n\r\n\r\n\r\n","description":"","footnote":"\r\nاست . مفهومها با هم اختلاف دارند نه اثباتها ، نه نفيها .\r\n","page_name":" 45 ","page_number":45},
  {"content":"\r\n\r\nكند . گويى خدا از هر جهت بايد ضدّ مخلوق باشد و لازمهء واجب الوجود بودن اين است كه هر چه دربارهء او صادق است دربارهء مخلوق صادق نباشد و بالعكس . پس لااقل صفات سلبيّهء او را مىتوان فهميد . مثلا خدا جسم نيست چون مخلوق جسم است ؛ خدا تغير و حركت ندارد چون مخلوق تغير و حركت دارد ؛ خدا به اين معنا كه ما عالم هستيم عالم نيست ؛ و اگر مىگوييم خدا موجود است ، به اين معنا كه دربارهء مخلوق مىگوييم درست نيست ؛ معناى موجود بودن خدا را هم نمىدانيم . وقتى هم كه مناجات مىكنيم و مىگوييم يا كريم ، يا رحيم ، در حقيقت مثل اين است كه يك ايرانى الفاظ هندى را بر زبان جارى كند . تنزيه‌گرايى كارش به اينجا رسيده است .\r\nديگران مثلا متكلّمين شيعه گفته‌اند آنچه بر مخلوق صادق است بر دو گونه است : آنچه شائبهء نقص دارد و آنچه حاكى از كمال است . همه نقصها به نيستى برمىگردد و همهء كمالات به هستى و شدت هستى برمىگردد . و از صفات مخلوق آنچه را كه از خدا سلب مىكنيم و مىگوييم « سبحان اللّه » همانهاست كه شائبهء نقص دارد . امّا در مقابل « سبحان اللّه » يك « بحمده » هم داريم ؛ يعنى تنزيه هست ، تحميد هم هست ، توصيف هم هست . قدرت از نقص نيست ؛ حيات و اراده و مشيّت از نقص نيست ، از هستى است ، از كمال است ؛ و حق داريم اين معنى را در مورد ذات حق به كار بريم . تشبيه در مقام فرديّت است . اگر بگوييم حد علم خدا همان حد علم من است ، اين تشبيه است . اما اگر آگاهى او را نامحدود و آگاهى خود را محدود بدانيم ، اين تشبيه نيست . از من كمال محدود است ، از او نامحدود .\r\nبه همين دليل است كه مسألهء « آيت » صدق مىكند كه گفته مىشود : « و فى كلّ شىء له اية » . چرا مخلوقات آيت حق هستند ؟ زيرا نمايانگر كمال او هستند و اگر اين حقايق به دو معنى بود ديگر يكى آيت و نشانهء آن ديگرى نبود . مخلوقات از جنبهء صفات منفى خود ملاك تنزيه هستند و از جنبهء صفات وجودى خود آيت او هستند .\r\nهستى ما محدود است و در محدوديت خودش هم « از او » است ، « فيض او » است .\r\nحاجى رو به متكلّم مىكند و مىگويد تو چطور مىتوانى عالم را آيت حق تعالى بدانى ؟ تو در واقع مدعاى ما را پذيرفته‌اى ، چون عالم را آيت خدا مىدانى .\r\n و انّ كلّا اية الجليل * و خصمنا قد قال بالتّعطيل \r\nيعنى : و اينكه هر يك از موجودات آيت حق تعالى هستند و دشمن ما ناچار از\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nتعطيل است دلالت بر اشتراك معنوى وجود دارند « 1 » .\r\nاين مسألهء « و خصمنا قد قال بالتّعطيل » مسأله‌اى است كه از قرن دوم هجرى بلكه از نيمه دوم قرن اول هجرى مطرح بوده است . براى ما كه شيعه هستيم و به اصالت نهج البلاغه معتقديم ، از همان نيمه اول قرن اول مطرح بوده است ؛ از همان اوان دو روش مختلف پيدا شد :\r\nيكى روش اهل حديث . اينها حافظان متون بودند و معتقد بودند كه ما بايد همين الفاظ را حفظ كنيم و نبايد در معنا زياد غور و تأمّل كنيم . احمد بن حنبل و مالك بن انس مىگفتند : ما حق فكر كردن و اظهار نظر در مسائل الوهيت را نداريم .\r\nدر مقابل اين روش ، گروهى ديگر معتقد بودند كه ما حق تفكر و تعمق داريم ، بلكه وظيفه داريم كه تعقل كنيم . اينها معتزله و شيعه بودند كه در برابر اهل حديث ايستادند .\r\nدر اوايل قرن چهارم ابو الحسن اشعرى بعد از آموختن مكتب اعتزال از آن برگشت . او كه شخص نابغه و مفكّر بزرگى بوده است براى دعاوى اهل حديث پايهء استدلالى ريخت و با نيروى اسلام - و نه مثل متوكّل با زور - موجى عليه معتزله در دنياى اسلام به وجود آورد . اهل حديث در اينجا دو دسته شدند : يك دسته اشاعره شدند . يك دسته اين را هم قبول نكردند ؛ اينها ظاهريه‌اند و پيروان احمد بن حنبل هستند كه مظهر جمودند و مىگويند ما نبايد در مسائل الوهيت حرفى بزنيم و فكرى بكنيم . اينها اساسا مسألهء معرفت را انكار كردند و حال آنكه مخالفان آنها مىگويند معرفت ممكن است و بلكه ما موظف به معرفت هستيم و ارزش ايمان هم بسته به ميزان معرفت ماست « 2 » .\r\n\r\n\r\n\r\n\r\n","description":"","footnote":"\r\n( 1 ) . - آيا از لحاظ كيفيت فرقى ميان صفات خدا و صفات انسان نيست ؟ آيا ميان صفات انسانى سنخيتى هم هست ؟\r\nاستاد : علم در ما كيفيتى است حادث . علم در ما « انفعالى » است ، يعنى معلوم بر علم تقدم دارد . اما قطعا در خدا اين جهات نيست . علم ما متغير است ، علم او متغير نيست . اما لازمهء علم اين نيست كه همراه اين نقصها باشد . لازمهء علم در ما اين است نه در ذات حق . اين كه مىگويند در تشبيه نفى در كار است مقصود نفى همين خصوصيات است .\r\nهيچ چيزى مانند خداوند نيست . شبيه بودن ، برابر بودن است . خلاصه اينكه در هر مورد بايد تحليل كرد كه كداميك از خصوصيات به نيستى برمىگردد و كداميك به هستى .\r\n( 2 ) . - حديثى داريم كه : « تفكّروا فى الاء اللّه و لا تتفكّروا فى ذات اللّه » .\r\n","page_name":" 47 ","page_number":47},
  {"content":"\r\n\r\n6 . حاجى يك مؤيّد ديگرى هم براى اشتراك معنوى وجود مىآورد . البته آن را دليل نمىداند . گفته‌اند اينكه يك لفظ مشترك معنوى باشد و در اشعار ، قافيه واقع شود نقص است ؛ اما اگر مشترك لفظى باشد ( مثل لفظ « عين » ) و قافيه شود نه تنها نقص نيست بلكه حسن هم هست ؛ و ما مىدانيم كه اگر « وجود » در اشعار قافيه قرار گيرد ايطاء و تكرار قافيه مىشود ، پس وجود مشترك معنوى است نه مشترك لفظى .\r\n ممّا به أيّد الادّعاء * ان جعله قافية ايطاء \r\n\r\n\r\n\r\n\r\n","description":"","footnote":"\r\nاستاد : اين همان مرحله‌اى است كه دست نيافتنى است و عرفا هم بدان اشاره كرده‌اند .\r\nحافظ هم آنجا كه مىگويد « عنقا شكار كس نشود دام باز چين » به همين معنا اشاره مىكند . خود پيغمبر مىگويد : « لا احصى ثناء عليك ، انت كما أثنيت على نفسك » تو آنچنان هستى كه خود ، خود را ثنا مىگويى .\r\n","page_name":" 48 ","page_number":48},
  {"content":"\r\n\r\n\r\nمغايرت و اتّحاد وجود و ماهيت\r\n انّ الوجود عارض المهيّة * تصوّرا و اتّحدا هويّة \r\nهر چيزى را كه ما درك مىكنيم دو جنبه و دو حيثيت در آن تشخيص مىدهيم كه يكى از اين دو جنبه ماهيت شىء است و ديگرى وجود آن شىء . مثلا ما مىدانيم كه عدد در خارج موجود است يا زاويه موجود است يا خط موجود است يا انسان موجود است . در همهء اين امور يك جنبهء مشترك به ذهن ما مىآيد كه نام « وجود » بر آن گذاشته‌ايم . پس همهء اينها در اين جهت مشتركند كه امور واقعيت دار و امور عينى و خارجى هستند ( در مقابل يك سلسله امور ديگر كه در متن واقعيت نيستند ؛ مثل اينكه مىگوييم : بخت نيست ، اتفاق نيست ، تناقض نيست ) . ولى در عين اينكه اين امور يعنى عدد و زاويه و خط و انسان و غيره همه در يك امر با يكديگر مشترك هستند كه آن همان واقعيت داشتن است ، جنبه‌هاى اختصاصى و مابه الامتيازى هم در آنها موجود است ، زيرا يكى از آنها عدد است كه موجود است نه زاويه و خط و انسان ، و ديگرى زاويه است كه موجود است نه عدد و خط و انسان ، و سومى خط است كه موجود است نه عدد و زاويه و انسان ، و چهارمى انسان است كه موجود است نه عدد و زاويه و خط .\r\nپس ، از اينجا مىفهميم همان طورى كه در آنجا كه مىگوييم فلان چيز موجود\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nاست موجود بودن خود يك حقيقتى است در مقابل موجود نبودن و هرگز تصور ما از موجود بودن عين تصور ما از موجود نبودن نيست - و قطع نظر از تصور ما ، در عالم خارج نيز موجود بودن با موجود نبودن يكسان نيست زيرا موجود بودن ، عين خارج و خارجى بودن است - همين طور فرق است بين اينكه عدد موجود باشد يا زاويه و خط و انسان موجود باشد ، چه به حسب تصور ما و چه به حسب واقع و خارج ؛ و فرق است ، هم به حسب تصور ما و هم به حسب واقع و خارج ، بين اينكه زاويه موجود باشد يا عدد و خط و انسان موجود باشد .\r\nاز اينجا ما دو مطلب را مىفهميم « 1 » :\r\nيكى اينكه اين امورى كه ما آنها را در عرض يكديگر ادراك مىكنيم حقيقت آنها مركّب است از ماهيت و وجود ؛ و جمله معروف موروث از حكما كه گفته‌اند :\r\n« كلّ ممكن زوج تركيبىّ له ماهية و وجود » به همين معنى است .\r\nديگر اينكه تصور ما از وجود ، غير از تصور ما از ماهيت است ، كه اين مسأله تحت عنوان « زيادت وجود بر ماهيت » مطرح مىشود .\r\nمسألهء زيادت وجود بر ماهيت اگر درست تصور شود احتياج به دليل و برهان ندارد ، يعنى از مسائلى است كه تصور آنها ملازم است با تصديق به آنها . وضوح مطلب به قدرى است كه حتى در بين اشاعره - كه معمولا آنها را مخالف نظريهء زيادت وجود بر ماهيت قلمداد مىكنند - چنين نظريه‌اى وجود داشته است « 2 » . ولى به هر حال براهينى بر اين مطلب ذكر كرده‌اند . اين براهين عبارتند از :\r\n1 . صحت سلب وجود از ماهيت . اينها در باب وجود ، صحت سلب را ، منتها نه در الفاظ بلكه در معانى مىآورند و به عنوان يك برهان مىگويند : وجود غير از ماهيت است زيرا خود ماهيت از خودش قابل سلب نيست ، اجزائش هم از خودش قابل سلب نيست ؛ يعنى مثلا مثلث را - يك شيئى را كه فرض كرديم مثلث است - نمىتوانيم بگوييم مثلث نيست كما اينكه نمىتوانيم بگوييم مثلث شكل نيست ؛\r\n\r\n\r\n\r\n\r\n","description":"","footnote":"\r\n( 1 ) . گر چه مىتوان گفت كه اين دو مطلب هر دو يك حقيقت را بيان مىكنند ، يعنى دو تعبير است براى يك مطلب ؛ و كسانى كه گفته‌اند هر ممكنى مركب است از ماهيت و وجود ، مقصودشان اين است كه در ظرف ذهن هر شيئى منحل مىشود به دو چيز ، يعنى ذهن از هر چيزى دو تصور دارد مغاير يكديگر ( و اين همان مسألهء زيادت وجود بر ماهيت است ) .\r\n( 2 ) . صاحب شرح مواقف قول به عدم زيادت وجود بر ماهيت را به ابو الحسن اشعرى نسبت داده است .\r\n","page_name":" 50 ","page_number":50},
  {"content":"\r\n\r\nيعنى فرض مثلث با اثبات خودش براى خودش و اثبات اجزاء ذاتش براى خودش مساوى است ؛ نه خودش از خودش قابل سلب است و نه اجزاء ذاتش از خودش قابل سلب است . جنس و فصل از يك ماهيت قابل سلب نيست .\r\nولى ما مىبينيم كه وجود از ماهيات قابل سلب است . آيا مثلث وجود دارد يا وجود ندارد ؟ مىشود وجود داشته باشد و مىشود وجود نداشته باشد ؛ يعنى اينطور نيست كه همين كه ما مثلث را فرض كرديم ضرورتا بايد مثلث وجود داشته باشد و حال آنكه اگر وجود ، جنس براى ماهيت مثلث مىبود رابطه‌اش با موضوع خودش هميشه ضرورى و غير قابل انفكاك بود . اين يك برهان .\r\n2 . « و لافتقار حمله الى الوسط » . مىگويند در ذاتيات همين قدر كه ذات به اجزاء ذات تحليل بشود ديگر حمل ذاتى بر ذات به برهان احتياج ندارد ، لذا مىگويند : « لا يكتسب الحدّ بالبرهان » يعنى حدود را نمىشود با برهان به دست آورد ؛ همين قدر كه اجزاء ذات به دست آمد و انسان توانست آن را به اجزائش تجزيه كند خودش براى خودش كافى است . با برهان ، ما نمىتوانيم ثابت كنيم كه مثلث شكل هست يا نه ، از مقولهء كمّ است يا از مقولهء كيف . و حال آنكه وجود را با برهان بايد اثبات كرد ، يعنى با دليل بايد اثبات كرد كه آيا دايره مثلا ، در خارج وجود دارد يا وجود ندارد . پس چيزى كه حملش بر موضوع خودش نيازمند به برهان است نمىتواند عين آن موضوع يا جزء آن باشد . اين است معنى « و لافتقار حمله الى الوسط » .\r\n3 . « و لانفكاك منه بالتّعقّل » . مىگويند ذاتيات نه در خارج و نه در ذهن از ذات قابل انفكاك نيستند . در خارج كه معلوم است ما نمىتوانيم مثلا انسانى داشته باشيم كه حيوانيت از او جدا شده باشد ، نمىشود كه انسان باشد و جسميت از او جدا شده باشد ، نمىشود كه انسان باشد و ناطقيت از او جدا شده باشد . در ذهن هم همين طور است ؛ در ذهن هم تصور انسان عينا تصور جسم و حيوان و ناطق هم هست ، منتها به طور اجمال ؛ يعنى اين تصور تصورى است مركّب كه آن اجزاء به صورت اجزاء مركّب الآن هم در آنجا وجود دارد و جدا شدنى نيست . ولى وجود در خارج كه البته قابل انفكاك از ماهيت نيست ولى در عقل قابل انفكاك از ماهيت است . وقتى كه ما يك ماهيتى را تعقل مىكنيم لزوما هستى آن ماهيت را - كه در خارج يا در ذهن هست - تعقل نكرده‌ايم ؛ يعنى رابطهء هستى در عقل با آن ماهيت مانند رابطهء مثلا سفيدى يا سياهى است با انسان . تصور انسان لزوما عين تصور سفيدى يا سياهى\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nنيست . همچنين تصور انسان لزوما تصور هستى آن انسان ( كه هست ) نيست « 1 » .\r\n4 . « و لاتّحاد الكلّ و التّسلسل » يعنى برهان ديگر اين است كه لازم مىآيد كه همهء ماهيات يك ماهيت باشند يعنى اختلاف ماهيت نداشته باشند ، و ديگر اينكه تسلسل لازم مىآيد . اين برهان دو شق دارد كه هر شق آن بر اساس يك فرض بنا شده است .\r\nاين كه لازم مىآيد همهء ماهيات يك ماهيت باشند روى اين فرض است كه ما وجود را عين ماهيت بدانيم . اگر ما وجود را عين ماهيت انسان بدانيم ، پس عين ماهيت فرس هم مىدانيم ، عين ماهيت مثلث هم مىدانيم ؛ پس وجود مساوى است با انسان و وجود از آن طرف هم مساوى است با مثلث ، پس قهرا انسان هم مساوى با مثلث است ؛ يعنى تصور ما از انسان عين تصور ما از هستى است و تصور ما از هستى عين تصور ما از مثلث است ، پس تصور ما از انسان بايد عين تصور ما از مثلث باشد ؛ و اين باطل است . پس اين شق از برهان بر اين اساس است كه ما بگوييم مفهوم هستى عين ماهيات است و گفتيم كه اين حرف اساسا يك حرفى نيست كه يك عالم به آن تفوّه كند .\r\nو امّا اگر كسى بگويد كه هستى جزء ماهيت است ، از اين حرف لازم نمىآيد كه همهء ماهيات يكى باشند ، چون معنى حرف او اين است كه هستى جنس الاجناس است ولى ماهيات به اعتبار فصولشان با يكديگر اختلاف دارند كما اينكه اگر ما ماهيت جوهر را جنس الاجناس همهء انواع جواهر بدانيم لازمه‌اش عينيت اين ماهيتها نيست ؛ يعنى همه در آن جنس اعلى شريكند و اختلافاتشان به فصولى است كه مرتّبا يكى بعد از ديگرى آمده و اين انواع را تشكيل داده است . پس آن اشكال شق اول يعنى اتحاد همهء ماهيتها به اين ترتيب مرتفع شده و وارد نخواهد بود .\r\nولى يك اشكال ديگر بر آن وارد است و آن اينكه لازمهء اين حرف تسلسل است ؛ و اين اشكالى است كه بر حرف هگل نيز وارد است ، زيرا اين برهان با نظريهء\r\n\r\n\r\n\r\n\r\n","description":"","footnote":"\r\n( 1 ) . - اين در واقع همان برهان صحت سلب است .\r\nاستاد : نه ، برهان صحت سلب از راه تصديقات است و اين برهان از راه تصورات است .\r\nدر اينجا مىگوييم تصور ماهيت از تصور هستى جداست ، ولى در آنجا تصديق است و ذهن سلب مىكند وجود را از ماهيت .\r\n","page_name":" 52 ","page_number":52},
  {"content":"\r\n\r\nهگل موافق است به طورى كه اگر كسى بخواهد در بين اين براهين برهانى را متناسب با بيان هگل پيدا كند و با او بحث كند اين برهان بيشتر به حرف هگل مىچسبد .\r\n\r\nنظريهء هگل\r\nحرف هگل اين است كه ما به چه دليل مىگوييم هستى برترين مقوله است . او ابتدا از راه تقدم وارد مىشود و مىگويد از معانىاى كه بر شىء صدق مىكند جنس است و آنچه كه منطقا مؤخّرتر است فصل است « 1 » . بعد اين جور مثال مىزند كه مىگوييم : « اين « 2 » ميز هست » ، « اين ميز قهوه‌اى رنگ است » ، « اين ميز برّاق است » ، « اين ميز سخت است » . بعد مىگويد كه ما مىتوانيم قهوه‌اى رنگ بودن را از او بگيريم ولى اين ميز همين ميز باشد ، مىتوانيم سخت بودن را از او بگيريم باز اين ميز همين ميز باشد . ولى اگر هستى را از اين ميز بگيريم ديگر اين ميز ، اين ميز نيست ؛ ديگر چيزى باقى نمىماند ، « اين » باقى نمىماند . با اين بيان مىخواهد ثابت كند كه پس هستى به منزلهء جنس است و اينها به منزلهء فصل .\r\n\r\nاشكالات وارد بر اين نظريه\r\nاولا بر اين حرف هگل يك نقض وارد مىشود كه آن نقض اختصاص به هستى ندارد ، ولى شايد آن نقض به اصل مدعاى او ضرر نزند . اشكال اين است كه « اين ميز » به قول ارسطويىها مادّه‌اى دارد و صورتى و صفاتى . ماده‌اش فرض كنيد اين است كه از فلز است يا از چوب است . صورتش هم چيزى است كه اين ميز را به اعتبار آن صورت ميز ناميده‌اند ، يعنى آن را به شكل خاصى ساخته‌اند كه اين اثر خاص را داشته باشد . قهوه‌اى رنگ بودن ، برّاق بودن ، سخت بودن ، اينها يك عوارضى هستند كه بدون شك مقوم ميز بودن نيستند . پس مقوم ميز يا خصوص\r\n\r\n\r\n\r\n\r\n","description":"","footnote":"\r\n( 1 ) . [ رجوع شود به كتاب فلسفهء هگل نوشتهء ستيس ، ترجمهء دكتر حميد عنايت ، ج 1 / ص 117 و 118 . 
  ]\r\n( 2 ) . توجه شود كه مىگويد « اين ميز » ، بحث را روى « ميز » نمىبرد ، « اين » را هم داخلش مىكند ، مىگويد « اين ميز » كه قهرا يعنى ميز موجود . اگر مغالطه‌اى در كلام هگل هست از همينجاست .\r\n","page_name":" 53 ","page_number":53},
  {"content":"\r\n\r\nصورت است يا ماده و صورت هر دو ؛ يعنى ما مفهوم هستى را كار نداريم ، اگر صورت ميز را از آن بگيريم ، بخواهيم صورت صندلى را فرض كنيم ، ديگر اين ميز ، ميز نيست ، صندلى است نه ميز ، باز هم ماهيت ميز از بين رفته است .\r\nحالا اگر كسى بگويد كه شيئيت شىء فقط به صورت او است نه به ماده‌اش - كه حرف درستى هم هست - ماده هر چه عوض بشود ، اين ميز ، ميز است . ميزى است از فلز ، ميزى است از چوب ، ميزى است از كائوچو ، ولى اساس ، صورت است .\r\nحالا در اينجا فعلا بحث ما اين نيست كه ماده و صورت در ماهيت شىء به يك اندازه دخيل‌اند يا اساس صورت است ؛ به هر صورت به منظور ما لطمه‌اى نمىزند و آن اينكه ما در ميان ماهيت هم چيزى داريم كه اگر بگوييم « اين نيست » شىء از بين مىرود ، « اين ميز » ديگر ميز نيست ، « اين » هست ولى ديگر ميز نيست ؛ يعنى اگر اين صورت را بگيريم و صورت ديگرى به او بدهيم باز هم « اين » هست ولى ديگر ميز نيست . ولى اگر به قول هگل هستى را از شىء بگيريم ديگر چيزى نيست ، هيچ چيز باقى نمىماند .\r\nبه بيان فنّى ، پاسخ اين حرف ( حرف هگل ) را حكماى ما اين طور داده‌اند :\r\nجنس چيزى است كه بتواند با اجزاء ديگر مجموعا يك ماهيتى را تشكيل بدهد .\r\nولى مطلب در اين است كه جنس و فصل خارج از يكديگرند و متحد با يكديگر .\r\nجنس و فصل جزء نوعند ولى جنس كه جزء فصل نيست ، فصل هم كه جزء جنس نيست . جنس ، جنس نوع است نه جنس فصل ، فصل هم فصل نوع است نه فصل جنس . حالا اگر در جنس و فصل‌ها غير « هستى » ( كه معنى عام است * باشد اشكالى نيست ولى اگر ما بخواهيم « هستى » را جنس بگيريم و بگوييم « هستى » بعلاوهء اين فصل ( مثلا شكل ميز بودن ) و بعلاوهء فصل قهوه‌اى رنگ بودن و بعلاوهء فصل برّاق بودن و بعلاوهء فصل سخت بودن ، ماهيت اين ميز را به وجود آورده‌اند و اين فصلها ضميمه شده‌اند به هستى تا يك ماهيت را به وجود آورده‌اند آن وقت اين سؤال مطرح مىشود كه آيا فصلها موجودند و ضميمه شده‌اند به هستى يا موجود نيستند ؛ چون در واقع و نفس الامر يا اين فصلها موجودند يا معدوم . اگر بگوييد آن فصلها موجود نيستند و ضميمه شده‌اند به هستى ، معنايش اين است كه آنها معدومند ولى « هستى » موجود است ؛ از ضمّ موجود به معدوم كه جنس و فصل درست نمىشود .\r\nالبته آن فصول نمىتوانند معدوم باشند ؛ خود او هم نمىخواهد بگويد معدومند .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nهمان حرفى كه شما از اول فكر كرديد و گفتيد « هستى » اعمّ مقولات است يعنى اينكه سايه‌اش بر روى همه گسترده است . ما چيزى را در مقام ذهن بيرون از ماهيات تصور مىكنيم ولى در واقع و نفس الامر با همه چيز هست . اگر مىگويند « اين ميز » يعنى اين ميز هست ؛ اگر مىگويند « قهوه‌اى » يعنى قهوه‌اى بودن هست ؛ اگر مىگويند « برّاقى » يعنى برّاق بودن هست . اين يك چيزى نيست كه بشود آن را در كنار اشياء ديگر در نظر گرفت و با اشياء ديگر تركيب كرد ، و لذا از اينجاست كه ما به اصالت وجود مىرسيم . « هستى » يك چيزى است كه در مقابل همهء اينها قرار گرفته است . يا همهء اينها حقيقتند و هستى يك مفهوم انتزاعى عامى است كه ذهن ما در مقابل همهء اينها ساخته است ؛ يا او تنها حقيقت است و اينها همه ساخته‌هاى ذهن ما هستند . حقيقت نمىتواند به اين صورت باشد كه نيمى از آن هستى باشد و نيمى ماهيت . پس شما اگر بخواهيد هستى را به عنوان يك جنس در نظر بگيريد ناچار آن فصلى را هم كه در نظر مىگيريد بايد بگوييد هست كه فصل واقع شده است ؛ اگر نبود كه فصل واقع نمىشد . چون آن فصل هم هست و در هر جا كه هستى هست « هستى » جنس است ، پس هستى بايد براى آن فصل جنس باشد و در ازاى اين جنس يك فصل فصل وجود داشته باشد . باز نقل كلام در فصل فصل مىكنيم ، او هم نمىتواند در مقابل هستى قرار گيرد ، بايد « شيئى كه هست » باشد ؛ يعنى بايد يك شيئى موجود باشد . پس بايد غير متناهى هستيها و فصلها داشته باشيم .\r\nبنابر اين ما نمىتوانيم هستى را به عنوان يك جنس در مقابل فصلها در نظر بگيريم . در واقع با اين كار غفلت كرده‌ايم از آن حرفى كه اول خودمان گفتيم كه هستى اعم از همهء اشياء است . آن چيزى كه اعم از همهء اشياء است و سايه‌اش بر سر همه چيز به نحو يكسان گسترده است يعنى سايه‌اش بر سر جنسها همانطور گسترده است كه بر سر فصلها و بر سر نوعها ( حال خواه اعتبارى باشد و خواه حقيقى ، فرقى نمىكند ) ، او نمىتواند يك چيزى باشد به عنوان جنس و چيزهاى ديگر فصل او باشند يا او فصل باشد و چيزهاى ديگر جنس باشند . اصلا همانجا كه خود هگل فرض مىكند و مىگويد هستى برترين مفاهيم و برترين مقولات است ، اگر درست فكر كرده بود كه معنى اين « برترين » چيست هستى را جنس الاجناس نمىدانست . معناى اينكه هستى برترين مقولات است اين است كه سايه‌اش بر همه گسترده است ، پس آن را نمىشود در مقابل اشياء ديگر و جزء چيزى قرار داد ؛ يا\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nاوست و همهء اشياء ديگر تعيناتى است كه ذهن در اشياء اعتبار مىكند و يا همهء آن تعينات ، هستند و آن يك مفهوم انتزاعى است كه ذهن ما اعتبار كرده است ؛ و به هر حال اين كه ما بياييم آن را در رديف و در كنار اشياء ديگر قرار دهيم به هيچ وجه قابل تصور نيست .\r\nپس تقريبا نظريهء كسانى از متكلمين كه وجود را جزء [ ماهيت 
  ] گرفته‌اند - گر چه آنها به اين شكل كه ما گفتيم نگفته‌اند - برمىگردد به نوعى دو اصلى كه نيمى وجود اصل باشد و نيمى ماهيت ، كه اين مطلب را در مبحث اصالت وجود بحث مىكنيم .\r\nپس اين هم معنى اين شعر كه مىگويد : « و لاتّحاد الكلّ و التّسلسل » حاجى در پايان اين فصل يك شعر ديگر دارد كه اين شعر تقريبا از محل استدلال خارج است و يك نوع نتيجه‌گيرى و در واقع يك مطلب زائد است « 1 » .\r\nمىگويد :\r\n و الفرد كالمطلق منه و الحصص * زيد عليها مطلقا عمّا و خص \r\nمىخواهد بگويد كه فرد وجود ، همچنين مفهوم مطلق وجود و حصص وجود ، تمام اينها زائد بر ماهيت است ؛ فرد هم اعم از فرد عام و فرد خاص .\r\nمقصودش از فرد ، حقيقت وجود است و مقصود از اين كه حقيقت وجود زائد بر ماهيت است - و حال آنكه ما گفتيم كه وجود و ماهيت در خارج متحد هستند - اين است كه حيثيت وجود در واقع و نفس الامر غير از حيثيت ماهيت است ؛ يكى از ايندو عين حقيقت است و ديگرى اعتبار .\r\nبعد ، در باب حقيقت وجود يك اصطلاحى پيدا شده است كه على الظاهر منشأ اين اصطلاح عرفا هستند و بعد اين اصطلاح عرفانى سبب شده است كه يك مقدار حرفهاى قدمايى مثل افلاطون را كه معقول و منطقى نبوده است با آن توجيه كنند يعنى به معنى ديگرى تأويل كنند .\r\nمنطقيّين و فلاسفه اصطلاحشان در عام و خاص همين اصطلاح متداولى است\r\n\r\n\r\n\r\n\r\n","description":"","footnote":"\r\n( 1 ) . يكى از خصوصيات حاجى اين است كه يك وقت به يك تناسبى مطلبى را بيان مىكند كه چندان هم جاى ذكرش آنجا نيست ، بخصوص اگر مطلبى باشد كه بويى از عرفان و اينجور چيزها بدهد ؛ و اين براى يك كتاب كه مىخواهد كتاب درسى باشد نقص است .\r\n","page_name":" 56 ","page_number":56},
  {"content":"\r\n\r\nكه ما داريم ؛ يعنى عام و خاص هر دو صفت معنا و مفهوم هستند در ذهن . مثلا مىگوييم انسان مفهوم عام است و زيد [ مفهوم 
  ] خاص است . انسان را مىگوييم عام است چون صادق بر كثيرين است ، و زيد را مىگوييم خاص است زيرا صادق بر كثيرين نيست . باز حيوان را مىگوييم اعم است ، عامتر است از انسان . اما عرفا يك اصطلاحى آورده‌اند كه عام و خاص را نه در باب مفاهيم بلكه در باب حقيقت برده‌اند ، كه اين خودش يك اصطلاح ديگرى مىشود . مىگويند وجود - همان حقيقت وجود - در عالم تحقّق ، سعه و ضيق دارد ، يعنى يك مرتبه‌اش مرتبهء سعهء وجود است و يك مرتبه‌اش مرتبهء ضيق و محدوديت وجود . مثلا طبيعت را به طور كلّى و مراتب طبيعت را وجود مىدانند ولى ضيق و ضيّق ، و ماوراء طبيعت را وجود سعى مىدانند و هر چه بالاتر برود سعهء او بيشتر است ؛ يعنى عوالم وجود بعضى بر بعضى احاطه دارد ، محيط است ، هر مرتبه‌اى بر همهء مراتب پايين‌تر خود احاطه دارد . اين به عالم ذهن و مفهوم هيچ ارتباطى ندارد . عرفا كلّى و جزئى هم كه مىگويند مقصودشان همين است . اگر مىگويند وجود كلى يعنى وجود محيط ، يعنى عينيتش محيط است ، هيچ به مفهوم و ذهن كار ندارند ؛ و اگر مىگويند وجود جزئى يعنى وجود محاط . مثلا احيانا وجود يك ولىّ كامل را مىگويند وجود كلى و وجود يك شاگرد مبتدى را مىگويند وجود جزئى ، از باب اينكه وجود او را يك وجود محيط بر وجود اين مىدانند .\r\nبه همين معنا آمده‌اند كلى افلاطون را هم تأويل كرده‌اند . افلاطون گفته است كه كليات در عالم مثل موجود است . اينها مىگويند كلى به آن معنا كه ما در منطق از آن بحث مىكنيم ، يعنى چيزى كه صادق بر كثيرين است ، اين خصلت ذهن است . از باب اين كه به قول استاد ما آميرزا على كاشانى كه گاهى كه مىرسيد به حرف يك مرد ملّايى كه قابل تأييد نبود به يك شكلى توجيه مىكرد و مىگفت « صونا لكلام الملّا عن اللّغويّة » اينها هم « صونا لكلام الحكيم عن اللّغويّة » گفته‌اند مقصود افلاطون از وجود كلى ، كلى به معنايى كه در منطق از آن بحث مىكنند نيست ، اين مربوط به عالم مفهوم و ذهن است ؛ او اگر گفته است « كلى » منظورش وجود سعى بوده است . اين هم توجيهى است كه از حرف افلاطون كرده‌اند .\r\nپس در باب وجود اگر عام و خاص و كلى و جزئى و اين گونه تعبيرات را به كار مىبرند اصطلاحى است كه ابتدا از عرفان گرفته شده است .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nحالا حاجى مىگويد : وجود ، چه حقيقت وجود و چه مفهوم وجود ؛ حقيقت وجود هم چه فرد سعى او ( مثل كلى افلاطونى و ارباب انواع ، كلى به آن نحو كه اينها حرف افلاطون را توجيه كرده‌اند ) و چه فرد خاص و محدود وجود « 1 » ؛ مفهوم وجود هم چه مفهوم وجود و هستى به طور مطلق و چه حصص وجود ( يعنى وقتى كه مفهوم وجود را اضافه مىكنيم و مىگوييم : وجود انسان ، وجود آتش ، وجود هوا ، . . )\r\nهمهء اينها مغاير با ماهيت هستند : « و الفرد كالمطلق منه » يعنى مفهوم مطلق وجود « و الحصص » يعنى مفهوم وجود را كه اضافه كنيم به يك شىء « زيد عليها مطلقا » . اين « مطلقا » به آن « فرد » برمىگردد ؛ يعنى فرد وجود كه زائد بر ماهيت است اعم است از اين كه فرد عام باشد ( عام به اصطلاح عرفا ) يا اين كه فرد خاص باشد .\r\nبه هر حال اين يك شعرى بوده است كه حاجى در بين مطلب آورده است « 2 » .\r\n\r\n\r\n\r\n\r\n","description":"","footnote":"\r\n( 1 ) . - يعنى محدود به ماهيت ؟\r\nاستاد : نه ، محدود به زمان ، به مكان ، . . . همهء اينها حدود است ؛ اختصاص به ماهيت ندارد . خود ماهيت مىتواند وجود سعى داشته باشد و مىتواند وجود مضيق داشته باشد ، چون سعهء وجود تابع وجود است نه تابع ماهيت .\r\n( 2 ) . - چرا اين « فرد » را به معنى وجود گفته‌اند ؟\r\nاستاد : فرد به همان معناى فرد است يعنى مصداق . ولى چون مصداق را در جايى مىگوييم كه يك ماهيتى تحقق دارد و چون باز ملاك تحقق و ملاك فرديت ماهيت به عقيدهء اينها وجود است نه تعينات ، آن طور كه اصالت ماهيتىها امثال هگل و يا افلاطون مىگويند ( چون حرف افلاطون اين است كه چند تا كلى وقتى به يكديگر ضميمه شدند تعين پيدا مىشود ، فرديت پيدا مىشود ، تشخيص پيدا مىشود . اما اصالت وجودىها مىگويند اگر ميليونها ماهيت هم به يكديگر ضميمه شود هيچ وقت فرد پيدا نمىشود ، تعين پيدا نمىشود ، يعنى باز هم كلى منحصر به فرد است ، كلىاى است كه ذهن فرض كرده است كه در خارج بيش از يك فرد از آن امكان ندارد ، ولى اين ملاك فرديت نيست ، فرديت فقط به « وجود » تحقق پيدا مىكند . ) ، لذا فرد را بجاى وجود به كار مىبرند ، زيرا ملاك فرديت وجود است ، ملاك فرديت ماهيت نيست .\r\n- اين فرديت همان تشخّص است به اصطلاح .\r\nاستاد : بله ، در واقع همان تشخص است .\r\n","page_name":" 58 ","page_number":58},
  {"content":"\r\n\r\n\r\n1 . اصالت وجود\r\n انّ الوجود عندنا اصيل * دليل من خالفنا عليل\r\nلانّه منبع كلّ شرف * و الفرق بين نحوى الكون يفى \r\nدر ميان مسائل مربوط به وجود - آن مسائلى كه به نام « مسائل وجود » شناخته مىشود كه آن هم حدود ده مسأله است - از همهء آنها مهمتر و مؤثرتر در سرنوشت فلسفه و مسائل ديگر همين مسأله‌اى است كه به نام « اصالت وجود » خوانده مىشود .\r\n\r\nسير تاريخى مسألهء اصالت وجود\r\nمسألهء اصالت وجود كه در مقابل اصالت ماهيت طرح شده است ، در فلسفهء اسلامى يك مسألهء مستحدث است ؛ يعنى در فلسفهء ارسطو و حتى در فلسفهء فارابى و در فلسفهء بو على چنين مسأله‌اى مطرح نيست « 1 » . نه در كتاب ما بعد الطبيعهء ارسطو\r\n\r\n\r\n\r\n\r\n","description":"","footnote":"\r\n( 1 ) . - اين مسأله در فلسفهء فارابى نيست ؟ گويا فارابى در فصوص يك چيزى راجع به اين موضوع دارد كه وجود ، محمول حقيقى نيست .\r\nاستاد : نه ؛ اينكه وجود محمول حقيقى هست يا محمول حقيقى نيست غير از مسألهء اصالت وجود است . خير ، در فارابى چنين مسأله‌اى نه به اين نام و نه به نام ديگر نيست .\r\n","page_name":" 59 ","page_number":59},
  {"content":"\r\n\r\nمسأله‌اى به نام اصالت وجود و اصالت ماهيت مطرح است ( و قهرا در فلسفهء افلاطون هم مطرح نيست ) و نه در فلسفه‌هاى امثال بو على و فارابى . اصلا هيچ اسمى از اين مسأله در آنجا نيست . اين مسأله در دنياى اسلام يك سير تاريخى داشته است كه ما در مقدمهء جلد سوم اصول فلسفه سير تاريخى اين مسأله را ذكر كرده‌ايم .\r\nاين مسأله اول بار در زمان مير داماد و ملّا صدرا به اين صورت مطرح شد كه آيا اصالت با ماهيت است يا با وجود ؟ منتها مير داماد با اينكه مشّائى بود طرفدار اصالت ماهيت شد و بعد هم ملا صدرا كه شاگرد او بود ابتدا نظريهء استاد را پذيرفت و بعد به شدت با آن مخالفت كرد و طرفدار اصالت وجود شد به طورى كه تقريبا مىشود گفت كه افكار اختصاصى ملا صدرا در همهء فلسفه بر محور اصالت وجود است ، يعنى همهء آنها مسائلى است كه از اين اصل گرفته مىشود .\r\nاين مسأله دو ريشه داشته است تا به اينجا رسيده است ، يعنى دو منبع داشته است كه اين دو منبع به اينجا منتهى شده است .\r\nيك منبع ، بحثهاى فلسفى متكلمين است ؛ چون متكلمين دو گونه بحث دارند :\r\nبعضى بحثهايشان بحثهايى است كه صرفا در اطراف مسائل مذهبى است و بعضى بحثهايشان بحثهايى است كه در مسائل فلسفه اظهار نظر كرده‌اند و به مخالفت با فلاسفه برخاسته‌اند « 1 » . متكلمين در بسيارى از مسائل فلسفه خيلى ناخن مىزده‌اند و حرفهاى فلاسفه را مورد سؤال قرار مىداده‌اند و لذا آنها يك سلسله مسائل را طرح كردند كه اگر چه حرفهاى خود آنها مقبول فلاسفه واقع نشد ولى راهى گشود براى مسائل جديد .\r\n\r\n\r\n\r\n\r\n","description":"","footnote":"\r\nالبته به طور متفرقه در كلمات بو على - بخصوص در كلمات بو على - گاهى حرفهايى پيدا شده است كه با اصالت وجود جور در مىآيد . سرّ قضيه اين است كه اين مطلب براى بو على به صورت يك مسأله مطرح نبوده است كه از ايندو يكى را بايد انتخاب كرد .\r\nهمانطور كه براى فرنگيها چنين مسأله‌اى مطرح نبوده است براى او هم مطرح نبوده است . اين است كه گاهى يك حرفى گفته است كه با فكر اصالت ماهيتى جور در مىآيد و گاهى يك حرفى گفته است كه با فكر اصالت وجودى جور در مىآيد ، نه اين است كه در اين مسأله دو رأى مختلف داشته است . چون خود مسأله برايش مطرح نبوده است ، بعضى حرفهايش با آن مبنا جور در مىآيد و بعضى حرفهايش با اين مبنا .\r\n( 1 ) . قبلا گفتيم كه مسألهء زيادت وجود بر ماهيت هم از اين گونه مسائل بوده است ؛ يعنى ناخن زدن‌هاى متكلمين سبب شد كه چنين مسأله‌اى در فلسفه وارد شود . اين مسأله در فلسفهء فارابى نبوده و اول بار در فلسفهء بو على وارد شد .\r\n","page_name":" 60 ","page_number":60},
  {"content":"\r\n\r\nمنبع ديگر ، حرفهاى عرفاست ، البته از محيى الدين به اين طرف . تا دورهء محيى الدين مسألهء وحدت هم اگر در عرفان مطرح شده - كه مطرح هم بوده است - به صورت وحدت وجود به اين معنا كه بعدها مطرح شده نبوده است . اينكه دربارهء وجود به شكل فلسفى بحث شود ، براى اولين بار به وسيلهء محيى الدين و شاگردان او انجام گرفته است . ما قبل از محيى الدين و شاگردان او بحثى دربارهء وجود و تحت عنوان وجود نمىبينيم . حتى در عرفان فارسى هم از دورهء محيى الدين به بعد است كه مثلا در تعبيرات مولوى هست « 1 » . در تعبيرات فنّارى مثلا ، ما چنين چيزى پيدا نمىكنيم ولى در تعبيرات محيى الدين هست و مىبينيم كه مثنوى اساسا بر مبناى همان وحدت وجود محيى الدينى مىچرخد .\r\nبنابراين ، اين مسأله به صورت يك مسألهء طرح شده كه آيا ماهيت را بايد اصيل بدانيم يا وجود را ، يعنى ما بايد از ايندو يكى را انتخاب كنيم ، يا اين را يا آن را ، به طور قطع قبل از مير داماد و ملا صدرا نبوده است ؛ و حتى ما مكرر گفته‌ايم كه اين نكته كه هميشه به شيخ اشراق نسبت مىدهند كه شيخ اشراق اصالت ماهيتى بوده است به يك معنا درست است ولى به يك معناى ديگر درست نيست . اگر كسى خيال كند كه اين مسأله براى شيخ اشراق مطرح بوده است كه از ايندو ما بايد يكى را انتخاب كنيم ، درست نيست . در هيچيك از كتابهاى شيخ اشراق چنين مسأله‌اى مطرح نيست كه آيا وجود اصيل است يا ماهيت ؟ ولى شيخ اشراق مسأله‌اى را به شكل ديگر طرح كرده است كه لازمهء حرفش را اينچنين گرفته‌اند .\r\nما قبلا بحث زيادت وجود بر ماهيت را مطرح كرديم و عمدا هم آن بحث را قبل از بحث اصالت وجود مطرح كرديم تا اينكه مطلب روشن باشد . گفتيم بحث زيادت وجود بر ماهيت يعنى مغايرت وجود با ماهيت در ذهن ؛ يعنى وجود نه جزء ماهيت است و نه عين ماهيت ؛ يعنى ما نمىتوانيم هستى را به عنوان جنس يا فصل يك ماهيتى بپذيريم ( كه گفتيم درست مىشود نقطهء مقابل حرف هگل كه هستى را جنس الاجناس مىداند ) . شيخ اشراق يك بحث ديگرى باز كرده است تحت عنوان « فى عدم زيادة الوجود على الماهية فى الخارج » يعنى در خارج ، وجود و ماهيت دو چيز نيست . اوّل فرض كرده است كه ماهيت عينيت دارد ، آن وقت براى وجود\r\n\r\n\r\n\r\n\r\n","description":"","footnote":"\r\n( 1 ) . مثل « تو وجود مطلق و هستىّ ما » .\r\n","page_name":" 61 ","page_number":61},
  {"content":"\r\n\r\nعينيتى زائد بر عينيت ماهيت قائل نيست . او ديگر فكر نكرده است كه در اينجا به يك شكل ديگر مىشود مسأله را طرح كرد ؛ يعنى اين مسأله برايش مطرح نبوده است كه ما از وجود و ماهيت براى يكى عينيت قائل شويم و براى ديگرى ذهنيت و اعتباريت . گوئى عينيت ماهيت برايش امر مسلّمى بوده است و حالا كه عينيت ماهيت برايش مسلّم است ديگر وجود نمىتواند عينيتى داشته باشد . شك ندارد كه اگر عينيت ماهيت را مسلّم بگيريم ديگر براى وجود عينيت زائد بر عينيت ماهيت نمىتوانيم فرض كنيم « 1 » . اين است كه شيخ اشراق در حكمة الاشراق كه اين مسأله را طرح كرده است ، تحت عنوان « حكومة فى عدم زيادة الوجود على الماهية فى الخارج » طرح كرده است نه تحت عنوان اصالت ماهيت .\r\nاين بود سير تاريخى اين مسأله . اما حاجى به سير تاريخى مسائل وارد نبوده و توجهى نداشته است . علتش هم اين بوده كه كتاب زياد نداشته است و مىگويند همهء كتابهايش از همين چند تا كتاب معمولى تجاوز نمىكرده است و لذا هر جا كه بخواهد مسائل را از جنبهء تاريخى بيان كند حرفهايش چندان ارزشى ندارد « 2 » . مثلا در اينجا اگر كسى به ظاهر عبارت شرح منظومه نگاه كند خيال مىكند كه از قديم ميان مشّائين و اشراقيّين نزاعى بوده به نام « اصالت ماهيت و اصالت وجود » و مشائين كه مثلا در رأس آنها ارسطوست و بعد فارابى و بعد بو على ، اينها طرفدار اصالت وجود بوده‌اند و اشراقيّين كه مثلا در رأس آنها افلاطون است طرفدار اصالت ماهيت بوده‌اند « 3 » ، در صورتى كه اصلا چنين مسأله‌اى در تاريخ فلسفه مطرح نبوده است كه\r\n\r\n\r\n\r\n\r\n","description":"","footnote":"\r\n( 1 ) . - آنها ماهيت را به همين معنا مىگرفته‌اند ؟\r\nاستاد : بله ، به همين معنا مىگرفته‌اند ، شك ندارد . از فارابى بگيريم تا بو على و شيخ اشراق ، همهء اينها در ماهيت يك جور فكر مىكرده‌اند .\r\n( 2 ) . قدما به طور كلى به سير تاريخى مسائل توجه نمىكرده‌اند ، ولى حاجى بيش از همه در اين جهت توجه كرده است . ملاصدرا باز چون بر همهء كتابهاى ديگران احاطه داشته است گاهى كه وارد سير تاريخى مسائل مىشود خيلى عميقتر از حاجى وارد مىشود . ما كه بعضى مسائل را مقايسه كرده‌ايم ديده‌ايم كه ملا صدرا از لحاظ سير تاريخى ، مسائل را خيلى دقيقتر بيان كرده است .\r\n( 3 ) . - عموما در اين تاريخ فلسفه‌هايى كه مىنويسند - مثل همين كتاب تاريخ فلسفهء اسلامى - مسأله را به همين شكل بيان مىكنند .\r\nاستاد : اشتباه است . اگر راست مىگويند مدرك بياورند . اگر مدركشان مثل حاجى سبزوارى است هيچ اعتبار ندارد .\r\n- يعنى اينها در واقع تفسير و تحليلى است كه ما از حرفهاى آنها مىكنيم ؛ نه ممكن است افلاطون و ارسطو را\r\n","page_name":" 62 ","page_number":62},
  {"content":"\r\n\r\nآنها بخواهند اينچنين قائل باشند و اينها آنچنان .\r\n\r\nطرح بحث\r\nاكنون بايد ببينيم كه اين مسأله اساسا چه هست ؟ يعنى ماهيت اين مسأله چيست ؟ فرق اصالت وجود و اصالت ماهيت در چيست ؟ طرح مسأله چگونه است ؟\r\nالبته مىدانيد كه اين اصالت وجود با اصالت وجود اروپايى از زمين تا آسمان فرق مىكند . اصالت وجود اروپايى در مورد انسان است بخصوص ، و اين در مورد همهء اشياء است و البته شامل انسان هم مىشود و آن نتيجه‌اى كه از اصالت وجود\r\n\r\n\r\n\r\n\r\n","description":"","footnote":"\r\nقائل به اصالت ماهيت بدانيم و نه قائل به اصالت وجود ؛ اين تفسير ماست .\r\nاستاد : بله ، ولى تفسيرهايى است كه به زور تفسير است . خود ملا صدرا كه پايه گذار اصالت وجود است ، مثل همهء مسائل ديگر كه هميشه دست و پا مىكند كه در ميان قدما نيز طرفدارانى براى نظريهء خود پيدا كند ، در ميان حرفهاى بو على هر جا اشاره‌اى به اين مطلب ديده استفاده كرده است ، از حرفهاى بهمنيار پيدا كرده است ، از كلمات خواجه نصير پيدا كرده است . البته در ميان حرفهاى اينها حرفهايى كه بوى اصالت وجود مىدهد هست اما اين غير از اين است كه اين مسأله برايشان مطرح بوده است و آنگاه اين نظريه را انتخاب كرده‌اند . دليلش هم اين است كه خلافش را در جاى ديگر گفته‌اند .\r\nملا صدرا ديگر آن جايى را كه بو على بر خلاف اصالت وجود سخن گفته است مطرح نمىكند . چون به قول خودش مردم وحشت مىكنند از اينكه يك شخصى يك حرفى را ابتكار كند و بگويد قدما اصلا اين حرف را نگفته‌اند ، لذا براى اينكه ديگران وحشت نكنند و بگويد من تنها نيستم ديگران هم هستند ، كوشش مىكند از حرفهاى ديگران هم شاهد و مؤيد بياورد . ولى اين غير از اين است كه ما واقعا بخواهيم تحقيق كنيم ، ببينيم بو على چنين حرفى دارد يا ندارد . من خودم مىتوانم موارد بسيارى از حرفهاى بو على را پيدا كنم كه بر مبناى اصالت ماهيت باشد .\r\n- ولى غزالى در تهافت گويا بر خلاف اصالت وجود يك حرفهايى دارد ، يعنى حرفهايى كه مؤيد اصالت ماهيت است .\r\nاستاد : اصلا مسأله براى آنها به اين شكل كه حتما يكى از ايندو را بايد پذيرفت و ديگرى را رد كرد مطرح نبوده است ، ولى اينكه حرفهايشان گاهى طورى است كه بر اين مبنا منطبق مىشود و گاهى بر آن مبنا ، خيلى هست . يك وقت بو على يك حرفى مىزند كه كاملا با مبناى اصالت ماهيت جور در مىآيد ، يك وقت حرف ديگرى مىزند كه با مبناى اصالت وجود جور در مىآيد .\r\n","page_name":" 63 ","page_number":63},
  {"content":"\r\n\r\nاروپايى دربارهء انسان مىگيرند از اين اصالت وجود هم گرفته مىشود ولى اين اصالت وجود شاملتر است و محدود به انسان نيست .\r\nبحث از اينجا شروع مىشود كه مىگويند هر ممكن الوجودى « 1 » يعنى هر شىء غير از ذات حق را عقل تحليل مىكند به دو چيز : چيستى و هستى ( كه اين چيستى اعّم از آن است كه ما چيستى او را بشناسيم يا نشناسيم ، بستگى ندارد به اينكه ما حتما چيستى او را به دست بياوريم ) . اشياء متعدد و انواع متعددى كه در عالم هستند و مثلا مىگوييم : انسان هست ، اسب هست ، سنگ هست ، خاك هست ، . . . هر كدام از اينها يك چيستى دارند ؛ يعنى اگر بپرسيم انسان چيست ، جوابى كه در مقابل آن هست غير از جواب اين است كه خاك چيست ؛ اين يك ذات دارد ، آن ذات ديگرى دارد . حالا اينها همه جوهر هستند . شما بياييد مثلا كميت را با كيفيت مقايسه كنيد . كميت يك ذات دارد و يك تعريف دارد ؛ كيفيت ذات ديگرى دارد و تعريف ديگرى دارد . تازه انواع كيفيات هر كدام يك ذات و تعريف دارند غير از ذات و تعريفى كه انواع ديگر از كيفيات دارند . هر نوعى از انواع جواهر عالم يك ذات و تعريفى دارند غير از ذات و تعريفى كه انواع ديگر دارند . ولى همهء اينها « هستى » هم دارند ؛ يعنى كيفيت با ذات و تعريفى كه دارد مىگوييد « كيفيت هست » ، يعنى اين شىء كيفيتى است كه در عالم وجود دارد ؛ كميت يك ذاتى است كه وجود دارد ، انسان هم ذاتى است كه وجود دارد ، آن شىء ديگر هم ذاتى است كه وجود دارد . پس هر يك از اينها يك ذاتى دارند و يك هستىاى . براى آن ذات ، « نيستى » هم قابل فرض است ؛ يعنى همين جور كه الآن هست ممكن است فرض نيستى هم برايش بشود . اين كيفيت الآن هست ولى ممكن بود كه همين كيفيت همين الآن نيست باشد و يا همين كيفيت در يك زمان ديگر نيست باشد . پس در هر چيزى ما دو حيثيت تشخيص مىدهيم : چيستى و هستى « 2 » .\r\n\r\n\r\n\r\n\r\n","description":"","footnote":"\r\n( 1 ) . واجب الوجود را استثنا مىكنند به دليل اينكه در دو سه بحث بعد خواهند گفت كه در مورد واجب الوجود چنين چيزى نيست .\r\n( 2 ) . - اين اختلاف حيثيت در خارج هم هست ؟\r\nاستاد : حالا عرض مىكنم . ما در ابتدا سراغ ذهن خودمان مىرويم . مىگوييم ذهن ما در اشياء اين دو حيثيت را تشخيص مىدهد . ما در اصول فلسفه هم گفته‌ايم كه بعضى از اين مسائل ، ذهنى محض است و بعضى عينى محض و بعضى نيمه ذهنى و نيمه عينى . حالا مطلب را مىگوييم .\r\n","page_name":" 64 ","page_number":64},
  {"content":"\r\n\r\nالبته در اينجا ممكن است كسى بگويد كه اين نظريه ( كه ما در هر چيزى دو حيثيت تشخيص مىدهيم : چيستى و هستى ) مبتنى است بر تعدد نوعيت اشياء ، يعنى آنچه در خارج وجود دارد انواع مختلف است ؛ ممكن است كسى اساسا اين نظريه را نپذيرد و بگويد همهء اشياء در خارج نوع واحدند و اين اختلافى كه شما مىگوييد كه مثلا انسان با موش دو نوعند ، نه ، چنين نيست ، اينها اختلاف نوعى نيست ، اختلافى نظير اختلاف صنفى و فردى است ؛ يعنى اختلاف ذاتى نيست ، اختلاف عرضى است . همانطور كه دو فرد انسان اختلاف ماهوى با يكديگر ندارند و فقط در اعراض و عوارض با يكديگر اختلاف دارند شايد موش و انسان هم همين جور باشد ، شايد سنگ و انسان هم همين جور باشد ، كما اينكه بعضى از نظريات ماشينى تقريبا به همين جا منتهى مىشود .\r\nدر پاسخ مىگوييم كه اين حرف مضرّ به اين معنا و اين نظريه نيست . اگر ما فرضا همهء اشياء را هم داراى نوع واحد بدانيم ( كه نمىتوانيم به چنين حرفى قائل باشيم ، زيرا اگر ما همهء جواهر را يك نوع واحد بدانيم ، جواهر و اعراض را ديگر نمىتوانيم يك نوع بدانيم و بگوييم كميت با موش يك ذاتند و يا كيفيت و كميت و جوهر همه يك چيز هستند ) باز بالاخره همهء اشياء داخل در يك نوعند يعنى يك « ماهيت » دارند و باز « هستى » هم دارند ، پس ماهيت آنها غير از هستى آنهاست .\r\nپس بحث از اينجا شروع مىشود كه ذهن ما در اشياء دو حيثيت تشخيص مىدهد : حيثيت چيستى و حيثيت هستى . چيستىها همانهاست كه اشياء را به انواع مختلف تقسيم مىكند و هستى آن چيزى است كه در مقابل نيستى است و همهء اشياء موجود داراى آن هستند . حالا ما در اينجا چهار فرض داريم :\r\nيك فرض اين است كه هر دو حيثيت عينيت ، فرض ذهن ما باشند ، هم چيستى و هم هستى ، و هيچكدام از آنها عينيت نداشته باشند .\r\nفرض دوم اين است كه هر دو حيثيت عينيت خارجى داشته باشند ، هم هستى و هم چيستى در مقابل يكديگر .\r\nفرض سوم اين است كه از ايندو يكى اعتبار ذهن باشد و يكى عينى ؛ يعنى يكى از اين دو حيثيت كه ذهن درك مىكند همان عينيت خارجى است و ديگرى انتزاع ذهن است از آن عينيت خارجى ؛ يعنى در خارج دو حيثيت نيست ، در خارج يك واقعيت است . آن وقت مىشود واقعيت درجهء اول و واقعيت درجهء دوم ؛\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nواقعيت درجهء اول همان است كه آن خودش عين واقعيت است ، واقعيت درجهء دوم آن است كه ذهن آن را فرض و وضع مىكند .\r\nآن وقت اين فرض سوم خودش دو شق مىشود : يكى اينكه بگوييم ماهيت ، عينى است و وجود اعتبارى ؛ و يكى اينكه بگوييم وجود ، عينى است و ماهيت اعتبارى .\r\n\r\nابطال فرض اول\r\nاز اين چهار فرض اگر ما هر دو را ، هم حيثيت وجود و هم حيثيت ماهيت را ذهنى بدانيم ( فرض اول ) ، اين مطلبى است كه با برهان نمىشود آن را رد كرد . اينكه ما هستى و چيستى هر دو را فقط محصول ذهن بدانيم و براى هيچكدام ما بازاء عينى قائل نباشيم همان حرف سوفسطايى است كه مىگويد اصلا عالم هستى پوچ و هيچ اندر هيچ است ؛ يعنى اينكه شما مىگوييد [ هستى انسان چه هست و 
  ] چيستى انسان چه هست ، هستى انسان را ذهن تو فرض كرده است ، چيستىاش را هم ذهن تو فرض كرده است ، در ماوراء ذهن تو هيچ چيزى نيست ، عدم محض است . اين همان انكار اولين گام فلسفى است كه از بديهىترين چيزها شروع مىشود و آن اينكه ماوراء ذهن وجود دارد . كسى كه اين اولين گام را انكار كند وارد وادى سفسطه شده است . لذا فلاسفهء ما هرگز اين نظريه‌ها را جزء نظريه‌هاى فلسفى نمىشمارند ، مىگويند از اول ، راه فلسفه و سفسطه از همين جا جدا مىشود ، آن را مىگويند سفسطه و اين را مىگويند فلسفه . با اينكه ايده‌آليسم و رئاليسم هر دو جزء فلسفه شمرده مىشوند ولى فلاسفه ما ايده‌آليسم را ديگر فلسفه نمىدانند ، زيرا ايده‌آليسم انكار بديهىترين امورى است كه ذهن بشر درك مىكند و انكار واقعىترين و راست‌ترين و يقينىترين مسائل است . عملا هم كسى در دنيا وجود ندارد كه چنين اعتقادى داشته باشد . انسانى هست كه اين حرف را بزند ولى انسانى وجود ندارد كه در عمق روح و ذهن خودش چنين اعتقادى داتشه باشد . هر انسانى كه اين حرف را زده است ، همان پروتاگوراس و گرگياس كه چنين حرفى زده‌اند ، در عمل با بچهء خودشان ، زن خودشان ، نانى كه مىخوردند و آبى كه مىنوشيدند همانند يك امر واقعى و ماوراء ذهنى رفتار مىكردند . اصلا امكان ندارد كه بشر چنين اعتقادى\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nبراى كسى پيدا مىشود و حالا ما بايد براى انكار و ابطال آن برهان اقامه كنيم . بشر مجبور است به اينكه چنين اعتقادى پيدا نكند . حتى بو على مىگويد گاهى انسان يك نوع وسواسى پيدا مىكند ، خودش خيال مىكند كه چنين چيزى را معتقد نيست ، در روح خودش تزلزلى احساس مىكند ولى در عمل آن تزلزل را هم ندارد .\r\nهمان شخص وقتى در خيابان مىرود و مىبيند يك اتومبيل از همانجا كه او ايستاده است مىخواهد عبور كند آنا فرار مىكند به عنوان اينكه از يك امر واقعى فرار مىكند نه به عنوان اينكه از خيال خودش فرار مىكند . پس انسان جبرا نمىتواند غير از اين فكر كند .\r\n\r\nابطال فرض دوم\r\nحال مىرويم سراغ آن شقّ ديگر . شق ديگر اين است كه هر دو حيثيت ، واقعى باشند ، هم وجود اصيل باشد و هم ماهيت . حاجى شق اول را كه همان حرف سوفسطايىها مىشود اصلا طرح نمىكند . اين شق را هم كه هر دو حيثيت واقعى باشند باز مىگويد : « لم يقل به احد من الحكماء » كه اشاره است به حرفى كه شيخ احمد احسائى گفته است و حاجى مىخواهد بگويد حالا او حكيم كه نبوده است كه چنين حرفى زده است ، بعد هم به حرفش اشاره مىكند .\r\nاگر ما بخواهيم بگوييم وجود و ماهيت هر دو اصيل هستند محال لازم مىآيد و برهان ، آن را رد مىكند و اگر انسان قدرى فكر كند شايد احتياجى به اقامهء برهان هم نداشته باشد ؛ يعنى در خارج اينچنين نيست كه « انسانى » است و « وجودى » و ايندو روى هم بار شده‌اند مثل عرض و معروض ، يعنى انسان در مرتبه‌اى مقدم بر وجود يا مؤخّر از وجود است و وجود چيزى است جدا از او كه معنىاش اين است كه هر چيزى در خارج در آن واحد دو چيز است : ذاتى است و وجودى . اكنون سؤال مىكنيم آن ذات كه در مرتبهء قبل از وجود ، ما آن را فرض مىكنيم آيا در مرتبهء قبل از وجود موجود است يا معدوم ؟ اگر در مرتبهء قبل از وجود معدوم باشد پس چيزى نيست و اگر در مرتبهء قبل از وجود موجود باشد پس باز وجودى قبل از آن وجود دارد . نقل كلام مىكنيم در آن وجود . اين است كه [ يك شىء 
  ] نمىتواند در خارج دو شيئيت و دو حيثيت عينى خارجى داشته باشد .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nپس در خارج دو شيئيت نيست ، يكى شيئيت « چيستى » و يكى شيئيت « هستى » كه هر شىء در واقع دو شىء باشد ؛ نه ، هر شىء در واقع يك شىء است و اين تكثير از جانب ذهن ماست . در مقام مقايسه نظير جنس و فصل است براى شىء واحد . آنچه كه ما براى يك شىء جنسى و فصلى بيان مىكنيم آيا جنس و فصل در خارج دو شيئيت دارند يا يك شىء است كه هر دوى اينها دربارهء آن صدق مىكند ؟\r\nمثلا ما وقتى دربارهء خط گفتيم كميّتى است متصل و يك بعدى ، ذهن ما واقعا اينها را از اين شىء بيرون مىكشد و تحليل مىكند . خط واقعا كميت است يا كميت نيست ؟\r\nكميت است . كيفيت كه نيست ، جوهر هم نيست ، . . . آيا واقعا كميت متصل است يا منفصل ؟ واقعا كميت متصل است . آيا كميت متصل قار است يا غير قار ؟ واقعا قار است . آيا قارّ يك بعدى است يا دو بعدى يا سه بعدى ؟ قارّ يك بعدى است . ولى آيا اين خط كه در خارج است ، در خارج يك چيزش كميت است ، يك چيزش اتصال است ، يك چيزش قارّيت است و يك چيزش يك بعدى بودن ؟ يا اين خط به تمام هستىاش مصداق كميت است و به تمام هستىاش مصداق قار است و به تمام هستىاش مصداق يك بعدى ؟ يعنى همين يك شىء كه در خارج يك وحدتى دارد ، ذهن با قدرت تحليل خودش آن را به اجزاء تجزيه مىكند و لذا اينها را مىگويند اجزاء تحليليه نه اجزاء عينيه . ما اگر خط را در خارج تكه تكه كنيم ، به اجزاء عينى قسمت كرده‌ايم ، يا اگر آب را تجزيه كرديم به اجزاء عينى تقسيم كرده‌ايم ، ولى فلسفه كه گاهى اشياء را دسته بندى مىكند ، بعد آنها را به معانى متعدد تحليل مىكند بدون اينكه اين معانى در خارج به صورت شيئيت‌هاى متعدّد باشند ؛ شيئيت واحد ، معانى متعدد بر آن صدق مىكند . در ماهيت و وجود هم همين طور است ؛ يعنى اين فقط تحليلى است كه عقل مىكند . عقل در تحليل خودش اين دو معنا را مىسازد ، يكى به نام هستى و يكى به نام چيستى . ولى اين دو معنا نمىتواند در خارج به صورت دو شيئيت باشد ، همين طور كه نمىتواند هيچكدام هم نباشد .\r\nپس وجود عين ماهيت نيست در ذهن : « انّ الوجود عارض المهيّة تصوّرا » ( اينكه مىگويد عارض است يعنى غير است ) ولى « و اتّحد هويّة » يعنى در خارج هيچ گونه كثرتى نيست . حالا كه در خارج كثرتى بين وجود و ماهيت نيست پس ، از ايندو يكى بايد حقيقى باشد و ديگرى اعتبارى ، يعنى يكى از ايندو بايد عين عينيت باشد يعنى « خارج » ما بازاء واقعى او باشد و ديگرى امرى باشد كه از او انتزاع شده\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nاست . پس دوران امر مىشود ميان يكى از ايندو ، يا اين يا آن . اكنون ما رسيده‌ايم به مرحله‌اى كه از ايندو بايد به يكى قائل باشيم .\r\n\r\nاصالت ماهيت ( فرض سوم )\r\nآن كه قائل به اصالت ماهيت است مىگويد همان حيثيتى كه شما درك مىكنيد و مىگوييد خط كميت متصل قارّ يك بعدى است ، عين عينيت خارجى است و اين « هستى » و « هست » از آن انتزاع شده است ، يعنى « هستى » جز يك امر منتزع از چيز ديگر ، خودش چيزى نيست .\r\nدر مقام مثال مثل « ابوّت » است كه يك امر عينى وجود دارد و آن اين است كه مردى عملا منشأ مىشود كه نطفه‌اى كه از او به وجود آمده است و به او وابستگى دارد از وجود او حركت كرده و در رحم زنى قرار گيرد و بعد با تركيب شدن با تخمك او بچه‌اى به وجود آيد . اين امر عينى است يعنى به وجود آمدن اين نطفه يك امرى است عينى ، حركت كردن نطفه امرى است عينى ، مباشرت كردن اين دو موجود امرى است عينى . بعد ، از مجموع اينها يعنى از به وجود آمدن يك انسان از نطفهء يك انسان مذكّر يك مفهومى و يك اضافه‌اى انتزاع مىكنيد و اسمش را مىگذاريد « پدرى » . شما الآن مىگوييد من پدر اين شخص هستم ، ولى اگر شما را در لابراتوار ببرند مىتوانند « پدرى » را پيدا كنند ؟ مسلّم است كه اگر تمام زيست شناسان بخواهند اين پدرى را پيدا كنند نمىتوانند . « پدرى » يك مفهومى است كه از يك جريان عينى ديگر انتزاع شده است . آيا وجود نطفه در تخمدان معنايش پدرى است ؟ نه . آيا عمل مباشرت معنايش پدرى است ؟ نه . آيا چيز ديگرى به او اضافه مىشود كه پدرى به وجود مىآيد ؟ نه . بلكه از مجموع اينها - وقتى كه اين بچه به وجود آمد - مفهوم پدرى انتزاع مىشود ؛ يعنى پدرى يك مفهوم انتزاعى است .\r\nحالا در اينجا هم وقتى امر داير شد ميان ايندو كه ما بايد يكى از ايندو را انتزاعى و اعتبارى بدانيم ( كه در اينجا انتزاعى و اعتبارى به يك معنى است ) و ديگرى را عينى ، اگر قائل به اصالت ماهيت بشويم بايد بگوييم اين مفهوم هستى يك مفهومى است كه ذهن از اشياء انتزاع كرده است ؛ عينيت خارجى مال همان حيثيتى است كه مثلا در مورد انسان مىگوييد « جوهر جسمانى نامى متحرك\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nبالارادهء ناطق » . اين است آنچه عين عينيت خارجى است . عينيت خارجى يعنى همين . پس اين كلمهء هستى است كه از « اين » انتزاع شده است « 1 » .\r\n\r\nاصالت وجود ( فرض چهارم )\r\nولى اصالت وجودى چه مىگويد ؟ اصالت وجودى مىگويد اين ماهيات متعدد كه مىگوييد ، از قبيل انسانيت - كه مىگوييد اين انسان است - كيفيت ، جوهر ، كميت ، هر چه را كه شما مىبينيد ، اينها انتزاعات ذهن است ؛ آنچه كه عينيت خارجى و ملأ خارجى را تشكيل مىدهد نفس هستى است ، و ذهن است كه از « هستى » ماهيات را انتزاع مىكند « 2 » .\r\nگفتيم كه ريشهء اين نظريه در كلمات عرفا بوده است ، چنان كه شبسترى مىگويد : « من و تو عارض ذات وجوديم » يعنى وجود اصل است ، من و تو عوارض او هستيم ، كه اين « من » در اينجا ماهيت است . ولى عرفا پايبند فلسفه نيستند كه بخواهند حرفهايشان را با برهان فلسفى به كرسى بنشانند ( عارف مىگويد اين حرفى است كه من با شهود درك كرده‌ام ، حالا مىخواهد با عقل جور در بيايد و مىخواهد جور در نيايد ، گور پدر عقل ! عقل برود خودش را درست كند ) .\r\n\r\n\r\n\r\n\r\n","description":"","footnote":"\r\n( 1 ) . - آن وقت اصالت ماهيتىها دربارهء تشخصات چه مىگويند ؟\r\nاستاد : نكته خوبى است . اتفاقا مسألهء تشخصات يكى از آن مسائلى است كه بنا بر اصالت ماهيت اشكال پيدا مىكند و جواب ندارد . فارابى يك حرفى زده است كه شايد آن كسانى كه مىگويند فارابى اصالت وجودى است به اعتبار همين حرف او گفته‌اند . او قائل شده است كه ملاك تشخص وجود است . اين برقى است كه در كلمات فارابى زده است كه در باب تشخص يك نظرى گفته است كه جز با فكر اصالت وجود با فكر ديگرى جور در نمىآيد . به همين جهت است كه گفته‌اند فارابى اصالت وجودى است .\r\nولى همين بوعلى كه بيش از فارابى اشاره به اصالت وجود دارد در باب تشخص نگفته است كه ملاك تشخص وجود است . يك علتش اين است كه اين مسأله براى آنها به اين شكل مطرح نبوده است .\r\n( 2 ) . - تصور اين مطلب مشكل است . تصور انتزاع وجود از ماهيات آسانتر است ولى تصور انتزاع ماهيات از وجود مشكل است .\r\nاستاد : مسلّم است كه اين مشكلتر است و به همين دليل است كه اين فكر ديرتر پيدا شده است . اگر آسانتر بود كه اول اين فكر پيدا شده بود .\r\n","page_name":" 70 ","page_number":70},
  {"content":"\r\n\r\nهنرى كه ملا صدرا در اين گونه مسائل به خرج داده اين است كه در آنجا كه حرف عرفا را انتخاب كرده است يك مبناى محكم عقلانى و استدلالى براى حرف آنها درست كرده است و الّا عارف خودش پايبند اين حرفها نيست . خود ملا صدرا هم اين مطلب را تصديق مىكند ، مىگويد با اينكه ما به عرفا خيلى اعتقاد داريم چون هر جا كه اينها حرفى زده‌اند وقتى كه ما خيلى كاوش كرديم آخر كار ديديم كه حرف اينها درست است ، ولى باز هم در هر مسأله‌اى تا آن را به برهان عقلى در نيابيم و لو مورد اتفاق همهء عرفا هم باشد قبول نمىكنيم « 1 » .\r\nپس مسألهء اصالت وجود - كه بعد خودش پايه‌اى است براى نوعى وحدت براى وجود ، كه بعدا به آن مىرسيم و درباره‌اش بحث مىكنيم - به اين معنى است كه ملأ خارجى ، هستى محض است ، هستى است . اين « هستى » است كه منبسط است و اين عينيت خارجى را به وجود آورده است . اصلا عينيت يعنى هستى و هستى يعنى عينيت ، منتها هستى مراتب دارد و ذهن از هر مرتبه‌اى ماهيتى را انتزاع مىكند « 2 » .\r\n\r\n\r\n\r\n\r\n","description":"","footnote":"\r\n( 1 ) . - يعنى ملا صدرا عرفان را استدلالى كرده است .\r\nاستاد : بله ، اما قهرا نحوهء بيان هم در بعضى مسائل فرق مىكند . شايد روح مطلب فرق نكند ولى بيان فرق مىكند . مثلا عرفا عليت را انكار مىكنند ولى ملا صدرا مطلب را در باب عليت به نحوى بيان مىكند كه اگر عارف هم بيايد ديگر اين عليت را قبول مىكند ، نظير اينكه مىگويند شيخ انصارى گفته بود اگر امين استر آبادى هم - كه يكى از اخباريّين خيلى قوى و مقتدر بود - حالا زنده بود « اصول » من را قبول مىكرد ؛ يعنى اين قدر اين اصول را بر پايه‌هاى محكم گذاشته‌ايم كه اگر ملا امين استر ابادى هم بود ديگر اين اصول را قبول مىكرد .\r\n( 2 ) . - ولى اصالت ماهيتىها هم نمىگويند كه ماهيت ذهنى عينيت و اصالت دارد ، آنها مىگويند ماهيت موجود اصالت دارد .\r\nاستاد : درست است ، نمىگويند ماهيت ذهنى عينيت دارد ، مىگويند ذهن ما اين معنا را درك مىكند ، حالا يا هيچكدام عينيت ندارند يا هر دو عينيت دارند يا ماهيت عينيت دارد و وجود ، ذهنى محض و انتزاعى است و يا بالعكس . اصالت ماهيتى كه نمىگويد ماهيت ذهنى عينيت دارد ؛ او اين شق را انتخاب كرده است كه ماهيتى كه ذهن ما از اشياء درك مىكند عين عينيت خارجى است نه اينكه بگويد ماهيت در ذهن ما عين عينيت خارجى است ( ماهيتى كه در ذهن ماست كه در ذهن ماست ) ، بلكه مىخواهد بگويد اين چيزى كه ذهن ما درك كرده است عين عينيت خارجى است و آن ديگرى ساختهء ذهن ماست . اما اصالت وجودى عكس اين قضيه را مىگويد ؛ مىگويد آنكه عين عينيت خارجى است هستى است و ماهيت صرفا ساختهء ذهن ماست .\r\n","page_name":" 71 ","page_number":71},
  {"content":"\r\n\r\nپس بالاخره رسيديم به اينجا كه از اين دو حيثيت مختلف كه ما در اشياء مىبينيم يكى را بايد عينى بدانيم و ديگرى را انتزاعى ؛ آن وقت اصالت ماهيتى ماهيت را عينى مىداند و وجود را مفهومى انتزاعى ، و اصالت وجودى وجود را امر عينى مىداند و اين ماهيتها و مقوله‌ها را انتزاعى . البته قائلين به اصالت وجود ، مقولات را كه دسته بندى همهء ماهيات است انكار نمىكنند ؛ مىگويند در يك سطح ، آنها درست است و ما به طور مسامحه ماهيت را امر حقيقى مىدانيم ولى در نظر عميق ، معناى مقولات اين است كه آنها حقايقى هستند كه از وجودات انتزاع مىشوند نه به اين معنى كه آنها حقايقى هستند كه عينيت مال آنهاست .\r\nاكنون مىپردازيم به ادلّه‌اى كه بر اصالت ماهيت و ادله‌اى كه بر اصالت وجود اقامه شده است . اول مىرويم سراغ اصالت ماهيتىها .\r\n\r\nادلهء قائلين به اصالت ماهيت\r\nدلائل اصالت ماهيتىها همان دلائلى است كه بر اعتباريت وجود آورده‌اند ؛ و ما گفتيم اگر چه اصالت ماهيت به اين شكل براى شيخ اشراق مطرح نبوده است ولى براى وجود اعتباريت قائل است ، چون بعد از اينكه ماهيت را اصيل مىدانسته است به دنبال اعتبارى بودن وجود رفته است .\r\nعمدهء حرف شيخ اشراق - كه به عنوان يك قاعدهء كلّى حرف خوبى است گر چه آن قاعده را نتوانسته است خوب پياده كند و بعد ملا صدرا و امثال او اين قاعده را خوب پياده كرده‌اند - اين است كه گفته است : « كلّ ما لزم من تحققه تكرره فهو اعتبارى » . هر چه كه لازمهء حقيقت داشتنش مكرّر شدن خودش باشد آن امر اعتبارى است . اول به يك چيز ديگر مثال مىزند . مىگويد مثلا وحدت نمىتواند امر حقيقى باشد ، وحدت بايد امر اعتبارى باشد ، چون اگر وحدت امر حقيقى باشد خودش بايد يا واحد باشد يا كثير . همانطور كه در مورد يك كاغذ كه يك امر عينى است بايد گفت اين كاغذ يا واحد است يا كثير و خارج از ايندو نمىتواند باشد ، حالا خواه كثير دو تا باشد خواه هزار تا و خواه يك ميليون ، وحدت هم اگر حقيقت داشته باشد و خودش امر عينى باشد قهرا اين سؤال درباره‌اش هست كه آيا واحد است يا كثير ؛ و چون هر كثيرى از مجموع واحدها به وجود مىآيد ( كثير يعنى مجموعى از\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nواحدها ) پس بالاخره وحدت اگر واحد باشد باز بايد داراى وحدت باشد و اگر هم كثير باشد باز بايد هر واحدش داراى وحدت باشد . باز نقل كلام به آن وحدت مىكنيم . فرض اين است كه وحدت يك امر عينى است ؛ و اگر وحدت وحدت هم امر عينى باشد باز نقل كلام به آن مىشود ، باز وحدتش هم بايد يك وحدت عينى ديگر داشته باشد ، آن وحدت عينى هم بايد وحدت عينى داشته باشد . پس لازم مىآيد هر شىء كه واحد است « وحدت » و « وحدت وحدت » و « وحدت وحدت وحدت » و الى غير النهايه وحدت عينى داشته باشد در صورتى كه شىء يك وحدت بيشتر ندارد . بنابراين وحدت اگر بخواهد امرى عينى باشد لازمه‌اش تكرّر و غير متناهى بودنش در هر شىء است ، پس وحدت انتزاع ذهن است .\r\nوجود هم همين طور است . وجود هم اگر امر حقيقى باشد لازم مىآيد كه مكرّر بشود و غير متناهى ، به اين معنى كه هر موجودى وجودهاى غير متناهى داشته باشد . اگر من مىگويم « اين كاغذ هست » به اين معنى كه هستى را از ماهيت انتزاع مىكنم ، اين درست است . ولى اگر بگويم هستىاش هم خودش حقيقى است ، پس يعنى موجود است . اصلا حقيقت داشتن يعنى موجود بودن . اگر خود وجود هم موجود باشد پس بايد داراى وجودى باشد . نقل كلام در آن وجود وجود مىكنيم .\r\nپس وجود آنچنان چيزى است كه از تحققش تكررش لازم مىآيد و اين امر گذشته از اينكه تسلسل محال باشد يا نباشد انكار يك امر بديهى است . حالا فرض كنيد تسلسل محال نيست ولى آيا اين شىء يك وجود دارد يا هزارها وجود دارد ؟ يعنى آيا اين شىء يك وجود دارد و وجودش وجود ديگرى دارد و وجود وجودش وجود ديگرى دارد و غير متناهى وجودها در اينجا هست يا يك وجود بيشتر نيست ؟ واضح است كه يك وجود بيشتر نيست . حالا اگر كسى هم بگويد تسلسل محال نيست ولى اين حرف محال است كه بگوييم يك شىء ، غير متناهى وجودها دارد . اين بود حرف شيخ اشراق .\r\nجوابى كه به اين جهت داده‌اند و جواب بسيار خوب و عميقى است و در بسيارى از جاهاى ديگر هم به كار مىرود اين است كه چرا بايد گفت اگر وجود موجود باشد لازم مىآيد وجود ديگرى داشته باشيم ؟ وجود ، موجود است بذاته نه به وجود شىء ديگر ، كما اينكه وحدت هم واحد است بذاته نه به وحدت ديگر . بقيّهء\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nكلام باشد براى درس بعد « 1 » .\r\n\r\n\r\n\r\n\r\n","description":"","footnote":"\r\n( 1 ) . - به هر حال مبحث مشكلى است .\r\nاستاد : بله ، مبحث مشكلى است .\r\n- يعنى خود اين اصالت وجود را اصالت ماده هم مىشود گفت . يك نوع اصالت ماده است ؛ يعنى اگر بخواهند تعبير كنند و تمثيلا بگويند مىشود بگويند اصالت ماده است .\r\nاستاد : خير ، اصالت ماده نيست . اصالت وجود باز يك معناى او سعى از اصالت ماده دارد ؛ يعنى ماده روى اين حساب مىشود مرتبه‌اى از مراتب وجود و حتى خود ماده وقتى كه موجود شد مىشود يك ماهيت ؛ يعنى از مرتبه‌اى از وجود ، ماده ( يعنى ماهيات مادى ) انتزاع مىشود و از مراتبى ديگر از وجود ، ماهيات ديگر انتزاع مىشود .\r\n- چرا لغت « عارض » را به كار مىبرند ؟ كسى كه مىخواهد صحبت از اصالت و تقرر وجود بكند چرا مىگويد وجود عارض بر ماهيت است ؟\r\nاستاد : اين عروض در ذهن است . در آن بحث « زيادت وجود بر ماهيت » هم گفتيم كه بحث عينيت نيست ، بحث خارج نيست كه وجود در خارج چگونه است ؛ بحث اين است كه آيا وجود عين ماهيت است در ذهن و يا جزء ماهيت است در ذهن . يعنى آيا تصور ما از ماهيت و تصور ما از هستى يك تصور است و يا نه ، دو تصور مختلف است ؟ مىگويند اينها دو تصور مختلفند . وحدتشان در خارج است ، در ذهن نيست .\r\n- اينكه عينيت و خارجيت براى وجود قائل مىشوند ولى در عين حال وجود را ذو مراتب مىدانند يعنى در عين حال باز براى ماهيات يك نوع خارجيت و عينيتى قائل مىشوند ، چون وجود در مراتب يعنى حضور ماهيات .\r\nاستاد : نه ، حضور ماهيات يعنى اينكه در هر مرتبه‌اى باز ماهيت انتزاع مىشود ، چون در هر مرتبه‌اى از وجود باز ماهيات هستند ولى به تبع وجود هستند . اگر ظل و سايه هم مىگوييم براى اين است كه تعبير ديگرى نداريم .\r\n- يعنى اينكه به انتزاع ذهن ما وجود داشته باشند ، نيستند .\r\nاستاد : خير ، به اعتبار ذهن ما كه در اينجا مىگوييم ، نه به اين معنى است كه اينها منشأ انتزاعشان هم در خارج نيست . چيزهايى هم كه منشأ انتزاعشان وجود دارد دربارهء آنها مىشود گفت كه اگر ذهن بشر نباشد آنها هم نيست به اين معنى كه عرض مىكنم . مثالى مىزنم :\r\nالآن ما مىگوييم اين سقف فوق اين كف است . فوقيت را ذهن ما انتزاع مىكند . خود مفهوم فوقيت الآن چيزى نيست ؛ يعنى غير از اين ماده‌اى كه اينجا هست چيز ديگرى وجود ندارد . ولى وقتى كه ما اينها را با مركز زمين مقايسه مىكنيم و اين يكى را نزديكتر از آن و آن يكى را دور تر از اين در يك فاصلهء معين مىبينيم ، آن وقت است كه مفهوم فوقيت را انتزاع مىكنيم . ولى خود فوقيت آيا امر محسوس و ملموس است ؟ ماده است ؟ نه ، هيچ چيز نيست ، نه ماده است نه روح ، مفهومى است كه ذهن انتزاع كرده است .\r\nولى در عين حال چنين نيست كه اگر ذهن نبود ، در خارج اين سقف فوق اين كف نبود .\r\nاين است كه ما مىگوييم اگر ذهنى هم نباشد آن سقف فوق اين كف است و اين معنايش اين است كه اگر ذهنى هم نباشد اين مفهوم از اين وضع قابل انتزاع است . چون اين\r\n","page_name":" 74 ","page_number":74},
  {"content":"\r\n\r\n\r\n\r\n\r\n\r\n","description":"","footnote":"\r\nقابليت انتزاع هست و منشأ انتزاع اين مفهوم وجود دارد لذا مىگوييم اگر بشرى هم در عالم نبود باز اين سقف فوق اين كف بود .\r\n","page_name":" 75 ","page_number":75},
  {"content":"\r\n\r\n\r\n2 . اصالت وجود\r\n انّ الوجود عندنا اصيل * دليل من خالفنا عليل \r\nدر بحث پيش بيشتر تاريخچهء اين مسأله را ذكر كرديم و رسيديم به اينجا كه گفتيم بحث اعتباريت وجود را براى اولين بار شيخ اشراق مطرح كرده است ولى نه به نام اعتباريت وجود و نه به نام اصالت ماهيت بلكه به عنوان « عدم زيادة الوجود على الماهية » كه معنايش اين است كه علاوه بر ماهيت ، وجود وجودى ندارد .\r\nمسأله‌اى كه الآن به نام اصالت وجود و اصالت ماهيت براى ما مطرح است اين نيست كه آيا علاوه بر ماهيات ، وجود هم وجود دارد يا ندارد ، بلكه مسأله به شكل دوران است كه از ايندو كداميك حقيقى است و كداميك اعتبارى ؟ ولى تا زمان شيخ اشراق و براى شيخ اشراق مسألهء حقيقى بودن ماهيت گويى يك امر مسلّم بوده است و بعد اين بحث را مطرح كرده است كه آيا وجود هم خود يك حقيقتى است غير از ماهيات يا نه ؟ لذا ناچار آمده است در آنجا حقيقت بودن وجود را نفى كرده است . ولى به هر حال ادلّه‌اى كه او آورده است و براهينى كه براى نفى حقيقى بودن هستى اقامه كرده است براى بحث اصالت وجود و اصالت ماهيت نيز لازم است يعنى براى اعتباريت وجود و اصالت ماهيت هم دليل ديگرى غير از آن ادلّه‌اى كه شيخ اشراق اقامه كرده است وجود ندارد .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\n\r\nملاك اعتبارى بودن يك شىء از نظر شيخ اشراق\r\nگفتيم كه شيخ اشراق يك برهانى اقامه كرده است براى اعتباريت وجود و به قول خودش براى عدم زيادت وجود بر ماهيت كه شبيه آن برهان را در چند جاى ديگر هم ذكر كرده است و اين برهانش از يك قاعده‌اى استخراج شده است كه آن قاعده را هم خود او ابتكار كرده است و آن قاعده اين است كه : « كل ما لزم من تحققه تكرره فهو اعتبارىّ » يعنى هر چيزى كه لازمهء حقيقت داشتنش مكرر شدن خودش باشد و از حقيقت داشتنش تكرار خودش لازم بيايد اين بايد يك امر اعتبارى باشد ؛ يعنى فقط امور اعتبارى هستند كه خودشان مستلزم تكرار خودشان هستند و امور حقيقى نمىتوانند خودشان مستلزم تكرار خودشان باشند . مثلا اگر انسان بخواهد تحقق داشته باشد لازمهء تحقق اين انسان ، انسان ديگر و انسان ديگر و انسان ديگر . . . الى غير النهايه نيست ؛ يعنى اين طور نيست كه تحقق اين انسان ملازم باشد با تحقق انسانهاى غير متناهى همراه او ، زيرا انسان يك امر حقيقى است . ولى او گفته است وجود يك امر اعتبارى است ، زيرا اگر وجود بخواهد يك حقيقت باشد ، يك واقعيت باشد ، يك امر ماوراء ذهن باشد ناچار بايد موجود باشد يعنى وجود بايد وجود داشته باشد . وجود كه وجود داشته باشد يعنى خودش تكرار بشود ، و اگر وجود حقيقى باشد پس وجود وجود هم حقيقى است ، پس آن وجود وجود هم موجود است ، يعنى آن وجود وجود هم بايد وجود داشته باشد ، و نيز وجود وجود وجود بايد وجود داشته باشد الى غير النهايه . پس هر چيزى - مثلا الف - اگر بخواهد وجود داشته باشد چون وجودش هم وجود دارد و وجود وجودش هم وجود دارد ، ما با فرض موجود بودن « الف » بايد غير متناهى وجود در اينجا فرض كنيم و اين امر واضح است كه « الف » غير متناهى وجود ندارد ، بلكه « الف » يك وجود دارد .\r\nنظير همين حرف را در باب وحدت نيز گفته است ؛ مىگويد كه وحدت هم اعتبار ذهن است و نمىتواند يك حقيقت باشد ، زيرا حقيقتها در خارج يا واحدند يا كثير ؛ نمىشود يك چيزى حقيقت باشد ولى نه واحد باشد نه كثير . اگر كثير باشد باز كثير يعنى جمع وحدتها . پس بالاخره اگر ما واحدى داشته باشيم آن واحد بايد واحد باشد . پس اگر « واحد وجود دارد » به معنى اين [ است 
  ] كه وحدت وجود دارد ،\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nاين وحدتى كه وجود دارد واحد است يا كثير ؟ اگر كثير هم باشد بالاخره بايد برگردد به واحد . پس بايد واحد باشد . اگر واحد باشد معنايش اين است كه [ وحدت 
  ] داراى وحدت است . باز آن وحدت وحدت هم بايد وحدتى داشته باشد .\r\nوحدت آن وحدت هم باز بايد وحدتى داشته باشد . پس وحدت بايد حتما يك امر ذهنى و اعتبارى و قرار دادى باشد ؛ اگر امر حقيقى بود از تحققش تكررش لازم نمىآمد .\r\nاين مطلبى بود كه شيخ اشراق گفته بود .\r\n\r\nرد نظريه شيخ اشراق در اعتبارى بودن وجود\r\nبعدها اصالت وجودىها مثل ملا صدرا و امثال او قاعدهء شيخ اشراق را قبول كرده‌اند و گفته‌اند قاعدهء كلّى تو قاعدهء درستى است ؛ ما هر چيزى را فرض كنيم كه حقيقت داشتنش مستلزم تكرار خودش است اين نمىتواند يك امر حقيقى باشد ؛ ولى اينكه شما اين قاعده را بر اين موارد تطبيق كردى درست نيست . مثلا در مورد وجود مىگويد : يك پايه استدلال شما اين است كه مىگوييد اگر وجود حقيقى باشد بايد موجود باشد . ما تا اينجا را قبول داريم . ولى اينكه مىگوييد اگر وجود موجود باشد بايد براى وجود ، وجودى باشد يعنى وجود وجودى داشته باشد ، اين را قبول نداريم . چرا وجود اگر بخواهد موجود باشد بايد داراى وجود ديگرى باشد غير از خودش ؟\r\nاينها مىگويند اين اشتباه در اين مسأله از يك اشتباه در يك مفهوم لغوى يعنى از اشتباه در مفهوم « مشتق » پيدا شده است .\r\n\r\nنظريهء بساطت و نظريهء تركب در مشتق\r\nيك بحثى در فلسفه آمده است ، در علم اصول هم آمده است و در منطق هم آمده است به نام بحث مشتق . اين بحث ، اول هم در منطق بوده است و به يك مناسبتى از منطق آمده است در فلسفه و در علم اصول هر دو ، و بعد يك جايى را براى خودش گرفته است و مخصوصا در علم اصول جاى وسيعى را گرفته است ؛ و\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nاين بحث ظاهرا براى اولين بار از مير سيد شريف جرجانى معروف كه منطقى و اديب قرن هشتم بوده است شروع شده .\r\nاين بحث از آنجا پيدا شده است كه در تعريفات ( كه ما در منطق بابى داريم به نام باب تعريف ) اگر بخواهيم شيئى را تعريف كنيم آيا به كمتر از دو كلمه مىتوان تعريف كرد يا نه ؟ يعنى آيا با يك چيز مىشود چيزى را تعريف كرد ، يا چون تعريف تجزيه است بايد حداقل دو جزء داشته باشد ؟ گفته‌اند مثلا اگر ما در تعريف انسان ، « ناطق » را به كار ببريم يك شىء را به يك شىء تعريف كرده‌ايم . اينها آمده‌اند گفته‌اند ناطق چون مشتق است در واقع يك كلمه است به جاى دو كلمه ، چون ناطق يعنى ذات داراى نطق . ناطق غير از انسان است كه اسم ذات است و فقط حكايت از ذات مىكند . گفته‌اند پس كلمهء « ناطق » به حكم اينكه مشتق است كلمه‌اى است به جاى دو كلمه ؛ يعنى اين كلمه گر چه به صورت مفرد است ولى يك مركب است . از نظر ادبى و نحوى مفرد است ولى از نظر منطقى و از نظر معنا مركب است . لفظ انسان يك لفظ مفرد و واحد است ، مصدرها از قبيل ضرب ( زدن ) يك لفظ مفردند ، ولى مشتق مركب است . پس وقتى مىگوييم « ناطق » يعنى الّذى ينطق ، يعنى ذات داراى نطق . دو چيز است : يكى اينكه ذاتى هست و ديگر اينكه ذات داراى چيزى است كه آن چيز نطق است . اين نظريه را به نام « تركّب مشتق » مىنامند .\r\nدر مقابل اين نظريه ، نظريهء ديگرى پيدا شده كه نه ، مفهوم مشتق مركب نيست .\r\nاصلا معنى ناطق « ذات ثبت له النطق » نيست . گفته‌اند مشتق و مبدأ اشتقاق ( مثل ناطق و نطق ) فرقشان اعتبارى است يعنى با دو اعتبار ، يكى مىشود مصدر و يكى مىشود مشتق ، نه اينكه واقعا ما مصدر را كه با يك چيز ديگر تركيب كنيم و نسبتى ميانشان برقرار كنيم بشود مشتق . آنكه مىگويد مشتق مركب است مىگويد مثلا نطق را بعلاوهء ذات بعلاوهء نسبت ميان نطق و ذات كه تصور كنيم مىشود مشتق . اما اين نظريه مىگويد : نه ، اتفاقا اينطور نيست . نطق و ناطق اصلا هر دو يك مفهوم هستند . همان نطق با نحو ديگرى اعتبار كردن مىشود « ناطق » ، نه اينكه با ضميمه كردن يك چيز به نطق ، ناطق به وجود آيد . اين مطلب را اينطور تعبير مىكنند كه يك وقت هست ما يك مفهوم را « به شرط لا » اعتبار مىكنيم و يك وقت هست كه\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n« لا به شرط » اعتبار مىكنيم ؛ و چون اين بحث در آينده مىآيد « 1 » لذا آن را به آينده موكول مىكنيم ، ولى يك مطلب ديگر هست كه در اينجا بايد عرض كنيم و آن اين است كه اگر ما فرض هم بكنيم كه مفهوم مشتق ، مركّب باشد ، يعنى معنى « ناطق » « ذات داراى نطق » باشد ، آيا لازم مىآيد كه آن ذات خودش غير از نطق باشد ؟ نه ؛ اين يك مفهوم عامّ است . اگر گفتيم « ذات داراى فلان شىء » اين ، هم شامل خود شىء مىشود ( چون هر شيئى خودش داراى خودش هست ) و هم شامل چيزى كه اين شىء عارض او شده است . اينها مىگويند كه مفهوم ابا ندارد از اينكه ما به نطق هم بگوييم « ناطق » . چنين نيست كه ناطق را هميشه به غير از نطق بايد اطلاق كنيم ؛ به نطق تنها هم مىتوانيم بگوييم ناطق ، براى اينكه كلمهء ناطق يعنى ذات داراى نطق ، اين ديگر بستگى دارد كه ناطق وجودش چگونه وجودى باشد . اگر وجودش به نحوى است كه خودش براى خودش وجود ندارد ، براى چيز ديگر وجود دارد ، براى غيرش وجود دارد ، يعنى عرض است ، آن وقت به خودش نمىگوييم « ناطق » ، هميشه به آن چيز ديگر مىگوييم « ناطق » . ولى اگر آن مبدأ اشتقاق يك چيزى باشد كه خودش في حدّ ذاته صلاحيت اينكه قائم به ذات باشد داشته باشد ، به خودش هم مىشود آن مشتق را اطلاق كرد .\r\nمثلا شما به جسم مىگوييد « سفيد » ؛ ولى فعلا فرض ما بر اين است كه به جسم كه ما مىگوييم « سفيد » ، يك ذاتى را در نظر گرفته‌ايم به نام « جسم » و يك چيز ديگرى مغاير با او در نظر گرفته‌ايم به نام « سفيدى » و بعد مىگوييم اين چيزى است كه اين سفيدى عارض آن شده است . بنابراين « سفيد » يعنى آن چيزى كه سفيدى به او ملحق شده است . اما سخنى كه در اينجا هست اين است كه حكما مىگويند « 2 » اگر ما فرض كنيم كه يك سفيدى قائم به ذاتى داشته باشيم ، يعنى اگر مىشد كه اين سفيدى بدون جسم وجود پيدا مىكرد ، آيا اين سفيدى سفيد بود يا سفيد نبود ؟ حتما اين سفيدى سفيد هم هست . الآن كه شما اين سفيدى را نمىگوييد « سفيد » به اعتبار اين است كه فرض شما بر اين است كه يك چيزى به نام جسم وجود دارد كه اين\r\n\r\n\r\n\r\n\r\n","description":"","footnote":"\r\n( 1 ) . اين بحث مربوط مىشود به باب تعريفات و در باب تعريفات شرح منظومه هم به مناسبتى خواهد آمد ، لذا بحث تفصيلى را به آنجا موكول مىكنيم .\r\n( 2 ) . اين حرف از جلال دوانى شروع شده است و حرفى است كه در فلسفه‌هاى جديد هم آمده است . بعضى حرفها هست كه از جاهاى مختلف رسيده است ، منتها در يك جا با هم تلاقى مىكنند ، و اين يكى از آن حرفهاست .\r\n","page_name":" 80 ","page_number":80},
  {"content":"\r\n\r\nسفيدى حالت اوست ، نه اينكه لفظ « سفيد » ابا دارد از اينكه بر خود سفيدى اطلاق شود . شما براى خود اين سفيدى هيچ وجودى قائل نيستيد مگر وجود براى شىء ديگر ، يعنى وجود اين سفيدى براى خودش نيست ، براى شىء ديگر است ، از اين جهت است كه به آن چيز ديگر مىگوييد « سفيد » . امّا اگر ما فرض كنيم كه اين سفيدى ناگهان يك امر قائم به ذات بشود « 1 » به خود او هم مىتوانيم بگوييم « سفيد » .\r\n\r\n\r\n\r\n\r\n","description":"","footnote":"\r\n( 1 ) . - ولى اين فرض محال است .\r\nاستاد : نه ، اتفاقا اين فرض ممكن است ، چرا محال است ؟ مگر امروز ثابت نكرده‌اند كه ما اگر بخواهيم به محسوسات خودمان اكتفا كنيم هيچ دليلى بر وجود جسم نداريم . پس شما اساسا جسمى ادراك نكرده‌ايد ، « جسم » مفروض ذهن شما بوده است . شما تا حالا به هر چه مىگفته‌ايد « سفيد » به خود سفيدى مىگفته‌ايد سفيد . مگر اينطور نيست ؟ بنابر نظريهء هيوم و امثال او شما تا حالا كه مىگفتيد سفيد ، به آن چيزى كه درك مىكرديد مىگفتيد يا به آن چيزى كه درك نمىكرديد ؟ به آن چيزى كه درك مىكرديد مىگفتيد سفيد . شما تا حالا كه مىگفتيد اين شىء سفيد است ، اين همان خود سفيدى بوده است كه مىگفته‌ايد سفيد است و اساسا شما به ماوراء سفيدى دسترسى نداريد .\r\n- يعنى ما تا حالا هميشه سفيدى را مىديديم .\r\nاستاد : بله ، همين جور است ؛ و اينها مىگويند اصلا مطلب در واقع و نفس الامر اين است كه آن چيزى كه سفيد بالذات است خود سفيدى است ، كه اگر جسمى هم وجود داشته باشد ( كه البته اينها عقيده‌شان اين است كه جسم وجود دارد ) به جسم از آن جهت مىگوييد سفيد كه با سفيد واقعى هم آغوش و متحد است ؛ يعنى سفيد واقعى خود سفيدى است ؛ اگر شما به جسم مىگوييد سفيد ، نه به اعتبار اين است كه سفيد به او ملحق شده است بلكه به اعتبار اين است كه سفيد واقعى همان سفيدى است كه سفيد واقعى به او ملحق شده است .\r\n- پس چرا ما اصلا دو كلمه داريم : يك سفيدى و يك سفيد ؟ اگر اين طور باشد پس سفيدى و سفيد يك معنى دارند ولى ما مىدانيم كه اينها دو معنى دارند .\r\nاستاد : شما مىخواهيد بگوييد پس نياز به مشتق براى چه پيدا شده است .\r\n- بله .\r\nاستاد : اينها مىگويند وقتى شما مىگوييد سفيدى ( كه اين سفيدى به عقيدهء اينها مفهوم « به شرط لا » است ) اين مىشود مفهوم كوچك كه اين مفهوم كوچك ، ديگر شامل چيزى كه اين مفهوم ( يعنى سفيدى ) با آن متحد و يگانه شده است نمىشود . ولى وقتى مىگوييد سفيد ، معنا وسعت پيدا مىكند ، هم شامل سفيدى مىشود هم شامل آن چيزى كه با سفيدى نوعى اتحاد دارد . پس اينها مىگويند مشتقات را كه ذهن انسان وضع كرده است نه اين است كه خواسته است يك مركبى بسازد ، خواسته است يك مفهوم را گسترش بدهد . پس مشتق در برابر مبدأ اشتقاق ، مفهوم توسعه يافته و گسترش يافته است نه\r\n","page_name":" 81 ","page_number":81},
  {"content":"\r\n\r\nآن وقت اينجاست كه مىگويند سفيدى سفيد است بالذات ، جسم سفيد است به تبع سفيدى . حكماى اسلامى اين را اصطلاح كرده‌اند به « واسطهء در عروض » در مقابل « واسطهء در ثبوت » و در مقابل « واسطهء در اثبات » ؛ و چون اينها اصطلاحاتى است كه بعدها هم زياد با آنها سر و كار داريم لذا اينها را در اينجا توضيح مىدهيم .\r\n\r\nواسطهء در ثبوت\r\nاگر بگويند يك شىء واسطهء در ثبوت است يعنى علّت است براى وجود عينى .\r\nمثلا مىگوييم اين آتش علت گرمى آب است يعنى واسطهء در ثبوت واقعى گرمى و حرارت آب است در خارج .\r\n\r\nواسطهء در اثبات\r\nواسطهء در اثبات مربوط به عالم ذهن و مربوط به شناخت است . اگر يك چيزى در ذهن ما سبب شد براى شناختن چيز ديگر ، اين واسطهء در اثبات است . اين به عالم خارج كارى ندارد ؛ يعنى ممكن است يك شىء واسطهء در ثبوت باشد ، واسطهء در اثبات هم باشد . ولى گاهى ممكن است عكس قضيه باشد ، يعنى معلول واسطهء در اثبات علت باشد .\r\n\r\n\r\n\r\n\r\n","description":"","footnote":"\r\nمفهوم مركب . بنابر نظريهء تركب مشتق ، مبدأ اشتقاق يك چيز است كه آن را با يك چيز ديگر به نام ذات و با يك چيز ديگر به نام نسبت ، هر سه را با هم تركيب مىكنيم مىشود « مشتق » . اما بنابر اين نظريه همان چيزى را كه بر مبدأ اشتقاق اطلاق مىكرديم دو جور اعتبار مىكنيم ؛ به يك نحو كه اعتبار كنيم بر مبدأ اشتقاقش اطلاق مىشود ، همان را اگر به نحو ديگر اعتبار كنيم بر آن ذاتى هم كه با اين متحد است اطلاق مىشود . پس گسترش دادن يك معناست .\r\n","page_name":" 82 ","page_number":82},
  {"content":"\r\n\r\n\r\nواسطهء در عروض « 1 »\r\nواسطهء در عروض اين است كه ذهن حكم احد المتّحدين را به نحوى از مجاز به متّحد ديگر سرايت دهد ؛ يعنى دو شىء با همديگر نوعى يگانگى دارند و حكم مال يكى از آنهاست ولى ذهن حكمى را كه مال يكى از آنهاست به شىء مجاورش هم سرايت مىدهد . اين در واقع نوعى مجاز است ولى مجازى است كه عقل ( عقل فيلسوف ) درك مىكند . عرف اين را با حقيقت يكى مىداند .\r\nمواردى از اين مجاز را كه خيلى روشن است ، عرف هم تشخيص مىدهد مثل اينكه يك فرماندهى به نوكرهايش دستور مىدهد كه برويد فلان كس را شلاق بزنيد ، نوكرها مىروند و او را شلاق مىزنند . ولى عرف مىگويد كه آن فرمانده فلان كس را شلاق زد ، با اينكه او شلاق نزده است ، شلاق هم دستش نگرفته است ، نوكرها شلاق زده‌اند . ولى چون او دستور داده و نوكرها به منزلهء ابزار او قرار گرفته‌اند حكم ابزارش را به او سرايت مىدهند ؛ يعنى زدن حقيقتا مال نوكرهاست ، ضارب حقيقى نوكرها هستند ، ضارب مجازى فرمانده است ولى همين حكم نوكرها را ما به او هم نسبت مىدهيم . اين را عرف هم مىفهمد كه مجاز است و حقيقت نيست . اگر بگوييم كه مثلا اسكندر فلان جا را فتح كرد ، همه مىفهمند كه اسكندر خودش فتح نكرده است لشكرش فتح كرده است .\r\nولى ما يك چيزهايى داريم كه مجاز است و فقط عقل مىفهمد كه مجاز است اما عرف آنها را حقيقت مىداند . اينها هم باز از نظر دقت مراتبى دارند . مثالى كه در اين مورد مىزنند ( كه قبول كردنش حتى براى عقل هم در وهلهء اول خيلى مشكل است ) اين است كه مىگويند : انسان وقتى كه داخل كشتى نشسته است كشتى حركت مىكند ولى ما به انسان داخل كشتى هم مىگوييم حركت مىكند . آيا واقعا انسان هم حركت مىكند يا نه ؟ وقتى كه ما ماهيت حركت را تحليل كنيم كه حركت اين است كه شىء مكان خودش را عوض كند و مكان اين انسان جالس هم همان داخل كشتى است ، مىفهميم كه او مكان خودش را تغيير نداده است ولى چون در\r\n\r\n\r\n\r\n\r\n","description":"","footnote":"\r\n( 1 ) . اين بحثى است كه با مبحث لغات و استعمالات خيلى سر و كار پيدا مىكند ؛ و اينها روانشناسى فلسفى است كه روانشناسان هم روى آن بحث نمىكنند ، يك نوع روان شناسى فلسفى است كه فيلسوفان اينها را مىشناسند .\r\n","page_name":" 83 ","page_number":83},
  {"content":"\r\n\r\nكشتى نشسته است و كشتى هم حركت مىكند ما حكم كشتى را به اين ساكن مىدهيم و اين ساكن را هم متحرك مىگوييم . اين را عقل مىفهمد ولى به عرف اگر شما بگوييد يك آقايى كه اينجا سوار هواپيما شده است و الآن به لندن رسيده است حركت نكرده است كلّهء آدم را مىشكنند . ولى فيلسوف مىگويد : نه ، اين آقا حركت نكرده است ، هواپيما حركت كرده است . اين را مىگويند « واسطهء در عروض » يعنى دو شىء كه با هم نوعى ملابست دارند و يكى از آن دو يك حكم را دارد واقعا ، ذهن حكم واقعى را به ديگرى نسبت مىدهد ؛ و در اينجا مىگوييم كه واسطهء در عروض در كار آمده است و گاهى هم مىگويند « حيثيّت تقييديّه » .\r\nالبتّه اين مثال كه گفتيم بنابر نظريه‌اى است در باب مكان كه ما مكان هر شىء را همان سطح جسم حاوى خودش بدانيم ، ولى اگر كسى در باب مكان مثلا نظريهء اشراقيها را قائل باشد يعنى براى فضا استقلال از جسم قائل باشد ديگر نمىتواند اين مثال را از موارد واسطهء در عروض بداند « 1 » .\r\nحال ، فيلسوفان مىگويند كه در آن مثال ، حقيقت مطلب اين است كه آن سفيد واقعى همان خود سفيدى است ، ولى چون سفيدى با جسم اتحاد دارد ذهن هميشه اين حكم سفيد را كه صفت سفيدى است به جسم كه در ذات خودش نه سفيد است و نه سياه سرايت مىدهد . شما مگر نمىگوييد جسم در ذات خودش نه سفيد است نه سياه است نه چيز ديگر ، و رنگ امرى است وراى جسم ؟ ولى در عين حال شما مىگوييد جسم سفيد است و حال آنكه آن ، سفيد واقعى نيست .\r\n\r\n\r\n\r\n\r\n","description":"","footnote":"\r\n( 1 ) . در باب مكان دو نظريه هست :\r\nيك وقت ما مىگوييم كه فضا غير از اجسام است ؛ اجسام در فضا شناورند . در اين صورت شخصى هم كه در كشتى يا هواپيما نشسته است دارد تغيير مكان مىدهد چون فضايش عوض مىشود ، فضايى كه پر كرده است عوض مىشود .\r\nولى نظريهء ديگرى هست كه از قديم هم بوده است و در نظريهء اينشتين هم هست كه مكان را خود جسم مىسازد ، ما مكانى غير از جسم نداريم نه اينكه مكان چيزى است غير از جسم كه جسم در آن شناور است . اصلا مكان يعنى همين اجسام . اگر همهء اجسام عالم را معدوم كنند مكان هم معدوم مىشود ، نه اينكه اگر ما اجسام عالم را معدوم كنيم مكان يعنى فضايى باقى مىماند . طبق اين نظريه مطلب همين جور است كه گفتيم ؛ يعنى الآن كه زمين حركت مىكند ، زمين حركت مىكند ما حركت نمىكنيم . مكان ما همين جسمهايى است كه بر ما احاطه دارند . هواى دور و بر من كه عوض نمىشود ، من كه محيطم را عوض نمىكنم ؛ من و همهء محيطم و همهء اين فضا و همهء اين هوا حركت مىكند .\r\n","page_name":" 84 ","page_number":84},
  {"content":"\r\n\r\nاينها هم در باب مسأله وجود و موجود مىگويند آقاى شيخ اشراق ! شما كه خيال كرده‌ايد اگر چيزى موجود باشد بايد ذاتى باشد و وجود ، و وجود غير از ذات باشد ، اشتباه است . ما به يك شىء وقتى مىگوييم موجود است يعنى يك امرى است حقيقى ، امرى است واقعيت دار ( يعنى كلمهء موجود يعنى واقعيت دار ) ، يعنى در ماوراء ذهن ما واقعيتى است . اين اصطلاحات امروزى خيلى كمك مىكند به فهم مطلب : اگر ما به واقعيت بگوييم واقعيت دار ، غلط گفته‌ايم ؟ واقعيت عين واقعيت است نه اينكه يك شىء اگر واقعيت شد بايد اعتبارى باشد چون اگر اين واقعيت بخواهد امر واقعيت دارى باشد پس بايد يك واقعيت جدايى داشته باشد . نه ، اين واقعيت عين واقعيت دارى است . بنابراين از اين كه ما واقعيت را امر حقيقى و ماوراء ذهن بدانيم تسلسل لازم نمىآيد .\r\nبعد هم مىگويند ما بحث لغوى نداريم كه بخواهيم سر لغت بحث كنيم . مىخواهد كلمهء موجود در مورد وجود صادق باشد و مىخواهد صادق نباشد .\r\nاصلا ما خودمان را از دايرهء لغت خلاص مىكنيم ، خودمان را از بحث مشتق بيرون مىآوريم . حرف ما اين است كه مىگوييم مثلا انسان يك امر واقعيت دار است ، بعد سخن را مىآوريم سر خود واقعيت كه به انسان نسبت مىدهيم . اصلا خود نفس واقعيت ، آيا اين حقيقتى است ماوراء ذهن يا فرض ذهن است ؟ حالا مىخواهد كلمهء واقعيت دار كه يك لغت است درباره‌اش صدق بكند يا صدق نكند .\r\nپس اين بيانى كه شما كرديد كه اگر ما وجود را حقيقتى بدانيم لازمه‌اش اين است كه وجود داراى حقيقت است ، پس حقيقتش غير از خودش است ، باز حقيقتش هم اگر حقيقى باشد ، داراى حقيقت ديگرى است و تسلسل لازم مىآيد ، درست نيست . نه ، وجود حقيقت است يعنى عين حقيقت است ؛ وجود واقعيت دار است يعنى عين واقعيت است ؛ وجود موجود است يعنى عين موجوديت است . پس اين اشكالى كه شما گفتيد لازم نمىآيد « 1 » .\r\n\r\n\r\n\r\n\r\n","description":"","footnote":"\r\n( 1 ) . - پس به اين ترتيب مىشود گفت كه هم « موجود » وجود دارد و هم « وجود » .\r\nاستاد : عرض مىكنم . معنايش اين است : موجود كه ما مىگوييم ، اين موجود بر وجود اطلاق مىشود بر ماهيت هم اطلاق مىشود ، ولى موجود حقيقى وجود است و موجودى كه با واسطهء در عروض يعنى به تبع وجود موجوديت را به او نسبت مىدهيم ماهيت است . پس هم وجود موجود است و هم ماهيت ، اما موجود حقيقى وجود است و موجود\r\n","page_name":" 85 ","page_number":85},
  {"content":"\r\n\r\n\r\n\r\n\r\n\r\n","description":"","footnote":"\r\nاعتبارى ماهيت . مثل همانجا كه مىگفتيم سفيدى سفيد است ، جسم هم سفيد است ، ولى سفيد حقيقى خود سفيدى است ، جسم را به تبع سفيدى مىگوييم سفيد است .\r\n- يعنى مىتوانيم بگوييم وجود بدون ماهيت ؟ وجود بدون ماهيت هم ممكن است ؟\r\nاستاد : حال عرض مىكنم . اتفاقا در همين جا مىرسيم به اين مطلب .\r\n- اصلا چه لزومى دارد كه ما به خود سفيدى قائل باشيم ؟ همه‌اش صحبت سفيد بكنيم .\r\nاستاد : بسيار خوب ، همه‌اش صحبت از سفيد مىكنيم . اين يك بحث خوب و عالى است در باب جوهر و عرض كه در فلسفهء جديد هم آمده است . بو على و امثال او هم طرح كرده‌اند ، خوب هم طرح كرده‌اند .\r\n- ولى خودشان مىگويند عروض وجود بر ماهيت غير از عروض اعراض بر جوهر است .\r\nاستاد : قبول است . ما هم مىگوييم اين عروض مال ذهن است . ما كه نمىگوييم عروض مال خارج است . الآن بحث ما اين است كه بنابر قول كسانى مثل شيخ اشراق ما كلمهء موجود را بر ماهيت مىتوانيم اطلاق كنيم نه بر وجود . ما مىتوانيم بگوييم الف موجود است ، ب موجود است ، زمين موجود است ، آسمان موجود است يك مجازى گفته‌ايم . ولى بنابر نظريهء اينها ما ، هم مىتوانيم بگوييم الف موجود است و هم مىتوانيم بگوييم وجود موجود است ، يعنى وجود الف موجود است ، ولى نه اينكه اين دو موجود در كنار يكديگر است ؛ نه ، يك موجود واقعى داريم ، يك موجود اعتبارى ، و موجود حقيقى خود وجود است .\r\nماهيت چون انتزاع مىشود از وجود لذا به ماهيت هم مىگوييم « موجود » . پس الف موجود است ، واقعا هم الف موجود است ، اما الف كه موجود است به تبع وجود موجود است . در حقيقت ، وجود الف موجود است ، اما چون الف از وجودش ، از يك وجود خاص انتزاع مىشود از اين جهت ما مىگوييم الف موجود است .\r\n- ولى اين حرف درست است كه وجود بدون ماهيت باشد . اگر وجودى هميشه ملازم با ماهيت موجود باشد پس باز ماهيت به حسب مفهوم است .\r\nاستاد : اگر ما فرض كنيم كه هميشه وجود ملازم با ماهيت باشد ( كه البته اين وجودهايى كه الآن بحث مىكنيم همين طور هم هست ، هميشه وجود ملازم با ماهيت است ) باز اين سخن درست است ، زيرا سخن ما اين است كه از اين ملزوم و لازم يكى از آنها حقيقى است و يكى ديگر اعتبارى ؛ نمىشود هر دو اعتبارى باشند . بحث ما اين است كه آيا ملزوم ماهيت است و وجود يك لازم اعتبارى او ؛ يا ملزوم وجود است و ماهيت يك لازم اعتبارى او . كسى بحث نمىكند كه ملزوم و لازم يكى است . اينجا بحث ذهن و خارج است ؛ يعنى ما مىدانيم در خارج يكى از ايندو حقيقى است و يكى ديگر كثرتى است كه ذهن ما ساخته است . بحث اين است كه آيا آن حقيقت و واقعيت ماوراء ذهن ما آن معنايى است كه ما او را مىگوييم « الف » و اينكه مىگوييم « هستى وجود دارد » انتزاع ذهن است ، يا آنچه كه در خارج حقيقت است الف و غير الف و اين حرفها در آن مطرح نيست و آن وجود است ولى ذهن معنى الف را از او انتزاع مىكند ؟ ولى در اين مطلب كه هر دو نمىتواند در عرض هم حقيقت باشد ، اين يك حقيقت جدا باشد و آن هم يك\r\n","page_name":" 86 ","page_number":86},
  {"content":"\r\n\r\n\r\nمقايسهء حرف هگل با سخن شيخ اشراق\r\nاين مطلبى كه در فلسفهء هگل آمده است از نظر مبنا و ريشه عين حرف شيخ اشراق است ؛ يعنى بدون اينكه اينها روى اعتباريت يا اصالت وجود بحث كنند طورى بحث كرده‌اند كه تا ما اول ، وجود را امر اعتبارى ندانيم آن بحث درست در نمىآيد ؛ يعنى آنها بحث خود را از چيزى شروع كرده‌اند كه خود آن را بحث نكرده‌اند و آن اين است كه نخستين مقولهء هگل « هستى » است . مگر اينطور نيست ؟\r\nهگل بحث خود را از « هستى » شروع مىكند . بعد مىگويد اگر شما « هستى » - خود « هستى » نه هستى يك شىء معيّن - را در نظر بگيريد مىبينيد كه « هستى » چيزى نيست ، « هستى » نيست و بلكه بايد بگوييم هستى نيستى است ، نه اينكه هستى نيست . فلسفهء هگل از اينجا شروع مىشود ، ولى بحثى كه اينها ( حكماى اسلامى ) كرده‌اند بر نقطهء آغاز فلسفهء هگل تقدم دارد ؛ يعنى از اول بايد اين مسأله را روشن كرد كه آيا واقعا همين طور است كه هستى از آن جهت كه هستى است خلأ محض است ؟ نيستى است ؟ و يا هستى اصلا متن واقعيت است و ماهيات قطع نظر از هستى خلأ محض هستند ؟ اگر شما هستى را به « الف » ملحق نكنيد او خلأ محض است نه اينكه هستى خلأ محض است « 1 » .\r\n\r\n\r\n\r\n\r\n","description":"","footnote":"\r\nحقيقت جدا ، بحثى نيست .\r\n( 1 ) . - اين بسته به اين است كه ماهيت را چه بدانيم . ماهيت اگر يك امر انتزاعى عقلى باشد كه اصلا وجودى ندارد ، وجود ذهنى دارد .\r\nاستاد : نه ، ما اصلا مىخواهيم همين را بفهميم كه اين جور هست يا اين جور نيست ، نه اينكه از اول فرض كنيم كه يك امر انتزاعى عقلى است .\r\nما الآن با فكر خودمان به اين تحليل رسيديم كه ما در اشياء خارجى كه آنها را امور واقعيت‌دار عينى مىدانيم و مىگوييم زمين هست ، انسان هست ، آسمان هست ، ماده هست ، حركت هست ، . . . دو حيثيت تشخيص مىدهيم : يكى « هستى » و يكى آن ذاتى كه ما هستى را به آن نسبت مىدهيم .\r\nحال يا هر دوى اينها عينى هستند ، يعنى دو عينيت هستند ، يعنى الآن در خارج « الف » است و « هستى » ، هم « الف » عينيت دارد و هم « هستى » و ايندو در خارج به يكديگر ضميمه شده‌اند ؛ اين مىشود اصالت هر دو ، يعنى در خارج دو عينيت است كه با يكديگر توأمند ، يعنى در خارج « الف » است و « وجود » . آيا اين نظريه مىتواند درست باشد ؟ نه ،\r\n","page_name":" 87 ","page_number":87},
  {"content":"\r\n\r\n\r\n\r\n\r\n\r\n","description":"","footnote":"\r\nزيرا وجود عرض ماهيت نيست ، بلكه عين تحقق ماهيت است . پس اين فرض باطل است .\r\nنقطهء مقابلش اين است كه وقتى من مىگويم « الف هست » نه الف واقعيت دارد نه هستى .\r\nاين هم مىشود پوچ انگاشتن تمام جهان ، يعنى ماوراء ذهن من هيچ چيزى نيست ؛ و اين همان حرف بار كلى است كه مىگويد : « هر چه را من مىگويم هست معنايش اين است كه من فكر مىكنم ، پس وقتى مىگويم الف هست ، هم الف فرض ذهن من است و هم هستى » . پس اين فرض هم كه انكار واقعيت مطلق است و نفى ارزش علم است به طور كلى و انكار بديهىترين بديهيات .\r\nفرض سوم اين است كه وقتى مىگوييم « الف هست » به اين معنى است كه آن عينيت واقعى كه آثار از او سر مىزند و قطع نظر از ذهن انسان ، چه ذهنى باشد و چه نباشد ، اين اثر را دارد « الف » است و آن معنى ديگر كه مىگوييم « هست » از او انتزاع شده است .\r\nمثلا فرض كنيم « الف » آتش است ، پس آن چيزى كه حرارت را نشان مىدهد همان ذاتى است كه من به نام آتش تصور كرده‌ام ، آن معنى ديگر را كه مىگويم : « هست » از آتش انتزاع كرده‌ام ، پس آتش عينيت خارجى است و هستى ساخته ذهن من است .\r\n- آخر ، اين حرف مغاير است با آن حرفى كه خودشان مىزنند كه ايندو در خارج يكى است .\r\nاستاد : ما هم مىگوييم يكى است . الآن كه من گفتم يكى است . من دارم همان يكى را مىگويم .\r\n- اگر يكى است پس چرا اصلا دعوا مىكنيم كه وجود عينيت است ؟\r\nاستاد : « يكى » كه شما مىگوييد ، در ذهن دوتاست و در خارج يكى .\r\n- در ذهن خيلى چيزها مىتوانيم فرض كنيم ولى به خارج چه مربوط است ؟\r\nاستاد : من كه نمىگويم در خارج دوتاست ؛ من هم مىگويم ايندو در خارج يكى هستند ، ولى معناى يكى بودن اين نيست كه حيثيت ماهيت عين حيثيت وجود است . شما مىگوييد الف در خارج با وجود يكى است ، ب هم كه در خارج با وجود يكى است ، پس الف و ب در خارج يكى هستند ؟\r\n- خير ، به واسطهء اختلاف ماهيت است كه يكى نيستند .\r\nاستاد : ماهيتهايشان را كه مىگوييد با وجود يكى است ! شما مىگوييد « الف » با وجود در خارج يكى است ، « ب » هم با وجود در خارج يكى است . پس « الف » مساوى است با وجود ، وجود هم مساوى است با « ب » ، پس « الف » مساوى است با « ب » و حال آنكه « الف » غير از « ب » است . پس اينكه مىگوييد « يكى است » با حرف ما منافات ندارد .\r\n« يكى است » معنايش اين است كه يكى از ايندو حقيقى است و يكى اعتبارى ؛ « يكى است » يعنى يكى از ايندو منشأ انتزاع است و ديگرى منتزع .\r\n- همين كه مىگوييم يكى از دو تا اعتبارى است و يكى حقيقى ، اصلا معنى اعتبارى بودن اين نيست كه هستى ندارد ؟ منظور اين است كه آيا اين بحث يك بحث لفظى نيست ؟\r\nاستاد : نه ، من مىدانم كه شما چه مىخواهيد بگوييد . اتفاقا همان ، دليل اصالت وجود است .\r\n","page_name":" 88 ","page_number":88},
  {"content":"\r\n\r\n\r\n\r\n\r\n\r\n","description":"","footnote":"\r\nيعنى من مىخواهم بگويم كه مسأله بديهى به نظر مىرسد .\r\nاستاد : البته . معما چو حل گشت آسان شود . اينها هم حرفشان اين است كه اين مسأله اگر خوب تصور شود ديگر تصديقش احتياجى به دليل ندارد . شما بايد به تصورش برسيد ؛ اشكال سر تصور مسأله است . اغلب مسائل فلسفه اينچنين است . بعضى از مسائل تصورش آسان است اما تصديقش مشكل است ؛ يعنى روشن است كه مىخواهيم چه چيزى را ثابت كنيم . مثلا آيا ابعاد عالم متناهى است يا نا متناهى ؛ مطلب روشن است كه مىخواهيم چه بگوييم . مىخواهيم ببينيم آيا اين ابعاد متناهى است يا نه ، اما دليل پيدا كردن براى اينكه متناهى است يا نامتناهى مشكل است . اينها را مىگويند مسائلى كه تصورش آسان است و تصديقش مشكل . ولى يك مسائل ديگر هست - كه هميشه مسائل فلسفه از اين قبيل است - كه تصورش مشكل است ، يعنى مشكل در اين است كه انسان بفهمد كه اصلا اين طرح چه طرحى است . در مسألهء « بسيط الحقيقة كل الاشياء » مشكل است كه انسان بتواند خود طرح را تصور كند . همين قدر كه توانست طرح را در ذهن خودش بگنجاند فورا مىفهمد كه مطلب همين جور است . مسائل منطق هم اغلب از همين قبيل است . مسائل منطق را همين قدر كه انسان بتواند تصور كند فورا تصديق مىكند .\r\nاينكه شما گفتيد اين مسأله بديهى به نظر مىرسد ما بعدا به حرف شما مىرسيم . « كيف و بالكون عن استواء - قد خرجت قاطبة الاشياء » كه يكى از ادله اصالت وجود است همين را مىخواهد بگويد ، يعنى حرف شما تقريبا همان حرف است .\r\nبنابراين وقتى كه ما مىگوييم از ايندو - يعنى از اين دو تا كه در ذهن ماست - نمىشود هر دو حقيقى باشند ، يعنى در حقيقت مجزا از هم باشند ، و نمىشود هيچكدام حقيقت نباشد ، امر دائر است كه يكى حقيقى باشد و يكى اعتبارى ، يا وجود اعتبارى است و يا ماهيت ، بدين ترتيب مسأله تقريبا راه حل خود را باز مىكند . حرف شما كه گفتيد مسأله بديهى به نظر مىرسد همين است . شما وقتى مىخواهيد بگوييد ماهيت حقيقى است ناچار بايد بگوييد ماهيت عينيت خارجى دارد ، عينيت دارد ، خارجيت دارد ، حقيقت دارد . مگر خارجيت غير از وجود است ؟ مگر عينيت غير از وجود است ؟ پس آن چيزى كه ملاك عينيت ماهيت است خود عينيت است . پس ما چيزى داريم ماوراى ماهيت كه نام او عينيت است ، نام او حقيقت است ، نام او واقعيت است ، نام او وجود است ، و حقيقت اوست ، و اوست متن خارجيت . پس ماهيت يك امر درجهء دوم است كه ذهن ما آن را گرفته است .\r\n- اگر ماهيت يك امر اعتبارى صرف باشد چطور منشأ اختلاف مىشود ؟\r\nاستاد : اين مسأله كه چطور ماهيت منشأ اختلاف مىشود مسأله‌اى است كه تحت عنوان « كثرت » در همين اواخر مبحث وجود مىآيد كه معنى اينكه ماهيت منشأ كثرت است چيست ؟ يعنى آيا ماهيت كه منشأ كثرت مىشود يك واقعيتى دارد مثل اين نور كه تكه تكه‌اش كنند ( كه گاهى در مثلها مىگويند ) يا نه ، آن كه مىگوييم : « بكثرة الموضوع قد تكثّرا » ( كه بحثش را بعد مىكنيم ) در عين حال با اعتباريتش منافات ندارد ، چون در واقع منشأ\r\n","page_name":" 89 ","page_number":89},
  {"content":"\r\n\r\nتا اينجا ما برهان شيخ اشراق را رد مىكرديم . حال بايد ببينيم كه اين آقايان خودشان چه دليلى دارند « 1 » .\r\n\r\nادلهء قائلين به اصالت وجود\r\nملا صدرا كه خودش قهرمان اصالت وجود است دليلى كه روى آن تكيه مىكند - و حتى در اسفار هم غير از همين يك دليل ، دليل ديگرى اقامه نكرده است .\r\n- دليلى است كه در اينجا با دليل چهارم حاجى منطبق مىشود . ولى ملا صدرا در لابلاى كلماتش و در جاهاى ديگر دلائل ديگرى اقامه كرده است و در يك كتابش به نام مشاعر همهء استدلالها را جمع كرده است و حاجى هم كه در اينجا استدلالها را جمع كرده است در واقع از كتاب مشاعر اقتباس كرده است .\r\nالبته اين دلائل از لحاظ ارزش يكسان نيست . در خيلى جاها هست كه چندين برهان بر يك مطلب اقامه مىشود . قهرا اين برهانها از لحاظ ارزش يكسان نيستند ، بعضى قويتر هستند بعضى ضعيف‌تر . در اينجا هم كه چند برهان اقامه شده\r\n\r\n\r\n\r\n\r\n","description":"","footnote":"\r\nحقيقى كثرت وجود هم خود وجود است ولى كثرتى است كه با وحدتش مغايرت ندارد .\r\n( 1 ) . - آن بحثى كه شريف جرجانى مطرح كرده بود چطور شد ؟\r\nاستاد : بحثى كه شريف جرجانى مطرح كرده بود نتيجه‌اش اين بود كه مشتق هميشه مركب باشد ؛ و حرف شيخ اشراق تقريبا با حرف شريف جرجانى يكى در آمد . شيخ اشراق هم وقتى « موجود » را تفسير مىكرد مىگفت ذاتى و وجودى ، كه اين ذات نسبت دارندگى به اين وجود را داشته باشد . قول ثانى كه تقريبا از جلال دوانى شروع شده است اين است كه نه ، مشتق مركب نيست . ما عرض كرديم كه حتى بر فرض مركب بودن هم بر حرف شيخ اشراق مىتوان اشكال وارد كرد ، چون تركيب مفهومى است نه اينكه در خارج تركيبى باشد .\r\n- آن بحثى كه دربارهء حرف هگل مىكرديد تمام شد ؟\r\nاستاد : حرف هگل آن مقدار كه ما مىخواستيم بگوييم همين بود كه گفتيم . حالا راجع به حرف هگل هنوز هم حرف داريم كه بعد عرض مىكنيم . فعلا سخن ما دربارهء حرف هگل اين بود كه فلسفهء هگل از جايى آغاز شده است كه بايد قبل از آن مسألهء ديگرى طرح مىشد . اگر در مرحلهء قبل ثابت شود كه وجود اصيل است و نه اعتبارى ، اصلا فلسفهء هگل از بن خراب مىشود .\r\n","page_name":" 90 ","page_number":90},
  {"content":"\r\n\r\nاست بعضى از اين برهانها ضعيف هستند و بعضى قويتر ، و مخصوصا يكى از اين برهانها خيلى ضعيف است « 1 » ، ولى بعضى برهانهاى ديگرى كه ذكر شده است خوب است .\r\nباز در ميان اين برهانها بعضى از آنها « 2 » هست كه ما در اينجا بايد به شكل اصل موضوع بپذيريم ، يعنى بحث آنها در آينده طرح خواهد شد و ما به اتكاء آنچه در آينده گفته مىشود استدلال مىكنيم . يكى از آنها مسألهء خير و شر است .\r\n\r\nخير و شر از نظر حكماى اسلامى\r\nدر باب خير و شر ، تحليلى كه اين فلاسفه كرده‌اند اين است كه شر يا عدمى است يا به عدم منتهى مىشود . منشأ تمام شرور فقط نيستيهاست . مقصودشان چيست ؟ مقصودشان اين است كه آنچه كه شر است يا نفس نيستى است مثل جهل و يا منشأ نيستى است مثل زلزله .\r\nدر مقايسهء جهل با علم ، جهل شر است و علم خير . ولى جهل خودش يك واقعيتى نيست ؛ نفى واقعيت است ؛ نبود علم است . انسان اگر جاهل است و بعد عالم مىشود آيا چيزى را كه دارد از دست مىدهد و بعد چيز ديگرى را دارا مىشود و يا نه ، چيزى را ندارد و بعد آن را دارا مىشود ؟ و يا در مورد فقر آيا فقير چيزى دارد و غنى هم چيزى ، فقير فقر را دارد و غنى ثروت را دارد ؟ يعنى هم فقير داراست و هم غنى ، و وقتى فقير غنى مىشود چيزى را از دست مىدهد و چيز ديگرى را دارا مىشود ؟ يا نه ، اصلا فقر ، نداشتن ثروت است ؛ عجز ، نداشتن قدرت است ؛ بيمارى نداشتن سلامت است . اينها شرورى هستند كه شر بودنشان به دليل نبود يك كمال و نبود يك امر وجودى است در موجودى كه امكان آن كمال را دارد . البته اين ديوار هم ثروت ندارد ولى اين شر نيست از باب اينكه در ديوار امكان داشتن ثروت نيست ، و لذا ما به ديوار جاهل هم نمىگوييم زيرا جاهل وقتى مىگوييم كه امكان علم هم باشد . به هر حال عدمى بودن اين گونه شرور خيلى واضح است .\r\n\r\n\r\n\r\n\r\n","description":"","footnote":"\r\n( 1 ) . مثل برهان سومى كه حاجى در اينجا اقامه كرده است .\r\n( 2 ) . مثل برهان اول و دوم كه حاجى در اينجا اقامه كرده است .\r\n","page_name":" 91 ","page_number":91},
  {"content":"\r\n\r\nولى ما يك عده شرورى داريم كه اينها عدمى نيستند ، بلكه وجودى هستند ، اما وقتى كه اينها را تحليل مىكنيم مىبينيم شر بودن اينها از جنبهء وجودىشان نيست ، از جنبهء منشأيّتشان براى عدم يك شىء ديگر است . مثلا ما مىگوييم زلزله شر است . آيا زلزله از آن جهت كه زلزله است يعنى يك قدرتى است كه در زمين هست ( كه حالا اين قدرت از بخار است يا از هر چيز ديگر ، كارى نداريم ) و زمين را حركت مىدهد و متلاشى مىكند شر است ؟ نه ، بلكه از آن جهت شر است كه منشأ عدمهاى ديگر مىشود ؛ يعنى اگر انسانهاى روى زمين طورى ساخته شده بودند كه هر چه زلزله مىآمد يك نفر هم تلف نمىشد ، هيچ ساختمانى هم خراب نمىشد ، هيچ درختى هم از بين نمىرفت ، در اين صورت زلزله شر نمىبود . سيل هم همين طور است . سيل را چرا مىگوييم شر است ؟ چون منشأ عدمها مىشود . پس باز هم اينهايى را كه ما مىگوييم شر است از آن جهت مىگوييم شر است كه ملازم با عدم هستند ، يعنى منشأ عدم اشياء ديگر مىشوند كه اگر به فرض آن منشأيّت براى عدم نبود اين شر نبود .\r\nپس هر شرّى را كه در عالم هست وقتى تحليل كنيد آخرش مىبينيد كه ريشه‌اى در عدم دارد ، يعنى منشأ واقعىاش عدم و نيستى است . نقطهء مقابل عدم چيست ؟ وجود است . اين نشانهء اين است كه وجود از آن جهت كه وجود است خير است ؛ وجودهايى شرّند كه منشأ عدمند . پس وجود از آن جهت كه وجود است هيچ وقت شر نيست بلكه از آن جهت شرّ است كه منشأ عدم است . پس در واقع خير و شر در تحليل نهايى برمىگردد به وجود و عدم . اين مطلبى است كه در آينده در باب خير و شر بحث مىكنيم . اكنون مىپردازيم به ذكر ادلّهء اصالت وجود .\r\n\r\nدليل اول\r\nاگر ما اين مطلب را به عنوان اصل موضوع قبول كنيم كه خير در تحليل نهايى به وجود ، و شر به عدم برمىگردد ، آن وقت مىگوييم آيا مىتواند همهء خيرات امور اعتبارى باشد و آيا خير امر حقيقى است يا اعتبارى ؟ « خير » امر حقيقى است . پس وجود هم امر حقيقى است . پس وقتى ما اين خصلت را براى وجود به دست آورديم كه همهء خيرات به هستى برمىگردد و همهء شرور به نيستى ، ديگر\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nنمىتوانيم وجود را يك امر اعتبارى بدانيم ، زيرا معنايش اين است كه اصلا خير يك امر اعتبارى است و حال آنكه خير يك امر حقيقى است ، پس وجود هم امر حقيقى است . اين يك برهانى است كه بر اصالت وجود اقامه مىكنند و به اين عبارت گفته شده است : « لانّه منبع كلّ شرف » يعنى وجود به اين دليل حقيقت است كه منشأ هر شرف است . مقصود از شرف همان خير است كه در مقابل شر است .\r\n\r\nدليل دوم\r\nبرهان دوم را هم باز بايد به عنوان اصل موضوع بپذيريم ( چون بحثش در آينده خواهد آمد ) و آن اين است كه : « و الفرق بين نحوى الكون يفى » كه مربوط مىشود به مسألهء وجود ذهنى .\r\nمسأله‌اى داريم به نام « وجود ذهنى » كه از غامض‌ترين مسائل فلسفه است و امروز هم فوق العاده مطرح است ؛ مسألهء اينكه رابطهء علم با معلوم چه رابطه‌اى است ؟\r\nاضافه است ؟ غير اضافه است ؟ چيست ؟ شك ندارد كه ما يك حالت نفسانىاى داريم كه نام آن حالت را « علم » مىگذاريم ؛ يعنى همانطور كه مثلا حالتى داريم به نام شوق و حالتى به نام خوف و حالتى به نام لذت و حالتى به نام الم ، حالتى هم داريم به نام علم و ادراك . ما وقتى مىگوييم يك شىء را ادراك مىكنيم يعنى آن را كشف مىكنيم و به آن آگاهيم . اين ادراك ، يك چيزى است كه ما را به بيرون خودمان آگاه مىكند و بيرون را براى ما منكشف مىكند . اين ادراك چيست ؟ چه رابطه‌اى ميان اين حالت و آن شىء بيرونى هست ؟ شىء بيرونى كه قطعا در ذهن ما نيست ؛ آن وجود خارجى سر جاى خودش است . اين فلاسفه مدعى هستند كه رابطه‌اى كه ميان علم و معلوم هست رابطهء ماهوى است ؛ يعنى ماهيّت او و ماهيت اين ، يكى است ؛ وجود دو تاست ؛ يعنى اين ماهيت در خارج به نوعى از وجود موجود است كه نامش را مىگذاريم « وجود خارجى » و در ذهن به نوعى ديگر از وجود موجود است كه نامش را مىگذاريم « وجود ذهنى » . و اين مسأله برمىگردد به اصالت وجود ، براى اينكه وقتى من آتش تصور مىكنم آتشى كه در ذهن من است با آتشى كه در خارج است ماهيّتا كه يكى هستند ، وجودا دو تا هستند . ولى ما مىبينيم كه آتشى كه در ذهن من است يك اثر دارد و آتش خارجى اثر ديگر دارد . آتش\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nذهنى كه ذهن را نمىسوزاند ، اما آتش خارجى اشياء را مىسوزاند . آثار هميشه مال آن چيزى است كه اصيل است . اگر ماهيت اصيل مىبود بايد آتش ذهنى هم منشأيّت اثر داشت و ماهيتى كه در ذهن وجود پيدا مىكرد همان خاصيتى را داشت كه در خارج دارد . پس معلوم مىشود خاصيتها مال وجود است . وجود كه به ذهن منتقل نمىشود ، ماهيت است كه به ذهن من منتقل مىشود . البته انتقال هم در اينجا يك تعبير مجازى است .\r\nپس اينكه نحوهء وجود ذهنى با وجود خارجى از نظر اثر متفاوت است و با اينكه ماهيت در ذهن من مىآيد اما اين ماهيت آن آثار را ندارد ، علامت اين است كه ماهيت امرى است اعتبارى .\r\nاين هم دليل دوم اصالت وجود كه گفتيم به شكل اصل موضوع است ، چون تا آن مسأله را قبول نكنيم نمىتوانيم اين مطلب را قبول كنيم و خود آن مسأله هم مسألهء بسيار مشكلى است « 1 » .\r\nپس اين دو برهان را كه ذكر كرديم بايد به عنوان اصل موضوع بپذيريم ؛ يعنى اگر در باب خير و شر قبول كرديم كه شرور به عدم و خيرات به وجود برمىگردد پس نتيجه مىگيريم كه وجود اصيل است و ماهيت اعتبارى ، و اگر در باب وجود ذهنى قبول كرديم كه رابطهء ميان شىء ذهنى و شىء خارجى رابطهء ماهوى است پس اين دليل بر اين است كه ماهيت اعتبارى است و وجود اصيل . پس اين برهانها به طور مشروط درست است ولى به طور مطلق نه .\r\nبعد يك برهان ديگرى ذكر مىكنند كه آن برهان في حدّ ذاته برهان\r\n\r\n\r\n\r\n\r\n","description":"","footnote":"\r\n( 1 ) . - مسأله‌اى كه پيش مىآيد اين است كه نه تنها اثبات اصالت وجود يا اصالت ماهيت مسبوق به بحث وجود ذهنى و وجود خارجى است بلكه اصلا فهم خود وجود و ماهيت هم مسبوق به طرح تقابل ذهن و عين و مسألهء وجود ذهنى است ؛ يعنى قبل از اينكه اصلا اين ثنويت وجود و ماهيت مطرح بشود مسألهء وجود ذهنى و وجود خارجى در كار است كه چگونه اين دو مفهوم پيدا مىشود .\r\nاستاد : نه ، اين مطلب اشكال ندارد ؛ به باب وجود ذهنى كه برسيم بحث مىكنيم . البته يك چيز ديگر در اينجا هست و آن اين است كه اگر مسألهء اثبات وجود ذهنى توقف بر اصالت وجود داشته باشد پس اين برهان از بين مىرود و به اصطلاح « دور » مىشود .\r\nالبته مسألهء اصالت وجود چون برهانش منحصر به اين برهان نيست و براهين ديگرى هم دارد لذا به زمين نمىخورد ، چون پايش روى جاهاى ديگر هم بند هست ولى اگر حل مسألهء وجود ذهنى منحصر به اثبات اصالت وجود باشد اين برهان ارزش خود را از دست مىدهد و از بين مىرود .\r\n","page_name":" 94 ","page_number":94},
  {"content":"\r\n\r\nسستى است « 1 » و ما از ذكر آن صرف نظر مىكنيم . بعد دو برهان ديگر ذكر مىكنند كه آنها برهانهاى فوق العاده قوى و محكمى است كه بحث دربارهء آنها را به درس بعد موكول مىكنيم .\r\n\r\n\r\n\r\n\r\n","description":"","footnote":"\r\n( 1 ) . [ منظور برهان سومى است كه حاجى در اينجا اقامه مىكند به اين عبارت :\r\n كذا لزوم السّبق فى العلّيّة * مع عدم التّشكيك فى المهيّة 
  ] \r\n","page_name":" 95 ","page_number":95},
  {"content":"\r\n\r\n\r\n3 . اصالت وجود\r\n\r\nدليل سوم\r\n كون المراتب فى الاشتداد * انواعا استنار للمراد \r\nترجمهء تحت اللفظى اين شعر كه بعد بايد تفسير بشود اين است كه اينكه در اشتداد يعنى در حركت اشتدادى « 1 » كه قهرا داراى مراتب است يعنى داراى درجات است اين مراتب و درجات نوع واحد نيستند بلكه انواعند ، دليلى است براى مقصود ما . اين ترجمهء تحت اللفظى شعر . « استنار للمراد » يعنى مستنير است ، يعنى دليل روشنى است براى مقصود ما .\r\n\r\nبيان اجمالى برهان\r\nپس در واقع اينها مىخواهند اين حرف را بزنند ( كه حالا بيان وجه استدلال را\r\n\r\n\r\n\r\n\r\n","description":"","footnote":"\r\n( 1 ) . حركت اشتدادى يعنى حركت از ضعف به شدت ، مثل حركتهاى كيفى ؛ مثلا آنجا كه مىگوييم درجهء يك چيز بالا مىرود ، مثلا درجهء حرارت يك چيز زياد مىشود يا يك رنگ يا يك كيفيت مرتب شديدتر مىشود .\r\n","page_name":" 96 ","page_number":96},
  {"content":"\r\n\r\nبعدا بايد توضيح بدهيم ) : اينكه حركت اشتدادى وجود دارد و در حركت اشتدادى مراتب و درجات هست يعنى شىء از مرتبه‌اى به مرتبهء ديگر و از درجه‌اى به درجهء ديگر بالا مىرود و هر مرتبه‌اى از اين مراتب يك نوع خاص است ، يعنى همهء مراتب يك نوع نيستند ، بلكه شىء در اين درجه كه هست در يك نوع از اين شىء و از اين طبيعت است و وقتى كه وارد درجهء ديگر مىشود از نوعى به نوع ديگر منتقل مىشود و به اصطلاح تبدل انواع صورت مىگيرد و باز از آن درجه كه به درجهء ديگر بالا مىرود از يك نوع به نوع ديگر وارد مىشود و باز تبديل نوعى صورت مىگيرد ؛ اين دليلى بر اصالت وجود است و نقض كنندهء اصالت ماهيت ؛ يعنى اين مطلب و اين حقيقت كه حركت اشتدادى وجود دارد و هر جا كه حركت ، حركت اشتدادى باشد قهرا مراتب وجود دارد و هر جا كه مراتب وجود دارد انواع ، يعنى تبدل انواع ، يعنى تبدل نوعى به نوع ديگر وجود دارد ، مطلبى است كه با اصالت ماهيت غير قابل توجيه است و تنها با اصالت وجود قابل توجيه است . اين بود بيان اجمالى مطلب .\r\n\r\nبيان تفصيلى برهان\r\nبراى بيان تفصيلى برهان بايد چند مسأله را به عنوان مقدمه ذكر كنيم :\r\n1 . يكى اينكه در باب حركت آيا اساسا ما دو جور حركت داريم ، يكى حركتهاى اشتدادى و تكاملى « 1 » و يكى حركتهاى غير اشتدادى ؟ آيا هر حركتى در عالم مساوى است با اشتداد و تكامل و يا حركتها بر دو قسم است ، بعضى از حركتها اشتدادى نيست ، بعضى از حركتها اشتدادى است ؟ البته اين مطلبى است كه در اين برهان تأثيرى ندارد ؛ يعنى اگر ما فرض هم بكنيم كه بعضى از حركات اشتدادى است و بعضى از حركات اشتدادى نيست باز هم برهان ما تمام است ، چون همانجا كه حركت اشتدادى است براى مدعاى ما كافى است ؛ ولى به هر حال اين يك مسأله‌اى است كه مطرح است .\r\n\r\n\r\n\r\n\r\n","description":"","footnote":"\r\n( 1 ) . اشتدادى قهرا با تكامل مساوى است چون وقتى كه يك شىء از يك درجه حركت كند و برود به درجهء بالاتر كه درجهء بالاتر حاوى درجهء پايين‌تر است همراه با يك چيز اضافه ، اين قهرا از مصاديق تكامل است و مفهوم تكامل در اين مورد صادق است .\r\n","page_name":" 97 ","page_number":97},
  {"content":"\r\n\r\nحال جواب اين مسأله چيست ؟ جواب اين مسأله اين است كه بنابر اينكه ما حركت را خروج شىء از قوّه به فعليت بدانيم لازمهء طبيعت حركت اشتداد و تكامل است و همهء حركتها اشتدادى است ؛ يعنى اگر ماهيت حركت را خروج شىء از قوه به فعليت بدانيم هر حركتى ملازم است با تكامل و اشتداد ، چون شىء از حال قوه كه حال نقص است به حال فعليت كه حال كمال است در مىآيد .\r\nقهرا اينجا اين سؤال مطرح مىشود كه : پس چرا در حركتهاى أينى و مكانى كه رايج‌ترين حركاتى است كه ما در عالم سراغ داريم ، هيچ نوع تكاملى نيست . اين جسم در حركت أينى و مكانى خودش از اين نقطه حركت مىكند و به آن نقطه مىرود در صورتى كه از نظر أينى هيچ تكاملى پيدا نمىكند ؛ يعنى قبلا مكانى را اشغال كرده بود ، در بين راه هم يك مكانى را اشغال كرده بود و حالا هم يك مقدار مكان ديگرى را اشغال كرده است ؛ يعنى از نظر اشغال مكان نمىشود گفت اين أينش كاملتر است از « أين » قبل يا مثلا درجهء اين « أين » بالاتر است از درجهء آن « أين » .\r\nاين اعتبار كردن درجات فقط در كيفيات و در جوهر و در اين گونه چيزها قابل فرض است .\r\nاين سؤال البته وجود دارد . جوابش اين است كه حركت در طبيعت خودش امرى است تكاملى ، ولى مكان يك خصوصيت ذاتى دارد ( كه حالا لازم نيست در اطراف آن بحث كنيم ) كه لازمه‌اش اين است كه در حركت مكانى هميشه اين اشتداد توأم با تنقّص است ؛ يعنى خود حركت كه خروج از قوه به فعليت است كمال است .\r\nاين شىء كه در اينجا قرار دارد بالقوه مكان بعدى را دارد . از آن جهت كه اين قوه به فعليت مىرسد به يك كمال رسيده است ، از يك نقص به سوى كمال حركت كرده است . ولى اين تكامل هميشه ملازم است با رها كردن مكان قبلى ؛ يعنى مكان ، طبيعتش طبيعت غير قابل اجتماع است .\r\nدر مقام مثال مىتوان گفت : اگر ما يك ظرفى داشته باشيم كه دائما يك مقدار آب معين در آن بريزند قهرا حجم آب به تدريج بيشتر مىشود . ولى اگر معادل همين آب از يك طرف ديگر از ظرف خارج شود در اين صورت مقدار آب داخل ظرف هميشه ثابت باقى مىماند . اما در اينجا نه اين است كه تغييرى پيدا نشده ، بلكه مقارن با اين ازدياد و افزايش يك نقصان و كاهشى پيدا شده و در نتيجه مقدار آب هميشه ثابت است . در مورد مكان هم همين طور است . حركت مكانى هميشه يك\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nمركّبى است از يك تكامل و يك تناقص ، يعنى يك به دست آوردن و يك رها كردن ، چون شىء برابر آنچه را كه به دست مىآورد در همان حال رها مىكند . به اين جهت است كه در مجموع يك امر ثابت است و الّا لازمهء طبيعت حركت ، تكامل است . حال ، در جاهايى مثل كيفيات كه به دست آوردن چيزى ملازم نيست با رها كردن مرتبهء قبل ، نتيجه‌اش افزايش است . ولى در جاهايى مثل حركتهاى مكانى كه به دست آوردن چيزى ملازم است با رها كردن مرتبهء قبل ، نتيجه‌اش افزايش نيست .\r\nبه هر حال اين يك مسأله‌اى است كه چندان تأثيرى در برهان اصالت وجود ندارد . ولى البته وقتى اين مسأله تبيين بشود مطلب خيلى عمومىتر و كاملتر مىشود .\r\n2 . اكنون ما مىآييم سراغ اين مطلب كه لااقل در آن جايى كه حركت حركت اشتدادى است مسأله چگونه است .\r\nمثلا فرض كنيد يك شىء داراى صفر درجه حرارت است ، تدريجا حرارتش بالا مىرود و درجهء حرارتش افزايش مىيابد « 1 » و مثلا مىگوييم از درجهء اول رفت به درجهء دوم « 2 » . آيا اين حرارتها هر كدام يك فرد از حرارت است و فرد يك نوع ؟\r\nحرارت درجهء ضعيف و حرارت درجهء قوى ، حرارت درجهء يك و درجهء دو و درجهء سه و درجهء پنج ، آيا همهء اينها افراد نوع واحدند همان گونه كه مىگوييم افراد انسان نوع واحدند ؟ يعنى يك طبيعت است و يك نوع است و يك جنس و فصل دارد ؟ يا نه ، حرارت درجهء يك ، يك ماهيت و يك نوع دارد و حرارت درجهء دو يك ماهيت و نوعيت ديگر دارد و حرارت درجهء سه ماهيت و نوعيت ديگر دارد ؟\r\nاينها مىگويند : نه ، هر درجه‌اى از حرارت يك نوع است و آن درجهء ديگر از حرارت نوع ديگر است و درجهء ديگرى از حرارت نوع ديگر است ؛ چرا ؟ براى اينكه افراد نوع واحد خصلتشان اين است كه در يك امر با يكديگر مساوى و مشتركند و\r\n\r\n\r\n\r\n\r\n","description":"","footnote":"\r\n( 1 ) . حالا شما مسأله را با فرضيات امروز رد نكنيد كه در فرضيهء امروز قائلند به اينكه حرارت در واقع كيفيت نيست ، بلكه انرژىاى است كه از خارج وارد جسم مىشود و بنابراين داخل باب كميات مىشود . ما فقط داريم به عنوان مثال اين مطلب را مىگوييم .\r\n( 2 ) . البته اين تقسيم بندى و درجه بندى يك امر قرار دادى است كه ما پيش خودمان داريم ، آمده‌ايم يك نقطهء معين را درجهء صفر و يك نقطهء معين ديگر يعنى نقطهء بخار شدن آب را درجهء صد قرار داده‌ايم و بعد اين وسطها را يك تقسيم بندى قرار دادى كرده‌ايم .\r\n","page_name":" 99 ","page_number":99},
  {"content":"\r\n\r\nدر يك امورى كه از آن امر مشترك بيرون است با يكديگر اختلاف دارند . مثلا اگر ما مىگوييم اين گوسفند و آن گوسفند داخل نوع گوسفند هستند به اين معنى است كه در طبيعت نوعى گوسفند كم و زيادى ندارند ، اختلاف در اين است كه اين چاقتر است ، آن لاغرتر و چاقى و لاغرى جزء ماهيت گوسفند نيست . اختلاف ، در سفيدى و سياهى است كه خارج از ماهيت گوسفند است . اختلاف در درشتى صدا ، در رنگ و در اين جور چيزهاست كه همه خارج از ماهيت گوسفند است . اما اختلاف اين حرارت و آن حرارت اين نيست كه در حرارت با همديگر يكى هستند و اختلافشان در امرى غير از حرارت است ؛ نه ، اشتراكشان در حرارت است و اختلافشان هم در حرارت ؛ يعنى با هم در اين جهت مشتركند كه اين حرارت است ، آن هم حرارت است و اختلافشان باز در همين جهت است . در همان چيزى كه اشتراك دارند اختلاف دارند . ما به الاختلاف عين ما به الاشتراك است ؛ يعنى آن دومى حرارتش شديدتر است از حرارت اول و آن سومى حرارتش شديدتر است از حرارت دوم .\r\nوقتى مىگوييم حرارت شديدتر است يعنى حرارتش افزونتر است .\r\nروى اين حساب است كه مىگويند تشكيك در ماهيت محال است ؛ يعنى ماهيت از آن جهت كه ماهيت است معنى ندارد كه شدت و ضعف داشته باشد .\r\nماهيت امر مشترك است ؛ اگر اختلافى در كار باشد در غير ماهيت است . اگر امورى در چيزى اشتراك داشته باشند [ و در همان چيز اختلاف 
  ] ، آن چيزى كه هم ما به الاشتراك است و هم ما به الاختلاف نمىتواند ماهيت باشد ، چون لازمه‌اش تشكيك در ماهيت است و تشكيك در ماهيت محال است يعنى امرى نامعقول است . حالا ما فعلا داريم حدود برهان را مىگوييم ، ممكن است هر يك از اين مطالب باز نياز به بيان بيشتر داشته باشد . )\r\nپس ما در اين گونه موارد بايد چه بگوييم ؟ در اين گونه موارد نمىتوانيم بگوييم كه حرارت درجهء يك و حرارت درجهء دو و حرارت درجهء سه افراد نوع واحدند ؛ بايد اينها را از انواع متعدد بدانيم ؛ يعنى حرارت درجهء يك ، نوعى از حرارت است و حرارت درجهء دو ، نوعى ديگر از حرارت است و حرارت درجهء سه هم نوع ديگرى از حرارت است كه در واقع خود حرارت مىشود « جنس » .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nحال ممكن است كسى بگويد اينها انواع باشد ، چه اشكالى دارد ؟ مىگوييم بنابراين وقتى كه شىء از درجهء يك حركت مىكند به درجهء دو و از درجهء دو حركت مىكند به درجهء سه ، نوعى را رها مىكند داخل نوع ديگر مىشود و اين نوع را رها مىكند داخل در نوع ديگر مىشود ، يعنى به اصطلاح تبدل انواع صورت مىگيرد ، چون فرض بر اين است كه درجهء يك ، يك نوع است ، درجهء دو ، نوع ديگر و درجهء سه ، نوع ديگر . پس وقتى از درجهء يك مىرود به درجهء دو ، نوعيتش عوض شده است و تبدل نوع صورت گرفته است .\r\nممكن است كسى بگويد كه اين هم باشد ؛ چه اشكالى دارد ؟ مىگوييم : ما قبلا گفتيم كه شىء اگر از حرارت درجهء يك مىرسد به حرارت درجهء صد ، اين صد درجه قرار داد ماست و الّا در واقع صد نوع نيست ، چون ميان هر دو درجه‌اى باز مراتب و درجات هست ، و بين درجهء صفر تا يك خودش قابل تقسيم به صد درجه است و هر درجه‌اى از آن باز قابل تقسيم به درجات بيشتر است . همانطور كه اگر ما يك پاره خط يك مترى داشته باشيم ، از نظر قابليت تقسيم الى غير النهايه قابل انقسام است ، درجات حرارت هم الى غير النهايه قابل انقسامند ؛ يعنى ما بايد الى غير النهايه انواع داشته باشيم ؛ يعنى اين جور نيست كه اگر شىء از درجهء صفر به درجهء صد برسد صد نوع را طى كرده است ، بلكه بايد غير متناهى انواع را طى كرده باشد .\r\nممكن است كسى بگويد كه اين هم باشد ، ما اين مطالب را قبول مىكنيم و تسليم مىشويم ، مىگوييم غير متناهى انواع را طى كرده است تا رسيده است به آنجا .\r\nاينجاست كه اشكال اصلى ظهور مىكند كه اگر ماهيت يعنى همان چيزى كه ملاك نوعيت است اصيل باشد و وجود ، امر اعتبارى و انتزاعى ، لازم مىآيد اين غير متناهى انواع همه متأصّل و خارجى باشند . يعنى چه ؟ يعنى لازم مىآيد وقتى كه شىء از درجهء صفر به درجهء صد مىرسد واقعا غير متناهى ذات در خارج عوض كرده باشد نه اينكه فقط فرض ذهن باشد ؛ يعنى بايد در خارج غير متناهى ذات وجود داشته باشد و اين غير متناهى ذات متبدل شده باشد . و اين مطلبى است كه در همهء تبدلها و تكاملها مىآيد . مثلا در تكامل انواع داروينى اينكه مىآييم و مىگوييم\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nانسان مثلا يك نوع است و ميمون يك نوع ديگر است ، اين به حسب قرار داد ماست . اين يك امر دفعى نيست كه يك دفعه مثلا ميمون يك نوع باشد و انسان يك نوع ديگر باشد . حركت ، حركت تدريجى است . اين ميمون تدريجا تغيير پيدا مىكند و آنا فآنا نوع عوض مىكند و انسان اول تا انسان امروز آنا فآنا دارد نوعش عوض مىشود . پس وقتى مىگوييم حيوانات تا حالا مثلا صد نوع عوض كرده‌اند اين يك امر قراردادى است كه ما مىگوييم ، مثل قراردادى كه درجات حرارت را به صد درجه تقسيم كرده‌اند ولى در واقع و نفس الامر غير متناهى انواع و غير متناهى ذات عوض شده است .\r\nحال اگر كسى بگويد بسيار خوب ، اين هم باشد ، چه اشكالى دارد ؟ جواب اين است كه غير متناهى در محصورهء متناهى نمىگنجد . غير متناهى ذات در زمانهاى غير متناهى كه ابتدا نداشته باشد و انتها نداشته باشد مانعى ندارد ، اما اينكه غير متناهى ذات در محصورهء متناهى واقع شود امكان ندارد . بالاخره اين غير متناهى ذات در زمان عوض مىشود يا در لازمان عوض مىشود ؟ در زمان عوض مىشود ، و لااقل در « آن » عوض مىشود . پس اين غير متناهى ذات در غير متناهى « آن » هايى كه پشت سر يكديگر قرار دارند بايد عوض بشود در صورتى كه ما مىدانيم كه آب در ظرف پنج دقيقه از صفر درجه حرارت به صد درجه حرارت رسيد و پنج دقيقه از زمان ، غير متناهى زمان نيست ، غير متناهى « آن » نيست . پس ما چاره‌اى نداريم از اينكه اين غير متناهى را غير متناهى بالقوه بدانيم نه غير متناهى بالفعل ، همانطور كه در خط و در كميت و در امثال اينها ما فرض مىكنيم كه غير متناهى هست ولى غير متناهى بالقوه . مثلا ما اين خط را كه الآن امرى است متناهى ، مىگوييم غير متناهى قابل انقسام است ؛ معناى غير متناهى در اينجا يعنى اينكه اگر ما اين خط را به دو نيم فرض كنيم باز آن نيمش قابل انقسام به دو نيم است و باز هر نيم قابل انقسام به دو نيم است . اين برمىگردد به فرض ذهن ما ولى واقعيت خارجى يك امر متصل واحد است . واقعيت خارجى امر متصل واحد است ولى امر متصل واحدى است كه قابليت انقسامات ذهنى غير متناهى را دارد . آن واقعيت خارجى نمىتواند الآن غير متناهى اجزاء باشد ، يك غير متناهى محدود نمىتواند بالفعل\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nغير متناهى اجزاء باشد « 1 » .\r\n\r\n\r\n\r\n\r\n","description":"","footnote":"\r\n( 1 ) . اين يك بحثى است كه البته يك قسمتش و شايد جامعتر از جاهاى ديگر در مقالهء « پرسشهاى فلسفى ابو ريحان از بوعلى » مورد بررسى قرار گرفته است . يكى از سؤالاتى كه ابو ريحان بيرونى از بوعلى كرده دربارهء جزء لا يتجزّى است در مورد جسم ؛ مىگويد چرا ارسطو نظريهء جزء لا يتجزى را رد كرده است و حال آنكه نظير همان ايرادى كه بر نظريهء جزء لا يتجزى وارد است بر نظريهء خود ارسطو وارد است و سپس از بو على مىپرسد آيا راه حلى براى اين اشكال وجود دارد يا وجود ندارد ؟ بوعلى در پاسخ مىگويد كه خود ارسطو جوابكى به اين اشكال داده است كه آن جواب درست نيست . بعد خود بوعلى اشكال را جواب مىدهد كه قسمت زيادى از جواب بو على روى مبانى خود بوعلى درست است و يك قسمت كمى از آن حتى روى مبانى خود بو على هم درست نيست و چون اين سؤال و جواب‌ها در دورهء جوانى بوعلى زمانى كه به اصطلاح « الفتى الفاضل » بوده است رد و بدل شده است و خيال مىكنم كه در دوره نپختگى او بوده است لذا حرفى گفته است كه قسمتى از آن با گفتار وى در كتابهاى متينش مثل شفا و اشارات جور در نمىآيد . به هر حال ما اين مطلب را در آن مقاله بيش از مقدارى كه در آنجا لازم بوده است شكافته‌ايم . البته صدر المتألهين در يك جا از اسفار شبههء ابو ريحان و جواب بوعلى را نقل مىكند و بعد خودش به طور اجمال جواب مىدهد و رد مىشود ، ولى ما مطلب را شكافته‌ايم . براى روشن شدن مطلب به آن مقاله رجوع كنيد ( كتاب مقالات فلسفى ) و ما در درس آينده نيز بحث مفصلترى راجع به اين مسأله خواهيم داشت .\r\n- يك سؤالى كه به ذهن من رسيد ( كه شايد با خواندن آن مقاله برايم روشن شود ) اين است كه « آن » را چگونه تعريف مىكنند ؟ آيا براى « آن » كشش زمانى قائل هستند ؟\r\nاستاد : نه ، - اگر براى « آن » كشش زمانى قائل نباشيم در آن صورت ديگر نمىتوانيم بگوييم كه نمىشود در پنج دقيقه بىنهايت « آن » موجود باشد ، براى اينكه اگر « آن » كشش زمانى داشته باشد وقتى در بىنهايت ضرب بشود بىنهايت مىشود اما اگر صفر باشد از ضرب صفر در بىنهايت يك مقدار محدود به دست [ مىآيد 
  ] .\r\nاستاد : اما جواب سؤال اول شما اين است كه « آن » در اصطلاح اينها دو معنى دارد :\r\nالف . يك معنى « آن » عبارت است از حد زمان ؛ يعنى آنچه كه وجود دارد زمان است كه وجود دارد و زمان به صورت يك امر كشش دار وجود دارد . حالا مسألهء اينكه زمان آيا در ذهن است يا در خارج فعلا براى ما مطرح نيست ، به هر حال زمان در ظرف خودش چه ذهن و چه خارج به صورت يك امر كشش دار وجود دارد . آن وقت ما در ميان دو قطعه از زمان يك حد فرض مىكنيم كه اين فرض ذهن ماست و وجود عينى ندارد ، مثل نقطه‌اى است كه شما در يك خط فرض مىكنيد . مثلا مىگوييد ما خطى داريم كه يك نقطهء وسط دارد . اين نقطه‌اى كه در اينجا هست يك حد مشتركى است ميان اين نيمهء خط و آن نيمهء خط ، ولى خود آن [ دو نيم 
  ] خط به صورت يك كميت وجود ندارد يا [ آن نقطه 
  ] به صورت يك نقطهء مجزا وجود ندارد . « آن » به معنى واقعى كه قابل فرض هست همين است و لهذا ما « آن » به معناى زمان حال نداريم . زمان حال يعنى يك چيزى كه زمان باشد ولى نه گذشته باشد نه آينده ، وجود ندارد . زمان هميشه ميان گذشته و آينده است آنچه كه هميشه به عنوان زمان حال فرض مىشود يك حد است كه يك امرى است فرضى .\r\n","page_name":" 103 ","page_number":103},
  {"content":"\r\n\r\n\r\n\r\n\r\n\r\n","description":"","footnote":"\r\nب . معنى ديگر « آن » عبارت است از جزء لا يتجزاى زمان ؛ يعنى نظير آنچه كه در باب اجسام فرض شده است در باب زمان فرض مىشود كه زمان را مجموعى از ذرات كوچك بىامتداد بدانيم ( اگر ذرات كوچك امتداد داشته باشند خود ذرات مىشود « زمان » ، يعنى هر ذره‌اى مىشود « زمان » منتها زمان كوچك ) ، آنگاه « آن » عبارت مىشود از ذره‌اى كوچك و بىطول كه از مجموع اين ذرات كوچك زمان تشكيل مىشود .\r\nآن وقت « آن » به معناى اول متأخر از زمان است ، چون حد زمان است ؛ ولى « آن » به معناى دوم ( اگر كسى به آن قائل بشود ) تشكيل دهندهء زمان است .\r\n« آن » به اين معنى دوم به طور جزم و قطع به عقيدهء اين فلاسفه وجود ندارد ؛ يعنى به قول اينها زمان مجموع آنات متتاليه نيست ، مجموع آنات [ متشافع 
  ] و متتالى نيست ، مجموع آنات غير زمانى نيست . همانطور كه محال است اين جسم خارجى از اجزاء لا يتجزى يعنى از نقاط جوهرى تشكيل شده باشد ، محال است كه زمان از نقاط « آن » تشكيل شده باشد . البته در اينجا بايد به اين نكته اشاره كنيم و در آن مقاله هم گفته‌ايم كه هميشه - و بخصوص در اصطلاحات فلسفى جديد - اشتباه مىشود بين جزء لا يتجزى با اجزاء ذيمقراطيسى و حال آنكه اجزاء ذيمقراطيسى يا آنچه كه امروز در باب اتم مىگويند غير از جزء لا يتجزى است كه در فلسفهء ما مىگويند ، يعنى غير از جزء لا يتجزاى كلامى است كه ذراتى هستند فاقد بعد و به نام « جوهر فرد » ناميده مىشوند .\r\nاكنون ببينيم تفاوت اين دو نظر كه مكان و زمان را مجموعى از اجزاء لا يتجزى بدانيم يا ندانيم در چيست ؟\r\nما اگر مسافت را مجموعى از ذرات و اجزاء لا يتجزاى متجاوز بدانيم و زمان را مجموعى از « آن » هاى متتالى و متجاور بدانيم آن وقت بايد حركت را مجموع وصولها بدانيم نه عبور . يك حركتى را اينجا تا آنجا در نظر بگيريد و فرض كنيد كه يك ميليارد جزء لا يتجزى ، يعنى يك ميليارد جوهر فرد وجود دارد كه اين مسافت جسمانى را تشكيل داده است و به عدد همين اجزاء لا يتجزى يعنى به تعداد يك ميليارد نيز « آن » وجود دارد كه زمان را تشكيل داده است . در اينجا قهرا بايد بگوييم كه به همين تعداد يعنى به تعداد يك ميليارد هم وصول وجود دارد ؛ يعنى شىء كه اين مسافت را در اين زمان طى كرده است يك ميليارد بار وصول پيدا كرده است به اين نقطه در اين « آن » ، باز به اين نقطه در اين « آن » ، باز به اين نقطه در اين « آن » ؛ يعنى اين شىء يك ميليارد بار ساكن بوده است . آن وقت حركت مىشود مجموعى از سكونات يعنى « بودن » ها ، « بودن » هايى كه بين آنها هيچ رابطه‌اى نيست ( زيرا قهرا بايد بگوييم اين « بودن » چون در كنار اين « بودن » قرار دارد غير از آن « بودن » هم هست ) ؛ آن وقت حركت مىشود مجموع يك ميليارد « بودن » در يك ميليارد « جزء لا يتجزى » در يك ميليارد « آن » ؛ و همانطور كه ميان اين جزء مسافت با آن جزء مسافت اتصال واقعى نيست و فقط در كنار يكديگر قرار گرفته‌اند و نيز ميان اين « آن » و آن « آن » اتصالى نيست و فقط در كنار يكديگر قرار گرفته‌اند ، ميان اين « بودن » و آن « بودن » هم هيچ وحدت اتصالىاى نيست و فقط در\r\n","page_name":" 104 ","page_number":104},
  {"content":"\r\n\r\n\r\n\r\n\r\n\r\n","description":"","footnote":"\r\nكنار يكديگر قرار گرفته‌اند و آن وقت يك حركت مىشود مجموع يك ميليارد « بودن » .\r\nاما نظريهء مقابل اين است كه مسافت يك واحد كشش‌دار است كه ذهن آن را به اجزاء تقسيم مىكند ولى واقعا اجزاء نيست . واقعيت ، اجزاء نيست ؛ ذهن برايش اجزاء فرض مىكند . زمان هم يك واحد كشش‌دار است ، ذهن برايش اجزاء فرض مىكند . حركت هم يك واحد كشش‌دار است ، ذهن براى آن وصولات فرض مىكند والّا در واقع وصول نيست ، همه‌اش عبور است . بودنى در كار نيست ، همه‌اش « شدن » است .\r\nآن وقت اگر بنا شد ماهيت حركت « شدن » باشد نه « بودن » بايد اين مطالب را هم بپذيريم كه مسافت يك واحد كشش‌دار است و زمان يك واحد كشش‌دار است و حركت هم يك واحد كشش‌دار است . تا ما اينها را به اين شكل قبول نكنيم نمىتوانيم ماهيت حركت را « شدن » بدانيم . اينهايى كه مىخواهند هم حركت را « شدن » بدانند و هم در عين حال نظريهء جزء لا يتجزى را بپذيرند كه نه ، شىء در وقتى كه حركت مىكند اول در اينجاست ، بعد يك دفعه جهش مىكند به آنجا و باز جهش مىكند به آنجا ( كه تعبير جهش هم صحيح نيست ، در اينجا طفره بايد گفت نه جهش ، چون جهش خودش يك حركت است اما حركت سريع ) ، اين حرفها همه‌اش محال اندر محال است . به هر حال اين بحث خوبى است كه كشش دارد ، ولى ما به همين اكتفا مىكنيم و سؤال دوم شما را مورد بحث قرار مىدهيم :\r\nشما گفتيد كه اين آنات چون صفر بعد دارند و جمع صفرها هم باز صفر است و ضرب صفر در بىنهايت هم باز صفر است پس نمىتوانيم بگوييم كه نمىشود مثلا در پنج دقيقه بىنهايت « آن » موجود باشد . اين درست است كه حاصلضرب صفر در بىنهايت صفر است ولى حرف ما اين است كه آيا اين آنات كنار يكديگر كه قرار مىگيرند زمان تشكيل مىدهند يا تشكيل نمىدهند ؟\r\n- زمان تشكيل مىدهند .\r\nاستاد : اگر زمان تشكيل مىدهند پس معلوم مىشود شما اين محال را قبول كرده‌ايد كه از ضم صفر به صفر يك عدد به وجود مىآيد .\r\n- نه ، اين را نمىتوانيم بگوييم ، چون تعداد انواع نامتناهى نيست .\r\nاستاد : شما ديگر نمىتوانيد به انواع قائل بشويد ، چون وقتى كه اين شىء قابليت تقسيم الى غير النهايه دارد پس بايد اقسامش را بالفعل بدانيم . وقتى كه زمان قابليت تقسيم الى غير النهايه دارد و شما مىگوييد هر چه كه قابل تقسيم است بالفعل موجود است پس بايد اجزاى زمان بالفعل باشد .\r\n- پس انواع را ما ديگر داراى كشش زمانى ندانيم .\r\nاستاد : كشش زمانى نيست ، همه « آنى » است . انواع غير متناهى در مسافتهاى غير متناهى در « آن » هاى غير متناهى است . اصلا بحث اين است كه قابليت تقسيم محدود نيست ، و نظريه اين است كه هر چه كه قابل تقسيم هست ، به هر اندازه قابل تقسيم است بالفعل موجود است . در اينجا هم چون زمان غير متناهى قابل تقسيم است بايد بگوييم غير متناهى بالفعل موجود است . حالا باز ان شاء اللّه در درس بعد بحث مفصلترى در\r\n","page_name":" 105 ","page_number":105},
  {"content":"\r\n\r\n\r\nنتيجهء بحث\r\nاز اينجا ما مىتوانيم به اصالت وجود و اعتباريت ماهيت پى ببريم زيرا :\r\nدر حركات تكاملى و حركات اشتدادى اگر ذاتها و ماهيتها اصيل باشند و وجود\r\n\r\n\r\n\r\n\r\n","description":"","footnote":"\r\nاين باره خواهيم كرد .\r\n- فاصله را هر چه تقسيم كنيم اجزاء كوچكتر مىشود . وقتى كه تعداد اجزاء ميل كند به سمت بىنهايت ، طول هر جزء ميل مىكند به سمت بىنهايت كوچك . و مسأله ديگر بيش از اين دقت فلسفى نمىخواهد .\r\nاستاد : اين كه شما مىگوييد ، بيش از حد فرض نيست ، فرض ذهن است . راست هم هست .\r\nبه هر مقدارى كه ما اين انقسام را فرض كنيم اجزاء كوچكتر مىشود . « ميل مىكند به سمت بىنهايت كوچك » معنايش همين است .\r\n- بله ، مىگويند كه اجزاء هيچ وقت به صفر نمىرسد . اگر شما از آنها بپرسيد كه اين اجزائى كه شما از آنها صحبت مىكنيد و مىگوييد كه مثلا بىنهايت جزء در اينجا هست آيا اين اجزاء صفر است يا نه ، مىگويند اجزاء صفر نيست ؛ ميل مىكند به سمت صفر . آن وقت مىگوييم تعدادش چقدر است ؟ مىگويند نه ، ميل مىكند به سمت بىنهايت .\r\nاستاد : اين درست است .\r\n- بله ، و بدين ترتيب خودشان را نمىاندازند در اين ورطه كه از ضرب صفر در بىنهايت مثلا چه چيزى حاصل مىشود .\r\nاما اين مطلب كه فرموديد به شبههء زنون مربوط مىشود ( شبههء تير پرتابى كه حركتش مجموع سكونهاست ) . زنون منكر حركت است و هراكليتوس همه چيز را در حال حركت مىداند . آن وقت او به هراكليتوس ايراد مىگيرد و عين همين اشكال را در آنجا مطرح مىكند كه اين تير كه مىخواهد از اين نقطه به آنجا برود مجموع بىنهايت سكون است و چگونه مجموع بىنهايت سكون « چيز » مىشود .\r\nولى به اين ترتيب اشكال به اين نحو حل مىشود كه جزء لا يتجزى به آن معنايى كه آنها تعريف مىكنند كه امتدادش صفر باشد وجود خارجى ندارد .\r\nاستاد : بله ، اينها طرح شده است . ما در همان مقالهء « پرسشهاى فلسفى ابوريحان از بوعلى » شبههء زنون را مطرح كرده‌ايم .\r\n- زنون به فيثاغورسيان ايراد كرده كه آنها هر چيزى را مجموعه‌اى از واحدها مىدانند و مىگويند مكان هم مجموعه‌اى از واحدهاست . البته شبهات زنون زياد است . مثلا يكى از آنها پيمودن اين طرف استاديوم تا آن طرف است . مىگويد براى اينكه شىء اين مسافت محدود را طى كند در هر « آن » بايد در يك جايى باشد و چون اين مسافت بىنهايت جزء دارد پس اين زمان بىنهايت مىخواهد تا اين مسافت بىنهايت را طى كند . حركت تير پرتابى يا حركت سنگ پشت هم از شبهات ديگرى است كه مطرح كرده است .\r\n- فكر مىكنم همهء اين شبهات با مبنايى كه ملا صدرا به دست مىدهد حل مىشود .\r\nاستاد : بله ، صدر المتألهين در اينجا حرف خيلى عالىاى دارد كه احدى اين حرف را نزده است .\r\n","page_name":" 106 ","page_number":106},
  {"content":"\r\n\r\nامر اعتبارى باشد لازم مىآيد هر شىء متحرك در حال حركت در زمان محدودى از حركت كه در ميان يك مبدأ و يك منتها قرار دارد ، غير متناهى ذات را طى كرده باشد يعنى لازم مىآيد كه غير متناهى محصور ميان دو حاصر قرار گيرد و اين محال است .\r\nاما اگر وجود امر اصيل باشد آن وقت مسألهء تكامل انواع ( كه اينها در باب كيفيات فرض مىكنند ولى در غير كيفيات هم مىتوانيم فرض كنيم ) شكل پيدا مىكند نظير كميات خارجى ، يعنى يك شىء واحد واقعى داريم كه بالقوه قابل انقسامات است ؛ يعنى بنابر اصالت وجود ديگر مطلب اين نيست كه شىء وقتى از درجهء حرارت يك مىرسد به درجهء حرارت دو و از درجهء حرارت دو مىرسد به درجهء حرارت سه ، چون حقيقتش همان ذاتش است اين ذات را رها مىكند مىرود به ذات ديگر ، آن ذات را رها مىكند مىرود به ذات ديگر ( و در واقع بايد بگوييم ذاتهاى منفصل از يكديگر ، چون ذاتها ديگر رابطى هم ميانشان نيست ) ، بلكه اين حرارت از درجهء يك تا درجهء صد يك حقيقت بيشتر نيست كه در ذات خودش اشتداد پيدا مىكند ، يك فرد بيشتر نيست كه در ذات خودش اشتداد پيدا مىكند و اين فقط يك وجود است ولى براى هر مرتبه‌اى از مراتب غير متناهى آن ذهن مىتواند يك ماهيت انتزاع كند . وجود يك حقيقت واحد متصل است و اين انواع و ماهيات و ذاتها هستند كه از وجود انتزاع مىشوند . انتقال از ماهيتى به ماهيت ديگر هست اما اين انتقال به اين معنى است كه وجود در ذات خودش اشتداد پيدا مىكند و لازمه‌اش فرض ماهيات متعدده و انتزاع ماهيات متعدده است ؛ نه اينكه در واقع يك ماهياتى هستند و اصالت دارند و در واقع شىء يك ماهيتى را رها مىكند و وارد ماهيت ديگر مىشود . آن وقت مسألهء ماهيت براى ما مىشود يك مسألهء ذهنى ، مسألهء تكثر ماهيت براى ما مىشود يك مسألهء ذهنى و مسألهء وجود و مسألهء وحدت مىشود يك مسألهء واقعى و حقيقى ؛ يعنى آن حرارت ، يك واحد واقعى متصل كشش‌دار است كه ماهيات كه ماهيات غير متناهى از آن انتزاع مىشود .\r\nاين ، تقريبى و تقريرى بود براى اين برهان بدون اينكه بخواهيم چندان به اطراف مطلب بپردازيم ؛ يعنى براى اين برهان هم باز بايد بعضى مسائل را\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nبه مطالب ديگر حواله كنيم . به هر حال خلاصهء اين برهان اين است كه در حركات اشتدادى شىء از درجه‌اى و مرتبه‌اى به درجه و مرتبهء ديگر منتقل مىشود و اين مراتب و درجات انواع متعددند نه نوع واحد و اين دليل است بر اعتباريت ماهيت و اصالت وجود .\r\nسخن را به همين جا پايان مىدهيم و تفصيل بيشتر را به درس بعد موكول مىكنيم .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\n\r\n4 . اصالت وجود\r\n\r\nدليل سوم\r\n كون المراتب فى الاشتداد * انواعا استنار للمراد \r\nگفتيم كه اين برهان و برهان بعدى - و مخصوصا برهان بعدى ، و البته اين برهان هم در جاى خودش - در باب اصالت وجود بيش از آن براهين ديگر داراى ارزش هستند .\r\nاين برهان بر اساس قابل انقسام بودن كميات است . ما در مورد كميات مسأله‌اى داريم كه از قديم الايام هميشه مورد نظر و توجه بوده است و آن اينكه روشن‌ترين و بارزترين و اصيل‌ترين خاصيت كميت اين است كه قسمت پذير است و بلكه قسمت پذيرى جزء تعريف كميت است كه اگر ما قسمت پذيرى را از كميت بگيريم آن وقت ديگر كميت ، كميت نيست .\r\nحال در اينجا بايد به دو مطلب ديگر در باب كميات توجه داشته باشيم :\r\n1 . يكى اينكه آيا كميات كه قسمت پذير هستند به معنى اين است كه بالفعل منقسمند ؟ يعنى الآن هر كميتى مجموعى از يك امور قسمت ناپذير است كه با اجتماع خودشان يك امر قسمت پذير را به وجود آورده‌اند ؟ البته مسلّم است كه\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nبعضى كميات ، كميات متصلند مثل خط . حال ، خط را كه ما مىگوييم قسمت پذير است به معنى اين است كه خط در واقع مجموع امور قسمت ناپذير است به نام نقاط كه در كنار يكديگر قرار گرفته‌اند ؟ يا نه ، خط يك واقعيت ممتد كشش‌دار است ، در واقعيتش الآن انقسام نيست ، امّا قسمت پذير است ، يعنى از نظر ذهن مىشود آن را به اقسامى قسمت كرد نه اينكه الآن داراى اقسامى و اجزائى هست ؟\r\nمىدانيم كه يك نظريه در اين مورد بوده است كه شىء الآن بالفعل منقسم است ، كه نظريهء جزء لا يتجزاى كلامى ( و نه جزء لا يتجزاى ذيمقراطيسى ) « 1 » كه مىگويد هر كميتى عبارت است از يك سلسله اجزاء قسمت ناپذير ، يك چنين نظريه‌اى است .\r\nو گفتيم نقطهء مقابل اين نظريهء اين است كه : نه ، « شىء قابل انقسام است » يعنى در واقع مجموع منقسمات نيست ، واحدى است قابل انقسام . آن وقت سؤال به اين صورت مطرح است كه آيا اين واحد قابل انقسام ، قابليتش براى انقسام نامتناهى است يا متناهى ؟ يعنى آيا تا يك حد معين قابل انقسام است كه اگر از آن حد بگذريم ديگر قابل انقسام نيست يا اينكه نه ، هر چه كه برويم جلو و هر جزء را به دو جزء كوچكتر تقسيم كنيم باز آن جزء قابليت انقسام دارد و اگر فرضا آن جزء را هم باز تقسيم كنيم به دو قسم ، باز قابليت انقسام دارد و در جايى متوقف نمىشود ؟\r\nتازه اگر ما قائل شديم كه اين قابليت انقسام بىحد است و در جايى متوقف نمىشود آن وقت سؤال به اين صورت مطرح مىشود كه اين چه نوع قابليت انقسامى است ؟ آيا صرفا قابليت انقسام ذهنى اينجور است ، يعنى اين شىء به نحوى است كه هر چه ذهن آن را تصور كند و به دو قسم منقسم كند باز هر جزئش براى ذهن قابل انقسام به دو قسم است ؟ يا قابليت انقسام عينى هم همين طور است ؟ يعنى اگر شىء را در خارج به دو جزء تقسيم كنيم و باز هر جزء را به دو جزء ديگر تقسيم كنيم و تقسيمات را به همين نحو ادامه دهيم آيا مىرسيم به جزئى كه ديگر آن جزء امتناع داشته باشد از انقسام يا نمىرسيم ؟ پس بحث يك وقت روى انقسامات\r\n\r\n\r\n\r\n\r\n","description":"","footnote":"\r\n( 1 ) . اساسا معلوم نيست كه آيا نظريهء جزء لا يتجزاى كلامى در يونان بوده است يا نبوده است و آيا در هند بوده است يا نبوده است ؛ يعنى به طور قطعى نمىتوان در اين باره اظهار نظر كرد .\r\n","page_name":" 110 ","page_number":110},
  {"content":"\r\n\r\nذهنى مىآيد و يك وقت روى انقسامات عينى و اينها ملازم با يكديگر نيست .\r\nممكن است كسى بگويد انقسامات عينى در يك حدى متوقف مىشود ولى انقسامات ذهنى را احدى غير از متكلمين نمىگويد كه متوقف مىشود .\r\nبه هر حال اين يك بحث قديمى خيلى اساسى و اصولى است كه از قديم الايام و از دورهء قبل از ارسطو مطرح بوده است . اگر چه به اين صورت مطرح نبوده ، ولى قسمتى از اين مسائل مطرح بوده است .\r\n2 . مطلب ديگر اين است كه آيا اصلا كميت منحصر است به كميت قار يا كميت غير قار هم داريم ؟ ( كميت قار مثل خط و سطح و حجم ، و كميت غير قار مثل حركت و زمان كه اجزاء اين نوع از كميت با يكديگر مجتمع نيستند ، هر جزئش فانى مىشود تا جزء ديگرى بيايد . )\r\nاگر گفتيم كميات ( يعنى امور قابل انقسام ) منحصر به كميات قار نيست بلكه كميات غير قار هم داريم آن وقت عين همان سؤال كه در مورد كميت قار مطرح كرديم دربارهء زمان و دربارهء حركت هم هست كه آيا زمان مجموعه‌اى است از آنات كوچك كه هر آنى ديگر جلو و عقب ، ماضى و آينده و حال ندارد ؟ اين سؤال به موازات همان جزء لا يتجزاى كلامى است ، يعنى آنات مىشود به منزلهء اجزاء لا يتجزاى كلامى .\r\nاگر بگوييم زمان عبارت است از مجموع « آن » هاى پى در پى كه هر « آن » ديگر زمان نيست چون زمان يعنى كميت ( همانطور كه هر نقطه ، خط نيست هر « آن » هم زمان نيست و همانطور كه خط كميتى است كه فراهم آمده است از مجموع امورى كه هيچكدام كميت نيستند ( يعنى نقطه‌ها ) زمان هم كميت غير قارى است كه فراهم آمده است از مجموع آناتى كه هيچكدام زمان نيستند و كميت نيستند ) اگر اين حرف را بگوييم نظير نظريهء متكلمين در باب كميات قار را در اينجا گفته‌ايم . در حركت هم عينا مىتوان همين حرف را گفت .\r\nقهرا نقطهء مقابل اين نظريه اين است كه : نه ، زمان واقعا يك حقيقت ممتد است و حركت يك حقيقت امتداد دار و يك واحد ممتد است ولى اين ذهن ماست كه آن را منقسم مىكند به قسمت قبل و قسمت بعد والّا آن در واقع خودش يك بعد است ،\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nيك كشش است .\r\nالبتّه در اينجا ديگر آن مسأله‌اى كه الآن مطرح كرديم كه ما دو نوع تقسيم داريم :\r\nتقسيم ذهنى و تقسيم عينى ، مطرح نيست . مسأله تقسيم عينى در باب زمان و حركت ديگر معنى ندارد . در مورد زمان و حركت هر چه كه تقسيم كنيم تقسيم ذهنى است .\r\nما اگر يك قطعه‌اى از زمان مثلا يك دقيقه داشته باشيم ذهن آن را به دو نيم دقيقه و هر يك از آنها را به دو نيم ديگر و باز هر نيم را به دو نيم ديگر تقسيم مىكند الى غير النهايه . ممكن است به جايى برسد كه خيال نتواند آن جزء كوچك را در نظر بگيرد ولى آن جزء در واقع جزئى از زمان است كه قابل قسمت است . حركت هم همين جور است . يك شىء كه حركت مىكند و از جايى به جايى مىرود ، اين حركت مبدئى دارد و منتهايى و خودش يك كميت است و قابل انقسام به اجزاء .\r\nاين مقدمه‌اى بود كه در اينجا خواستيم بيان كنيم . پس يك بحث راجع به كميت بود و انقسامات ، و يك بحث هم اينكه كميت منحصر نيست به كميت قار ؛ كميت غير قار هم داريم « 1 » .\r\n\r\n\r\n\r\n\r\n","description":"","footnote":"\r\n( 1 ) . - اين نصف كردن حركت يعنى چه ؟\r\nاستاد : يعنى اينكه آيا حركت قسمت اول و قسمت دوم دارد يا ندارد ؟\r\n- به چه معنى ؟\r\nاستاد : گفتيم كه در اينجا تقسيم ذهنى است ، تقسيم عينى را كه نمىگوييم .\r\n- نه ، همان در ذهن هم وقتى مىگوييم « تقسيم حركت » چه تصورى داريم ؟\r\nاستاد : شما ببينيد يك اشيائى را كه در ذهن تصور مىكنيد اصلا نمىتوانيد براى آنها دو جزء فرض كنيد و بگوييد اين جزئش و آن جزئش ، مثل تصورى كه شما از نقطه داريد .\r\nآيا شما مىتوانيد براى نقطه دو جزء فرض كنيد ؟\r\n- نه .\r\nاستاد : بسيار خوب . يا تصورى كه حتى از امور نفسانى خودتان داريد ، تصورى كه از لذت - خود لذت - داريد . ولى بعضى اشياء را كه در ذهن تصور مىكنيد مىتوانيد براى آنها اجزاء فرض كنيد . شما در هر حركتى اين خاصيت را مىبينيد . مثلا اين كبوتر كه از اينجا به آنجا حركت كرد ، اين حركت الآن يك امر امتداد دار هست يا نيست ؟\r\n- بله .\r\nاستاد : كشش دارد يا ندارد ؟\r\n- بله .\r\nاستاد : چون كشش دارد ، پس كشيده شده است روى اين مسافت ، يعنى كششى دارد به اندازهء اين مسافت و منطبق است بر اين مسافت . همانطور كه اين مسافت منقسم\r\n","page_name":" 112 ","page_number":112},
  {"content":"\r\n\r\n\r\nتحليل حركتهاى مكانى و غير مكانى\r\nحالا ما بعضى امور داريم كه اينها فى حد ذاته خودشان امتداد دارند ، مثل حركتهاى مكانى . چون حركت مكانى در مسافت است و مسافتش جسم است پس قهرا امتداد دارد . در اينجا ، هم بعد مكانى وجود دارد هم بعد زمانى ؛ يعنى اگر يك كبوتر از جايى حركت مىكند و به اينجا مىآيد ، الآن در اينجا دو بعد وجود دارد ، يك بعد مكانى و يك بعد زمانى . بعد مكانى همين مسافت است ؛ بعد زمانى همانى است كه از حركت به وجود مىآيد « 1 » .\r\n\r\n\r\n\r\n\r\n","description":"","footnote":"\r\nمىشود ، حركت هم منقسم مىشود با اين تفاوت كه اجزاى مسافت در زمان واحد با يكديگر جمعند ولى اجزاى حركت در زمان واحد با يكديگر جمع نيستند ، در زمانهاى متوالى پيدا مىشوند ، يعنى اين يك امر كشش دار است كه دائما پيدا مىشود و دائما معدوم مىشود . پس آن قسمت از حركت كه در اينجا قرار گرفته و اين جزء از مسافت را اشغال كرده است غير از آن قسمت ديگر است كه آن جزء از مسافت را اشغال كرده است .\r\n- بله ، منظور بنده اين است كه آيا اين قابليت انقسام حركت در اصل بر نمىگردد به قابليت انقسام زمان و مسافت ؟\r\nاستاد : نه ، بر نمىگردد . اگر بگوييد منطبق بر اوست ، درست است منطبق بر اوست . البته زمان به حركت بر مىگردد نه اينكه حركت به زمان برگردد . در واقع حركت و زمان دو امتدادى هستند كه بر هم منطبقند ؛ يعنى امتداد زمان و امتداد حركت يكى است و لذا هر متحركى براى خودش زمانى دارد ؛ يعنى زمان جز امتداد حركت چيز ديگرى نيست .\r\nايندو به يكى برمىگردد . ولى امتداد مسافت غير از امتداد حركت است ؛ منطبق است بر آن ولى غير از آن است .\r\n( 1 ) . به همين جهت است كه اگر مثلا دو تا مرغ از بالاى سر اين كوه حركت كنند و بخواهند بالاى سر آن كوه بنشينند ممكن است همين مسافت واحد را يكى از اينها يك ساعت طى كند و يكى دو ساعت . از نظر مسافت هر دو يك مسافت را طى كرده‌اند ، هر دو هم حركت كرده‌اند ولى كشش حركت يكى از آنها بيشتر است يعنى بعدش بيشتر است و كشش حركت ديگرى كمتر است . در اين مثال طول مسافت يكى است ، اما يك حركت سريع‌تر است و يك حركت بطيىءتر كه هر چه حركت سريع‌تر مىشود قهرا طولش كمتر مىشود يعنى طول زمان كمتر مىشود .\r\nعكس قضيه اين است كه اين دو مرغ با هم و با يك سرعت يكسان حركت كنند ولى يكى از آنها يك ساعت حركت كند و يكى ، دو ساعت حركت كند . قهرا مسافتى كه اين دو مرغ طى مىكنند يكسان نخواهد بود . پس در اينجا با اينكه كشش حركتى آنها با هم مساوى است ولى از نظر بعد مسافت با هم فرق دارند ، كشش مسافت يكى از آنها بيش از ديگرى است .\r\n","page_name":" 113 ","page_number":113},
  {"content":"\r\n\r\nو بعضى امور داريم كه بعد مكانى ندارند ولى بعد حركتى دارند . در اينجا هم باز يك نوع كميت وجود دارد . مثلا اگر يك شىء حركتش حركت مكانى نباشد بلكه حركت كيفى باشد يعنى تدريجا تغيير كيفى پيدا كند مثل اينكه از صفر درجه حرارت به صد درجه حرارت برسد ، در اينجا هم باز امتداد حركتى در كار هست پس قابليت انقسام هم در كار هست ؛ يعنى همانطور كه هر حركتى و هر كميتى قابليت انقسام دارد اين تغيير كيفى هم به واسطهء حركت قابليت انقسام پيدا كرده است ؛ يعنى اگر مثلا اين شىء به طور خلق الساعه يك دفعه حرارت صد درجه‌اى پيدا مىكرد اين قابليت در او نبود اما حالا كه اين حرارت را تدريجا پيدا كرده است - مثلا اگر فرض كنيم اين حرارت را در مدت ده دقيقه پيدا كرده ، در سر پنج دقيقه حرارت پنجاه درجه‌اى داشته و در « آن » بعد درجهء ديگرى از حرارت داشته و در « آن » بعد درجهء ديگرى از حرارت را داشته است تا بالاخره سر ده دقيقه به حرارت صد درجه‌اى رسيده است - اين قابليت انقسام را هم پيدا كرده است ؛ يعنى اين شىء با يك حركت تدريجى همين طور آمده است و آمده است تا خودش را به مرحلهء صد درجه‌اى رسانده است . چون از سنخ حركت است و داراى زمان هست قهرا قابليت انقسام دارد .\r\nحال اين صد درجه را كه ما مىگوييم صد درجه و صد مرتبه ، اين يك امر قرار دادى است كه ما براى حسابهاى زندگى خودمان آن را وضع كرده‌ايم و الّا واقعا اينطور نيست كه فقط صد پلّه طى كرده باشد ، يعنى در واقع صد پلّهء مشخص وجود\r\n\r\n\r\n\r\n\r\n","description":"","footnote":"\r\nمثال واضح‌ترى بزنيم :\r\nدو اتومبيل مىخواهند از تهران تا قم حركت كنند . اگر ما فرض كنيم يك اتومبيل اين مسافت را در دو ساعت طى كند و اتومبيل ديگر همين مسافت را در يك ساعت طى كند ، در اينجا از نظر بعد مسافتى مسافت واحدى را طى كرده‌اند ، هر دو تا قم رفته‌اند ، ولى از نظر بعد زمانى يكى اين مسافت را در بعد كوتاهتر طى كرده است و يكى در بعد بيشتر .\r\nاما اگر فرض كنيم كه اين دو اتومبيل هر دو با يك سرعت ( مثلا 60 كيلومتر در ساعت ) حركت كنند ولى يكى از آنها يك ساعت حركت كند و يكى ، دو ساعت ، آن وقت قهرا مسافتها متعدد مىشود .\r\nاين مثالها را براى اين ذكر كرديم تا فرق بعد و امتداد مسافتى ( يا مكانى ) با بعد و امتداد حركتى ( زمانى ) روشن شود .\r\n","page_name":" 114 ","page_number":114},
  {"content":"\r\n\r\nندارد . در واقع ما بايد يكى از دو نظريهء زير را بپذيريم .\r\nيك نظريه اين است كه اين حركت كيفى مجموع امور غير منقسم است يعنى مجموع امور بىكميت است كه يك كميت از آن به وجود آمده است . و باز مىشود نظير نظريه متكلمين در باب جزء لا يتجزى و نظريهء « آنات » در باب زمان . آن وقت اين درجات را كه طى كرده است معنىاش اين است كه مجموع سكونات و مجموع وصولاتى را پشت سر گذاشته است ؛ يعنى اين شىء در هر آنى از زمان در يك درجه‌اى بوده و « بودنى » داشته است ، در « آن » ديگر در درجهء ديگر بودنى ديگر ؛ و در درجهء ديگر بودنى ديگر . ما خيال مىكنيم كه يك شىء تدريجا دارد رخ مىدهد ؛ يك شىء تدريجى نيست بلكه مجموع « بودن » هايى است كه كنار يكديگر چيده شده است . ما خيال مىكنيم يك شىء تدريجى است كه از اينجا شروع شده و به آنجا پايان مىپذيرد .\r\nپس اين يك جور نظريه است كه شىء وقتى درجات و مراتب را طى مىكند اين حركتش عبارت است از مجموع « بودن » ها در مرحله‌ها ، در « آن » ها . اگر فرض كنيم كه در اينجا مثلا يك ميليون « آن » وجود دارد ، بايد بگوييم يك ميليون « بودن » است در كنار يكديگر اما اين بودنها به اين نحو است كه اول بودن در يك حد از حرارت ( مرتبهء اول حرارت ) است و بعد بودن در مرتبهء دوم از حرارت و . . . اين همان تفسيرى است در باب حركت كه حركت را مجموع بودنها و مجموع منقسمات بالفعل مىداند ، بودنهايى كه از هم جدا و منفصلند و در كنار يكديگر چيده شده‌اند .\r\nنظريهء ديگر اين است كه اين بودنها ( كه صد تا هم نيست ؛ صد درجه قرار داد شماست ؛ مىشود تقسيم كرد به هزار درجه ، مىشود تقسيم كرد به يك ميليون درجه و مىشود تقسيم كرد به غير متناهى درجه ) انتزاعى است . « بودن » در هر مرحله‌اى به عنوان « بودن » در اين « آن » و در اين نقطه يك امر انتزاعى ذهنى است . « بودن » وجود ندارد ، « شدن » وجود دارد ؛ يعنى مجموع اينها يك « شدن » است ؛ يك « شدن » واحد متصل ، يك وجود واحد و يكپارچه از « شدن » است . ولى « شدن » خصلتش اين است كه ذهن مىتواند براى هر درجه‌اى از آن يك « بودن » انتزاع كند و چون درجات غير متناهى در او قابل فرض است بودنهاى غير متناهى در او قابل اعتبار و\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nانتزاع است . اين همان مطلبى است كه در مكانيّات و حركتهاى مكانى هم جارى است . فرض كنيد يك شىء روى اين خط ممتد در اين نقطه قرار دارد و از آن نقطه حركت مىكند و به اينجا مىآيد . من اين نقطه را در نظر مىگيرم و مىگويم « آنى » كه شىء در اينجا بود . اما اين انتزاع ذهن است ، ما يك « آنى » كه آن شىء در اينجا بود نداريم ، يعنى « آنى » و « بودنى » كه فقط بودن در اينجا باشد نه بودن در نقطهء قبل و نه بودن در نقطهء بعد ، ما چنين « آنى » نداريم . اصلا چنين « آنى » وجود ندارد ، فقط انتزاع ذهن است . همانطور كه ما نقطه نداريم « 1 » و خط را يك امر متصل واحد مىدانيم ، بودن در يك نقطه و در يك « آن » نيز نداريم و حركت را يك « شدن » واحد متصل مىدانيم كه بودنهاى غير متناهى براى آن قابل فرض است . چرا مىگوييم بودنهاى غير متناهى ؟ چون هر كميتى الى غير النهايه قابل قسمت است ؛ يعنى « بودن » مثلا در اين يك سانتيمتر خود قابل تقسيم به دو « بودن » است و آن « بودن » هم قابل تقسيم به دو « بودن » است و اين در يك حدى متوقف نمىشود . چون امر متصل الى غير النهايه قابل انقسام است بنابر اين اگر آن « بودن » واقعى باشد بايد بودنهاى غير متناهى باشد و اگر هم انتزاعى باشد و آنچه هست « شدن » باشد نه « بودن » ، باز بودنهاى غير متناهى مىشود انتزاع كرد .\r\n\r\nوجه استدلال براى اصالت وجود\r\nحال سخن اصالت وجودىها اين است كه مىگويند اگر اصالت از آن وجود باشد حركات اشتدادى قابل توجيه است و اگر اصالت از آن ماهيت باشد حركات اشتدادى قابل توجيه نيست و مستلزم امر محال است . ولى ما مىدانيم كه حركات اشتدادى وجود دارد . اين خودش دليل است بر اينكه ماهيت اصيل نيست ؛ چرا ؟\r\nبراى اينكه اگر ماهيت اصيل باشد ، چون در امور اشتدادى لحظه به لحظه ذات\r\n\r\n\r\n\r\n\r\n","description":"","footnote":"\r\n( 1 ) . زيرا قائل به جزء لا يتجزى در باب خط نيستيم و نمىگوييم خط مجموع نقطه‌هاست ، بلكه مىگوييم اين نقطه‌اى كه نقطهء وسط اين خط مىناميم يك امر فرضى است ؛ در واقع ما نقطه نداريم ، همين خط متصل واحد است .\r\n","page_name":" 116 ","page_number":116},
  {"content":"\r\n\r\nعوض مىشود و تبدل نوع صورت مىگيرد و شىء در ذات خودش اشتداد پيدا مىكند ناچار بايد بگوييم كه دائما ذاتى مىرود ، ذات ديگرى مىآيد ، وجود هم كه عبارت است از بودن همان ذات ، آن وقت معناى اين حرف اين مىشود كه ما غير متناهى بودنها يعنى بودن ذات‌ها و بودن ماهيت‌ها بايد داشته باشيم ، يعنى غير متناهى ماهيتها بايد داشته باشيم كه در كنار يكديگر چيده شده‌اند كه از همهء اينها « هستى » و « بودن » انتزاع مىشود .\r\nولى اگر وجود اصيل باشد و اين ماهيت كه ملاك كثرت است و حد پذير است و اصلا خودش حد است يك امر قرار دادى بشود معنايش اين مىشود كه اين حركت اشتدادى يك سيلان واحد است ، يك وجود واحد است و در واقع كثرتى نيست ، كثرت را ذهن اعتبار و انتزاع مىكند .\r\nآن وقت لازمه اين حرف آن نكتهء خيلى اساسى است كه ملا صدرا گفته است و ما در آن مقالهء « پرسشهاى فلسفى ابوريحان از بوعلى » به آن اشاره كرده‌ايم و آن اين است كه اصلا شىء در حال حركت ماهيت بالفعل ندارد ، ماهيت ندارد مگر بالقوه ، يعنى مگر به حسب فرض . شىء اگر ساكن باشد چون در يك حدى ايستاده است مىشود برايش ذات فرض كرد و گفت حدش اين است ، حيوانى است ناطق ؛ يعنى مىشود او را در همان حد منجمد كرد و چون او در همان حد منجمد شده و ايستاده است لذا يك ماهيت واقعى دارد ؛ يعنى ماهيتى كه انتزاع مىشود مال هموست . اما شيئى كه ايستاده نيست و در هيچ جا نمىايستد هر ماهيتى كه شما بخواهيد در نظر بگيريد مثل بودن در اين نقطه است كه اين « بودن در اينجا » را فقط بايد فرض كنيد . اول بايد « بودن در اينجا » را فرض كنيد تا بعد بتوانيد يك ماهيتى برايش انتزاع كنيد . ولى او كه در واقع در اينجا « بودن » ندارد ، او دائما در حال عوض شدن است . هر « آن » كه شما بخواهيد ماهيت برايش فرض كنيد او ماهيت ديگرى براى خودش گرفته است ، ولى آن ماهيتها چون اعتبارى هستند همه قابل انتزاع‌اند .\r\nپس « ماهيت دارد » به معناى اين است كه اين شىء قابل انتزاع ماهيت است ، و « ماهيت ندارد » يعنى اينكه الآن يك حد معين ندارد زيرا شىء لغزنده حد ندارد .\r\nخودشان مثالى ذكر مىكنند ، مىگويند اگر شما بخواهيد با مداد خطى\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nرسم كنيد « 1 » مادامى كه اين دست شما در حال كشيدن خط است ، آيا اين طرف از خط ( طرف دست راست شما كه داريد خط مىكشيد ) حدى دارد ؟ نه ، زيرا در جايى متوقف نمىشود . اصلا در هيچ جا نيست ؛ يعنى الآن كه اين دست شما در حركت است اينطور نيست كه مجموع سكونات باشد كه يك « آن » اينجا ايستاده است ، « آن » بعد اينجا مىايستد و « آن » سوم اينجا . اگر مجموع سكونات بود درست بود ، ولى چون مجموع سكونات نيست بلكه يك سيلان است لذا هيچ وقت در هيچ نقطه بالفعل وجود ندارد اما در تمام نقاط مىشود بودنش در آن نقطه را فرض كرد .\r\nدر امورى كه حركت اشتدادى دارند نيز همين طور است . پس نتيجه اين مىشود كه اشياء در حالى كه حركت مىكنند ماهيت بالفعل ندارند ، ماهيت ندارند مگر بالفرض ، و آن ماهيت بالفرض هم غير متناهى فرض مىشود ؛ يعنى چون شىء الى غير النهايه قابل انقسام است لذا غير متناهى ماهيت مىشود برايش فرض كرد « 2 » .\r\n\r\n\r\n\r\n\r\n","description":"","footnote":"\r\n( 1 ) . البته خط از اين جهت با حركت فرق دارد كه حركت اگر جزء فجزء موجود مىشود جزء فجزء هم معدوم مىشود ولى خط يك چيزى است كه وقتى آن را ايجاد مىكنيد باقى مىماند . اما از نظر پيدايش و حدوث مثل هم هستند .\r\n( 2 ) . پس معنىاش اين مىشود كه در عالم تجربه مثلا فرق بين آب و آتش يك امر انتزاعى ذهنى است و مربوط به ذات خود شىء نيست ؟\r\nاستاد : نه ، اگر ما شيئى را ساكن فرض كنيم و لو سكون نسبى ، قابل اين هست كه يك ماهيت واقعى يعنى يك ماهيتى كه بالفعل مىشود از آن انتزاع كرد ، برايش در نظر بگيريم ، ولى شىء در حال حركت نه .\r\n- بنا به اين فرض ، هيچ چيزى در حال ايستايى نيست ؛ همه چيز در حال حركت است .\r\nاستاد : حالا اينكه همه چيز در حال حركت است يك مطلب است و اينكه اشيائى كه در حال حركت هستند ماهيت بالفعل ندارند يك مطلب ديگر است .\r\n- آن وقت آن چيزى كه ما در عالم تجربه ، تجربه مىكنيم چه معنا دارد ؟ مثلا فرق بين آب و آتش چه مىشود ؟\r\nاستاد : حالا عرض مىكنم كه چه معنا دارد . اجازه بدهيد كه اول يك مثالى برايتان عرض كنم و بگويم كه مطلب چگونه است .\r\nاينها يك بحث خيلى عالى دارند به نام حركت قطعى و حركت توسطى ، خصوصا با يكى از دو تعبيرش . اگر ما فرض كنيم كه يك هواپيمايى از شمال ايران ( مثلا از شوروى ) دارد حركت مىكند و مىآيد به اينجا ، اين هواپيما پيوسته در حال حركت است و در هيچ لحظه‌اى در يك جا قرار ندارد . ولى ما بعد مىآييم و بين الحدين برايش قرار مىدهيم و تمام جلگهء خراسان را براى خودمان يك شىء و يك مكان حساب مىكنيم و مىگوييم « جلگهء خراسان » - كه اين يك نوع قرار داد است - و مىگوييم يك ساعت است كه اين هواپيما در جلگهء خراسان است . اين تعبير از اين لحاظ است كه آن را ما بين\r\n","page_name":" 118 ","page_number":118},
  {"content":"\r\n\r\n\r\n\r\n\r\n\r\n","description":"","footnote":"\r\nدو حد محصور كرده‌ايم و ما بين دو حد را ساكن فرض نموده‌ايم ، يعنى مكان محصور بين اين دو حد را به يك اسم ( جلگهء خراسان ) و مكان محصور بين آن دو حد را به اسم ديگر ( جلگهء مازندران ) ناميده‌ايم . آن وقت از نظر ما تا هنگامى كه هواپيما ما بين اين دو حد قرار دارد و هنوز از اين دو حد رد نشده است گويى ساكن است ، چون از وقتى كه وارد جلگهء خراسان شده است هنوز خارج نشده است و يك ساعت است كه در جلگهء خراسان است پس نسبت به مجموع جلگهء خراسان ساكن است و اما اين يك امر قرار دادى است . هواپيما نسبت به مكان خودش كه همان ده يا بيست مترى است كه دارد ساكن نيست . اگر ما بخواهيم مقدار مكانى را كه اين هواپيما اشغال مىكند كه مثلا به طول ده يا بيست متر است در نظر بگيريم ، اصلا او هيچ جاى ثابت ندارد . تجربه هم نمىتواند به اين برسد . اما بشر چون نمىتواند اين مكان خاص و محدود را در نظر بگيرد مجبور است بيايد يك حد وسيعترى در نظر بگيرد و بودنش را از اينجا تا آنجا يك امر ساكن فرض كند . آن وقت مىگويد يك ساعت است كه اين هواپيما در جلگهء خراسان معطل است و حال آنكه او از نظر مكان خودش معطل و ساكن نيست .\r\nيا مثلا شما بياييد مثال رنگها را در نظر بگيريد . يك شىء كه از سبزى حركت مىكند مىآيد به زردى و از زردى حركت مىكند مىآيد به قرمزى ، ما مىگوييم ده روز است كه اين ميوه سبز است ، ده روز است كه زرد است ، ده روز است كه قرمز است . اين به اعتبار اين است كه ما بين سبزى و زردى ، همه را يك چيز فرض كرده‌ايم مثل جلگهء خراسان ، ما بين زردى و قرمزى را يك چيز ديگر فرض كرده‌ايم مثل جلگهء مازندران ، و بعد قرمزى را هم چيز ديگرى فرض كرده‌ايم و آن وقت مىگوييم ده روز است كه اين ميوه سبز است ، ده روز است كه زرد است و ده روز است كه قرمز است ، ولى او در واقع و نفس الامر در يك « آن » و در يك حد نبوده است ، او دائما در خود سبزى در حركت بوده است ، منتها اين سبزى تدريجا رو به زردى حركت كرده ، مرتب كم‌رنگ‌تر شده است ، آمده و آمده تا متمايل به زرد شده ، آمده و آمده تا رسيده است به آنجايى كه ما الآن آن را حد قرار داده‌ايم و به نام زردى مىناميم و الّا در واقع حدى ميان سبزى و زردى وجود ندارد .\r\nو يا مثلا تبدل انواع داروينى را در نظر بگيريد . در تبدل انواع داروينى ما قرار داد كرده‌ايم ، يك حدش را مثلا « خزنده » قرار داده‌ايم ، يك حدش را « پستاندار » ، يك حدش را « ميمون » و يك حدش را « انسان » ؛ يعنى در قرار داد ما گويى اينچنين است كه اين موجود زنده مثلا يك ميليون سال در بين آن دو حد قرار داشت ، يك ميليون سال در بين آن دو حد ديگر قرار داشت ، و يك ميليون سال در بين اين دو حد ديگر ؛ ولى او در واقع دائما در حال حركت بوده است ؛ او يك « آن » هم ساكن نبوده است . پس اين انواعى كه ما قرار مىدهيم اينها قرار داد ماست و لذا ملاصدرا مىگويد اصلا انسان حد ندارد . او مخصوصا در باب انسان اين حرف را مىزند و مىگويد انسان ماهيت ندارد و انسان حد ندارد ، بلكه هر فرد انسان يك ماهيت دارد و هر فرد انسان در هر « آن » يك ماهيت دارد .\r\n","page_name":" 119 ","page_number":119},
  {"content":"\r\n\r\n\r\n\r\n\r\n\r\n","description":"","footnote":"\r\nالبته چون فعلا بحث حركت مطرح است با قضيهء انسان و سنگ يا آب و آتش كه در مسير حركت يكديگر نيستند كارى نداريم ، آن مسأله را به نحو ديگرى بايد حل كرد .\r\nپس اشيائى كه در مسير حركت يكديگر قرار دارند گو اينكه ذهن به حسب قرار داد هر دو را در يك ماهيت اعتبار مىكند و يك اسم روى آن مىگذارد ولى در واقع اين جور نيست ، بلكه بين همين حدودى كه او يك ماهيت قرار داده است ميليونها و ميلياردها ماهيت قابل اعتبار است .\r\n- در اينجا آيا نمىتوانيم با توجه به همان مثال هواپيما بگوييم چيزى كه منشأ انتزاع اين ثبات و وحدت مىشود در نظر گرفتن دو حد است و ثبات جهت ؟\r\nاستاد : نه ، درست است كه در آن مثال ثبات جهت هم هست ولى اعتبار كردن مكان واحد به اعتبار جهت نيست . چون يك امر اعتبارى قرار دادى است اگر ثبات جهت هم نباشد باز مىتوانيم آن را اعتبار كنيم . مثلا فرض كنيد ما دو قالى در كنار هم داريم و مورچه‌اى دارد بر روى يكى از آن دو حركت مىكند . بعد مىگوييم الآن يك ساعت است كه اين مورچه روى آن قالى حركت مىكرده و حالا تازه وارد اين قالى شده است ؛ يعنى تمام مساحت آن قالى را براى اين مورچه يك « بودن » در نظر گرفته‌ايم ؛ تمام اين مكان بسيار وسيع را كه ميليونها برابر حجم آن شىء است به منزلهء محلى كه او را اشغال كرده است در نظر گرفته‌ايم ، گويى تمام اين يك ساعت تمام اينجا را اشغال كرده بوده است .\r\nيعنى قار الذات بودن مكان در اينجا به ما كمك مىكند كه ما يك جور وحدتى و يك جور ثباتى فرض كنيم .\r\nاستاد : بله ، يك جور ثباتى فرض كنيم با اينكه در واقع ثبات نيست .\r\n- يعنى گويى ما مىآييم و آن قارالذات بودن و ثبات مكان را منعكس مىكنيم و نسبت مىدهيم . به حركتى كه ثبات ندارد .\r\nاستاد : البته باز هم اگر اين تعبير نشود بهتر است . شما اين جور بگوييد كه اين مورچه طولش نيم سانتيمتر است و مكان واقعىاش كه هميشه اشغال مىكند نمىتواند بيش از نيم سانتيمتر باشد . اين مورچه وقتى كه در حال حركت است دائما مكان عوض مىكند ، البته نه به اين معنى كه « آن » به « آن » مكان عوض مىكند به « آن » هاى جدا جدا ، بلكه به اين معنى كه على الاتصال مكان عوض مىكند . مكان واقعى اين مورچه همان است كه دائما دارد عوض مىشود ، يعنى همان مقدار نيم سانتيمتر است ، ولى شما مىتوانيد مكان مورچه را اعتبار كنيد نه به اندازهء نيم سانتيمتر بلكه به اندازهء دو متر ، يعنى مورچه را در ميان اين دو متر ببينيد و بعد بگوييد ده دقيقه است كه در اين مكان قرار دارد . مكان واقعىاش بيش از نيم سانتيمتر نيست ولى گويى كه شما همهء اين دو متر را يك مكان براى اين مورچه ديده‌ايد .\r\nاين مثل اين است كه شما مىگوييد من در اين خانه قرار دارم ، اين خانه مكان من است ، من در اين خانه نشسته‌ام . همهء اين خانه كه مكان شما نيست ؛ مكان شما هميشه قسمتى از اين خانه است ولى شما همهء اين خانه را به منزلهء مكان خود فرض كرده و مىگوييد من در اين خانه قرار دارم ، اين خانه جاى من است ، من در اين خانه نشسته‌ام . ذهن از اين گونه اعتبارات زياد دارد . در آنجا هم همين طور است كه همهء مسافت را به منزلهء\r\n","page_name":" 120 ","page_number":120},
  {"content":"\r\n\r\nبه هر حال اينكه اينها مىگويند :\r\n\r\n\r\n\r\n\r\n","description":"","footnote":"\r\nمكان واحد براى شىء در نظر مىگيريد و وقتى همهء مسافت را به منزلهء مكان واحد در نظر گرفتيد مىگوييد مثلا پنج دقيقه است كه در اينجا قرار دارد . بعد ، از اينجا تا آنجا را باز يك مكان ديگر اعتبار مىكنيد و مىگوييد پنج دقيقه است كه در آنجا قرار دارد .\r\nمعلوم است كه وقتى اين مجموع را در مقابل آن مجموع قرار دهيد دو امر متباين است ؛ آن وقت مىگوييم پس ، از اين نوع مكان خارج شد و وارد آن نوع ديگر از مكان شد .\r\nانواعى كه ما براى امور متكامل اعتبار مىكنيم همه از اين قبيل است .\r\nاگر ما مثلا مىگوييم ميمون يك نوع است ، واقع امر اين است كه او از ميمون اول تا ميمون آخر كه بعد رسيده است به حلقهء مفقوده و بعد رسيده است به انسان ، دائما در حال تحول بوده است ، ولى ما از آن ميمون اول تا آن ميمون آخر را يك امر ثابت فرض مىكنيم و بعد مىگوييم مثلا يك ميليون سال يا پانصد هزار سال ميمون بوده است ؛ يعنى ما براى يك شىء واحد مستمر چند ايستگاه فرض مىكنيم و ما بين هر دو ايستگاه را يك نوع واحد در نظر مىگيريم . قطارى كه دائما دارد حركت مىكند شما مىگوييد كه از حالا تا يك ساعت ديگر ما بين شاهرود و دامغان است ؛ يعنى همهء اين فاصله را يك چيز فرض كرده‌ايد و حال آنكه مكان واقعى قطار همان مقدارى است كه او اشغال كرده است ، قطار يك « آن » هم در يك جا نيست .\r\n- پس به اين ترتيب ، يعنى وقتى كه ما اصلا حركت را يك نوع وجود مىدانيم و سكون را يك نوع ديگرى از وجود مىدانيم ، تبديل يك شىء متحرك به يك شىء ساكن حتى در مورد آن شىء معمولى كه متحرك است و حركتش را از دست مىدهد و ساكن مىشود ، امر مهمتر و عميقترى است از آنچه كه ما فرض مىكنيم ، زيرا شىء در واقع از يك مرحلهء وجود به مرحلهء ديگرى از وجود مىرود .\r\nاستاد : بله ، شك ندارد ؛ و بلكه از يك مرحلهء وجود به يك مرحلهء عدم مىرود ، به اين معنا كه اين شىء كه دائما داشت حدودش را عوض مىكرد يك مرتبه در يك نقطه مىايستد . همين قدر كه در آن نقطه ايستاد ديگر آن حد برايش فعليت پيدا مىكند . شىء متحرك همين كه در اين نقطه ايستاد ديگر اين نقطه برايش فعليت پيدا كرده است . شيئى هم كه ماهيت عوض مىكند هر جا كه ايستاد ديگر در آنجا ماهيت برايش قطعى شده است .\r\n- آن وقت اين اصطلاح حركت توسطيه و حركت قطعيه را با آن مثال هواپيما چگونه منطبق مىفرماييد ؟\r\nاستاد : حالا اين باشد تا بعد ، چون بحثش مفصل است . حركت قطعيه و حركت توسطيه از آن چيزهايى است كه تعبيرات مختلفى دربارهء آن شده است . يك تعبيرش هم همين بود كه من عرض كردم . در باب حركت اصلا اين اختلاف نظر از سابق وجود داشته است كه بعضى گفته‌اند هميشه در حركت يك امر ثابت وجود دارد و تغير و تجدد در حركت نيست ، تجدد مال حدود حركت است كه بعضى خواسته‌اند از حرفهاى بوعلى و امثال او اين جور استنباط كنند ولى حرفهاى بوعلى در اينجا كمى دو پهلو است ؛ و بعضى گفته‌اند :\r\nنه ، در حركت اساسا ثباتى نيست ؛ ثبات حركت همان ثبات تجدد است و الا هيچ ثبات ديگرى در حركت نيست ، كه آن مىشود حركت قطعى ، كه حالا بحثش باشد براى بعد .\r\n","page_name":" 121 ","page_number":121},
  {"content":"\r\n\r\n كون المراتب فى الاشتداد * انواعا استنار للمراد \r\nحرفشان اين است كه چون حركت از كميات است و كميت متصل هم هست و هر كميت متصلى قابل انقسام است الى غير النهايه ، پس امورى كه اشتداد پيدا مىكنند و در اثر حركت مراتب پيدا مىكنند مثل حرارت و رنگ و ديگر كيفياتى كه از ضعف به شدت مىروند ، اينها مراتب غير متناهى دارند . حال اگر ماهيت اصيل باشد بايد اين مراتب غير متناهى همه بالفعل باشد ، يعنى حركت اين شىء در اين مراتب به صورت « بودن » هاى غير متناهى دربيايد ، يعنى اشياء غير متناهى در كنار يكديگر باشند . آن وقت لازم مىآيد كه غير متناهى محصور بين حاصرين واقع شود كه محال است . و اما اگر وجود اصيل باشد اينكه مىگوييم مراتب انواع است به معنى اين است كه انتزاع انواع مىشود و الّا انواع فعليت ندارد ؛ فقط وجود فعليت دارد ؛ اين نوعها و جنس و فصل‌ها همه انتزاعات ذهن ماست و ذهن ما مىتواند براى يك شىء جنس و فصل و نوع‌هاى غير متناهى انتزاع كند ولى اينها كه واقعيت اصيل ندارد ، فقط واقعيت اعتبارى دارد ، يعنى واقعيت « منشأ انتزاعى » دارد كه از يك شىء انتزاع مىشود و الّا خودش هيچ چيز نيست « 1 » .\r\n\r\n\r\n\r\n\r\n","description":"","footnote":"\r\n( 1 ) . - اينكه مىفرماييد حركت مجموعه‌اى از « بودن » ها نيست بلكه مجموعه‌اى از « شدن » هاست من مىگويم اين لفظ « بودن » در اينجا گمراه كننده است ، بايد گفت مجموعه‌اى از ماهيتها نيست .\r\nاستاد : اينكه گفتيد مجموعه‌اى از « شدن » هاست ، درست نيست . يك « شدن » است نه مجموعه‌اى از « شدن » ها . اما اينكه مىگوييد لفظ « بودن » در اينجا گمراه كننده است ، حرف شما درست است ، چون وقتى مىگوييم مجموعه‌اى از « بودن » هاست يعنى مجموعه‌اى از ماهيتهايى است كه هستند ، يعنى مجموعه‌اى است از ماهيتهاى متحصل .\r\n- اين « استنار للمراد » در اينجا براى چيست ؟\r\nاستاد : اين را ديگر حاجى براى شعر آورده است . « استنار للمراد » يعنى مستنير است براى مقصود ما ، روشن است براى مقصود ما . اگر مىگفت : « انار للمراد » يعنى منير است و مقصود ما را روشن مىكند ، بهتر بود . ولى چون با شعر جور در نمىآمده است لذا « استنار » آورده است .\r\n- آيا نبايد جزو مقدمات اين بحث اين مطلب را ذكر نمود كه ماهيت تشكيك ناپذير است ، اما وجود تشكيك پذير است ؟\r\nاستاد : چرا . ما در درس گذشته اين مطلب را عرض كرديم و شايد بهتر بود كه مجددا هم به\r\n","page_name":" 122 ","page_number":122},
  {"content":"\r\n\r\n\r\n\r\n\r\n\r\n","description":"","footnote":"\r\nآن اشاره مىكرديم .\r\nالبته شايد از نظر تنظيم مطالب كه چگونه مقدم و مؤخر ذكر بشود كه رابطهء منطقى آنها روشنتر باشد ، آنطور كه بايد روى اينها كار بشود كار نشده است ، ولى اين بحثها وقتى كه يك دور كامل تا آخر خوانده مىشود آن وقت مطالب بعدى به مطالب قبلى كمك مىكنند . اغلب در قسمتهاى اول ، مسائل آنطور كه بايد روشن باشد روشن نيست . مثلا صحبت از تشكيك مىشود و حال آنكه خود تشكيك بعدا گفته خواهد شد ، يا صحبت از همين كميت و قابل انقسام بودن مىشود در صورتى كه بحث كميت و قابليت انقسام بعدا مىآيد . اينها در اين كتابها چنين فرض كرده‌اند كه اين مسائل در كتابهاى ديگر خوانده شده و ذهن با آنها آشنايى دارد . به هر حال مطلب مهمى نيست . اين مسائل بعدها به تدريج روشنتر مىشود .\r\n- شما بحث اشتراك معنوى وجود را تعمدا مقدم قرار داديد ؟\r\nاستاد : بله ، بحث اشتراك معنوى را مقدم قرار داديم ولى بحث وحدت وجود را گذاشتيم براى بعد . بحث تشكيك در مبحث « وحدت وجود » گفته خواهد شد .\r\n- و لذا اگر كسى برايش مسألهء امتناع تشكيك در ماهيت روشن نباشد ممكن است همان چيزى را كه ما دربارهء وجود مىگوييم درباره ماهيت بگويد ، يعنى تشكيك را به ماهيت نسبت بدهد و يك تغيرى را كه دارد صورت مىگيرد بگويد يك ماهيت است كه اين ماهيت آنا فآنا دارد تغيير مىكند .\r\nاستاد : بله ، درست است ، به حرف شما توجه دارم . مىتواند همان چيزى را كه ما دربارهء وجود مىگوييم او بگويد در ماهيت هم هست . ما بعدا مىگوييم كه تغيير با ماهيت جور در نمىآيد ، يعنى با ثبات ماهيت جور در نمىآيد ، يعنى با وحدت ماهيت جور در نمىآيد .\r\n- بله ، بالاخره آن وقت گره قضيه اين مىشود كه ماهيت يك امرى است كه محتاج ثبات است و به اين ترتيب در يك حركت اشتدادى ما نمىتوانيم به واقعى بودن ماهيت معتقد باشيم .\r\nاستاد : اگر واقعى بدانيم ناچاريم حركت اشتدادى را به صورت مجموع نامتناهى سكونات توجيه كنيم كه اين هم محال است .\r\n- من بعدا يادم افتاد كه ما اين مطلب را كه حركت مجموع سكونات و زمان مجموع آنات نيست مىتوانيم به اين نحو تقرير كنيم كه در فيزيك مثلا از اتم ماده صحبت مىشود ، از اتم نور هم مثلا صحبت مىشود به عنوان فوتون ، از اتم انرژى هم صحبت مىشود ، اما تاكنون نشنيده‌ام كه از اتم زمان صحبت كنند .\r\n- در آن نظريه‌اى كه زمان و حركت را وابسته به هم مىداند و براى زمان هستىاى مستقل از حركت شىء و در واقع زمان نسبى متعلق به هر حركت قائل نيست زمان به صورت يك امر انتزاعى ذهنى مىشود وابسته به حركت ؛ هستى مستقلى ندارد كه برايش جزء در نظر بگيريم يا نگيريم .\r\nاستاد : ولى ايندو به هم بستگى دارد ؛ يعنى اگر براى زمان جزء اين گونه ( جزء لا يتجزى ) قائل باشند قهرا براى حركت هم بايد جزء قائل باشند ، يعنى مساوى مىشود با انكار حركت كه حركتى در واقع وجود ندارد الّا مجموع سكونات .\r\n","page_name":" 123 ","page_number":123},
  {"content":"\r\n\r\n\r\n\r\n\r\n\r\n","description":"","footnote":"\r\nاينكه حركتى در واقع وجود ندارد الا مجموع وجود و عدم يعنى ايجاد و اعدام ، آن وقت اين مسألهء خلق مدام هم كه عرفا بيان كرده‌اند با اين قضيه ارتباط پيدا مىكند ؛ يعنى ممكن است كسى بگويد : بلى ، حركت مجموع وجود است و عدم ، منتها خلق مدام در كار است .\r\nاستاد : چون آن حرف به آن صورت از نظر فلسفى قابل توجيه نيست لذا ملا صدرا و امثال او مىگويند كه گر چه حرف خود را به اين صورت گفته‌اند ولى مقصودشان همان حركت جوهريه است . البته ظاهر حرف عرفا اين است كه :\r\n عارفان در دمى دو عيد كنند * عنكبوتان مگس قديد كنند \r\nو لذا آنها مىگويند كه در هر « آن » جهان موجود مىشود و معدوم مىشود ، نظير حرفى كه امروز در باب نور مىگويند كه اين نور آنا فآنا موجود و معدوم مىشود ولى ما آن را يك روشنى متصل مىبينيم از جهت اينكه اثرش در چشم ما باقى است و الّا در واقع و نفس الامر آنا فآنا خاموش و روشن مىشود .\r\nآنها معتقدند كه تجلى اينچنين است و لذا مىگويند « لا تكرار فى التجلى » . آنها معتقدند كه ذات حق دائما در حال تجلى است ، هى تجلى مىكند و هر تجلى غير از تجلى بعدى است به طورى كه كأنه به يك نوع انفصال قائل هستند . به هر حال ظاهر حرف عرفا اين است كه عالم آنا فآنا معدوم مىشود و خلق مىشود ، معدوم مىشود و موجود مىشود .\r\nمولوى هم در مثنوى مىگويد :\r\n هر نفس نو مىشود دنيا و ما * بىخبر از نو شدن اندر بقا \r\nولى توجيه صحيح‌تر حرفشان اين است كه چون با يك نوع استغنا و بىنيازى به مسائل فلسفى نگاه مىكنند و اصلا به فلاسفه اعتنا ندارند لذا پايبند اين نيستند كه حرفشان از نظر فلسفى جور در بيايد ، يعنى اهميت نمىدهند به اينكه حرفهايشان با موازين فلاسفه جور در بيايد يا جور در نيايد .\r\n- بله ، منظور بنده اين است كه اگر به لوازم منطقى اين مسألهء خلق مدام - كه مآلا صحيح است يا غلط ، كارى نداريم - توجه و دقت شود مىتوان آن را به عنوان يك نظريه در برابر نظريهء حركت جوهرى قرار داد .\r\nاستاد : بله .\r\n- دكارت هم به يك چنين نظريه‌اى معتقد است . دكارت هم يكى از دلائلى كه در تأملات براى اثبات وجود خدا مىآورد اين است كه مىگويد هيچ چيزى بودنش در يك « آن » تضمين نمىكند بودنش در « آن » بعد را ؛ يعنى وجود را يك امر ساكن ثابت مىانگارد كه وجود در اين « آن » دليل وجود در « آن » بعد نيست . پس اگر ما مىبينيم اشياء در آنات و در زمانهاى گوناگون وجود دارند از جهت اين است كه دائما خلق مىشوند ؛ يعنى دكارت هم به خلق مدام قائل است .\r\nاستاد : نه ، آن يك حرف ديگر است ؛ آن غير از اين است . آن حرف درستى هم هست ؛ يعنى وجود شىء در اين « آن » به وجود آورندهء وجود خودش در « آن » بعد نيست . اگر اين مطلب ثابت بشود ( كه البته در باب حركت ثابت هم شده است ) كه عالم دائما در حال به وجود آمدن است ، حالا چه به نحو اتصال دائم و چه به نحوى كه عرفا گفته‌اند ، اين بالاخره حتما نيازمند يك وجود ما فوق است و الّا مرتبهء گذشته نمىتواند مرتبهء آينده را به وجود بياورد .\r\n","page_name":" 124 ","page_number":124},
  {"content":"\r\n\r\nاين هم دليل سوم اصالت وجود بود كه چون يك مقدار نيازمند به بحث بود ما بيشتر روى آن بحث كرديم . دليل ديگرش باشد براى درس بعد ، چون آن هم بحث خيلى مفصلى دارد .\r\n\r\n\r\n\r\n\r\n","description":"","footnote":"\r\nآن وقت حرف گاليله هم به همين مناسبت است كه به خداشناسى رسيده است كه مىگويد هر متحركى تا زمانى كه به يك مانعى بر نخورد . . .\r\nاستاد : بله ، ولى آن هم اتفاقا يك بحث ديگر و يك مسألهء ديگر است . ولى حرف گاليله در كلمات اينها ( يعنى فلاسفهء اسلامى ) طرح شده است ، خيلى خوب هم طرح شده است .\r\n- در كجا طرح شده است ؟\r\nاستاد : در باب حركت طرح شده است . اين شعر حافظ هم در همين زمينه است :\r\n در چمن هر ورقى دفتر حالى دگر است * حيف باشد كه ز كار همه غافل باشى \r\n- بل هم فى لبس من خلق جديد .\r\nاستاد : بله ، خيلى عالى است ؛ غزل خيلى فوق‌العاده‌اى است :\r\n نوبهار است در آن كوش كه خوشدل باشى * كه بسى گل بدمد باز و تو در گل باشى\r\nمن نگويم كه كنون با كه نشين و چه بنوش * كه تو خود دانى اگر زيرك و عاقل باشى\r\nدر چمن هر ورقى دفتر حالى دگر است * حيف باشد كه ز كار همه غافل باشى \r\nشعر قبلىاش هم اين است :\r\n چنگ در پرده همين مىدهدت پند ولى * وعظت آنگاه كند سود كه قابل باشى\r\nنقد عمرت ببرد غصهء دنيا به گزاف * گر شب و روز در اين قصهء باطل باشى \r\nدر بعضى نسخه‌ها « باطل باشى » است و ظاهرا اصح همين است . در نسخهء چاپ قزوينى « قصهء مشكل باشى » است ، ولى در نسخهء چاپ انجوى « قصهء باطل باشى » است . شعر بعدش :\r\n گر چه راهى است پر از بيم ز ما تا بر دوست * رفتن آسان بود ار واقف منزل باشى \r\nحافظ هميشه در هر غزلش خودش حرف خودش را تفسير مىكند . كم اتفاق مىافتد كه قسمتى از يك غزل حافظ قسمت ديگرش را تفسير نكند .\r\n حافظا گر مدد از بخت بلندت باشد * صيد آن شاهد مطبوع شمايل باشى \r\nكه اصطلاح مجذوب سالك را مىگويد نه سالك مجذوب را . اينها يك اصطلاح سالك مجذوب دارند و يك اصطلاح مجذوب سالك . يك وقت اول مجذوب است بعد سالك ، و يك وقت اول سالك است بعد مجذوب . در اينجا مجذوب سالك را مىگويند .\r\n","page_name":" 125 ","page_number":125},
  {"content":"\r\n\r\n\r\n5 . اصالت وجود\r\n\r\nدليل چهارم\r\n كيف و بالكون عن استواء * قد خرجت قاطبة الاشياء \r\nدليلى كه بيش از ساير دليلها روى آن تكيه مىكنند همين دليل است كه در اين شعر بيان شده است . ما اين دليل را اول به طرزى كه حاجى بيان كرده است تقرير مىكنيم و بعد اگر لازم باشد به شكلهاى ديگر تقرير خواهيم كرد .\r\n\r\nتقرير حاجى سبزوارى\r\nاينها اين جور مىگويند كه تفاوت ماهيت با وجود اين است كه آن چيزهايى كه ماهيت و چيستى اشياء است ، يعنى آنچه كه در جواب چيستى واقع مىشود ، اين خصلت را دارد كه در ذات خودش هستى ندارد ؛ يعنى اگر ذات او را در نظر بگيريم هستى و نيستى از ذات او خارجند . هم هستى از ذات او خارج است و هم نيستى ، و او در ذات خودش يك نسبت متساوى دارد با هستى و نيستى ، يعنى ممكن است\r\n\r\n","description":"","footnote":"","page_name":" 126 ","page_number":126},
  {"content":"\r\n\r\n« هست » باشد و ممكن است « نيست » باشد « 1 » . مثلا اگر « انسان » را به عنوان يك ذات و ماهيتى كه او را تعقل مىكنيم در نظر بگيريم مىبينيم كه خيلى چيزها را جزء معنى انسانيت در نظر گرفته‌ايم ، مثلا جوهر را در نظر گرفته‌ايم ؛ نمىتوانيم بگوييم « انسانى كه ممكن است جوهر باشد و ممكن است جوهر نباشد » . فرض انسان فرض جوهريت هست ؛ فرض انسان فرض جسميت هست ؛ فرض انسان فرض حيوانيت هست ؛ يعنى در بطن اين مفهوم همهء اينها هست . اما در بطن اين مفهوم « نيستى » نيست ؛ يعنى نمىشود گفت « انسان آن چيزى است كه جوهر است و جسم است و حيوان است و . . . كه نيست » ؛ « نيستى » ديگر جزء مفهوم انسان نيست « 2 » .\r\n\r\n\r\n\r\n\r\n","description":"","footnote":"\r\n( 1 ) . - مقصود ماهيت كلى است يا ماهيت جزئى ؟\r\nاستاد : حالا عرض مىكنم . به كلى و جزئى هم مىرسيم . اين كه عرض كردم باز با تقريرهاى ديگر مطلب را بيان مىكنم منظورم همان جنبهء كلى و جزئى بود كه بعد وارد اين بحث بشويم .\r\n( 2 ) . - يعنى با فرض وجودش « نيستى » جزء مفهوم او نيست ؟\r\nاستاد : نه ، حتى با عدم فرض وجودش . مىخواهيم بگوييم كه از ايندو هيچكدام جزء مفهوم انسان نيست . در خود اين ذات و در بطن اين معنا و مفهوم ، « نيستى » نيست ، همچنانكه در بطن اين مفهوم ، « هستى » هم نيست .\r\n- يعنى يك امر ثالثى است بين هستى و نيستى ؟\r\nاستاد : نه ، در واقع امر ثالثى نيست ، اما در بطن مفهومش هيچكدام از اينها نيست . البته انسان در واقع و نفس الامر يا هست يا نيست ، اما فرق است ميان اينكه بگوييم در بطن اين مفهوم « هستى » يا « نيستى » هست و اينكه بگوييم در واقع هست يا نيست . بله ، در واقع ممكن است « هست » باشد و نيز در واقع ممكن است « نيست » باشد ولى به هر حال در بطن معنى انسان هيچكدام از اينها نيست .\r\n- يعنى عدم الاعتبار است .\r\nاستاد : بله ، عدم الاعتبار است .\r\n- آن وقت نه وجود خارجى نه وجود ذهنى ؟ هيچكدام ؟\r\nاستاد : حتى وجود ذهنى هم در بطن اين مفهوم نيست .\r\n- آن وقت چگونه مىشود ؟ حيثيتش چيست ؟\r\nاستاد : مطلب همين است كه ايشان اشاره كردند كه عدم الاعتبار غير از اعتبار عدم است .\r\nنمىخواهيم بگوييم اين انسان چيزى است كه نه در ذهن وجود دارد و نه در خارج و نه هست و نه نيست ؛ محال است چنين چيزى . اين انسان در واقع يا هست يا نيست و اگر هست يا در خارج وجود دارد يا در ذهن يا در هر دو ؛ ولى بحث در اين است كه آيا هستى و يا نيستى ( چه هستى ذهنى و چه هستى خارجى ) در بطن اين مفهوم هست يا نيست .\r\nحالا اجازه بفرماييد مثالى عرض كنم :\r\n","page_name":" 127 ","page_number":127},
  {"content":"\r\n\r\n\r\n\r\n\r\n\r\n","description":"","footnote":"\r\nفرض كنيد برهان براى ما اقامه شده است كه هر جسمى متناهى است يعنى ما جسمى كه ابعاد غير متناهى داشته باشد نداريم . ممكن است ما اين مطلب را قبول كنيم و درست هم باشد . اما يك وقت ما مىگوييم در بطن مفهوم جسم « تناهى » خوابيده است يعنى اگر ما بخواهيم جسم را تعريف كنيم يكى از چيزهايى كه در تعريفش بايد بياوريم اين است كه متناهى است ؛ و يك وقت مىگوييم نه ، در تعريف جسم « تناهى » نخوابيده است ؛ جسم متناهى هست بدون آنكه تناهى جزء مفهوم جسم باشد . اجازه بدهيد من اين را به بيان ديگر عرض كنم :\r\nاگر ما يك ذاتى داشته باشيم كه بر اين ذات يك سلسله معانى حمل مىشود ، اين معانى كه بر اين ذات حمل مىشود دو جور است : بعضى از اين معانى معانىاى است كه در بطن خود اين ذات وجود دارد و بر آن حمل مىشود ؛ و بعضى از اين معانى ، معانىاى است كه در بطن اين ذات وجود ندارد و در عين حال بر او حمل مىشود .\r\nمثلا شما بر مثلث خيلى معانى را حمل مىكنيد . يكى اينكه مىگوييد مثلث شكل است .\r\nولى شكل را كه بر مثلث حمل مىكنيد يك معنايى است كه در بطن تعريف مثلث است ؛ يعنى اگر ذات مثلث را بشكافيد شكل جزء اوست . و نيز وقتى مىگوييد مثلث شكلى است كه سه خط به وضع مخصوص او را احاطه كرده است ، چيزى را بر مثلث حمل كرده‌ايد كه جزء مفهوم اوست . ولى وقتى مىگوييد مثلث شكلى است كه مجموع زوايايش صد و هشتاد درجه است ، اين صد و هشتاد درجه بودن مجموع زواياى مثلث حكمى است از خارج كه بر مثلث حمل شده است و جزء معنى و تعريف مثلث نيست .\r\nمثال ديگر : گفتيم كه جوهريت و داراى ابعاد بودن جزء مفهوم جسم است و در تعريف جسم اخذ شده است . ولى هر جسمى در خارج رنگى دارد . شك ندارد كه هر جسمى رنگ دارد ، ولى آيا رنگ داشتن در بطن مفهوم و تعريف جسم است ؟ نه ، در بطنش نيست ، بلكه به صورت يك امر خارجى است كه بر او حمل مىشود بدون آنكه جزء ذاتش و يا عين ذاتش باشد .\r\nدر باب ماهيت اولين سخن اين است كه آيا « هستى » و يا « نيستى » در بطن مفهوم ماهيت است كه بر او يا اين حمل مىشود يا آن ، يا با اينكه حتما يكى از ايندو بر او حمل مىشود ولى در عين حال هيچكدام در بطن او گنجانده نشده است ، همچنانكه رنگ داشتن در بطن مفهوم جسم گنجانده نشده است و همچنانكه مساوى بودن مجموع زواياى مثلث با صد و هشتاد درجه در متن تعريف مثلث گنجانده نشده است ؟\r\nشق دوم درست است ، يعنى بدون شك هر ماهيتى يا هست يا نيست ولى در عين حال نه هستى و نه نيستى هيچكدام جزء تعريف ماهيت نيست يعنى در بطن ماهيت نيست . حالا اگر بگوييد به چه دليل « هستى » و « نيستى » جزء مفهوم ماهيت نيست ، مىگوييم دليلش اين است كه يا « هستى » و « نيستى » هر دو در بطن مفهوم ماهيت گنجانده شده است ، يا « هستى » در بطن مفهوم ماهيت گنجانده شده و « نيستى » گنجانده نشده است ، و يا « نيستى » گنجانده شده و « هستى » گنجانده نشده است . اما اگر هر دو گنجانده شده باشد كه بطلانش واضح و بديهى است ، زيرا معنىاش اين است كه بگوييم انسان يعنى آن\r\n","page_name":" 128 ","page_number":128},
  {"content":"\r\n\r\n« هستى » و « نيستى » هيچكدام جزء مفهوم ماهيت نيست و اين سخن كه مىگوييم نه وجود در بطن ماهيت گنجانده شده است و نه عدم ، معنايش اين است كه اگر ما از علل خارجى قطع نظر كنيم كه آن علل يا ماهيت را موجود كرده است يا معدوم ( كه اين علل امورى هستند خارج از ذات ) ، و تنها نظر به ذات ماهيت بكنيم مىبينيم كه ماهيت به حسب ذات خودش نه استحقاق حمل موجوديت را دارد و نه استحقاق حمل معدوميت را . نمىگوييم كه ماهيت نه موجود است و نه معدوم كه بگوييد محال است ؛ مىگوييم ماهيت به حسب ذات خودش نه استحقاق حمل موجوديت را دارد و نه استحقاق حمل معدوميت را « 1 » .\r\n\r\n\r\n\r\n\r\n","description":"","footnote":"\r\nجوهر جسم ناطقى كه در آن واحد هم هست و هم نيست . اگر بگوييم فقط نيستى در آن گنجانده شده است پس هميشه وقتى مىگوييم « انسان » فرض كرده‌ايم كه نيست . پس هيچ وقت نبايد « انسان هست » درست باشد ، زيرا لازمه‌اش اين است كه بگوييم آن موجودى كه نيست ، هست . و اگر بگوييم فقط « هستى » در آن گنجانده شده است پس هيچ وقت « نيستى » نبايد بر او قابل حمل باشد ، زيرا لازمه‌اش اين است كه بگوييم انسان ، يعنى آن موجود جوهر جسمانى چنين و چنان كه هست ، نيست .\r\n- ولى ما همهء اينها را انتزاع ذهنى مىكنيم .\r\nاستاد : باشد .\r\n- پس ماهيت خودش يك مفهوم ذهنى است .\r\nاستاد : در اينكه در ذهن است بحث نيست و در اينكه در خارج هم هست بحث نيست ؛ ولى مىخواهيم ببينيم آنچه كه در ذهن است و در خارج ، اين هستى و نيستى كه بر او حمل مىشود چگونه حمل مىشود ؟ آيا مانند شيئى حمل مىشود كه از بطنش بيرون مىآيد و يا مانند شيئى حمل مىشود كه جزء ذاتش نيست و از خارج بر او حمل مىشود ؟ شما اگر بگوييد زيد عالم است ، علم را بر زيد حمل كرده‌ايد اما بدون اينكه در تعريف زيد عالم بودن را گنجانده باشيد و لذا زيد از آن نظر كه زيد است مىتواند جاهل باشد و مىتواند عالم باشد ولى عالم است . عمرو هم مىتواند عالم باشد و مىتواند جاهل باشد ولى جاهل است . انسان مىتواند عالم باشد و مىتواند جاهل باشد ولى در خارج مثلا جاهل است . بنابر اين فرق است ميان اينكه يك مفهوم بر مفهوم ديگر حمل شود به عنوان چيزى كه جزء ذاتش يا عين ذاتش باشد و اينكه مفهومى بر مفهوم ديگر حمل شود بدون اينكه عين ذاتش يا جزء ذاتش باشد .\r\n( 1 ) . - يعنى باز به انتزاع ذهنى است و الّا اين حرفها بىمعنى است .\r\nاستاد : من نمىفهمم يعنى چه ؟\r\n- ما در ذهن ، هستى و نيستى را از مفهوم ماهيت منتزع مىكنيم ، معناى ديگرى نداريم .\r\nاستاد : بسيار خوب ، همين هستى و نيستى را كه منتزع مىكنيد دو جور مىشود منتزع كرد .\r\n","page_name":" 129 ","page_number":129},
  {"content":"\r\n\r\n\r\n\r\n\r\n\r\n","description":"","footnote":"\r\nاين ، انتزاع ذهنى است ، اعتبار ذهنى است .\r\nاستاد : اعتبار نيش غولى نيست . شما از ماهيت انسان جوهريت را هم انتزاع مىكنيد ولى آيا اين انتزاع خود به خودى است ؟ يعنى آيا شما مىتوانيد عرض از آن انتزاع كنيد ؟\r\n- بالاخره همهء اين چيزها را مىشود ذهنا انتزاع كرد ، يعنى ماهيت را لحاظ كرد بدون اين چيز .\r\nاستاد : نه ، نمىشود ، محال است ؛ محال است كه مثلا شما عدد را در ذهن بياوريد و از عدد مقدار انتزاع كنيد ؛ محال است كه مقدار را در ذهن بياوريد و عدد انتزاع كنيد ، كم را بياوريد و كيف را انتزاع كنيد ، كيف را بياوريد و كم انتزاع كنيد ، كم متصل بياوريد و كم منفصل از آن انتزاع كنيد ، كم منفصل بياوريد و كم متصل از آن انتزاع كنيد .\r\n- منظور عرضم اين است كه بالاخره همهء اينها به انتزاع ذهنى است . در خارج چنين نيست كه چيزى عارض بر چيز ديگر بشود .\r\nاستاد : البته ، ما كه قبلا گفتيم كه در اينجا صحبت از خارج نيست .\r\nپس اينها همه ذهنيات است . بالاخره يا ذهنى بايد باشد يا خارجى ، امر ثالثى كه نمىتواند باشد .\r\nاستاد : نه ، شما توجه بفرماييد كه ما چه مىخواهيم بگوييم ؛ ما مىخواهيم بگوييم ذهن كه يك محمولى را بر يك موضوعى حمل مىكند اين دو جور است : گاهى محمول در بطن موضوع وجود دارد و گاهى خارج از ذات موضوع است . ذهن كارهايش نيش غولى كه نيست كه بتواند هر چيزى را بر هر چيزى حمل كند ؛ يعنى ذهن با يك تحليل مىرسد به مطلب . شما كه مىگوييد قضاياى تحليلى و قضاياى تركيبى - در اصطلاح كانت - چگونه مىگوييد ؟ مىگوييد كه يك كار نيش غولى است ؟ ما دلمان مىخواهد اين قضايا را تحليلى بناميم و اينها را تركيبى ، يا واقعا تحليلى و تركيبى هست و اين ديگر به اختيار ما نيست ؟ يعنى يك قضايايى هست كه واقعا تحليلى است . قضايايى را كه كانت تحليلى مىنامد همان قضايايى است كه محمول در بطن موضوع وجود دارد منتها شما تحليل كرده‌ايد و به تفصيل بيرون كشيده‌ايد . مثل مركّبات خارجيه است . مثلا در آب الآن هيدروژن و اكسيژن وجود دارد اما نه به صورت تجزيه شدهء از يكديگر بلكه به صورت يكى شدن اين دو عنصر به صورت آب . ولى اين يك امر نيش غولى نيست ، يعنى من در خارج مىتوانم اين آب را برگردانم به هيدروژن و اكسيژن . ذهن ما هم عينا همين طور است . ذهن اگر مفهوم « انسان » را تصور مىكند به نحو پيچيده و اجمال ، تمام معانى ذاتى « انسان » در خود اين مفهوم وجود دارد . جوهريت ، جسميت ، حيوانيت ، همهء اينها در اين مفهوم وجود دارد ؛ يعنى اين مفهوم كه در ذهن آمده است همهء اين معانى به نحو سر بسته و پيچيده در آن وجود دارد همان گونه كه در آب هم دو عنصر هيدروژن و اكسيژن وجود دارد . بعد اين مفهوم را تحليل مىكنيم ، ولى وقتى كه تحليل مىكنيم آيا مىتوانيم هر مفهومى را از آن در بياوريم ؟ نه ، آيا ما مىتوانيم در خارج آب را تحليل كنيم و ازت را از آن در بياوريم ؟ نه ، اين به اختيار ما نيست . « انسان » را هم ما نمىتوانيم تحليل كنيم و از آن مفهوم « كم » در بياوريم ، چون مفهوم « كم » در آن نيست ، ولى مفهوم جوهر در ان هست .\r\n- چرا نمىتوانيد ؟\r\n","page_name":" 130 ","page_number":130},
  {"content":"\r\n\r\nبه بيان ديگر : ما كه يك شىء را بر شىء ديگر حمل مىكنيم يك وقت است كه به شكل تحليلى است يعنى محمول را از بطن موضوع استخراج مىكنيم ( كه البته بعدا خواهيم گفت كه اين ، هم در خارج قابل استخراج است و هم در ذهن ، يعنى در خارج هم اين معنا قابل حمل بر اين شىء است ) ، و يك وقت هست كه به نحو تركيبى است يعنى اين را كه بر او حمل مىكنيم معنىاى نيست كه از درون ذاتش بيرون كشيده شده باشد ، معنىاى است كه از برون ذات بر او وارد مىشود .\r\nخاصيت شىء درون ذاتى يا تحليلى اين است كه ديگر محال است نقيض او را بر آن حمل كنيد . اگر شيئى تحليلا از شيئى در آمد ديگر محال است كه نقيض او را از آن درآورد كه در آن واحد هر دو را در برداشته باشد . ولى امور تركيبى لااقل اين قابليت را دارند كه يا اين شىء [ آن 
  ] را واجد باشد يا خلافش را ؛ يعنى خاصيت شىء برون ذاتى اين است كه حمل نقيض او بر موضوعش محال نيست . شما كه جوهريت را از بطن مفهوم جسم در مىآوريد ديگر اينطور نيست كه جسم امكان داشته باشد كه جوهر باشد و امكان داشته باشد كه جوهر نباشد ؛ نه ، جسم بالضروره جوهر است ، اما اينكه جسم سفيد باشد يا سياه چطور ؟ البته جسم در واقع يا سفيد است يا سياه ، ولى جسم نسبت به سفيدى و سياهى حالت بىطرفى دارد ، در صورتى كه جسم نسبت به جوهريت حالت بىطرفى ندارد ، چون اصلا قوامش به جوهريت است .\r\nجوهريت را اگر از جسم بگيريم ديگر خودش ، خودش نيست ، اما رنگ را اگر [ از\r\n\r\n\r\n\r\n\r\n","description":"","footnote":"\r\nاستاد : چون وجود ندارد ، چون نيست در آنجا .\r\n- پس بالاخره نظر به وجود مىشود . نظر به ماهيت نمىشود ، بلكه نظر به وجود مىشود ، وجود خارجى مناط است .\r\nاستاد : اينكه مىگوييم « هست » يعنى در ماهيت « ماهيت » و نه در وجود « ماهيت » . البته هر ماهيتى وجود ذهنى دارد ، ولى در حالى كه ما در ذهن او را نگاه مىكنيم به وجودش كار نداريم .\r\n- ولى تا وجودش نباشد كه نمىتوانيم ماهيت از آن انتزاع كنيم .\r\n- در واقع باز جنبهء مفهومىاش غير از جنبهء وجودىاش هست .\r\n- من همان جنبهء مفهومىاش را هم عرض مىكنم . بالاخره از هفت آسمان كه نمىآيد .\r\nاستاد : شما اجازه بدهيد تا ما به آخر مطلب برسيم تا روشن شود كه ما چه مىخواهيم بگوييم . حرف ما اين نيست كه جنابعالى مىفرماييد .\r\n","page_name":" 131 ","page_number":131},
  {"content":"\r\n\r\nجسم 
  ] بگيريم خودش ، خودش است « 1 » .\r\nحال حرف ما اين است كه آيا هستى و نيستى نسبت به ماهيت ، دو معنى تحليلى هستند يا دو معنى تركيبى ؟ يعنى آيا در تعريف ماهيت گنجانده شده‌اند يا نه ؟ هگل مىگويد : « آرى » ، ولى ما مىگوييم : « نه » . ما مسألهء « زيادة الوجود على الماهية » را عمدا جلو انداختيم و قبلا بحث كرديم تا معلوم شود كه وجود جزء ماهيت نيست .\r\nپس ماهيت در مرتبهء ذات خودش ، قطع نظر از هر چيزى بيرون از خودش ، نه ايجاب مىكند حمل هستى را بر خود و نه ايجاب مىكند حمل نيستى را بر خود . اين همان معنى است كه مىگويند : « الماهية من حيث هى ليست الّا هى » ؛ يعنى ماهيت در ذات خود نه ايجاب مىكند حمل موجوديت را و نه ايجاب مىكند حمل معدوميت را . اما اين معنايش اين نيست كه ماهيت نه موجود است و نه معدوم . مثل اينكه من مىگويم ذات من نه اقتضا مىكند كه فقير باشم و نه اقتضا مىكند كه ثروتمند باشم ، ولى در واقع يا فقيرم يا ثروتمند . پس اگر فقيرم به واسطهء يك علت خارج از ذات خودم فقيرم و اگر ثروتمند هستم باز به واسطهء يك علت خارج از ذات خودم ثروتمند هستم . پس ثروت و فقر كه به ذات من ملحق مىشوند به عنوان يك چيزى ملحق مىشوند كه ذات من نسبت به آنها لااقتضاست .\r\nحال مىخواهيم تقرير حاجى را بيان كنيم :\r\nما وقتى كه به ماهيت نگاه مىكنيم مىبينيم موجود بودن يا معدوم بودن ، هر دو براى ماهيت حالت لااقتضا دارند ؛ يعنى ماهيت در ذات خودش نه ايجاب مىكند موجوديت را و نه ايجاب مىكند معدوميت را . انسان از آن جهت كه انسان است نه ايجاب مىكند كه من بايد موجود باشم و نه ايجاب مىكند كه من بايد معدوم باشم .\r\nولى حالا ما مىبينيم كه انسان موجود است . الآن كه انسان موجود است از آن حالت\r\n\r\n\r\n\r\n\r\n","description":"","footnote":"\r\n( 1 ) . يعنى رنگ خاص .\r\nاستاد : بله ، رنگ خاص . البته رنگ كلى هم اگر چه در خارج ، از جسم منفك نيست ولى در عين حال رنگ به طور كلى هم جزء مفهوم جسم نيست . حتى رنگ داشتن هم جزء مفهوم جسم نيست ؛ يعنى اگر ما بخواهيم جسم را تعريف كنيم در تعريفش نمىگوييم آن چيزى كه رنگ هم دارد . جسم رنگ دارد بدون اينكه رنگ داشتن جزء مفهومش باشد .\r\n- يعنى جسم اگر ملوّن نباشد اصلا قابل رؤيت نيست .\r\nاستاد : قابل رؤيت نباشد . خود قابل رؤيت بودن هم جزء تعريف جسم نيست .\r\n","page_name":" 132 ","page_number":132},
  {"content":"\r\n\r\nبىطرفى خارج شده است ؛ يعنى الآن اين انسان را كه موجود است و عينيت دارد ، با قيد اينكه عينيت دارد ، ديگر نمىشود گفت كه الآن نسبت به وجود و عدم حالت لااقتضا دارد . حالا مىخواهيم ببينيم آن چيزى كه ماهيت را از آن حالت بىتفاوتى ذاتى خارج كرده است كه او الآن مناط استحقاق حمل موجوديت بر ماهيت شده است چيست .\r\nباز به مثال خودمان بر مىگرديم . من مىگويم كه ذات من نه ايجاب مىكند غنا را و نه ايجاب مىكند فقر را . پس من در مرتبهء ذاتم نه غنىام نه فقير . من غناى در مرتبه ذات را يعنى غنائى را كه جزء ذات من باشد ندارم . من فقر را در مرتبه ذات را هم ندارم . ولى الآن من يك شخصى هستم غنى ، يعنى همين من كه در مرتبه ذات خودم استحقاق حمل غنى بودن و فقير بودن را ندارم الآن غنى هستم . پس الآن چيزى است . آن چيزى كه نسبت به موجوديت و معدوميت بىتفاوت نيست بلكه موجوديت از حاقّ ذاتش انتزاع مىشود همان خود « وجود » است . پس بايد چيزى در عالم باشد كه حكمش غير از حكم ماهيت باشد . حكم ماهيت اين است كه در مرتبه ذات استحقاق موجوديت و معدوميت ، هيچكدام را ندارد ؛ ولى او در مرتبهء ذات استحقاق موجوديت را دارد . آن چيزى كه در مرتبهء ذات استحقاق موجوديت را دارد همان چيزى است كه اسمش را گذاشته‌ايم « وجود » .\r\nمسألهء اصالت وجود معنايش همين است ؛ يعنى در مقابل معانى و مفاهيمى كه ما داريم كه وقتى نظر به ذات آن مفاهيم مىكنيم موجوديت و معدوميت را به حسب ذات خودشان فاقد هستند واقعيتى و چيزى هست كه موجوديت از ذات او انتزاع مىشود يعنى او عين موجوديت است ، او در مرتبهء ذاتش استحقاق حمل موجوديت را دارد ؛ و اين واقعيت هيچ اسمى هم ندارد مگر اينكه آن را با همين نام « وجود » بناميم .\r\nدر اينجا ممكن است اين سؤال مطرح شود كه آيا شما ماهيت را با وجود دو چيز گرفته‌ايد در خارج ، كه قبل از وجود ماهيتى هست يعنى چيزى هست به نام ماهيت ولى استحقاق حمل موجوديت را ندارد يا اينها مراتبى است كه عقل درك مىكند ، يعنى عقل در اشياء مراتبى را تشخيص مىدهد كه در عين اينكه اين مراتب صادق\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nاست ولى قابليت محسوس بودن و ملموس بودن را ندارند ؟ پاسخ اين است كه اينها مراتبى است كه عقل درك مىكند . مثال ساده‌اش تقدم ذاتى علت بر معلول است .\r\nاگر اين دست حركت مىكند و تسبيح هم حركت مىكند ، بدون شك هيچ تقدم و تأخر زمانى ميان اين دو حركت نيست ؛ يعنى اين جور نيست كه در زمان اول دست من حركت مىكند و در زمان دوم تسبيح ؛ نه ، ايندو مقارن با يكديگر هستند . حتى اگر اين حركت ازلى و ابدى هم باشد از ازل چنين بوده است . ولى در عين اينكه زمانا تقدم و تأخرى نيست يك تقدم و تأخر ذاتى هست و آن اين است كه حركت تسبيح وابسته است به حركت دست ولى حركت دست وابسته به حركت تسبيح نيست ؛ يعنى درست است كه بگوييم : « دست حركت مىكند ، پس تسبيح حركت مىكند » ولى غلط است كه بگوييم : « تسبيح حركت مىكند ، پس دست حركت مىكند » . اين « پس » پس زمانى نيست بلكه يك نوع تقدم و تأخرى است كه به نام « تقدم و تأخر ذاتى » ناميده مىشود .\r\n\r\nنتيجه\r\nبه هر حال نتيجهء مطلب اين است : آنچه كه ملأ خارجى را تشكيل مىدهد يعنى آنچه كه خارج و خارجيت را تشكيل مىدهد ( كه اين خارجيت شامل ذهن ما هم مىشود ) كه او قطع نظر از ما و ذهن ماست ، او چيزى است كه در مرتبهء ذاتش مستحق حمل موجوديت است ، و اما آن چيزهايى كه ما الآن به نام « چيستى » در ذهن خود داريم چيزهايى هستند كه در مرتبهء ذاتشان مستحق حمل موجوديت نيستند ، و اين چيستىها منتزعات ذهن ماست . بنابراين آنچه كه متن خارجيت را تشكيل مىدهد حقيقتى است كه موجوديت از مرتبهء ذاتش انتزاع مىشود كه اسمى ندارد جز اينكه بگوييم « وجود » ، خود وجود عينى . اما ماهيت انتزاع ذهن است ، عين واقعيت نيست . ماهيت از وجود انتزاع شده است نه اينكه وجود از ماهيت انتزاع شده باشد . خود وجود هم هيچ وقت در ذهن ما نمىآيد . زيرا وجود جاى خود را از متن خارج عوض نمىكند كه از خارج بيايد در ذهن ما ؛ وجود هيچ گاه\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nمرتبهء خودش را عوض نمىكند . چيزى كه هست اين است كه ذهن ما يك سلسله تصويرها و يك سلسله عكس بردارىها از اشياء دارد كه به حكم انطباقى « 1 » كه ميان تصوير عكس بردارى شدهء ذهن ما با وجود خارجى كه در كار هست ، يعنى به حكم نوعى انطباق كه ميان وجود ذهنى و وجود خارجى در كار هست ، مىگوييم كه يك چيز است ، يك ماهيت است و يك چيستى است كه واقعيتى در خارج دارد و واقعيتى در ذهن ما ؛ اما اينكه مىگوييم يك چيستى است كه امر مشترك انسان است ميان وجود خارجى و وجود ذهنى ، اين اعتبار و قرار داد ذهن ماست . پس همهء اين معانى و مفاهيمى كه ما در ذهن خودمان داريم مثل انسان ، حيوان ، درخت ، خط ، عدد ، . . .\r\nهمهء اينها امورى هستند اعتبارى و به حكم اينكه اعتبارى هستند اين خصلت را دارند كه در مرتبهء ذاتشان مستحق موجوديت و معدوميت نيستند ؛ ما هميشه از جاى ديگر بايد موجوديت را بگيريم تا بگوييم اين موجود است ، و از جاى ديگر بايد معدوميت را بگيريم تا بگوييم اين معدوم است ، ولى او در ذات خودش نه موجود است نه معدوم .\r\n\r\nتقرير ديگر\r\nقبلا سؤالى مطرح شد كه سؤالى بجا بود و آن اينكه اين ماهيت كه ما مىگوييم ، كلى است يا جزئى ؟\r\nمقدمتا بايد بگوييم كه كلى و جزئى دو اصطلاح دارد : يكى كلى و جزئى كه در اصطلاح متعارف منطق به كار مىرود كه مىگويند هر مفهوم يا صورت ذهنى ، يا قابل صدق بر كثيرين است يا قابل صدق بر كثيرين نيست . اگر قابل صدق بر كثيرين باشد مىگوييم كلى است مثل « انسان » و اگر قابل صدق بر كثيرين نباشد مىگوييم جزئى است مثل « زيد » . و ديگر كلى و جزئى كه به معنى شىء غير متشخص و شىء متشخص به كار مىرود ، كه مقصودمان از جزئى يعنى شىء متشخص و متعين كه هر\r\n\r\n\r\n\r\n\r\n","description":"","footnote":"\r\n( 1 ) . كه اين نوعى انطباق است كه در بحث وجود ذهنى دربارهء آن بحث مىكنيم .\r\n","page_name":" 135 ","page_number":135},
  {"content":"\r\n\r\nگونه ابهام از او گرفته شده است .\r\nحال اگر مقصودمان كلى و جزئى به معنى اول باشد كه در منطق مىگويند ، فرق نمىكند ، ماهيت چه كلى باشد و چه جزئى ، امرى است اعتبارى ؛ يعنى همانطور كه مفهوم انسان امرى است اعتبارى مفهوم زيد هم امرى است اعتبارى .\r\nاما اگر مقصودمان از جزئى آن چيزى باشد كه تشخص و تعين دارد و بلكه عين تعين و تشخص است آن ، « وجود » است ؛ يعنى تعين و تشخص جز با وجود به دست نمىآيد . اينجاست كه فارابى با اينكه مسألهء اصالت وجود آنقدرها برايش مطرح نبوده يك حرف خوبى زده است و آن اين است كه هر مفهوم جزئى ما كلى است ؛ يعنى من الآن فكر مىكنم تصورى كه مثلا از آقاى زيد دارم از باب اينكه در خارج كسى كه با اين صورت منطبق مىشود عملا يكى هست ، يك تصور جزئى است ؛ فكر مىكنم اين صورتى كه از او در ذهن من است جز بر يك فرد قابل انطباق نيست و حال اينكه اينجور نيست ؛ اين مفهوم ابا ندارد از اينكه بر عدهء كثير منطبق باشد . اگر بتواند در خارج صد تا آقاى زيد وجود داشته باشد اين مفهوم ابا ندارد از انطباق بر آنها . اگر ما فرض كنيم به فرض محال كه اين آقاى زيد تبديل بشود به صد تا آقاى زيد ، آن مفهوم ذهنى بر همهء اينها قابل انطباق است يعنى تعين و تشخص هيچ وقت از مفهوم بر نمىخيزد ، تعين و تشخص فقط مال همان چيزى است كه موجوديت عين ذات اوست ؛ يعنى تشخص به وجود است . اين حرفى است كه براى اولين بار فارابى عنوان كرد كه گفت تشخص به وجود است . و حتى بوعلى سينا و امثال او اين حرف را در اينجا نگفته‌اند و شايد حرفش را هم قبول نداشتند . فارابى بدون اينكه مسألهء اصالت وجود را طرح كرده باشد ، در باب تشخص قائل شد به اينكه تشخص به وجود است ، كه اين با حرف اصالت وجودىها جور در مىآيد .\r\nاز اينجا معلوم مىشود كه آن كسانى كه مىخواهند با ضميمه كردن ماهيات به يكديگر تشخص را توجيه كنند - كه در فلسفهء هگل همين جور است - به خطا مىروند . خيال مىكنند با ضميمه كردن ماهيات به يكديگر تشخص حاصل مىشود در صورتى كه اگر ما وجود را در كار نياوريم و هى ماهيت روى ماهيت و قيد روى قيد بزنيم ، اگر يك ميليون قيد هم بياوريم باز « كلى » متشخص نمىشود ؛ متشخص\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nبه معنى منحصر به فرد مىشود ، يعنى الآن يك فرد بيشتر ندارد ، ولى متشخص به معنى اينكه ديگر قابليت اينكه افراد زياد نداشته باشد ، نمىشود .\r\nمثلا اگر من بگويم « انسان » ، اين يك كلى است و مبهم است . اين را همه قبول دارند . اگر بعد بگويم « انسان ايرانى » دايره را محدودتر كرده‌ام ، انسان غير ايرانى را خارج كرده‌ام . بعد اگر بگويم « انسان ايرانى مسلمان » باز دايره را محدودتر كرده‌ام .\r\nبعد اگر بگويم « انسان ايرانى مسلمان استاد دانشگاه » دايره را خيلى محدود كرده‌ام .\r\nحال اگر دانشكده‌اش را هم معين كنم و بگويم « استاد دانشكدهء ادبيات » دايره محدودتر شده است و اگر باز قيد ديگرى اضافه كنم و بگويم « استاد كرسى فلان درس » - كه يك درس معينى است - دايره خيلى خيلى محدود شده است ولى باز ممكن است دو سه نفرى باشند كه تمام اين خصوصيات را واجد باشند . حال اگر بگويم « استاد كرسى فلان درس كه خانه‌اش در خيابان فلان ، كوچهء چهارم ، پلاك چندم است » ، شك ندارد كه فقط بر يك فرد منطبق مىشود و بر بيش از يك فرد منطبق نمىشود . اما سخن در اين است كه همهء اينها كلياتى است كه ضميمهء يكديگر شده است . حتى اينكه خانه‌اش در خيابان فلان ، كوچهء چهارم ، پلاك چندم باشد خودش كلى است ؛ يعنى مىشود كه اين خانه نباشد ، خانهء ديگرى باشد ؛ اين خانه را خراب كنند و خانهء ديگرى در اينجا بسازند . همهء اينها كلى است . خود اين مفهوم مشخّص نمىشود . خود اين [ مفهوم 
  ] در ذات خودش ابا ندارد كه هزار تا مصداق اين گونه داشته باشد ، گو اينكه الآن بالفعل براى كسى كه مىخواهد دنبال واقعيت موجود برود يك فرد بيشتر نداريم كه همهء اين خصوصيات را واجد باشد ؛ يعنى اگر يك قاضى بخواهد از نظر قضائى تحقيق كند او به قول خودش ديگر دنبال اين پرت و پلاهاى فلسفى نمىرود ، مىگويد آقا من نشانى را پيدا كردم و جز اين شخص كس ديگرى نيست ، ولى از نظر فلسفى تمام اينها كلياتى است كه اين خصوصيات در ذات خودشان هنوز مبهم‌اند ؛ يعنى ذات اينها اقتضاى تعين و تشخص ندارد . تشخص مال آن چيزى است كه خودش متن واقعيت است و اصلا خودش يعنى واقعيت . تشخص مال همان چيزى است كه موجوديت از مرتبهء ذاتش انتزاع مىشود ؛ يعنى تشخص مال وجود است .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nو اين درست بر عكس حرف هگل است كه « هستى » را بىتعين‌ترين چيزها تصور كرده است و بعد خواسته است با ضميمه كردن هستى با نيستى ، « شدن » به وجود بياورد و بعد ، از « شدن » يك چيز ديگر و بعد هم يك معنى ديگر به وجود بياورد و هى با ضميمه كردن معانى ، حقيقت در خارج درست مىشود ، و حال آنكه با ضميمه كردن معانى و ماهيات حقيقت درست نمىشود . اولا كه هستى جزء ذات نيست ؛ يعنى اين ذاتهايى كه ما مىبينيم هميشه خارج از هستى است ؛ و ثانيا اگر خود هستى يك امر مبهمى باشد هزاران و ميليونها ماهيت هم كه ضميمه كنيم تعين پيدا نمىشود ؛ تعين مال آن چيزى است كه موجوديت عين ذات اوست ؛ يعنى متشخص چيزى است كه تشخص عين ذات اوست ، ذاتش تشخص است « 1 » .\r\n\r\n\r\n\r\n\r\n","description":"","footnote":"\r\n( 1 ) . - اگر تشخص براى ماهيت ذاتى نباشد پس عارضى است .\r\nاستاد : براى ماهيت عارضى است ، بله ، حرف حسابى مىزنيد كه تشخص براى ماهيت امرى است عارضى . تشخص چون خودش مال وجود است و وجود عين واقعيت است پس تشخص براى وجود يعنى براى آن چيزى كه ملأ خارجى را تشكيل داده است ذاتى است ، ولى براى آن چيزى كه ذهن ما آن را به صورت ماهيت تعقل كرده است عارضى است ، كما اينكه خود وجود هم براى ماهيت امرى است عارضى .\r\n- زيادت وجود بر ماهيت معنايش همين است .\r\nاستاد : بله ، زيادت وجود بر ماهيت معنايش همين است .\r\n- بنده مىخواستم اين سؤال را مطرح كنم كه ماهيت را كه شما لا اقتضاى از عدم و وجود هر دو مىدانيد قبل از اينكه وجود عارض او بشود چه حيثيتى دارد ؟\r\nاستاد : شما مىخواهيد بگوييد چه حيثيتى دارد ؟ اصلا ماهيتى كه در واقع قبل از وجود مرتبه‌اى داشته باشد ما نداريم ، نه در ذهن و نه در خارج .\r\n- يعنى اصلا نمىشود انفكاك وجود از ماهيت را تصور كرد .\r\nاستاد : البته ما انفكاك عينى واقعى نداريم ولى انفكاك تحليلى داريم .\r\n- يعنى انفكاك ذهنى .\r\nاستاد : تحليلى ، ذهنى ، بله ؛ يعنى انفكاك تحليلى .\r\n- يعنى تمام اين صحبتها كه مىكنيم اينها انتزاعات ذهنى است ، اينها در عالم خارج هيچكدام تحقق ندارد . در عالم خارج وجود بدون ماهيت ، و ماهيت بدون وجود نداريم ، يعنى وجود مطلق كه وجود هيچ چيزى نباشد نداريم .\r\nاستاد : نه آقا ، اجازه بدهيد ؛ حرف اين است كه در خارج ماهيت با وجود هم نداريم و وجود با ماهيت هم نداريم . حرف ما اين است كه اينكه الآن مىگوييم در خارج وجود را\r\n","page_name":" 138 ","page_number":138},
  {"content":"\r\n\r\n\r\n\r\n\r\n\r\n","description":"","footnote":"\r\nبا ماهيت داريم و ماهيت را با وجود داريم آيا ايندو در خارج به صورت اثنينيّت است ؟\r\n- خير .\r\nاستاد : پس در خارج يكى بيشتر نيست .\r\n- يكى بيشتر نيست ، پس تمام اين انفكاكات انفكاك انتزاعى ذهنى است .\r\nاستاد : نه آقا ، اجازه بدهيد ، من مىخواهم بگويم بر عكس است ، توأم بودنش مال ذهن است نه انفكاك . وقتى كه ما خوب دقت كنيم و تحليل مىكنيم مىبينيم در خارج دو چيزى است كه به صورت زوج و همدوش يكديگر باشند نيست .\r\n- مسلما نيست .\r\n- به صورت منفك هم كه نيست .\r\nاستاد : به صورت منفك هم نيست ، پس چيست ؟ اين تكثيرى است كه ذهن ما كرده است و اين را داراى دو حيثيت و دو جنبه در نظر گرفته است . و در همان درسهاى اول گفتيم كه اين تكثير قطعا به اين صورت است كه يا هر دو ساختهء ذهن است يا هيچكدام ساختهء ذهن نيست و يا يكى از آنها قطع نظر از ذهن پر كنندهء خارج و منشأ آثار خارجى است و ديگرى انتزاع ذهن است كه اين هم دو شق مىشود : يا ماهيت است آن چيزى كه اثر بر او مترتب است و وجود از ماهيت انتزاع مىشود و يا وجود است كه ملأ خارجى را تشكيل مىدهد و ماهيت از آن انتزاع مىشود .\r\n- بنده عرض مىكنم هر دو انتزاعىاند .\r\nاستاد : اگر بگوييد كه هر دو انتزاعى است يعنى هر دو ساختهء ذهن است ، يعنى خارجى در كار نيست ، پس هر چه هست ذهن است .\r\n- ما دو جنبه را لحاظ مىكنيم : يكى جنبهء بودنش را و يكى جنبهء چيستىاش را . اينها در خارج يكى است .\r\nاستاد : شما مىگوييد در خارج يكى است . ولى آيا تكليف اين كثرت را كه ذهن شما ايجاد كرده است مىخواهيم بفهميم يا نه ؟\r\n- آقا از دور يك چيزى مىآيد ، بنده تشخيص نمىدهم كه چيست . مىگويم كه هيچ چيزى نيست . فقط وجودش را تصديق مىكنم ولى از چيستى آن خبر ندارم . بعد كه نزديك آمد مىبينم كه مثلا « اسب » است . اين كه دو چيز نمىشود ، بلكه همان اسبى است كه مىآمده است .\r\nاستاد : در خارج كه به قول شما دو چيز نيست . اما همين يك چيز دو حيثيت دارد و لذا شما مىگوييد اين اسب است و هست .\r\n- هست ، بله . پس اينها ديگر چيست ؟ اينها ديگر همه‌اش زائد است .\r\n- يعنى همانطور كه مىفرمايند ماهيت منهاى وجود ، هيچ چيز نيست و وجود منهاى ماهيت هم هيچ چيز نيست .\r\nاستاد : بله ، حرف همين است ؛ يعنى در اينجا كه بحث مىكنيم وجود منهاى ماهيت نداريم ، و الّا وجود در ذات خودش لازم نيست كه حتما ماهيت داشته باشد ( كه حالا اين مسأله عليحده‌اى است كه بايد در جاى خودش بحث شود ) .\r\n","page_name":" 139 ","page_number":139},
  {"content":"\r\n\r\n\r\n\r\n\r\n\r\n","description":"","footnote":"\r\nسخن اين است كه ما در اين اشيائى كه داريم ، وجود تشخيص مىدهيم و ماهيت تشخيص مىدهيم يعنى دو حيثيت تشخيص مىدهيم ، به دليل اينكه مىگوييم « هست » و « چيست ؟ » . هم مىگوييم « هست » در مقابل « نيست » ، يعنى نيستى را از او طرد مىكنيم ؛ بعد كه گفتيم « هست » مىگوييم : « چيست ؟ » . وقتى كه هست ، ممكن است اسب باشد ، ممكن است انسان باشد ، ممكن است چيز ديگرى باشد .\r\nسخن اين است كه آيا هستى و چيستى دو امرى هستند در خارج كه به يكديگر ضميمه شده‌اند كه الآن در اينجا دو چيز با يكديگر تركيب شده‌اند ، « انسان » كه چيستى است با « هستى » به يكديگر ضميمه شده‌اند ؟\r\nدر اينجا چند وجه قابل تصور است : يكى اين كه اين دو حيثيت هر دو خارجيت دارند به معنى اين كه دو حيثيتى است كه در خارج با وصف دوئيّت به يكديگر ضميمه شده‌اند عين اكسيژن و هيدروژن كه دو عينيت هستند و با يكديگر تركيب مىشوند و آب را به وجود مىآورند . اين با برهان روشن بطلانش ثابت است و چون شما قبول داريد ديگر روى آن بحث نمىكنيم .\r\nوجه ديگر اين است كه ايندو هيچكدام عينيت خارجى و منشأيّت اثر خارجى ندارند ، هر دو را ذهن ساخته است و در ماوراء ذهن نه اين واقعيت دارد نه آن . اين معنايش همان سوفسطائى گرايى و ذهن گرايى مطلق و انكار ماوراء ذهن است .\r\nاين دو وجه بديهىّ البطلان است و ما فيلسوفى كه طرفدار يكى از اين دو شق باشد نداريم . از ايندو كه بگذريم آنچه باقى مىماند كه قابل اين است كه فيلسوف روى آن بحث كند اين است كه از اين دو حيثيتى كه ذهن تشخيص مىدهد يكى ساختهء ذهن است و ديگرى داراى واقعيت خارجى است . يكى از ايندو قطع نظر از ذهن واقعيت را تشكيل داده است و ديگرى را ذهن با تحليل خودش انتزاع كرده است . حال مىخواهيم ببينيم از ايندو كه ذهن تشخيص مىدهد كداميك قطع نظر از ذهن هست و كداميك ساختهء ذهن است ؟ يعنى مىخواهيم ذهن را بشكافيم و ذهن را بشناسيم و ما هميشه گفته‌ايم كه اين مسائل نوعى نقادى ذهن است .\r\n- هيچكدام نمىتواند بدون آن ديگرى در خارج وجود داشته باشد .\r\nاستاد : شما كه قبلا گفتيد در خارج دو چيز نيست ، حالا چطور مىگوييد كه هيچيك بدون ديگرى در خارج نيست ؟\r\n- بنده هم عرض مىكنم در خارج دو چيز نيست ، از هم منفك نيستند .\r\nاستاد : پس شما قائل هستيد كه دو چيزند و منفك نيستند .\r\n- ما ذهنا داريم اين تفكيك را مىكنيم . در خارج چنين تفكيكى نيست .\r\nاستاد : در خارج كه تفكيك نيست يعنى دو تا هستند و منفك نيستند ؟\r\n- خير ، اصلا يك چيز است ، دو چيز نيست .\r\nاستاد : اگر يك چيز است چرا شما دوباره برمىگرديد مىگوييد دو چيز است ؟\r\n","page_name":" 140 ","page_number":140},
  {"content":"\r\n\r\n\r\nتقرير ديگر\r\nاكنون مىخواهيم تقرير ديگر و بيان ديگرى از مطلب بكنيم كه قبلا فقط اشاره‌اى به آن شد . ما مىخواهيم ماهيت اين قضيه را كه مىگوييم فلان چيز هست ، الف هست ، ب هست ، جهان هست ، انسان هست ، در مقابل اينكه مىگوييم الف نيست ، ب نيست ، جهان نيست ، انسان نيست ، از نظر منطقى بسنجيم كه اين چگونه قضيه‌اى است .\r\nبيانى دارند قدماى ما مثل ملا صدرا و بيانى دارند علماى جديد مثل كانت و هيوم . ما اول مطلب را با بيان علماى جديد ذكر مىكنيم و سپس آن را با طرز بيان آنها را تطبيق مىدهيم .\r\nبيان علماى جديد كه از هيوم به بعد و مخصوصا از كانت خيلى مشهور شده است اين است كه قضايا دو گونه‌اند : قضاياى تحليلى و قضاياى تأليفى ؛ و باز قضاياى تأليفى منقسم مىشود به قضاياى تأليفى ما تقدّم و قضاياى تأليفى ما تأخّر .\r\nحال مىخواهيم ببينيم اين قضيه كه مىگوييم : « الف هست » قضيهء تحليلى است يا تأليفى ( اما اينكه تأليفى ما تقدّم است يا تأخّر عجالتا به بحث ما مربوط نيست ) .\r\n\r\nقضاياى تحليلى\r\nقضاياى تحليلى وضع بسيار روشنى دارند . ما قضيه‌اى را تحليلى مىگوييم كه محمول از بطن موضوع استنتاج مىشود ، يعنى موضوع مشتمل بر محمول است ؛ يعنى مفهوم محمول داخل در مفهوم موضوع است و اگر ما بخواهيم موضوع را تعريف مىكنيم در تعريف موضوع اين محمول هست و جزء ذات اوست . مثلا وقتى مىگوييم : « اين خط كميت است » كميت جزء ماهيت و ذات خط است ؛ يعنى كميت چيزى نيست كه بر خط علاوه شده باشد . و يا اگر با فرض پذيرفتن اين مطلب كه ماهيت انسان ، جوهر جسمانى نامى حساس ناطق است ، بگوييم : « انسان جوهر است » ، « انسان جسم است » ، « انسان نامى است » ، « انسان حساس است » ، « انسان\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nناطق است » ، هر كدام از اينها را كه بگوييم قضيه‌اى است تحليلى ؛ و قضاياى تحليلى را احدى انكار نمىكند ، براى اينكه فرض موضوع مستلزم محمول است .\r\n\r\nقضاياى تأليفى\r\nقهرا قضيهء تأليفى يا تركيبى آن قضيه‌اى است كه محمول جزء ذات موضوع نيست ، جزء تعريف موضوع نيست . مثالهاى خيلى روشن و واضحش امور تجربى در عالم خارج است مثل اينكه مىگوييم : « اين جسم گرم است » ، « اين جسم سرد است » ، « اين جسم سفيد است » ، « اين جسم سياه است » . هيچيك از اين محمولها داخل در تعريف موضوع نيست ؛ پس قضيه ، قضيه‌اى است تأليفى .\r\nاكنون ما مىتوانيم بگوييم - گر چه اين حرف را نگفته‌اند - كه قضيهء تأليفى را مىتوان به دو گونه تعبير كرد :\r\n1 . يك وقت مىگوييم قضيه تأليفى قضيه‌اى است كه محمول جزء تعريف موضوع نباشد ؛ يعنى براى تأليفى بودن قضيه همين را كافى بدانيم . اگر اين جور باشد قهرا قضايا منقسم مىشود به تحليلى و تأليفى و شق ديگرى وجود ندارد .\r\n2 . و يك وقت مىگوييم قضيهء تأليفى قضيه‌اى است كه محمول عينيتى و تحققى غير از تحقق موضوع داشته باشد ؛ يعنى موضوع براى خود واقعيتى داشته باشد و محمول هم واقعيت ديگر داشته باشد و اين دو واقعيت با يكديگر نوعى اتحاد پيدا كرده باشند . مثل اينكه مىگوييم « اين جسم سفيد است » كه جسميت واقعيتى است و سفيدى واقعيت ديگر است ، ولى چون سفيدى حلول در جسم دارد و يك نوع پيوستگى ميان اين دو واقعيت و اين دو وجود برقرار است از قبيل پيوستگى عرض با موضوع خودش ، لذا مىگوييم : « اين جسم سفيد است » .\r\nما اگر تعريف دوم را براى قضيهء تأليفى برگزينيم و لازمهء تأليفى و تركيبى بودن را اين بدانيم كه موضوع و محمول دو واقعيت‌اند كه با هم اتصال و اتحاد پيدا كرده‌اند بايد بگوييم : نه ، قضايا منحصر در قضاياى تحليلى و تركيبى نيست ، بلكه شق ديگرى از قضايا نيز داريم .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\n\r\nقضاياى انتزاعى\r\nشقّ ديگر قضايا ، قضايايى است كه در تعريف اول داخل مىشود اما در تعريف دوم داخل نمىشود ، كه اين قضايا را مىتوان قضاياى انتزاعى ناميد . اين قضايا قضايايى هستند كه محمول جزء تعريف موضوع نيست ولى در عين حال تحققى جدا از تحقق موضوع هم ندارد . دو تحقق و دو واقعيت نيستند كه با هم متحد شده باشند ، بلكه هر دو از يك واقعيت انتزاع شده‌اند ؛ يعنى دو مفهومند كه يك مصداق دارند و از نظر مصداق هيچ كثرتى در خارج نيست . همهء امور انتزاعى از اين قبيل است .\r\nمثلا اگر ما بگوييم « انسان ممكن الوجود است » ، در اينجا « امكان » يك امر تحليلى نيست يعنى جزء ماهيت انسان نيست ولى يك امر تركيبى به آن معنا كه وجودى داشته باشد مستقل كه در خارج ضميمه بشود با وجود انسان و دو وجود با هم اتصال و ارتباط پيدا كنند ، اين جور هم نيست ؛ يعنى اينطور نيست كه انسان در خارج قطع نظر از امكان ، وجودى دارد و امكان هم وجودى دارد ( مثل قيام و زيد ) و ايندو با يكديگر پيوند خورده‌اند . حتى ما قبل از حكم به وجود انسان حكم به امكان مىكنيم و مىگوييم انسان ممكن است كه وجود داشته باشد . پس اين حكم متعلق به مرتبهء ذات انسان است . انسان در مرتبهء ذات خودش ممكن است . امكان صفتى است كه از ذات انسان انتزاع مىشود بدون اينكه اين صفت انتزاعى يك ما بازاء خارج از خود آن موضوع داشته باشد .\r\nمسألهء « وحدت » نيز از همين قبيل است . وقتى مىگوييم « اين انسان واحد است » يعنى انسان در خارج وجودى جدا از وحدت ندارد ؛ اينطور نيست كه وحدت ، وجودى باشد و انسان هم وجودى ديگر و اين دو وجود به يكديگر متصل شده باشند ؛ بلكه از حاقّ وجود اين « انسان » وحدت انتزاع مىشود .\r\nپس اگر هر قضيه‌اى را كه در آن ، محمول خارج از ذات موضوع باشد تأليفى بدانيم همهء قضاياى انتزاعى ، تأليفى است ولى اگر قضيهء تأليفى را قضيه‌اى بدانيم كه محمول وجودى داشته باشد در كنار وجود موضوع و دو وجود با يكديگر متصل و\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nمرتبط باشند به همان نحو كه قيام و انسان چنين در هم آميختگى پيدا مىكنند ، آن وقت ديگر قضاياى انتزاعى را نمىتوان تأليفى دانست ؛ يعنى تعريف اول ما ، هم شامل خارج محمولها مىشود هم شامل محمول بالضميمه‌هاى اصطلاحى ، ولى تعريف دوم شامل « محمول بالضميمه » نمىشود و فقط شامل « خارج محمول » مىشود .\r\n\r\nقضيهء ثنائيّه چگونه قضيه‌اى است ؟\r\nتا اينجا مطلب روشن شد . اكنون مىخواهيم ببينيم قضيهء « انسان موجود است » يا « الف موجود است » چگونه قضيه‌اى است ؛ آيا قضيهء تحليلى است به اين معنا كه محمول جزء ذات موضوع است ؟ يعنى وقتى مىگوييم « انسان » موجود بودن هم برايش فرض شده است ؟ يعنى در تعريف « انسان » موجوديت اخذ شده است ؟ اگر اين جور باشد پس قضيهء « انسان معدوم است » غلط است و انسان را هميشه بايد بگوييم موجود است ، يعنى فرض عدم براى او محال است ، زيرا موجود بودن جزء ذات اوست . مسلّم است كه اين جور نيست و بحث « زيادة الوجود على الماهيّة » براى توضيح همين مطلب بود كه موجوديت جزء ذات ماهيت نيست ؛ يعنى قضيهء « انسان موجود است » يك قضيهء تحليلى نيست .\r\nآيا اين قضيه يك قضيهء تأليفى و تركيبى است به آن معنا كه محمول و موضوع دو عينيت داشته باشند در كنار يكديگر ولى دو عينيت به هم آميخته به آن نحو كه مىگوييم « انسان سفيد است » و « اين آب گرم است » ؟ قطعا اين جور هم نيست ؛ يعنى وقتى مىگوييم « انسان موجود است » اين جور نيست كه انسان قطع نظر از وجود واقعيتى دارد كه وجود به واقعيت انسان ضميمه مىشود ؛ چون ما در قضيهء « انسان موجود است » نمىخواهيم بگوييم براى انسان موجود « وجود » وجود دارد ، بلكه مىخواهيم از همان خود واقعيتش خبر بدهيم . پس قضيهء تركيبى به اين معنا كه قطعا نيست .\r\nپس اين قضيه اگر تركيبى و تأليفى باشد كه حتما هم هست ( چون اگر گفتيم هر قضيه‌اى كه تحليلى نيست پس تأليفى است اين قضيه نيز چون تحليلى نيست پس\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nتأليفى است ) ، تأليفى به آن معناست كه در خارج يك چيز است كه به آن مىگوييم « وجود » و به همان مىگوييم « انسان » . از ايندو يكى از ديگرى انتزاع شده است مثل همان مثالهاى انتزاعى كه قبلا ذكر كرديم ؛ منتها امر دائر است ميان اينكه آن چيزى كه منشأ انتزاع است همين انسان باشد كه موجوديت از او انتزاع مىشود ، همانطور كه امكان از او انتزاع مىشود و همانطور كه از انسان موجود وحدت انتزاع مىشود ، و اينكه منشأ انتزاع وجود باشد و انسان از او انتزاع بشود . ما يكى از ايندو را الزاما بايد انتخاب كنيم .\r\nاگر ما بگوييم « وجود » از « انسان » انتزاع مىشود ، يعنى آن چيزى كه در خارج است قطع نظر از ذهن ما انسان بما هو انسان است و اصلا وجود و تحقق و حقيقت امور انتزاعى است ، اين مىشود « اصالت ماهيت » .\r\nاما اگر بگوييم از ايندو « انسان » صلاحيت ندارد كه موجوديت از حاقّ ذاتش انتزاع بشود - يعنى اگر ما نظر به ذات انسان بكنيم او نه استحقاق حمل موجوديت را دارد و نه استحقاق حمل معدوميت را ، مىتواند موجود باشد و مىتواند معدوم باشد و لذا مىگوييم ممكن الوجود است - بلكه موجوديت و تحقق و حقيقت مال همان چيزى است كه عين خارج را تشكيل داده است ، اين مىشود « اصالت وجود » .\r\nبنا بر اصالت وجود از هر مرتبه‌اى از مراتب وجود يك ماهيت انتزاع مىشود به اين معنى كه آن چيزى كه موجود است و موجوديت عين ذات اوست او همان وجود است ولى از مرتبهء وجود كه عين عينيت است و هيچ وقت هم به ذهن ما نمىآيد و محال است كه به ذهن ما بيايد ، يك ماهيت انتزاع مىشود . ما با هر گونه از گونه‌هاى وجود ، يعنى با هر مرتبه‌اى از مراتب وجود برخورد مىكنيم يك تصوير در ذهن ما پيدا مىشود كه اين مىشود « ماهيت » . پس ماهيت قالب شىء خارجى است كه در ذهن ما آمده است يعنى آن چيزى كه خارج است و متن خارج را تشكيل مىدهد وجود است ، وقتى كه ما با آن وجود عينى در خارج تماس بگيريم ذهن ما از او يك نوع صورت بردارى و قالب‌گيرى مىكند كه اسمش در اينجا مىشود « انسان » ، از شىء ديگر صورت‌بردارى مىكند اسمش مىشود چيز ديگر ، و از شىء ديگر صورت بردارى مىكند اسمش مىشود چيز ديگر . پس وقتى مىگوييم انسان وجود\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nدارد يعنى انسان حقيقت دارد ، اين يك امر انتزاعى است . چون « انسان » از « حقيقت » گرفته شده و انتزاع شده است لذا مىگوييم : « انسان حقيقت دارد » ؛ يعنى اين صورت ذهنى من به نام ماهيت « انسان » از يك چيزى گرفته شده است كه او عين حقيقت و عين موجوديت است .\r\nپس قضيهء « انسان موجود است » نه قضيهء تحليلى است مثل اينكه مىگوييم :\r\n« انسان حيوان است » و نه قضيّهء تركيبى انضمامى است مثل اينكه مىگوييم : « انسان سفيد است » و حتى نه قضيهء تأليفى انتزاعى است از قبيل اينكه مىگوييم : « انسان ممكن است » .\r\nچرا حتّى قضيهء تأليفى انتزاعى نيست ؟ براى اينكه اگر قضيهء « انسان موجود است » مثل قضيهء « انسان ممكن است » قضيهء تأليفى انتزاعى بود بايد « انسان » كه موضوع است منشأ انتزاع باشد و محمول ، انتزاعى و حال آنكه اينجا قضيه بر عكس است ، موضوع از محمول انتزاع شده است . ولى ذهن ما به دليل عموميت اين موضوع و اينكه هميشه خاص را موضوع قرار مىدهد و عام را محمول ، آمده است موضوع را به جاى محمول گرفته است و محمول را به جاى موضوع ، و اشتباه از همين جا پيدا مىشود ؛ يعنى قضيهء واقعى اين است : الوجود انسان ، الوجود شجر ، الوجود حجر .\r\nپس ما در باب ماهيت و وجود به نوعى قضيه مىرسيم كه با تمام قضاياى ديگر اختلاف دارد ؛ نه قضيهء تحليلى كانتى است كه محمول جزء ذات موضوع باشد و نه قضيهء تأليفى انضمامى است مثل اينكه مىگوييم « انسان سفيد است » و نه حتى قضيهء تأليفى انتزاعى است از نوع اينكه مىگوييم : « انسان ممكن است » كه موضوع منشأ انتزاع است و محمول از آن انتزاع شده است .\r\nو اما اينكه كانت مىگويد وجود محمول حقيقى نيست ، اگر بگويد محمولى است كه در واقع موضوع است حرف درستى است . و اما بعضى از جهت اينكه دچار يك اشكال شدند گفتند كه وجود محمول حقيقى نيست . آن اشكال مهم نيست و آن اين است كه خيال كردند هر محمولى كه عارض موضوع مىشود مفاد محمول « ثبوت شىء لشىء » است و ديدند اين در همه جا درست در نمىآيد . مثلا در قضيهء « انسان موجود است » چه بگوييم ؟ يك وقت مىگوييم اين قضيه نيست و حال آنكه واقعا\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nقضيه است . هگل هم مىگويد اين قضيه نيست ، ولى واقعا قضيه است . بعضى گفته‌اند اگر قضيه است پس چرا ثبوت شىء لشىء نيست ؟ اين اشكالى است كه مطرح بوده است . فخر رازى يك جور خواسته است در برود و ديگران جور ديگر . بالاخره ملا صدرا آمد و گفت چه ضرورتى دارد كه شما فرض كنيد هر قضيه‌اى بايد حكم به ثبوت شىء لشىء باشد ؟ قضايا دو جور است : قضايايى كه حكم به « ثبوت شىء لشىء » است ؛ و گونه‌اى ديگر از قضايا داريم كه در آنها محمول نفس ثبوت موضوع است نه « ثبوت شىء للموضوع » « 1 » .\r\n\r\n\r\n\r\n\r\n","description":"","footnote":"\r\n( 1 ) . - اين همان موضوع كون بسيط رابط است ؟\r\nاستاد : موضوع وجود محمولى و وجود رابط است ، يا گاهى هم مىگويند مفاد هل بسيط و هل مركّب ، و يا مىگويند قضيهء ثنائيه و قضيهء ثلاثيه .\r\n","page_name":" 147 ","page_number":147},
  {"content":"\r\n\r\n\r\n6 . اصالت وجود\r\n\r\nدليل پنجم\r\nدليل ديگرى براى اصالت وجود ذكر شده است كه همان برهان ششم مىشود كه حاجى در منظومه آورده است :\r\n لو لم يوصّل وحدة ما حصلت * اذ غيره مثار كثرة أتت \r\nمقدمتا ما بايد مسأله حكم را فعلا در قضاياى حمليه « 1 » مورد بررسى قرار دهيم .\r\nاين حرفى است كه هم قدما گفته‌اند و بدان توجه داشته‌اند و هم فلاسفهء جديد مثل هگل و امثال او گفته‌اند كه وقتى حكم مىكنيم و مىگوييم « الف ب است » در اينجا قطعا يك اختلاف بايد وجود داشته باشد و يك اشتراك و اتحاد .\r\nاگر اختلاف وجود نداشته باشد يا بايد بگوييم قضيه غلط است و يا بايد بگوييم قضيه بىفايده و به قول هگل ابلهانه است ، چون قضيه را از نظر فايده‌اش القا مىكنند .\r\nاگر كسى بگويد : « آنچه در جوى مىرود آب است » ما به او مىخنديم ، و اگر كسى بگويد : « آنچه در جوى مىرود آن چيزى است كه در جوى مىرود » بيشتر بايد به او\r\n\r\n\r\n\r\n\r\n","description":"","footnote":"\r\n( 1 ) . چون بسيطترين قضايا ، قضاياى حمليه است . بعد ، از قضاياى حمليه قضاياى شرطيه به وجود مىآيد .\r\n","page_name":" 148 ","page_number":148},
  {"content":"\r\n\r\nبخنديم ، چون محمول عين موضوع مىشود ، ولى معنايش اين نيست كه دروغ است .\r\nاين قضيه از كمال راستى و كمال وضوح به درد نمىخورد . از بس راست است و از بس راست بودنش واضح است مفيد فايده نيست . قضيهء « الف الف است » همين طور است . پس در قضيه بايد بين موضوع و محمول يك اختلافى باشد و اما اگر موضوع و محمول صد در صد يكى باشند نمىگوييم قضيه دروغ است كه نقيضش صادق باشد ، يعنى نمىگوييم « الف الف است » دروغ است كه « الف الف نيست » راست باشد ، بلكه مىگوييم قضيه از بس راست است بىفايده است .\r\nالبته اين را هم مىگوييم كه اختلاف گاهى به نحو اجمال و تفصيل است و همين كافى است براى مفيد بودن . مثلا در تعريفات ، موضوع عين محمول است ، فقط موضوع مجمل است و محمول مفصل ؛ يعنى وقتى كه موضوع را بشكافيم همان محمول به وجود مىآيد ؛ يعنى محمول تجزيه شده و تحليل شدهء موضوع است ، فايده‌اش اين است كه اجزائى را كه در ماهيت هست به ما نشان مىدهد . همانطور كه مثلا آب در خارج قبل از اينكه آن را تجزيه كنيم دو عنصر در او هست و با تجزيه آنها را از هم جدا مىكنيم ، در مفهوم « انسان » نيز حيوانيت و ناطقيت وجود دارد و وقتى مىگوييم « الانسان حيوان ناطق » اين دو جزء را از هم جدا مىكنيم .\r\nپس در هر قضيه بايد بين موضوع و محمول يك اختلافى باشد و لو به نحو اجمال و تفصيل .\r\nدر هر قضيه بايد يك اتحادى هم ميان موضوع و محمول باشد . اگر هيچ وحدتى ميان موضوع و محمول نباشد ، قضيه نيست ، چون قضيه حكم به اتحاد است .\r\nدو چيزى كه هيچ گونه وحدتى ندارند قضيهء حاصل از آن دو دروغ است مثل اينكه بگوييم « انسان سنگ است » . پس ما يك مناط وحدتى هم مىخواهيم .\r\nحالا مىرويم سراغ قضايا : وقتى مىگوييم انسان نويسنده است ؛ انسان خندان است ؛ انسان ايستاده است ؛ انسان سفيد است ؛ سياه است ، گرم است ، سرد است ؛ در اينجا يك اختلافى هست كه اختلاف مفهومى و ماهيتى است . انسان يك ماهيتى دارد و گرمى ماهيت ديگر ؛ آن عرض است و اين جوهر . بعد ما مىآييم و از اين مشتقى مىسازيم و مىگوييم انسان نويسنده است ، انسان ايستاده است . پس در اينجا دو ماهيت است ، ماهيتى جوهر است و ماهيتى عرض ، كه اينها به نوعى با يكديگر اتحاد دارند ؛ ما مىخواهيم ببينيم مناط اتحاد در اينجا چيست .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nمناط اتحاد را يا بايد بگوييم عدم است يا ماهيت است يا وجود . از اين سه خارج نيست .\r\nعدم كه واضح است نمىتواند مناط اتحاد باشد ، زيرا عدم يعنى نيستى ، يعنى اتّحادى نيست . در قضاياى سالبه چون سلب اتحاد مىكنيم مىتوانيم بگوييم كه رابطه « نيستى » است ( تازه در آنجا هم اين تعبير درست نيست ) ولى در قضاياى موجبه نمىشود گفت كه رابطه « نيستى » است .\r\nماهيت هم اگر مناط اتحاد باشد كه مثل خود يكى از اينهاست ؛ يعنى مثل اين است كه ما بگوييم انسان ، كاتب ، قائم ، سفيد ، سياه . از اينها قضيه برقرار نمىشود .\r\nپس ماهيت هم نمىتواند بين موضوع و محمول اتحاد ايجاد كند . پس اتحاد اينها در چيست ؟\r\nاتحاد اينها در وجود است ؛ يعنى اينها ماهيتهاى متعددى هستند كه در وجود واحد جمع شده‌اند . يك وجود است كه مصداق انسان است و مصداق كاتب است و مصداق قائم است و مصداق ابيض است و مصداق حارّ است . اتحاد اينها در وجود است و يك وجود است كه مصداق همهء اينهاست . حال مىگوييم اگر وجود امر انتزاعى و اعتبارى باشد پس معناى اينكه اينها با يكديگر متحد هستند اين است كه اينها در يك امر اعتبارى با هم يكى هستند نه در يك امر واقعى ؛ پس در واقع انسان و كتابت با يكديگر متحد نيستند . اگر ميليونها ماهيت را به يكديگر ضميمه كنيم تا پاى وجود را در ميان نياوريم اينها با يكديگر متحد نمىشوند . تشبيهى كه اينها مىكنند اين است كه مىگويند وجود آن چيزى است كه مثل اين رشتهء تسبيح دانه‌ها را با يكديگر متحد مىكند . چون ماهيتها ملاك و مناط كثرتند و هر ماهيتى در ذاتش غير از ماهيت ديگر است ، پس اگر پاى وجود به عنوان يك واقعيت در كار نيايد ، يعنى وجود هم بشود يك مفهوم ، يعنى يك امر اعتبارى ساختهء ذهن كه در واقعيت از او خبرى نيست ، آن وقت هيچ قضيه‌اى در عالم صدق نمىكند . اين است كه مىگويد : « لو لم يؤصّل » يعنى اگر وجود اصيل و واقعى و عينى و عين عينيت نباشد و امر اعتبارى باشد « وحدة ما حصلت » هيچ وحدتى در قضايا برقرار نمىشود ( البته تنها قضاياى ذهن ما منظور نيست ، بلكه مصداق خارج را هم شامل مىشود ) ، چرا ؟ « اذ غيره مثار كثرة أتت » زيرا غير وجود - كه مقصود ماهيت است - مثار ( يعنى محل پراكندگى و منشأ ) كثرت آمده است .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nماهيتها در ذاتشان با همديگر تباين دارند و لذا هيچ دو تعريفى با يكديگر يكى نمىشود . كتابت يك تعريف دارد ؛ انسان يك تعريف دارد ؛ قيام يك تعريف دارد ؛ بياض يك تعريف دارد ؛ يعنى هر كدام يك ذات و يك ماهيت دارند مستقل از ديگرى . اين است كه مىگوييم ماهيات مناط كثرتند . ولى وجود است كه اينها را با همديگر در يك جا جمع مىكند و لذا مىگوييم اين انسان كاتب است ؛ يعنى اين وجود است كه هم مصداق انسان است و هم مصداق كاتب و هم مصداق قائم و هم مصداق ابيض و هم . . . « 1 »\r\n\r\n\r\n\r\n\r\n","description":"","footnote":"\r\n( 1 ) . - حالا كه در خارج يك وجود است كه هم مصداق انسان است و هم مصداق كاتب و هم مصداق قائم و . . . ، پس چه چيز مناط كثرت مىشود .\r\nاستاد : درست است ؛ اين سؤال شما قبول است كه پس چه چيزى مناط كثرت مىشود . در اينجا دو مسألهء متقابل با يكديگر مطرح است كه بحث آنها در آينده خواهد آمد .\r\nيك مسأله اين است كه آيا از كثير بما هو كثير معنى واحد قابل انتزاع هست يا نه ؟ پاسخ اين است كه نه ، چنين چيزى محال است ؛ يعنى محال است كه ما چند چيز داشته باشيم كه هيچ جهت وحدت در اينها نباشد ولى ذهن ما يك معنى بسازد كه بر هر يك از آنها منطبق باشد .\r\nمسألهء ديگر اين است كه آيا از واحد بما هو واحد مىشود كثير انتزاع كرد يا نه ؟ پاسخ اين است كه بلى ، اين مسأله دو جور است و هر دو جورش هم ممكن است :\r\nيكى اين كه آن واحد در واقع داراى شؤون متعدد و حيثيات متعدد و مراتب متعدد نباشد .\r\nو يكى اين كه در عين وحدت مراتب و شؤون متعدد داشته باشد .\r\nمثل اين است كه ما يك آب واحدى در اينجا داشته باشيم كه اين اب تعينات مختلف داشته باشد ، مثلا اينجايش دايره مانند باشد ، آنجايش زاويه‌دار باشد ، اينجايش به يك نحو باشد و آنجايش به نحو ديگر باشد ؛ ما مىتوانيم به اعتبار حيثيات مختلفى كه در خود اين آب هست ديدهاى مختلفى از آن پيدا كنيم . مثل عكسهاى مختلف از يك شىء است كه از جنبه‌هاى گوناگون آن شىء برداشته مىشود ؛ شما از يك موجود از جنبه‌هاى مختلف عكسهاى مختلف برمىداريد ، چون داراى اين جنبه‌هاى مختلف هست ؛ و حتى در جايى كه شىء واحد بما هو واحد هم باشد ذهن انسان اين خصلت را دارد كه مىتواند زاويهء ديد را براى خودش مختلف كند ، كه اين باز مثل اين است كه شما بخواهيد از يك منظره عكس برداريد ، دوربين عكاسى را در وضعهاى مختلف قرار مىدهيد ، دورش مىكنيد ، نزديكش مىكنيد ، تاريكش مىكنيد ، روشنش مىكنيد تا عكسهاى مختلف از آن بگيريد . پس ، از اين جهت اشكالى نيست كه از واحد ، كثير مىشود انتزاع كرد . قدر مسلّم در كثيرى كه يك نوع وحدت در عين كثرت داشته باشد ( چون ما در باب وجود خواهيم رسيد به وحدت در عين كثرت ) ، نوعى كثرت كه به وحدتش مضر نيست ، [ مىتوان مفاهيم متعدد انتزاع كرد 
  ] . به هر حال اين بحثى است كه در آينده خواهد آمد .\r\n","page_name":" 151 ","page_number":151},
  {"content":"\r\n\r\n\r\n\r\n\r\n\r\n","description":"","footnote":"\r\n- وقتى مىگوييم : « انسان كاتب است » و « انسان موجود است » آيا اين دو تا « است » يك معنى دارد ؟\r\nاستاد : « است » ها يك معنى دارند ، بله ، سؤال خوبى فرموديد . در فارسى شايد اين مسأله غلط انداز باشد ولى در عربى شايد اين جور نباشد . در زبان فارسى رابطه را با كلمه‌اى مانند « است » بيان مىكنيم ، مىگوييم : « زيد موجود است » ، « زيد كاتب است » ؛ و مىگويند يونانيها هم بجاى « است » ، « استين » داشته‌اند و لذا مىگويند شايد زبان يونانى و فارسى از يك ريشه باشند . اين « است » فقط بيان اتحاد را مىكند خواه اين اتحاد از قبيل ثبوت الشىء باشد و خواه از قبيل اتحاد شىء با شىء يا ثبوت شىء له باشد ؛ يعنى ما به لفظ نبايد كار داشته باشيم ، بايد عمل ذهن را تحليل كنيم . عمل ذهن در « انسان موجود است » و در « انسان كاتب است » دو جور عمل است . لغت اينها را از يكديگر تفكيك نكرده است ، ولى عمل دو جور عمل است ؛ يعنى وقتى كه ما مىگوييم : « انسان موجود است » اگر حاق ذهن خودمان را بشكافيم مىبينيم كه حكم مىكنيم به « ثبوت الانسان » . در اينجا به اصطلاح وجود رابط نداريم . وجود رابط آن است كه مىآيد ميان موضوع و محمول رابط قرار مىگيرد . اينجا وجود رابط نيست ، فقط اتحاد است و بس . اما در « انسان كاتب است » وجود رابط است ، يعنى اگر ذهن خودمان را بشكافيم مىبينيم « انسان كاتب است » به اين معنى است كه : « انسان هست كاتب » يعنى موجود له الكتابة . در اينجا يك وجود رابط است ، يعنى انسانى داريم و كاتبى و « است » ى . آن « است » هست ، اتحاد هست ؛ علاوه بر اينها يك چيزى كه اسمش را مىگذارند « وجود رابط » يعنى يك چيزى كه يك تصور خاص ذهنى است وجود دارد ؛ يعنى اين دو قضيه از نظر ادبى و از نظر دستور زبان - چه دستور زبان فارسى و چه دستور زبان عربى - هيچ فرقى ندارند ولى اگر عمليات ذهن را مورد دقت قرار دهيم ايندو با يكديگر فرق مىكنند .\r\n- تازه خود وجود رابط هم يك جور نيست ، بلكه يك وقت هست كه ما اتحاد ذات و صفت را ثابت مىكنيم ، يك وقت نسبت ميان دو چيز را بيان مىكنيم و يك وقت دخول فرد تحت نوع را بيان مىكنيم . ما يك قسم نداريم ، بلكه اقسام داريم .\r\nاستاد : بله ، درست است ، اين اقسام هست . راسل و امثال او هم به اين مطلب توجه كرده‌اند و توجه خوبى هم هست و يك وقتى بايد اينها را هم بررسى كنيم .\r\n- فرق بين « هست » و « است » هم به همين مطلب برمىگردد .\r\nاستاد : درست است ، اتفاقا همين جور است . « هست » مرادف است با « موجود » عربى كه هميشه محمول قرار مىگيرد و به تعبير ديگر معنى اسمى است ، يعنى يك معنى و تصور مستقل است . اما « است » معنى ارتباطى و معنى حرفى دارد ، يعنى استقلال ندارد .\r\nدر عربى « است » نداريم و مفاد « است » را همان اعراب به صورت مبتدا و خبر مىفهماند ، ولى در فارسى چون اعراب وجود ندارد كلمهء « است » به كار مىرود و اين مطلب از نظر ادبا هم ثابت و مسلّم است . در قديم مقاله‌اى از عباس اقبال مىخواندم كه خيلى جانسوز گله كرده بود و ناراحت شده بود . آخر اين ادبا حساسيت عجيبى نسبت به مسائل ادبى دارند كه اگر فحش ناموسى به آنها بدهند برايشان خيلى آسانتر است تا يك غلط ادبى بشنوند . گله كرده بود و اظهار ناراحتى از راديو ايران كه به سبك فرنگى مىگويد « اينجا\r\n","page_name":" 152 ","page_number":152},
  {"content":"\r\n\r\nمطلب ديگرى حاجى در اينجا ذكر كرده است كه ضمنا احالهء به آينده هم هست ، چون بحثش به تفصيل در آينده خواهد آمد و اين فقط اشاره‌اى است به بحثهاى آينده ، و ما هم نمىخواهيم به تفصيل آن را عرض كنيم . مىگويد :\r\n\r\n\r\n\r\n\r\n","description":"","footnote":"\r\nتهران » ؛ گفته بود « اينجا تهران » كه زبان ما نيست ، در زبان ما بايد گفت : « اينجا تهران است » . خلاصه خيلى ناراحت شده بود و جانسوز گله كرده بود كه هيچ پدر كشته‌اى چنين گلهء جانسوزى نكرده است .\r\n- مرحوم قزوينى هم همين‌طور بود .\r\nاستاد : بله ، ادبا معمولا همه‌شان همين جورند .\r\n- دكتر نصر در يك مقاله‌اى نوشته بود كه مرحوم پدرم نوشته بود : « ترياك اعلا موجود است » ؛ گفته بودند كه ترياكت مردم را كشت و اعلايت هم من را .\r\n- اعلى را با الف نوشته بود .\r\n- هلاكو آمده بود برادر دكتر نصر - همين مرحوم دكتر نصر - را در وزارت دارايى كشته بود . من بچه بودم ، يادم هست . بعد رفته بودند به او خبر برده بودند كه هلاكو برادرت را كشت ، گفته بود : هلاكو نكشت . گفت : آخر چگونه نكشت ! من الآن از آنجا مىآيم . گفت : نه بابا ، هلاكو كشت .\r\nاستاد : بله ، اين يك حقيقتى است . يك نفر اديب آنچنان غرق در ادبيّت مىشود كه خودش مىشود همان ادبيّت . اصلا خودش را فراموش مىكند . همين ادباى قديم يك مطلبى را نقل مىكنند كه اديبى از جايى رد مىشد ديد بالاى سر در خانه‌اى آيهء قرآنى نوشته شده كه [ اعراب آن 
  ] طبق قواعد عربى بايد « انّ » باشد ولى « انّ » نوشته شده است . اين اديب رد مىشد و خون جگر مىخورد . به يك عده‌اى هم گفت فايده نكرد .\r\nآخر خودش تصميم گرفت كه شب هنگام نردبانى ببرد و به ديوار بگذارد و آن را اصلاح كند . شب هنگام وسايل لازم و اسباب كار را برداشت و رفت . اتفاقا در آن ايام دزدى هم زياد انجام مىشد . مأمورين كه او را با نردبان و اسباب كار ديدند فورا دستگيرش كردند و فردا صبح او را به عنوان دزد بر الاغ وارونه سوار كرده و دور شهر مىگرداندند . اتفاقا يكى از رفقايش او را ديد . ان اديب اظهار تأسف كرد و گفت : من خيلى ناراحتم . رفيقش خيال كرد كه او از اين وضع ناراحت است گفت : من چه خدمتى مىتوانم به تو بكنم ؟\r\nگفت : اگر تو يك خدمت بكنى خيلى از تو ممنون مىشوم ؛ اين منادى دارد فرياد مىكشد و مىگويد : « هذا جزاء السّرقة » ؛ سرقة غلط است ، سرقة درست است ؛ برو به او بگو كه بگويد : « هذا جزاء السّرقة » .\r\n- « است » در جملهء « وجود موجود است » چه نوع است‌ى است ؟\r\nاستاد : « است » ى كه بيان رابطه مىكند . قضيهء « وجود موجود است » از نوع قضاياى تحليلى مىشود ، البته تحليلى به معنى انتزاعياتى كه از حاق ذات انتزاع مىشود نه از قبيل « انسان موجود است » .\r\n","page_name":" 153 ","page_number":153},
  {"content":"\r\n\r\n ما وحّد الحقّ و لا كلمته * الّا بما الوحدة دارت معه \r\nمقصود اين است كه مسائل توحيد ، چه توحيد ذات و چه توحيد كلمات ( كه منظور همان توحيد فعل است ) ، همهء آنها جز با اصالت وجود حل نمىشود . توحيد ذات و توحيد افعال تحقق نمىپذيرد مگر به آن چيزى كه وحدت دائر مدار اوست كه مقصود « وجود » است . حاجى توحيد صفات را ديگر در شعر نگنجانده است و در شرح آورده است .\r\nتا اينجا بحث اصالت وجود به پايان رسيد . بحث اشتراك معنوى وجود و زيادت وجود بر ماهيت را هم قبلا خوانده‌ايم ، پس بحث آيندهء ما دربارهء اين مسأله خواهد بود كه « الحقّ انّيّته صرفة » « 1 » .\r\n\r\n\r\n\r\n\r\n","description":"","footnote":"\r\n( 1 ) . - مسأله‌اى كه براى من مطرح است اين است كه اهميت بحث اصالت وجود و اعتباريت ماهيت واقعا تا چه اندازه است ؟ يعنى طرح مسأله كه مىشود به نظر مىرسد كه مطلب بديهى است براى اينكه اصالت را كه تعريف مىكنند مىگويند يكى از معانى اصالت اين است كه خارجيت داشته باشد ، تحقق داشته باشد ؛ آن وقت بعدا وجود را هم به همين معنا مىگيرند . از آن طرف اعتباريت را به معناى ذهنى بودن مىگيريم و بعد در آخر نتيجه مىگيريم كه اصلا ماهيت يعنى صورت ذهنى عالم خارج . آن وقت اين سؤال پيش مىآيد كه آيا اصالت يكى از همان صفات وجود نيست ، يعنى ايندو بيان يك مطلب نيست ؟ و آيا اعتباريت لازمهء ماهيت نيست ؟\r\nوقتى كه ماهيت امر ذهنى باشد چه لزومى دارد كه ثابت شود اعتبارى است ؟ اصلا اعتباريت جزو خود ماهيت است .\r\nبه عبارت ديگر از اول كه اين بحث را آغاز مىكنند وجود و ماهيت را چه جور طرح مىكنند كه آن وقت مشكل پيدا مىشود كه آيا اعتبارى است يا اصيل ؟ چرا از اول نمىآيند ماهيت را تعريف كنند ، وجود را هم تعريف كنند - با اينكه مىدانم وجود قابل تعريف نيست - و مشخصات آنها را ذكر كنند تا بعد مسأله به راحتى حل شود ؟\r\nيعنى اين نتيجه‌اى كه در پايان بحث به آن مىرسند كه ماهيت آن نقشى است كه از وجود خارجى در ذهن باقى مىماند ، از اول بگويند منظور از ماهيت اين است ، بعد اعتبارى بودنش هم مشخص است ؛ ديگر لازم نيست ثابت كنند ماهيت غير اصيل است .\r\nاستاد : نه ، اين كه نمىشود آن چيزى را كه بعدا ثابت مىشود از اول جزء تعريف قرار دهيم .\r\nاينكه مىگوييم ماهيت آن نقشى است كه از واقعيت عينى در ذهن نقش مىبندد و آنچه كه منشأ اثر و مناط خارجيت است و ملأ خارجى را تشكيل مىدهد حقيقتى است كه خود آن حقيقت قابل اينكه به ذهن بيايد نيست و فقط تصويرى از او به نام ماهيت در ذهن ما مىآيد ، اين مطلبى است كه بعدا ثابت مىشود ، و الّا نظريهء ديگر غير از اين است ؛ نظريهء ديگر اين است كه آن چيزى كه الآن در ذهن ما آمده است عين همان است كه خارج را پر كرده است . اصلا هستى و وجود يك مفهوم انتزاعى است كه از ماهيات انتزاع مىشود . آن چيزى كه خارج را پر كرده و منشأ آثار است عين همان چيزى است كه الآن در ذهن شما آمده است ؛ يعنى اين چيزى كه در ذهن شما آمده موطنى دارد در ذهن شما و يك موطن ديگر دارد كه نفس خارج است كه او قطع نظر از ذهن شما در\r\n","page_name":" 154 ","page_number":154},
  {"content":"\r\n\r\n\r\n\r\n\r\n\r\n","description":"","footnote":"\r\nموطن خارج هست ؛ و اينكه مىگوييم او در موطن خارج هست ، اين به اصطلاح « ضيق خناق » است كه اينطور تعبير مىكنيم ؛ مقصود اين است كه او همان چيزى است كه خارجيت را تشكيل مىدهد .\r\n- يعنى در اين مورد هيچ تمايزى بين آنچه كه در ذهن وجود دارد و آنچه كه در خارج است گذاشته نمىشود ؟\r\nاستاد : تمايز اين است كه در دو موطن است : وجودى در اينجا دارد و وجودى در آنجا ، يا ظهورى در اينجا دارد و ظهورى در آنجا ، يا آثارى در اينجا دارد و آثارى در آنجا ، ولى « اين » است ؛ يعنى همين نفس ماهيت كه الآن يك وجود در ذهن شما دارد عين همين است كه در خارج است ؛ يعنى آن چيزى كه در خارج است و منشأ آثار است همين است و وراى اين چيزى نيست .\r\n- آن وقت اينها وقتى مىگويند « انسان هست » وجود را چگونه در نظر مىگيرند ؟\r\nاستاد : « انسان هست » از نظر آنها يعنى اينكه انسان ذاتى است كه از او ذهن انتزاع مىكند هستى را . اصالت ماهيتى مىگويد وقتى مىگوييم « انسان هست » يعنى انسان در خارج ذاتى است كه اين ذات به حيثى است كه ذهن وقتى او را تصور مىكند از او هستى را انتزاع مىكند . مىگويند كه انسان ذاتى است در خارج كه داراى آثار است و آثار همه مال اين ذاتى است كه شما تصور مىكنيد ، كه اين ذات به نحوى است و به گونه‌اى است كه هر گاه ذهن او را تصور كند براى او وجود انتزاع مىكند ، يعنى براى او يك مفهوم جديد و يك مفهوم ثانوى انتزاع مىكند . پس به تعبير آنها ديگر مسأله اين جور نيست كه ماهيت قالبى است كه ذهن ما از خارج گرفته است .\r\n- آن وقت خود آنها چه مىگويند ؟\r\nاستاد : آنها اين را نمىگويند ؛ مىگويند اصلا ذهنى باشد يا نباشد ، اين ذات ، نفس خارج است . منتها اين ذاتى كه نفس خارج است ذهن كارش اين است كه اگر آن را تصور كند وجود را هم برايش انتزاع مىكند . ولى حالا اگر ذهن هم نباشد وجود را هم انتزاع نمىكند . ولى اين ذات به هر حال متن خارج است و آثار هم مال اين است ؛ يعنى اگر شما فرض كنيد كه ذهن نبود و ما مىتوانستيم با خارج متحد شويم به نحو علم حضورى ، اصلا وجودى در كار نبود ولى ذاتها بودند . « بودن » هم كه مىگوييم تعبير ذهن ماست و الّا مقصود اين است كه آن وقت فقط اين ذاتها و آثار اين ذاتها را مىديديم و بس ؛ چيزى را كه نمىديديم وجود بود .\r\n- در اصالت وجود ما مىگوييم وجود قابل تعريف نيست ، آن وقت در اصالت ماهيت ، ماهيت را تعريف مىكنيم ؟\r\nاستاد : اينكه مىگوييم وجود قابل تعريف نيست يعنى مفهوم وجود بديهى است .\r\n- آيا ماهيت را هم آنها بديهى مىدانند ؟\r\nاستاد : نه ، ماهيت بديهى نيست .\r\n- پس ماهيت را چه جور تعريف مىكنند ؟\r\nاستاد : مىگويند ماهيت آن چيزى است كه وجود را بر آن حمل مىكنيد و يا آن چيزى است كه در جواب « چيستى » واقع مىشود .\r\n- آيا قابل تعريف است ؟\r\n","page_name":" 155 ","page_number":155},
  {"content":"\r\n\r\n\r\n\r\n\r\n\r\n","description":"","footnote":"\r\nاستاد : اين خودش تعريف است . آيا شما مىخواهيد لفظ ماهيت را تعريف كنيد و يا مىخواهيد مثلا « انسان » را تعريف كنيد ؟ اگر بخواهيد لفظ ماهيت را تعريف كنيد تعريفش همان است كه گفتيم . اما اگر بخواهيد انسان را تعريف كنيد مىگوييد « انسان جوهرى است فلان و فلان و . . . » . همهء تعريفهايى كه در عالم مىكنيد تعريف ماهيت است .\r\nهر علمى هر چه را كه تعريف مىكند تعريف ماهيات است . همهء تعريفها مال ماهيتها است ؛ ولى از آن جهت كه اگر كسى سؤال كند كه اين ذاتها چيست اينها در جواب قرار مىگيرند ، اين لفظ « ماهيت » بر همه آنها اطلاق مىشود ، و الّا به قول اين آقايان خود لفظ ماهيت براى ماهيات يك مفهوم عرضى است ؛ يعنى اين مفهوم براى آنها ذاتى نيست و به اعتبار يك مفهوم عارضى بر آنها ، آنها را « ماهيت » مىناميم ؛ چون واقع شدن در جواب « ما هو » كه ذاتى اشياء نيست .\r\n- بنده نمىتوانم بفهمم فرق بين ماهيت به معنى اخص و ماهيت به معنى اعم چيست ؟ « ما به الشىء هو هو » چه فرقى دارد با « ما هو » ؟\r\nاستاد : اين ، در اصطلاح متأخرين آمده است . يك وقت هست كه شما « ما » را « ما » ى استفهامى مىگيريد ، آن وقت از او « ما هى » يا « ما هو » مىسازيد و بعد به اين « ما هى » و يا « ما هو » يك ياء مصدرى و يك تاء مصدرى ملحق مىكنيد مىشود « ماهية » يا « ماهوية » به معنى « چيست اويى » . پس « چيست اويى » يعنى چيزهايى كه در جواب « چيست او » قرار مىگيرند .\r\nولى يك وقت هست كه شما « ما » را اساسا ماى موصوله مىگيريد نه ماى استفهامى ، يعنى مىگوييد ما به هو هو ، يعنى الذى به هو هو . « الذى به هو هو » اعم است از اينكه صلاحيت داشته باشد كه در جواب « چيست او » قرار بگيرد يا صلاحيت نداشته باشد ؛ يعنى اگر شما ماى « ما هو » را ماى موصوله بگيريد يك مفهوم اعم را در نظر گرفته‌ايد كه شامل خود وجود هم مىشود ، اما اگر « ما » را ماى استفهامى بگيريد همان چيزى است كه در مقابل وجود قرار مىگيرد .\r\n- حالا اين مطلب كه شما فرموديد من استفاده كردم و برايم منشأ فكر است ، ولى اين را هم مىشود طرح كرد كه در اين بحث وجود و ماهيت آيا اصالت ماهيتىها منظورشان از ماهيت يك مرحله‌اى از وجود اشياء در علم بارى نبوده است كه بر وجود بعضى اشياء تقدم داشته است ؟ چون شايد در بين عرفا و متكلمين و حتى فلاسفه اين مسأله مطرح شده باشد كه اشياء ، مقدم بر وجود معمولىشان يك وجودى در علم بارى دارند و آن وجود علمى مقدم است بر اين وجود . آيا اين احتمال وجود ندارد كه اصالت ماهيتىها نظرشان به اين مطلب بوده است ؟\r\nاستاد : يك وقت هست كه چنين حرفى در كلمات قدما آمده است ، بعد مىخواهيم توجيه و تأويل كنيم ، آن وقت اين مسأله مطرح مىشود كه يكى از توجيه و تأويل‌ها آيا « اين » هست يا نه . ولى ما اين مطلب را مكررا گفته‌ايم كه اصلا كلمهء اصالت ماهيت حتى در كلمات شيخ اشراق هم نيامده است ، با اينكه مىگويند اين بحث از زمان او شروع شده است . اين حرفها اصلا قبلا نبوده است كه بگوييم مقصودشان چه بوده است . اين مسأله از زمان مير داماد به اين شكل مطرح است و خود مير داماد هم اصالت ماهيتى بوده . و شيخ اشراق هم وجود را اعتبارى مىداند بدون اينكه اصالت ماهيتى باشد . به آن معنايى كه\r\n","page_name":" 156 ","page_number":156},
  {"content":"\r\n\r\n\r\n\r\n\r\n\r\n","description":"","footnote":"\r\nمير داماد را اصالت ماهيتى مىدانيم شيخ اشراق اصالت ماهيتى نيست ؛ يعنى او به دوران امر ميان اصالت و اعتباريت يكى از ايندو نرسيده بوده است .\r\n- اگر شيخ اشراق وجود را اعتبارى مىداند پس چه چيزى را اصيل مىداند ؟\r\nاستاد : او اصلا بحث را تحت عنوان « اعتباريت وجود » طرح نكرده است ؛ به نحو ديگرى طرح كرده است . شيخ اشراق از وجود تصورى داشته كه منطبق مىشود بر تصور اصالت ماهيتىها . او خيال كرده است كه اگر وجود حقيقت داشته باشد معنايش اين است كه يك امر زائد بر ماهيت در خارج وجود دارد ، يعنى در خارج وقتى يك شىء موجود است دو چيز حقيقت دارد : يكى آن ماهيت و يكى هم وجودى كه عارض آن ماهيت است . وجود را طورى مطرح كرده است كه حقيقى نيست ( نه به شكلى كه در مسألهء اصالت وجود يا اصالت ماهيت مطرح است ) يعنى به صورت امرى زائد بر ماهيت ، و لذا حرف شيخ اشراق اين است : « عدم زيادة الوجود على الماهية فى الخارج » كه اين هم مورد قبول همه است . او از اين حرفش قطعا بايد اعتباريت وجود را ثابت مىكرد . ولى بايد به او گفت كه شما اول ماهيت را مفروض گرفته‌اى و بعد مىگويى اگر اين وجود اصيل باشد آن وقت به صورت يك امر زائد در مىآيد ، يعنى ماهيت موجود و ماهيتى كه عينيت دارد ديگر وجود نمىخواهد ؛ نمىشود كه وجودش هم يك چيزى باشد علاوه بر خودش .\r\nبنابراين اصلا مسأله به اين شكل مطرح نبوده است كه ما توجيه و تأويل كنيم .\r\nو اما مسألهء ماهيات در علم بارى ، براى فلاسفه به هيچ شكل مطرح نيست الّا براى بو على كه علم بارى را به نحو علم حصولى تصور مىكرده است و اتفاقا بعضى و شايد بيشترين قضاوتهاى بو على با معيارهاى اصالت وجودى جور در مىآيد بدون اينكه اصالت وجود و اصالت ماهيت در حرفهاى بو على طرح شده باشد . تصور مسأله علم قبلى بارى به صورت علم به ماهيات قبلى ، همين چيزى است كه فرنگيها آن را « طرح قبلى » مىنامند . غير از بو على كه اصلا هيچ كس مسألهء علم قبلى بارى را به اين صورت قبول ندارد . اينها به مسألهء طرح قبلى قائل نيستند . علم قبلى را به صورت طرح قبلى دانستن به درد خيام مىخورد كه مىگويد : « مى خوردن من حق ز ازل مىدانست » و از اين قبيل حرفها ، يا به درد فرنگيها مىخورد . مسألهء علم بارى به اين صورت نيست ؛ علم بارى علم حضورى است نسبت به اشياء و علم حضورى شكل ديگر و نحوه ديگرى دارد .\r\nعرفا هم مطلب را به شكل ديگرى گفته‌اند . آنها « ماهيت » هم تعبير نمىكنند بلكه مىگويند « اعيان ثابته » ؛ مىگويند اعيان ثابته از لوازم اسماء و صفات است ، از مظاهر اسماء و صفات است . بيش از اين هم حرفى نمىزنند ؛ يعنى تعبيرات فيلسوفان را هم به كار نمىبرند ، و مكررا گفته‌ايم كه آنها حتى تنفر دارند از اينكه اصطلاحات فلاسفه را به كار ببرند ؛ منتها فلاسفه‌اى كه حرفهاى آنها را تحليل مىكنند مىگويند از نظر آنها ماهيات به تبع اسماء و صفات موجود است ؛ يعنى همين طور كه فلاسفهء اصالت وجودى مىگويند ماهيات به تبع وجود موجود است عرفا هم مىگويند كه اعيان ثابته به تبع اسماء و صفات الهى ، بالعرض موجود هستند . اين هم حرف عرفاست . عرفا هم كه بيش از\r\n","page_name":" 157 ","page_number":157},
  {"content":"\r\n\r\n\r\n\r\n\r\n\r\n","description":"","footnote":"\r\nبو على حرفهايشان با معيار اصالت وجود جور در مىآيد . مسأله اين بود كه آيا مقصود اصالت ماهيتىها اين نبوده است كه ماهيات قبلا در علم بارى موجود بوده‌اند ؟ و گفتيم كه اين حرف كه ماهيات در علم بارى موجود باشند يا به حرف بعضى فلاسفه مىخورد مثل بو على و يا به حرف عرفا ، و هيچكدام از اينها معيارهاشان معيارهاى اصالت ماهيتى نيست كه احتياج به تأويل داشته باشد .\r\n- معيار اصالت ماهيتى به معناى بعدىاش نيست ، ولى ممكن است كه اين لفظ ماهيت يا چيزى شبيه به ماهيت را به كار برده باشند براى اينكه بر آن علم قبلى بارى دلالت كند .\r\nاستاد : خير ، مسألهء ماهيت جز به باب تعريفات به هيچ جاى ديگر ارتباط ندارد ؛ يعنى مىگويند از هر يك از اين اشيائى كه ما در خارج داريم و احساس مىكنيم ، ذهن دو معنى و دو مفهوم انتزاع مىكند و امر دائر است كه اين دو معنى هر دو انتزاع ذهن باشد كه لازمه‌اش پوچ بودن عالم خارج و نفى بديهىترين بديهيات است ، يا هر دو اصيل و غير انتزاعى باشد به معنى اينكه دو معنى است كه الآن در خارج ما بازاء دارد ، يعنى وجود يك ما بازاء دارد و ماهيت هم يك ما بازاء ، كه اين هم محال است و محالات زيادى از آن لازم مىآيد و همهء فلاسفه بطلان آن را قبول دارند ، و يا اينكه يكى از اين دو معنى عين خارجيت باشد يعنى آن چيزى كه در خارج است اولا و بالذات مصداق اين باشد و ديگرى انتزاعى باشد يعنى آن چيزى كه در خارج است مصداق آن باشد ثانيا و بالعرض و مجازا .\r\n- آيا حرف افلاطون و نظريهء مثل و ارباب انواع را در اين امر ( اصالت ماهيت ) دخيل نمىدانيد ؟\r\nاستاد : ابدا . چه ارتباطى دارد ؟ ارتباطى ندارد . اينها هيچ دخالتى در اين قضيه ندارند . يك ذره هم دخالت ندارند .\r\n- براى من خيلى مشكل است كه يك كسى بگويد « وجود » تحقق خارجى ندارد .\r\nاستاد : چرا ؟\r\n- زيرا « وجود » اصلا يعنى تحقق داشتن .\r\nاستاد : وجود يعنى تحقق داشتن ، اما تحقق داشتن خودش يا تحقق داشتن چيزى ؟\r\n- تحقق داشتن چيزى .\r\nاستاد : تحقق داشتن خودش چطور ؟\r\n- تحقق داشتن خودش به خودى خود ، نه .\r\nاستاد : اين مىشود اعتباريت وجود . شما عكس مدعاى خودتان را نتيجه گرفتيد .\r\n- نه ؛ يعنى به خودى خود لزومى ندارد كه ماهيت نداشته باشيم .\r\nاستاد : شما به وجودى كه ماهيت ندارد كار نداشته باشيد ؛ همين وجودى را كه ماهيت دارد در نظر بگيريد . شما مىگوييد وجود يعنى تحقق داشتن . حرف اين است كه وجود يعنى تحقق چيزى يا وجود يعنى تحقق خود وجود كه آن « چيزى » را ديگر ذهن انتزاع مىكند . اصلا وجود يعنى تحقق ، نفس تحقق ، كه « چيزى » از اين تحقق انتزاع مىشود و اگر اين تحقق را تحقق چيزى مىدانيم اين يك معناى عرضى و مجازى است ؛ به اعتبار تصورى است كه ذهن ما از آن چيز مىگيرد .\r\n","page_name":" 158 ","page_number":158},
  {"content":"\r\n\r\n\r\n\r\n\r\n\r\n","description":"","footnote":"\r\nاز اين جهت كه زيادة الوجود على الماهية در ذهن است ؟\r\nاستاد : خير ، همانجا هم كه ذهن تحليل مىكند و ماهيت را از وجود تفكيك مىكند اين تحليل به يك اعتبار تحليل است ، اين تجزيه به يك اعتبار تجزيه است ، وقتى خوب دقت كنيد مىبينيد همان ماهيتى كه شما از وجود تفكيك كرده‌ايد در عين حال به حكم وجود در ذهن شما هست .\r\n- به حكم اينكه يك وجود ذهنى دارد ؟\r\nاستاد : بله ، همين ذهن شما الآن مىآيد وجود را از ماهيت تفكيك مىكند ، يعنى ماهيت را يك طرف مىگذارد و وجود را هم يك طرف ، ولى وقتى دقت كنيد مىبينيد همين ماهيت به وجود ديگرى در ذهن موجود است .\r\n- آن وقت همان وجود ذهنى را ما نمىگوييم « ماهيت » ؟\r\nاستاد : وجود ذهنى را ذهن برايش دو اعتبار در نظر مىگيرد . همان وجود ذهنى را مىگوييم « ماهيت » ولى نه از جهت وجود ذهنىاش كه در خارج نباشد ؛ يعنى ماهيت همان شيئى است كه ذهن او را به تبع وجود ذهنى حاضر مىكند ؛ يعنى ظاهر است به ظهور وجود ذهنى ، ظاهر است به وجود خارجى ، موجود است به تبع وجود ذهنى ، موجود است به تبع وجود خارجى .\r\n- يعنى وجود به خودى خودش تحقق دارد غير از تحقق ماهيات ؟\r\nاستاد : بله ، وجود به خودى خودش تحقق دارد .\r\n- كه بنده به چنين چيزى اعتقاد ندارم . بالاخره وجود بايد وجود يك چيزى باشد ، والّا وجود به خودى خودش كه نمىتواند موجود باشد . چطور مىشود چنين چيزى ؟ اصلا قابل تصور نيست .\r\nاستاد : نه ، حالا عرض مىكنم . در همانجا كه « وجود چيزى » هست باز از اين « وجود چيزى » حقيقت مال آن « وجود چيزى » است نه مال خود « چيزى » . معنى اصالت وجود اين است . ما مىگوييم اين وجودهايى كه ما به آنها رسيده‌ايم « وجود چيزى » است ، مضافى هست و مضاف اليهى . از اين مضاف و مضاف اليه ، آيا در خارج ، هم مضاف هست و هم مضاف اليه ؟ چيزى هست و چيز ديگر به نام وجود در خارج به آن اضافه شده است ؟ يا در خارج همان « چيز » هست كه اين وجود را ذهن از آن انتزاع كرده است ؟ و يا در خارج وجود هست ولى اين وجود به حيثى است كه « چيزى » از او انتزاع شده است ؟ كداميك ؟\r\n- اولى .\r\nاستاد : پس اينكه گفتيد « وجود مطلق » ، معناى اصالت وجود اين نيست كه وجود ، « وجود چيزى » نباشد ، بلكه در همانجا كه وجود ، « وجود چيزى » است بحث ما اين است كه از اين مضاف و مضاف اليهى كه ذهن ما درك مىكند آيا در خارج نه مضاف است و نه مضاف اليه ، يعنى از اين « وجود چيزى » نه « وجود » است و نه « چيزى » ، يا هم « وجود » است و هم « چيزى » كه در خارج بر روى يكديگر سوار شده‌اند ، و يا اين « چيزى » است كه ذهن ما وجود را براى او انتزاع مىكند و يا وجودى است كه از اين وجود ذهن الزاما\r\n","page_name":" 159 ","page_number":159},
  {"content":"\r\n\r\n\r\n\r\n\r\n\r\n","description":"","footnote":"\r\n« چيزى » را انتزاع مىكند ، منتها از هر وجود يك چيز انتزاع مىشود ، از اين وجود اين چيز انتزاع مىشود و از آن وجود چيز ديگر انتزاع مىشود ؟\r\n- آيا اين ، مربوط به مسألهء « معنى شناسى » كه مربوط به ساختمان زبان مىشود نيست ؟\r\nاستاد : خير ، مسألهء زبان مطرح نيست .\r\n","page_name":" 160 ","page_number":160},
  {"content":"\r\n\r\n\r\nحقّ متعال وجود محض است\r\n و الحقّ ماهيّته انّيّته * اذ مقتضى العروض معلوليّته \r\nتحت عنوان « الحقّ ماهيّته انّيّته » اين مطلب را بيان مىكنند كه حق تعالى و واجب الوجود انّيّت محض و تحقق محض است ( انيت يعنى وجود و تحقق ) ؛ يعنى ذات او حتى در ذهن هم قابل تحليل به [ تحقق 
  ] و متحقق ، به وجود و موجود نيست ، بلكه او تحقق محض و وجود محض است .\r\nاين بحث را با همين تعبير ، قدماى ما مثل بو على و فارابى طرح كرده‌اند ، ولى قبل از بوعلى و فارابى هيچ معلوم نيست كه اين مسأله طرح شده باشد . ما يك وقتى دنبال اين مسأله بوديم و تحقيق مىكرديم كه آيا اين بحث در كلمات ديگران مثل فلاسفهء اسكندرانى طرح شده است يا نه ، ديديم كه اين مسأله ثابت نيست و هيچ معلوم نيست كه قبل از بو على و فارابى طرح شده باشد .\r\nاين مسأله را معمولا فلاسفه در دو جا طرح مىكنند . اكثر ، اين مسأله را در « الهيات بالمعنى الاخص » يعنى در آنجايى كه بحث واجب الوجود مىشود طرح مىكنند چون اصلا اين مسأله از مسائل مربوط به واجب الوجود است . ( خود حاجى هم كه اين مسأله را در اينجا طرح كرده است همين مسأله را عينا دو مرتبه در آنجا طرح كرده است . ) ولى در بعضى از كتب ، اين مسأله در دو جا طرح شده است : هم در\r\n\r\n","description":"","footnote":"","page_name":" 161 ","page_number":161},
  {"content":"\r\n\r\n« امور عامّه » كه بحث وجود و عدم و ماهيت مطرح است به اعتبار اينكه بحث از وجود و ماهيت است و مىخواهيم برسيم به اينكه وجودى هست كه در آنجا ديگر ماهيتى در كار نيست و وجود محض است ، و هم در « الهيات بالمعنى الاخص » به اعتبار اينكه اين مسأله از مسائل مربوط به واجب الوجود است و با بحث الهيات بالمعنى الاخص تناسب دارد .\r\nاز جمله كسانى كه اين مسأله را در دو جا طرح كرده ، ملا صدراست كه هم در امور عامّهء اسفار طرح كرده است و هم در الهيات بالمعنى الاخص ، و حاجى هم در اين امور از او پيروى كرده و در دو جا مطرح كرده است . ولى بهتر بود كه اين مسأله را مىگذاشتند براى همان مبحث الهيات بالمعنى الاخص . بو على هم اين مسأله را در كتاب شفا در همان مبحث الهيات بالمعنى الاخص طرح كرده است و در مسائل امور عامه طرح نكرده است كما اينكه در اشارات هم همين كار را كرده است . گر چه كتاب اشارات امور عامّه ندارد ولى در همان نمط رابع كه راجع به مسائل الهيات بالمعنى الاخص است اين بحث را طرح كرده است و بهتر هم همين است .\r\n\r\nمقصود از اين بحث چيست ؟\r\nمقصود فلاسفه از اينكه مىگويند : « الحق ماهيته انيته » چيست ؟ حكماى بعد از بو على يك مقدار روى اين قضيه اختلاف دارند .\r\nبعضى مثل فخر رازى و دوانى در عين اينكه عنوانشان همين عنوان « الحق ماهيته انيته » است ولى وقتى حرفشان را بشكافيد مىبينيد كه مطلب ديگرى را مىگويند . تحت اين عنوان مطلب را مطرح كرده‌اند ولى تلقّىشان نفى ماهيت از واجب الوجود نيست ، بلكه مىگويند اشياء كه موجود هستند ، همهء اشياء ذاتهاى موجود هستند ؛ فخر رازى و دوانى و امثال آنها مثل غزالى مىگويند همين طورى كه ما اين اشياء را مىگوييم ذاتهايى هستند موجود و مىگوييم چيزهايى هستند موجود و بين « چيز » و « وجود » فرق مىگذاريم ، در واجب الوجود نيز همين طور است . در اين جهت فرقى بين واجب الوجود و غير واجب الوجود نيست .\r\nواجب الوجود هم حقيقتى است موجود كه تحليل مىشود به دو معنا : ذاتى و وجودى ، منتها فرقش در اين جهت است كه در اشياء ديگر ماهيتها معلوم است ،\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nمعلومة الكنه است ، يا لااقل قابل معلوم شدن است ، مثلا مىتوانيم بگوييم اين « الف » است كه موجود است ، آن « ب » است كه موجود است و آن سومى « ج » است كه موجود است ، ولى حق تعالى ماهيتش مجهولة الكنه است اما ماهيت دارد .\r\nبعد وقتى مىپرسيم پس مقصود از اينكه ماهيتش عين وجود است چيست ، مىگويند مقصود اين است كه آن ماهيت مجهولة الكنه با اين ماهيات معلومة الكنه در اين جهت با هم فرق دارند كه اين ماهيات ذاتشان به حيثى است كه اگر قطع نظر از ماوراء ذات كنيم لا اقتضاء از موجوديت و معدوميت‌اند : الف در ذات خودش نه اقتضاء موجوديت دارد نه اقتضاء معدوميت ؛ يعنى از ذاتش نه وجود انتزاع مىشود نه عدم ، بلكه وجود آنگاه از ذات او انتزاع مىشود كه علتى با او رابطه برقرار كرده باشد . وقتى كه يك علت با الف رابطه برقرار مىكند آن وقت است كه از اين الف وجود انتزاع نمىشود . اگر علت با الف ارتباط برقرار نكند هيچ وقت از اين الف وجود انتزاع نمىشود . ولى ذات واجب الوجود ذاتى است كه از خود ذات بما هى هى وجود انتزاع مىشود .\r\nاينها آمده‌اند مطلب را به اين شكل تلقى كرده‌اند ولى همانطور كه ملا صدرا مىگويد اين حرف غير از حرف بو على و امثال بو على است . بو على و امثال او در واقع مىخواهند اصلا نفى ماهيت از واجب تعالى بكنند ، نه اينكه بگويند ماهيت دارد ولى مجهولة الكنه است ، كه فرقش با ماهيات ديگر در اين است كه در ماهيت واجب تعالى وجود از حاقّ ذاتش انتزاع مىشود ولى ساير ماهيات نه ، از حاقّ ذاتشان وجود انتزاع نمىشود بلكه به تبع ارتباط با يك علت ، وجود از آنها انتزاع مىشود . و حق با ملا صدرا و امثال اوست ؛ راست مىگويند ؛ عبارات بوعلى هم حكايت مىكند كه مطلب همين طور است . و اينجا يگانه جايى است كه بوعلى سخن را به نحوى گفته است كه اصالت وجود كاملا از حرفش هويداست ؛ و اينكه بعضى مثل ملاصدرا مىگويند بوعلى اصالت وجودى بوده استنادشان به حرفى است كه فقط در اينجا گفته است ؛ ولى چون خود مسألهء اصالت وجود مستقلا برايش مطرح نبوده است قهرا در همه جا اين اصل را رعايت نكرده است .\r\nبوعلى در اينجا گفته است همانطور كه ما دو نوع واحد داريم ، يكى واحد به معناى ذاتى كه داراى وحدت است و ديگرى واحد به معناى آن ذاتى كه عين وحدت است ، دو نوع هم موجود داريم ، يكى موجودى كه ذات داراى وجود است و\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nديگر موجودى كه عين وجود است نه ذات داراى وجود . بعد گفته است خود وجود احقّ تحقّق است از همه چيز ، همه چيز تحققش به وجود است . براى اينكه كسى نگويد وجود كه چيزى نيست ، مىگويد همهء چيزهايى را كه شما مىگوييد موجود است مىگوييد چيزى است كه موجود است . من هم قبول دارم چيزى است كه موجود است ، ولى موجوديت او به تبع وجود است ؛ يعنى آن چيزى كه اولا و بالذات حقيقت است و حقيقت بودن عين ذات اوست وجود آن چيز است . آن چيزى كه شما آن را « خود » مىدانيد ، آن « خودش » در مقابل « وجودش » انتزاع ذهن شماست ؛ يعنى از هر وجودى يك « خود » انتزاع مىشود . پس وجود مىتواند حقيقت باشد . و اين وجود در ذات ممكن چون يك حقيقت محدود و مقيد است ، از او يك ماهيت انتزاع مىشود ، ولى اين وجود در ذات واجب چون يك حقيقت مطلق و نامحدود است ، از آن هيچ ماهيتى انتزاع نمىشود .\r\nبنابراين طرز تلقىاى كه امثال فخر رازى و دوانى از اين تعبير دارند « 1 » غير از حرفى است كه امثال بوعلى و فارابى مطرح كرده‌اند . آنها مطلب خود را تحت اين عنوان مطرح كرده‌اند ولى در واقع حرف آنها انكار حرف بوعلى و فارابى است ، نقطهء مقابل حرف بوعلى و فارابى است . پس بايد گفت امثال فخر رازى و دوانى از كسانى هستند كه قائل نيستند به اينكه « الحق ماهيته انيته » گو اينكه مطلب خودشان را تحت اين عنوان مطرح كرده‌اند .\r\n\r\nارتباط اين مسأله با بحث مطلق و نسبى\r\nاين بحث در واقع همان بحث مطلق و نسبى ، يا به يك اعتبار بحث مطلق و مقيّد است كه هميشه در جهان مطرح بوده و در فلسفهء امروز هم خيلى مطرح است كه آيا مطلقى وجود دارد يا اصلا مطلقى وجود ندارد .\r\nما بايد ببينيم كه نقطهء مقابل اين « مطلق » در اينجا چيست . نقطهء مقابل اين « مطلق » ، « محدود » است و اگر هم مقيد بگوييم منظور همان محدود است . اگر يك\r\n\r\n\r\n\r\n\r\n","description":"","footnote":"\r\n( 1 ) . غزالى هم طرز تفكرى كه در اينجا دارد همان طرز تفكر اصالت ماهيتى است . مىگويد حقيقت شىء همان ماهيت شىء است . اگر واجب الوجود ماهيت نداشته باشد انگار حقيقت ندارد ، زيرا وجود يك مفهوم انتزاعى است و چون واجب الوجود وجود محض است و ماهيت ندارد پس اصلا حقيقت ندارد . اين خلاصهء حرف اوست .\r\n","page_name":" 164 ","page_number":164},
  {"content":"\r\n\r\nشىء موجود باشد در اينجا و نه در جاى ديگر ، اين شىء وجودش محدود است ؛ مثل اينكه ما الآن موجوديم ولى در اينجا موجوديم ؛ در آن نقطهء ديگر موجود نيستيم . ما يك وجود مقيد داريم ، يعنى وجود ما يك وجودى است كه محدود مىشود به حد خاصى از مكان ؛ و نيز ما در اين زمان موجود هستيم ، مثلا در صد سال قبل نبوديم ، صد سال بعد هم نخواهيم بود ، پس باز وجود ما محدود به اين زمان است . وجود ما يك محدوديتى هم از ناحيهء علل خودش مىگيرد . ما وجود مشروطيم ، يعنى ما موجوديم به شرط وجود يك شىء ديگر . ما الآن وجود وابسته هستيم ، وجود متّكى هستيم . اگر آن عللى كه الآن ما به آن علل وابسته هستيم نباشد اين وجود ما بايد نيست مطلق باشد . پس باز وجود ما در اينجا مشروط و مقيد است به يك شىء ديگر .\r\nاز جمله تقيدها و محدوديتها اين است كه وجود ما به حكم همين محدوديت كه دارد يك سلسله معانى خاص از او انتزاع مىشود و يك سلسله معانى ديگر از او انتزاع نمىشود . مثلا اين شىء كاغذ است ولى ديگر قالى نيست ، آن يكى قالى است ديگر كاغذ نيست . حد آن بر اين تطبيق نمىكند و حد اين بر آن تطبيق نمىكند .\r\nسنگ گياه نيست ؛ گياه سنگ نيست . اين الآن محدود به يك حد است و آن محدود به حد ديگر .\r\n\r\nاعتبارات ماهيت\r\nچون ما مىخواهيم بحث را برسانيم به بحث ملاصدرايى به اصطلاح ( زيرا او بوده است كه بعد اين مسأله را درست تحقيق كرده است ) بايد يك مطلب ديگر را در اينجا بگوييم و آن مطلب اين است كه درست است كه ما الآن مىآييم اشياء را اين جور تحديد مىكنيم به ماهيات مختلف و مىگوييم حد سنگ بر اين سنگ تطبيق مىكند و حد سنگ بر اين گياه تطبيق نمىكند ، حد گياه بر گياه تطبيق مىكند و حد گياه بر سنگ تطبيق نمىكند ؛ ولى در اينجا يك نكتهء ديگر هم هست ( كه اين از حرفهاى بسيار خوبى است كه او گفته است « 1 » ) و آن اينكه ماهيات را دو گونه مىشود\r\n\r\n\r\n\r\n\r\n","description":"","footnote":"\r\n( 1 ) . البته اين مطلب در كلمات بوعلى بوده است ، ولى نه به آن صورت كه تحقيق كاملى شده باشد .\r\n","page_name":" 165 ","page_number":165},
  {"content":"\r\n\r\nاعتبار كرد :\r\n1 . ماهيات به گونه‌اى اعتبار مىشوند كه مىشود آن را « اعتبار به شرط لا » ناميد .\r\nدر اينجاست كه ماهيات همه در عرض همديگر قرار مىگيرند ؛ گياه سنگ نيست ، سنگ هم گياه نيست .\r\n2 . و به گونه‌اى ديگر اعتبار مىشوند كه مىشود آن را « اعتبار لا به شرط » ناميد . اگر ماهيات را به اين نحو اعتبار كنيم ، كامل ، ناقص هست ولى ناقص كامل نيست ؛ يعنى ماهيت ناقص بر كامل تطبيق مىكند ولى ماهيت كامل بر ناقص تطبيق نمىكند . مثلا ما سنگ را كه سنگ مىگوييم يعنى آن چيزى كه داراى ابعاد طول و عرض و عمق است و داراى تركيبى از عناصر است و داراى خاصيت معدنى است و غير از اين نه ؛ يعنى يك « نه » هم اعتبار مىكنيم : آن چيزى كه اين را دارد و غير اين را ندارد .\r\nپس گياه سنگ است يا سنگ نيست ؟ معلوم است كه اگر ماهيت سنگ را به اين نحو اعتبار كنيم گياه ديگر سنگ نيست . ولى اگر آن چيزى را كه ندارد در نظر نگيريم و بگوييم آن چيزى كه ابعاد دارد و از عناصر تركيب شده است و خاصيت معدنى دارد اعم از آنكه ماوراء اين را داشته باشد يا نداشته باشد ، يعنى تمام كمالاتى را كه سنگ دارد در نظر بگيريم و نقصهايش را در نظر نگيريم ، در اين صورت حد سنگ در گياه هم هست ، چون تمام آنچه كه در سنگ از نظر كمالات وجود دارد در گياه وجود دارد . پس گياه سنگ به معناى لا به شرط هست ، اما سنگ به معناى به شرط لا نيست .\r\nاين مطلب در اعداد جارى است . آيا 90 در 100 وجود دارد يا وجود ندارد ؟ هم وجود دارد و هم وجود ندارد . اگر ما 90 را به شرط لا اعتبار كنيم ، يعنى اگر از 1 شروع كنيم و يكى يكى بشماريم تا به 90 برسيم آن وقت بگوييم 90 يعنى آن عددى كه اين اندازه را دارد و غير از اين را ندارد در اين صورت 90 در 100 نيست . ولى اگر 90 را لا به شرط اعتبار كنيم ، يعنى بگوييم 90 يعنى آن عددى كه اين اعداد خاص را دارد اعم از آنكه بيش از آن را داشته باشد يا نداشته باشد ، در اين صورت 90 داخل 100 هست . از اين جهت است كه مىگوييم عدد را اگر به شرط لا اعتبار كنيم عدد كوچكتر در عدد بزرگتر نيست ، ولى اگر لا به شرط اعتبار كنيم عدد كوچكتر در عدد بزرگتر هست .\r\nاين مطلب قهرا در مقادير هم مىآيد . آيا يك متر در دو متر هست يا نه ؟ اگر وقتى مىگوييم « يك متر » يك متر را تحديد كنيم به آن چيزى كه يك متر است و نه\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nيك ذره بيشتر ، البته يك متر داخل دو متر نيست ، چون دو متر آن يك متر است بعلاوهء يك چيز بيشتر . ولى اگر يك متر را بگوييم آن چيزى كه اين مقدار را دارد خواه بيش از آن را داشته باشد يا نداشته باشد ، در اين صورت يك متر داخل دو متر هم هست .\r\nعرف هم در بعضى جاها ماهيت را به شرط لا اعتبار مىكند و در بعضى جاها لا به شرط . مثلا قاضى هميشه به شرط لا اعتبار مىكند ؛ به مدعى مىگويد : تو چقدر طلبكارى ؟ مىگويد هزار تومان . دو مرتبه از او مىپرسد چقدر طلبكارى ؟ مىگويد دو هزار تومان . در اينجا قاضى به او مىگويد اين تناقض است . حالا اگر مدعى بگويد من هزار تومان لا به شرط را گفتم كه در دو هزار تومان هم هست عرف اين حرف را نمىپذيرد . ولى در يك جاى ديگر خود عرف هم همين مفهومها را لا به شرط اعتبار مىكند ؛ مىگويد : « چون كه صد آمد نود هم پيش ماست » .\r\nحال اگر گفتيم واجب تعالى وجود محض است و هيچ ماهيت ندارد اگر ماهيتها را به نحو لا به شرط در نظر بگيريم تمام ماهيات در واجب الوجود جمع است به جهت اينكه تمام كمالات وجود در او هست . او در آن واحد هم انسان است ، هم سنگ است ، هم عقل مجرد است ، هم مادى است ، هم مجرد است ، و همه چيز ؛ يعنى همهء اين ماهيات منهاى جنبهء عدمىشان در ذات واجب الوجود هست . اما اگر ماهيت را به معناى آن حدى بگيريم كه نه فراتر ، يعنى بگوييم « تا اين حد و نه فراتر » ، در اين صورت هيچيك از ماهيات بر واجب تعالى صدق نمىكنند . « نه فراتر » در آنجا وجود ندارد .\r\nپس اگر مىگوييم واجب الوجود وجود مطلق است ، در عين اينكه مىگوييم وجود چيزى نيست مىخواهيم بگوييم وجود همه چيز است و لذا مىگويند :\r\n« بسيط الحقيقة كلّ الاشياء و ليس بشىء منها » . وجود چيزى به معناى اينكه در يك حدى باشد نه فراتر ، نيست ولى وجود همه چيز هست ؛ يعنى اگر از همهء ماهيات و همهء حدودى كه شما بر اشياء منطبق مىكنيد آن « نه فراتر » ش را بگيريد واجب الوجود همه چيز هست . و ما گفتيم كه در اين جهت تابع عرف نيستيم . در بعضى جاها اگر انسان حرفى را بزند عرف او را از شهر بيرون مىكند . اگر بر انسان حمار را حمل كنيد ( لا به شرط ) شما را از شهر بيرون مىكنند و از هر فحشى بالاتر است ، براى اينكه عرف آن را به شرط لا مىگيرد . لفظ حمار كه بر الاغ اطلاق مىشود ، اين به اعتبار\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nبه شرط لائىاش است كه اين قدر زشت است ، به اعتبار كودنى و بىهوشى اوست ، به اعتبار ذلت و باركشى اوست . ولى اگر حمار را از جنبهء كمالات وجودش در نظر بگيريم منهاى نقصش ، اين بر انسان هم قابل حمل است ، چون انسان كمالات حمار را دارد و نقص او را ندارد . اما عرف تا مىگويد « الاغ » آن جنبهء « نه فراتر » را در نظر دارد . « اى الاغ » يعنى اى كسى كه از اين كمالات بىنصيب هستى ؛ و حال آنكه يك سلسله كمالات حيوانى در وجود اين حيوان جمع است . هر چه كمال در يك گياه هست در وجود اين حيوان جمع است ، هر چه كمال در يك معدن هست در وجود اين حيوان جمع است . پس لفظ حمار به اعتبار جنبهء « نه فراتر » ش است كه بد و زشت است ؛ اگر شما اين « نه فراتر » را از آن بگيريد انسان هم حمار است .\r\nآن وقت مسأله در مورد واجب الوجود به اين شكل است كه واجب الوجود مجمع همهء ماهيات است از آن نظر كه شما ماهيت را حاكى از يك مرتبه‌اى از وجود بدانيد و آن را لا به شرط در نظر بگيريد ؛ و داراى هيچ ماهيتى نيست اگر ماهيت را به معناى « تا اين حد و نه فراتر » يعنى به شرط لا در نظر بگيريد . « نه فراتر » در آنجا وجود ندارد .\r\n\r\nدليل مطلب\r\nمىآييم سر دليل مطلب . مختصر هم مىگوييم ، چون لزومى ندارد كه اين بحث را به تفصيل بيان كنيم .\r\nدليلى كه در اينجا آورده‌اند دليلى است كه با مسلك اصالت وجودى جور در نمىآيد . اين دليل به درد اصالت ماهيتىها مىخورد . و از جمله جاهايى كه مىشود بر حاجى عيب گرفت همين جاست ؛ و تاريخچه‌اى هم راجع به اين مطلب در زندگى خود ما هست كه هيچ‌گاه آن را فراموش نمىكنيم . قضيه اين بود كه وقتى اسفار را مباحثه مىكرديم - آن قسمت اول اسفار را كه مطابق همين جا از منظومه است - ديديم همين دليلى را كه حاجى در اينجا آورده است براى اثبات مطلب ذكر كرده است . ما خودمان رسيديم به اين مطلب كه اين حرف با مبانى ملا صدرا و اصالت وجود جور در نمىآيد و حتى وجه اشكال و راه حل آن را پيدا كرديم . بعد گفتيم شايد ما نمىفهميم ، به استاد خودمان در آن وقت مراجعه كرديم و او با اينكه\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nدر حرفهاى ملا صدرا خيلى وارد بود پافشارى كرد و گفت : نه ، همين جور است « 1 » ، ولى حرف قانع كننده‌اى نداشت به ما بزند . آخرش با عصبانيت ما را طرد كرد و گفت برويد صفحهء اول منظومه را بخوانيد . ولى ما به اين حرف قانع نشديم ، تا بعد خودمان ديديم كه ملا صدرا همين مبحث را در جاى ديگر طرح كرده و در آنجا اين دليل را با كمال صراحت رد كرده و گفته است كه اساسا اين حرفها بىاساس است ، و همان حرفى را كه ما به آن رسيده‌ايم خود او در آنجا گفته است . بعد فهميديم كه يا در آن اوايل كه اسفار را مىنوشته است خودش به اين مطلب توجه نداشته است و يا ممكن است اين حرف را بر مبناى قوم زده باشد همانطور كه خودش گاهى تصريح مىكند به اينكه ما در اوايل حرفهايى را روى مبناى قوم مىگوييم و خودمان هم به آن اعتقاد نداريم ، براى اينكه مبتدى حالا بايد اينها را روى همين مبانى ياد بگيرد تا بعد در آخرها با اين حرفها آشنا بشود و ما حرف خودمان را در آن آخرها بگوييم . ولى كار حاجى عجيب است . حاجى مطلب را بيش از اين جدى گرفته است ، يعنى اين حرف ملا صدرا را در اينجا ديده و آن را قبول كرده است ، آن وقت آن حرف ملا صدرا را در آنجا كه ديده هى مىخواهد آن حرف را رد كند . خيلى هم در آنجا ( در حاشيهء اسفار ) تلاش بى خود مىكند ، كه هيچ كس هم حرفش را قبول نكرده است .\r\nبه هر حال ما حالا از حرفهاى خودمان و از اصالت وجود صرف نظر مىكنيم و اين دليلى را كه گفته‌اند تقرير مىكنيم .\r\nاينها گفته‌اند اگر واجب الوجود ماهيتى داشته باشد و وجودى ، لازمه‌اش اين است كه ماهيتش معروض وجود باشد و وجود ، عارض ماهيت . حال كه وجودش عارض ماهيتش است پس وجود او عرضى ماهيت است پس معلّل است ( چون ذاتى معلل نيست ، عرضى است كه معلل است ) ، پس علت مىخواهد . علتى كه نسبت بين اين وجود و ماهيت را برقرار كرده است چيست ؟ از دو شق بيرون نيست :\r\nيا علت بيرون از ذات واجب است ، كه اين با وجوب وجود سازگار نيست و امرى\r\n\r\n\r\n\r\n\r\n","description":"","footnote":"\r\n( 1 ) . ملا صدرا حرفهايش خيلى پراكنده است ؛ يعنى گاهى در يك جا يك حرفى زده است و در جاى ديگر آن حرف را رد و باطل كرده است ، و گاهى حرفى زده است روى مبانى قوم نه روى مبناى خودش بدون اينكه اشاره‌اى به مبناى خودش بكند . اسفار هم خودش يك درياست . حتى استادهايى كه سالها آن را تدريس مىكنند ، از اينكه بتوانند اين حرفهاى پراكنده را جمع كنند ناتوانند . كتابى كه مىخواهد در طول پانزده سال تدريس شود ، آن هم تدريس مداوم هر روز ، معلوم است كه جمع كردن گوشه و كنار همهء حرفها كار بسيار مشكلى است .\r\n","page_name":" 169 ","page_number":169},
  {"content":"\r\n\r\nاست محال ؛ و يا علت ، خود ذات واجب است ، يعنى خود ذات ، علت وجود خودش است . اما در عليت و معلوليت كه چيزى مىخواهد علت وجود چيزى باشد علت در مرتبهء قبل موجود است و معلول در مرتبهء بعد . پس در اينجا هم خود ذات بايد در مرتبهء قبل وجود داشته باشد تا در مرتبهء بعد وجود بدهد . حال آيا اين وجود مرتبهء بعد عين وجود مرتبهء قبل است ؟ ( اگر اين طور باشد تقدم شىء بر نفس لازم مىآيد ) و يا وجود مرتبهء بعد غير از وجود مرتبهء قبل است ؟ اگر اين طور باشد باز ما نقل كلام مىكنيم در وجود مرتبهء قبل كه آن هم بالاخره وجود عارض است و بالاخره ذات بايد در مرتبهء قبل وجود داشته باشد ، و آخر الامر به دور يا تسلسل مىانجامد « 1 » .\r\nاين است كه حاجى مىگويد : الحق ماهيته انيته - اذمقتضى العروض معلوليته ( يعنى معلوليّة الوجود ) . حال اگر وجود حق تعالى معلول باشد ، يا علتش بايد امر خارجى باشد و يا علتش بايد خودش باشد . اينكه علتش امر خارجى باشد اين قدر بديهىّ البطلان است كه قابل طرح نبوده و حاجى آن را طرح نكرده است . و اما اگر علت وجود خودش باشد ، پس بايد در مرتبهء قبل موجود باشد . اگر آن وجود سابق با اين وجود الحق يكى است ، تقدم شىء بر نفس لازم مىآيد ( فسابق مع لاحق قد اتّحد ) و اگر غير از اوست تسلسل لازم مىآيد ( او لم تصل سلسلة الكون لحد ) « 2 » .\r\n\r\n\r\n\r\n\r\n","description":"","footnote":"\r\n( 1 ) . - اين اشكال نسبت به مخلوقات هم صدق مىكند .\r\nاستاد : نه ، در مخلوقات صدق نمىكند ، زيرا واجب الوجود نمىتواند معلول علت خارج باشد ولى ممكن الوجود كه مىتواند معلول علت خارج باشد .\r\n- بالاخره در هر ممكن الوجود وقتى وجود عارض بر ماهيت مىشود ماهيت قبلا موجود است يا نه ؟\r\nاستاد : خير ، موجود نيست .\r\n- پس وجود عارض عدم مىشود ؟\r\nاستاد : نه ، وجود آن وقت معلول است . در اينجا صحبت معلوليت است ، خود وجود معلول يك علت خارجى است . در ممكن الوجود اين حرف معقول است و بلكه بايد چنين باشد ، اما در واجب الوجود معقول نيست . واجب الوجود كه نمىتواند وجودش معلول غير باشد .\r\n( 2 ) . - حالا يك اشاره‌اى هم بفرماييد كه چطور اين استدلال مبتنى بر اصالت ماهيت است .\r\nاستاد : زيرا بنابر اصالت ماهيت است كه سخن از اين است كه نسبت وجود به هر ماهيتى نسبت عارض به معروض است در ظرف ذهن و بلكه در ظرف خارج . آن وقت مىگوييم آن ذات متحقق همان خود ماهيت است . حال چون ذات ماهيت من حيث هى هى اقتضائى ندارد ، پس اين ماهيت اگر بخواهد به حيثى واقع شود كه وجود از او انتزاع شود به علتى احتياج دارد ، سپس مىگوييم اين علت يا خارج است يا داخل و همان حرفها را\r\n","page_name":" 170 ","page_number":170},
  {"content":"\r\n\r\n\r\n\r\n\r\n\r\n","description":"","footnote":"\r\nذكر مىكنيم .\r\nاما بنابر اصالت وجود همهء اين حرفها بىاساس مىشود ، چون بنابر اصالت وجود آنچه حقيقت است خود وجود است چه در ممكن و چه در واجب ؛ ماهيت امرى است اعتبارى و در احكام تابع وجود است . اگر وجود ممكن باشد ( كه البته امكان در وجود را خواهيم گفت كه اصلا چيز ديگرى است غير از امكان در ماهيت ) ماهيت به تبع وجود ممكن است و اگر واجب باشد و فرض كنيم كه ماهيت داشته باشد ماهيت به تبع وجود واجب مىشود . وجود عارض ماهيت نمىشود ، چون وجود اصل است ؛ ماهيت است كه از وجود انتزاع شده است . اگر بخواهد چيزى عارض بر چيزى شود ، بنابر اصالت وجود ماهيت است كه عارض بر وجود مىشود . تازه اين عروض هم عروض خارجى نيست ، بلكه به معنى انتزاع است .\r\n- يعنى مىفرماييد كه در اينجا حاجى از آن بحث خودش كه زيادت وجود بر ماهيت را در ذهن مىدانسته است عدول كرده است ؟\r\nاستاد : عدول نكرده است .\r\n- آن مبنا را فراموش كرده است ، چون آن شعرش كه مىگفت :\r\n انّ الوجود عارض المهيّة * تصوّرا و اتّحدا هويّة \r\nحاكى از اين است كه در خارج ماهيت است كه بر وجود عارض مىشود و در ذهن است كه وجود عارض بر ماهيت مىشود ؛ حالا اينجا مىگويد كه عروض وجود بر ماهيت در خارج است .\r\nاستاد : البته در اينجا نمىشود گفت كه حاجى تا اين حد از مبناى خود دور شده كه خيال كرده است واقعا در خارج وجود عارض ماهيت مىشود ، چون اصالت ماهيتى هم باز مىگويد وجود انتزاع مىشود ، ولى همان انتزاع شدنش بالاخره منشأ مىخواهد ؛ منشأش يا بايد خود ذات باشد و يا امرى بيرون از ذات . منتها حاجى در اينجا تعبير عروض كرده است .\r\n- چطور شده است كه لاهيجى كه خودش شاگرد ملا صدرا بوده است اصالت ماهيتى شده است ؟\r\nاستاد : لاهيجى از نظر شخص من مرد متأملى نبوده است . اصلا فلسفهء ملا صدرا يك فلسفه‌اى است كه در زمان خودش حتى شاگردهايش آنچنان كه بايد به آن نرسيده‌اند .\r\nشاگردهاى معروفش يكى فيض است و يكى لاهيجى . اين دو نفر مبرزترند از ديگران .\r\nفيض در نوشته‌هاى فلسفى خودش صد در صد از ملا صدرا تبعيت كرده است ولى اين تبعيت آنچنان تبعيت محض است كه انسان نمىتواند درك كند كه آيا او فقط بازگو كننده است يا اينكه نه ، خودش هم چيزى درك كرده است ؛ چون كتابهايش تلخيص است . آثار فيض را كه در گنجينهء آثار ايرانى چاپ شده است نگاه كردم ، ديدم تلخيص است ، جز تلخيص آثار ملا صدرا چيزى نيست . او خودش را نشان نمىدهد كه انسان ببيند اينها را درك كرده يا فقط تلخيص كرده است . لاهيجى بر عكس ، خودش را نشان مىدهد . بيشتر تحت تأثير حرفهاى شيخ است و كمتر تحت تأثير حرفهاى ملا صدرا . اينكه مىگويم كمتر تحت تأثير است يعنى به نظر ما آنچه را كه بايد درك كند درك نكرده است . البته\r\n","page_name":" 171 ","page_number":171},
  {"content":"\r\n\r\nبعد مىرسيم به بحث « وحدت وجود » كه از مسائل خيلى عالى است « 1 » .\r\n\r\n\r\n\r\n\r\n","description":"","footnote":"\r\nآقا جلال آشتيانى خيلى از لاهيجى دفاع مىكند .\r\n- ايشان نظرشان اين است كه امثال لاهيجى دفاعشان از اصالت ماهيت از جهت ظاهر و براى عدم مخالفت با عوام بوده است و الّا در اصل معتقد به اصالت وجود بوده‌اند يعنى توالى فاسدش را در ميان قوم رعايت مىكرده‌اند .\r\nاستاد : بله ، اين حرف را مىگويند . اين حرف را كه گفته‌اند از آن جهت است - و حاجى هم اينجا نقل مىكند - كه لاهيجى در يك جا گفته است اگر مقصود اصالت وجودىها اين باشد ما هم قبول داريم . ولى « اگر » ندارد ؛ كسى كه خودش وارد است كه نبايد اين حرفها را بزند . اينها توجيه است .\r\n- اين « وجود » و « ماهيت » در [ زمان 
  ] ارسطو بوده است ، به اين صورت كه لفظ « ماهيت » را بياورند در مقابل « وجود » ؟\r\nاستاد : نه ، ماهيت كه حتى در دورهء اسلامى هم نبوده است ؛ ولى « وجود » بوده است و از آن تعبير به « هويّت » مىكرده‌اند .\r\n- من گاهى شنيده‌ام كه وجود و ماهيت و همچنين جهات ثلاثه ( وجوب و امكان و امتناع ) مطرح بوده است .\r\nاستاد : وجوب و امكان و امتناع بله بوده است ؛ اينها اصلا در منطقش مطرح است .\r\n( 1 ) . - يعنى اينها همه مقدمهء آن بحث است ؟\r\nاستاد : مقدمه نيست . نمىشود گفت مقدمه است . البته در بين اين مسائل آنكه از همه مهمتر است اصالت وجود است و وحدت وجود ، كه اصلا فلسفه دور اين دو محور مىچرخد .\r\n","page_name":" 172 ","page_number":172},
  {"content":"\r\n\r\n\r\n1 . وحدت و كثرت وجود\r\nاين بحث ، بحث وحدت و كثرت وجود است كه از مهمترين مسائلى است كه به يك معنا هميشه در جهان مطرح بوده است .\r\n\r\nتاريخچه\r\nمسألهء وحدت و كثرت وجود به اين نام و به اين عنوان و به اين شكلى كه الآن ما در اينجا مىبينيم ، در كتب فلاسفهء قبل از ملاصدرا ، يعنى در كتب فارابى يا بوعلى يا بعد از بوعلى مطرح نبوده است و آنها بحثى را تحت عنوان وحدت وجود يا كثرت وجود طرح نكرده‌اند . همان ريشه‌هايى كه مسألهء اصالت وجود را در فلسفه وارد كرد ، همان ريشه‌ها نيز مسألهء وحدت وجود و كثرت وجود را مطرح نمود ، كه يكى از اين ريشه‌ها عرفان است .\r\nدر عرفان هم باز آن كسى كه اين مسأله را تحت اين نام « وحدت وجود » عنوان كرد محيى الدين بود در قرن هفتم هجرى . قبل از محيى الدين مسألهء وحدت در عرفان مطرح بوده است ولى هنوز به طور جزم صاحبنظران نمىتوانند ادعا كنند كه وحدت عارف آيا وحدت شهود است يا واقعا وحدت وجود است ؛ يعنى آن وحدتى\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nكه عرفا از آن بحث مىكنند صرفا يك جنبهء انسانى دارد به اين معنا كه عارف مىرسد به مقامى كه غير از خدا چيزى نمىبيند و به قول سعدى : « رسد آدمى به جايى كه بجز خدا نبيند » يا واقعا جز خدا چيزى وجود ندارد ؟ اينكه عارف مىرسد به مقامى كه غير از خدا چيزى نمىبيند غير از اين مسأله است كه جز او وجود ندارد .\r\nاين از آن جنبه است كه انسان عارف به دليل همان عشق عارفانه - كه قهرا خاصيت عشق تك بينى است - جز معشوق چيز ديگرى را نمىتواند ببيند و در هر چيز ديگر هم نگاه كند باز معشوق را مىبيند ( كه اين حالت احيانا ممكن است در يك عشق ديگر نيز براى انسان پيدا بشود ) . آيا مسأله اين است و يا واقعا به وحدت وجود معتقد بوده‌اند ؟\r\nعده‌اى معتقدند كه عرفاى قديم مثل عرفاى قرن سوم و قرن چهارم اگر دم از وحدت وجود زده‌اند چيزى بالاتر از وحدت شهود نگفته‌اند و واقعا جهان بينى عرفانى بر اساس وحدت وجود در عرفان وجود نداشته است .\r\nولى ديگران معتقد هستند كه نه ، در جهان بينى عرفانى همان واقعيت وحدت وجود بوده است منتها آنها تعبير فلسفى دربارهء اين مطلب نداشته‌اند و كارى كه محيى الدين كرده است اين است كه براى اين مطلب تعبير فلسفى آورده و بعد توانسته است اينها را در يك قالبهاى مأنوس با ذهن و مأنوس با فكر بريزد ؛ يعنى آنچه را كه آنها از طريق مكاشفه در مىيافته‌اند او توانسته است در يك قالبهاى مأنوس با فكر و مأنوس با ذهن بيان كند « 1 » .\r\nبعد از دورهء محيى الدين كم كم مسائل وجود كه شعبه‌هاى مختلفى در فلسفهء\r\n\r\n\r\n\r\n\r\n","description":"","footnote":"\r\n( 1 ) . - در غير اين صورت ، يعنى اگر اين وحدت حقيقت نداشته باشد شهود آنها توهم مىشود .\r\nاستاد : نه ، اين توهم هم نمىشود ، براى اينكه اين مطلب بر اساس اين است كه عارف فقط رسيدن به خدا را مىبيند از باب اينكه خدا يگانه معشوق اوست و هر عاشقى جز معشوق خودش را نمىبيند ، نه اينكه عاشق مىخواهد غير معشوق را ببيند و تنها معشوق را مىبيند پس اشتباه مىكند ، اصلا غير معشوق را نمىخواهد ببيند . او كه نمىخواهد به مردم جهان‌بينى عرضه كرده باشد . ولى البته همانطور كه فرموديد عرفاى حقيقى اين مطلب را قبول نمىكنند ؛ يعنى مىخواهند بگويند كه جهان بينى عرفانى همان چيزى است كه حقيقتش وحدت وجود است گو اينكه آنها اين تعبير را نكرده باشند ؛ و البته از بسيارى تعبيرات مىشود همين مطلب را استنباط كرد گرچه اين لفظ و اين اصطلاح و اين تعبير در كلمات آنها نيامده است .\r\n","page_name":" 174 ","page_number":174},
  {"content":"\r\n\r\nمشّاء و در فلسفهء اشراق و در كلام داشت و قهرا بابى از عرفان به روى آن باز شده بود در فلسفهء ملا صدرا به يك شكل خاص در آمد . پس آنچه كه به مسألهء وحدت وجود مربوط مىشود بىشك ريشه‌اى عرفانى دارد ؛ يعنى به طور مسلّم وحدت وجودى كه در فلسفهء ملا صدرا مطرح است همان است كه از عرفان آمده است و ابتكار ملاصدرا نيست . ملاصدرا منتهاى هنرش اين است كه توانسته است براى اينها پايه‌هاى فلسفى محكم بريزد كه از نظر فكر يك فيلسوف هم كاملا قابل قبول باشد و الّا اصل مسألهء وحدت وجود يك مسألهء عرفانى است . حتى خود ملاصدرا در مسائل وجود در يك جا وقتى كه تحت عنوان « نقاوة » ( يعنى يك خلاصه‌اى ) مىخواهد مطلبى بگويد آن خلاصه‌اش تماما همان حرفهاى قيصرى در شرح فصوص الحكم است ؛ يعنى نقاوهء حرفهاى او همان خلاصه‌اى است كه در مقدمهء فصوص الحكم آمده است . بنابراين هر چه كه او قبلا گفته همه به منزلهء شرح فلسفى مطلبى بوده است كه عرفا گفته‌اند . اين يك مطلب دربارهء سير تاريخى اين مسأله در ميان عرفا « 1 » .\r\nاما در ميان فلاسفه نه به نام وحدت وجود و نه در سيماى وحدت وجود بحثى\r\n\r\n\r\n\r\n\r\n","description":"","footnote":"\r\n( 1 ) . - پس مىفرماييد از لحاظ تاريخ فلسفه اولين بار توسط ملا صدراست كه مسألهء وحدت وجود به شكل فلسفى مطرح مىشود .\r\nاستاد : بله ، بدون شك . او به شكل فلسفى مطرح كرده است .\r\n- يعنى در حرفهاى خواجه نصير و اينها نبوده است ؟\r\nاستاد : خير ، ابدا . هيچ در حرفهاى خواجه نصير نبوده است . اساسا مسألهء وحدت وجود به اين معنا در كلمات فلاسفه مطرح نبوده است . مسألهء اشتراك وجود كه يك بحث عليحده‌اى بود و بحث فقط روى مفهوم وجود بود ، آن مطرح بوده است ، از زمان ارسطو هم مطرح بوده است ، ولى مسألهء وحدت وجود مطرح نبوده است .\r\n- مير سيّد شريف رسالهء كوچكى دارد به اسم رسالهء وحدت وجود .\r\nاستاد : مير سيّد شريف دارد ، خيام دارد ، همهء اينها دارند . ولى بحث به مسألهء وحدت وجود نرسيده است ، نه در رسالهء خيام و نه در رسالهء مير سيّد شريف . رسالهء خيام را كه آقاى سمنانى چاپ كرده است ديده‌ام . رسالهء مير سيّد شريف را هم گويا يك وقت در كتابخانهء مجلس ديدم و همانطور بود كه حدس مىزدم ؛ يعنى از نظر سير تاريخى يك حدسى داشتم كه در زمان مير سيّد شريف يك سلسله مسائل در حدى كه مىتوانسته است مطرح باشد مطرح بوده است و بيش از آن مطرح نبوده است ؛ بعد كه اين رساله‌ها را پيدا كردم ، ديدم بر اساس همان حدس ماست .\r\n","page_name":" 175 ","page_number":175},
  {"content":"\r\n\r\nدر ميان نبوده است . مسألهء وحدت يعنى وحدت جهان در ميان فلاسفه و حتى در ميان يونانيها به نحوى مطرح بوده است اما مسألهء وحدت وجود مطرح نبوده است و اگر امروز ما شرقيها از حرفهاى آنها تعبير به وحدت وجود بكنيم غلط است . وحدت هست ولى وحدت وجود به اين معنا نيست . به هر حال چه در فلسفهء هند و چه در فلسفهء غير هند اين مطلب بوده است ، عده‌اى به نوعى وحدت در باب عالم هستى معتقد بوده‌اند . بنابراين ما الآن دو مسأله داريم ؛ يكى مسألهء وحدت حقيقت است و يكى مسألهء وحدت وجود .\r\nمسألهء وحدت حقيقت به اين معناست كه حقيقت يك چيز است ، اما اين كه اين مسأله را بشكافيم كه آن حقيقت چيست ، آيا آن حقيقت از سنخ وجود است - به آن معنا كه ما وجود را از ماهيت تفكيك مىكنيم - يا از سنخ ماهيت است ، اينها ديگر هيچكدام مطرح نيست . مسأله اين است كه حقيقت يك چيز است و غير از آن يك چيز ، هر چه انسان آن را مىبيند به منزلهء جلوه‌ها و تجلّىهاى آن حقيقت‌اند ، هر چه هست به منزلهء شؤون و جلوه‌هاى همان حقيقت واحد است ، كه حتى مىبينيد بعضى به اين معنا به يك نوع وحدت وجود مادى قائل شده‌اند و گفته‌اند حقيقت ماده است و ماده هم در ذات خودش حقيقت واحد است و اين كثرتى كه شما در ماده مىبينيد كثرت حقيقى نيست ؛ كه البته اين خودش يك مسأله‌اى است كه آيا ماده مىتواند چنين چيزى باشد و كثرتش حقيقى نباشد يا نه . اين مسأله به جاى خود ، ولى آن كس كه به وحدت وجود مادى قائل است مىگويد اين كثرتى كه شما در ماده مىبينيد ، كثرت حقيقى نيست ، بلكه يك كثرت مجازى است و اين كثرتها به منزلهء شؤون و تجليات آن يك حقيقت است . او قائل است به اينكه سراسر عالم هستى را ( خواه متناهى باشد و خواه نامتناهى ، فرق نمىكند ) يك حقيقت پر كرده است كه ما آن را جسم مىناميم - كه جسم را هم تعريف مىكنيم به آن چيزى كه مكان را پر كرده است - و اين كثرتهايى كه در جسم هست كثرت حقيقى نيست . مثلا ما الآن اين كتاب را يك چيز مىگيريم و هواى مجاور آن را چيز ديگر ، يعنى اين را يك ماده مىدانيم و آن را مادهء ديگر ، و يا در درون هوا به اتمهاى متعدد قائل مىشويم و به خلأ قائل مىشويم ، ولى ممكن است كسى بگويد كه نه ، اينها اشتباهات ذهن است ، واقعيت اين كتاب و واقعيت اين هوا هر دو يكى است ؛ اختلاف اينها در اين است كه اين مادهء واحد در يك جا تراكم بيشتر پيدا كرده و در جاى ديگر انبساط بيشتر ؛\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nهمين كاغذ اگر ما انبساطش را بيشتر كنيم مىشود هوا و همين هوا را اگر متراكم‌تر كنيم مىشود كاغذ . كاغذ و هوا دو چيز نيستند كه در كنار يكديگر قرار گرفته‌اند بلكه دو موج مختلف از يك چيز هستند . ما الآن مىگوييم هوا در جوار اين كاغذ قرار گرفته است ولى هوا و كاغذ هر دو واقعا يك جسم هستند ، يك جسم واحد متصل به يكديگر هم هستند . اشتباه است اگر اينها را منفصل از يكديگر بدانيم ، ولى مانعى ندارد كه يك شىء واحد متصل مراتب مختلف داشته باشد ، در يك مرتبه تراكمش بيشتر باشد و در يك مرتبه تراكمش كمتر باشد .\r\nخود ملا صدرا در باب « فصل و وصل » از مباحث جوهر و عرض ، اين مسأله را به صورت يك احتمال مطرح مىكند كه آيا ما مىتوانيم بگوييم تمام اجسام عالم يك جسم بيشتر نيست ؟ يعنى ما اجسام نداريم كه در كنار يكديگر باشند ، تمام اجسام عالم يك جسم است و يك وحدت اتصالى واقعى دارد ، انفصالها خيال است ؟ براى اينكه ذهن روشن بشود مثالى بزنيم : مىگويند در عمق دريا گاهى يك رودخانه در جريان است . شما اين مطلب را روى حسابهاى قدما در نظر بگيريد نه روى حساب نظريات امروز كه دريا را مجموعه‌اى از مولكولهاى جدا از يكديگر مىداند . روى حساب قدما تمام دريا يك واحد است ، ولى قسمتى از اين دريا كه تحت فشار قرار بگيرد در درون خودش حركت مىكند ، يعنى يك شىء در درون خودش حركت مىكند . حالا از كجا كه تمام اين اجسام عالم يك واحد نباشند كه در درون يكديگر حركت مىكنند ؟\r\nغرض اين است كه اين خودش وحدت است . اگر كسى ماوراء ماده را منكر شد و در ماده هم قائل شد كه تمام اين ماده‌هايى كه ما به صورت اشياء منفصل ، در عناصر به صورت عناصر ، در مركبات به صورت مركبات ، در هر عنصرى به صورت اتمها ، و در درون [ اتم 
  ] خلأها و ملأها فرض مىكنيم تمام اينها اشتباهات ذهن ماست ، در واقع يك جسم واحد پهن شدهء گسترده بيشتر نيست كه مراتب مختلف دارد ، چنين كسى به وحدت حقيقت قائل است ولى وحدت حقيقت مادى .\r\nخلاصه اينكه مسألهء وحدت حقيقت غير از مسأله وحدت وجودى است كه فلاسفهء ما مىگويند . درست است كه از يك نظر همهء اينها قول به وحدت حقيقت است ولى همهء اينها عينا يك قول و يك مطلب نيست . بعد از اين بحث كه در اشياء به دو حيثيت مىرسند : حيثيت وجود و حيثيت ماهيت ، و ايندو را از يكديگر\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nتفكيك مىكنند ، كه از ايندو يكى را بايد حقيقت بدانيم و ديگرى را انتزاع ذهن بشماريم ، وجود يكى را يعنى همان چيزى را كه خودش در ذهن نمىآيد و قابل آمدن در ذهن نيست بايد حقيقت بدانيم و ماهيت را بايد مجاز بدانيم ، آنگاه بحث روى آن حقيقت مىآيد كه آن حقيقت خودش چگونه است ؟ آيا يك حقيقتى است كه از آن ماهيتهاى مختلف انتزاع مىشود ؛ يا نه ، با هر ماهيتى حقيقتى هست كه با حقيقتهاى ديگر هيچ ارتباط و سنخيتى ندارد ؟\r\nبنابراين ، اين نظريه شكل خاصى از نظريهء وحدت دربارهء عالم است كه ما تا از اصالت وجود و اعتباريت ماهيت نگذشته باشيم به اين نوع وحدت نمىرسيم ؛ به انواع ديگر از وحدتها مىرسيم ، ولى به اين نوع وحدت نمىرسيم . پس اينكه هر جا به يك نظريهء وحدتى در باب عالم رسيديم بگوييم اين يك نوع وحدت وجود است ، درست نيست « 1 » .\r\nحاجى در اينجا كارى كرده است كه هرگز به اين تعبير و اين صراحت ملا صدرا چنين كارى نكرده است . اين ديگر از مختصات شخص حاجى است . حاجى آمده است براى اين وحدت وجود يك تاريخچه درست كرده است و آن اين است كه حرفش را اول از اينجا شروع كرده است كه فهلويّون ( يعنى حكماى ايران باستان )\r\n\r\n\r\n\r\n\r\n","description":"","footnote":"\r\n( 1 ) . گويا اين مسألهء وحدت وجود براى فروغى يك معماى لا ينحل بوده است ، بعد هر جا به يك معماى لا ينحل رسيده گفته است اين يك نوع وحدت وجود است ( كه من اين موارد را جمع آورى كرده‌ام ) . اين قضيه انسان را به ياد مثلى مىاندازد كه آقاى بروجردى مىآورد . آقاى بروجردى يك وقتى يك نظريه‌اى داشت در باب معانى حرفيه كه به اصطلاح نظريهء بديعى بود . شنيده بود كه كسى گفته بود كه اين نظريه مال خود آقاى بروجردى نيست ، مال آشيخ هادى تهرانى معروف است ( آشيخ هادى مكفر ) . آشيخ هادى يك نظريات خاص و خيلى عجيب و غريبى داشته است . بعد آقاى بروجردى رفته بود و به كتاب او مراجعه كرده بود از باب اين كه شايد او هم واقعا چنين نظريه‌اى داشته است . ديده بود كه نه ، او چنين نظريه‌اى ندارد . بعد آمد در جلسهء درس و گفت در قديم معمول بود كه هر كار محيّر العقولى را به جن نسبت مىدادند . چون در ذهن ما رفته بود كه جنها مسخّر حضرت سليمان بودند و براى او كارهايى مىكردند كه ديگران از عهدهء آن برنمىآمدند ، يعنى كارهاى محير العقول مىكردند ، لذا بعدها ديگر مردم به هر كار محير العقولى كه مىرسيدند مىگفتند اين از بناهاى حضرت سليمان است . هر چيز خارق العاده‌اى را كه مىديدند مىگفتند كار جن است ، كار حضرت سليمان است . و حالا آشيخ هادى هم چند تا حرف عجيب و غريب زده است ، بعد هر حرف غريب و عجيبى و هر حرف تازه‌اى كه مىشنوند مىگويند اين نظريهء آشيخ هادى است بدون اينكه به كتابش مراجعه كنند و ببينند آيا آشيخ هادى چنين حرفى زده يا نزده است . حالا براى مرحوم فروغى هم اين مسألهء وحدت وجود يك معما بوده است ، بعد به هر معمايى كه رسيده و برايش غير قابل حل بوده گفته است كه نوعى وحدت وجود است ، در صورتى كه چنين نيست .\r\n","page_name":" 178 ","page_number":178},
  {"content":"\r\n\r\nقائل به وحدت وجود بوده‌اند . مدرك اين حرف چيست ؟ يكى حرف شيخ اشراق است .\r\nشيخ اشراق يك نظريه‌اى در باب نور آورده است نظير آن نظريه‌اى كه اين فلاسفه در باب وجود مىآورند . گفته است نور يك حقيقت واحدى است كه اين حقيقت داراى مراتب است .\r\nملا صدرا و امثال او آمده‌اند نظريهء او را رد كرده‌اند و در عين حال به نوعى هم توجيه كرده‌اند . شيخ اشراق با كمال صراحت مىگويد وجود امرى است اعتبارى و همو كه مىگويد وجود امرى است اعتبارى ، آمده است براى نور حقيقتى قائل شده است صاحب مراتب و معتقد شده است كه نور حسى يك مرتبه از مراتب حقيقت نور است . پس مقصود او از نور نمىتواند وجود باشد زيرا اگر مقصود او از نور همين حقيقت وجود بود اين قدر پافشارى نمىكرد در اينكه وجود امرى است اعتبارى . پس او قائل به نوعى وحدت حقيقت هست ولى او نرسيده است به اين مطلب كه آن حقيقت واحدى كه در عالم هست همان حقيقت وجود است . به نوعى وحدت حقيقت قائل بوده است ، ولى آن حقيقتى كه به وحدت او قائل است نور است . صدر المتألهين مىگويد هر چه كه تو براى نور مىگويى از شؤون وجود است نه از شؤون نور . اساسا خود نوريت از شؤون وجود است « 1 » .\r\n\r\n\r\n\r\n\r\n","description":"","footnote":"\r\n( 1 ) . - آيا از باب تمثيل نبوده است كه وجود را به نور تمثيل و تشبيه كند ؟\r\nاستاد : نه ، اگر از باب تمثيل بود كه در باب وجود لااقل مطلب را مىگفت .\r\n- چرا اصلا بحث نور را خوب پيش كشيده است ؟ اين هم واقعا يك مسأله‌اى است .\r\nاستاد : بحث نور را خوب پيش كشيده است و خوب توجيه كرده‌اند . كه او به يكى از شؤون وجود رسيده است كه همان مسألهء ظهور است يعنى درك كرده است كه در عالم حقيقتى هست كه او به ذات خود ظاهر است و ظاهر كنندهء اشياء ديگر است . منتها ما خيال مىكنيم كه آن حقيقتى كه به ذات خود ظاهر است و ظاهر كنندهء چيزهاى ديگر است همين نور حسى است و الّا اصل حقيقت نور يك مقياس اعم و يك معناى وسيعترى دارد كه اين نور حسى يك مرتبه از مراتب اوست . آن وقت آمده آن را تقسيم كرده است به عقول و نور باهر و نور قاهر و نور الانوار و اين جور حرفها . البته اينكه او به كلمهء نور چسبيده است ممكن است ريشه‌اش همان فكر نور و ظلمت كه در ايران باستان بوده است باشد ، ولى او ظلمت به آن معنا را از عالم هستى خارج كرده يا آمده ظلمت را تطبيق كرده است به اجسام . البته او اجسام را نور مىداند ولى مىگويد نور [ قاهر 
  ] ، زيرا نمىخواهد اجسام را عدم مطلق بداند ، بلكه آنها را نور مىداند .\r\n- اين جور نيست كه بگويد « وجود » نور است و « ماهيات » ظلمت ؟\r\n","page_name":" 179 ","page_number":179},
  {"content":"\r\n\r\nاين مطلب از شيخ اشراق هم نيست . حرف خوبى هم هست ، يعنى از يك نظر ديگر حرف خوبى است ؛ يعنى گر چه حرف شيخ اشراق در موردى كه آورده است درست نيست ولى حرفش در جاى خود درست در آمده است كه بعد هم از حرفش استفاده كرده‌اند و در همين منظومه هم به آن مىرسيم .\r\nآن حرف خوب اين است كه قبل از شيخ اشراق سه جور تمايز را بيشتر فرض نمىكردند ، شيخ اشراق آمد و به قسم چهارمى از تمايز نيز قائل شد .\r\nآن سه قسم عبارت است از : تمايز به تمام ذات ، يعنى اينكه دو شىء هيچ وجه مشترك نداشته باشند ، متباين مطلق باشند ، مانند اينكه مقولات را همين طور مىدانند ؛ مىگوييم كم در ذات خود با كيف هيچ وجه مشترك ندارد ، پس اينها به تمام ذات متباين‌اند . قسم ديگر ، تمايز به جزء ذات است . يعنى دو شىء در جزئى از ذات با يكديگر مشتركند و در جزئى ديگر از ذات از يكديگر متمايزند مانند ماهياتى كه در جنس با يكديگر شريكند و در فصل ، مختلف . قسم سوم تمايزى است كه دو شىء در تمام ذات با يكديگر شريكند و تمايزشان به عوارض و مشخّصات فردى است مانند تمايز چند فرد از نوع واحد كه در ماهيت نوعيه با يكديگر شريكند و اختلافشان در عوارض و مشخصات است ( مثل دو فرد انسان ) .\r\nقبل از شيخ اشراق بيش از اين سه قسم ، تمايز ديگرى نمىگفته‌اند . شيخ اشراق آمد و گفت نه ، يك قسم چهارمى هم داريم ، ولى قسم چهارم را هم برد در باب ماهيات ، گفت ممكن است دو شىء به تمام ذات يعنى در تمام ماهيت با يكديگر شريك باشند و اختلافشان به نقص و كمال و به شدت و ضعف باشد يعنى مثلا ممكن است ما دو انسان داشته باشيم كه ما به الاشتراك‌شان انسانيت باشد و ما به الاختلاف‌شان هم همان انسانيت باشد ؛ يعنى اين ، انسان باشد و در انسانيت تمامتر و آن هم انسان باشد و در همان انسانيت ناقصتر ، يعنى مابه‌الاشتراك عين\r\n\r\n\r\n\r\n\r\n","description":"","footnote":"\r\nاستاد : خير ، ابدا چنين چيزى نيست . براى او نور يك ماهيت خاص است . براى او نور ماهيتى از ماهيات است كه همهء ماهيات ديگر را در برمىگيرد .\r\n- يعنى اين مفهومى را كه ما از نور حسى داريم اصلش را گرفته و تعميم داده و در يك سطح بالاترى قرار داده است ؟\r\nاستاد : بله ، همين جور است ، تعميم داده است ، ولى تصورش از نور آن نوع تصورى است كه ما از ماهيتى از ماهيات داريم كه وجود امرى است اعتبارى كه عارض او مىشود .\r\n","page_name":" 180 ","page_number":180},
  {"content":"\r\n\r\nما به الامتياز باشد . اين حرفى بود كه شيخ اشراق آمد و گفت ، ولى او تصريح مىكرد پس اين كه مشّائين تشكيك در ماهيت را قائل نيستند درست نيست ، تشكيك در ماهيت صحيح است .\r\nحرف شيخ اشراق بعدها با يك اصلاح مورد قبول واقع شد و آن اينكه ما در بين تمايزها نوعى از تمايز داريم كه به نقص و كمال است ، ولى بر خلاف آنچه كه شيخ اشراق قبول كرده است كه تمايز به نقص و كمال در خود همين ماهيات است ، اين نوع تمايز در ماهيات محال است . ماهيات تشكيك پذير نيست . آن چيزى كه نقص و كمال مىپذيرد حقيقت وجود است . پس آن سه تمايز همه مال ماهيات است و اين يك تمايز از مختصات وجود است .\r\nپس وقتى شيخ اشراق خودش تصريح مىكند كه اين نوع تمايز در ماهيت جايز است - و لذا مىگويد عليرغم آنچه كه مشّائين گفته‌اند من تشكيك در ماهيت را قائل هستم - ما ديگر نمىتوانيم حرف او را توجيه و تأويل كنيم كه پس همين حرفى كه فلاسفهء اصالت وجودى و احيانا عرفا در باب حقيقت وجود گفته‌اند با حرف شيخ اشراق منطبق مىشود و حرف شيخ اشراق هم كه ريشه‌اى در ايران باستان دارد ، پس : « الفهلويّون الوجود عندهم - حقيقة ذات تشكّك تعمّ » ؛ نه ، اين درست نيست .\r\nالبته حاجى از كسانى است كه به اصطلاح خيلى مصلح است و ما در دو سه بيت بعد هم به نمونه‌اى از اين ويژگى حاجى مىرسيم . يعنى چه « مصلح است » ؟ يعنى به هر حرفى مىرسد كوشش مىكند كه هر جور شده است يك توجيه و محمل صحيح براى آن درست كند و لو اينكه اين توجيه بر خلاف نصّ گفتهء آن شخص باشد .\r\nاين خودش يك سبكى است ، يك روشى است . بعضى بر عكس ، اگر كسى حرف درستى هم گفته باشد سعى مىكنند توجيه باطلى براى آن درست كنند تا بتوانند بر آن ايراد بگيرند . بعضى هم روششان اين است كه به يك حرف غلطى هم كه مىرسند به زور هم كه شده است مىخواهند يك محمل صحيحى برايش درست كنند ، و اين سبك حاجى است . نمىخواهم بگويم حاجى چنين مطلبى را درك نكرده و اشتباه كرده است ، بلكه سبك حاجى اينچنين است و اينها نوعى چشم پوشى است كه حاجى بالخصوص از اين چشم پوشىها زياد دارد . ملاصدرا هم گاهى از اين چشم پوشىها دارد ولى نه به شدت حاجى . ملاصدرا هم خيلى كوشش دارد\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nيك توجيه و يك محمل صحيحى براى حرفهاى گذشتگان پيدا كند ، يعنى محملى بر اساس معتقدات خود براى آنها بسازد . مثلا مىگويد فلان شخص در فلان جا ، در گوشهء فلان حرفش يك كلمه‌اى گفته است كه آن كلمه بوى اين حرف را مىدهد پس مقصود او از حرفهاى ديگرش چيز ديگر بوده است . ولى در حاجى اين قضيه خيلى شديدتر و قويتر است « 1 » .\r\n\r\nعقايد و اقوال دربارهء وحدت وجود\r\nپس از آنكه تاريخچهء اين مسأله را ذكر كرديم ، اكنون ببينيم اصلا در باب وحدت وجود چه اقوال و عقايدى هست « 2 » . در باب وحدت و كثرت وجود سه چهار نظريه وجود دارد :\r\n1 . يك نظريه همان نظريه‌اى است كه گفتيم بهتر است آن را « وحدت شهود » بناميم نه وحدت وجود ؛ و اگر نگوييم كه مقصود از وحدت وجود در كلمات عرفاى دست اول وحدت شهود بوده است بايد بگوييم كه مقصود از وحدت وجود در كلمات عرفاى دست دوم و حتى مثل قشيرى همين وحدت شهود بوده است . حتى قشيرى ابا دارد از اينكه بگويد عرفاى قبل از او مقصودشان از وحدت وجود ، وحدت حقيقت وجود بوده است . او اصرار دارد كه نه ، عرفاى قبل هم اگر وحدت مىگفته‌اند مقصودشان وحدت مشهود بوده نه وحدت حقيقت وجود . سعدى هم يك وحدت وجودى در بوستان دارد كه بايد آن را وحدت شهود يا وحدت مشهود\r\n\r\n\r\n\r\n\r\n","description":"","footnote":"\r\n( 1 ) . - شايد اين از شدت تقواى آنهاست .\r\nاستاد : نه ، بعضى طبيعتشان اين جور است ولى اتفاقا به تقوا هم مربوط مىشود . يعنى اينكه « ضع فعل اخيك على احسنه » اين ، « ضع قول اخيك على احسنه » هم هست .\r\n- اصالة الصحه در عقايد .\r\nاستاد : بله .\r\n( 2 ) . - آيا دربارهء وحدت مفهوم وجود ، اختلافى نيست ؟\r\nاستاد : خير ، بحث در وحدت مفهوم نيست . اگر ما به حقيقت وجود قائل نشديم هيچ بحثى نداريم . اگر قائل به حقيقت وجود شديم و وجود را حقيقت دانستيم تازه بحث وحدت يا كثرت وجود مطرح مىشود .\r\n","page_name":" 182 ","page_number":182},
  {"content":"\r\n\r\nناميد و آن اين است كه مىگويد :\r\n ره عقل جز پيچ در پيچ نيست * بر عارفان جز خدا هيچ نيست\r\nتوان گفتن اين با حقايق شناس * ولى خرده گيرند اهل قياس\r\nكه پس آسمان و زمين چيستند * بنى آدم و ديو و دد كيستند \r\nبعد مىگويد :\r\n پسنديده بگزيده‌اى هوشمند * جوابت بگويم گر آيد پسند\r\nكه هامون و دريا و كوه و فلك * پرى ، آدميزاد و ديو و ملك\r\nهمه هر چه هستند از آن كمترند * كه با هستىاش نام هستى برند \r\nاين معنايش اين است كه متناهى در برابر نامتناهى قابل نيست و قابل مقايسه نيست ؛ اگر او موجود است پس اينها موجود نيستند . ولى اين ، نفى واقعى هستى اينها نيست .\r\nحرف سعدى اين است كه :\r\n همه هر چه هستند از آن كمترند * كه با هستىاش نام هستى برند \r\n2 . نظريهء ديگر نظريهء كثرت وجود است ، كثرت مطلق ؛ كثرت مطلق به معناى اينكه به عدد موجودات ، « وجود » وجود دارد بدون آنكه كوچكترين سنخيت و اشتراكى ميان وجودى و وجودى باشد . مسألهء اشتراك ، مال ماهيات است ؛ فقط ماهيات‌اند كه قابل دسته بندى و جاى گرفتن در يك مقوله و اين جور حرفها هستند ، اما هر حقيقت وجودى به تمام ذات يك حقيقتى است مغاير با هر حقيقت ديگر . هر ذره‌اى در عالم وجودى دارد كه با تمام ذات مغاير است با وجودى كه ذرهء ديگر دارد . هيچ سنخيتى ميان وجودى و وجودى نيست .\r\nالبته اين مطلب به اين صراحت در سخن هيچ حكيمى نيامده است ، ولى ملا صدرا و امثال او از بعضى حرفهاى مشّائين چنين استنباطى كرده‌اند و ما قبلا گفتيم كه چون مسألهء اصالت وجود در سخنان آنها مطرح نبوده قهرا اين مسأله نمىتوانسته است به اين شكل مطرح باشد . اما بالاخره اين مسأله فعلا به نام مشّائين سكّه خورده و به نام آنها به ثبت رسيده است ؛ يعنى گفته مىشود كه مشّائين قائل به كثرت وجود هستند ، كثرتى كه ميان هر وجودى با وجود ديگر كوچكترين سنخيتى وجود ندارد . حاجى هم مىگويد : « و عند مشّائيّة حقايق تباينت » يعنى مشّائين معتقدند\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nكه هر وجودى حقيقتى است كه به تمام ذات مغاير است با وجود ديگر « 1 » . پس اين هم يك نظريه ، كه مىشود « نظريهء كثرت » .\r\n3 . نظريهء ديگر در باب وحدت وجود همان نظريهء عرفاست . عرفا قائل به وحدت وجود هستند بدون اينكه هيچ كثرتى در حقيقت وجود قائل باشند ؛ يعنى مىگويند وجود يك واحد محض است بدون اينكه هيچ كثرتى در آن راه يافته باشد كه اين قهرا مساوى است با وجوب بالذات ؛ زيرا حقيقت وجود مساوى است با وجوب ذاتى و قهرا مساوى است با ذات حق ، پس به تمام معنى « ليس في الدار غيره ديّار » است « 2 » . اين است كه اگر خيلى ارفاق كنند عالم را به عنوان يك مظهر و يك چيزى كه حقيقت حق در او ظهور دارد مىدانند ، نه ذاتى كه بتواند ظاهر باشد ، كه اين حرفها ديگر از محيى الدين به اين طرف است با آن صراحت كه مىگويد : « العالم غائب ما ظهر قطّ و اللّه تعالى ظاهر ما غاب قطّ » آنچه كه غيبت است مربوط به عالم است و آنچه ظهور است مربوط به ذات حق است . البته يك فيلسوف با عقل فلسفى هرگز زير بار اين حرف نمىرود ، يعنى نمىتواند كثرات محسوس را به كلى نفى كند و بگويد اساسا چنين كثرتى وجود ندارد ، و بعد هم قهرا بايد بگويد ماده وجود ندارد ، حركت وجود ندارد ، . . . ، اين كثرتها وجود ندارند و در تمام اينها فقط ظهور ذات حق را بخواهد ببيند ؛ يعنى اين نظريه به اين معنا و به اين شكل قابل توجيه فلسفى نيست .\r\n4 . خود عرفا يك نظر ديگرى دارند كه شايد هر دو نظرشان را هم بشود به يك نظر برگرداند ، و آن اين است كه حقيقت وجود ، واحد است ولى وحدتى در عين كثرت و كثرتى در عين وحدت ، يعنى واحدى است صاحب مراتب ؛ نه اينكه امور متباين باشد كه بشود حرف مشّائين ، و نه اينكه وحدت محض باشد كه حتى كثرت مراتبى هم نداشته باشد ، بلكه يك حقيقت واحدى است كه داراى مراتب متعدد است و هر مرتبه خود همان حقيقت است نه چيز ديگر ، چون اصلا مراتب جز با وحدت سنخ\r\n\r\n\r\n\r\n\r\n","description":"","footnote":"\r\n( 1 ) . - اين نظريه ربطى به اشتراك لفظى وجود نزد مشّائين ندارد ؟\r\nاستاد : نه ، اتفاقا آنها قائل به اشتراك لفظى نيستند ؛ قائل به اشتراك معنوىاند . همهء مشائين قائل به اشتراك معنوىاند و همين جا هم جوابشان داده مىشود . اشتراك لفظى كه حرف خيلى سستى بود و از متكلمين بود .\r\n( 2 ) . - و ماهيات را هم عدمى مىدانند .\r\nاستاد : بله ، ماهيات را هم عدمى مىدانند .\r\n","page_name":" 184 ","page_number":184},
  {"content":"\r\n\r\nجور در نمىآيد . اگر بخواهد تباين باشد ديگر امورى كه متباين هستند مراتب يكديگر نيستند .\r\nاز نظريات راجع به وحدت و كثرت وجود آنچه را كه فلاسفه قبول كرده‌اند همين نظريه است : « الوجود حقيقة ذات مراتب » وجود يك حقيقت صاحب مراتب است ؛ مرتبه‌اى از او غنى است و مرتبه‌اى فقير ؛ مرتبه‌اى از او شديد است و مرتبه‌اى ضعيف ؛ و بلكه بين مرتبهء شديد و مرتبهء ضعيف مراتب گوناگون هست ، كه اين شدت و ضعف‌ها باز بستگى دارد به آن ينبوع وجود يعنى سرچشمهء وجود و سرچشمهء هستى كه ذات حق است ؛ مراتب هر چه از او دور تر مىشوند بيشتر به ضعف و فقر مىگرايند .\r\nبه هر حال اين نظريه‌اى است كه فلاسفه به آن معتقد شده‌اند . البته از اين مقدار هم كمى جلوتر رفته‌اند و به نظريه‌اى كه باز رقيقتر از اين است رسيده‌اند . خود ملا صدرا و فلاسفهء نظير او به نوعى وحدت كه از اين هم قدرى رقيقتر است رسيده‌اند ولى نه به وحدت وجود عرفانى كه به وحدت محض قائل شوند و كثرت را بكلّى نفى كنند .\r\n\r\nتبيين فلسفى نظريهء وحدت در كثرت و كثرت در وحدت\r\nاكنون ببينيم كه چه بيان فكرى و فلسفى مىتوانيم بر اين مطلب داشته باشيم .\r\nاولين قدم اين است كه ببينيم اصلا در عالم حقيقتى كه حقيقت واحد و صاحب مراتب باشد داريم يا نداريم . فعلا به وجود كارى نداريم . آيا اصلا حقيقت واحد صاحب مراتب داريم يا نه ؟ معناى اينكه حقيقت صاحب مراتب باشد اين است كه اين حقيقت در اين مرتبه هست ، در اين مرتبه ديگر هم هست ؛ ما به الاشتراك و ما به الامتياز آن دو يك چيز است ؛ ما به الاشتراك عين ما به الامتياز است .\r\nاين مسأله را بايد به اين صورت طرح كرد كه آيا اصلا در عالم ، شدت و ضعف داريم يا نداريم ؟ فعلا به وجود كارى نداريم . ممكن است كسى بگويد شدت و ضعف در عالم دروغ است ؛ هر چه را كه ما شدت و ضعف مىناميم اصلا يك چيز است كه در شديد وجود دارد ، در ضعيف هم وجود دارد . شديد و ضعيف در آنچه كه با هم شريكند فرقى ندارند ولى در شديد يك چيز ديگرى مخلوط شده است و ما خيال مىكنيم شديد است .\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nمثلا در رنگها وقتى مىگوييم سفيد و سفيدتر ، در اينجا هر دو سفيدند . اين سفيدى خالص است و آن هم سفيدى خالص است ، ولى آن در سفيدى از اين كاملتر است . حال ممكن است كسى منكر بشود كه مطلب چنين است و بگويد سفيدى واقعى همان چيزى است كه در ضعيف است و آن چيزى كه در شديد است همان است كه در ضعيف است و نه بيشتر ، منتها يك چيز ديگرى - غير سفيدى - با آن مخلوط شده است ، شما خيال مىكنيد كه همان سفيدى در اينجا شدت پيدا كرده است ؛ و يا بالعكس ، سفيدى همان است كه در شديد هست و آنچه در اين ضعيف است « سفيدى » است بعلاوهء يك مخلوط ديگر ؛ يعنى مثلا يك مقدار رنگ ديگر آمده با آن مخلوط شده است و شما خيال مىكنيد سفيدى خالص است با درجهء ضعيف‌تر .\r\nمىآييم سراغ شدت و ضعف در حركت كه آنجا مسأله خيلى واضحتر است . دو شىء را فرض كنيد كه هر كدام با يك سرعت معيّن حركت مىكنند . فرض كنيد سرعت آنها هم ثابت است . مثلا يك اتومبيل را در نظر بگيريد كه در يك دقيقه يك كيلومتر طى مىكند و اتومبيل ديگرى را در نظر بگيريد كه در يك دقيقه دو كيلومتر طى مىكند . هر دو حركت مىكنند ؛ اين حركت مىكند ، آن هم حركت مىكند . ولى يك وقت است كه ما مىگوييم : نه ، حركت يكى از اين دو تاست ؛ حركت همان يك كيلومتر در دقيقه است ؛ آن كه دو كيلومتر در دقيقه طى كرده نيمش را حركت كرده و نيم ديگرش طفره است ؛ يعنى نصف مسير را حركت كرده و نصف ديگرش را با جهش « 1 » طى كرده است ، كه البته اين محال است ؛ و يا ممكن است بگوييم حركت همان دو كيلومتر در دقيقه است و آن اتومبيلى كه يك كيلومتر در دقيقه طى كرده است نصف اين زمان را به حركت طى كرده و نصف ديگر را ساكن بوده است و شما خيال مىكنيد كه در تمام اين مدت حركت مىكرده است .\r\nحال اگر كسى قائل به سكونات بشود ، حركت كه به همان يك مرتبه متوقف نيست ؛ اگر آن شىء در يك دقيقه يك كيلومتر را طى مىكند ، ممكن است آن يكى در يك دقيقه نيم كيلومتر را طى كند و آن ديگرى ربع كيلومتر را و ديگرى يك متر\r\n\r\n\r\n\r\n\r\n","description":"","footnote":"\r\n( 1 ) . [ جهش در اينجا به معنى حركت سريع ( حركت در مدت زمان كوتاه ) نيست بلكه مقصود حركت در مدت زمان صفر است . 
  ]\r\n","page_name":" 186 ","page_number":186},
  {"content":"\r\n\r\nرا و ديگرى يك سانتى متر را و ديگرى در يك دقيقه يك ميلى متر را طى كند ؛ آن وقت در همهء اينها بايد بگوييم كه به نسبت سرعت آنها سكونات وجود دارد . آن وقت نقطهء مقابل را در نظر بگيريد ؛ ما اشيائى داريم كه سرعتى حدود سرعت سير نور دارند ، اشيائى هم داريم كه در يك دقيقه فاصلهء بسيار اندكى را طى مىكنند و ما بين اين دو حركت مراتب مختلفى از حركت وجود دارد ؛ اگر ما بگوييم حركت واقعى همان است كه با سرعت سير نور انجام گرفته است و بقيه همه در اين مدت ساكن بوده‌اند و مثلا آن شيئى كه در يك دقيقه يك ميلى متر طى كرده است آن يك ميلى متر را با سرعت نور حركت كرده و بقيهء اين مدت ساكن بوده است ، ما خيال مىكرده‌ايم كه حركت مىكرده است ( حالا در اين مورد - كه شىء در يك دقيقه يك ميلى متر طى مىكند - كه چشم نمىبيند ؛ در جايى كه چشم مىبيند هم همين طور است . مثلا من در يك دقيقه از اينجا تا سر خيابان حركت مىكنم ، بنابراين نظريه بايد بگويم من با سرعت سير نور حركت كرده‌ام ، در همان « آن » اول رسيده‌ام آنجا ولى چشم نمىتواند ببيند ؛ در اين مدت خيال مىكنم كه مىروم ) اين ، مطلبى است كه اصلا قابل قبول نيست .\r\nآيا حقيقت حركت چنين است ؛ يا نه ، حقيقت حركت اين است كه حركت حقيقتى است قابل شدت و ضعف ، يعنى حركت كند حركت است على الاتصال و حركت تند هم حركت است على الاتصال و آن حركت تند در حركت بودنش شديد است ؛ يعنى « سرعت » شدت حركت است نه اينكه « سرعت » مخلوط شدن حركت است با غير حركت ؛ « بطء » هم ضعف حركت است نه مخلوط شدن حركت با غير حركت « 1 » .\r\nاين ، يك مطلب بود . همين جا مىخواستيم برسيم به مسأله تقدم و تأخر كه آيا در عالم تقدم و تأخر وجود دارد يا وجود ندارد ؟ پاسخ اين است كه تقدم و تأخر وجود دارد . واضح‌ترين آنها تقدم و تأخر زمانى است . از آن كه بگذريم به تقدم و\r\n\r\n\r\n\r\n\r\n","description":"","footnote":"\r\n( 1 ) . - آيا اين بحث تشكيك منطبق بر قوه و فعل ارسطويى نمىشود ؟\r\nاستاد : قوه و فعل اتفاقا يكى از مراتب تشكيك است ، نه اينكه اين به آن برمىگردد . قوه و فعل ارسطويى از مسائل باب تشكيك است . البته ارسطو اين حرف را نگفته است ، يعنى قوه و فعل را داخل در باب تشكيك نكرده است ولى اينهايى كه به باب تشكيك رسيده‌اند قوه و فعل را برده‌اند در باب تشكيك .\r\n","page_name":" 187 ","page_number":187},
  {"content":"\r\n\r\nتأخرهاى رتبى و شرفى و غيره مىرسيم . اكنون كه تقدم و تأخر در عالم وجود دارد بايد بدانيم هر چه تقدم و تأخر در عالم هست براساس اين است كه دو چيزى كه در يك جهت اشتراك دارند در همان جهت با هم اختلاف دارند . اصلا تا دو تا چيز در يك جهت با هم شركت نداشته باشند و در همان جهت مشترك ، يكى بر ديگرى افزايش نداشته باشد تقدم و تأخر معنى ندارد ؛ يعنى اگر « الف » و « ب » در « ج » اشتراك داشته باشند ولى در « ج » هيچ اختلافى نداشته باشند و مثلا اختلافشان در « د » باشد ، اين معنى ندارد كه « الف » مقدم بر « ب » باشد .\r\nپس اولين مسأله كه ما بايد به آن برسيم اين است كه آيا در عالم شدت و ضعف وجود دارد يا نه ؟ آيا در عالم تقدم و تأخر وجود دارد يا نه ؟ جواب مىدهيم كه بلى ، وجود دارد ؛ ما نمىتوانيم وجودش را انكار كنيم .\r\nحال كه وجود دارد آيا معنى تقدم و تأخرها و شدت و ضعف‌ها بازگشتش به اين نيست كه مابه‌الاشتراك عين ما به الامتياز باشد ؟ جواب مثبت مىدهيم كه بلى ، بازگشت تقدم و تأخرها و شدت و ضعف‌ها به اين است كه ما به الاشتراك عين مابه‌الامتياز باشد .\r\nبعد مىرويم سراغ اينكه آن چه چيز است كه مىتواند ملاك تقدم و تأخر باشد ؟\r\nمىرسيم به اينكه ماهيات تشكيك پذير نيستند ، پس باب ماهيات از باب شدت و ضعف و تقدم و تأخر خارج مىشود . پس مىرسيم به وجود . وجود هم اگر اين حقيقت واحد بسيط باشد كه عرفا مىگويند باز هم شدت و ضعف در آنجا غلط است ، تقدم و تأخر غلط است . شىء خودش بر خودش تقدم دارد ؟ ! اين حرف كه معنى ندارد . اگر هم وجودات به آن نحوى باشند كه به مشّائين نسبت مىدهند يعنى حقايق متباين بما هى متباين باشند و هيچ وجه مشتركى نداشته باشند ، باز هم شدت و ضعف و تقدم و تأخر غلط است . پس حقيقتى در عالم هست كه آن حقيقت وجود است و آن حقيقت ملاك تقدمها و تأخرها و شدت و ضعف‌ها و فقر و غناهاست .\r\nحتى فقر و غناها هم به اين حقيقت برمىگردد ؛ يعنى عليت و معلوليتى كه فيلسوف درك مىكند جز اينكه معلول شأن علت باشد جور ديگرى فرض ندارد « 1 » .\r\n\r\n\r\n\r\n\r\n","description":"","footnote":"\r\n( 1 ) . - نقص و كمال چيست ؟\r\nاستاد : نقص و كمال هم همين است . اصلا اگر مابه‌الاشتراك عين ما به الامتياز نباشد نقص و كمال غلط است . مثل اين است كه بگوييم آيا زردچوبه كاملتر است يا شفاى بوعلى ؟\r\n","page_name":" 188 ","page_number":188},
  {"content":"\r\n\r\nپس اگر ما مقدمات زير را طى كنيم :\r\n1 . در عالم نقص و كمال هست ، در عالم فقر و غنا هست ، در عالم شدت و ضعف هست ، در عالم تقدم و تأخر هست ( مقدمهء اول ) .\r\n2 . هيچيك از اينها بدون آنكه مابه‌الاشتراك عين ما به الامتياز باشد تحقق پذير نيست ( مقدمهء دوم ) .\r\n3 . ماهيات تشكيك پذير نيست ( مقدمهء سوم ) .\r\n4 . وجودات هم اگر حقايق متباينه باشند همهء اينها بىمعنى است چون ديگر وجه اشتراكى در كار نيست ( مقدمهء چهارم ) .\r\nآنگاه نتيجه مىگيريم : پس آنچه كه همهء اين حقايق را مىپذيرد حقيقت وجود است و بس « 1 » .\r\n\r\n\r\n\r\n\r\n","description":"","footnote":"\r\nهيچ وجه مشتركى ندارند . شفاى بوعلى را بايد با يك چيزى مقايسه كرد كه قابل مقايسه باشد ، يعنى وجه مشترك داشته باشد . حال اگر دو شىء با يكديگر وجه مشترك دارند ولى وجه اختلافشان در غير آن وجه مشترك است باز نقص و كمال معنى ندارد . مثلا اگر كسى بگويد شفاى بوعلى كه در فلسفه است كاملتر است يا فلان كتاب فارسى غير فلسفى ؟ در اينجا هم با اينكه وجه اشتراك وجود دارد ولى وجه امتياز عين وجه اشتراك نيست و نقص و كمال معنى ندارد . ولى اگر بگوييم شفاى بوعلى كاملتر است يا اسفار ملاصدرا ، در اينجا نقص و كمال معنى دارد و اين سؤال صحيح است ؛ يعنى اينها در فلسفه بودن اشتراك دارند و در همان فلسفه بودن يكى ناقص است و يكى كامل . پس نقص و كمال هم به همين حقيقت برمىگردد . تا چنين حقيقتى نباشد نقص و كمال هم معنى ندارد .\r\n( 1 ) . - اگر كسى جز تقدم و تأخر زمانى به تقدم و تأخر ديگرى معتقد نباشد چطور ؟\r\nاستاد : همان تقدم و تأخر زمانى را هم كه قائل باشد كافى است ، زيرا تقدم و تأخر زمانى بازگشتش به قوه و فعليت است ، چون تقدم و تأخر زمانى به خود زمان برمىگردد يعنى زمانىها كه بر يكديگر تقدم دارند به اعتبار خود حقيقت زمان است و زمان هم برمىگردد به حقيقت حركت ، و حركت كه بعضى مراتبش بر بعضى ديگر تقدم و تأخر دارد برمىگردد به قوه و فعليت ؛ قوه و فعليت هم تازه مىشود تشكيك . يعنى قوه از مراتب فعليت و فعليت از مراتب قوه است ؛ يعنى باز برمىگردد به تشكيك ؛ و الّا زمان مگر جز يك كشش است ؟ اين جسم ( مثلا اين كتاب ) هم يك كشش دارد ولى در جسم تقدم و تأخر اعتبارى است ؛ يعنى بايد بگوييم كه اين سر كتاب مقدم است بر آن سر كتاب و يا آن سر كتاب مقدم است بر اين سر كتاب . مىگوييم در اينجا تقدم و تأخر اعتبارى است ، يعنى تابع اين است كه شما با چه چيزى مقايسه كنيد . وقتى كه ما دو نفر روبروى هم نشسته‌ايم و اين كتاب در بين ما قرار دارد اگر شما شخص مقابل من را در نظر بگيريد\r\n","page_name":" 189 ","page_number":189},
  {"content":"\r\n\r\n\r\n\r\n\r\n\r\n","description":"","footnote":"\r\nآن قسمت كتاب جلوتر از اين قسمت است ، اما اگر من را در نظر بگيريد اين قسمت كتاب كه به طرف من است جلوتر است از آن قسمت كه به طرف شخص مقابل من است .\r\nولى در زمان اينجور نيست . اينكه ديروز مقدم بر امروز است يك امر قراردادى نيست .\r\nامروز هم كه مقدم بر فرداست يك امر قراردادى نيست . به هيچ اعتبار من نمىتوانم امروز را بر ديروز مقدم بدارم ، زيرا اين بر اساس سير حركت از قوه به فعليت است . از قوه به فعليت رسيدن كه ديگر يك امر قراردادى نيست ؛ يك امر واقعى است . اتفاقا فرض اينكه در مسألهء زمان « ما به التقدم » چيست فرض بسيار مشكلى است ولى به هر حال مطلب به همين جا ( تشكيك ) برمىگردد .\r\nبعلاوه گذشته از تقدم و تأخر زمانى مگر شما مىتوانيد تقدم بالشرف را انكار كنيد ؟\r\n- منظور از تقدم بالشرف چيست ؟\r\nاستاد : تقدم بالشرف يعنى تقدم از نظر شرافت ، مثل اينكه شما مىگوييد فلان كس اعلم است از فلان كس .\r\n- اينها اعتبارى است .\r\nاستاد : يعنى چه اعتبارى است ؟\r\n- يعنى مربوط به عقل عملى مىشود .\r\nاستاد : خير ، در اعلميّت كه عقل عملى نيست ؛ و يا مثلا در اتقائيّت وقتى مىگوييد فلان كس عادلتر است يا با تقواتر است ، معنايش اين است كه ملكهء تقوا را اين دارد ، او هم دارد و او را كه مىگوييد اتقى است نه اين است كه تقوا را دارد و علاوه بر تقوا چيز ديگرى دارد ، بلكه در همان ملكهء تقوا كه با يكديگر مشترك هستند او افزون دارد بر اين همهء اينها برمىگردد به همين جهت .\r\nبنابراين مسأله صرف تمثيل نيست . ولى اى كاش به همين بيانى كه من عرض كردم بيان كرده بودند . به اين بيانى كه من عرض مىكنم نه حاجى ذكر كرده است نه ملاصدرا و نه كسى ديگر . ولى با اين بيان كه من عرض مىكنم مسأله خيلى روشنتر مىشود و ما در كتاب اصول فلسفه مطلب را مقدارى روى همين پايه ذكر كرده‌ايم و اين بيان ، بيان بسيار روشنترى است .\r\n- اين بيان يك بيان فلسفى است ، چون غالبا مىگويند كه همين نور ، آنكه نزديكتر است قويتر است و آنكه دور تر است ضعيف‌تر است ؛ ديگر بيان فلسفى ذكر نمىكنند . ولى اين بيان يك بيان فلسفى است .\r\n- اصلا تشبيه وجود به نور قياس مع الفارق است . درست است كه نور ظاهر لنفسه و مظهر لغيره است ، اما اصلا اين به آن وجود مىدهد .\r\nاستاد : بله ، اين نور حسى اصلا خودش يك شيئى است ، يعنى يك ماهيتى است مثل ماهيات ديگر كه داراى وجود هم هست . اين مثالها فقط ارزش تمثيلى دارد و الّا ارزش فلسفى ندارد .\r\n","page_name":" 190 ","page_number":190},
  {"content":"\r\n\r\n\r\n2 . وحدت و كثرت وجود\r\n و عند مشّائيّة حقائق * تباينت و هو لدىّ زاهق\r\nلانّ معنى واحدا لا ينتزع * ممّا له توحّد مالم يقع\r\nكأنّ من ذوق التّألّه اقتنص * من قال ما كان له سوى الحصص\r\nو الحصّة الكلّى مقيّدا يجى * تقيّد جزء و قيد خارجى \r\nبحث دربارهء وحدت و كثرت حقيقت وجود بود و گفتيم كه گر چه در اصطلاح امروز دنيا هر مكتبى كه قائل به نوعى وحدت حقيقت بوده است يعنى گفته است كه حقيقت يك چيز بيشتر نيست [ معتقد به 
  ] وحدت وجود شمرده مىشود ولى بايد دانست اين وحدت وجودى كه ما داريم با آن عقايد و نظرياتى كه به نام وحدت وجود در جاهاى ديگر دنيا بوده است فرق دارد . حدس ما اينچنين است ، ولى الآن من نمىدانم يعنى از يك جهت ترديد دارم كه مطلب همين جور باشد و آيا اين اصطلاح « وحدت وجود » با لغتى كه امروز به كار برده مىشود - حتى با لغت فرنگىاش - سابقه داشته است يا نه ؛ يعنى قبل از اينكه اصطلاح وحدت وجود از دنياى اسلام با همين لفظ برود ترجمه بشود آيا در دنياى قديم ( مثلا در يونان قديم ) هم لفظى كه بر وحدت وجود دلالت كند بوده يا نبوده است . اين ، مطلبى است كه بايد\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nروى آن تحقيق شود « 1 » .\r\nبه هر حال حدس اينچنين است كه همانطور كه گفتيم در اينجا دو مسأله است ، يكى مسألهء وحدت حقيقت است و يكى مسألهء وحدت وجود . مسألهء وحدت حقيقت ، هم در يونان قديم بوده و هم در هند و در جاهاى ديگر دنيا هم شايد نوعى وحدت حقيقت بوده است . اما مسألهء وحدت به اين شكل خاص كه تحليل بشود ميان وجود و ماهيت و بعد از آنكه ميان وجود و ماهيت به نوعى تفكيك شد و حساب ماهيت از حساب وجود جدا شد و براى وجود هم يك اصالتى در نظر گرفته شد آن وقت بگوييم آن وجود كه در مقابل ماهيت اصيل است واحد هم هست ، حدس زده نمىشود كه به اين شكل خاص در جاهاى ديگر دنيا مطرح بوده باشد « 2 » و لذا حساب اينها بايد جدا بشود كه وحدت وجودى كه ما داريم غير از آن چيزهايى است كه به نام وحدت وجود در جاهاى ديگر دنيا بوده است « 3 » .\r\n\r\n\r\n\r\n\r\n","description":"","footnote":"\r\n( 1 ) . - خير ، اين اصطلاح در دنياى قديم نبوده است . اين كه ما اصطلاحا وحدت وجود تعبير مىكنيم ، « پانتئيسم » است . « پان » يعنى همه ، و « تئو » يعنى خدا ، « ايسم » هم كه ايسم است .\r\nاستاد : پس پانتئيسم يعنى همه خدايى .\r\n- بله . اين را معمولا تعبير به « وحدت وجود » مىكنند .\r\nاستاد : اين همين چيزى است كه من حدس مىزدم .\r\n( 2 ) . - خير ، به اين شكل مطرح نبوده است ؛ مسلّما نبوده است .\r\n( 3 ) . - خود اصطلاح « وحدت وجود » در حكمت اسلامى از كى رايج شد ؟\r\nاستاد : از محيى الدين شروع شد ؛ قطعا از محيى الدين شروع شد . وحدت وجود از محيى الدين است و از او هم شروع شد ولى كسى كه اين مطلب را خوب پايه گذارى كرد يعنى حرف او را خيلى شرح داد - نه به عنوان اينكه چيزى را كه از خودش باشد پايه‌گذارى كند - و آن را به صورت مكتب مشخصى در آورد شاگردش صدر الدين قونوى بود .\r\n- صدر الدين همين است كه فصوص را نوشته است ؟\r\nاستاد : نه ، فصوص مال خود محيى الدين است ؛ صدر الدين نصوص را نوشته است .\r\nصدر الدين خيلى كتاب نوشته است . كتابهاى اصيل عرفا از صدر الدين قونوى است .\r\nصدر الدين شارح خوب محيى الدين است . محيى الدين مثل هر پايه گذار مكتبى است كه قهرا خود آن پايه گذار مؤلف خوبى نيست ، مبيّن خوبى نيست ، بعد يك كس ديگر پيدا مىشود كه مكتب او را خوب درك مىكند ، حرف او را خوب تفسير و بيان مىكند .\r\nصدر الدين ، ربيب محيى الدين بوده است ؛ يعنى محيى الدين شوهر مادرش بوده و او\r\n","page_name":" 192 ","page_number":192},
  {"content":"\r\n\r\n\r\n\r\n\r\n\r\n","description":"","footnote":"\r\nبه منزلهء بچهء محيى الدين بوده است . ولى عارف بسيار عجيبى است ، يعنى مرد فوق العاده‌اى است كه افكار محيى الدين را در كتابهاى مختلف شرح و تفسير كرد . كتاب هم زياد دارد كه از جملهء آنها كتاب مفتاح الغيب اوست كه بعد [ ابن 
  ] حمزهء فنارى به نام « مصباح الانس » آن را شرح كرد كه از كتب بسيار خوبى بود كه در اعصار اخير در عرفان تدريس مىشد .\r\n- چطور شده است كه حالا « شرح قيصرى » اين جور رايج شده است ؟\r\nاستاد : فصوص را خيلىها شرح كرده‌اند ؛ قيصرى شرح كرده است ، جامى شرح كرده است ( جامى معروف ) ، عبد الرزاق كاشانى شرح كرده است . قهرا در ميان اين شروح آنكه از همه بهتر و كاملتر از آب در آمده است شرح قيصرى است .\r\n- اين صدر الدين همان است كه همدورهء مولوى بوده است ؟\r\nاستاد : بله ، همدورهء مولوى بوده است و مولوى ارتباطش با محيى الدين از طريق صدر الدين بوده است . اينها معاصر يكديگر بوده‌اند و نيز با همديگر دوست و رفيق بوده‌اند ؛ و او ضمنا پيشنمازى مىكرده و مولوى مىرفته و در نماز جماعت او شركت مىكرده است و در تلاقيهايى كه با هم داشتند ، نسبت به همديگر احترام بسيار مىگذاشتند . مىگويند يك وقتى هم بينشان اختلاف بود ، ولى بعد بينشان تفاهم برقرار شد و يك احترام بسيار زيادى براى همديگر قائل بودند . قصه‌اى هم در كتابها نوشته‌اند كه صدر الدين در مجلسى نشسته بود ( كه البته محفلى بود كه شاگردها و خواص او در آن حضور داشتند ) ، مولوى وارد آن مجلس شد . او مسند خودش را انداخت براى مولوى كه تو بنشين . هر كار كرد ننشست ، گفت ما را نشايد كه در مسندى كه شما نشسته‌ايد بنشينيم . صدر الدين هم مسند را ترك كرد و گفت آنچه كه شما را نشايد ما را هم نشايد .\r\nاين كه اصطلاحات محيى الدين در كلمات مولوى آمده است در واقع عرفان محيى الدين است . بدون شك عرفان نظرى مولوى همان عرفان محيى الدين است . مثلا اصطلاح « ما عدمهاييم هستىها نما - تو وجود مطلق و هستىّ ما » اصلا مال محيى الدين است .\r\nاينها از محيى الدين به مولوى رسيده است . درست است كه مولوى خودش هم يك نابغهء فوق العاده‌اى است كه در تشريح كردن و داستان آوردن و تمثيل كردن و حقايق را مجسم كردن نبوغ فوق العاده اى دارد ، ولى فوق العاده تحت تأثير عرفان محيى الدين است ؛ و اساسا هر كس در عالم اسلام بعد از محيى الدين آمده است تحت تأثير محيى الدين است و در واقع بايد محيى الدين را پدر عرفان اسلامى شمرد .\r\n- صدر الدين قونوى با خواجه نصير هم معاصر بوده و مكاتبه‌اى هم داشته‌اند .\r\nاستاد : بله ، اينها همه با هم معاصرند و اتفاقا فوق اغلب اينها در يك سال است .\r\nخواجه نصير در اواخر سال 672 فوت كرده و مولوى در نيمهء اول سال 672 ، و فوت قونوى نيز در سال 672 رخ داده است .\r\n- صدر الدين از كسانى بوده كه مهاجرت كرده است به قونيه ، خودش اهل قونيه نبوده است .\r\nاستاد : نه ، گويا اصلش مال همان قونيه باشد . من درست نمىدانم كه اهل كجا بوده است ،\r\n","page_name":" 193 ","page_number":193},
  {"content":"\r\n\r\n\r\n\r\n\r\n\r\n","description":"","footnote":"\r\nولى ايرانى نيست ، مثل خود محيى الدين كه ايرانى نيست .\r\n- محيى الدين كه اصلا عربى است ؛ از اسمش معلوم است .\r\nاستاد : محيى الدين اصلا از اولاد حاتم طائى است ؛ طائى اندلسى است . طائى است يعنى از نظر نژاد ، عرب است ؛ و اندلسى است يعنى مقيم اندلس بوده ؛ ولى بيشتر زندگىاش در مشرق اسلامى بوده و كمتر در مغرب اسلامى بوده است . محيى الدين خيلى اعجوبه است . ملاصدرا هم همين طور . محيى الدين مثل همهء نوابغ مثل خودش جز اينكه در وصف او بايد گفت « شگفت » چيز ديگرى نمىتوان گفت . اصلا اغلب اين اشخاص در هيچ قالبى نمىگنجند . يك وقت مىبينيد در يك اوج اوجى هست و يك وقت مىبينيد در يك حضيض حضيضى هست . اصلا انسان نمىتواند اين جور اشخاص را بفهمد كه چگونه‌اند ، به اين معنا كه اينها هيچ وقت در يك قالب مخصوص نگنجيده‌اند و حركت نكرده‌اند . اين است كه مىبينيد دربارهء اين گونه افراد اظهار نظرهاى متناقض مىشود .\r\nهيچ كس هم به اندازهء محيى الدين در باره‌اش متناقض اظهار نظر نشده است . بعضى او را از اولياء الله و انسان خيلى كامل و قطب اكبر مىدانند و بعضى او را يك كافر مرتد . او سبكش اين گونه است ، حرفهايش هم همين طور است . بعضى حرفهايش كه از او شنيده شده است شايد از منحطترين حرفهاست و در مقابل ، عالىترين و پر اوج‌ترين حرفها هم از او شنيده شده است . اصلا بعضىها ( مثل ملا صدرا ) در مقابل احدى به اندازهء محيى الدين خضوع ندارند ؛ يعنى ملا صدرا امثال بوعلى سينا را در مقابل محيى الدين به هيچ مىشمارد ؛ يا مثلا علامهء طباطبائى معتقدند كه اصلا در اسلام هيچ كس نتوانسته است يك سطر مانند محيى الدين بياورد .\r\n- ولى مىگويند متأثر از فلوطين بوده است .\r\nاستاد : نه ، اينجور نيست . البته ترجمهء كتاب معروف اثولوجيا در افكار وى تأثير گذاشته است ، و اين كتاب از منابع بزرگ عرفان اسلامى است ولى از زمان ترجمهء اين كتاب تا زمان محيى الدين خيلى فاصله است . اين كتاب حتى در افكار خود فارابى مؤثر بوده است و در افكار بوعلى تا حدى مؤثر بوده است ، ولى نه اينكه همان افكار منعكس شده باشد . مثلا كتاب دكتر غنى را كه انسان مطالعه مىكند خيال مىكند كه مولوى فقط همان مكتب نو افلاطونى را جلويش گذاشته است و همانها را به شعر در آورده است . بهترين دليل بر اينكه محيى الدين متأثر از فلوطين نبوده است خود همين مسألهء وجود است . از نظر فلوطين خدا حقيقتى است نه موجود و نه معدوم . او وجود و عدم را مادون آن حقيقت كلى مىداند در صورتى كه اصلا اين مكتب بر اساس وجود است . آن وقت چطور مىتواند اين همان مكتب نو افلاطونى باشد . البته فلوطين دربارهء مسألهء مراتب ، يك چيزهايى گفته است ولى نه اينكه بر اساس اصالت وجود و وحدت وجود باشد . او اصلا وجود را يك حقيقتى مادون ذات حق مىداند كه خدا ما فوق وجود و ما فوق عدم و ما فوق همهء اينهاست .\r\n- كه البته « وجود » به معناى وجود محسوس است .\r\nاستاد : نه ، او اصلا « وجود » را مىگويد . او مىگويد حقيقت ماوراى وجود است .\r\n","page_name":" 194 ","page_number":194},
  {"content":"\r\n\r\nگفتيم كه نظريهء وحدت وجود را به اين ترتيب كه ما قائل هستيم [ قدما قائل نبوده‌اند 
  ] . گرچه مثل حاجى اين را به شيخ اشراق نسبت مىدهند ولى اين هم يك نوع توجيه و تأويل است . در كلمات شيخ اشراق هرگز وحدت وجود نيامده است و بلكه او تصريح مىكند كه وجود امر اعتبارى است . كسى كه وجود را يك امر اعتبارى مىداند كى مىتواند قائل به وحدت حقيقت وجود بشود ؟ ! چون وحدت وجود بعد از اين است كه قائل به حقيقت وجود بشود . ولى گفتيم كه سبك حاجى هميشه اين است كه حرفهاى قدما را به نحوى توجيه و تأويل كند .\r\nنقطهء مقابل اين مسألهء وحدت وجود ، مسألهء كثرت وجود است به معنى كثرت تباينى ، به اين معنا كه اشياء گذشته از ماهياتى كه دارند كه به اعتبار اين ماهيات در تحت مقولات در مىآيند و به اعتبار آن مقولات ما به الاشتراك‌ها با هم دارند ( اگر در يك مقوله وارد باشند ) و مابه‌الامتيازها با هم دارند ( اگر در چند مقوله باشند ) ، از نظر وجود هم همهء اشياء با يكديگر مباين به تمام ذاتند ؛ يعنى وجودها با يكديگر هيچ گونه اشتراك و سنخيتى ندارند ؛ نسبت وجودها با يكديگر نظير نسبت خود مقولات است با يكديگر ؛ همين طور كه مثلا مقولهء كم و مقولهء كيف هيچ وجه مشتركى با يكديگر ندارند ( و به همين جهت است كه دو مقولهء جدا هستند ) هر وجودى با هر وجود ديگر هم عينا همين طور است « 1 » ، هيچ گونه وجه مشابهتى ميان هيچ وجودى با هيچ وجودى نيست .\r\nاين نظريه در ميان متكلمين « 2 » پيدا شده است و احيانا بوى اين حرف در كلمات بعضى از حكماى مشّاء پيدا شده است بدون اينكه اين مسأله در ميان حكماى مشّاء از قبيل فارابى و بالخصوص بوعلى سينا - كه رئيس المشّائين است - مطرح شده باشد و بعد مثلا بوعلى اين نظر را انتخاب كرده باشد زيرا همانطور كه\r\n\r\n\r\n\r\n\r\n","description":"","footnote":"\r\n- حتى عقل كه صادر اول است تازه « وجود » براى او معنى دارد و الّا براى ذات حق وجود معنى ندارد .\r\nاستاد : بله . در مورد او [ يعنى عقل 
  ] وجود معنى پيدا مىكند ؛ يعنى او مىگويد كه حقيقت ماوراى وجود است .\r\n( 1 ) . - حتى افراد يك نوع هم وجه مشتركى ندارند ؟\r\nاستاد : بله حتى افراد يك نوع .\r\n( 2 ) . اشاعره به اين نظريه معتقد بوده‌اند .\r\n","page_name":" 195 ","page_number":195},
  {"content":"\r\n\r\nانتخاب وحدت وجود فرع بر قبول قبلى اصالت وجود است انتخاب كثرت تباينى وجود هم فرع بر قبول قبلى اصالت وجود است ؛ يعنى بايد آن مسأله بر ايشان طرح شده باشد و از آن مسأله فارغ شده باشند تا اين مسأله بر ايشان طرح بشود و ما ثابت كرديم كه اصلا مسألهء اصالت وجود براى آنها مطرح نبوده است ، خود آن مسأله بعد از دورهء فارابى و بوعلى مطرح شده است ، پس قهرا به طريق اولى اين مسألهء كثرت تباينى وجودات بر ايشان مطرح نبوده است .\r\nو گذشته از اين ، اين شما و اين كتابها و اين سندها . همهء كتابهاى بوعلى سينا را بگرديد ، در هيچ جا چنين مطلبى پيدا نمىكنيد . در كلمات خواجه اين حرف پيدا مىشود و در كتاب تجريد اين مطلب هست ولى نه اينكه خواجه اين مطلب را از مشّائين نقل كند و به مشّائين نسبت بدهد . حالا شايد احيانا بعضى از مشّائين هم اين نظريه را كه در بين متكلمين پيدا شده است انتخاب كرده باشند ، ولى حاجى در اينجا هم مثل ساير نسبتهاى تاريخىاش كه بىاساس است مىگويد :\r\n و عند مشّائيّة حقائق * تباينت و هو لدىّ زاهق \r\nمشّائين وجود را اصيل مىدانند ولى قائلند به اينكه هر وجودى با وجود ديگر متباين به تمام ذات است . حاجى مىگويد : ولى من اين را باطل مىدانم .\r\n\r\nبطلان نظريهء كثرت وجود\r\nحالا اگر مشّائين چنين قولى را داشته باشند و يا اگر هم نداشته باشند به هر حال چنين قولى و چنين فرضى قابل تصور هست ، مىخواهيم ببينيم دليلى بر رد اين نظريه هست يا نيست .\r\nبراى رد اين نظريه بايد بحث اشتراك وجود را مقدمتا عنوان كنيم . ما قبلا بحثى داشتيم به نام بحث اشتراك وجود كه آيا وجود مشترك لفظى است يا مشترك معنوى ( كه گفتيم اين مسأله يكى از آن دو سه مسأله‌اى بوده كه براى ارسطو هم مطرح بوده است ) . آن بحث مربوط به مفهوم وجود بود كه فرقش با اين بحث وحدت و كثرت حقيقت وجود ، اين است كه آن بحث مربوط به ذهن است و اين بحث مربوط به حقيقت و عين است . آن بحث اين بود كه آيا مفهوم وجود يك مفهوم واحد است ، يك مشترك معنوى است ، يعنى درست مانند يك كلّى است كه بر افراد زياد صدق\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nمىكند ؛ يا نه ، مفهوم وجود حتى مشترك لفظى است ، يعنى يك كلّى نيست كه بر افرادش صدق كند ، بلكه يك لفظ است كه به وضعهاى مختلف و به قراردادهاى مختلف براى اشياء مختلف به كار برده مىشود « 1 » .\r\nدر بحث « اشتراك وجود » گفتيم كه بدون شك وجود مشترك [ معنوى 
  ] است ؛ مشترك لفظى نيست . اين مطلب را به دلايل بسيار واضح و روشن ثابت كرديم ، كه در اينجا ديگر تكرار نمىكنيم . پس در اينجا ما فعلا اين مطلب را قبول داريم كه وجود از نظر مفهومى مشترك معنوى است ؛ يعنى اين لفظ براى يك مفهوم عام وضع شده است كه اين مفهوم عام بر مصاديق غير متناهى حمل مىشود . همين جاست كه بر بطلان نظريهء كثرت وجود برهان اقامه مىكنند ؛ مىگويند اگر حقايق وجودى ، حقايق متباين باشند ، يعنى اگر مصداقها متباين باشند و هيچ وجه مشترك و سنخيتى ميانشان نباشد آن وقت چگونه ممكن است يك معنى واحد عام بر امورى صدق كند كه ميان آنها هيچ وجه مشترك وجود ندارد ؟\r\nبيان روشنتر مطلب اين است كه مىگوييم آيا حمل يك مفهوم بر يك مصداق مناط مىخواهد يا نمىخواهد ؟ اگر مناط نمىخواهد پس بايد هر مفهومى بر هر معنايى صدق كند ، پس بايد لفظ حجر ، هم بر اين شيشه صدق كند ، هم بر آن گياه و هم بر انسان و انسان هم بر او ، و چون چنين چيزى محال است پس هر مفهومى بر هر\r\n\r\n\r\n\r\n\r\n","description":"","footnote":"\r\n( 1 ) . - اين همان اصالت تسميه است كه ما مىگوييم اصلا « كلى » به طور كلى يك لفظ است .\r\nاستاد : اين بحث كه به اصطلاح اسميّون اصلا « كلى » به طور كلى لفظ است ، بحث ديگرى است كه اصلا منكر كلى هستند در همه جا .\r\n- ولى در عين حال اگر هم بگوييم وجود مشترك معنوى است باز يك اشكال پيدا مىشود ، زيرا اگر بگوييم وجود مشترك معنوى است يعنى وجود يك امر كلى است و اين كلى باز داخل در ذات افراد مىشود ولى وجود كه داخل در ذات افراد نيست .\r\nاستاد : نه ، شما در باب كلى مىخوانيد « كليات پنجگانه » . سه تاى از اينها را مىگوييد داخل در ذات افرادند ؛ دو تاى ديگر را مىگوييد خارج از ذات افرادند يعنى عرضىاند .\r\nبسيار خوب ؛ مفهوم وجود هم نسبت به افراد خودش اينچنين است ؛ يعنى يك مفهوم انتزاعى است .\r\n- پس بايد بگوييم عرضى است .\r\nاستاد : قهرا اين جور است ، بله ، مفهوم وجود يك مفهوم عرضى است ؛ همه مىگويند كه مفهوم وجود يك مفهوم عرضى است .\r\n","page_name":" 197 ","page_number":197},
  {"content":"\r\n\r\nمصداقى كه صدق مىكند يك ملاك و مناط مىخواهد ، يعنى در اين مصداق چيزى هست كه به موجب آن چيز اين مفهوم بر او صدق مىكند كه اگر بر ديگرى صدق نمىكند به موجب اين است كه آن خصوصيت در ديگرى نيست . حالا اگر بنا بشود كه ما دو مصداق داشته باشيم كه در بسيارى از جهات با هم اختلاف داشته باشند ولى در يك جهت با يكديگر مشترك باشند ، اين مفهوم مىتواند هم بر اين صدق كند هم بر آن ؛ مىگوييم اين مفهوم بر اين صدق مىكند به اعتبار فلان خصوصيت و بر آن هم صدق مىكند چون همين خصوصيت در آن هست . اما اگر ما دو مصداق داشته باشيم كه هيچ وجه مشتركى و هيچ سنخيتى نداشته باشند يك مفهوم نمىتواند بر هر دو صدق كند . اين را به اين تعبير مىگويند :\r\n لانّ معنى واحدا لا ينتزع * ممّا لها توحّد مالم يقع \r\nيعنى محال است معنى واحد از امورى انتزاع بشود كه ميان اين امور هيچ وجه مشتركى نيست . اينجا كلمهء « انتزاع » را تعبير كرده است ولى اگر كلمهء « صدق » را تعبير كنيم روشنتر است ؛ مىگوييم : محال است معنى واحد بر امور مختلفى صدق كند كه در متن واقع هيچ جهت وحدتى با يكديگر ندارند ؛ چرا ؟ به دليل همين برهان خيلى روشن كه :\r\nآيا صدق يك مفهوم بر يك مصداق ملاك مىخواهد يا بدون ملاك است ؟\r\nاگر صدق معانى و مفاهيم بر مصاديق بدون ملاك است پس هر مفهومى در عالم بايد بر هر مصداقى قابل صدق باشد و اين امر محال است .\r\nپس صدق معانى و مفاهيم بر مصاديق ملاك دارد . اگر يك ملاك خاص هست ، يعنى چيزى هست كه به موجب آن چيز اين معنا صدق مىكند آن وقت مىگوييم آيا آن چيز در هر دو وجود دارد يا در يكى از آن دو وجود دارد يا در هيچكدام ؟ اگر در هيچكدام وجود ندارد پس بر هيچكدام نبايد صدق كند . اگر در يكى وجود دارد پس در ديگرى وجود ندارد ، چون فرض اين است كه اينها هيچ وجه مشترك ندارند ، پس بايد بر آن يكى صدق كند و بر اين يكى صدق نكند . و اگر در هر دو وجود دارد پس بينشان وجه مشتركى وجود دارد .\r\nپس اين يك اصل كلّى است كه اينها براى هميشه مىپذيرند كه يك معنى عام و\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nكلى محال است بر مصداقهايى صدق كند كه هيچ وجه مشتركى نداشته باشند « 1 » .\r\nاز اين هم بگذريم . بعد حاجى يك حرفى را ذكر كرده است كه اصلا گفتنش لازم نبود و دانستنش هم براى ما لازم نيست ؛ ولى حالا چون حاجى گفته است ما هم بحث مىكنيم .\r\n\r\nذوق تألّه\r\nدر اينجا حاجى باز مىرود دنبال همان تأويل و توجيه‌هايى كه « بما لا يرضى صاحبه » است . به قول استادهاى ما اينها حرفهايى مىزنند كه خود آن صاحب نظريه‌ها هم اگر بيايند به چنين تعبيرهايى راضى نيستند .\r\nبعضى از متكلمين آمده‌اند و گفته‌اند كه وجود صرفا يك مفهوم كلى است و وجود اشياء در خارج حقيقت ندارد . اگر وجود اشياد مىگوييم همين مفهوم اعتبارى وجود مطلق را ما به ماهيات نسبت مىدهيم ؛ كه در واقع اين سخن يعنى همان اعتباريت وجود . مىگويند ما يك مفهوم كلى انتزاعى از وجود و هستى داريم .\r\nاين صرفا يك مفهوم ذهنى است كه ما داريم . اين مفهوم ذهنى را گاهى اضافه مىكنيم به اشياء مىگوييم : وجود انسان ، وجود اسب ، وجود درخت . اين همان مفهوم انتزاعى است كه به يك ماهيتى نسبت داده‌ايم . وقتى كه اين وجود مطلق را به يك ماهيتى اضافه كنيم ، مقيد مىشود يعنى به اين وسيله فقط مطلق را مقيد كرده‌ايم و الّا ماوراء اين چيزى نيست . معنى اين سخن در واقع اين است كه وجود امرى است اعتبارى .\r\nحالا حاجى در اينجا مىگويد :\r\n\r\n\r\n\r\n\r\n","description":"","footnote":"\r\n( 1 ) . - آيا اينجا اين سؤال پيش نمىآيد كه اگر اين ، يك مفهوم كلى است كه مصاديق متعدد دارد به موجب يك ملاك معيّنى ، خود آن مصاديق حقيقت او هستند ؛ آن وقت چرا ما دنبال يك حقيقت ديگرى غير از خود آن مصاديق مىگرديم ؟\r\nاستاد : ما هم همان مصاديق را حقيقت مىدانيم . مسألهء حقيقت وجود كه ما مىگوييم همين است . ما مىگوييم مصاديق همان حقيقت وجودند كه اين حقيقت وجود خودش يك سنخ واحد و يك جهت واحد است و بلكه عين جهت وحدت است ؛ يعنى كثرتش از ناحيهء ماهيات پيدا شده است ؛ از آن جهت كه وجود ، وجود است وحدت است .\r\n","page_name":" 199 ","page_number":199},
  {"content":"\r\n\r\n كأنّ « 1 » من ذوق التّألّه اقتنص * من قال ما كان له سوى الحصص \r\nحاجى آمده است اين حرف متكلمين را با حرف بعضى عرفا توجيه كرده است ؛ آمده است ذوق متكلمين را با ذوق عرفا كه فاصله‌شان درست فاصلهء مشرق و مغرب است وفق داده است ؛ مىگويد گويا آن متكلمى كه چنين حرفى را زده است اين را از ذوق تألّه كه مسلك بعضى عرفاست اقتناص و اقتباس كرده است .\r\n« ذوق تألّه » يعنى ذوق الوهيت و ذوق الهيت كه شدت توغّل در الوهيت است و مقصود حرفى است كه بعضى عرفا گفته‌اند . بعضى عرفا گفته‌اند كه وجود حقيقت واحد است ، حقيقتى است كه هيچ كثرتى در آن نيست حتى كثرتى كه امثال حاجى هم آن را قبول دارند ( يعنى كثرت به شدت و ضعف و تقدم و تأخر و عليت و معلوليت ) . گفته‌اند وجود ، وحدت محض است و هيچ‌گونه كثرتى در آن نيست و حقيقت محض هم حقيقت وجود است . بعد به قول سعدى مىگوييم : « كه پس آسمان و زمين چيستند ؟ » ، وقتى مىگوييم « آسمان موجود است » يعنى چه ؟ « زمين موجود است » يعنى چه ؟ « هوا موجود است » يعنى چه ؟ در جواب مىگويند حرف ما اين است كه وقتى مىگوييم « خدا موجود است » يك معنى دارد و وقتى مىگوييم غير خدا ( مثل زمين و آسمان و هوا ) موجود است يك معنى ديگر دارد . « خدا موجود است » يعنى اينكه او حقيقت وجود است و حقيقت هستى است . اما « آسمان موجود است » يعنى اينكه آسمان چيزى است كه نسبت دارد با حقيقت وجود ، نه اينكه خودش موجود است . « آسمان موجود است » يعنى اين موجود منتسب به وجود است .\r\nاينها آمده‌اند از يك اصطلاح لغوى در زبان عربى هم استفاده كرده‌اند و گفته‌اند ما در زبان عربى بعضى مشتقات داريم كه فقط دلالت بر انتساب مىكند نه بر تلبّس .\r\nمثلا ما مىگوييم « لابن » كه در اصطلاح زبان فارسى يعنى « شيرى » ، يعنى كسى كه شير به در خانه مىآورد . آيا انسانى كه لابن است متلبّس به لبن است ؟ نه ، لبن موجود جداگانه‌اى است و انسان هم موجود جداگانه‌اى . لبن صفت انسان كه نيست .\r\nما اگر ضارب را ضارب مىگوييم ضرب صفت اوست ؛ اگر عالم را عالم مىگوييم علم صفت اوست ؛ اما لابن را كه لابن مىگوييم نه اين است كه لبن صفت اوست ، اين\r\n\r\n\r\n\r\n\r\n","description":"","footnote":"\r\n( 1 ) اگر بجاى « كأنّ » ، « لعلّ » گفته بود شايد بهتر بود .\r\n","page_name":" 200 ","page_number":200},
  {"content":"\r\n\r\nرا به اعتبار همين اضافه‌اى كه با شير دارد و آن اين است كه شير فروش است « لابن » مىگوييم . به خرما فروش هم كه مىگويند « تامر » به همين اعتبار است . تمر و تامر ( خرما و خرما فروش ) دو ذاتند در مقابل يكديگر ، نه اينكه ذات و صفت باشند .\r\nمشتقات همه بايد ذات و صفت باشند ولى اينها دو ذاتند در مقابل يكديگر ؛ اين يك ذات است و آن يك ذات ديگر ، و به اعتبار اضافه‌اى كه ميان اين دو ذات هست ما يك ذات را مانند يك صفت براى ديگرى در نظر مىگيريم و از آن مشتق مىسازيم ، مىگوييم « لابن » و « تامر » . اينها گفته‌اند كلمهء « موجود » هم همين‌طور است ؛ وقتى ما مىگوييم « آسمان موجود است » يعنى بين اين ذات و ذات خدا يك نسبتى برقرار است : وجود يعنى خدا ؛ آسمان هم يك ذاتى و يك ماهيتى است . اينكه مىگوييم « آسمان موجود است » يعنى ميان اين ذات و آن ذات فقط يك نسبتى برقرار است ، نه اينكه آسمان واقعا موجود است ، همچنانكه لابن ( شيرى ) معنايش اين نيست كه او متصف به شير است .\r\nاين حرف را امثال حاجى هم قبول ندارند يعنى مىگويند اين حرف بلكه از نظر عرفان هم بدترين حرفهاست چون به قول اينها خود نوعى شرك است زيرا اگر اين حرف را بگوييم قائل شده‌ايم به اصالت وجود در خدا و به اصالت ماهيت در اشياء ، زيرا معناى اين حرف اين است كه اينها ذاتى هستند ، او هم ذاتى است و بين اين ذوات نسبت برقرار است « 1 » .\r\nحالا حاجى آمده است آن حرف متكلمين را به اين حرف عرفا مرتبط نموده است و مىگويد :\r\n كأنّ من ذوق التّألّه اقتنص * من قال ما كان له سوى الحصص \r\nيعنى : گويا آن متكلمى كه گفته است چيزى جز حصص وجود ندارد ، از آن مسلكى كه امثال محقق دوانى آن را « ذوق تألّه » مىنامند اقتناص و اقتباس كرده است . حالا اگر از حاجى بپرسيم كه آخر ميان اين حرف و آن حرف چه ارتباطى هست ،\r\n\r\n\r\n\r\n\r\n","description":"","footnote":"\r\n( 1 ) . - اگر ذاتى وجود نداشته باشد اين حرف اصلا چه معنى دارد ؟\r\nاستاد : هيچ معنى ندارد . البته اين حرف معنى ندارد . حالا گذشته از اينكه معنى ندارد ، به عارف از زبان خودش بايد گفت كه تو با اين حرف ، بدتر قائل به ثانى براى خدا شده‌اى زيرا براى تمام ماهيات اصالتى و ذاتى مستقل از ذات حق قائل شده‌اى كه ميان اين ماهيات و ذات حق يك رابطه‌اى برقرار است .\r\n","page_name":" 201 ","page_number":201},
  {"content":"\r\n\r\nمىگويد : هان ، شايد آن متكلم هم كه گفته است وجود مطلق هم يك مفهوم است مقصودش حقيقت وجود بوده است ؛ شايد آنجا هم كه حصص وجود گفته است مقصودش همين ماهيات است كه منتسب مىشود به وجود .\r\nحاجى خواسته است به اين ترتيب حرف متكلمين را به حرف عرفا توجيه و تأويل كند . حالا چون اين يك مطلب علمى نيست كه ما بخواهيم روى آن بحث كنيم به همين مقدار اكتفا مىكنيم . قطعا منظور متكلمين چنين نبوده است .\r\n\r\nحصّه چيست ؟\r\nحاجى به مناسبت ، در اينجا يك مطلبى گفته است كه خود مطلب در جاهاى ديگر به درد ما مىخورد . مطلب اين است كه خواسته است حصّه را تعريف كند .\r\nحصّه يعنى چه ؟ يك وقت هست كه ما كل و جزء داريم و يك وقت هست كه كلى و جزئى داريم . در مورد كل و جزء ، حصّه‌اى از كل عبارت مىشود از بعضى از آن كل ، جزئى از آن كل ، پاره‌اى از آن كل « 1 » . ولى در مورد كلى و جزئى چنين نيست .\r\nكلى و جزئى رابطه‌شان معكوس رابطهء كل و جزء است ؛ يعنى در كلى و جزئى ، « كلى » جزء جزئى است و « جزئى » كل كلى است و لهذا به كلى مىگويند « كلى » يعنى منسوب الى الكل ، كه كلش جزئى خودش است . به جزئى مىگويند ( جزئى ) يعنى منسوب الى الجزء كه جزئش خود آن كلى است . چطور ؟ ما اول از كلى اضافى مثال مىآوريم : حيوان نسبت به انسان كداميك كلى است ؟ حيوان . آيا حيوان جزء انسان است يا انسان جزء حيوان ؟ و نيز انسان نسبت به يك فرد ( مثلا زيد ) ، كلّى است ؛ آيا انسان جزء زيد است يا زيد جزء انسان است ؟ انسان جزء زيد است ، چون زيد انسان است بعلاوهء يك سلسله مشخصاتى كه مخصوص خود اوست . آيا اين جور هست يا نه « 2 » ؟\r\n\r\n\r\n\r\n\r\n","description":"","footnote":"\r\n( 1 ) ولى اين طور نمى خواهد بگويد .\r\nاستاد : ما هم مىخواهيم بگوييم اين طور نمىگويد .\r\n( 2 ) بله ، همين جور است . هگل هم مىگويد كه هر جزئى عبارت است از مجموعهء كليات .\r\nاستاد : بله ، البته اين يك بحثى است كه بعد مىگوييم كه از جمع كليات جزئى درست\r\n","page_name":" 202 ","page_number":202},
  {"content":"\r\n\r\n\r\n\r\n\r\n\r\n","description":"","footnote":"\r\nنمىشود ، تا حقيقت وجود در كار نيايد جزئى درست نمىشود ؛ ولى در اينكه در هر « جزئى » مجموعه‌اى از كليات هست شكى نيست . مثلا اين « زيد » در اينجا مجموعه‌اى است از كلى انسان ، كلى رنگ ، كلى كميت ، كلى اضافه . در اينجا الآن چندين كلى هست كه از مجموعهء اينها بعلاوهء وجود ( كه مسألهء تشخص را وارد بحث مىكند ) ، اين زيد درست مىشود .\r\n- اما اين بر حسب مذهب ارسطوست نه بر حسب نظر افلاطون كه كلى را مثالى مىداند كه اين جزئيات فقط سايهء آن هستند ، ديگر كلى در اينجا نيست .\r\nاستاد : نه ؛ آن ، طرز تعبيرى است كه فرنگيها در مورد اختلاف نظر ارسطو و افلاطون دارند .\r\nفرنگيها تلقىشان اين است كه بحث افلاطون و ارسطو سر همين كلى بوده است ، همين كلى كه ما مىگوييم الآن در ذهن ما هست ؛ يعنى آنها معتقدند كه آنچه را كه ارسطو در ذهن مىداند و كلى طبيعى مىداند همان را افلاطون مثال [ و 
  ] رب النوع مىداند .\r\n- بله ، همين جور مىگويند .\r\nاستاد : ولى مسلمين معتقدند كه نه ، اين بحث كلى كه در منطق مطرح مىشود بحثى جداگانه است و در اين جهت ميان افلاطون و ارسطو اختلافى نيست . ولى افلاطون قائل به يك حقيقت ديگر هست كه آن را « مثال » مىگويد ، نه اينكه خواسته باشد « آن » را به جاى « اين » قرار دهد . آن يك مطلب عليحده است كه غير از عالم عين و غير از عالم ذهن ما ، يك عالم ديگرى وجود دارد ، يك عالم ماوراء طبيعت عينى و ماوراء ذهن انسانى وجود دارد كه آنچه كه ذهن ما به صورت « كلى » تعقل مىكند يك فرد در عالم ماده دارد و يك فرد در آن عالم ديگر .\r\nپس تلقى مسلمين به آن شكل كه فرنگيها تلقى كرده‌اند نيست . مسلمين اين جور تلقى كرده‌اند كه از نظر افلاطون همين كلىاى كه ما در ذهن خودمان داريم يك عده مصاديق مادى دارد و يك مصداق ماورائى ، و اگر هم به مصداق ماورائى « كلى » بگوييم به اصطلاح ديگرى و به معنى ديگرى مىگوييم نه به اين معنى كه در اينجا مىگوييم .\r\n- اين را بنده تا حالا نشنيده بودم .\r\nاستاد : خير ، مطلب همين جور است . ما اتفاقا بعدا به اين بحث مىرسيم . اينها ( مسلمين ) قطعا به اين شكل مىگويند .\r\nفرنگيها مىگويند اصلا بحث دربارهء كلى است كه آيا كلى افراد در ذهن وجود دارد يا در عالم ديگر وجود دارد ؟ اما اينها مىگويند كه نه ، حتى اگر كلمهء « كلى » در اصطلاح قدما آمده است به دو معنا و به دو اصطلاح آمده است ؛ يكى كلى به همان معنايى كه در ذهن است و در منطق از آن بحث مىشود ، و يكى هم « كلى سعى » يعنى كلى به اصطلاح عرفان ، كه اگر ما به آن فرد مىگوييم « كلى » نه به اين معناست كه به مفهوم ذهنى مىگوييم « كلى » . اين اصطلاح ، اصطلاح ديگرى است .\r\nپس حقيقتش اين است كه كلىاى كه در ذهن ما وجود دارد افرادى در عالم ماده و طبيعت دارد . افلاطون مدعى است كه يك فرد اعلى و يك فرد ازلى و جاودانى هم در ماوراء عالم طبيعت دارد و ارسطو منكر آن فرد ماورائى است\r\n","page_name":" 203 ","page_number":203},
  {"content":"\r\n\r\nحال مىخواهيم بحث حصّه را ذكر كنيم . اگر ما مثلا بگوييم « انسان » و بعد بگوييم « انسان عالم » اين « انسان عالم » همان كلى انسان است كه آن را مقيد كرده‌ايم به يك قيد ، و دايره‌اش را محدودتر كرده‌ايم . انسان يك دايرهء وسيعى به اندازهء مثلا چند ميليارد را شامل مىشود اما وقتى گفتيم « انسان عالم » يك دايرهء كوچكترى را در بر مىگيرد . مىخواهيم ببينيم « انسان عالم » تحليلش از نظر ذهنى چيست . آيا انسان و عالم را با همديگر تركيب كرده‌ايم ، شده است « انسان عالم » ؟\r\nقطعا اين جور نيست . زيرا « انسان عالم » غير از « انسان و عالم » است ؛ « انسان عالم » غير از « انسان و عالم » است . پس « انسان عالم » چيست ؟ اينها مىگويند انسان عالم كه حصّه‌اى از انسان است همان كلى است در حالى كه به يك قيد مقيّد شده است . در تقييد ، قيد هميشه خارج است و تقيد ، داخل ( تقيّد جزء و قيد خارجى ) ؛ يعنى انسان ، انسان مطلق نيست ؛ انسان و عالم هم نيست ؛ انسان متقيّد است ؛ انسان بعلاوهء تقيّد است . « انسان بعلاوهء عالم » ، « انسان بعلاوهء تقيّد به علم » است . يك وقت مىگوييم اين ، انسان و عالم است و انسان مطلق جزء اين است ؛ يك جزئش عالم است و يك جزئش انسان ؛ و يك وقت مىگوييم « انسان عالم » ؛ يعنى انسان مقيد به عالميت .\r\nپس اين دومى انسان است بعلاوهء تقيد . پس حصّه عبارت است از كلى بعلاوهء تقيد ، نه كلى بعلاوهء قيد . كلى بعلاوهء تقيد غير از كلى بعلاوهء قيد است . قيد ، علم است يا عالم بودن است ؛ تقيد حالت ذهنى است ؛ يعنى يك محدوديتى است كه ذهن مىفهمد « انسان مقيد به عالم بودن » . حالا يك مثال ساده‌ترى عرض مىكنيم :\r\nيك وقت ما مىگوييم « غلام » . غلام يك مفهوم مطلق است . اما يك وقت مىگوييم « غلام زيد » . اين چيست ؟ غلام بعلاوهء زيد است يا غلام بعلاوهء « اضافه » است ؟ كداميك ؟ معلوم است كه اين غلام بعلاوهء اضافه است . پس فرق بين « غلام زيد » و « غلام » در اين است كه اولى همان مطلق است بعلاوهء يك اضافه ، نه اينكه\r\n\r\n\r\n\r\n\r\n","description":"","footnote":"\r\n- فرقش با اعيان ثابته چه مىشود ؟\r\nاستاد : اعيان ثابته اصطلاح عرفاست . عرفا براى اعيان ثابته حقيقتى قائل نيستند . همان ماهيات را قائلند ، منتها ماهيات را در علم حق به نام « اعيان ثابته » مىنامند .\r\n- اينجور كه شما مىفرماييد ، نحوهء ورود فرنگيها به بحث افلاطون و ارسطو به اصطلاح خودشان اپيستمولوژيك است ، اما نحوهء نگرش مسلمين انتولوژيك است .\r\nاستاد : بله ، درست است ، همين جور است .\r\n","page_name":" 204 ","page_number":204},
  {"content":"\r\n\r\nمطلق است بعلاوهء زيد ؛ يعنى اضافه كه خودش يك معناى حرفى غير مستقل است بر مطلق علاوه شده است نه اينكه يك معناى اسمى مستقل به آن علاوه شده باشد .\r\nپس در « غلام زيد » بر غلام چيزى علاوه شده است ولى آن چيز زيد نيست ، اضافهء به زيد است . فرق « غلام و زيد » با « غلام زيد » اين است كه اولى غلام است بعلاوهء زيد ؛ دومى غلام است بعلاوهء « اضافهء به زيد » .\r\nاين است كه حاجى مىگويد حصّهء كلّى ( يعنى اگر ما براى كلّى حصّه بسازيم و آن را اضافه كنيم به يك شىء ) ، واقعيتش اين است كه عبارت است از كلّى بعلاوهء يك اضافه ؛ و يا به تعبير اينجا عبارت است از كلّى بعلاوهء تقيد ، نه كلى بعلاوهء قيد .\r\nقيد خودش از كلى خارج است « 1 » .\r\nبحث وحدت و كثرت وجود هم در اينجا تمام مىشود و باز به يك بحث اساسى ديگر مىرسيم به نام بحث « وجود ذهنى » .\r\n\r\n\r\n\r\n\r\n","description":"","footnote":"\r\n( 1 ) . اصلا اين بحث را حاجى به چه مناسبت آورده است ؟\r\nاستاد : نه اينكه در اينجا بحث وحدت و كثرت وجود مطرح بوده است و متكلمين يك حرف نامربوطى زده‌اند ، حاجى آمده است حرف نامربوط آنها را با يك حرف نامربوط عرفا توجيه كرده است . مىگويد شايد حرف متكلمين همان حرف عرفا باشد ؛ و بعد هم مىگويد ما حرف عرفا را در اينجا قبول نداريم . بعد هم چون در حرف متكلمين كلمهء « حصّه » آمده است خواسته است حصه را تعريف كند . به اين جهت است كه مىگوييم در منظومه گاهى يك مسائل اضافى گفته مىشود كه طرح آنها هيچ ضرورتى ندارد .\r\n","page_name":" 205 ","page_number":205},
  {"content":"\r\n\r\n\r\nوجود ذهنى\r\nبحث وجود ذهنى در حقيقت بخشى از بحث علم و ادراك و بحث شناخت و معرفت است . مباحث مربوط به ادراك و معرفت در كتب فلاسفهء ما در موارد متعدد و به طور متفرق ذكر شده و در واقع در بين ابواب مختلف پخش شده است . قسمتى از اين بحثها كه بخش ناچيزى از بحث علم و ادراك را شامل مىشود در باب مقولات ( يعنى معقولات اوليه ) مطرح مىگردد « 1 » . در آنجا وقتى كه مقولات را مىشمارند و به ده مقوله يا كمتر « 2 » يا بيشتر قائل مىشوند ، به مقولهء كيف كه مىرسند آن وقت كيف را تقسيم مىكنند به كيف جسمانى و كيف نفسانى و علم را از مقولهء كيف نفسانى مىدانند . اين يك بحثى است كه در آنجا مطرح مىشود از اين جهت كه مىخواهند ببينند علم از چه مقوله‌اى است و تحت چه مقوله‌اى در مىآيد . بحثى است كه در همين حدود ؛ همانطور كه به عنوان يك سلسله كيفيات نفسانى دربارهء اراده بحث مىكنند ، دربارهء لذت بحث مىكنند ، دربارهء الم بحث مىكنند ، در مورد علم نيز مسأله را مسلّم\r\n\r\n\r\n\r\n\r\n","description":"","footnote":"\r\n( 1 ) . بحث مقولات را بعضىها در منطق مىآورند و حتى بوعلى هم در منطق آورده است ولى بعدا به تدريج مقولات را از منطق خارج كرده‌اند و در فلسفه آورده‌اند .\r\n( 2 ) . شيخ اشراق مقولات را كمتر از ده تا مىداند .\r\n","page_name":" 206 ","page_number":206},
  {"content":"\r\n\r\nمىگيرند كه علم يك كيفيت نفسانى است و دربارهء آن بحث مىكنند . آن بحث در همين حدود است ؛ ديگر بيش از اين بحث نمىكنند .\r\nقسمت ديگرى از اين بحثها كه قسمت بيشتر بحث علم و ادراك را به خود اختصاص مىدهد ، در مباحث نفس مطرح مىشود « 1 » ، از باب اينكه علم و ادراك جزء معرفة النفس و جزء روانشناسى است . در باب مقولات علم را از آن جهت كه يك كيف نفسانى است مورد بحث قرار مىدادند ولى در مباحث نفس ، علم و ادراك را از جنبهء فعاليت نفس مورد بحث قرار مىدهند . در مباحث نفس چون بحث قواى نفس و فعاليتهاى نفس مطرح مىشود لذا بحث مربوط به علم و ادراك به ميان مىآيد و مسائل مربوط به ادراكات ، مراتب ادراكات و انواع ادراكات مورد بحث واقع مىشود . اين هم جاى دومى كه بحث علم مطرح مىشود .\r\nقسمت ديگرى از اين بحثها بعدها در يك جاى سوم تحت عنوان مباحث عقل و معقول مطرح شده است ؛ و شايد از زمان فخر رازى تحت اين عنوان مطرح بوده است ( حالا يادم نيست ؛ اينهايى هم كه مىگويم مطالبى است كه در ذهنم هست نه اينكه مجددا به يادداشتهاى خود مراجعه كرده باشم ) ، ولى به هر حال در كتبى مثل اسفار جايى كه بحث علم و ادراك بيشتر از جاهاى ديگر و حتى بيشتر از مباحث نفس مطرح شده است مباحث عقل و معقول است . صدر المتألّهين مسائل مربوط به ادراكات و علم و معرفت و حس و خيال و وهم و عقل و مراتب عقل و كيفيت حصول مفاهيم در ذهن و امثال اينها را از همه جاى ديگر مفصلتر در مباحث عقل و معقول كه موقف دهم جلد اول اسفار است ، آورده است . در آنجا مسائل بسيارى به طور خيلى مفصل و بيشتر از جاهاى ديگر مطرح مىشود و ما هم در پاورقيهاى اصول فلسفه بيشتر مسائل مربوط به معرفت را از همان مسائل باب عقل و معقول استفاده كرده‌ايم .\r\nبخش ديگرى از مباحث علم و ادراك بحثهايى است كه در باب كلى و جزئى طرح مىشود . اگر چه بحث كلى و جزئى را اين آقايان در مباحث ماهيت طرح مىكنند ، ولى قهرا به مناسبت اينكه كليت و جزئيت تا اندازه‌اى بستگى به عالم ذهن\r\n\r\n\r\n\r\n\r\n","description":"","footnote":"\r\n( 1 ) . مثلا بوعلى مفصل‌ترين بحث را دربارهء علم در كتب خودش در مباحث نفس مطرح كرده است . در شفا در مباحث نفس و در اشارات در نمط سوم ( كه دربارهء نفس بحث كرده است و خيلى هم خوب بحث كرده است ) مباحث مربوط به علم و ادراك را به تفصيل مطرح كرده است .\r\n","page_name":" 207 ","page_number":207},
  {"content":"\r\n\r\nدارد لذا مقدارى از مباحث علم و ادراك هم در آنجا يعنى در باب ماهيات مطرح مىشود ، مانند اين مسأله كه آيا كلى و جزئى در خارج وجود دارد يا وجود ندارد .\r\nبعلاوه يكى از مسائل مربوط به علم و ادراك - كه مسأله خيلى مهمى هم هست - مسأله‌اى است كه ما به نام « اعتبارات ماهيت » داريم كه مربوط مىشود به معرفت انحاء اعتبارات ماهيت از قبيل ماهيت لابشرط ، به شرط شىء و به شرط لا ، و بازگشت همه اينها به اعتبارات ذهن است ؛ يعنى در واقع نوعى شناخت ذهن است . اين هم مسأله‌اى است كه باز در ابواب ماهيت مطرح مىشود .\r\nگذشته از اين ، عنقريب بعد از مبحث وجود ذهنى به مباحثى مىرسيم كه گرچه آن مباحث عناوين ديگرى دارد ولى همان مباحث به نحوى در مسائل علم و معرفت گنجانيده مىشود ، مانند مبحث معقولات ثانيه كه اصلا بحث معقولات ثانيه درست يك بحثى است مربوط به عالم ذهن . در آنجا معقولات تقسيم مىشوند به معقولات اوليه و معقولات ثانويه و باز معقولات ثانيه بر دو گونه‌اند : معقولات ثانيه منطقى كه مفاهيم منطقى هستند و معقولات ثانيهء فلسفى كه يك سلسله معانى فلسفى هستند .\r\nباز اين مسائل هم مربوط به علم و ادراك و معرفت مىشود .\r\nحالا يك مبحثى كه حساب خودش را از همهء آنها جدا كرده است همين مبحث « وجود ذهنى » است . مبحث وجود ذهنى اصلا خودش را كشانده و آمده است به مسائل وجود و عدم ؛ هم از باب مقولات ، هم از باب عقل و معقول و هم از مباحث نفس و از ابواب ديگر خارج شده ، خودش را كشانده و آورده است به اينجا « 1 » ؛ و چنان كه بعدا خواهيم گفت اين باب يك باب مستحدثى است كه در كلمات متقدمين از قبيل فارابى و بوعلى وجود نداشته است . اما چرا اين بحث كه دربارهء علم و ادراك است در مباحث وجود و عدم مطرح شده است ؟\r\nعلت اين است كه بحث وجود ذهنى در واقع بحث شناخت است يعنى بحث ارزش علم است ( كه اين همان مسأله‌اى است كه در دنياى اروپا از اهميت بسيار برخوردار است ) يعنى محور بحث ارزش ادراكات انسان است و بحث در ماهيت علم و ادراك است كه اصلا حقيقت معرفت چيست ؟ حقيقت علم چيست ؟ حقيقت\r\n\r\n\r\n\r\n\r\n","description":"","footnote":"\r\n( 1 ) . - در فلسفهء جديد هم اين بحث يك باب عليحده و يك باب مخصوص به خود دارد به نام «  intentional existence  » .\r\n","page_name":" 208 ","page_number":208},
  {"content":"\r\n\r\nآگاهى چيست ؟ چه رابطه‌اى ميان عالم و معلوم برقرار مىشود كه اين رابطه ملاك كشف و آگاهى است و ملاك اين است كه عالم كشف مىكند معلوم را و عالم آگاه مىشود بر معلوم ؟ آن وقت حكماى متأخر « 1 » به اينجا كه رسيده‌اند قائل شده‌اند به اين مطلب كه ماهيت علم و ادراك عبارت است از حضور ماهيت معلوم در نزد عالم ؛ حقيقت علم عبارت است از وجود يافتن ماهيت معلوم در ذهن و عبارت است از نوعى وجود پيدا كردن معلوم ، وجودى كه نحوهء ديگرى از وجود و سنخ ديگرى از وجود است كه اسمش را مىگذاريم « وجود ذهنى » . پس بدين ترتيب قهرا مسأله مىآيد در باب « وجود » . پس يكى از تقسيمات اوّليهء وجود تقسيم وجود است به وجود خارجى و وجود ذهنى « 2 » . همان گونه كه وجود تقسيمات ديگرى دارد ، مثلا وجود تقسيم مىشود به واجب و ممكن ، وجود تقسيم مىشود به حادث و قديم ، وجود تقسيم مىشود به قوه و فعل ، همين طور هم وجود تقسيم مىشود به ذهنى و عينى . آن وقت مسأله‌اى بر مسائل وجود افزوده مىشود و مسأله‌اى در باب وجود وارد مىشود به نام مسألهء وجود ذهنى . از اين جهت است كه اين بحث خودش را كشانده و آورده است در باب مسائل وجود ؛ زيرا به عقيدهء اين اشخاص تقسيم وجود به ذهنى و عينى ، يك تقسيم واقعى است و از تقسيمات اوليهء وجود هم هست « 3 » . منتها در اروپا اغلب شايد مسألهء معرفت را جزء مسائل فلسفى نشمارند .\r\nبه هر حال اين بود انگيزهء اينكه چرا بحث وجود ذهنى در باب مباحث وجود و عدم مطرح شده است و چرا فلاسفهء ما دربارهء علم و ادراك دو بحث قريب به يكديگر دارند ؛ يك بحث در باب مقولات و يك بحث هم در باب وجود ذهنى ، و با اينكه در\r\n\r\n\r\n\r\n\r\n","description":"","footnote":"\r\n( 1 ) . عقيدهء متقدمين را بعد خواهيم گفت .\r\n( 2 ) حكما بحثى دارند به نام تقسيمات اوليهء وجود و تقسيمات ثانويهء وجود . تقسيمات اوليهء وجود تقسيماتى است نظير تقسيم وجود به واجب و ممكن ، تقسيم وجود به حادث و قديم ، تقسيم وجود به قوه و فعل ، تقسيم وجود به واحد و كثير . اينها را مىگويند « تقسيمات اوليه وجود » .\r\n( 3 ) اين بحث مربوط مىشود به همان وجودات ثلاثهء لفظى و ذهنى و كتبى .\r\nاستاد : بله . اصطلاحات وجودات ثلاثه بلكه اربعه اصطلاح خواجه است ، منتها خواجه و امثال خواجه هم تصريح دارند كه وجود لفظى و وجود كتبى را ما مجازا مىگوييم « وجود » ، اما وجود ذهنى يك امر مجازى نيست ، حقيقت است . پس آنها به اين مطلب توجه دارند ، اطلاق لفظ وجود را بر وجود كتبى و وجود لفظى مجاز مىدانند و اين را حقيقت .\r\n","page_name":" 209 ","page_number":209},
  {"content":"\r\n\r\nباب وجود ذهنى مسائل مربوط به علم را بحث مىكنند ، باز در عين حال مسائل باب علم را هم در جاى خودش طرح مىكنند ؛ چون آن بحث از يك جنبه بوده است و اين بحث از جنبهء ديگر .\r\nپس اين بحث در واقع از يك نظر بحث در ماهيت علم است و از نظر ديگر بحث دربارهء تقسيم وجود است به دو نحوهء خاص : وجود ذهنى و وجود عينى .\r\n\r\nارتباط بحث « وجود ذهنى » با « مناط صدق در قضايا »\r\nيك نكتهء ديگر هم در اينجا مقدمتا بايد اضافه كنيم و آن اين است كه ما يك بحثى در اينجا داريم به نام « وجود ذهنى » و يك بحثى هم در چند فصل بعد داريم به نام « مناط صدق و كذب » . اين دو بحث نزديك به يكديگرند ولى عين يكديگر نيستند . در باب وجود ذهنى بحث اين است كه وقتى ما اشياء را درك مىكنيم چه رابطه‌اى ميان صورت ذهنى ما و شىء درك شده است ؟ چه رابطه‌اى است ميان اين و آن ؟ ( كه نظريات مختلف را در اين باره بعدا مىگوييم ) در ذهن ما چه چيزى پيدا مىشود كه ملاك آگاهى ماست و مىگوييم « ما آگاهيم » ؟ اين آگاهى چيست ؟ اين بحث بيشتر جنبهء تصورى دارد . بحث دربارهء رابطهء تصور ماست با شىء خارجى .\r\nولى بحث مناط صدق و كذب بيشتر به باب قضايا مربوط مىشود ؛ بحث دربارهء اين است كه ملاك صادق بودن يك قضيه چيست . پس آن بحث فرق دارد با بحث وجود ذهنى « 1 » .\r\n\r\n\r\n\r\n\r\n","description":"","footnote":"\r\n( 1 ) . - در بحث وجود ذهنى وجودش را بايد تصور كرد و در آنجا وجودش را بايد تصديق كرد .\r\nاستاد : بله ، بحث تصديق است ؛ بحث اين است كه ملاك صادق بودن چيست ؟ ملاك حقيقت چيست ؟ ( كه اگر گاهى « حقيقت » مىگويند بيشتر به اين جهت است ) . ملاك حقيقى بودن يك قضيه چيست ؟ چرا ما بعضى از قضايا را مىگوييم حقيقى است ، صدق است ، صحيح است و بعضى از قضايا را مىگوييم خطاست ، كذب است ، دروغ است ؟ از لحاظ قضيه بودن كه هر دو قضيه‌اند در ذهن ما ؛ مناط چيست ؟ كه اينها در بحث مناط صدق و كذب مىگويند مناط انطباق با واقع است . اگر من مىگويم الآن ساعت هفت بعد از ظهر است ، اين قضيه را مىگويند صادق است براى اينكه با يك واقعيتى انطباق دارد و اما اگر بگويم الآن ساعت دوازده است ، اين قضيه را مىگويند كاذب است و چون با آن واقعيتى كه از آن حكايت مىكند انطباق ندارد . اين مسأله كه ملاك حقيقت چيست ، ملاك صدق و كذب چيست ، از آن مسائل دامنه‌دار دنياى اروپاست .\r\n","page_name":" 210 ","page_number":210},
  {"content":"\r\n\r\n\r\n\r\n\r\n\r\n","description":"","footnote":"\r\nولى در باب وجود ذهنى به قضايا كار ندارند . مىگويند من الآن تصورى مثلا از آقاى زيد در ذهن خودم دارم ؛ اين تصور ذهنى من با وجود عينى او چه رابطه‌اى دارد ؟ در اينجا به قضيه كار نداريم . يك وقت هست من مىگويم : آقاى زيد سفر لندن رفته و برگشته است .\r\nاين يك قضيه است . يك وقت هست نه ، من تصورى از آقاى زيد در ذهن خودم دارم و مىگويم اصلا بين اين تصور و خود آقاى زيد چه رابطه‌اى برقرار است ؟ بحث وجود ذهنى بحث دوم است .\r\n- بحثش هم مفصل است .\r\nاستاد : بله ، مفصل است .\r\n- چطور شده كه بعضا اين مشكلاتى كه در فلسفهء اروپايى در وجود ذهنى پيدا شده براى مسلمانها پيدا نشده است ؟\r\n- چرا ؛ اتفاقا همين مبحث وجود ذهنى مبحث مهم و مفصلى است .\r\n- نه ، اينها لااقل تصور كرده‌اند كه از اين مشكلات بدر آمده‌اند ؛ يعنى طرح مشكل كرده‌اند و اين فلسفه سرنوشتش عوض نشده است .\r\n- نه ، مشكل است . ملاصدرا هم كه آمده و به قول خودش قضيه را حل كرده است باز خيلىها قبول ندارند .\r\n- همين بايد روشن بشود كه اين مسائلى كه در فلسفهء اروپايى مطرح است و هر فيلسوفى يك جوابى به اين مسأله داده است ، چطور در فلسفهء اسلامى اينجور مايهء تشتت نشده است ؟ آيا اين از اين جهت است كه فلاسفهء اسلامى فرضا به عمق مطلب پىنبرده‌اند و آن مشكلاتى كه در فلاسفهء اروپايى بوده به ذهنشان نرسيده يا اينكه از اول نظرگاهشان جورى بوده است كه اين مشكلات را با آن حل مىكرده‌اند ؟\r\nاستاد : اتفاقا هر دو مطلب هست . يكى اينكه نظرگاه اينها يك نظرگاه ديگرى است ، و ديگر اينكه مشكلاتى كه در فلسفهء اروپاست بيشتر اين مشكلات در اثر نظريات جديد علمى پيدا شده است . نظريات جديد علمى مشكلات جديدى را طرح كرده كه اين مشكلات در دنياى قديم مطرح نبوده است .\r\n- فيزيك جديد حتى فاصلهء بين ماده و قوه را تقريبا از بين برده است .\r\n- نه ، يكى از مسائلى كه در فيزيك جديد ، اول بار در مسألهء شناخت مؤثر شد مسألهء كيفيات اوليه و كيفيات ثانويه بود .\r\nاستاد : مسألهء حركت بود ، مسألهء جهان و حركت . البته اين در دنياى يونان هم بوده است .\r\nذيمقراطيس هم حرفش همين بوده است . آنهايى كه مىگفتند ماده و حركت را به ما بدهيد ما جهان را مىسازيم يعنى مىگفتند واقعيت جز ماده و حركت ماده چيز ديگرى نيست ، حرفشان همين بود .\r\n- به خلأ هم اعتقاد داشتند .\r\nاستاد : آنها همانها بودند كه به خلأ هم اعتقاد داشتند ، بعد مىگفتند كه همهء اين كيفيات گوناگون و جنبه‌هاى رنگارنگ و مختلف را ذهن انسان ساخته است .\r\n- و اين اختلاف بين متكلمين و حكما هم منشأش باز به همان يونان برمىگردد . متكلمين از غير ارسطويىها يعنى از ذيمقراطيس و رواقيون و اينها اقتباس مىكردند و حكما از ارسطو اقتباس مىكردند .\r\n","page_name":" 211 ","page_number":211},
  {"content":"\r\n\r\nبحث وجود ذهنى كه دربارهء ماهيت علم است از هر مبحث ديگرى ارتباط نزديكترى دارد با مسألهء مطروحهء امروز كه دربارهء ارزش و اعتبار علم بحث مىشود . اين مسألهء مهمى است كه امروز هم مطرح است ، مسألهء اينكه علم انسان - علم به معنى اعم ، نه فقط علم به معناى كشف قوانين كه شامل علوم رياضى و علوم طبيعى و غيره مىشود ، بلكه ادراك بشر به طور كلى - چه اندازه ارزش و اعتبار دارد ؟ تا چه اندازه با واقعيت انطباق دارد ؟ آيا اصلا انطباق دارد با واقعيت يا نه ؟ آيا ادراك ، يك چيزى است كه صرفا جنبهء درونى دارد ؟ درونى محض است مثل درد يا لذت ؟ آيا همانطور كه درد و لذت يك حالت صد در صد درونى است ، يا هيجان و عشق خودش فى حد ذاته يك حالت درونى است و يك ارتباط دورى دارد با اشياء در خارج ، علم و ادراك هم يك چنين چيزى است ؟\r\nاگر چنين چيزى باشد نتيجه‌اش اين است كه رابطهء آگاهى ما از خارج و رابطهء اكتشافى ما از خارج به كلى قطع مىشود ؛ يعنى من نمىتوانم بگويم اين چيزى كه من ادراك مىكنم همين چيزى است كه در خارج وجود دارد .\r\nو امّا اگر گفتيم نه ، بلكه نوعى انطباق برقرار است ؛ نتيجه‌اش اين است كه آنچه انسان حس مىكند و آنچه انسان تخيل مىكند بعد از حس ( يعنى در حافظه‌اش حاضر مىكند ) و آنچه انسان تفكر و تعقل مىكند ، و هم محض و خيال محض يعنى درونى محض نيست و با بيرون رابطهء انطباقى دارد . اگر گفتيم با بيرون به نحوى انطباق دارد ، بايد ببينيم اين نحوهء انطباق چگونه نحوه‌اى است .\r\n\r\n\r\n\r\n\r\n","description":"","footnote":"\r\nاستاد : مسألهء ذرات را مىگوييد ؟\r\n- به طور كلى در همه چيز . در همين بحث كليات هم متكلمين از غير ارسطويىها اقتباس مىكنند .\r\nاستاد : آخر مسائل فرق مىكند . مسألهء ذرات كه الآن مشكلى شده است در تاريخ فلسفه ، قبل از اينكه اصلا فلسفه ترجمه بشود ، در بين متكلمين رايج بوده است . كسانى مثل ابو الهذيل علّاف كه معاصر منصور دوانيقى بوده است نظريات ذرات را داشته‌اند در صورتى كه آن وقت هنوز فلسفهء يونان ترجمه نشده بوده است .\r\n- مسلّما منشأ يونانى داشته است ، براى اينكه منشأ حرف غزالى را پيدا كرده‌اند .\r\nاستاد : غزالى متعلق به عصرهاى متأخر است .\r\n- متعلق به سال 500 است .\r\nاستاد : بله .\r\n- وفات غزالى سال [ 505 
  ] بوده است . [ بقيهء اين پرسش و پاسخ‌ها ضبط نشده است . 
  ]\r\n","page_name":" 212 ","page_number":212},
  {"content":"\r\n\r\nاين آقايان مدعى هستند كه اين رابطه ، رابطهء ماهوى است و تنها در رابطهء ماهوى است كه انسان مىتواند از واقع بينى و از كشف واقع دم بزند و از اين سخن دم بزند كه در انسان استعداد كشف واقعيتهاى بيرون از خودش هست و اگر اين را از انسان بگيريم باب كشف واقعيات و باب علم به معنى واقعى به كلى منسد مىشود ، يعنى فرقى ميان علم و جهل باقى نمىماند ، بلكه هر علمى جهل مركب مىشود .\r\nپس اين فرضيه بر اين اساس است كه ادراكات ما از اشياء يعنى حضور همان ذات اشياء - نه وجود اشياء - در ذهن ما . ذات اشياء در دو موطن مىتوانند وجود پيدا كنند ؛ يك موطن ، موطن عين است و عالم خارج از ذهن ما ، موطن ديگر موطن نفس ماست . پس يك ذات است كه در دو موطن دو نوع وجود پيدا مىكند ، دو سنخ وجود پيدا مىكند كه بر آن سنخ وجود يك نوع آثار مترتب است و بر اين سنخ از وجود نوع ديگرى از آثار مترتب است در عين اينكه ذات در هر دو يكى است ؛ و اين مطلب به ذهن هم خيلى سنگين مىآيد كه انسان قبول كند و بگويد كه اين ذوات و ماهياتى كه در خارج هستند ، همين ذوات ، نوع ديگرى وجود در عالم ذهن ما پيدا مىكنند ؛ يعنى انسان خيال مىكند كه در اين سخن بايد يك نوع مجاز و استعاره‌گويى باشد و الّا واقعيت نمىتواند چنين چيزى باشد . ولى اگر ما همين مطلب را به صورت معكوس بگوييم تصورش كمى آسانتر است ، يعنى قابل تصورتر خواهد بود . اگر به ما بگويند همين دنيايى كه در بيرون وجود دارد در ذهن ما وجود ديگرى دارد ، پس ما الآن براى خودمان يك دنيا هستيم به همان اندازه كه بيرون را درك مىكنيم « 1 » ؛ ما به نسبتى كه دنياى بيرون را مىدانيم و كشف مىكنيم خود يك دنيايى هستيم ، خود همان دنيا هستيم با اختلاف در نحوهء وجود ، اين حرف خيلى برايمان سنگين است . ولى اگر مطلب را به صورت معكوس فرض كنيم و بگوييم الآن يك دنيايى در ذهن ما وجود دارد ، مثلا ما تصورى از طبيعت داريم ، تصورى از حركت داريم ، تصورى از رنگ داريم ، تصورى از حرارت ، از برودت ، از شكل ، از كميت و كيفيت ، از همهء اينها داريم ، آيا همينهايى كه ما تصور مىكنيم در خارج وجود دارد ؟ نمىگوييم آيا آن چيزى كه در خارج هست همان در ذهن وجود دارد يا نه ؛ مىگوييم آيا كميت را كه ما الآن تصور كرديم ، در عالم عين\r\n\r\n\r\n\r\n\r\n","description":"","footnote":"\r\n( 1 ) . « هر آنكس ز دانش برد توشه‌اى - جهانى است بنشسته در گوشه‌اى » بر همين اساس است .\r\n","page_name":" 213 ","page_number":213},
  {"content":"\r\n\r\nوجود دارد ، يا آنچه كه در عالم عين وجود دارد نه كميت است و نه هيچ چيز ديگر ، يعنى يا اصلا وجود ندارد و يا اگر وجود دارد ممكن است كه مثلا يك واقعيت مجرد از مادّه‌اى باشد ؟ مىگوييم ما از ماده تصورى داريم ؛ آيا آن چيزى هم كه در عالم بيرون وجود دارد همين چيزى است كه ما تصورش را كرده‌ايم ؛ همين است كه در بيرون وجود دارد يا اصلا يك چيزى است صد در صد مخالف با اين ؟ ما از حركت تصورى داريم ؛ آيا همان معنا و همان تصورى كه ما از حركت در ذهن خود داريم همين است كه در خارج وجود دارد يا اصلا در خارج نه حركتى هست ، نه جنبشى هست ، هيچ چيزى نيست ؛ يا هيچ چيزى نيست و يا اگر هست يك واقعيتى است صد در صد مغاير با اين واقعيت ، ولى ما در عالم خودمان خيال مىكنيم كه حركت و جنبش وجود دارد ؟\r\nپس مسألهء وجود ذهنى را ما مىتوانيم مسأله وجود عينى بناميم ؛ يعنى اگر از عين شروع كنيم و بگوييم اين ماهياتى كه در عالم اعيان وجود دارد آيا وقتى ما ادراك مىكنيم همينها هستند كه در ذهن ما وجودى پيدا مىكنند ، اين مىشود بحث وجود ذهنى ؛ اما اگر از ذهن شروع كنيم و بگوييم در ذهن ما تصورى از انسان ، از حيوان ، از درخت ، از كميت ، از كيفيت ، از ماده ، از حركت ، از روح ، از همهء اينها هست ، آيا همين دنيايى كه ما تصور مىكنيم - كه دنياى علم و دنياى ادراك ما هست - در عالم خارج وجود دارد يا اصلا در عالم خارج هيچ چيزى نيست ( حرفى كه سوفسطائىها مىگويند ) يا هست اما چيزى صد در صد مغاير با اين و فقط منشأ است براى او ( مثل حرفى كه به بار كلى نسبت مىدهند « 1 » ) ، آن وقت اين بحث مىشود\r\n\r\n\r\n\r\n\r\n","description":"","footnote":"\r\n( 1 ) . بار كلى هم كه مىگويد خدا وجود دارد و اين خداست كه اين تصورات را براى ذهن ما به وجود آورده است ، اگر بخواهد اين حرف را بگويد در مورد خدا هم نمىتواند تصور داشته باشد . او بايد بگويد خدا وجود دارد . بايد به او گفت آيا تو از خدا يك تصورى دارى يا ندارى ؟ اگر از خدا يك تصورى دارى عين احتمالى را كه دربارهء همهء تصورات مىدهى كه آنچه واقعيت دارد صد در صد ضد و معكوس آن چيزى است كه تو درباره‌اش فكر مىكنى ، دربارهء خدا هم همين حرف مىآيد ؛ و بعلاوه اگر اين را گفتيم اصلا حتى نمىتوانيم به اينجا برسيم كه چيزى وجود دارد ؛ يعنى اگر مسألهء حضور ماهيات اشياء در ذهن را از انسان بگيريم نه تنها به مرحلهء پيرهون مىرسيم كه يك چيزى وجود دارد ولى آنچه وجود دارد با آنچه انسان فكر مىكند دوتاست ، بلكه به مرحلهء سوفسطائىگرى مىرسيم كه نمىتوانيم بگوييم حتى چيزى وجود دارد . ديگر راهى براى اين نيست كه بتواند با عالم خارج ارتباط داشته باشد ؛ يعنى اين پل ميان انسان و عالم بيرون براى هميشه خراب مىشود .\r\n- آيا اين حرف سوفسطائىها حمل بر جوهريت نفس مىشود ؟\r\nاستاد : نه . اصلا به جوهريت نفس كارى ندارد . نفس مىخواهد جوهر باشد و مىخواهد\r\n","page_name":" 214 ","page_number":214},
  {"content":"\r\n\r\nبحث وجود عينى .\r\nپس به عقيدهء اين آقايان تنها پل ممكنى كه ميان ذهن و عين وجود دارد و مىتواند وجود داشته باشد و اگر اين پل وجود داشته باشد رابطهء به اصطلاح واقع بينانه و رابطهء رئاليستى ميان ذهن و خارج معنى دارد ، پل و رابطهء ماهوى ميان ذهن و خارج است . اگر اين رابطه را از انسان بگيريم ، هر نوع رابطهء ديگر و لو رابطهء علت و معلولى را كه بخواهيم ميان ذهن و خارج برقرار كنيم اولا خود رابطهء قابل برقرار كردن نيست و ثانيا به فرض اينكه ما قبول كنيم تنها رابطهء علت و معلولى است باز پل را خراب كرده‌ايم ؛ يعنى نمىتوانيم بگوييم كه علم ارزش دارد ، علم اعتبار دارد و آنچه كه من درك مىكنم همان است كه در خارج است ؛ كما اينكه مىدانيد كه افرادى از قبيل دكارت و برگسون رسيده‌اند به اينجا كه اصلا نه حواس اعتبار دارد و نه عقل انسان . دكارت مىگويد حواس اعتبار ندارد ، آن ديگرى مىگويد عقل هم اعتبار ندارد . نه حواس و نه عقل هيچ اعتبار و ارزش نظرى يعنى ارزش كشف واقعيت ندارد ؛ ولى مىگويند فقط ارزش عملى دارد ؛ يعنى من نمىتوانم بگويم اين چيزى كه درك مىكنم همين است كه در خارج است ولى عجالتا مىتوانم در عمل از آن استفاده كنم . مثل عصاى يك آدم كور است . عصاى يك آدم كور چگونه است ؟ عصاى يك آدم كور هيچ نمىتواند به او اطلاعى برساند كه اين چيزى كه با آن برخورد كرد چيست ولى تا حدى مىتواند او را در عمل هدايت و راهنمايى كند ؛ كه البته اين حرف معوجى است ؛ يعنى در همان عصاى آدم كور باز پاى حس در ميان است و يك مقدار براى او راهنماى واقعيت است ؛ يعنى حسّ لامسهء اوست كه به وسيلهء عصا راهنماى او مىشود و الّا عصا كه راهنماى انسان نمىگردد ( محال است كه عصا راهنماى كسى بشود ) يعنى باز حس لامسهء كور است كه از اين عصا استفاده مىكند و باز هم اين كور يك نوع رابطهء اكتشافى از راه لامسه با عالم خارج برقرار مىكند .\r\nآن وقت در اينجا ممكن است كسى به يك مكتب سوم كه مكتب تبعيض است قائل بشود . مكتب تبعيض اين است كه مىگوييم در بعضى از امور ، ذهن اعتبار دارد\r\n\r\n\r\n\r\n\r\n","description":"","footnote":"\r\nنباشد . جوهريت نفس را مىشود از اينجا ثابت كرد نه اينكه متفرع بر جوهريت است .\r\n","page_name":" 215 ","page_number":215},
  {"content":"\r\n\r\nو در بعضى از امور ذهن اعتبار ندارد . مثلا مىگويند رنگها ساختهء ذهن است ، هيچ واقعيتى در خارج ندارد چون علم گفته است كه رنگها در خارج وجود ندارد . حتى حرارت و برودت به آن حالت احساسى در خارج وجود ندارد . آواز ما در عالم خارج وجود ندارد . دنياى بيرون نه حارّ است و نه بارد ، نه روشن است و نه تاريك ؛ نه صدا و آوازى در آنجا وجود دارد ، نه رنگى در آنجا وجود دارد و نه حتى احيانا شكلى در آنجا وجود دارد ؛ همهء اينها را ذهن انسان مىسازد ؛ چرا ؟ براى اينكه علم ثابت كرده كه آنچه وجود دارد ماده است و حركت ، و در مدارج و مراتب مختلف حركت اين تغييرات براى ذهن پيدا مىشود ، انسان خيال مىكند كه اينها وجود دارد .\r\nقهرا اين مكتب تبعيض را بايد جزء مكتب لاادرى و سوفسطائى دانست ؛ چرا ؟\r\nبراى اينكه اگر بنا بشود حواس انسان از نظر ارزش كشف واقع اعتبار نداشته باشد ، در اينجا هم اعتبار ندارد ، پس چرا مىگوييد ماده و حركت وجود دارد ؟ از كجا مىگوييد حركت وجود دارد ؟ از كجا مىگوييد آنچه كه وجود دارد ماده و حركت است ؟ زيرا آن هم بالاخره منتهى مىشود به حواس . مطلب ، تبعيض‌پذير نيست ؛ يا بايد فلسفه را به طور كلى در اينجا رد كرد و رفت در همان گودال لاادرى و بيشتر از لاادرى ، و يا بايد علم را در اينجا تخطئه كرد ، آن هم در واقع نه علم را بلكه استنباط علما را كه در تجربيات خود اندام اشياء را مىبينند و اين را ديدن تمام ماهيت و حقيقت شىء مىپندارند و نمىدانند كه اين ، ديدن اين شىء است از زاويهء مخصوص ؛ يعنى وقتى كه ما از يك زاويهء ديد داريم مىبينيم فقط يك چيز را داريم مىبينيم ، فقط ماده و حركت را داريم مىبينيم ولى اين دليل نمىشود كه در واقع هيچ كيفيتى وجود ندارد ( كه حالا بحث اين مطلب باشد براى آينده ) .\r\nاين ، اصل مبحث و مدعاى وجود ذهنى بود كه از اهميت فوق العاده هم برخوردار است ، چون مبحث ارزش علم و ارزش ادراك است و در واقع مبحث ارزش انسان است ، يعنى اگر اين را از انسان بگيريم همان‌طور كه گفتيم يگانه پل ميان انسان و واقعيت بيرونى خراب شده است و هيچ پلى هم جاى اين پل را نمىگيرد « 1 » .\r\n\r\n\r\n\r\n\r\n","description":"","footnote":"\r\n( 1 ) . - در بحث اصالت وجود گفته مىشود كه ماهيت ، يك امر ذهنى است يعنى اعتبار ذهن است و تحقق ندارد ، بلكه وجود است كه در خارج تحقق دارد و ماهيت انتزاع است و حد وجود است ؛ آن وقت در اين بحث وجود ذهنى گفته مىشود كه يك ذاتى هست كه ماهيتش هم در ذهن است و هم در عالم خارج ؛ چگونه ميان اين دو حرف وفق داده مىشود ؟\r\n","page_name":" 216 ","page_number":216},
  {"content":"\r\n\r\n\r\nتاريخچهء بحث « وجود ذهنى »\r\nاكنون بايد وارد تاريخچهء اين مسأله بشويم . بحث وجود ذهنى يك تاريخچه‌اى در ميان مسلمين دارد كما اينكه تاريخچه‌اى هم در دنياى اروپا دارد كه در دنياى اروپا به عنوان بحث شناخت و بحث معرفت است .\r\nمسألهء وجود ذهنى يك مسألهء جديد است در دنياى اسلام ؛ يعنى در آن ابتدا كه فلسفهء يونان ترجمه شده است بحثى به نام « وجود ذهنى » وجود نداشته است . مثلا در كتب فارابى حتى لفظ « وجود ذهنى » هم نيست تا چه رسد به اينكه بابى تحت اين عنوان باشد . در تمام كتب بوعلى هم همين طور است . در كتب بوعلى بحث علم مطرح شده است ولى بحثى به نام وجود ذهنى مطرح نشده است . در كلمات شيخ اشراق هم من يادم نيست كه بحث وجود ذهنى وجود داشته باشد . اما در كتاب تجريد خواجه نصير الدين طوسى اين بحث مطرح شده است . آن كسى كه به نظر مىرسد براى اولين بار بحث وجود ذهنى را [ با اين عنوان 
  ] طرح كرده است [ فخر رازى و سپس 
  ] خواجه نصير است . البته قهرا اين مباحث تدريجا پيدا مىشود ؛ يعنى يك مسائلى طرح مىشود و بعد يك مرتبه به جايى مىرسد كه ناچار يك باب مستقل براى آن باز مىشود ؛ يعنى مواد اين مباحث در كلمات فلاسفهء پيشين وجود دارد و بعد به شكل جديد و تحت عنوان يك باب مستقل طرح مىشود . مثلا مدعايى كه اينها در باب وجود ذهنى دارند در ضمن كلمات بوعلى وجود دارد ؛ يعنى اين مسأله بر خلاف مسألهء اصالت وجود است كه اصلا آن مدعا را نمىشود به گردن آنها گذاشت . اين مدعا در كلمات بوعلى هست ولى بوعلى آن را به صورت يك مسأله‌اى كه لازم است طرح كند و برهان بر آن اقامه نمايد و با مخالفينى درگير شود مطرح نكرده است ، چون مخالفينى نبوده‌اند و احتياج به اقامه برهان نبوده است ؛ يا فكر نمىكرده‌اند كه مسأله نيازمند به اقامهء برهان است و يا اصلا مسأله به طور مفصل مطرح نبوده است .\r\nبه هر حال مسألهء وجود ذهنى از نظر تاريخچه براى اولين بار در دنياى اسلامى\r\n\r\n\r\n\r\n\r\n","description":"","footnote":"\r\nاستاد : به اين مطلب توجه دارم ؛ بعد آن را عرض مىكنم . در آنجا كه خواستيم سهم عرفا را در اين مسأله عرض كنيم اين اشكال را مطرح كرده و پاسخ مىدهيم .\r\n","page_name":" 217 ","page_number":217},
  {"content":"\r\n\r\nطرح شده است و از مسائلى است كه خيلى روى آن بحث و جدل شده است . بعد از خواجه روى اين مسأله خيلى بحث و جدل شده است ؛ و اتفاقا يكى از مسائل قابل توجه همين است كه در فاصلهء ميان خواجه نصير الدين طوسى و ميرداماد يك سلسله بحثهاى جدلى زيادى مطرح بوده كه اين ، نتيجهء نزديكتر شدن كلام با فلسفه بوده است و اين كار هم به وسيلهء خواجه انجام شده است . مخصوصا اين شيرازيهايى كه قبلا بودند مثل خفرى ، دوانى ، سيد صدر الدين دشتكى و پسرش مير غياث الدين دشتكى ، اينها در اين جور مسائل خيلى ناخن زده‌اند كه بعد ملاصدرا هم كه مىآيد البته از افكار اينها خيلى استفاده مىكند ولى زوايد را در واقع دور مىريزد و مسائل اساسىاش را مىگيرد و مسائلى را كه خودش در اين باره ابتكار كرده است بر آنها علاوه مىكند .\r\nبه هر حال كتاب تجريد خواجه يك نقشى دارد در تحول مسائل اسلامى ، و از آن كتابهايى كه زياد شرح شده و بر آن حاشيه زده شده و شرّاح به جان يكديگر افتاده‌اند و روى آن خيلى بحث كرده‌اند ، تجريد خواجه بوده است .\r\nالبته خواجه نصير الدين اول كسى نيست كه باب وجود ذهنى را تحت اين عنوان مطرح كرده باشد بلكه قبل از او فخر رازى اين بحث را عنوان كرده است . او قبل از خواجه بحثى تحت همين عنوان « وجود ذهنى » مطرح كرده است كه در كتب متقدمين از قبيل بوعلى تا چه رسد به فارابى « 1 » اصلا لفظ « وجود ذهنى » حتى يك بار هم ديده نشده است تا چه رسد به اينكه بابى براى اين مطلب باز كرده باشند .\r\nبه هر حال همانطور كه عرض كرديم ما مسأله‌اى به نام وجود ذهنى در ميان قدما نداريم ولى اصل مدعا بدون آنكه اقامه برهان براى آن شده باشد و بدون آنكه طرح اشكالات شده باشد - تا چه رسد به اينكه جواب اشكالات داده شده باشد - در كلمات بوعلى و در كلمات فارابى كه قديمترين فلاسفهء ما هستند وجود دارد و بنابراين احتمالا در كلمات پيشينيان آنها يعنى در دورهء اسكندرانيّين و در دورهء يونان هم اين مقدار وجود داشته است « 2 » . مثلا فارابى تصريح مىكند كه علم عبارت\r\n\r\n\r\n\r\n\r\n","description":"","footnote":"\r\n( 1 ) . [ فارابى ، بوعلى ، شيخ اشراق ، فخر رازى ، خواجه نصير ، مير داماد و ملاصدرا به ترتيب در سالهاى 339 ، 428 ، 581 ، 606 ، 672 ، 1040 و 1050 وفات يافته‌اند . 
  ]\r\n( 2 ) . - در دورهء قرون وسطى فرنگيها اين بحث را داشته‌اند .\r\n","page_name":" 218 ","page_number":218},
  {"content":"\r\n\r\nاست از تجريد صورت شىء در نزد عقل . بوعلى در اشارات در بعضى كلماتش و در شفا هم در بعضى جاها تصريح مىكند كه علم و ادراك عبارت است از تمثل حقيقت شىء در نزد عقل « 1 » . آنچه قدما در ضمن كلمات خود به آن رسيده‌اند همين مقدار است ، بيش از اين پيش نرفته‌اند و بيش از اين در كلمات آنها چيزى نيست . سهمى اگر قدما داشته باشند همين مقدار است . اين كه به صورت « اگر » مىگويم وجه « اگر » ش را بعد عرض مىكنيم . پس سهم آنها همين مقدار است كه اصل مدعا ، مدعاى آنهاست بدون آنكه دليلى اقامه كرده باشند يا رفع اشكالى كرده باشند .\r\nمتكلمين در اين بحث - مثل همه جاى ديگر در فلسفه - سهمى دارند ؛ يك سهم تخريبى دارند و اين سهم تخريبى سهم خيلى مفيدى هم هست و اين همان سهم ناخن زدن ، ايراد كردن ، اشكال كردن و حكما و فلاسفه را به تلاش وادار كردن است كه در بين همان تلاشها و زدو خوردها قهرا مسائل بسيارى پيدا شده است .\r\nمتكلمين آمده‌اند مدعاى فلاسفه را رد كرده‌اند و گفته‌اند خير ، اين حرف درست نيست ؛ يعنى آمده‌اند از خودشان نظريه‌اى داده‌اند . همين نظريهء معروف « اضافه » - كه امثال حاجى آن را به فخر رازى نسبت مىدهند - مال ابو الحسن اشعرى است ، منتها او اسمش را « تعلق » گذاشته و گفته است حقيقت علم عبارت است از نوعى تعلق ميان عالم و معلوم . اين است كه متكلمين هم كه پيروان او بوده‌اند خيلى دنبال اين حرف را گرفته‌اند و فخر رازى هم در واقع دنبال نظريهء او را گرفته است .\r\nبه هر حال بعدها از طرف متكلمين و از طرف گروهى از متفلسفين يعنى فلاسفهء طبقات بعد ايرادهايى بر نظر فلاسفه وارد شده است كه اين حرف درست نيست كه وقتى انسان شيئى را درك مىكند ماهيت آن شىء در ذهن حاصل مىشود ؛ پس اگر من آتش را ادراك مىكنم و ماهيت آتش مىآيد در ذهن من ، بايد آثار آتش هم بيايد در ذهن من ، پس بايد ذهن من هم داغ بشود و بسوزد . پس بايد با تصور حرارت ، ذهن حار بشود و با تصور برودت ، بارد و در وقتى كه انسان در آن واحد حرارت و\r\n\r\n\r\n\r\n\r\n","description":"","footnote":"\r\nاستاد : در قرون وسطى بله ، چون آنها بعد از دورهء بوعلى و فارابى مقدارى اين بحث را داشته‌اند ، ولى من قبل از آن را عرض مىكنم .\r\n( 1 ) . - يعنى حقيقت را به همان معناى ماهيت گرفته‌اند .\r\nاستاد : ظاهر چنين است .\r\n","page_name":" 219 ","page_number":219},
  {"content":"\r\n\r\nبرودت را تصور مىكند لازمه‌اش جمع ميان دو شىء متضاد است ؛ پس اين نظريه درست نيست .\r\nوقتى كه اين ايرادها مطرح شده است ، گروه ديگرى آمده‌اند نظريهء سومى ابراز كرده‌اند به نام « نظريهء اشباح » كه نظريهء فرنگيها هم بر همين نظريهء اشباح منطبق مىشود . گفته‌اند معناى اينكه اين شىء در ذهن حاصل مىشود اين است كه تصويرى از او در ذهن حاصل مىشود ، و اينكه محل آن تصوير كجاست گفته‌اند مغز است يا اعصاب است يا ماوراء مغز و اعصاب است ، هر چه مىخواهد باشد ، ولى به هر حال جز يك تصوير نيست كه اين تصوير شباهتى با شىء خارجى دارد .\r\nبعد از پيدايش نظريهء اشباح ، تازه ترديد پيدا شده است كه اصلا قدما هم كه مىگفتند علم عبارت است از تمثل حقيقت معلوم در نزد عالم ، آيا واقعا منظورشان اين بوده كه ماهيت معلوم در نزد عالم پيدا مىشود و يا شايد منظور آنها همين شبح بوده است ؟\r\nخيلىها از قبيل قاضى بيضاوى در طوالع الانوار و تفتازانى در مقاصد و يك عدهء ديگر به طور جزم گفته‌اند اصلا حكماى قديم هم عقيده‌شان همان نظريهء شبح بوده است . كتابى هست به نام حكمة العين ؛ كتاب خوبى هم هست كه من سابقا ( خيلى وقت پيش ) آن را ديده‌ام . اين كتاب مال كاتبى معروف است كه بعد « ابن مباركشاه » آن را شرح كرده است و مير سيد شريف - كه واقعا مرد محققى بوده است و عيب كارش شايد اين است كه اغلب حاشيه نويس است ولى حواشى خيلى محققانه‌اى دارد - حاشيه‌اى بر شرح حكمة العين دارد و در آن حواشى همين ترديد را ذكر مىكند كه آيا نظريهء قدما دربارهء وجود ذهنى حضور ماهيت اشياء است و يا نظريهء شبح است . او اين ترديد را مىكند ولى خودش ترجيح مىدهد كه نظر آنها همان حضور ماهيت اشياء است و اين متأخرين بى خود آمده‌اند نظريهء اشباح را به قدما نسبت داده‌اند .\r\nحاجى هم در حاشيهء اسفار مىگويد « 1 » : « قد ينسب القول بالشيح الى القدماء » كه اين نسبت همان نسبتى است كه شارح مقاصد و امثال او داده‌اند « 2 » .\r\n\r\n\r\n\r\n\r\n","description":"","footnote":"\r\n( 1 ) . اسفار ، جلد اول از چاپ جديد ، ص 314 .\r\n( 2 ) . - آيا اين اشكال بزرگتر به اين نظريهء حكما وارد نيست ( غير از اينكه ماهيتى از وجود خارجى در ذهن پيدا مىشود ) كه اصلا بسيارى از اشياء ماهيت ندارند ؟ انسان ماهيت دارد ، حيوان ناطق است ؛ ولى مثلا آيا طلا را\r\n","page_name":" 220 ","page_number":220},
  {"content":"\r\n\r\nفعلا از اين بحث خارج مىشويم . تا اينجا نظريهء وجود ذهنى را ذكر كرديم تا روشن شود كه نظريه چيست ؛ بحث بعد ادله‌اى است كه اينها بر مدعاى خودشان اقامه كرده‌اند كه اين هم اتفاقا يك تاريخچهء خيلى مفصل و تا اندازه‌اى مشوّش دارد . تاريخچهء ادلهء وجود ذهنى خيلى طولانىتر است ؛ يعنى برهانهايى كه بر وجود ذهنى اقامه شده است ، از آن برهانى كه خود خواجه در تجريد آورده تا براهينى كه بعدها آورده‌اند ، خيلى اختلاف شكل پيدا كرده است كه من يك وقتى خيلى از اينها را در باب وجود ذهنى جمع و يادداشت كردم « 1 » .\r\n\r\n\r\n\r\n\r\n","description":"","footnote":"\r\nمىشود گفت ماهيتش چيست ؟\r\nاستاد : و لذا اينها مىگويند به هر اندازه علم به ماهيت پيدا مىكنيد معرفت پيدا مىكنيد ؛ به هر اندازه كه علم به ماهيت نداريد ، نه . بعلاوه گاهى - كه اغلب همين طور است - شما اشياء را از راه آثارشان مىشناسيد ؛ يعنى معرفت ما از راه علم به آثار آنهاست ، بنابراين معرفت ما در حد علم و معرفت به آثار آنها تنزل پيدا مىكند ، ولى به هر مقدار كه آثار آنها را بشناسيم باز به واسطهء آن آثار ماهيت آن آثار را درك مىكنيم . مثلا اگر ما طلا را فقط به خواصش مىشناسيم و مىگوييم طلا آن فلزى است كه رنگش چنين است ، خاصيتش چنين است و چنان ، طلا آن فلزى است كه مجمع اين خواص است ، بالاخره اين خواص را كه ما مىشناسيم باز علم ما به اين خواص ارزش و اعتبار دارد ، منتها نسبت به ماهيت طلا علم نداريم . البته اينها خودشان تصديق مىكنند ، از فارابى گرفته تا بوعلى تا ملاصدرا همه مىگويند حقيقت ماهيات اشياء بر بشر مجهول است و به اصطلاح معرفت به كنه اشياء امكان‌پذير نيست . گاهى مىگويند معرفت به كنه اشياء فوق العاده مشكل است و گاهى مىگويند اصلا براى انسان ممكن نيست ؛ يعنى اگر ما اشياء را به جنس و فصل تعريف مىكنيم ، جنس و فصل حقيقى اشياء را درست نمىتوانيم درك كنيم ، بعد مىآييم يك چيزهايى را بجاى جنس و فصل واقعى اشياء مىگذاريم . اين مطلب را ، هم فارابى تصريح كرده ، هم بوعلى و هم صدر المتألهين ، خصوصا در مورد ماهيات جواهر ؛ ولى اينها شك ندارند كه جواهرى هست و ماهياتى هم هست .\r\n( 1 ) . - بيشتر اين بحثها پيش از ملاصدرا توسط آنهايى كه متقدم بر ملاصدرا بوده‌اند مثل دشتكىها و دوانى و امثال اينها مطرح شده است .\r\nاستاد : بله ، عرض كردم كه بالخصوص شرّاح تجريد در اين مورد نقش ويژه‌اى دارند ؛ يعنى بعد از شرح تجريد بيشتر بحثها در يك دوره‌اى به دست گروهى افتاد كه اينها نيمه متكلم و نيمه فيلسوف بودند مثل قوشچى و صاحب مواقف و شارح مواقف و صاحب مقاصد و شارح مقاصد ، و باز بعد از دورهء اين نيمه متكلم‌ها و نيمه فيلسوف‌ها دوباره دور مىافتد دست فيلسوفان بعدى يعنى صدر الدين دشتكى و غياث الدين دشتكى و دوانى و امثال اينها و بعد ديگر منتقل مىشود به دورهء اصفهان و ميرداماد و ملاصدرا و نظاير اينها كه اينها ديگر با متكلمين طرف مىشوند و نظريات فلسفىاى را كه متكلمين با آراء و\r\n","page_name":" 221 ","page_number":221},
  {"content":"\r\n\r\n\r\n\r\n\r\n\r\n","description":"","footnote":"\r\nنظريات خودشان مخلوط كرده بودند تهذيب مىكنند و آراء آنها را جدا كرده و دور مىريزند .\r\n- نقش شيعه و سنى در اين بحثها چه بوده است ؟\r\nاستاد : در اين بحثها از جهت شيعه و سنى اصلا تفاوتى مطرح نيست ، چون اينها بحثهاى عقلى است و ربطى به بحثهاى شيعه و سنى ندارد .\r\n- در ميان سنيها اين مباحث بازارش آنطور گرم نيست .\r\nاستاد : نه ، اتفاقا تا قبل از دورهء اصفهان ، شيعه و سنى هر دو در اين بحثها وارد بوده‌اند و به طور متساوى در بين آنها مطرح بوده است . از اين دوره به بعد اصلا در ميان اهل سنت اين بحثها ديگر متوقف شده است و در واقع بايد گفت كه اهل تسنن از قرن ششم و هفتم به اين طرف ديگر متوقف شدند و از اين تاريخ به بعد هم هر كسى كه در بين آنها پيدا شده است از شاگردهاى خواجه بوده است ؛ يعنى در واقع دنباله‌رو خواجه نصير الدين هستند .\r\nقطب شيرازى و امثال او ، همهء اينها دنباله‌رو خواجه هستند . از قرن هفتم به بعد فلسفه تقريبا انحصارا در حوزهء شيعه قرار گرفت و قبل از اين تاريخ هم اصلا شيعه بيشتر از اهل سنت در اين موضوع سهم داشته است . احمد امين هم مىگويد : « و الحق ان الفلسفة الصق بالتشيع من التسنن » . ولى نحوه استدلال او به اين طريق است كه مىگويد چون شيعه از ابتدا به باطن معتقد بود و به نوعى باطنىگرى توجه داشت ( يعنى مسألهء امامت تنها يك مسألهء باطنىگرى بود ) لذا اين مسألهء اعتقاد به باطن ، شيعه را به تفكر و تعمق و غور در مسائل عقلى واداشت . ولى حقيقت اين است كه مسألهء مهمتر ، مسألهء ائمه شيعه و مسأله احاديث شيعه است . شما احاديث اهل تسنن را ببينيد ، احاديث شيعه را هم ببينيد ، همان احاديثى كه از هزار و دويست سال پيش تدوين شده است ، آن وقت مىبينيد كه اين گونه مباحث در احاديث اهل تسنن خيلى به ندرت پيدا مىشود . تازه آنچه هم كه به ندرت در احاديث آنها پيدا مىشود ( كه همان احاديثى است كه از پيغمبر روايت كرده‌اند ) آنها اصلا دنبالش را نگرفته‌اند . ولى در احاديث شيعه و در دعاهاى شيعه مايه‌هاى فوق العاده زيادى هست و بدون شك اصلا محرك اصلى خود حضرت امير ( ع ) بوده است . اين حركت از آنجا شروع شده است ، كه الآن در شيعه يك حيات ديگرى به نام حيات عقلانى وجود دارد ؛ و ما در مقدمهء جلد پنجم اصول فلسفه اين مطلب را مقدارى تشريح كرده‌ايم .\r\n- اين احاديثى كه اهل تسنن روايت مىكنند آيا به خلفاى راشدين ختم مىشود ؟\r\nاستاد : نه ، اصلا براى خلفا اصالتى قائل نيستند ؛ اصالت فقط براى پيغمبر قائلند . هر چه مىگويند از پيغمبر مىگويند ولى مسأله اين است كه احاديثى كه از پيغمبر نقل شده است زياد نيست . ما هم همان احاديث را از پيغمبر داريم . خيلى احاديث مشترك در زمينهء مسائل عقلى داريم كه هم آنها روايت كرده‌اند و هم ما ، ولى بالاخره احاديث پيغمبر محدود است ، چون پيغمبر هم بالاخره يك فرد است و مقدارى كه از او نقل شده مربوط به همان زمان خودش و مربوط به دورهء مدينه بوده است . ولى دورهء شيعه از امير المؤمنين شروع مىشود و تا سال 250 ادامه پيدا مىكند و لذا ما از حضرت على ( ع ) روايت داريم و\r\n","page_name":" 222 ","page_number":222},
  {"content":"\r\n\r\n\r\n\r\n\r\n\r\n","description":"","footnote":"\r\nاز ائمه بعد هم يكى بعد از ديگرى روايت داريم . ما ، هم احاديث نبوى داريم و هم احاديث غير نبوى ، ولى آنها فقط احاديث نبوى دارند . به اين جهت است كه از آنها اينقدر مايه نگرفته است . آن مقدار كمى را هم كه چه به صورت دعا و چه به صورت حديث نقل كرده‌اند ، دنبال نكرده‌اند .\r\n- عده‌اى از ائمه شيعه هم در دوره‌اى زندگى مىكرده‌اند كه بحث عقلى و فلسفى در اسلام اوج گرفته بود .\r\nاستاد : بله ، همين طور است . در اينجا بحث خيلى دقيقى هم هست و بايد دقت كرد و كسى هم خيلى دنبال آن را نگرفته است كه آيا بحثهاى عقلى شيعه بر بحثهايى كه به اصطلاح با ترجمهء فلسفه و منطق به وجود آمده است تقدم دارد يا اينها بعد از دورهء ترجمهء فلسفه و منطق به وجود آمده است ؟ و اين بحث ، بحث خيلى جالبى هم هست . ما دلايل بسيار متقن داريم كه اصلا اين مباحث قبل از اينها به وجود آمده است همين طور كه بحثهاى كلامى هم قبل از دورهء ترجمه مطرح بوده است . فرنگيها خيلى كوشش كرده‌اند كه براى بحثهاى كلام عقلى ريشهء يونانى يا ريشه هندى پيدا كنند ولى اصلا پيدا نمىشود ؛ يعنى بسيارى از اين بحثهاى كلام عقلى در وقتى پيدا شده است كه هنوز نه از هند چيزى آمده بود و نه از يونان چيزى بود . بعضى از مسيحيها مىگويند كه اين مباحث از ناحيهء مسيحيان سورى سريانى آمده است . اينها هم اصلا نمىتوانند اين مطلب را ثابت كنند .\r\nمثلا همين ابو الهذيل علّاف كه متعلق به اول قرن دوم است مسائل و مباحثى را مطرح كرده است ، در صورتى كه اصلا هنوز فلسفه‌اى ترجمه نشده بوده است .\r\nو بعلاوهء ، مسألهء ديگرى كه در اينجا هست اين است كه مسائل عقلى و فكرى ، اول بار كه طرح شد در بحثهاى خوارج طرح شد كه در استدلالهاى حضرت امير ( ع ) هم هست .\r\nاصلا بحث چون و چرا و اينكه هر كسى مرتكب كبيره بشود آيا كافر است يا كافر نيست و بعد بحث جبر و اختيار ، در قرن اول و اوايل قرن دوم هجرى مطرح شده است . بحث جبر و اختيار به طور قطع در نيمهء دوم قرن اول هجرى به صورت يك بحث عقلى طرح شده است و بلكه اين قضيه در نيمهء اول به صورت سؤال و جواب طرح شده است . اين مسأله در همان حديثى كه از امير المؤمنين هست و در نهج البلاغه هم آمده است مطرح شده است كه وقتى حضرت امير از صفّين بر مىگشت يك كسى آمد سؤال كرد و گفت اينكه ما رفتيم و برگشتيم « بقضاء من اللّه و قدر ؟ » ( نهج البلاغه ، حكمت 78 ) اگر به قضا و قدر الهى بوده پس ما چه اجرى مىتوانيم داشته باشيم و اگر به قضا و قدر الهى نبوده ، مگر مىتواند چيزى در عالم واقع شود و به قضا و قدر الهى نباشد ؟ پس اين سؤالات مطرح بوده است .\r\n.\r\n","page_name":" 223 ","page_number":223},
  {"content":"\r\n\r\n\r\n1 . ادلّهء وجود ذهنى\r\nبحث دربارهء وجود ذهنى بود . عرض كرديم كه اين بحث وجود ذهنى از نظر تاريخى در واقع يك ابهام پيدا كرده است ، يعنى تحولات تاريخى سبب يك نوع ابهامى شده است . مثلا در كلمات بوعلى و قبل از او فارابى يا اخوان الصّفا ما بحثى به نام وجود ذهنى نداريم ، ولى اجمالا مدعايى كه اين فلاسفه در باب وجود ذهنى دارند در كلمات آنها ديده مىشود ؛ يعنى اين مطلب تا حدى روشن است كه مدعاى آنها هم همين بوده و آنها هم در باب ماهيت علم و ادراك عقيده‌شان اين بوده است كه ادراك همان حضور و تمثل ماهيت شىء ادراك شده در شىء ادراك كننده يا شخص ادراك كننده است . اين مدعا در كلمات آنها هست بدون اينكه دليل و برهانى بر مطلب اقامه كنند و بدون آنكه اشكالاتى را كه ممكن است اين فرضيه به وجود آورد جواب بدهند الّا در كلمات بوعلى كه خودش متوجه يك اشكال شده و خودش هم جواب داده است .\r\nاين بحث و معركه را در درجهء اول متكلمين به پا كرده‌اند و از ابو الحسن اشعرى هم شروع شده است كه علم را به نوعى تعلق « 1 » يعنى اضافهء ميان عالم و معلوم تفسير\r\n\r\n\r\n\r\n\r\n","description":"","footnote":"\r\n( 1 ) . تعبير او « تعلق » بوده است .\r\n","page_name":" 224 ","page_number":224},
  {"content":"\r\n\r\nكرده است . آن وقت اين نظريهء قهرا نظريه‌اى شده است در مقابل نظريهء فلاسفه كه اكثر ، تعبيرشان اين بوده است كه علم عبارت است از صورت شىء معلوم در ذهن يا حصول صورت شىء معلوم در ذهن . پس در باب حقيقت علم دو تعريف وجود داشته است . آيا حقيقت علم نسبت به يك شىء عبارت است از اينكه صورت شىء معلوم در ذهن حاصل مىشود و يا صرفا يك اضافه‌اى ميان عالم و معلوم به وجود مىآيد ؟\r\nمتكلمين در اينجا - مثل خيلى جاهاى ديگر - باز شروع كرده‌اند به ايراد گرفتن به مدعاى حكما كه حرف فلاسفه نادرست است ، زيرا اينكه اينها مدعى شده‌اند كه در علم و ادراك ، شىء حضورى در ذهن پيدا مىكند مستلزم اين است كه ذهن هم متصف بشود به اوصاف خارج ، پس اگر ما يك شىء حارّ را تصور كنيم و فرض اين باشد كه اين همان ماهيت اوست كه در ذهن حاصل شده است ذهن ما هم بايد همان خصلت آن را پيدا كند و گرم بشود . متكلمين از اين جور ايرادها بر حرف فلاسفه كرده‌اند . حكما مجبور بودند دو كار بكنند : يكى اينكه قول به اضافه را نفى كنند و دليل بياوردند براى نفى قول به اضافه ؛ ديگر اينكه اشكالاتى را كه در باب وجود ذهنى هست - اعم از اشكالاتى كه متكلمين متعرض شده‌اند و يا اشكالاتى كه بعدها به ذهن خود فلاسفه آمده است كه احيانا اگر اهميتش از اشكالات متكلمين بيشتر نبوده كمتر هم نبوده است - حل كنند . پس در ابتدا همين دو قول بيشتر نبوده است ؛ يكى اينكه علم ماهيتش اضافه است ، كه اين قول از ابو الحسن اشعرى شروع مىشود ؛ ديگر اينكه علم حقيقتش صورت يا حضور صورت حاصله از معلوم است در ذهن ، كه اين همان مدعاى حكماست .\r\nاين كشمكش قهرا ادامه داشته است تا اينكه بعد جريان ديگرى به وجود آمده است و آن جريان تفسير مدعاى خود حكما بوده است كه اصلا مقصود حكما از اين تعبير كه گفته‌اند : « العلم هو الصورة الحاصلة من الشىء عند العقل » چيست ؟ آيا مقصودشان واقعا اين بوده است كه ماهيت شىء معلوم در ذهن حضور پيدا مىكند و اين كه در ذهن حضور دارد عين همان ماهيت شىء خارجى است ( كه قهرا به دنبالش اشكالاتى هم به وجود مىآيد ) ، يا اساسا مدعاى حكما از تعبير « صورت » جز همان مفهوم عرفى چيز ديگرى نيست ، مثل تصوير يا عكسى كه مىگوييم اين صورت اين شىء است ، و يا مثل صورتى كه در آينه ظاهر مىشود و مىگوييم اين\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nصورت اوست ؟ به هر حال اين ترديد پيدا شده است كه شايد مقصود حكما بيش از اين نبوده است كه از معلوم فقط شبحى در ذهن پيدا مىشود كه مقصودشان هم از « شبح » چيزى است نظير مثال و تصوير و عكس ، بيش از اين نبوده است .\r\nعدهء زيادى - كه از آن جمله‌اند قطب الدين شيرازى صاحب دّرة التاج و خود خواجه در تجريد « 1 » و شرّاح تجريد تقريبا همه آنها الّا صاحب شوراق - آمده‌اند گفته‌اند اساسا نظر فلاسفه در باب اينكه گفته‌اند صورت شىء در ذهن حاصل مىشود ، بيش از اين نبوده است كه يك تصويرى - شبيه نقشى كه يك نقاش مىكشد - از شىء خارجى در ذهن حاصل مىشود ، تصويرى مشابه همان شىء ؛ يعنى اگر فرض كنيم كه آن شىء خارجى مثلا مدوّر است آن تصوير هم به صورت دايره در ذهن ما منعكس مىشود . بنابراين قهرا بايد براى هر شىء ديگر از محسوسات هم يك تصوير مادى فرض كنند . حالا اينكه مثلا براى فوج چگونه يك تصوير مادى فرض مىكرده‌اند اين را بيان نكرده‌اند . پس در اينجا قهرا سه قول پيدا مىشود ؛ يكى همان حرف متكلمين است و ديگر حرف فلاسفه است كه براى آن دو گونه تفسير هست .\r\nبعدها - يعنى از عصر خواجه به بعد و قبل از عصر ميرداماد و صدر المتألّهين ، در دورهء شيرازيهاى پيرو سيد صدر و جلال الدين دوانى و امثال آنها كه اين نوع بحثها داغ بوده است - يك سلسله آراء و عقايد ديگرى هم در باب وجود ذهنى پيدا شده است ولى اين عقايد در واقع مفرّ بوده است ؛ يعنى بعد از آنكه با اشكالات مواجه شده‌اند : از يك طرف ديده‌اند اشكالات حكما بر عقيدهء متكلمين غير قابل جواب است و از طرف ديگر ديده‌اند بسيارى از اشكالات متكلمين بر عقيدهء حكما غير قابل جواب است و حتى يك اشكالاتى هم خود فلاسفه بر خود وارد كرده‌اند ، براى اينكه راه فرارى از خيلى از اين اشكالات پيدا كنند عقايد ديگرى را كه آنها هم چندان مهم نيست به وجود آورده‌اند .\r\nهمين جاست كه ارزش ادلّهء وجود ذهنى بايد يك مقدار مورد دقت قرار بگيرد كه اين ادلّه‌اى كه اقامه شده است براى چه اقامه شده است ؛ چون ما گفتيم كه اول حكما نظريه‌اى داشته‌اند ، بعد نظريهء متكلمين در باب وجود ذهنى پيدا شده كه علم\r\n\r\n\r\n\r\n\r\n","description":"","footnote":"\r\n( 1 ) . و اين خيلى عجيب است كه خواجه هم همين حرف را بزند . خواجه گاهى در تجريد بر خلاف مسلك خود در كتابهاى ديگرش مطالبى را بيان مىكند . چون بحثش بحث كلام است بعضى مسائل را به همان شكل متكلمين بحث مىكند .\r\n","page_name":" 226 ","page_number":226},
  {"content":"\r\n\r\nرا از مقولهء اضافه مىدانستند و بعد در مرحلهء متأخرتر نظريهء اشباح پيدا شده است .\r\nحال آيا اين ادلّه فقط براى نفى قول به اضافه است يا براى نفى قول به اشباح هم كافى است و اگر هم براى نفى قول به اضافه اقامه شده است براى نفى قول به اشباح هم كافى است ؟ مثلا حاجى در اين برهان اولش كه مىگويد : « للحكم ايجابا على المعدوم » و همچنين در دو برهان ديگرش آيا مقصودش فقط نفى قول متكلمين است و اثبات قول حكما به معنى اعمّ از حضور ماهيت و [ شبح 
  ] و بس ؛ يعنى فقط مىخواهد قول به اضافه را نفى كند ؟ در نتيجه براى اثبات مدعاى حكما اگر عقيده‌مان اين باشد كه آنچه در ذهن هست نفس ماهيت شىء خارجى است نه شبح ، اين ادلّه كافى نيست و بايد به دنبال ادلّهء ديگر برويم ؟ و يا نه ، اين ادلّه - حال يا همهء آنها يا بعضى از آنها - و لو از ابتدا براى نفى قول به شبح اقامه نشده و فقط براى نفى قول به اضافه اقامه شده‌اند ولى براى نفى قول به شبح هم كافى هستند ، يعنى براى اثبات قول حكما هم به همان مفهومى كه ما امروز مىفهميم و مىگوييم علم حضور عين ماهيت معلوم است در ذهن ، كافى مىباشند ؟\r\nظاهرا اين ادلّه از آن اول كه اقامه شده است فقط براى رد نظريهء متكلمين ( نظريهء اضافه ) بوده است ولى از كلمات حاجى و صدر المتألّهين و امثال اينها - بر خلاف كلمات بعضى ديگر - استنباط مىشود كه اين ادلّه ( لااقل بعضى از اين ادلّه ) حتى براى نفى قول به شبح هم كافى است . امثال صدر المتألّهين و حاجى سبزوارى معتقدند كه اين ادلّه براى نفى قول به اشباح هم كافى است پس براى اثبات اصل مدعاى حكما در باب وجود ذهنى هم كافى است ؛ و لهذا شما مىبينيد كه حاجى در اينجا مطلب را به اين صورت عنوان كرده است كه :\r\n للشّىء غير الكون فى الاعيان * كون بنفسه لدى الاذهان « 1 » \r\nيعنى براى هر چيز غير از وجود در عالم اعيان ، وجودى است بنفسه در اذهان ؛ يعنى خود همان شىء ، همان ذات آن شىء ، همان ماهيت آن شىء عينا در اذهان وجودى\r\n\r\n\r\n\r\n\r\n","description":"","footnote":"\r\n( 1 ) . شعرهاى حاجى خيلى اوج و حضيض دارد . بعضى شعرهايش خيلى زيباست ؛ بعضى شعرهايش هم خيلى منحطّ است . البته مسألهء علمى را با شعر بيان كردن كار بسيار مشكلى است . از جاهايى كه حاجى مطلب را خيلى شيرين بيان كرده است اين مبحث وجود ذهنى است . خيلى خلاصه و زبده و شيرين و تقريبا حماسى هم بيان كرده است . لحن كلام را ببينيد چقدر حماسى و عالى است :\r\n للشىء غير الكون فى الاعيان * كون بنفسه لدى الاذهان \r\n","page_name":" 227 ","page_number":227},
  {"content":"\r\n\r\nدارد . اين همان مدعاى حكماست به معنى اينكه علم حضور ماهيت معلوم است در نزد ذهن . پس معلوم مىشود كه حاجى اين برهانها را - حتى هر سه برهان را - براى مدعاى حكما كافى مىداند ، حتى با تصريح اينكه علم عبارت است از حضور ماهيت معلوم در ذهن .\r\nحالا وارد اصل مطلب بشويم و ببينيم چه ادلّه‌اى بر اين مطلب اقامه شده است .\r\nما اول سه دليل حاجى را كه در اينجا نقل كرده است به طور اجمال عرض مىكنيم و بعد مىرويم دنبال تاريخچه و انحرافاتى كه احيانا در تبيين اين ادلّه پيدا شده است .\r\n\r\nدليل اول\r\nدليل حاجى اين است كه : « للحكم ايجابا على المعدوم » .\r\nبراى توضيح اين دليل بايد مقدمه‌اى را ذكر كنيم و آن اينكه قاعده‌اى هست به نام « قاعدهء فرعيّه » كه اين قاعده را نسبتا بديهى مىدانند . قاعدهء فرعيّه مىگويد :\r\n« ثبوت شىء لشىء فرع ثبوت المثبت له » يعنى ثبوت چيزى براى چيزى فرع بر اين است كه آن چيز دوم وجود داشته باشد . اگر بگوييم « ب » به عنوان يك صفت براى « الف » وجود دارد ، بايد الفى وجود داشته باشد تا « ب » به عنوان يك صفت برايش وجود پيدا كند . محال است كه « الف » معدوم باشد و « ب » به عنوان يك صفت براى « الف » موجود باشد « 1 » .\r\nپس بنابراين قاعده ، ثبوت چيزى براى چيزى ، ثبوت محمولى براى موضوعى ، فرع وجود آن موضوع است . ولى ما در ميان احكامى كه ثابت مىكنيم براى اشياء و حكم قطعى ذهن هم هست ، محمولهايى را براى موضوعاتى اثبات مىكنيم كه آن موضوعات قطعا در خارج وجود ندارند و نمىتوانند هم وجود داشته باشند . وقتى كه در خارج وجود ندارند ناچار بايد در يك موطن ديگرى غير از خارج وجود داشته باشند تا اين محمول براى اين موضوع ثابت بشود و آن موطن همان ذهن است . از اينكه ذهن گاهى حكم مىكند به نحو ايجابى و به نحو اثباتى ( نه به نحو\r\n\r\n\r\n\r\n\r\n","description":"","footnote":"\r\n( 1 ) . - ولى در منطق جديد اين مطلب را رد كرده‌اند .\r\nاستاد : حالا ببينيم ؛ اتفاقا خوب هم هست كه در اين باره بحث كنيم . مىدانم كه حرفهايى در اين زمينه گفته شده است ، و من علاقه‌مندم كه در اين باره بحث كنيم .\r\n","page_name":" 228 ","page_number":228},
  {"content":"\r\n\r\nسلبى ) و محمولى را براى موضوعى - كه قطعا در خارج وجود ندارد - به نحو قضيهء موجبه ثابت مىكند ، به كمك قاعدهء فرعيه نتيجه مىگيريم : پس آن موضوع در موطنى ديگر غير از خارج وجود دارد و آن موطن ديگر همان ذهن است .\r\nحاجى در اينجا دو مثال ذكر مىكند كه اين مثالها ممكن است با يكديگر فرق داشته باشند ؛ يعنى ممكن است يكى از اين دو مثال به نحوى قابل خدشه باشد و ديگرى نباشد .\r\n\r\nمثال اول\r\nمثال اول حاجى اين است كه مىگويد آيا درست است كه ما بگوييم : « دريايى از زيبق « 1 » ، بارد بالطبع است » و يا بگوييم : « كوهى از طلا درخشان است » ؟ ما مىدانيم در خارج درياى زيبق وجود ندارد ، كوه طلا هم وجود ندارد ، ولى آيا اين مطلب درست است كه كوه طلا درخشان است و يا درياى زيبق بالطبع بارد است ؟ اين صادق است يا صادق نيست ؟ اگر بگوييم كاذب است پس معنايش اين است كه كوه طلا درخشان نيست ، درياى زيبق هم بارد بالطبع نيست ، در صورتى كه عقل فرق نمىگذارد ميان دريايى از زيبق يا گرمى از زيبق . درياى زيبق همان حكم يك گرم زيبق را دارد . زيبق اعمّ از اينكه به صورت يك دريا باشد يا به صورت يك گرم باشد حكمش اين است . پس درياى زيبق هم قطعا بارد بالطبع است ، ولى درياى زيبق كه در خارج وجود ندارد ، پس قضيهء ما قضيهء خارجيه نيست يعنى حكم نرفته است روى خارج كه آنچه كه در خارج وجود دارد و درياى زيبق هست بارد بالطبع است ؛ نه ، اصلا معناى قضيه اين نيست ؛ و همچنين معناى قضيه اين نيست كه اگر چيزى وجود پيدا كند كه آن چيز درياى زيبق باشد بارد بالطبع است ؛ يعنى قضيهء ما قضيهء شرطيه هم نيست كه بگوييم درياى زيبق اگر وجود پيدا كند و به شرط اينكه وجود پيدا كند بارد بالطبع است كه حكم مال شىء مىشود ولى مشروط به وجودش « 2 » . بلكه قضيهء ما اصطلاحا « قضيهء حقيقيه » است . پس ثبوت برودت بالطبع\r\n\r\n\r\n\r\n\r\n","description":"","footnote":"\r\n( 1 ) . [ به معنى جيوه 
  ] .\r\n( 2 ) . - در منطق جديد همين را مىگويند .\r\n","page_name":" 229 ","page_number":229},
  {"content":"\r\n\r\nبراى درياى زيبق ، فرع وجود درياى زيبق است و اين درياى زيبق هم در ذهن وجود دارد .\r\nهمين جا ما بايد اجمالا اشاره‌اى بكنيم به يك تاريخچه‌اى كه بعد مىخواهيم آن را ذكر كنيم .\r\n\r\nاشاره‌اى اجمالى به تاريخچهء اين برهان\r\nبه نظر ما خواجه اول كسى بوده است كه اين برهان را اقامه كرده است تحت اين عنوان كه اگر وجود ذهنى نباشد « لبطلت الحقيقيّه » « 1 » يعنى اگر وجود ذهنى نباشد قضيهء حقيقيه بىاساس مىشود و حال آنكه قضيهء حقيقيه داريم پس وجود ذهنى هم داريم . متأسفانه اين برهان بعدها به صورتهاى ديگر در آمده است . اگر اين برهان به همان صورت كه خواجه بيان كرده بود اقامه مىشد بهتر بود از آنچه كه حاجى در اينجا بيان كرده است .\r\nحال ، قضيهء حقيقيه هم خود داستان جالبى دارد ، هم در منطق اسلامى و هم در اصول اسلامى .\r\n\r\nتاريخچهء قضيهء حقيقيه در علم منطق\r\nقضيهء حقيقيه و خارجيه در منطق ارسطو نبوده است كما اينكه در منطق جديد هم نيست . اينكه قضيه منقسم مىشود به خارجيه و حقيقيه و ذهنيه ، و قضيهء حمليه است كه تقسيم مىشود به خارجيه و حقيقيه و ذهنيه ، و حساب قضيهء خارجيه از قضيهء حقيقيه جداست ، اين را براى اولين بار بوعلى طرح كرده است و قطعا در منطق ارسطو نبوده است . به عقيدهء بوعلى قضيهء حقيقيه واقعا يك قضيه حمليه است ؛ منتها قضيهء حقيقيه‌اى كه بوعلى گفته است بعدها در كلمات حاجى سبزوارى ارزش\r\n\r\n\r\n\r\n\r\n","description":"","footnote":"\r\nاستاد : بله ، به نحو قضيهء شرطيه مىگويند .\r\n( 1 ) . [ عبارت خواجه در كتاب تجريد چنين است : « و هو ( اى الوجود ) ينقسم الى الذهنى و الخارجى و الّا لبطلت الحقيقية » . 
  ]\r\n","page_name":" 230 ","page_number":230},
  {"content":"\r\n\r\nخودش را از دست داده است ، يعنى حاجى درك نكرده است اين را ، ولى ديگران نه .\r\nهمان قضيهء حقيقيهء بوعلى بعدها به دست شيخ اشراق و صدر المتألّهين افتاده و مسألهء معروف قضاياى بتّيّه و غير بتّيّه را كه از مسائل خوب و عالى منطق ماست به وجود آورده است .\r\n\r\nتاريخچهء قضيهء حقيقيه در علم اصول\r\nقضيهء حقيقيه در علم اصول هم آمده است . در علم اصول به اين صورت آمده است كه گفته‌اند وضع قانون و جعل احكام به نحو قضاياى حقيقيه است نه به نحو قضاياى خارجيه . به اين جهت است كه قضاياى حقيقيه بعد در علم اصول هم زياد طرح شده است . ولى قضيهء حقيقيه‌اى كه علم اصول مىشناسد همان قضيهء حقيقيه‌اى است كه حاجى سبزوارى مىشناسد . چون اولين كسى كه قضاياى حقيقيه را در علم اصول آورده است شيخ انصارى بوده است و شيخ انصارى و حاجى سبزوارى يك تلاقى شش ماهه‌اى در مشهد داشته‌اند و شيخ در نزد حاجى منطق و فلسفه مىخوانده و حاجى هم نزد شيخ فقه و اصول مىخوانده است . خيال مىكنم قضيهء حقيقيه را شيخ از حاجى ياد گرفته بوده است و لهذا طرز تعبيرش هم همان طرز تعبير حاجى سبزوارى است و به هر حال همين اشتباه حاجى در فقه و اصول هم هست .\r\nدر بين اصوليّين ، مرحوم نائينى آمده است گفته است تمام قضاياى حقيقيه منحل مىشوند به قضاياى شرطيه ؛ يعنى همين حرفى را كه راسل و امثال او گفته‌اند او هم گفته است . گفته اصلا قضيهء حقيقيه در واقع قضيهء حمليه نيست بلكه يك قضيهء شرطيه است . ولى اين حرف درست نيست . قضيهء حقيقيه عينا يك قضيهء حمليه است و قضيهء شرطيه نيست ، زيرا هر جا كه منحل به شرطيه بشود از حقيقيه بودن خودش خارج است . اگر قضيه ، قضيهء شرطيه بشود از حقيقيه بودن خارج است .\r\nبراى توضيح بيشتر مطلب بهتر است اول فرق بين قضيهء خارجيه و قضيهء حقيقيه را بگوييم . ما اول قضيهء خارجيه و حقيقيه را به شكلى كه حاجى در كتابش طرح كرده است عرض مىكنيم .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nحاجى مىگويد « 1 » كه قضايا تقسيم مىشوند به شخصيه و طبيعيه و محصوره ، كه قضاياى محصوره هم يا كلى هستند يا جزئى . حالا ما به قضيهء شخصيه كار نداريم .\r\nحاجى مىگويد قضاياى محصورهء كليه بر سه قسم است : خارجيه ، ذهنيه ، حقيقيه .\r\nاكنون ما دو قسم از اين سه قسم را در اينجا بيان مىكنيم :\r\n1 . قضيهء خارجيه : قضيهء خارجيه قضيهء محصورهء كليه‌اى است كه از اوّل حكم مىرود روى يك عده افرادى كه بالفعل در خارج موجودند ؛ مثل اينكه مىگوييم :\r\n« همهء انسانهايى كه امروز در روى زمين موجودند اين مطلب را مىدانند » . در اينجا حكم رفته است روى انسانهايى كه امروز بالفعل موجودند ؛ نه به انسانهايى كار داريم كه در گذشته بودند و نه به انسانهايى كه در آينده مىآيند . و يا مثالى كه خود حاجى ذكر مىكند ؛ مىگوييم : « كلّ من فى العسكر قتل » يعنى تمام آن سپاه يك جا كشته شدند .\r\nيك قضيهء خارجيه مجموعى است از قضاياى شخصيه ، يعنى در قوهء چند قضيهء شخصيه است . بجاى اينكه بگوييم اين سرباز كشته شد ، آن سرباز كشته شد ، آن سرباز كشته شد ، مىگوييم : « قتل من فى العسكر » يا : « كلّ من فى العسكر قتل » .\r\n2 . قضيهء حقيقيه : قضيهء حقيقيه قضيه‌اى است كه حكم مىرود روى طبيعت كلّى .\r\nدر طبيعت كلى هيچ محدوديتى نيست كه افرادش در خارج موجود باشند يا نه .\r\nحكم شامل اين طبيعت مىشود ، مىخواهد افرادش موجود باشند در زمان حاضر ، مىخواهد موجود بوده باشند در زمان گذشته ، و مىخواهد موجود بشوند در آينده ؛ مثل اينكه مىگوييم : « هر آهنى در اثر حرارت منبسط مىشود » . معلوم است كه مقصود اين نيست كه آهنهاى امروز دنيا چنين‌اند ، بلكه مقصود اين است كه طبيعت آهن اينچنين است كه در اثر حرارت منبسط مىشود . آهنهاى هزار سال پيش هم همين طور بوده‌اند ، آهن در ده هزار سال آينده هم اگر باشد همين طور است . هر جا آهن موجود باشد اين حكم را دارد . اگر آهنى هم در كرهء ديگرى باشد باز هم در اثر حرارت منبسط مىشود . اين يك نظريه .\r\nولى بوعلى نظرى دقيقتر از اين دارد . بوعلى اصلا قضايايى مثل « كلّ من فى العسكر قتل » را قضيهء كليه نمىداند ؛ مىگويد اين گونه قضايا مجموع چند قضيهء\r\n\r\n\r\n\r\n\r\n","description":"","footnote":"\r\n( 1 ) . [ منظومهء منطق ، باب قضايا ( شرح منظومهء منطق ، چاپ ناصرى ، ص 48 ) . همچنين حاجى در منظومهء حكمت نيز به قضاياى خارجيه و حقيقيه و ذهنيه اشاره كرده و آنها را تعريف نموده است ( شرح منظومهء حكمت ، فريدهء اول ، غررفى بيان مناط الصدق فى القضية ) . 
  ]\r\n","page_name":" 232 ","page_number":232},
  {"content":"\r\n\r\nشخصيه است ، يعنى جمع [ در 
  ] تعبير است . « قتل من فى الدّار » يعنى همهء كسانى كه در خانه‌اند كشته شدند . « قتل من فى العسكر » يعنى همهء كسانى كه در لشكر هستند ( فرض كنيد آنهايى كه اهل تهران هستند ) كشته شدند . اين يك قضيهء شخصيه است نه يك قضيهء كليه و لذا از نظر علوم ارزشى ندارد .\r\nحرف دقيق بوعلى اين است كه مىگويد حتى آنجا كه ما طبيعت كلى را موضوع قرار مىدهيم و مثلا مىگوييم : « هر آهنى در اثر حرارت منبسط مىشود » نظرمان به آهنهايى است كه افراد محقّقى در خارج - در گذشته يا حال يا آينده - دارند .\r\nمىگوييم هر آهنى اعم از آهنهاى گذشته ، حاضر و آينده در اثر حرارت منبسط مىشود . در اينجا موضوع قضيه از دايرهء هستى خارج مىشود ولى ديگر از دايرهء موجودات گذشته و حاضر و آينده خارج نمىشود . بعد يك مثال خوبى مىزند ؛ مىگويد اگر ما فرض كنيم كه در دنيا شكلى غير از مثلث وجود پيدا نكرده است درست است كه بگوييم : « كلّ شكل مثلث » يعنى هر شكلى كه در دنيا وجود داشته و وجود دارد مثلث است ؛ يعنى حكم رفته است روى وجود اشياء يا اگر فرض كنيم كه همهء شكلهاى دنيا كه از قديم وجود داشته و امروز وجود دارد و در آينده وجود خواهد داشت منحصر است در همين چند شكل هندسى كه ما شناخته‌ايم ، يعنى آنچه شكل در طبيعت وجود دارد يا مثلث است يا مربع يا دايره يا فلان شكل خاص ديگر و شكل ديگرى غير از اينها وجود ندارد ، صحيح است كه بگوييم هر شكلى يا مثلث است يا مربع يا دايره و يا فلان شكل خاص ديگر . در اينجا هم حكم رفته است روى وجود اشياء . ولى ذهن گاهى در دايره‌اى وسيعتر از افراد محقّق حكم مىكند ، يعنى بر افراد مقدّر هم حكم مىكند ؛ چرا ؟ ديگر افراد مقدّر از كجا ؟ مىگويد براى اينكه حكم مال ذات و ماهيت شىء است نه مال وجود ؛ حكم قضيهء ما از لوازم ماهيت شىء است نه از احكام وجود . وقتى كه چيزى از احكام ماهيت شىء شد ، اعم از افراد محقق و مقدر مىشود . مثلا همين مثال را در نظر مىگيريم ؛ مىگوييم :\r\nتنها شكلى كه در دنيا وجود داشته و وجود دارد و وجود خواهد داشت مثلث است ( كلّ شكل مثلّث ) و يا مىگوييم : شكلهايى كه در دنيا وجود دارد يا مثلث است يا مربع يا دايره يا . . . ( كلّ شكل امّا مثلّث او مربّع او دائرة او . . . ) در اينجا آيا طبيعت شكل اقتضا دارد كه هر شكلى از آن جهت كه شكل هست بايد مثلث باشد يا يكى از اين شكلهاى موجود باشد ؟ يا نه ، شكل از آن جهت كه شكل است مىتواند مثلّث باشد ،\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nمىتواند مربع باشد ، مىتواند دايره باشد ، مىتواند ميليونها نحوهء ديگر باشد كه اصلا در طبيعت مصداق ندارد كما اينكه امروزه مىگويند در طبيعت دايره وجود ندارد ؟\r\nپس يك وقت ما مىگوييم آنچه در طبيعت وجود داشته و دارد و خواهد داشت چه شكلى است ؛ اين يك قضيه است ؛ و يك وقت مىگوييم شكل در طبيعت خودش اقتضا دارد كه چگونه باشد . اگر بخواهيم به اين نحو بگوييم ديگر نمىتوانيم موضوع قضيه را محدود كنيم به آنچه كه وجود دارد . اگر حكم را روى طبيعت و ذات و اقتضاى ذات ببريم نمىتوانيم آن را محدود كنيم به آنچه كه وجود دارد ؛ نمىتوانيم بگوييم هر شكلى از آن جهت كه شكل است به حيثى است كه اگر وجود او فرض بشود چنين حكمى را دارد و با فرض وجود آن شكل حتما اين حكم صادق است ؛ نه ، آن ذات و طبيعت اين گونه است كه اگر فرض بشود ، وجودش محدود به آنچه در عالم طبيعت وجود دارد نيست .\r\nآن وقت شما قضاياى خارجيه را مىتوانيد منحل به شرطيه كنيد چون موضوع قضيه اين حكم را به شرط وجود دارد ؛ اگر شرط وجود نشود ديگر اين حكم را ندارد . مثلا وقتى مىگوييم : « شراب مست كننده است » و يا : « كلّ خمر مسكر » ممكن است كسى بگويد اين حكم مال وجود شراب است نه مال طبيعت شراب . البته ممكن است كسى در اين مثال مناقشه كند و بگويد مسأله عميقتر از اين است ؛ ولى منظورمان اين است كه احكام شرعى بر خلاف آنچه اصوليّين گفته‌اند قضاياى خارجيه است ، چون شارع اسلام نمىخواهد حكم را روى طبيعت و ماهيت ببرد ، مىخواهد حكم را روى واقعيات ببرد . اگر مىگويد هر خمرى حرام است يعنى آن خمرى كه در طبيعت وجود دارد حرام است . حالا اگر چيزى هم فرض مىشود كه خمر است ، حرمت را كه نمىخواهد به ماهيتش ببندد ، حرمت را مىخواهد به وجودش ببندد . در آنجا كه حكم به وجود شىء تعلق مىگيرد قضيه را مىشود منحل به شرطيه كرد ؛ يعنى مىتوانيم بگوييم اين شىء اگر وجود پيدا كند اين حكم را دارد .\r\nاما آنجا كه حكم به ماهيت شىء تعلق مىگيرد قضيه را نمىشود به شرطيه منحل كرد ، زيرا اين ماهيت اين حكم را دارد . البته درست است ؛ ماهيت از وجود منفك نيست ؛ اصلا خود ماهيت يك امر اعتبارى است . ولى ماهيت در وقتى هم كه با وجود هست اين حكم مال خود ماهيت است ؛ مثل اينكه مىگوييم : « انسان ممكن الوجود است » . در اينجا مقصود اين نيست كه انسان اگر وجود پيدا كند ، بعد از\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nوجود ، ممكن الوجود مىشود ؛ نه ، انسان در ذات خودش به نحوى است كه ممكن الوجود است يعنى ماهيت انسان قبل از وجود متصف به امكان مىشود ، نه اينكه انسان اول وجود پيدا مىكند بعد ممكن مىشود . همين امكان كه حكمى است كه عقل براى ماهيت كشف كرده است ، اين حكم را عقل به ماهيت نسبت مىدهد قبل از مرحلهء وجود . عقل قبل از مرحله‌اى كه ماهيت را به وجود متصف كند او را متصف به امكان مىكند . ماهيت در مرحلهء قبل از اتصاف به وجود متصف به امكان مىشود . پس به اين جهت است كه ما نمىتوانيم بگوييم همهء قضاياى كليه منحل به قضاياى شرطيه مىشود ؛ چون اگر منحل به قضاياى شرطيه بشود پس در آنها شرط وجود مىشود و وجود تقدم پيدا مىكند بر حكم ؛ آن وقت بايد بگوييم هر انسانى ممكن الوجود است به شرطى كه وجود پيدا كند ؛ هر انسانى اگر وجود پيدا كند ممكن الوجود است ؛ يعنى امكان وجود تأخر دارد از وجود ، در صورتى كه امكان وجود تقدم دارد بر وجود عقلا ، نه اينكه تأخر داشته باشد از وجود .\r\n\r\nبازگشت به اصل بحث\r\nحالا اينها حرفشان دربارهء « بحر من زيبق بارد بالطّبع » اين است كه مىگويند معناى اين قضيه اين نيست كه درياى زيبق اگر وجود پيدا كند ، بعد از وجود ، اين صفت برودت بالطبع را دارد ، بلكه درياى زيبق ماهيتى است كه اين ماهيت به نحوى است كه به فرض وجود هم باز ماهيت است كه داراى اين صفت است . البته اين مثال قابل خدشه است كه برودت حكم وجود است نه حكم ماهيت . قبلا هم گفتيم كه يكى از دو مثال حاجى در اينجا قابل مناقشهء است كه حالا ما مناقشهء در مثال نبايد بكنيم اگر يك حكم رياضى را به عنوان مثال ذكر كرده بودند خيلى بهتر از اين بود .\r\nمثلا اگر مىگفتند : « كل مثلّث مجموع زواياه مساو لقائمتين » بهتر از اين بود . بنابراين اينها مىگويند حكم در اين قضيه به اين نحو است « 1 » .\r\n\r\n\r\n\r\n\r\n","description":"","footnote":"\r\n( 1 ) . آن وقت اين حرف خواجه كه مىگويد : « لبطلت الحقيقيّة » خيلى دقيق مىشود . خواجه مىگويد كه در قضاياى حقيقيه حكم رفته است روى ماهيت به صورت اعم از افراد خارجى ، كه شامل افراد مقدّر هم مىشود . ذهن اين ماهيت را مىبيند و حكمى براى اين ماهيت كشف مىكند كه اين حكم ، هم شامل افراد خارجى است ( كه افراد خارجى يعنى اعم از گذشته و حال و آينده ) و هم شامل افراد مقدّرة الوجود ؛ يعنى حكم را به گردن اين ماهيت\r\n","page_name":" 235 ","page_number":235},
  {"content":"\r\n\r\nحال مىگوييم آيا اين حكم حكمى صادق است يا نه ؟ واضح است كه اين ، حكمى است صادق ، زيرا عقل فرق نمىگذارد بين يك گرم از زيبق با يك دريا از زيبق . اگر يك گرم از زيبق بارد بالطبع است پس يك دريا از زيبق هم بارد بالطبع است ؛ و ما قبلا گفتيم كه « ثبوت شىء لشىء فرع ثبوت المثبت له » پس بايد مثبت له كه موضوع قضيه و در اين مثال درياى زيبق است ، در يك موطنى وجود داشته باشد .\r\nاگر بگوييد كه حكم متعلق به ماهيتى است كه در خارج وجود دارد ، مىگوييم كه اين حكم متعلق است به چيزى اعم از آنچه كه در خارج وجود دارد . آنچه كه اعم از خارج باشد فقط در ذهن مىتواند اهم وجود داشته باشد ، زيرا آنچه كه در خارج است فقط شامل همان وجودهاى خارجى مىشود ؛ يعنى اگر ذهن نمىتوانست ماهيت اشياء را در خود بگنجاند ، نمىتوانست قضاياى حقيقيه داشته باشد ؛ اينكه قضاياى حقيقيه دارد و در دايره‌اى وسيعتر از خارج ، احكام صادق قطعى يقينى برهانى صادر مىكند ، دليل بر اين است كه اين ماهيات را در ذهن مىآورد و اين احكام را هم در ذهن برايش ثابت مىكند ، منتها به اعتبار خارج ؛ و الّا اگر ماهيت وجودش منحصر به وجود خارجى بود بايد قضاياى ما هميشه منحصر به قضاياى خارجيه باشد « 1 » .\r\n\r\n\r\n\r\n\r\n","description":"","footnote":"\r\nمىبندد و مىگويد اين ماهيت اين حكم را دارد ، اگر صد هزار برابر آنچه هم كه الآن وجود دارد وجود پيدا كند باز داراى همين حكم است ؛ حكم مال ماهيت است . حال اگر ماهيت در يك موطن ديگرى وجود نداشته باشد كه در آن موطن ذهن بتواند او را تعميم بدهد حتى بر افراد خارجى ، قضيهء حقيقيه اصلا معنى ندارد .\r\n( 1 ) . - چرا اين حرف را در مورد حكم ايجابى مىگويند ؟\r\nاستاد : براى اينكه مىخواهند بگويند ثبوت شىء براى شىء فرع ثبوت مثبت له است و اين قاعده فقط در مورد حكم ايجابى صادق است . حكم اگر سلبى باشد در سالبهء به انتفاء موضوع هم صادق است ، مثل اينكه بگوييد : « بحرى از زيبق حار نيست » در حالى كه بحرى از زيبق وجود ندارد .\r\n- در مورد حكم ايجابى هم همين‌طور است .\r\nاستاد : نه ، سلب شىء از شىء مستلزم وجود آن شىء نيست ، ولى ثبوت شىء براى شىء مستلزم وجود آن شىء است . البته ملاصدرا يك حرفى دارد كه اساسا حتى سلب شىء از شىء هم به آن معنا كه در قضاياى غير بتّى ثبوت شىء براى شىء مستلزم اين است كه شىء وجود داشته باشد ، سلب شىء از شىء هم مستلزم وجودش از براى اوست ، كه حالا آن يك حرف ديگرى است .\r\n","page_name":" 236 ","page_number":236},
  {"content":"\r\n\r\n\r\nمثال دوم\r\nمثال ديگرى كه ذكر كرده‌اند اين است كه مىگويند آيا درست است كه بگوييم :\r\n« اجتماع نقيضين غير از اجتماع ضدّين است » « 1 » و يا بگوييم : « اجتماع نقيضين محال است » ؟ شك ندارد كه درست است . حالا كه مىگوييد اجتماع نقيضين محال است ، آيا مىخواهيد بگوييد اين قضيه هم مثل اين قضيه است كه « آهن در اثر حرارت منبسط مىشود » ؟ وقتى كه مىگوييد آهن در اثر حرارت منبسط مىشود ، يعنى آهنى كه در خارج وجود دارد منبسط مىشود ؛ وقتى هم كه مىگوييد اجتماع نقيضين محال است ، آيا مىخواهيد بگوييد اجتماع نقيضينى كه در خارج وجود دارد محال است ؟ آن چيزى كه در خارج وجود دارد چگونه محال است ؟ در عين حال ما حكم مىكنيم به ثبوت امتناع براى اجتماع نقيضين . پس « امتناع » يك حكمى است و يك صفتى است كه براى اجتماع نقيضين به طور قطع ثابت است ، يعنى ذهن حكم مىكند قطعا كه اجتماع نقيضين محال است . اما اجتماع نقيضين كه در خارج وجود ندارد ؛ اصلا ما مىخواهيم بگوييم محال است كه در خارج وجود پيدا كند . پس اجتماع نقيضين در يك موطنى به نحوى وجود دارد . پس اجتماع نقيضين بايد در ذهن وجود داشته باشد « 2 » و چون در ذهن وجود دارد در ذهن مىتواند حكم به امتناع آن بشود و الّا در خارج كه وجود ندارد « 3 » .\r\n\r\n\r\n\r\n\r\n","description":"","footnote":"\r\n( 1 ) . - خوب ، اين با آن دو تا خيلى فرق دارد .\r\nاستاد : فرق دارد ، بله ، اين مثال با آن مثال خيلى فرق دارد .\r\n( 2 ) فعلا اشكال نشود كه اين مسأله چگونه مىشود و حال آنكه اجتماع نقيضين در ذهن هم محال است . اين اشكال باشد تا در « جواب اشكالات » كه در آينده مىگوييم توضيح بدهيم .\r\n( 3 ) . - اينكه اجتماع نقيضين محال است يك حكم ايجابى است و يا در واقع بر مىگردد به يك حكم سلبى ؟\r\nاستاد : البته اين يك حرفى است . بايد ببينيم آيا مىتواند به حكم سلبى برگردد يا نه .\r\n- چون اجتماع نقيضين محال است يعنى ممكن نيست ، يعنى اجتماع نقيضين اصلا وجود ندارد و قضيهء سالبهء به انتفاء موضوع است .\r\nاستاد : مىدانم كه اجتماع نقيضين وجود ندارد ، ولى بالاخره ممكن نيست يعنى محال است .\r\n- اين محال بودن آيا در واقع يك بيان ديگرى نيست از يك حكم سلبى ؟ آيا در واقع ما داريم يك حكم ايجابى را صورت مىدهيم مثل همان « بحر من زيبق بارد بالطبع » يا اين محالى كه مىگوييم در واقع يك حكم سلبى\r\n","page_name":" 237 ","page_number":237},
  {"content":"\r\n\r\n\r\n\r\n\r\n\r\n","description":"","footnote":"\r\nاست ؟ آن وقت اين هم از اين جهت درست است كه سالبهء به انتفاء موضوع است .\r\nاستاد : البته اين حرف شما همين است كه الآن مطرح شد و من جواب دادم ، گفتم كه حتى در قضاياى سالبه هم ما باز احتياج داريم به موضوع . نه فقط در قضاياى موجبه ، بلكه حتى در قضاياى سالبهء غير بتّيه احتياج به موضوع داريم .\r\n- اين قضيهء حقيقيه را لابد از اين جهت گفته‌اند حقيقيه كه به حقيقت شىء يعنى به ماهيت شىء كار دارد .\r\nاستاد : بله ، سر و كارش با ماهيت است بر خلاف خارجيه كه سر و كارش با عين وجود و با خارج است .\r\n- يعنى حقيقت به اصطلاحى كه در اينجا مىگوييم در برابر واقعيت است .\r\nاستاد : نه ، اين حقيقت كه شما مىگوييد ، « بايد » ها در مقابل « هست » هاست . در اينجا « بايد » مقصود نيست . « حقيقت » در اينجا يعنى ماهيت ، يعنى ذات . اصطلاح قدماست .\r\n","page_name":" 238 ","page_number":238},
  {"content":"\r\n\r\n\r\n2 . ادلّهء وجود ذهنى\r\nما دليل اول را به آن نحو كه به عقيدهء خودمان هم كافى بود حتى براى اثبات مدعاى حكما « 1 » ، گفتيم ؛ ديگر وارد آن نمىشويم . حالا مىپردازيم به دو دليل ديگر .\r\n\r\nدليل دوم\r\nدليل دوم كه حاجى آورده است اين است : « و لانتزاع الشّىء ذى العموم » . دليل دوم اين است كه ذهن قادر است شيئى را يعنى معنىاى را و مفهومى را انتزاع بكند در حالى كه آن مفهوم عام و كلى است و اين دليل ديگرى است بر وجود ذهنى . البته اين تعبير حاجى در اينجا خيلى هم مناسب نيست ، يعنى اين شعر يك مقدارى چپ‌اندرقيچى گفته شده است و عبارة اخراى اين است : اينكه انسان قادر است تصور « كلى » در ذهن خود داشته باشد دليل ديگرى است بر وجود ذهنى .\r\nاين برهان را اگر ما فقط براى نفى قول به اضافه ( قول متكلمين ) آورده باشيم تقريرش خيلى روشن است . مىگويد كه شما مىگوييد علم عبارت است از يك\r\n\r\n\r\n\r\n\r\n","description":"","footnote":"\r\n( 1 ) . كه ادراك عبارت است از حضور ماهيت معلوم در ذهن .\r\n","page_name":" 239 ","page_number":239},
  {"content":"\r\n\r\nرابطه ميان عالم و معلوم . عالم منم كه يك شىء جزئى هستم ، معلوم هم آن اشياء خارجى است كه همه جزئى هستند . ولى ما مىبينيم كه در ميان تصورات خودمان چيزهايى را تصور مىكنيم كه داراى صفت كليت است ، چيزى را درك مىكنيم كه داراى صفت كليت است ، اما خارج كه صفت كليت ندارد قطعا ؛ آن كه در عالم عين است صفت كليت ندارد . پس يك چيزى با صفت كليت در يك ظرفى از ظروف وجود دارد كه ما آن را داريم ادراك مىكنيم . ما وقتى كه انسان را به صورت كلى ادراك مىكنيم آيا يك واقعيتى را ادراك كرده‌ايم يا ادراك نكرده‌ايم ؟ اينجا اگر هم اضافه‌اى باشد اضافه‌اى است ميان من و يك امر كلى . اما امر كلى كه در خارج وجود ندارد ، پس بايد در جاى ديگر وجود داشته باشد تا من آن را تصور كرده باشم يا عين تصور من باشد . چون در خارج اصلا نمىتواند كلىاى باشد پس حتما در ذهن خواهد بود .\r\nدر اينجا ما بايد يك مطلبى را و بلكه دو مطلب را عرض بكنيم :\r\nيك مطلب اين است كه اين بحث با بحث در باب « كلّى » نبايد اشتباه بشود . اينها دو بحث جداگانه است ، و بحث « كلّى » را اينها در آينده ذكر خواهند كرد .\r\nيك بحث بسيار قديمى بوده است هم در دوران قبل از اسلام و هم در دوران اسلام و دورهء قرون وسطى و هنوز هم اين بحث ادامه دارد و آن بحث « كلّى » است .\r\nاين بحث در ميان مسلمين به شكلى طرح شده است و در ميان اروپاى قرون وسطى به شكل ديگرى ، و اين دو گونه طرح شدن خيلى حسابها را از يكديگر جدا مىكند .\r\nدر ميان مسلمين دو مسألهء جداگانه وجود دارد ؛ يكى مسألهء مثل افلاطونى است ، و ديگر مسألهء « كلّى » .\r\nمسألهء مثل افلاطونى اين است كه آيا مثال افلاطونى حقيقت دارد يا حقيقت ندارد ؟ اين يك بحث بسيار خوبى است كه افلاطون معتقد بوده است كه هر نوعى از انواع مادى و طبيعى ، يك فرد عقلانى و مجردى دارد كه به منزلهء رب يا مادر اين افراد مادى و طبيعى است و اين افراد ، فانى و زايل‌اند و موقت ، و او ازلى و باقى و جاودانى است و اينها به منزلهء ظل‌ّاند و او به منزلهء اصل ؛ و اتفاقا در يك تعبير مجازى - كه شايد در كلام خود افلاطون هم بوده است - از اين فرد عقلانى تعبير به « كلّى » شده است .\r\nبه هر حال افلاطون به چنين چيزى معتقد بوده ، ولى ارسطو معتقد نبوده است .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nبعدها هم در دنياى اسلام پيروان ارسطو از قبيل بوعلى سينا مسألهء « كلّى » به مفهوم افلاطونى را كه در واقع معنايش وجود فرد عقلانى و فرد مجرد است به شدت نفى كرده‌اند .\r\nپس تعبير صحيح مثال افلاطونى ، فرد مجرد است . افلاطون گفته است آنچه كه من در ذهن به صورت كلى تصور مىكنم يك فرد عقلانى و يك فرد مجرد دارد ، ارسطو گفته است فرد مجردى ندارد ، بوعلى هم مىگويد چنين فرد مجردى ندارد ، فرض كنيد شيخ اشراق مىگويد نه ، چنين فرد مجردى وجود دارد . اين يك بحث است . اين بحث مربوط به عالم ذهن نيست ؛ مربوط به عالم عين است ؛ يعنى مربوط به عالم غيب است كه آيا هر نوعى كه در شهادت ، افرادى دارد ، در غيب و ملكوت هم فردى متناسب با همان عالم غيب و ملكوت ( كه قهرا بايد فردى جاودانى و چنين و چنان باشد ) دارد يا ندارد « 1 » ؟ اين يك بحث است ، و اين بحث در فلسفه ما يك بحث مستقل و جداگانه است .\r\nبحث ديگر بحث « كلّى » است كه مربوط به عالم ذهن است . در اين بحث مشّائين و اشراقيّين ، پيروان افلاطون و پيروان ارسطو ، همه يك جور فكر مىكنند و نقطهء مقابل آنها فقط بعضى از متكلمين هستند ؛ و آن بحث اين است كه آيا كلى طبيعى در خارج وجود دارد يا وجود ندارد و آنچه در خارج وجود دارد جزئى و فرد است ، كلّى در خارج وجود ندارد ؟\r\nدر اينجا شيخ اشراق و بوعلى سينا و ملاصدرا ، همهء اينها يك وحدت نظرى پيدا مىكنند و آن اينكه مىگويند كلى طبيعى به آن معنايى كه ما مىگوييم ، در خارج وجود دارد ، يعنى در طبيعت و در ماده وجود دارد ( اينكه چگونه وجود دارد ، بعدا بيان خواهيم كرد ) . اينجاست كه بوعلى سينا كه منكر وجود كلى افلاطونى به آن معنا هست و شيخ اشراقى كه قائل به وجود كلى عقلانى هست و صدر المتألّهينى كه قائل به وجود كلى عقلانى هست در باب كلى طبيعى وحدت نظر پيدا مىكنند كه كلى طبيعى در خارج وجود دارد .\r\nدر بين فلاسفه اصلا ما نقطهء مقابل اين نظريه را نداريم ، متكلمين را داريم كه\r\n\r\n\r\n\r\n\r\n","description":"","footnote":"\r\n( 1 ) . - به هر حال اين دو مطلب با هم ارتباط پيدا مىكند . [ ملاصدرا 
  ] مىگويد سرّ اينكه ما مىتوانيم تصور كلى داشته باشيم اين است كه با آن فرد عقلانى در ارتباط هستيم .\r\nاستاد : در عين حال آن بحث غير از اين است .\r\n","page_name":" 241 ","page_number":241},
  {"content":"\r\n\r\nمىگويند : « الحقّ أنّ وجود الطبيعى بمعنى وجود افراده » يعنى اگر ما مىگوييم كلّى طبيعى وجود دارد مقصود اين است كه افرادش وجود دارد ؛ انسان در خارج وجود ندارد ، افراد انسان در خارج وجود دارد .\r\nدر ميان مسلمين در باب كلى طبيعى بيش از همين دو نظر وجود ندارد .\r\nقول سومى در اينجا وجود دارد و اين قول سوم مال اروپاست و آن اين است كه كلى اصلا نه در ذهن وجود دارد نه در خارج . كلى فقط لفظ است ؛ لفظ بدون معناست ؛ يعنى الفاظ ديگر هر كدام يك معنايى دارد كه اين معنا همان مفهومى است كه در ذهن ماست و يك مصداقى دارد كه در خارج است . الفاظ جزئى همه چنين‌اند . زيد لفظى است كه معنى دارد ، ولى انسان لفظى است كه اصلا معنى ندارد ؛ نه در ذهن معنى دارد و نه در خارج ، لفظ خالى است . اين نظر در ميان مسلمين اصلا مطرح نشده است ؛ اگر هم مطرح شده است طرفدارى ندارد ؛ يعنى كسى نيست كه قائل باشد كه كلى نه در ذهن و نه در خارج وجود ندارد . پس اين نظريه هم مىرود دنبال كارش .\r\n\r\nاشكال و پاسخ\r\nحال ببينيم اين افرادى كه گفته‌اند كلى طبيعى در خارج وجود دارد چگونه جواب آن اشكال را داده‌اند كه آن چيزى كه در خارج وجود دارد جزئى است نه كلى .\r\nاينها در جواب مىگويند شما كلى طبيعى را نشناخته‌ايد . ما سه جور كلى داريم :\r\nكلى منطقى ، كلى عقلى و كلى طبيعى . همانطور كه مثلا ما در خارج جسم داريم و يك صفت داريم كه آن صفت سفيدى اين جسم است ( حالا در مثل مناقشه نيست ) و يك وقت ما جسم را در نظر مىگيريم ، يك وقت سفيدى را در نظر مىگيريم و يك وقت جسم را با سفيدى ، ايندو را با همديگر يعنى جسم مقيد به سفيدى را در نظر مىگيريم ؛ يا در مورد انسان و علم ، شما يك وقت انسان را در نظر مىگيريد ، يك وقت علم را در نظر مىگيريد و يك وقت انسان عالم را در نظر مىگيريد ؛ در ذهن هم اين سه گونه اعتبار هست . مىگويند همانطور كه اين سه اعتبار براى اشياء در خارج ( مثل جسم و سفيدى ) هست ، در ذهن هم همين سه گونه اعتبار\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nهست : يك وقت ما « انسان » را در نظر مىگيريم ، يك وقت « كليت » را در نظر مىگيريم و يك وقت « انسان كلى » را در نظر مىگيريم . انسان در ذهن داراى صفت كليت است . پس كليت خودش يك معنى است ، ولى معنىاى كه فقط ذهنى است . كليت يك امر ذهنى است ، معقول ثانى منطقى است . انسان با صفت كليتش هم ذهنى است . انسان كلى فقط در ذهن است ؛ يك صورت كلى عقلى است . انسان كلى در خارج نيست .\r\nولى بحث سر انسان است ، انسان در ذات خودش ، يعنى انسان بما هو . انسان بماهو لا به شرط است از كليت و جزئيت . انسان بماهو در خارج جزئى است و در ذهن كلى است و كلى طبيعى يعنى انسان بماهو انسان ، نه انسان با صفت كليت .\r\nانسان با صفت كليت ، كلى عقلى است . انسان مقسم كلّى و جزئى است ؛ نه مقيد به جزئيت است نه مقيد به كلّيت ، كما اينكه نه مقيد به وحدت است نه مقيد به كثرت .\r\nانسان در ذات خودش لا به شرط از وحدت و كثرت است و لهذا انسان واحد انسان است ، انسان كثير هم انسان است . اگر انسان مقيد به وحدت مىبود ديگر انسان كثير انسان نبود ، چون انسان كثير ، انسان واحد كثير كه نيست . اگر مقيد به كثرت هم مىبود باز انسان واحد انسان نبود . ولى انسان در ذات خودش لا به شرط است از وحدت و كثرت . انسان واحد انسان است ، انسان كثير هم انسان است .\r\nپس كلى طبيعى يعنى آن ذات لا به شرط از قيد كليت و جزئيت كه در ذهن كلى است و در خارج جزئى ؛ در ذهن متصف به كليت مىشود و در خارج متصف به جزئيت . به اين جهت است كه مىگويند اگر ما به كلى طبيعى « كلى » مىگوييم اين نوعى مجاز است ، حق اين است كه هميشه بگوييم : « طبيعى » چون كلى طبيعى ( يا طبيعى ) آنى است كه در ذهن كلى است و در خارج جزئى ، هم كلى است هم جزئى ، و نه كلى است و نه جزئى « 1 » . ( حالا اين بحث را در اينجا به طور اجمال عرض كرديم ،\r\n\r\n\r\n\r\n\r\n","description":"","footnote":"\r\n( 1 ) . - و ضمنا افراد هم ندارد .\r\nاستاد : نه ، وقتى كه لا به شرط باشد افراد دارد . حتى آن انسان جزئى خارج هم فرد اوست ، چون بالاخره انسان جزئى مصداق انسان است . آيا انسان عالم مصداق انسان نيست ؟ با اينكه انسان لا به شرط از علم و جهل است ، ولى انسان عالم باز مصداق انسان است . انسان را كه مىگوييم حيوان ناطق است مگر مصداق حيوان نيست ؟ چرا ، مصداق حيوان است .\r\nانسان عالم هم مصداق انسان است . انسان جزئى مصداق انسان است ، انسان كلى هم مصداق انسان است ، چون انسان ، لا به شرط است از كليت و جزئيت .\r\n","page_name":" 243 ","page_number":243},
  {"content":"\r\n\r\nبحث بيشتر را به باب كلى طبيعى موكول مىكنيم ، چون بعدا به بحث كلى طبيعى خواهيم رسيد ) .\r\nپس ايندو ( مسألهء « كلّى » و مسألهء « مثل افلاطونى » ) دو بحث جداى از يكديگر است . اوّلا مسألهء وجود ذهنى عين مسألهء « كلّى » نيست كه كسى خيال كند اين همان بحث « كلّى » است كه در اينجا طرح شده است ؛ و ثانيا مسألهء « كلّى » عين مسألهء « مثل افلاطونى » نيست . البته يكى از ادلّهء وجود ذهنى مبنى بر اين است كه طبيعت در ذهن با صفت كليت وجود دارد ، ولى بحث وجود ذهنى غير از مسألهء « كلى » است . اگر كسى منكر اين شد كه طبيعت در ذهن با صفت كليت وجود داشته باشد ، مثل اسميّون اروپا كه مىگويند اصلا كلى معنى ندارد ، اين دليل از بين مىرود ؛ و يا اگر كسى معتقد بشود ( مثل حسّيون اروپا ) كه كلى با جزئى فرقش اين است كه يك چيزى كمتر از جزئى دارد ، نه اينكه چيزى بيشتر از جزئى دارد ، و از همان گوشهء « جزئى » اگر چيزى را بكاهيم مىشود « كلى » ، باز اين دليل از بين مىرود .\r\n\r\nآيا « كلى » جزئى تنزل يافته است يا جزئى تعالى يافته ؟\r\nدر اينجا بىمناسبت نيست كه اين نظريه حسيون اروپا را كه مىگويند كلّى همان جزئى كاهش يافته است مورد دقت و بررسى قرار دهيم . در كتاب باغ اپيكور يك مثالى هست كه مىگويد كلّى نظير يك سكّهء ساييده شده است كه نقش و نگار و مشخصات خود را از دست داده است و جزئى نظير سكّه‌اى است كه مشخصات و نقش و نگار خود را حفظ كرده باشد . مىگويد ما يك سرى سكه‌هاى مختلف را فرض مىكنيم كه هر كدام از آنها مشخص است كه چه سكه‌اى است و متعلق به چه دوره‌اى است ؛ حالا اگر يكى از اين سكه‌ها ساييده شود و هر دو طرف آن نقش خود را از دست بدهد و ما آن را به كسى بدهيم آيا مىتواند معيّن كند كه چه سكه‌اى است ؟\r\nفرض كنيد ما سكهء ناصر الدين شاهى داريم ، سكهء مظفر الدين شاهى داريم ، سكه احمد شاهى داريم . هر يك از اين سكه‌ها مشخص است . حالا اگر هر دو طرف يكى از اين سكه‌ها ساييده شود ، وقتى به ما بدهند مىگوييم ما نمىدانيم كه چه سكه‌اى است ؛ ممكن است ناصر الدين شاهى باشد ، ممكن است مظفر الدين شاهى باشد ،\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nممكن است سكهء ديگرى باشد ، همهء اينها را احتمال مىدهيم . ولى اين سكهء ساييده شده چيزى اضافه بر آن سكه‌ها ندارد ، بلكه چيزى كمتر از آنها دارد ؛ يعنى وقتى مشخصاتش را از دست مىدهد تازه مىشود « كلّى » ، تازه مىشود « مبهم » . مبهم يعنى كلّى ، كلّى هم يعنى مبهم ، چيز ديگرى نيست . كلى همان جزئى مبهم شده و جزئى مشخصات از دست داده است ؛ و اين ديگر ارزشى ندارد . ارزش بيشتر مال جزئى است ؛ مال آن چيزى است كه مشخصاتش در آن محفوظ است ؛ و لهذا ايراد گرفته‌اند بر حكماى پيشين كه آنها همهء ارزشها را در ذهن براى تصورات كلى دانسته‌اند و گفته‌اند ذهن چنين مقام عالىاى دارد كه كليات را تصور مىكند ، انسان آن مقام شامخ را دارد كه حيوانات ديگر فقط جزئيّات را تصور مىكنند و انسان مدرك كليات است و حتى از اين جهت به او حيوان ناطق گفته‌اند كه نطق به معنى ادراك كليات است و اصلا فصل مميّز انسان از غير انسان اين است كه كليات را ادراك مىكند . ايراد گرفته‌اند بر حكماى پيشين كه ادراك كلى اينهمه مقام و ارزش ندارد ؛ اين كلى همان جزئى ساييده شده است . « 1 »\r\nاز قضا ايراد ، ايرادى است كه در ميان مسلمين به اين شكل طرح نشده است ولى تنها كسى كه شايد متوجه اين مطلب بوده است و لهذا در باب « كلى » تحقيق بيشترى كرده است صدر المتألّهين است ؛ يعنى او در باب كلى نظريه‌اى ابراز كرده است كه جواب امثال هيوم را با برهان مىدهد ؛ چون اتفاقا تعبيرات امثال خواجه و بوعلى هم به نحوى بوده است كه همين حرف هيوم را نتيجه مىداده است بدون اينكه بخواهند آن نتيجه را بگيرند ؛ چون آنها مىگفتند كلّى از اينجا پيدا مىشود كه در ذهن يك صورتى نقش مىبندد ( صورت يك فرد جزئى ) ، بعد يك صورت ديگر روى آن نقش مىبندد ( صورت يك فرد جزئى ديگر ) ، و بعد يك صورت ديگر روى آن نقش مىبندد ؛ وقتى كه خيلى از اين صورتها روى هم نقش بست مشخصات محو مىشود و از محو شدهء اينها « كلّى » به وجود مىآيد . اگر اين جور باشد ، پس حرف هيوم درست است .\r\nصدر المتألّهين ثابت كرد كه نه ، كلّى آن جزئى مبهم شده نيست ؛ يعنى جزئى با\r\n\r\n\r\n\r\n\r\n","description":"","footnote":"\r\n( 1 ) . - اين كه مىفرماييد ، مبتنى بر اصالت وجود نيست ؟\r\nاستاد : نه ، به اصالت وجود ارتباطى ندارد .\r\n","page_name":" 245 ","page_number":245},
  {"content":"\r\n\r\nتنزل كلى نمىشود ، جزئى با تعالى كلى مىشود ؛ با كم شدن كلى نمىشود ، با افزايش پيدا كردن كلى مىشود ؛ چرا ؟ براى اينكه شما وقتى كه يك جزئى برايتان مبهم بشود معنايش اين است كه مردّد مىشود . ( درست به اين نكته توجه كنيد كه جواب آناتول فرانس و امثال او را چگونه بايد داد . حالا او يك مثالى گفته است ، ما مثال ديگرى عرض مىكنيم . ) ما الآن ده نفر هستيم كه اينجا نشسته‌ايم . وقتى كه نزديك هم هستيم و چهره‌هاى يكديگر را مىبينيم همه مشخص هستيم : او آقاى زيد است ، او آقاى عمرو است ، او آقاى بكر است و همين طور . ولى اگر همين افراد از هم جدا شوند ، يكى جلو مىافتد و آن ديگرى عقب مىافتد ؛ بعد اگر ما يك شبحى از دور ببينيم نمىدانيم كداميك از اينهاست ؛ آنقدر از ما دور شده‌اند كه نمىتوانيم تشخيص بدهيم كه اين شبح كداميك از اينهاست ، آقاى زيد است ؟ آقاى عمرو است ؟ آقاى بكر است ؟ ولى آن شبح دور همان كسى است كه مشخصات خود را از دست داده است و به صورت يك فرد مردّد در آمده است كه يا اين است يا آن و يا ديگرى . آن سكّهء ساييده شده به صورت كلى در نيامده است ؛ به صورت يك امر مردّد در آمده است كه اين سكه يا ناصر الدين شاهى است يا مظفرالدين شاهى است و يا فلان سكهء ديگر . ولى كليات ذهن ما جزئى مردّد نيست كه يك چيزى در ذهن ما هست كه آن يا اين فرد انسان است يا آن فرد و يا فرد ديگرى ؛ بلكه كلى آن چيزى است كه در ذهن ما حالتى به خودش مىگيرد كه در آن واحد جامع همهء افراد است . شما وقتى كه مثلا مىگوييد : « كلّ انسان فيه غريزة كذا » ، اين « كلّ انسان » كه مىگوييد ، در اينجا انسان در ذهن شما يك حالتى پيدا كرده است كه در آن واحد همهء افراد را در بر مىگيرد ، غير متناهى افراد را در بر مىگيرد ، نه اينكه يك امر مردّد باشد كه وقتى بگوييم « زيد » يك فرد مشخص در ذهن بيايد ، وقتى بگوييم « انسان » يك فرد نامشخص در ذهن بيايد كه يا اين است يا آن و يا ديگرى . كلى يك فرد نامشخص نيست ، بلكه چيزى است كه در آن واحد به جامعيت خودش همهء افراد را در برمىگيرد و معجزهء ذهن اين است كه چنين قدرتى را دارد كه مىتواند از راه تصور كلى يك قضيه‌اى تشكيل بدهد كه با آن يك قانون كلى براى افراد غير متناهى بياورد . اين است كه [ ملاصدرا 
  ] مىگويد پس شما از اينجا بفهميد كه « كلّى » آن جزئى كه در موطن خودش كم شده و ساييده شده است نيست ؛ اين در يك مقام عالىترى از مقام [ هاى 
  ] نفس است و در مقام عاليتر موجود به وجود عاليترى شده\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nاست كه آن وجود عاليتر سنخش به گونه‌اى است كه مىتواند در آن واحد همه را در بر بگيرد « 1 » .\r\nپس مسألهء كلى در ميان ما با مسألهء كلى در ميان اروپاييها از دو نظر فرق دارد :\r\nيك نظر اينكه ما بحث مثال افلاطونى را با بحث اينكه آيا كلى طبيعى در خارج وجود دارد يا وجود ندارد ، دو بحث جداگانه مىدانيم ؛ يعنى بحث مثال افلاطونى از نظر ما روى فرد است ولى فرد مجرد ، اما اين بحث روى مفهوم ذهنى است ، روى مفهوم است كه در عالم ذهن است . فرق ديگر اينكه ما دربارهء اين مفهوم هم كه بحث مىكنيم چنين نظريه‌اى كه اسميّون گفته‌اند كه « كلى يك لفظ خالى و بدون معناست » در بين ما نبوده است و اگر هم احيانا يك وقت ابراز شده است به صورت يك امر خيلى مسخره‌اى بوده است كه قابل طرح نيست . چنين قولى در ميان اروپاييها هست ولى ما چنين قولى در اينجا نداريم « 2 » .\r\n\r\n\r\n\r\n\r\n","description":"","footnote":"\r\n( 1 ) . آن سؤالى كه قبلا مطرح شد كه آيا اين حرف مبتنى بر اصالت وجود است يا نه ، اگر مقصود همين مطلب باشد الآن در اينجا مورد پيدا مىكند كه اين گونه توجيه جز با اصالت وجود و با مراتب داشتن وجود سازگار نيست ؛ يعنى اگر صدر المتألهين به اصالت وجود نرسيده بود چاره‌اى نداشت كه مثل شيخ و خواجه نصير و امثال اينها حكم كند .\r\n( 2 ) . - مىشود اين قول را از فحواى كلام متكلمان و اشعريان استنباط كرد . آنها هم وجود و ماهيت را تقسيم مىكنند و كلى را لفظ مىدانند . البته همين جور كه مىفرماييد صراحت ندارد ، ولى مىشود استنباط كرد .\r\nاستاد : حالا اگر كسى بخواهد به يك صورتى استنباط كند من نمىدانم ؛ يعنى من تا حالا استنباط هم نكرده‌ام . با اينكه در اين مسأله تحقيق هم كرده‌ام و به اقوال مختلف نگاه كرده‌ام اما يك چيزى كه اين معنا را بشود از آن استنباط كرد كه واقعا كلى را لفظ خالى مىدانسته‌اند پيدا نكرده‌ام . اگر هم احيانا يك چنين حرفى بوده ، به اين شكل نبوده است كه به صورت يك قول در بيايد كه از آراء در باب « كلى » يكى اين باشد كه كلى لفظ خالى است و غير از اين چيزى نيست .\r\n- شايد اين نظريهء آنها از اين جهت بوده است كه با وجود كليات ، فلسفه موضوع پيدا مىكرده و چون آنها ضد فلسفه بوده‌اند مىخواسته‌اند كلى را نفى كنند .\r\nاستاد : بالاخره بايد متكلمين چنين چيزى را گفته باشند تا ما بتوانيم اين توجيه و تفسير را براى حرف آنها بكنيم . بعلاوه درست است كه با وجود كليات ، فلسفه معنا پيدا مىكند ولى نه تنها فيلسوف به كليات احتياج دارد بلكه متكلم هم به آن احتياج دارد و نه تنها فيلسوف و متكلم بلكه عالم هم به آن احتياج دارد ؛ يعنى اساسا اگر كليات را از علوم هم بگيرند ديگر علمى وجود ندارد ، قانونى وجود ندارد ، يعنى ديگر نتيجهء تجريد و نتيجهء استقرائى وجود ندارد . كلى را بالاخره به يك شكلى بايد بپذيرند .\r\n","page_name":" 247 ","page_number":247},
  {"content":"\r\n\r\n\r\nبازگشت به اصل بحث\r\nحال اين برهانى كه اينها مىگويند : « و لانتزاع الشّىء ذى العموم » به اين صورت است كه چون ما تصورى از كلى داريم و هر تصورى از هر شىء در واقع اشاره‌اى است به آن شىء و اصلا خود ادراك نوعى اشاره است ولى اشارهء عقلى ، پس وقتى كه ما يك چيزى را تصور مىكنيم ذهنمان دارد به آن حقيقت اشاره مىكند ، پس اين بايد در يك موطنى وجود داشته باشد و الّا معدوم مطلق كه قابل اشاره نيست . در خارج كه ما شىء با صفت كليت نداريم ، پس اين در موطن ديگرى هست و آن موطن ديگر هم غير از ذهن نيست « 1 » . ببينيد آنهايى كه مسألهء كلى افلاطونى را با اين\r\n\r\n\r\n\r\n\r\n","description":"","footnote":"\r\n- در باب كلى طبيعى كه مىفرماييد يك ذات لا به شرط است كه در خارج به وصف جزئيت و در ذهن به وصف كليت موجود است منظورتان از اين ذات چيست ؟ آيا خود اين ذات يك مفهوم كلى نيست ؟\r\nاستاد : نه ، ذات باز خود يك مفهوم است نه اينكه مفهوم كلى است . ذات مفهومى است كه در ذهن كلى است .\r\n- يعنى خودش از آن حيث كه مفهوم است كلى نيست ؟\r\nاستاد : نه . آخر ، اينكه مىگوييم « كلى است » يعنى چه ؟ شما چون آن را تا هنگامى كه درون ذهن است ملاحظه مىكنيد لذا مىگوييد كلى است . آن ذاتى است كه تا هنگامى كه درون ذهن است كلى است ، ولى اين چيزى هم كه در خارج است همان ذات است ، نه اينكه آن ذات نيست و چيز ديگر است . تا او در ذهن هست كليت از او جدايى ناپذير است ، ولى همين ذات در خارج كه وجود پيدا مىكند مىشود « جزئى » . پس او يك چيزى است . آن وقت معناى اين حرف چه مىشود ؟ اين مىشود كه كليت و جزئيت از احكام وجود است ؛ خصلت وجود ذهنى كليت است و خصلت وجود خارجى جزئيت ، اما آن ذات و ماهيتى كه گاه موجود مىشود به وجود ذهنى و گاه موجود مىشود به وجود خارجى ، خودش رهين هيچكدام نيست ؛ در ذهن تابع وجود ذهنى است يعنى خصلت وجود ذهنى را به خود مىگيرد و در خارج تابع وجود خارجى است يعنى خصلت وجود خارجى را به خودش مىگيرد ؛ در خارج جزئى است و در ذهن كلى .\r\n- كه در اينجا ديگر ماهيت يك امر غير ذهنى است .\r\nاستاد : ماهيت يك امر لا به شرط از ذهنيت و خارجيت است ؛ غير ذهنى است به اين معنى كه لا به شرط از ذهنيت و خارجيت است ؛ يعنى هم ذهنى است هم خارجى ، نه ذهنى است و نه خارجى .\r\n( 1 ) . - وقتى مىفرماييد « تصور » منظورتان « مفهوم » است ؟\r\nاستاد : بله . « مفهوم » است ديگر .\r\n- چون در مكتب اصالت حس هر وقت مىگويند « تصور » منظورشان همان صورت حسى جزئى است .\r\nاستاد : البته اينها مربوط به اصطلاح است . در اصطلاح ما تصور اعم است از جزئى و كلى\r\n","page_name":" 248 ","page_number":248},
  {"content":"\r\n\r\nبحث اشتباه كرده‌اند ( مثل اروپاييها ) چقدر از مطلب دور افتاده‌اند . آنها اينجور مىگويند كه در ذهن نيست ، در طبيعت هم نيست و اين اشاره به همان وجود مجرد عقلانى است . ولى نه ، اين حرف صحيح نيست . حتى امثال شيخ اشراق همچنين حرفى را نمىزنند . امثال شيخ اشراق هم كه قائل به وجود رب النوع افلاطونى هستند در باب وجود ذهنى و اينكه در ذهن يك مرتبه‌اى از وجود بايد باشد شك و شبهه ندارند .\r\n\r\nارزش اين برهان\r\nاين برهان فقط قول به اضافه را نفى مىكند ؛ چون بنابر قول به اضافه تصور كلى ديگر معنى ندارد ، تصورها همه بايد يكنواخت باشد ، زيرا به عقيده اينها علم و تصور عبارت است از رابطهء ميان عالم و معلوم ، رابطهء ميان انسان و اشياء خارجى ، و رابطه ديگر دو گونه نيست . بعلاوه در مورد تصورات جزئى اشكالى پيدا نمىشود ، زيرا مىگويد اين علم عبارت است از رابطهء ميان من و آن شىء خارجى و چون اين رابطه ، رابطهء با جزئى است پس از اين جهت است كه من جزئى را تصور كرده‌ام و علم من و تصور من جزئى است . اما در مورد تصورات كلى اشكال پيدا مىشود .\r\nآنجا كه من كلى را تصور مىكنم چگونه است ؟ رابطهء ميان من و كلى چيست ؟ رابطهء ميان من و شىء خارجى كه نمىتواند باشد ، زيرا شىء خارجى كلى نيست . پس يك چيزى در يك موطنى وجود دارد و در آن موطن متصف به كليت است . پس اگر هم ما بگوييم كه علم يك نوع اضافه است باز بايد قائل بشويم كه طبيعت در يك موطنى با صفت كليت وجود دارد و اين موطن همان ذهن است .\r\n\r\n\r\n\r\n\r\n","description":"","footnote":"\r\nو لهذا مىگويند تصور جزئى ، تصور كلى . چون تصور يعنى صورت پذيرفتن ، حالا چه صورت جزئى باشد و چه صورت كلى . ولى در اصطلاحات جديد كه البته اينها ترجمه است و من نمىدانم كه اينها در اصل چه كلماتى بوده است ، آمده‌اند بين كلمهء « تصور » و « مفهوم » فرق گذاشته‌اند .\r\n- اصل كلمه‌اش « ايده » (  aedi  ) است . يعنى در ترجمهء « ايده » (  aedi  ) گاهى وقتها « تصور » هم مىگويند كه اين خلط مىشود ميان آن چيزى كه آنها مىخواهند بگويند و « تصور » به اين معنا كه شما مىگوييد .\r\nاستاد : حالا به هر حال ، ما مقصود خودمان را مىگوييم ، شما ببينيد از نظر تطبيق با حرف آنها چگونه مىشود .\r\n","page_name":" 249 ","page_number":249},
  {"content":"\r\n\r\nاينجاست كه فخر رازى داراى دو قول مىشود . او از يك طرف ديده است كه قول حكما را نمىشود رد كرد ، يعنى نمىشود آنچه را كه در ذهن وجود دارد به صورتى انكار كرد ، از طرفى هم چون متكلم و اشعرى بوده دلش مىخواسته كه تا حد امكان حرف ابو الحسن اشعرى را توجيه كند ، لذا در بعضى كلماتش گفته است كه دو چيز وجود دارد ؛ يكى اينكه صورت در ذهن وجود دارد همين جور كه حكما گفته‌اند ؛ يكى هم اضافهء ميان ما و معلوم وجود دارد و علم همان اضافه است ولى صورت هم وجود دارد . آن طورى كه من به ياد دارم در مباحث المشرقية اينجور مىگويد ؛ در بعضى كتابهايش مطلب را به ترديد گذرانده است ؛ در بعضى كتابهايش به جزم گفته است كه علم جز اضافه چيزى نيست و اصلا جز اضافه هم چيزى در ذهن وجود ندارد ، ولى در بعضى جاها اعتراف كرده و گفته است كه در ذهن صورتى هست ولى يك اضافه‌اى هم ميان عالم و معلوم هست و ما مىگوييم كه علم عبارت از همان اضافه است . اين ديگر همان عقب نشينى مطلق است « 1 » .\r\nاز اين هم بگذريم و به دليل سوم بپردازيم .\r\n\r\nدليل سوم\r\nدليل سومى بر وجود ذهنى اقامه كرده‌اند كه ارزش اين دليل هم مثل دليل دوم است و فقط همان قول به اضافه را نفى مىكند و آن اين است كه مىگويند ذهن قدرت دارد كه يك حقيقتى را به صرافتش يعنى غير مخلوط با چيزى تعقل كند . در خارج ، ما شىء صرف نداريم « 2 » . اگر مثلا آهن را در نظر بگيريم ، ما در خارج آهن محض نداريم ؛ يك شيئى و يك جوهرى كه فقط آهن باشد و هيچ كيفيتى را نداشته باشد ، هيچ كميتى را نداشته باشد ، هيچ وضع و جهتى را نداشته باشد ، هيچ رابطه‌اى\r\n\r\n\r\n\r\n\r\n","description":"","footnote":"\r\n( 1 ) . - اينها هميشه اين قول به اضافه را ذكر مىكنند . اين مفهوم اضافه را كمى توضيح بدهيد كه منظورشان چيست .\r\nاستاد : اين مفهوم اضافه را اگر اجازه بدهيد ما در باب « معقولات ثانيه » كه عنقريب به آن مىرسيم ، در آنجا بيان كنيم .\r\n- بسيار خوب ؛ پس احتياج به توضيح هست ؟\r\nاستاد : بله ، احتياج به توضيح هست و اتفاقا بحث خيلى لازم و مهمى هم هست .\r\n( 2 ) . در كتاب فلسفهء هگل نوشته ستيس هم خيلى روى اين قضيه تكيه شده است .\r\n","page_name":" 250 ","page_number":250},
  {"content":"\r\n\r\nبا اشياء ديگر نداشته باشد ، ما چنين چيزى نداريم . آهن در خارج اگر يك جوهرى است ، جوهرى است با يك كيفيت معيّن و با يك كميت مشخص و اينكه مثلا در زير فلان جسم قرار گرفته و در بالاى فلان جسم ديگر واقع شده است و مثلا قوهء جاذبه چقدر روى آن اثر مىگذارد . در طبيعت ، اشياء هميشه به صورت مخلوط و به صورت مركب و متحد با اشياء ديگر وجود دارند ، ولى اين ذهن است كه قادر است اشياء را در عالم خودش تجريد كند . تجريدى كه در روانشناسى مىگويند همين است . ما يك تجريد داريم و يك تعميم . ذهن دو قدرت دارد : قدرت اول ذهن تعميم است ؛ و برهان دومى كه قبلا گفتيم بر پايهء همين مسألهء تعميم روانشناسى است ؛ يعنى ذهن قدرت دارد بر تعميم و بر اينكه به شىء ذهنى خصلت عموم و كليت بدهد . قدرت دوم ذهن قدرت تجريد است و اين برهان سوم بر همين اساس استوار است . قدرت تجريد اين است كه شىء را از آنچه كه در خارج محال است از آن جدا بشود جدا كنيم . مثلا ما در خارج عدد بدون معدود نداريم ؛ اگر در خارج پنج‌تايى باشد ، يك چيزى هست كه پنج‌تاست . ولى اين ذهن است كه عدد را از معدود جدا مىكند « 1 » . يا مثلا انسان را در نظر بگيريم . ما در خارج انسان مطلق نداريم . اگر انسان مطلق باشد همان انسان افلاطونى است كه آن هم در عالم مجردات وجود دارد ، در طبيعت وجود ندارد . اگر در خارج انسان هست انسانى است كه با كيفيت خاص و با كميت خاص و با اضافات خاص و با وضع خاص و با هزاران مشخصات وجود دارد كه هيچكدام در ماهيت انسانيتش دخالت ندارند .\r\nيكى انسان سفيد است ؛ ولى سفيدى جزء ماهيت انسان نيست . ديگرى انسان سياه است ؛ سياهى هم در انسانيت دخالت ندارد . اين يكى زرد است ، آن يكى پسر فلان كس است ، از نژاد فلان قبيله است . اينها هيچكدام در ماهيت انسانيت دخالت ندارد ولى انسان خارجى توأم با همهء اينهاست . اما ذهن قادر است انسان را در ذهن به صورت صرف تصور كند ؛ يعنى انسان را در نظر بگيرد بدون هيچيك از اين ضمائم . حالا ما مىگوييم آنجا كه ما انسان محض را تعقل مىكنيم\r\n\r\n\r\n\r\n\r\n","description":"","footnote":"\r\n( 1 ) . رياضيات را كه مىگويند نيمه مجرد است ، براى همين است كه ذهن اصلا خود عدد را در نظر مىآورد ، عدد تجريد شده از معدود را در نظر مىگيرد و احكام عدد را بر آن جارى مىكند و مثلا مىگويد پنج پنج تا مىشود بيست و پنج تا ؛ يعنى بدون اينكه هيچ ضرورتى داشته باشد كه ما يك معدودى را ( از قبيل انسان ، گردو و درخت ) در نظر بگيريم فقط خود عدد را در ذهن مىآوريم .\r\n","page_name":" 251 ","page_number":251},
  {"content":"\r\n\r\nآيا اين انسان محض در جايى هست كه ذهن ما او را در مىيابد و اشاره مىكند يا نه ؟\r\nانسان محض در خارج وجود ندارد كه بگوييد ذهن من با او اضافه پيدا مىكند و دريافتش اين است كه او را در خارج با اين اضافه دريافت مىكند . در خارج كه ما انسان صرف نداريم . پس انسان صرف در يك موطنى تحقق پيدا كرده است و چون آن موطن عالم خارج نيست پس عالم ذهن است . اين هم دليل سوم بر وجود ذهنى است كه حاجى در اين شعر بيان كرده است :\r\n صرف الحقيقة الّذى ما كثرا * من دون منضمّاتها العقل يرى \r\nيعنى صرف يك حقيقت مثل انسان را « الّذى ما كثرا » آن صرف حقيقتى كه هيچ كثرتى در او نيست يعنى واحد است ( كه مقصود از واحد يعنى تنها ، يعنى مجرد ، يعنى تجريد شده ) « من دون منضمّاتها » يعنى بدون ضمائمش ( كه در خارج بدون ضمائم نيست ) « العقل يرى » عقل مىبيند . پس انسان صرف بايد در يك موطنى وجود داشته باشد تا عقل او را ببيند و چون در خارج نيست پس در ذهن است « 1 » .\r\n\r\n\r\n\r\n\r\n","description":"","footnote":"\r\n( 1 ) . - چرا حاجى مىگويد : « صرف الحقيقة الذى » ؟ [ و نمىگويد : « صرف الحقيقة التى » ؟ 
  ] استاد : براى اينكه « الذى » صفت « صرف » است [ نه صفت « الحقيقة » 
  ] . خود حاجى هم در شرح مىگويد : « صرف الحقيقة الذى ما كثر » ( نه « الحقيقة التى ما كثرت » ) صرف حقيقت ، كه « صرفش » كثرت ندارد .\r\n- چه فرق اساسى ميان اين دليل سوم و آن دليل دوم هست ؟\r\nاستاد : احسنتم . اين همان ايرادى است كه حاجى در شرح ذكر مىكند . صاحب شوارق گفته است اين دو دليل يك دليل است و حتى گفته است كه هر سه دليل به يك دليل برمىگردد . حاجى جواب مىدهد كه نه ، دليل اول از راه تصور معدومات است يعنى ملاك دليل و ملاك اثبات « معدوم بودن شىء در خارج » است به اضافهء قاعدهء فرعيه كه بيانش را قبلا گفتيم و بعلاوه ، اين دليل از باب تصديقات است ، يعنى از طريق بحث در قضيه است كه ما قضيه‌اى داريم كه موضوع قضيه معدوم است و محمول قضيه براى موضوع ثابت مىشود و چون ثبوت شىء لشىء فرع ثبوت المثبت له ، پس مثبت له بايد وجود داشته باشد . پس دليل اول اساسا از باب تصديق و از باب قضيه است ولى در اين دو دليل ديگر اصلا بحث روى خود تصور است و بحث تصديق در ميان نيست . پس فرق ايندو با آن يكى روشن شد . خود ايندو هم با يكديگر فرق دارند ؛ يكى از راه تعميم است و يكى از راه تجريد ، به آن بيانى كه گفتيم ؛ يعنى يكى از مسلك كليت است و يكى از مسلك وحدت . اولى اين است كه ذهن ما اشيائى را با خصلت كليت درك مىكند و حال آنكه در خارج ، اشياء با خصلت كليت وجود ندارد . دومى اين است كه ذهن ما اشياء را با خصلت وحدت و به صورت تنها و بدون ضميمه و مجرد شده يعنى جدا شده تعقل مىكند\r\n","page_name":" 252 ","page_number":252},
  {"content":"\r\n\r\n\r\n\r\n\r\n\r\n","description":"","footnote":"\r\nو حال آنكه در خارج شىء تجريد شده و تنها و بدون ضميمه وجود ندارد .\r\n- آيا اين وحدت و تجرد به نحو تحليلى در كليت مندرج نيست ؟\r\nاستاد : يعنى چه « در كليت مندرج است » ؟\r\n- يعنى وقتى ما مىگوييم « كلى » يك بيان ديگرش اين است كه وحدت دارد و مجرد است .\r\nاستاد : نه ، وحدت غير از كليت است . درست است ، هر مفهوم واحدى را كه ما اينجور مىگوييم كلى هم هست و هر كلىاى واحد هم هست ، ولى مناط استدلال دوتاست .\r\nمناط استدلال در آنجا كليت است و مناط استدلال در اينجا وحدت است ؛ يعنى اگر كسى آمد و قائل شد كه كلى در خارج با صفت كليت وجود دارد برهان دوم ما ديگر قبول نيست . اگر كسى چنين حرفى زد برهان دوم ما باطل مىشود ولى برهان سوم ما بجاى خود باقى است .\r\n- برهان سوم ما اين است كه ما همان چيزى را كه در خارج وجود دارد ادراك مىكنيم و آن مىشود « صرف الحقيقة » .\r\nاستاد : نه ، آن كه در خارج است كه ديگر صرف الحقيقة نيست . اين ديگر يك مطلب مسلّم است كه آنچه در خارج وجود دارد همراه با ضميمه است . اين را ديگر كسى نمىتواند بگويد كه آنچه در خارج است بدون ضميمه است . در مورد « كلى » مىشود كسى اين حرف را بزند كه آنى كه در خارج است كلى است ولى نمىتواند بگويد آنى كه در خارج است هيچ ضميمه‌اى ندارد و مثلا اين انسانى كه در خارج و در طبيعت وجود دارد نه كيفيت دارد ، نه كميت ، نه وضع و نه جهت ؛ اين را كه ديگر هيچ كس نمىتواند بگويد .\r\n- بالاخره همين كه در خارج هست باز او را كلى نمىكند [ يعنى همين كه او در خارج است او را از كليت خارج مىكند 
  ] .\r\nاستاد : من نمىگويم كلى است ، بلكه مىگويم حالا اگر شما فرض كنيد . آخر شما مىخواهيد بگوييد برهانها يكى است . من مىخواهم بگويم برهانها يكى نيست ، مناطها جداست ، طورى است كه از يكديگر قابل تفكيك‌اند ؛ يعنى ممكن است كسى آن را قائل باشد ولى اين را ديگر نتواند قائل باشد .\r\n- شما در يك مقاله‌اى نوشته‌ايد كه فلسفه كارش تكثير براهين است .\r\nاستاد : يك بخش كارهايش همين است . بله ، همين طور است . يكى از كارهاى فلاسفه اين است كه برهانها را از زاويه‌هاى مختلف مىآورند و اين براى اين است كه ممكن است يك ذهن روى يك طريق خيلى قانع نشود ولى از طريق ديگر قانع بشود . مثلا در باب تسلسل آنهايى كه بر بطلان تسلسل برهان اقامه مىكنند از راههاى مختلف آمده‌اند و برهانهاى متعدد آورده‌اند و بسا هست كه براى بعضى اذهان يك برهان قانع كننده‌تر باشد و براى بعضى ديگر برهان ديگر ، چون تصور اينها مختلف است . يكى تصور اين برهان برايش روشنتر است ، يكى تصور برهان ديگر برايش روشنتر است ، يكى تصور آن برهان سوم برايش روشنتر است . در رياضيات هم همين كار را مىكنند . مثلا خواجه و امثال خواجه در شرح اقليدس و كتابهاى ديگر ، در خيلى جاها هنرشان فقط اين جهت بوده است كه اگر مثلا اقليدس براى يك قضيهء اقليدسى يك برهان ذكر كرده است اينها\r\n","page_name":" 253 ","page_number":253},
  {"content":"\r\n\r\nتا اينجا ما فعلا اين سه برهانى را كه حاجى در اينجا آورده است ذكر كرديم . ما الآن ديگر از نظر براهينى كه حاجى آورده است كارى نداريم . يك بحث ديگرى داريم راجع به ساير براهينى كه در اين باره اقامه شده است . مثلا شيخ اشراق برهانى اقامه كرده است . بايد ببينيم آن برهان چيست ؛ و همچنين ببينيم كه از مطاوى كلمات شيخ ( و الّا شيخ كه در مقام اين بحث نبوده است ) و از كلمات صدر المتألّهين و خواجه و امثال اينها آيا براهين ديگرى مىشود اقامه كرد كه ارزش آن براهين بيش از ارزش اين سه برهان حاجى باشد كه حتى قول به شبح را هم نفى كند يا نه . اين بحث باشد براى درس بعد .\r\n\r\n\r\n\r\n\r\n","description":"","footnote":"\r\nمثلا ده برهان از راههاى مختلف اقامه كرده‌اند .\r\n","page_name":" 254 ","page_number":254},
  {"content":"\r\n\r\n\r\n3 . ادلّهء وجود ذهنى\r\nادلّهء وجود ذهنى را طبق آنچه كه حاجى ذكر كرده است بحث كرديم و گذشتيم .\r\nبعد گفتيم كه در اينجا يك بحثى هست و آن بحث اين است كه آيا اين ادلّه براى اثبات وجود ذهنى به همين معناست كه فلاسفه مدعى هستند كه ماهيت اشياء در ذهن پيدا مىشود ، يا اينكه اين ادله از اول براى اثبات اين مدعا آورده نشده است ؟\r\nحاجى مطلب را به شكلى آورده است كه اين سه دليل را براى اثبات همان مدعاى حكما كافى مىداند نه فقط براى نفى قول به اضافه . اما مطابق آن تاريخچه‌اى كه ما عرض كرديم اين ادلّه بيشتر براى همان نفى قول به اضافه آورده شده است ؛ يعنى فقط براى اثبات اين است كه در ذهن چيزى وجود دارد ، صرف يك اضافه و نسبتى ميان عالم و معلوم نيست كه يك كيفيت يا شبه كيفيتى در ذهن وجود پيدا نكرده باشد ؛ و لهذا از راه معدوم بودن معلوم در خارج كه در ذهن موجود مىشود ، و از راه جزئى بودنش در خارج كه در ذهن خصلت كلى پيدا مىكند ، و از راه مخلوط بودنش در خارج كه در ذهن حالت صرافت پيدا مىكند ، اقامهء برهان نموده‌اند و مىگويند وقتى ما اشياء را با اين حالت درك مىكنيم و انطباقى با خارج ندارد پس اين دليل بر اين است كه در ذهن يك چيزى وجود پيدا كرده است و تنها يك نسبت محض ميان عالم و معلوم نيست ؛ كه در اين جلسه ديگر در اين جهت بحثى نيست ؛\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nيعنى براى ما هم الآن ديگر ترديدى در اين جهت نيست كه بگوييم آيا اصلا در ذهن چيزى وجود پيدا مىكند يا نه . قطعا چيزى وجود پيدا مىكند اما اينكه آيا مدعاى خود فلاسفه را كه مىگويند آنچه كه در ذهن وجود پيدا مىكند رابطه‌اش با شىء خارجى رابطهء ماهوى است ، با همين ادلّه مىشود ثابت كرد يا نه ، محل اشكال است .\r\nبا اينكه اين مطلب محل اشكال است ولى اصل مدعا محل اشكال نيست ؛ يعنى اين را ما از غير آقاى طباطبائى نشنيديم و شايد ايشان اول بار متوجه همين نكته شده بودند ( و بعد هم كه ما از نظر تاريخى تحقيق كرديم ديديم قضيه از همين قرار است ) كه حكما اصل مدعا را مسلّم گرفته‌اند و بعد رفته‌اند دنبال نفى قول به اضافه .\r\nشيخ اشراق يك برهان اقامه كرده است بر مدعا كه همان برهان او براى اثبات مدعاى حكما كافى است . آقاى طباطبائى مىگويند حكما اصل مطلب را مفروض گرفته‌اند ، بعد رفته‌اند دنبال نفى قول به اضافه .\r\n\r\nبرهان شيخ اشراق\r\nبرهانى كه شيخ اشراق ، هم در كتاب حكمة الاشراق و هم در كتابهاى ديگرش آورده است و تقريبا مىشود آن را يك برهان تنبيهى دانست به اين شكل است كه مىگويد « 1 » : بدون شك ما در بين حالاتى كه حضورا احساس مىكنيم يك حالتى را در ضمير خود احساس مىكنيم كه نام اين حالت را « ادراك » مىگذاريم ؛ يعنى اگر حالتى را احساس مىكنيم به نام درد ، حالتى را احساس مىكنيم به نام لذت ، حالتى را احساس مىكنيم به نام ترس ، يك حالتى را هم در خودمان احساس مىكنيم كه آن را مىگوييم ادراك اشياء در خارج . اين را چگونه بايد تحليل كرد ؟ مىگويد در اثر اين ادراك بدون شك يك تغيير حالتى در ما پيدا مىشود . مثلا فرض كنيد ( مثال\r\n\r\n\r\n\r\n\r\n","description":"","footnote":"\r\n( 1 ) . [ عبارت شيخ اشراق كه در ضابط دوم از مقالهء اول از بخش اول ( يعنى بخش منطق ) از كتاب حكمة الاشراق آمده است چنين است : « الضابط الثانى هو أن الشىء الغايب عنك اذا ادركته فانما ادراكه - على ما يليق بهذا الموضع - هو بحصول مثال حقيقته فيك . فان الشىء الغايب ذاته اذا علمته ان لم يحصل منه أثر فيك فاستوى حالتا ما قبل العلم و ما بعده و ان حصل منه اثر فيك و لم يطابق فما علمته كما هو ، فلابد من المطابقة من جهة ما علمت ، فالاثر الذى فيك مثاله . » ( رك . مصنفات شيخ اشراق ، ج 2 / ص 15 ، و يا رجوع كنيد به ترجمهء حكمة الاشراق چاپ دانشگاه تهران ، ص 24 ) . 
  ]\r\n","page_name":" 256 ","page_number":256},
  {"content":"\r\n\r\nرا من مىگويم ) اگر ما تا حالا نرفته بوديم به اروپا و براى اولين بار مىرويم به اروپا بر مىگرديم در خودمان احساس يك تغيير حالت مىكنيم ، مىبينيم كه چيزهايى را مىدانيم كه قبلا نمىدانستيم . اصل تغيير وضع خودمان بدون شك از وجدانيات است كه ما احساس مىكنيم . او مىگويد اين تغيير به يكى از اين دو صورت است : يا از ما چيزى كم شده است و يا بر ما چيزى افزوده شده است . مىگويد اين جاى بحث نيست كه چيزى از ما كم نشده است . ما وقتى كه رفتيم آنجا و چيزهايى را ديديم الآن يك چيزهايى را داريم كه قبلا نداشتيم . البته بعضىها بيشتر احساس مىكنند كه اگر كسى بخواهد لجاجت كند حتى اين مطلب را اثبات كنند ، ولى احتياج به اثبات ندارد . اين مطلب بديهى است كه بر ما چيزهايى افزوده شده است . پس چيزهايى بر ما افزوده شده است و حالتى در ما پديد آمده است كه نام آن را گذاشته‌ايم « علم » و « ادراك » ؛ مىگوييم مثلا انگلستان را ديديم ، انگلستان را ادراك كرديم .\r\nبعد مىگويد چه رابطه‌اى هست ميان آنچه كه ما ادراك مىكنيم با آنچه كه در واقع وجود دارد ؟ يا اساسا واقعيتى وجود ندارد و ذهن ما خلق مىكند و يا واقعيتى وجود دارد ولى آن به گونه‌اى وجود دارد و ما به گونه‌اى ديگر درك مىكنيم ؛ [ هيچيك از اينها علم نيست 
  ] . شيخ اشراق در اينجا به همين يك نكته قناعت كرده و مىگويد اگر واقعيتى نباشد پس علم مساوى است با جهل ؛ يعنى تمام علمهاى ما جهل مركب است ؛ يعنى علم هيچ است ، كه اين همان حرف سوفسطائيهاست . تقريبا مىخواهند بگويند به اينجا كه برسيم ما جز به بداهت مطلب به چيز ديگرى نمىتوانيم تكيه داشته باشيم . و همچنين اگر بگوييم آنچه كه در خارج وجود دارد به گونه‌اى است غير از آنچه كه ما ادراك مىكنيم ، يعنى ذهن ما اشياء را به شكلى درك مىكند ولى خارج ممكن است به شكل ديگر باشد « 1 » ؛ باز مىگويد معناى اين حرف بطلان معرفت است ، بطلان علم است ؛ يعنى انسان علمش با جهلش مساوى است ، يعنى ديگر علم در عالم وجود ندارد . ما يا بايد قائل به علم و معرفت و شناخت بشويم يا بايد از اصل ، معرفت و شناخت را منكر بشويم ؛ حد وسط در كار\r\n\r\n\r\n\r\n\r\n","description":"","footnote":"\r\n( 1 ) . - اين همان حرف كانت است .\r\nاستاد : بله ، و حرف خيلىهاى ديگر هم همين است .\r\n","page_name":" 257 ","page_number":257},
  {"content":"\r\n\r\nنيست . اگر ما بخواهيم قائل به علم و معرفت و شناخت بشويم و بگوييم شناختى در عالم وجود دارد بايد قبول كنيم كه آنچه ما ادراك مىكنيم همان است كه در خارج وجود دارد و اگر ما خدشه‌اى بر اين مطلب وارد كنيم بايد باب علم و معرفت و شناخت را به طور كلى منسد كنيم . اينكه بگوييم مطابق نيست ولى در عين حال شناخت هست ، اينها با همديگر متضاد و متناقض است .\r\nپس حرف شيخ اشراق اين است كه اصلا صدق اين لغت علم و ادراك مرادف است با انطباق آنچه كه در ذهن است با آنچه كه در خارج است ، و الّا علم و ادراك فقط لفظ است و با نقطهء مقابلش كه جهل است على السويه است . اين ، حرفى است كه شيخ اشراق گفته است و ملاصدرا هم در تعليقات حكمة الاشراق مىگويد كه ما اين بيان را جز در كلمات اين شيخ در كلمات كس ديگر نديده‌ايم ؛ يعنى معلوم مىشود كه اين حرف از مختصات شيخ اشراق بوده است و كس ديگر نگفته است . خود ملاصدرا هم در تعليقهء حكمة الاشراق يك بيان ديگرى مىخواهد براى اين مطلب بكند كه من اخيرا فرصت نكردم آن را ببينم و آن وقتى هم كه ديده بودم گويا نظرم را خيلى جلب نكرده بوده كه حالا چيزى يادم باشد .\r\n\r\nنظر علامهء طباطبائى\r\nاين ، حرف شيخ اشراق بود . آقاى طباطبائى مدعى هستند كه اين حرف شيخ اشراق حرفى است كه براى همهء حكما يك امر مفروض و مسلّم بوده است ؛ يعنى حرفى است كه بيانش را شيخ اشراق كرده است و الّا اين امر براى همهء حكما يك امر مسلّمى بوده است كه اصلا نفس ادراك و نفس علم ( در مقابل جهل ) مساوى با اين است ؛ يعنى اين يك فرضيه در باب علم و ادراك نيست كه علم و ادراك علم و ادراك باشد ولى در عين حال مطابق با واقع نباشد . پس اولين حرفى كه فيلسوف با سوفسطائى دارد در همين جاست كه آيا اساسا علم و ادراكى در عالم وجود دارد كه اين مساوى است با « مطابق بودن » و يا اساسا علم و ادراكى وجود ندارد كه اين همان تساوى علم و جهل است ؟ ديگر حد وسطى اينجا در كار نيست « 1 » . مسأله را از\r\n\r\n\r\n\r\n\r\n","description":"","footnote":"\r\n( 1 ) . - در « مناط صدق در قضايا » هم كه مىگويند مطابقت با واقع است .\r\n","page_name":" 258 ","page_number":258},
  {"content":"\r\n\r\nاول جز به همين شكل نمىتوانيم طرح كنيم كه آيا اساسا علم و ادراك براى انسان وجود دارد يا اصلا علم و ادراك براى انسان وجود ندارد و هر چه هست جهل مركب است ؟ و بلكه حتى به تعبير ديگرى كه خود آقاى طباطبائى در اصول فلسفه بيان كرده‌اند حتى جهل مركب هم براى انسان وجود ندارد ؛ از جهل مركب هم بدتر است ؛ چرا ؟ چون هر جهل مركبى در واقع يك علمى است كه براى خودش مصداقى دارد و وقتى تطبيق مىشود به غير مصداق خودش مىشود جهل مركب ؛ يعنى باز هر جهل مركبى خاصيت علم را دارد ، از يك واقعيتى حكايت مىكند ، براى آن واقعيت خودش علم است ولى از نظر تطبيقش به اين مورد جهل مركب است . مثلا فرض كنيد كه امروز روز سيزدهم ماه تير است . من اگر يقين دارم كه امروز پانزدهم تير است اين باز يك علم است براى من ؛ يعنى من تصورى از ماه تير دارم كه اين تصور با موضوع خودش قابل انطباق است ؛ تصورى از عدد پانزده دارم كه اين عدد يك حقيقتى است كه براى خودش مصداق دارد ؛ تصورى از لغت « امروز » ( روزى كه در آن هستم ) دارم كه اين تصور باز براى مصداق خودش درست است . ولى اينها را كه با يكديگر تركيب مىكنم وقتى كه مىخواهم منطبق بكنم اشتباه مىكنم . در تطبيقش اشتباه كرده‌ام ؛ يعنى اينطور نيست كه وقتى من مىگويم : « امروز پانزدهم ماه تير است » اصلا اين تصور من از ماه تير جهل مركب است ، تصور من از عدد پانزده جهل مركب است ، تصور من از « امروز » جهل مركب است ؛ [ بلكه 
  ] جهل مركب هميشه در مرحلهء تصديق پيدا مىشود ؛ در مرحلهء تصور يعنى در مرحلهء وجود ذهنى هيچ خطايى نيست . خطا در مرحلهء تصديق است و خطا در تصديق‌ها از اين جهت است كه انسان يك چيزى را از خودش مىگيرد و بجاى ديگر منتقل مىكند . اين است كه مىگويند همهء خطاهاى ذهن نسبى است ( اين مطلب را ايشان در اصول فلسفه خوب\r\n\r\n\r\n\r\n\r\n","description":"","footnote":"\r\nاستاد : بله .\r\n- پس اين چطور مىشود ؟\r\nاستاد : حالا آن در باب تصديقات است ، اين در باب تصورات است .\r\n- مطابق نظر آقاى طباطبائى خارج نمايى و واقع نمايى در مفهوم علم ، تحليلى است .\r\nاستاد : بله ، تحليلى است ؛ يعنى اساسا در باب علم فرض ندارد كه علم باشد ولى به گونه ديگر باشد .\r\n","page_name":" 259 ","page_number":259},
  {"content":"\r\n\r\nبحث كرده‌اند ) يعنى هيچ خطاى مطلق وجود ندارد ؛ محال است براى ذهن خطاى مطلق باشد ، كه اين شعر را به همين مناسبت در اين باب آورده‌اند :\r\n بر حرف هيچ كس منه انگشت اعتراض * آن نيست كلك صنع كه خط خطا كشد « 1 » \r\nهر خطايى را كه ما فكر مىكنيم از باب اين است كه يك شىء را از جاى خودش برداشته‌ايم و به جاى ديگر گذاشته‌ايم ، نه چيزى كه جا ندارد « 2 » . يك اصلى است كه ايشان دارند ، كه مىگويند هر علم حصولى مسبوق به يك علم حضورى است « 3 » ؛\r\n\r\n\r\n\r\n\r\n","description":"","footnote":"\r\n( 1 ) . [ رجوع شود به اصول فلسفه و روش رئاليسم ، اواخر مقالهء چهارم . 
  ]\r\n( 2 ) . - و اگر چنين چيزى هم باشد تصور بسيط نمىتواند باشد .\r\nاستاد : اساسا نمىتواند باشد .\r\n- مثلا تصور غول يك چيزى است كه ما بازاء ندارد ، ولى . . .\r\nاستاد : نه ، اين هم اجزائش ما بازاء دارد .\r\n- بله ، اجزائش ما بازاء دارد .\r\nاستاد : اساسا محال است ذهن بتواند صورتى را خلق كند كه اين صورت هيچ ما بازائى نداشته باشد .\r\n( 3 ) . آقاى طباطبائى يك سلسله حرفهاى مخصوص به خود دارد و اين هم يكى از آنهاست .\r\nگو اينكه اين نظريات خاص ايشان هم مستنتج از حرفهاى گذشتگان است ولى مستنتج به معناى مرحلهء پيشرفته‌تر است .\r\n- اينكه فرموديد هر علم حصولى به يك علم حضورى برمىگردد مىخواستيم ببينم كه آيا از همين جا نيست كه آقاى طباطبائى مىخواهند مسألهء آمپريسم - راسيوناليسم را حل كنند به اين معنى كه اين مفاهيم ابتدا از حضور برخاسته است ؟\r\nاستاد : اصلا اين همان مطلب است ، نه اينكه مىخواهند آن مسأله را از اين طريق حل كنند .\r\n- يعنى اين جمله كليد اين بحث است .\r\nاستاد : بله ، اين مطلب همين است . البته اصول اين مطلب را قدما هم هميشه مىگفتند .\r\nقدماى ما اين مطلبى را كه لاك و امثال او آمدند گفتند كه هيچ چيزى در عقل نيست الا اينكه قبلا در حس بوده است ، هميشه مىگفتند . قدما - از قبيل ارسطو كه مىگفتند :\r\n« من فقد حسا فقد علما » همين مطلب را گفته‌اند ؛ تفاوت فقط در اين جهت است كه نظريهء حسيون اروپا كه مىگويند هر چه در عقل است قبلا در حس وجود داشته است محدود به اين جهت است كه هر چه كه از ناحيهء حس به طور مستقيم به ذهن مىآيد حداكثر كارى را كه عقل مىتواند روى آنها بكند اين است كه به آنها كليت و تعميم مىدهد و قبلا گفتيم كه تازه براى خود كليت هم شأنى قائل نيستند و مىگويند كلى همان جزئى است كه ساييده\r\n","page_name":" 260 ","page_number":260},
  {"content":"\r\n\r\n\r\n\r\n\r\n\r\n","description":"","footnote":"\r\nشده و كوچك شده است . به هر حال نظر آنها اين است كه آنچه در عقل است همان چيزى است كه مستقيما از حس رسيده است . ولى امثال كانت مىگويند خير ، بعضى چيزها مستقيما از حس رسيده است كه آنها ماده‌هاى ادراك و شناخت است و بعضى چيزهاى ديگر اصلا به حس ارتباط ندارد ، اينها چيزهايى است كه هميشه همراه ذهن است يعنى ساختمان خود عقل همين است ، از وقتى كه انسان آفريده شده است با عقل انسان همراه بوده است . حسيون مىگويند همه چيز مستقيما از حس آمده است ولى كانت مىگويد بعضى چيزها مستقيما از حس آمده است و بعضى چيزهاى ديگر مربوط به خود ساختمان ذهن است . اما حرف حكماى اسلامى اين است كه آنچه در عقل است قبلا در حس بوده است و از آنجا وارد عقل مىشود يا به طور مستقيم يا به طور غير مستقيم ( و حال آنكه حرف لاك و امثال او اين است كه آنچه در عقل است همان صورتهاست كه در حس بوده و به طور مستقيم به آنجا رفته است ) . آنهايى كه به طور مستقيم رفته است همانهايى است كه « معقولات اوليه » نام دارد و آنهايى كه به طور غير مستقيم رفته است عبارت است از « معقولات ثانيه » يا « انتزاعيات » . پس مىگويند عقل ، هم قدرت ساختن مفهوم دارد و هم ندارد . قدرت ساختن مفهوم به طور ابتدا به ساكن ندارد ؛ قدرت ساختن مفهوم به معناى اينكه عين صورت اولى را تعميم بدهد ( كه امثال لاك هم به آن قائل هستند ) دارد ؛ قدرت ساختن مفهوم به معناى اينكه يك مفهوم را پايه قرار بدهد و از آن ، مفهوم ديگرى را بسازد ، دارد ؛ يعنى اول يك مفهوم را كلى مىكند ، بعد كه كلى كرد از آن يك مفهوم ديگر انتزاع مىكند .\r\n- يعنى نوعيت و جنسيت .\r\nاستاد : البته نوعيت و جنسيت كه معقول ثانى منطقى است . بحث ما فعلا در نوع ديگرى از معقولات ثانيه است كه آنها را معقولات ثانيهء فلسفى مىنامند . البته اين مطلب را در بحث معقولات ثانيه هم طرح مىكنيم .\r\nبنابراين ذهن قدرت ندارد يك مفهومى را بسازد كه مصداقش را نه مستقيما به وسيلهء حواس ظاهرى يا باطنى گرفته است و نه به كمك آنچه كه مستقيما به وسيلهء حواس ظاهرى يا باطنى گرفته شده است .\r\n- و اگر [ حكماى اسلامى 
  ] براى عقل يك طور ديگرى غير از حس قائلند به علت اينهمه قدرتى است كه در ساختن مفاهيم غير مستقيم دارد .\r\nاستاد : بله ، و اساسا آنچه كه از نظر اينها ذهن را فوق العاده غنى مىكند تنها مسألهء تعميم و كليت نيست كه همان فراورده‌هاى حس را تعميم بدهد و كليت بدهد . اصول و پايه‌هاى فكر ، آن دستهء دومند كه معقولات ثانيه هستند . آنها هستند كه اصول اوليهء فكر انسانند .\r\nمثلا « انسان » يك مفهوم كلى است كه حس ، جزئى آن را درك كرده و عقل آن را كلى كرده است . اين از نظر اصول فكرى ارزش چندان زيادى ندارد ؛ يعنى اگر انسان مفهوم « انسان » در ذهنش نبود باز مىتوانست فكر كند . مفهوم « سنگ » هم اگر در ذهن ما نبود باز مىتوانستيم فكر كنيم . فيروزه ، طلا ، دريا ، آب ، زمين ، آسمان ، همه همين‌طورند . اما اگر ما از هستى و نيستى تصورى نمىداشتيم نمىتوانستيم فكر كنيم . اگر از ضرورت و\r\n","page_name":" 261 ","page_number":261},
  {"content":"\r\n\r\n\r\n\r\n\r\n\r\n","description":"","footnote":"\r\nامتناع تصورى نمىداشتيم نمىتوانستيم فكر كنيم و نمىتوانستيم علم داشته باشيم .\r\n- و اينها چيزهايى هم نيست كه به اين صورت ما بازاء خارجى داشته باشد .\r\nاستاد : بله ، ما بازاء خارجى به طورى كه بگوييم آقا من اين ضرورت را به چشم خودم ديدم ، به گوشم شنيدم ، با لامسه‌ام لمس كردم ، ندارد . در عين حال اينها را هم ذهن از همانهايى كه به طور مستقيم از حس گرفته‌ايد انتزاع كرده است . حالا اينكه كيفيت انتزاعش چيست ، قدمهايى كه در اين راه برداشته شده است فقط همان قدمهايى است كه اصول فلسفه برداشته است و فلاسفه هم كمتر بحث كرده‌اند ، ولى به هر حال اينها از نظر فلاسفه مفاهيم انتزاعى است .\r\n- اين همان « من فقد حسا فقد علما » است .\r\nاستاد : اين حرف درست است .\r\n- اگر تمام حواس از كسى مسلوب بشود ديگر تعقل هم نمىتواند بكند .\r\nاستاد : ديگر هيچ چيز نيست ؛ بله ، اگر تمام حواس را از انسان بگيرند قدرت تعقل هم از او گرفته مىشود . منتها قهرا حواس درونى انسان بجاى خود باقى است . اگر ما انسان را همان انسان معلق در فضاى بوعلى فرض كنيم يعنى حتى حواس درونىاش را هم از او بگيريم كه نه احساس درد بكند ، نه احساس لذت بكند ، نه احساس ترس بكند ، اين ديگر فكر نمىتواند بكند . او خودش را درك مىكند ولى اصلا نمىتواند فكر كند .\r\n- بر عكس هم هست . به قول لايب نيتس و كانت ، ذهن هم اگر نباشد باز انسان نمىتواند فكر كند .\r\nاستاد : مىدانم كه اگر ذهن نباشد انسان نمىتواند فكر كند ؛ ما مىگوييم ذهن اگر نباشد انسان نمىتواند فكر كند ، ولى از اين جهت است كه ذهن عامل فكر كننده است .\r\n- يعنى يك چيزى هست .\r\nاستاد : نه ، ذهن به عنوان اينكه عامل فكر كننده است يا به عنوان اينكه قسمتى از سرمايه‌هاى فكر را از خود خلق مىكند . حرف كانت و امثال كانت اين است كه ذهن قسمتى از سرمايه‌هاى فكرى را ابتدا به ساكن از خود مىآفريند . مثلا در خارج اصلا اثرى از زمان و مكان نيست .\r\n- حالا درست است كه از بحث يك مقدارى دور افتاده‌ايم ولى اينجا من اين سؤال را از حضورتان بپرسم كه وقتى مىفرماييد ذهن مفاهيمى مثل ضرورت و امتناع و ساير چيزها را در عين حال كه در خارج ما بازاء به اين صورت ندارند از خودش مىآفريند ، سؤالى كه اينجا پيش مىآيد اين است كه پس ديگر مطابقت در علم چه مىشود ؟ چون علم را كه شيخ اشراق به بيانى كه فرموديد مىگويد اصل واقعيتش واقع نمايى و خارج نمايى است . حال اگر اين گونه مفاهيم مابازاء خارجى نداشته باشند تكليف اين مطلب چه مىشود ؟\r\nاستاد : ما در آينده به اين مطالب مىرسيم و بحث مىكنيم . امور انتزاعى صدقشان به صدق منشأ انتزاعشان است . ما در آينده كه به اين مطالب برسيم خواهيم ديد كه همهء اينها ( ضرورت و امتناع و ساير چيزها ) از همان علم حضورى اخذ مىشود . ضرورت از وجود انتزاع مىشود ، و امتناع از نقطهء مقابل وجود يعنى عدم انتزاع مىشود ، و امكان از ماهيت\r\n","page_name":" 262 ","page_number":262},
  {"content":"\r\n\r\nيعنى هر صورتى كه شما از شيئى داريد قبلا ذهن به يك واقعيتى رسيده و آن واقعيت را حضورا درك كرده است و از آن واقعيت كه حضورا به آن اتصال پيدا كرده عكسبردارى كرده است ؛ يعنى امكان ندارد ذهن اين قدرت را داشته باشد كه از يك معدوم مطلق عكسبردارى كند . همانطور كه اگر در آيينه تصويرى بيفتد يك چيزى در مقابل اين آيينه قرار گرفته است و آيينه نمىتواند صورتى را كه اساسا وجود ندارد از خود اختراع كند ، ذهن هم نمىتواند يك صورتى را از پيش خود اختراع كند « 1 » .\r\n\r\n\r\n\r\n\r\n","description":"","footnote":"\r\nانتزاع مىشود . اين بحثها را بعد كه برسيم مطرح مىكنيم ، چون اكنون بحث وجود ذهنى را مىكنيم .\r\n- و اين بحث در مورد بقيهء مفاهيم هم جارى است .\r\nاستاد : بله ، در مورد ساير مفاهيم هم جارى است و اينها خيلى بحثهاى خوبى هم هست .\r\nعجالتا خواستم بگويم پس ما در اينجا سه نظريه داريم :\r\n1 . نظريه اول اين است كه مفاهيم يعنى معانىاى كه در ذهن ما هست بر دو قسم‌اند :\r\nبعضىها از حس رسيده‌اند و بعضىها جزء ساختمان عقلند و هيچ ربطى به فراورده‌هاى حس ندارند ؛ اينها براى خودشان هستند ، آنها هم براى خودشان ؛ آنها از خارج مىآيند ، اينها هم در خود ذهن هستند ؛ بعد اينها با هم توأم مىشوند و از تركيب اينها معرفت و شناخت به وجود مىآيد .\r\n2 . نظريهء ديگر اين است كه نه ، هر چه در ذهن است همانى است كه مستقيما از حس آمده است ؛ عقل و ذهن ما فقط مثل يك حوضى است كه از اين نهرها آب در آن ريخته مىشود . هر چه ريخته مىشود در آنجا ، عقل جز پس و پيش كردن آنها ، فصل و وصل كردن آنها ، تجزيه و تركيب آنها كارى نمىتواند بكند و حداكثر كار او اين است كه تعميم بدهد ؛ ديگر بيشتر از اين كارى نمىكند .\r\n3 . نظريهء سوم اين است كه هيچيك از اينها جزء ساختمان خود ذهن نيست ، ولى كار عقل هم محدود به اينكه فراورده‌هاى حس را تجزيه و تركيب كند و همواره فقط ميان آنها رابطه برقرار كند نيست ، بلكه مىتواند از اينها يك سلسله معانى جديد انتزاع كند ( كه آن وقت اين سؤال مطرح مىشود كه كيفيت انتزاع چگونه است ) . آن وقت بنابراين نظريه سرمايه‌هاى ذهن دو دسته معانى مىشود : معانى دست اول كه آنها را مىگوييم « معقولات اوليه » و معانى دست دوم يا « معقولات ثانيه » يعنى معانىاى كه از معقولات اوليه انتزاع شده‌اند كه اگر اين معقولات اوليه نبود ، اين معقولات ثانيه هم نبود . تمام آن مقولاتى را كه كانت در مرحلهء دوم شناخت ( مرحلهء فاهمه ) ساخته‌هاى ذهن مىداند اينها معقولات ثانيه مىدانند ، يعنى مىگويند اينها معقولات دست دوم است ، يعنى اينها معقولاتى است كه ذهن ساخته است ولى از معقولات دست اول گرفته است . اگر معقولات دست اول نمىبود ذهن نمىتوانست اينها را از پيش خود بسازد .\r\n( 1 ) . - پس چطور آمده‌اند تفكيك كرده‌اند بين اعتبارى نفس الامرى و اعتبارى وهمى ؟\r\n","page_name":" 263 ","page_number":263},
  {"content":"\r\n\r\n\r\n\r\n\r\n\r\n","description":"","footnote":"\r\nاستاد : همهء اعتباريات هم بر مىگردد به حقايق . بحثى كه آقاى طباطبائى در مقالهء اعتباريات كتاب اصول فلسفه كرده‌اند - كه از شاهكارهاى آقاى طباطبائى همين بحث مقالهء اعتباريات ايشان است كه تقريبا شالودهء علم اصول را هم زيرورو مىكند - اين است كه مىگويند تمام اعتباريات اقتباس از حقايق است به اين معنى كه انسان اين حقيقت را مجازا در جاى ديگر به كار مىبرد . ايشان مىگويد روح تمام اعتبارات مجاز است . مثلا وقتى شما مىگوييد « رأيت اسدا يرمى » شما تصورى از شير داريد با آن خصوصياتش ، با آن هيبت و عظمت و شجاعتش كه اين شير خودش مصداق واقعى دارد كه همان حيوان بيابانى است ؛ آن وقت مىآييد همين تصورى را كه از اسد داريد روى انسان مىخوابانيد . معناى مجاز همين است . ما مىگوييم مجاز استعمال لفظ است در غير ما وضع له . هميشه اين جور مىگفته‌اند كه لفظ را از جاى خودش برمىداريم و در غير ما وضع له استعمال مىكنيم . سكّاكى در اينجا يك نظريهء بسيار دقيق روانشناسانه دارد كه ديگر بعد از او محققين پذيرفتند . سكاكى گفت اين حرف اشتباه است كه بگوييم مجاز استعمال لفظ است در غير ما وضع له . مجاز استعمال لفظ در غير ما وضع له نيست . اينطور نيست كه ما فقط لفظ را برداشته‌ايم و در غير مورد خودش استعمال كرده‌ايم ، بلكه لفظ را با معنايش برداشته‌ايم و در اينجا آورده‌ايم . او گفت هر استعاره‌اى فرد ادعائى است ؛ يعنى وقتى من مىگويم « رأيت اسدا يرمى » نه اين است كه اسد را از معناى خودش تخليه كرده‌ام و فقط لفظ « اسد » را آورده‌ام روى زيد ، مثل لباسى كه از تن كسى بكنند بعد با آن ، تن كس ديگر را بپوشانند ؛ نه ، اگر آن طور باشد كه اصلا لفظى ندارد . لطفش به اين است كه اين ، حقيقت ادعائى است ؛ يعنى لفظ اسد را با همان تصورى كه از معناى اين لفظ دارم آورده‌ام و زيد را مصداق معنى لفظ قرار داده‌ام ؛ نه اينكه لفظ را از معنايش جدا كرده‌ام و فقط لفظ را آورده‌ام در اينجا . بعد هم مىگويد حسن و زيبايى و لطافت و فصاحت و بلاغت همين است كه يك فرد را به طور ادعا مصداق يك معنى قرار مىدهم نه اينكه لفظ آن معنا را برمىدارم و روى اين به كار مىبرم ؛ كه آقاى بروجردى به دنبال همين حرف سكاكى بود كه مىگفت انسان در استعاره يك جمله را بجاى دو جمله به كار مىبرد . مثلا وقتى شما مىگوييد « رأيت اسدا يرمى » ؛ اين به منزلهء اين است كه اول گفته‌ايد « زيد اسد » و بعد گفته‌ايد « رأيت هذا الاسد يرمى » ؛ يعنى در اينجا دو معنى را القاء كرده‌ايد ؛ اول آمده‌ايد اين را مصداق او قرار داده‌ايد ، بعد گفته‌ايد او را ديدم كه تير پرتاب مىكرد .\r\nمنتها اگر انسان آن كار را بكند ديگر از لطفش مىافتد ؛ لطفش به اين است كه بگويد :\r\n« رأيت اسدا يرمى » .\r\nبه هر حال ايشان ( علامه طباطبائى ) به طور كلى مىگويد تمام اعتباريات از حقايق اخذ شده است . مثلا مالكيت يك امرى است اعتبارى . مالكيت اجتماعى امرى اعتبارى است . مگر بشر قدرت دارد كه مفهوم مالكيت را به طور ابتدا به ساكن خلق كند ؟ ! اصلا ذهن چنين قدرتى ندارد . ذهن صورتساز است ، عكسبردار است . ذهن تا حقيقت مالكيت را در جايى ديگر درك نكرده باشد نمىتواند مفهوم مالكيت اعتبارى را بسازد .\r\nحقيقت مالكيت اين است كه يك شىء به تمام وجوده متعلق به وجود ديگر باشد . ذهن\r\n","page_name":" 264 ","page_number":264},
  {"content":"\r\n\r\n\r\nبازگشت به اصل بحث\r\nبحث ما در حرف شيخ اشراق بود ، چون اصل بحث ما اين بود كه مىخواستيم برهانهايى را كه بر وجود ذهنى اقامه شده است بررسى كنيم ، و گفتيم كه برهان اول ( للحكم ايجابا على المعدوم ) را اگر به آن صورتى كه خواجه نصير الدين در كتاب تجريد طرح كرده است كه گفته است اگر وجود ذهنى نباشد ديگر قضيهء حقيقيه به طور كلى معنى نخواهد داشت [ در نظر بگيريم 
  ] براى اثبات مدعاى فلاسفه هم كافى خواهد بود . اگر آن برهان را به اين صورت كه خواجه طرح كرده است طرح بكنيم يا اصلا كارى به اين حرف نداشته باشيم و آن را به صورت يك برهان مستقل طرح بكنيم ، آن وقت نه تنها قول به اضافه را نفى مىكند بلكه مدعاى فلاسفه را هم اثبات مىكند . [ بعد حرف شيخ اشراق را مطرح كرديم ، كه برهان او هم براى اثبات مدّعاى حكما كافى است ، و سپس نظر علامه طباطبائى را در اين باره ذكر كرديم 
  ] .\r\nبيان آقاى طباطبائى را ما مىتوانيم راه سومى [ براى اثبات وجود ذهنى 
  ] ذكر بكنيم . طبق بيان ايشان اينكه علم حصولى در ذهن باشد و اين علم حصولى مسبوق به يك حقيقت حضورى نباشد به طورى كه اين همان باشد اصلا تصور ندارد . ايشان\r\n\r\n\r\n\r\n\r\n","description":"","footnote":"\r\nاين تعلق شىء به حاقّ وجود خودش [ به وجود ديگر 
  ] را كه همان مالكيت حقيقى است درك مىكند و از اينجا مفهوم مىسازد . وقتى كه مفهوم ساخت بعد برايش افراد مجازى مىسازد ؛ يعنى جايى را كه يك شىء واقعا به حاقّ وجودش تعلق به وجود ديگر ندارد .\r\nبه منزله آن جايى فرض مىكند كه شىء واقعا به حاقّ وجودش تعلق به وجود ديگر دارد .\r\nانسان ابتدا در درون خودش تعلق قواى خودش را به خودش ، تعلق احساسهاى خودش را به خودش درك مىكند و چون در آنجا تعلق يك تعلق واقعى است ، يعنى قواى نفس و ادراكات نفس به حقيقت وجودشان تعلق دارند به نفس ، اين است كه مالكيت را در آنجا به عين حقيقتش درك مىكند . اينكه من مىگويم دست من ، فكر من ، گرسنگى من ، درد من ، لذت من ، اين اضافه‌هاى به « من » ، اول در آنجا پيدا مىشود ، بعد در اشيائى هم كه تعلقشان تعلق اعتبارى است اين مفهوم را به كار مىبرم و مىگويم : لباس من ، خانهء من ، كتاب من ، . . . بنابراين نه اين است كه ذهن آمده و مفهوم مالكيت را خلق كرده است ، بلكه ذهن در اينجا باز تابع يك وجود حضورى بوده است . اول در آنجا اين مفهوم را ساخته است و بعد فرد ادعائى را مصداق آن قرار داده است . اين مطلب همان است كه ما مىگوييم اين مالكيت ، اعتبارى است ؛ يعنى اين فرد ، فرد ادعائى مالكيت حقيقى است كه مالكيت حقيقى براى خود مصداقهايى در عالم دارد .\r\n","page_name":" 265 ","page_number":265},
  {"content":"\r\n\r\nمىگويد اين مطلب اصلا تصور ندارد .\r\nحرفى است كه تقريبا امروز يك امر مسلّم است كه رنگ اصلا در خارج وجود ندارد ، رنگ را ذهن ما ساخته است ؛ صوت هم در خارج وجود ندارد ، صوت را هم ذهن ما ساخته است ؛ قهرا بو و طعم هم وجود ندارد ؛ هيچيك از اينها وجود ندارد « 1 » .\r\nاين حرفى است كه علم جديد مىگويد . تا قبل از پيدايش علم جديد ، اين فرضيه مطرح نبوده است . « 2 » بايد بگوييم در اينجا تضاد علم و فلسفه است . اكنون بايد ببينيم\r\n\r\n\r\n\r\n\r\n","description":"","footnote":"\r\n( 1 ) . - اينكه مىگوييم « وجود ندارد » منظور اين نيست كه واقعا در خارج وجود دارد يا وجود ندارد ، بلكه منظور اين است كه وقتى ما مىگوييم « صوت » يعنى آنچه كه به گوش ما مىخورد و وقتى كه مىگوييم « شم » يعنى آنچه كه به دماغ و بينى ما مىخورد و بنابراين اصلا شرط وجودش حاسهء ماست .\r\nاستاد : اينكه شرط وجودش حاسهء ماست كه درست است ، ولى آيا همين طورى كه ما آن را درك مىكنيم در بيرون ذهن ما وجود دارد يا نه ؟\r\n- خدا مىداند .\r\nاستاد : بحث ما نيز همين است .\r\n( 2 ) . البته اين فرضيه كه مثلا در شبها رنگ وجود ندارد ، در قديم بوده است ولى خيلى كم و به ندرت . در كلمات بوعلى هم به صورت نقل قول هست كه بعضىها گفته‌اند در شب هيچ چيز رنگ ندارد .\r\n- يعنى همه‌اش سياه است .\r\nاستاد : اصلا رنگ ندارد نه اينكه همه‌اش سياه است . هيچ چيز رنگ ندارد و وقتى كه نور پيدا مىشود رنگ پيدا مىشود . منتها آنها نمىگفتند كه خود نور هم هيچ چيز نيست ، مىگفتند نور كه مىآيد اين رنگ را پخش مىكند روى اشياء ولى الآن اين رنگ در خارج ذهن ما وجود دارد . امروز مىگويند نه ، حتى نور هم رنگ ندارد .\r\n- تموّج است .\r\nاستاد : بله ، مىگويند نور تموج است .\r\n- شبها اصلا رنگ همه چيز سياه است .\r\nاستاد : آن كه اصلا رنگ نيست .\r\n- بالاخره سياهى هم يك رنگى است .\r\n- فرق دارند .\r\nاستاد : بله .\r\n- بالاخره سياهى هم يكى از رنگهاست .\r\n- يكى از رنگهاست در عرف عامه ، نه به اين معنا .\r\n- حالا اين باز يك بحث فلسفى مىشود .\r\nاستاد : خير ، در شبها ما نمىبينيم ، نه اينكه مىبينيم و سياهى مىبينيم . در شبها يعنى وقتى كه نور نيست انسان چيزى را نمىبيند نه اينكه همهء اشياء را سياه مىبيند . الآن كه مثلا ما اين شىء را سياه مىبينيم تصويرى از اين شىء در پرتو نور در ذهن ما پيدا مىشود كه\r\n","page_name":" 266 ","page_number":266},
  {"content":"\r\n\r\nچگونه مىتوانيم اين تضاد را حل كنيم .\r\nآقاى طباطبائى مىگويند آيا آن وقتى كه ما در ضمير خودمان همين جهان ملوّن را درك مىكنيم مثل آن وقتى است كه يك واقعيتى را كه فقط به ضمير ما مربوط است - مثل درد ، عاطفه ، دوستى ، دشمنى - درك مىكنيم ؟ آيا ما اشياء ملون را اينجور درك مىكنيم ؟ الآن كه ما رنگ درك مىكنيم مثل اين است كه يك واقعيتى در خودمان را درك مىكنيم و يا صورت واقعيتى بيرون از خودمان را درك مىكنيم ؟\r\n\r\n\r\n\r\n\r\n","description":"","footnote":"\r\nمىبينيم . در شب يعنى در وقتى كه اساسا نور نيست مثل اين است كه چشم ما بسته باشد ؛ اصلا تصويرى در ذهن ما نيست . آيا اگر ما چشممان را بستيم آن وقت همهء اشياء سياه است ؟ نه ، وقتى چشممان را بستيم تصويرى از اشياء در ذهن ما وجود ندارد . اينكه اين شىء سياه باشد يا سفيد ، فرع بر اين است كه تصويرى در ذهن بيايد ، آن وقت آن تصوير يا سفيد است يا سياه يا به يك رنگ ديگر . بنابراين اصلا اينكه بگوييم اشياء در شب سياه هستند درست نيست .\r\n- اگر اشياء در شب سياه هستند خود سياهيهايى كه در روز هستند چه هستند ؟\r\n- آن حالتى كه براى شما ايجاد مىشود فرقى نمىكند .\r\nاستاد : خير ، شب انسان نمىبيند ؛ مگر اينكه شما بگوييد اصلا در روز هم انسان سياهها را نمىبيند . مثلا فرض كنيد الآن كه ما داريم به شما نگاه مىكنيم ديوار را مىبينيم ، پيراهن شما را هم مىبينيم ، صورت شما ، چشم شما ، همه را مىبينيم ، يك قسمت از شما را كه نمىبينيم اسمش را گذاشته‌ايم « سياهى » ؛ يعنى اگر عكسبردارى كنند آن تصويرى كه از شما در شبكيهء چشم ما هست يك جايش خالى است ، در آنجا هيچ تصويرى نيفتاده است و چون تصويرى نيفتاده است اسمش را گذاشته‌ايم « سياهى » .\r\n- از نظر حالتى كه در ما ايجاد مىشود چه تفاوت مىكند ميان ادراك يك رنگ سياه در روز و آن حالتى كه در اثر بستن چشم - كه شما مىگوييد - پيدا مىشود ؟\r\nاستاد : خيلى شبيه است اين ديدن با آن نديدن ! ! عرض كنم كه راجع به اينكه ذهن چگونه اين شباهتها را درك مىكند من يك قضيهء عجيبى تجربه كرده‌ام : فرزند من حدود دو سالش بود ، تازه به زبان آمده بود . بچه‌ها وقتى با هم مىنشينند يكى از صحبتهايشان دربارهء دزد است . آنها قهرا تصورشان از دزد يك تصويرى است كه ما نمىتوانيم تصور كنيم كه آن چگونه تصورى است . ما سوار ماشين بوديم و به مشهد مىرفتيم ، اين بچه تا آن وقت از تونل عبور نكرده بود ، يك دفعه كه به تونل رسيديم و تاريك شد گفت : دزد ! دزد ! - به خيالش كه دزد هميشه شب مىآيد .\r\nاستاد : نه ، معلوم مىشود كه او اصلا از دزد يك شىء سياه و اين جور چيزها در ذهنش بوده است كه حالا كه يك مرتبه ديد هوا تاريك شد گفت دزد ! دزد ! اين شباهتها به اين نحو پيدا مىشود .\r\n","page_name":" 267 ","page_number":267},
  {"content":"\r\n\r\nواضح است كه صورتى را كه مربوط به بيرون هست درك مىكنيم « 1 » و حال آنكه اگر اين نظريهء علمى درست باشد بايد وقتى كه ما رنگ را درك مىكنيم مثل آن وقتى باشد كه سوزنى را به بدن ما فرو كنند كه ما درد را درك بكنيم و سوزن فقط يك علت است كه يك كيفيتى در ما احساس بشود . نظريهء علمى اين را مىگويد « 2 » ، ولى فلسفه اين را نمىگويد . گفتيم كه اينجا تضاد علم و فلسفه است .\r\nحل اين تضاد اين است كه ذهن ما آن چيزى را درك مىكند كه نسبت به آن ادراك حضورى داشته باشد و با آن اتصال پيدا كند ؛ يعنى ذهن تا به يك واقعيتى متصل نشود و با او متحد نشود نمىتواند از او عكسبردارى كند و لهذا براى ذهن محال است كه اينجا باشد ، با من باشد و شما آنجا باشيد و بتواند عكسبردارى كند ، زيرا اتصالى بين ذهن و اين وجود خارجى نيست . اگر مثلا من بجاى خدا مىبودم ، اگر بجاى عقل فعال مىبودم كه عالم مخلوق من مىبود ، مىتوانستم با عالم ارتباط مستقيم داشته باشم ، ولى من كه يك شىء هستم در عرض اين ديوار هرگز ذهن من قادر نيست كه همين طور بدون واسطه و بدون ملاك تصويرى از ديوار براى خودش بسازد . اول ارتباط مادى ميان من و ديوار برقرار مىشود ؛ هوا هست و نور هست ، بعد به قول قدما نور از چشم من خارج مىشود و به ديوار مىافتد و يا به قول دانشمندان امروز نور از ديوار منعكس مىشود و به چشم من مىرسد و از اين شىء خارجى تصويرى روى شبكيهء چشم من قرار مىگيرد ؛ آن وقت ادراك ذهن تصويرى است از تصوير ، يعنى تصويرى است از اين تصويرى كه روى شبكيه قرار دارد ، يعنى با او اتصال دارد ، تازه مىگويند نه ، از اين هم يك مرحله دقيقتر است .\r\n\r\n\r\n\r\n\r\n","description":"","footnote":"\r\n( 1 ) . - منتها به صورت كميت [ درك مىكنيم 
  ] .\r\nاستاد : حالا به هر صورتى كه باشد . بالاخره اين را ما به صورت يك واقعيت بيرون از خودمان درك مىكنيم .\r\n( 2 ) . - يعنى منشأ تصور دارد . همان گونه كه شما در باب مفاهيم مىفرماييد كه منشأ انتزاع دارد در خارج ، اينها هم منشأ تصور دارد .\r\nاستاد : منشأ تصور دارد ، ولى خودش نيست ، خودش عين او نيست .\r\n- بله ، علم اين را مىگويد .\r\nاستاد : علم اين را مىگويد ، ولى فلسفه اين را نمىگويد .\r\n","page_name":" 268 ","page_number":268},
  {"content":"\r\n\r\nتصويرى كه روى شبكيهء چشم واقع مىشود نقشش فقط اين است كه يك حلقهء ارتباطى است ميان بدن و نفس . به مرحلهء مغز كه مىرسد ، به مرحلهء اعصاب كه مىرسد باز اين مرحله‌اى است كه تازه دستگاه ادراكى مىخواهد خودش را با طبيعت مرتبط كند . تازه به مرحلهء سلسلهء اعصاب هم كه برسد هنوز نفس ارتباط ندارد ، يعنى او عين نفس نيست تا اينكه مىرسد به آن مرحله‌اى كه نفس مشابه آن را مىسازد ( شايد هنوز مراحل وسطى هم وجود داشته باشد كه ما نمىشناسيم ) .\r\nمىگويند اين صورت مادى وقتى كه روى اعصاب قرار مىگيرد معد مىشود براى اينكه نفس شبيه آن را پيش خودش بسازد ؛ يعنى قوهء حاسه كه يك قوهء نفسانى است از آن تصوير متأثر مىشود و يك واقعيتى از او مىسازد ؛ مشابه و مماثل او را مىسازد . بعد عكسى كه در ذهن برداشته مىشود از آن واقعيت است . آنچه كه ذهن به عنوان صورت درك مىكند صورت آن واقعيتى است كه نفس خلق كرده است ؛ يعنى آنچه كه ذهن به هر صورتى درك مىكند با آن حلقهء اتصالى كه با ذهن ارتباط پيدا كرده است يكى است ، با او اختلاف ندارد . ادلهء وجود ذهنى دلالت نمىكند كه آنچه كه من در ذهن خودم درك مىكنم با آن ديوارى كه در آنجاست بايد منطبق باشد ؛ ادلهء وجود ذهنى دلالت مىكند كه آنچه كه ذهن درك مىكند با آن واقعيتى كه بلاواسطه ذهن به او رسيده است يگانگى دارد « 1 » . بنابراين از اين نظر تضادّى نيست .\r\nبعلاوه ، اين نظريهء علمى خودش قابل مناقشه است ( حالا ما بنابر اصول اين را مىگوييم ) . اينها مىگويند كه آنچه در خارج وجود دارد ماده است و حركت و موج .\r\nبحث در اين است كه خود ماده را به چه وسيله درك مىكنيم ، حركت را به چه وسيله درك مىكنيم ؟ اگر بنا بشود كه اين امر براى ذهن ممكن باشد كه بتواند چيزهايى را خلق كند كه يا اصلا در خارج وجود ندارد يا اگر وجود دارد به گونهء ديگرى است [ چگونه مىتوان مطمئن شد كه آنچه را به عنوان حركت درك مىكنيم واقعا حركت\r\n\r\n\r\n\r\n\r\n","description":"","footnote":"\r\n( 1 ) . - يعنى با تصور خودش ؟\r\nاستاد : نه با تصور ؛ با مرحلهء قبل از تصور ، آن صورتى كه از خودش و در درون خودش خلق كرده است .\r\n- به هر حال واقعيت خارجى نيست .\r\nاستاد : بله ، آن غير واقعيت خارجى است .\r\n","page_name":" 269 ","page_number":269},
  {"content":"\r\n\r\nاست و آنچه را كه به عنوان ماده درك مىكنيم واقعا ماده است 
  ] ؟ شايد آن چيزى كه در خارج وجود دارد به قول « باركلى » روح است ولى تو آن را به صورت حركت تصور مىكنى ؛ روح است ولى تو آن را به صورت ماده تصور مىكنى . اگر هيچيك از تصورات ما به حس منتهى نباشد اين امر مسلّم است كه اين تصورات را نمىتوان گفت كه به حس منتهى نيست . اگر ما اعتقاد به وجود ماده در خارج داريم ، اگر اعتقاد به وجود جرم داريم ، اگر مىگوييم جرم در خارج وجود دارد ، فضا در خارج وجود دارد ، چيزى كه منشأ تصور ما از ابعاد سه گانه است در خارج وجود دارد ، زمان در خارج وجود دارد ، حركت در خارج وجود دارد ، همهء اينها در نهايت امر منتهى مىشود به حواس ما . با چشم مسلّح هم اگر ديده مىشود بالاخره با چشم ديده مىشود . مىگويند علم با يك وسائلى مىبيند غير از چشم عادى ؛ ولى بالاخره باز هم به حس برمىگردد . حال اگر ساختمان ذهن اينطور باشد كه اين راه برايش باز باشد كه بتواند چيزهايى را خلق كند كه يا اصلا در خارج وجود ندارد يا اگر وجود دارد نحوهء ديگرى است ، آن وقت به كداميك از ادراكات خود مىتوانيم اعتماد كنيم ؟ آن وقت آن شخص مىآيد يك حرف مىزند ، آن شخص ديگر مىآيد يك حرف ديگر مىگويد ( مثل حكايتى كه سعدى در گلستان آورده است كه او داشت فحش مىداد ، سلطان پرسيد كه چه مىگويد ؟ يكى جواب داد كه او مىگويد :\r\n« و الكاظمين الغيظ و العافين عن الناس » ) . آن وقت كار ذهن و كار حواس اينجور مىشود كه عالم خارج براى خودش يك جور فعاليت دارد و آن دارد يك خبر ديگر به او مىدهد ؛ در خارج روح وجود دارد و اين دارد ماده به او خبر مىدهد ؛ در خارج سكون وجود دارد و اين دارد حركت به او خبر مىدهد ؛ در خارج بىفضايى وجود دارد و اين دارد فضا داشتن را به او خبر مىدهد « 1 » .\r\n\r\n\r\n\r\n\r\n","description":"","footnote":"\r\n( 1 ) . - خوب ، بشود .\r\nاستاد : پس ما باز افتاديم در همان مسير .\r\n- نه .\r\nاستاد : چرا .\r\n- نه ، اين فرق دارد .\r\nاستاد : فرق ندارد .\r\n- يعنى حرف بار كلى اين است كه علم واقعا اين است كه شما بدانيد چه چيزهايى را حق نداريد به عالم خارج نسبت بدهيد .\r\n","page_name":" 270 ","page_number":270},
  {"content":"\r\n\r\n\r\n\r\n\r\n\r\n","description":"","footnote":"\r\nاستاد : و [ طبق اين مبنا 
  ] هيچ چيزى را حق نداريم به عالم خارج نسبت بدهيم .\r\n- نه ، مثلا وقتى كه بار كلى وجود ماده را انكار مىكند او كه نمىآيد وجود عالم خارج را انكار كند .\r\nاستاد : ما با بار كلى كار نداريم . من اين حرف را مىگويم كه [ بر اين اساس 
  ] اصلا ما نمىتوانيم بگوييم كه عالم واقعى وجود دارد . از كجا معلوم است كه عالم واقعى وجود دارد ؟ از كجا مىتوان گفت كه اصلا چيزى وجود دارد ؟ يعنى هيچ پايه‌اى باقى نمىماند .\r\nنه فقط حرف شكاكان و پيرهون و امثال اينها پيش مىآيد بلكه حتى حرف سوفسطائيان قديم يونان پيش مىآيد كه ما اصلا دليلى نداريم كه چيزى در خارج وجود دارد . اين هم مماشات بود كه گفتيم خارج يك چيز ديگرى را مىگويد . اين مثل آن حكايت « و الكاظمين الغيظ » چيز ديگرى را نمىگويد .\r\n- يعنى ديگر مناط حقيقت از بين مىرود .\r\nاستاد : اصلا هيچ چيزى باقى نمىماند . مناطى باقى نمىماند . اصلا هيچ دليلى بر هيچ چيزى باقى نمىماند . بر اصل وجود اشياء هم دليل باقى نمىماند . نه اينكه حالا چون بار كلى قبول كرده است ما هم قبول كنيم . بار كلى هم نمىتواند عالم خارج را قبول كند .\r\nمنتها او مىگويد خدا وجود دارد و اين خداست كه اين تصويرها را خواسته است به اين شكل به ما ارائه بدهد ولى واقعش يك چيز ديگر است . ممكن است [ به او 
  ] بگوييد از كجا معلوم است كه خدا وجود داشته باشد . اگر بنا بشود اعتبار ذهن از بين برود خدا براى چيست ؟ بار كلى به خدا روى حساب مذهبى خودش اعتقاد دارد . بار كلى روى حساب مذهبى خودش به خدا اعتقاد دارد ولى فلسفه‌اش كه اقتضا نمىكند كه بگويد خدايى وجود دارد .\r\n- يعنى كانت و بار كلى و همهء اينها در مشكلى كه داشته‌اند وجود عالم خارج را مفروغ عنه گرفته‌اند و همه بر سر ماهيت عالم خارج بحث مىكنند .\r\nاستاد : و هيچكدام را نمىتوانند اثبات كنند . نه اصل وجودش را مىتوانند اثبات كنند و نه ماهيتش را . همان چيزى را كه مفروغ عنه گرفته‌اند ، همان هم اساسا متزلزل مىشود ؛ ماهيتش هم به طريق اولى متزلزل مىشود .\r\n- يك نكته هست و آن اين است كه با اين بحثهايى كه شد [ معلوم مىشود كه 
  ] ما واقعيت را داريم يك چيز فرض مىكنيم ولى اينها واقعيت را دو گونه فرض مىكنند : يك واقعيتى كه براى ما آشكار مىشود و يك واقعيتى كه براى خودش هست . بنابراين ديگر در آن واقعيت اولى كه براى ما نمودار است شكى ندارند .\r\nاستاد : نه ؛ از كجا مىگويند واقعيتى براى خودش هست ؟\r\n- اين همان ايرادى است كه به كانت كرده‌اند و مىگويند از كجا مىدانى كه خارج هست ؟ اگر علم ما فقط محدود به « فنومن » است « نومن » را ديگر از كجا ساخته‌اى ؟\r\n- اين را بديهى بگيريم مانند شيخ اشراق .\r\nاستاد : تا ما اين پايه‌ها را قبول نكنيم ، تا ما براى ذهن چنين خصلتى قائل نباشيم كه بگوييم اصلا محال است كه ذهن بتواند از خودش چيزى را ابتدا به ساكن خلق كند و ذهن تا به يك واقعيتى نرسد و همان واقعيت را همان طورى كه هست برندارد [ نمىتواند تصورى داشته باشد ، نمىتوانيم اين را بديهى بگيريم 
  ] .\r\n","page_name":" 271 ","page_number":271},
  {"content":"\r\n\r\n\r\n\r\n\r\n\r\n","description":"","footnote":"\r\n- يعنى شما هيچ جور تصرفى براى ذهن قائل نيستيد ؟\r\nاستاد : تصرف در حد اينكه تصورى را كه از يك جا گرفته است ببرد به جاى ديگر ، قائل هستيم اما اينكه تصورى را ابتدا به ساكن خلق بكند ، نه .\r\n- يعنى ايجاد نمىتواند بكند . اين خاصيت ذهن است . هر چه به او خوراك بدهى او براى شما حسابهايى مىكند .\r\nكه شما خودت اصلا نمىتوانستى بكنى .\r\nاستاد : آخر كانت و امثال وى كه چنين مىگويند تعبيرهايشان اشكال دارد ، هر دو تعبيرشان اشكال دارد .\r\n- كانت نه ؛ آمپريستها و تجربى مذهب‌ها مثلا هيوم و بار كلى مىگويند كه يك واقعيتى هست .\r\nاستاد : من قبول دارم كه مىگويند ، ولى حرف اين است كه بنابر مسلك خودشان همين مطلب نفى مىشود . حتى اين مسأله كه مىگويند « واقعيت براى خود » و « واقعيت براى ما » كه مىخواهند بگويند اين « واقعيت براى ما » همان واقعيت است ولى براى ما به اين شكل است ، از كجا معلوم است كه « واقعيت براى ما » باشد ؟ اين چيزى براى ما هست كه آن غير از واقعيت است ؛ چرا اسمش را « واقعيت براى ما » بگذاريم ؟ از كجا اين حرف را مىزنند ؟ شما ايندو را نمىتوانيد بگوييد .\r\n- بله ، ولى جوابش را ماركسيستها داده‌اند . ماركسيستها مىگويند واقعيت آنى است كه براى ماست . اصلا خارج از ما واقعيتى نمىشود تصور كرد . يك واقعيتى در نفس الامر هست و اين همان است كه ما مىبينيم . واقعيت همين است كه ما مىبينيم .\r\n- اين همان ايده آليسمى است كه از آن فرار مىكنند .\r\n- اين رئاليسم است . اين اصل رئاليسم است . مىگويند واقعيت همان چيزى است كه ما مىبينيم . خارج از اين كه ما مىبينيم چيزى نيست . همين است كه هست . ما عالم را آنچنان كه هست مىبينيم .\r\n- آنها به وجود ماده قائل هستند ؛ ماده را كه ما درك نمىكنيم .\r\n- ما چطور ماده را درك نمىكنيم ؟ همين چيزى كه ما مىبينيم ماده است ؛ [ اگر ماده نيست 
  ] پس چيست ؟\r\n- نه ؛ آنها ماده را اصل قرار مىدهند و اصلا ماترياليسم يعنى اينكه اصالت براى يك چيز باشد و همه چيز حتى روح و فكر و امثال اينها فرع بر آن باشد . پس آن بايد يك چيزى باشد كه وراى همهء آنها باشد .\r\nاستاد : نظريهء ماركسيستها كه اصلا هيچ مشكلى را حل نمىكند . نظريهء ماركسيستها اين است كه فقط خيال كرده‌اند اگر رابطهء عليت - آن هم تأثير متقابل - ميان ذهن و خارج برقرار شد اين مىشود « ادراك » ، در صورتى كه اين با ادراك درست در نمىآيد . اگر صرفا رابطهء عليت و معلوليت - همان علت و معلول مادى - بخواهد باشد هيچ وقت نمىتواند يك معلول از آن جهت كه معلول است دليل باشد بر اينكه بتواند علت خودش را درك بكند .\r\n- بله ، آنها به رابطهء عليت و معلوليت تمسك مىكنند .\r\nاستاد : اصلا واقعيت علم اين است كه عين كاشفيت است ، نه اينكه چيزى است كه واقعيت را كشف مىكند ؛ چيزى است كه عين كشف است .\r\n- اين در حقيقت رئاليسم افراطى است ؛ يعنى عالم خارج حتى عين خودش ، عين ماهيت عالم خارج در ذهن مىآيد .\r\n","page_name":" 272 ","page_number":272},
  {"content":"\r\n\r\n\r\n\r\n\r\n\r\n","description":"","footnote":"\r\nاستاد : بله ، عين همان ماهيت است ؛ يعنى ذهن اصلا قدرت بر خطا كردن ندارد . همهء خطاهايش نسبى است . ذهن قدرت ندارد خطا بكند . هر چه خطا مىكند خطايش نسبى است .\r\n- يعنى ساختمان ذهن به نحوى است كه اين طور به ما مىنماياند نه اينكه خطا مىكند .\r\nاستاد : نه ، « اين طور به ما مىنماياند » يعنى نمىتواند چيزى را از پيش خود جعل بكند .\r\n- به يك صورتى منعكس مىكند .\r\nاستاد : نه اينكه به يك صورتى منعكس مىكند ، بلكه عين همان را نشان مىدهد . ذهن تا آن مقدارى كه از اشياء صورت‌گيرى مىكند امكان تخلف ندارد . درست مثل دستگاه عكاسى است - و بلكه خيلى بالاتر از دستگاه عكاسى است - كه اين دستگاه صورت بردارى مىكند و نمىتواند سفيد را سياه نشان بدهد يا سياه را سفيد نشان بدهد .\r\nهر چه هست همان را نشان مىدهد . ولى بعد ذهن مىتواند يك كار ديگر بكند كه اين كار را در عكاسى مونتاژ مىگويند . ذهن گاهى مونتاژ مىكند ، حالا يا به عمد يا به خطا . دو چيزى را كه در كنار هم نيستند در كنار هم قرار مىدهد يا دو چيزى را كه در كنار همديگر هستند از يكديگر جدا مىكند . مثلا براى آنجا كه دو چيزى را كه در كنار يكديگر نيستند در كنار هم قرار مىدهد همين مثالى كه خود حاجى و امثال حاجى براى يك امر ديگرى ذكر كرده‌اند مثال خوبى است : « بحر من زيبق » . ذهن قدرت ندارد كه بحر را كه به معناى « آب زياد » است از پيش خود خلق بكند ؛ يعنى اگر هيچ چيز نباشد ، نه آب را ديده باشد و نه مفهومى از كثرت داشته باشد نمىتواند [ مفهوم بحر را خلق كند 
  ] . حتى اگر دريا را هم نديده بود ولى آب را ديده بود و مفهومى از كثرت داشت مىتوانست مفهوم دريا را بسازد بگويد وقتى آب خيلى خيلى زياد باشد مىشود « دريا » . حالا اصلا دريا را مستقيما نديده و فقط زيبق را ديده است ، ولى ذهن مىتواند يك امرى را بسازد و بگويد « بحر من زيبق » در صورتى كه بحر زيبق در خارج وجود ندارد . كار ذهن فقط اين است .\r\nولى در جاى ديگر مثلا دو چيزى را كه در كنار همديگر هستند از يكديگر جدا مىكند .\r\nصرف الحقيقه‌اى كه قبلا گفتيم همين بود . ما در خارج صرف الحقيقه نداريم ، همهء حقايق با يكديگر مخلوطند ؛ يعنى اگر يك جوهر داريم اين جوهر با كميت و كيفيت و اضافه و زمان و مكان و همهء اينها مخلوط است . ولى ذهن مىتواند اينها را از هم جدا كند . در ابتدا هم كه اينها را مىبيند با همديگر مىبيند ، بعد مىنشيند و اينها را از هم جدا مىكند .\r\nحتى عدد جدا از معدود نداريم . اين كار ذهن است كه عدد را از معدود جدا مىكند كه در رياضيات اصلا روى معدود بحث نمىكنند ، فقط روى عدد بحث مىكنند و مثلا مىگويند : « پنج پنج تا ، بيست و پنج تا » بدون اينكه اساسا معدودى را در نظر بگيرند .\r\nو يا مثلا خلاقيتهاى انسان در كار هنرى همين طور است . تمام خلاقيتهاى انسان چنين مبدئى دارد ؛ يعنى اصول خلاقيتها را انسان نمىتواند خلق كند . انسان در واقع هيچ وقت مبدع نيست ؛ مبدع فقط خداست . اينكه در نهج البلاغه آمده است كه « ابتدع الخلق على غير\r\n","page_name":" 273 ","page_number":273},
  {"content":"\r\n\r\n\r\n\r\n\r\n\r\n","description":"","footnote":"\r\nمثال » ( نهج البلاغه ، خطبهء 90 . ) مىخواهد بگويد خلاقيت خدا از روى يك نمونهء ديگر نبوده است ، از خود او شروع شده است . ولى خلاقيت انسان كه اينجور نيست . خلاقيت انسان لااقل اصولش از يك جايى گرفته شده است و ابتدائش از يك جايى شروع شده است و او فقط تركيبش را مىتواند از خودش خلق كند . شاعر ، هنر و خلاقيتش در همين است يعنى در تركيب است . مثلا اين شعر سعدى را ببينيد :\r\n پستان يار در خم آن زلف تابدار * چون گوى عاج در خم چوگان آبنوس \r\nاز عاج يك تصورى داشته است ؛ از خودش خلق نكرده است . از گوى هم يك تصورى داشته است ؛ از آبنوس هم تصورى داشته است ؛ از چوگان هم تصورى داشته است ؛ بعد ذهن او آمده است گوى عاج را ساخته است و چوگان آبنوسى را هم ساخته است و بعد هم قدرت خلاقيتش در اين است كه « پستان يار در خم آن زلف تابدار » ؛ ايندو و آن چيزى را كه ذهنش ساخته ، آورده پهلوى هم قرار داده و يك تركيب بسيار عالى به وجود آورده است . اما سعدى اصول هيچكدام از اينها را خلق نكرده است . كداميك را خلق كرده است ؟ پستان يار را يا خم آن زلف تابدار را ؟ آنها را كه در خارج به شكلهاى ديگر ديده است . اينها را هم كه يكى يكى در خارج ديده است . ولى خلاقيتش اين است كه آمده است و اينها را به اين شكل با همديگر جمع كرده و از اينجا يك كاخ زيبا ، يك بناى زيبا به وجود آورده است .\r\nخلاصهء همهء حرف اين است كه براى ذهن خطاى مطلق محال است . چون خطاى مطلق معنايش اين است كه چيزى را بسازد كه از اصل وجود ندارد ؛ صورتى را بسازد كه اساسا همان عنصر اولى صورت هم وجود ندارد ؛ جعل محض باشد .\r\n- حالا شما چرا اسمش را « خطا » مىگذاريد ؟\r\nاستاد : وقتى كه نباشد خطاست ديگر . شما مىگوييد صورتى براى خارج مىسازد در صورتى كه اصلا هيچ چيزى وجود ندارد . صورتى از يك شيئى در خارج خلق مىكند در حالى كه نه شيئى وجود دارد و نه چنين صورتى ؛ هيچ چيز وجود ندارد ؛ فقط ذهن نشسته است و آن را خلق كرده است ، جعل كرده است ، جعل محض . چنين چيزى محال است . جعّالهاى درجه اول دنيا هم نمىتوانند اصول اوليه‌شان را جعل كنند . هنرمندهاى درجهء اول عالم هم اصول اوليه‌شان را از طبيعت گرفته‌اند ، يعنى از واقعيتهاى موجود گرفته‌اند ؛ خلاقيت و جعل فقط در تركيب است .\r\n- ولى چيزى كه من نمىفهمم اين است كه اين رئاليسم از يك طرف است و از يك طرف ديگر اتحاد عاقل و معقول است ؛ آن وقت در اينجا چه مىگويند ؟\r\nاستاد : حالا به اين بحث مىرسيم . اينها با همديگر منافاتى ندارد . اتفاقا در همين آخر بحث وجود ذهنى هست و به آن مىرسيم . در آنجا كه حاجى مىگويد : « بحمل ذات صورة مقولة - وحدتها مع عاقل مقولة » اين بحث مطرح مىشود .\r\n","page_name":" 274 ","page_number":274},
  {"content":"\r\n\r\n\r\n1 . اشكالات و نظريات در باب وجود ذهنى\r\n\r\n1 . اشكالات وجود ذهنى\r\n و الذّات فى انحا الوجودات حفظ * جمع المقابلين منه قد لحظ\r\nفجوهر مع عرض كيف اجتمع ؟ * ام كيف تحت الكيف كلّ قد وقع ؟ \r\nدر بحثهاى گذشته ادلّه‌اى را كه آقايان اقامه كرده‌اند بر اثبات وجود ذهنى همراه با ارزيابى آن ادلّه بيان كرديم . مسألهء وجود ذهنى يعنى همان نظريه‌اى كه فلاسفه دارند اشكالاتى به وجود آورده است كه بعضى از آن اشكالات را كه مهمترين آنها بوده است در اينجا ذكر كرده‌اند و بعضى اشكالات ديگر را در اينجا ذكر نكرده‌اند .\r\nآن اشكالات را اغلب همان متكلمين كه منكر وجود ذهنى به اصطلاح فلاسفه بوده‌اند وارد كرده‌اند .\r\nحاجى چون مىخواهد مقدمه‌اى بر آن دو اشكال عمده‌اى كه در اينجا هست ذكر بكند اين مطلب را ذكر كرده است كه : « و الذّات فى انحا الوجودات حفظ » يعنى طبق اين رويّه ذات در همهء انحاء وجودات محفوظ است ( كه مقصود از ذات ماهيت است و منظور از انحاء وجودات در اينجا همان نحوه وجود ذهنى و وجود خارجى است ) ؛ يعنى يك ذات است كه در ذهن موجود است به وجود ذهنى و در خارج موجود\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nاست به وجود خارجى ، پس ذات محفوظ است .\r\nاشكال از همين جا شروع مىشود كه لازمهء محفوظ بودن ذات در ذهن و خارج جمع متقابلين است ؛ يعنى لازم مىآيد كه شىء در آن واحد دو شىء متقابل باشد ، يعنى دو شيئى كه امكان جمع با يكديگر ندارند . لهذا در مصراع دوم مىگويد : « جمع المقابلين منه قد لحظ » يعنى چون ذات در همهء انحاء وجودات محفوظ است جمع متقابلين در اينجا لحاظ شده است ، يعنى جمع متقابلين در اينجا به صورت يك اشكال ديده شده است . حالا آن جمع متقابلين چيست ؟ يك بيانش كه بيان ساده‌تر است اين است كه : « فجوهر مع عرض كيف اجتمع » .\r\n\r\nاشكال اول\r\nاشكال اول اين است كه : « فجوهر مع عرض كيف اجتمع » . اشكال اين است كه از اين حرفى كه شما مىزنيد كه ذات يعنى ماهيت يكى است و ماهيت موجود عينى و ماهيت موجود ذهنى هر دو يك ماهيت است ، لازم مىآيد كه در بعضى از وجودهاى ذهنى شىء در آن واحد هم جوهر باشد هم عرض و حال آنكه جوهريت و عرضيت متقابلين هستند ؛ امكان ندارد كه يك شىء در آن واحد هم جوهر باشد هم عرض .\r\nاما اينكه متقابلين هستند با توجه به تعريف اينها روشن مىشود . تعريف جوهر اين است كه آن ماهيتى است كه اگر در خارج وجود پيدا كند وجودش نه در موضوع است ، يعنى وجودش نيازمند به يك موضوعى كه بر آن تكيه داشته باشد نيست .\r\nولى در تعريف عرض مىگوييم كه ماهيتى است كه اگر در خارج وجود پيدا كند وجودش در موضوع است . پس اگر بنا بشود يك شىء هم جوهر باشد هم عرض ، لازم مىآيد در آن واحد هم وجودش در موضوع باشد هم وجودش در موضوع نباشد . پس جوهريت و عرضيت با هم تقابل دارند .\r\nحالا چگونه لازمهء وجود ذهنى اين است كه يك شىء هم جوهر باشد هم عرض ؟ مىگويند اگر ما جوهرى از اين جواهر عالم را تصور كنيم ، مثلا جسمى را تصور كنيم يا انسانى را تصور كنيم ، طبق نظر آقايان اين جسم يا اين انسانى كه در ذهن آمده است ماهيتش بايد جوهر باشد چون ماهيتش با ماهيت خارج يكى است\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nو اين ماهيت در خارج جوهر است پس در ذهن هم جوهر است . از طرف ديگر مىدانيم كه وجود ذهنى يعنى وجود علمى ، يعنى اين شىء علم انسان است و خود فلاسفه اتفاق نظر دارند كه علم يك كيفيت نفسانى بيشتر نيست . كيفيت هم كه عرض است . پس وقتى مثلا من انسان را تصور مىكنم بايد اين انسان ذهنى من ، هم جوهر باشد هم عرض . جوهر باشد چون فرض اين است كه اين ماهيت عين همان ماهيت خارجى است ؛ چون در خارج جوهر است در ذهن هم جوهر است . عرض بايد باشد چون فرض اين است كه علم من است ؛ به حكم اينكه علم است و علم كيف است و عرض نفسانى است بايد عرض باشد . در آن واحد كه يك شىء نمىتواند هم جوهر باشد هم عرض .\r\n\r\nاشكال دوم\r\nاز اين بالاتر ، يك اشكال مهمترى هست كه نزديك به اين اشكال است ولى بالاتر . و آن اين است كه : « ام كيف تحت الكيف كلّ قد وقع ؟ » . اين همان اشكال است ولى به يك صورت وسيعتر و گسترده‌تر ؛ و آن اين است كه اگر وجود ذهنى ماهيتش همان ماهيت وجود خارجى باشد لازم مىآيد كه همهء مقولات - حالا خواه غير از مقولهء كيف به نه مقولهء ديگر قائل باشيم يا كمتر يا بيشتر - تحت مقولهء كيف در بيايد .\r\nاين مسأله در ميان فلاسفه امرى است مسلّم - كه البته درست هم هست - كه مقولات متباين بالذات‌اند ، يعنى به تمام ذات از يكديگر جدا هستند ، يعنى هيچ مقوله‌اى تحت مقولهء ديگر نيست « 1 » . محال است كه يك شىء داخل در مقولهء كيف باشد و در همان حال داخل در مقولهء جوهر باشد ، داخل در مقولهء كم باشد ، داخل در\r\n\r\n\r\n\r\n\r\n","description":"","footnote":"\r\n( 1 ) . البته اين مقولات در خارج در موجود واحد با يكديگر جمع مىشوند ، ولى هيچ وقت يك مقوله عين مقولهء ديگر نيست ؛ و بلكه اصلا اساس مقولات بر همين دسته بندى ماهيات اشياء است از نظر اينكه چه ماهياتى با يكديگر وجه مشترك دارند و در كجا وجه مشترك دارند و چه ماهياتى با يكديگر وجه مشترك ندارند و اصلا در هيچ جا وجه مشترك [ ندارند 
  ] . آنهايى را كه در يك دسته‌اى هستند كه با دسته ديگر هيچ وجه مشترك ندارند و اصلا در هيچ جا وجه مشترك ( ندارند ) . آنهايى را كه در يك دسته‌اى هستند كه با دسته ديگر هيچ وجه مشترك ندارند مىگوييم مقولهء عليحده . مثلا همه كميات با يكديگر وجه مشترك دارند ، ولى كميات كه وجه مشترك‌شان كميت است ديگر هيچ وجه مشتركى با كيفيت ندارند ؛ يعنى هيچ كيفيتى عين كميت نيست و هيچ كميتى هم عين كيفيت نيست و الّا هر دو يك مقوله مىشد نه دو مقوله . پس مقولات متباين بالذات‌اند .\r\n","page_name":" 277 ","page_number":277},
  {"content":"\r\n\r\nمقولهء اضافه باشد ، داخل در مقولات ديگر باشد ؛ در حالى كه لازمهء نظريهء وجود ذهنى اين فلاسفه اين مىشود كه همهء مقولات در تحت مقولهء كيف قرار بگيرند ؛ چرا ؟ براى اينكه فرض اين است كه علم از مقولهء كيف است و همهء مقولات ديگر هم وجود ذهنى پيدا مىكنند : جوهر وجود ذهنى پيدا مىكند ، متى ، ان يفعل ، ان ينفعل ، همهء اينها وجود ذهنى پيدا مىكنند ، پس لازم مىآيد كه همهء مقولات در تحت مقولهء كيف واقع شوند و حال آنكه مقولات متباين بالذات‌اند .\r\nاين بود آن دو اشكال معروف كه در اينجا هست و خيلى قريب به يكديگر هستند .\r\n\r\n2 . نظريات وجود ذهنى و پاسخ به اين اشكالات\r\nحاجى مطلب را در منظومه به شكلى طرح كرده است كه وقتى انسان بخواند خيال مىكند كه اول مسألهء وجود ذهنى به همين سبكى كه حاجى طرح كرده طرح شده است و بعد آن اشكالات كه الآن گفتيم پيدا شده است و بعد از اينكه اين اشكالات پيدا شده است براى پيدا كردن راه حل اين اشكالات نظريات مختلفى ابراز شده است « 1 » يعنى آن نظريات بعد از پيدايش اين اشكالات به وجود آمده است .\r\nولى از بيانات گذشته به طور اجمال معلوم شد كه اين مطلب به اين شكل درست نيست ؛ يعنى از نظر تاريخ نظريات فلسفى اين حرف حاجى درست نيست . اصلا بعضى از اين نظريات قبل از اينكه اين اشكالات مطرح بشود مطرح شده است ( مثل قول به اضافه كه از زمان ابوالحسن اشعرى مطرح بوده است ) و بعضى از اقوال ديگر هم اساسا براى فرار از اين اشكالات به وجود نيامده است ، بلكه در مقام تفسير قول حكماى پيشين به وجود آمده است ( مثل قول به اشباح ) .\r\n\r\n\r\n\r\n\r\n","description":"","footnote":"\r\n( 1 ) . حاجى مطلب را به اين شكل بيان كرده است كه در ابتدا مدعاى وجود ذهنى را طبق مذاق فلاسفه مطرح مىكند كه « للشىء غير الكون فى الاعيان - كون بنفسه لدى الاذهان » و سپس در دو بيت بعد سه برهان براى اثبات وجود ذهنى ذكر مىكند و آنگاه در دو بيت بعد دو اشكال معروف وجود ذهنى را مطرح مىكند . بعد از اينكه اين دو اشكال را ذكر مىكند مىگويد اين اشكالات است كه عقلها را حيران و فهمها را سرگردان كرده و لهذا هر عده‌اى براى خود مفرّى انتخاب كرده‌اند . آنگاه مىگويد : « فانكر الذهنى قوم مطلقا - بعض قياما من حصول فرّقا » و نظريات را يكى يكى ذكر مىكند ، يعنى تمام اين نظريات معلول پيدايش اين اشكالات هستند !\r\n","page_name":" 278 ","page_number":278},
  {"content":"\r\n\r\nچون حكماى پيشين مثل بوعلى حرفشان خيلى روشن نبوده است - براى اينكه اصلا باب وجود ذهنى را مطرح نكرده بودند و آنچه در اين باره گفته بودند لابلاى حرفهايشان بوده است - لذا متأخرين در مقام تفسير قول آنها اختلاف نظر پيدا كرده‌اند كه وقتى امثال فارابى و بوعلى و فلاسفهء اتباع آنها مىگويند كه در هنگام تصور اشياء و در مقام شناخت ، صورت اشياء به ذهن مىآيد و به تعبير خود آنها اشياء متمثل مىشوند در ذهن ، آيا واقعا مقصود آنها اين بوده است كه همان ماهيت اشياء در ذهن مىآيد يا اصلا مقصود آنها از اين صورت يعنى يك شبحى ، يك تصويرى ، درست مثل تصويرى كه يك نقاش مىكشد ؟ بعضى در تفسير قول حكماى پيشين مدعى بوده‌اند كه اگر آنها گفته‌اند كه در هنگام تصور اشياء صور اشياء در ذهن متمثل مىشود مقصودشان اين بوده است كه شبيه آن اشياء در ذهن نقش مىبندد نه اينكه ماهيت او در ذهن بيايد و ماهيت اين هم عين ماهيت او باشد ؛ يعنى درست مثل تصوير نقاشى است . در يك تصوير نقاشى كه مثلا صورت يك انسان را بر روى يك پرده‌اى نقاشى كرده‌اند هيچ وقت كسى نمىآيد بگويد كه ماهيت اين تصوير عين ماهيت اوست . اين را ديگر هيچ احدى نگفته است . يك قول اين است كه حكماى پيشين هم مقصودشان اين است . اين نظريه را مىگويند قول به اشباح و نظريهء شبح . پس اين نظريه براى فرار از اشكال به وجود نيامده است ، بلكه در توجيه حرف حكما به وجود آمده است .\r\nدر اينجا به هر حال حاجى مطلب را به اين نحو ذكر كرده است و ما مطلب را به همان نحو كه حاجى بيان كرده است بيان مىكنيم . حرف حاجى فقط از نظر تاريخ نظريات فلسفى يك مقدار اشكال دارد و الّا از جنبه‌هاى ديگر فرق نمىكند .\r\nدر اين نظريهء حكما ، گويى چند مطلب ، چند پايه و چند مقدمه اخذ شده است كه اين راههاى فرار هر كدام خواسته‌اند يكى از آنها را خراب كنند و قبول نكنند .\r\n\r\nمقدمهء اول\r\nهمانطور كه قبلا گفتيم طبق نظر حكما اولين حرف اين است كه چيزى در ذهن وجود پيدا مىكند . حتى گفتيم كه امثال شيخ اشراق اين مطلب را به اين صورت طرح كرده‌اند كه آيا وقتى كه ما چيزى را نمىدانيم و بعد به آن علم پيدا مىكنيم چيزى بر\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nما افزوده شده است يا چيزى از ما كاسته شده است ؟ در اينكه تغيير حالتى در ما پيدا مىشود كه شكى نيست ، حال يا چيزى بر ما افزوده شده است يا چيزى از ما كاسته شده است يا نه چيزى افزوده شده و نه چيزى كاسته شده . اين جور نيست كه نه چيزى افزوده شده باشد و نه چيزى كاسته شده باشد ، كاسته شدن هم كه قطعا نيست ، پس چيزى بر ما افزوده شده است .\r\nپس يك مقدمه اين است كه هنگامى كه ما اشياء را درك مىكنيم چيزى در ذهن ما وجود پيدا مىكند كه قبلا وجود نداشته است .\r\n\r\nمقدمهء دوم\r\nمقدمهء دوم اين است كه آنچه در ذهن وجود پيدا مىكند يك چيز است نه دو چيز ؛ يعنى وقتى كه ما تصورى از يك شىء خارجى در ذهن داريم اين تصور ما يك چيز است نه دو چيز . اين جور نيست كه تصورى داريم و متصورى ، كه تصور ما در ذهن يك چيز است و تصور شدهء ما چيز ديگر است ؛ بلكه به همان تصور ، متصور مىگوييم . وقتى كه ما به يك شىء علم پيدا مىكنيم اين جور نيست كه در ذهن ما دو چيز وجود پيدا مىكند يكى علم و يكى معلوم ؛ نه ، يك چيز است .\r\n\r\nمقدمهء سوم\r\nمقدمهء سوم همان اصل مدعاى وجود ذهنى است كه آن چيزى كه در ذهن ما وجود پيدا مىكند عين همان ماهيت شىء خارجى است ؛ يعنى رابطهء شىء موجود در ذهن و شىء خارجى يك رابطهء ماهوى است كه دو ظهور پيدا كرده است و يك ماهيت است كه دو وجود پيدا كرده است .\r\n\r\nمقدمهء چهارم\r\nمقدمهء چهارم اين است كه آنچه در ذهن ما وجود پيدا مىكند قطعا در تحت مقولهء كيف است .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\n\r\nمقدمهء پنجم\r\nمقدمهء پنجم اين است كه مقولات متباين بالذات‌اند ؛ يك شىء در آن واحد نمىتواند در تحت دو مقوله در بيايد .\r\nپس ما اين پنج مقدمه را قبلا پذيرفته‌ايم كه :\r\n1 . چيزى در ذهن وجود پيدا مىكند .\r\n2 . آنچه در ذهن وجود پيدا مىكند يك چيز است نه دو چيز .\r\n3 . آنچه در ذهن وجود پيدا مىكند عين ماهيت اشياء است .\r\n4 . آنچه در ذهن وجود پيدا مىكند داخل در مقولهء كيف است .\r\n5 . مقولات متباين بالذات‌اند .\r\nگروههايى كه دچار اين اشكال شده‌اند كه « فجوهر مع عرض كيف اجتمع - أم كيف تحت الكيف كل قد وقع » هر گروهى يكى از اين مقدمات را انكار كرده‌اند .\r\n\r\n1 . نظريهء فخر رازى ( انكار مقدمهء اول )\r\nگروه اول گفته‌اند اصلا در ذهن چيزى وجود پيدا نمىكند . همهء حرفها مبنى بر اين است كه چيزى در ذهن وجود پيدا مىكند ، ما مىگوييم اصلا در ذهن چيزى وجود پيدا نمىكند . علم يك چيزى است از نوع اضافه و نسبت . نسبت ، يك امر انتزاعى است ، مثل محاذات كه اگر دو جسم در مقابل يكديگر قرار بگيرند ما نسبت محاذات را از آن دو انتزاع مىكنيم ، و يا مثل ابوّت و بنوّت يعنى نسبت پدرى و فرزندى . نسبت پدرى يك امر انتزاعى است . الآن شما مىگوييد من پدر اين بچه هستم ؛ مىگوييم به ما نشان بده پدرىات كو ؟ پدرىات در كجا قرار گرفته ؟ اگر بگويى من رنگم سفيد است ، اين يك كيفيتى است كه الآن داريم مىبينيم ؛ اگر بگويى حرارت بدنم مثلا 38 درجه است ، اين هم يك امر محسوس است ؛ اگر بگويى قدّم مثلا صد و هفتاد سانتىمتر است ، اين هم يك حيثيتى است . ولى اگر بگويى « من پدرم » ، مىگوييم پدرى يعنى چه ؟ اين صفت پدرى الآن چه صفتى است ؟ چه جور چيزى است ؟ به چشم ديده مىشود ؟ به گوش شنيده مىشود ؟ با دست لمس مىشود ؟ هيچيك از اينها نيست . اينها اضافات است . اضافات در واقع\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nيك سلسله معانى انتزاعى است كه منشأ انتزاعشان وجود دارد . مثلا منشأ انتزاع پدرى اين است كه اين بچه يك مادهء اولى دارد كه مبدأ اول تكوّن اوست و همان نطفه است و اين نطفه به اعتبار اينكه از وجود يك مردى اخراج شده و در رحم يك زنى قرار گرفته است ما را بر آن داشته است كه آن مردى را كه نطفه يعنى مادهء اوليهء اين بچه از او خارج شده است « پدر » و آن زنى را كه نطفه در رحم او قرار گرفته است « مادر » بناميم . « اين پدر است » يعنى اين موجودى است كه مادهء اوليهء اين بچه از وجود او اخراج شده است . اين ماده يك روزى از وجود او جدا شده و گذشته و رفته است ولى همين امر منشأ انتزاع اين است كه ما براى هميشه او را پدر اين فرزند بناميم .\r\nپس يك گروه آمده‌اند گفته‌اند علم هم يك چنين چيزى است ؛ يك نسبتى است مثل نسبت پدرى . اصلا در ذهن چيزى وجود پيدا نمىكند . علم از مقولهء اضافه است و اساسا چيزى در ذهن وجود پيدا نمىكند . اگر چيزى وجود پيدا نكند اشكالى هم در اينجا وجود ندارد . پس اينها مقدمهء اول را انكار مىكنند ؛ حاجى هم مىگويد :\r\n« فانكر الذّهنىّ قوم مطلقا »\r\n\r\n2 . نظريهء قوشچى ( انكار مقدمهء دوم )\r\n« بعض قياما من حصول فرّقا » بعضى ديگر آمده‌اند مقدمهء دوم ما را انكار كرده‌اند و گفته‌اند اساسا در ذهن دو چيز وجود پيدا مىكند نه يك چيز . شما اشتباه مىكنيد كه خيال مىكنيد در ذهن يك چيز وجود پيدا مىكند بعد مىگوييد چطور مىشود يك چيز ، هم جوهر باشد هم عرض ؟ چطور مىشود همهء اشياء تحت مقولهء كيف باشند ؟ غافل از اينكه اصلا در ذهن دو چيز وجود پيدا مىكند . مگر شما نمىگوييد علم و معلوم ؟ علم در ذهن است ، معلوم هم در ذهن است . شما وقتى كه « انسان » را تصوير مىكنيد ، انسان ، معلوم و متصور شماست ولى تصور شما و علم شما يك چيز است و متصور شما در ذهن چيز ديگر است . انسان ، تصور شدهء ذهن شماست ولى تصور شما غير از خود انسان است . در آن واحد در ذهن شما دو چيز وجود دارد : يكى تصور انسان و يكى خود انسان ، يكى علم به انسان و يكى خود انسان . پس اشكال بدين ترتيب حل\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nمىشود كه علم غير از معلوم است در ذهن و معلوم از مقولهء آن شيئى است كه در خارج است ولى علم از مقولهء كيف است . اينها گفته‌اند كه ايندو يعنى علم و معلوم هر دو در ذهن هستند ولى با يك تفاوت : علم قائم به ذهن است يعنى مانند يك صفت در ذهن وجود دارد ، اما معلوم مانند يك مظروف در ذهن وجود دارد . علم قائم به ذهن است و معلوم ، حاصل در ذهن . بعد آمده‌اند يك تشبيهى هم براى اين مطلب ذكر كرده‌اند كه البته اين تشبيه براى اين است كه به يك نوآموز مطلب را بفهمانند . گفته‌اند اگر شما يك ظرف بلورين داشته باشيد كه در وسطش جسم ملوّنى گذاشته باشند ( مثل ته قليانهاى بلور قديم كه در وسطش يك گلوله ملوّن مثلا قرمز رنگ مىگذاشتند ) ، انسان از يك جهت كه نگاه بكند دو چيز مىبيند : يكى همان خود جسم ملوّن كه در داخل اين بلور قرار گرفته است ، يكى هم شبح اين جسم ملوّن كه به ديوارهء بلور منعكس مىشود گفته‌اند حالت ذهن چنين حالتى است .\r\nخود آن ماهيت در ذهن وجود پيدا مىكند ، كه همان « معلوم » است . ولى وجود پيدا كردن آن سبب مىشود كه يك كيفيتى كه قائم به ذهن است براى ذهن پيدا مىشود ، آن « علم » است . پس در آن واحد علمى داريم و معلومى ، و اشكال به اين ترتيب حل مىشود .\r\n\r\n3 . نظريهء اشباح ( انكار مقدمهء سوم )\r\nنظريهء سوم همين نظريه‌اى است كه تقريبا نظريهء مادى بودن علم است . اين نظريه مىگويد همهء حرفها و اشكالات بر اساس اين است كه ما قبول كرده باشيم كه وقتى ما به اشياء علم پيدا مىكنيم واقعا آن شيئى كه در ذهن ماست با شىء خارجى وحدت ماهوى دارد كه مدعاى فلاسفه است . اين حرف اصلا از اساس درست نيست .\r\nحالا آنهايى هم كه اين نظريه را گفته‌اند نخواسته‌اند بگويند فلاسفه حرفشان درست نيست ؛ گفته‌اند اصلا مقصود فلاسفه هم بيش از اين نبوده است و فلاسفه اگر مىگفته‌اند انسان وقتى عالم مىشود مثال آن اشياء در ذهن پيدا مىشود ، مقصودشان از اول اين بوده است كه شبيه آن اشياء در ذهن پيدا مىشود . اگر شبيه را ما بگوييم « اوست » ، مجازا مىگوييم « اوست » . اگر ما يك صورت نقاشى را ببينيم\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nكه مثلا عين ناصر الدين شاه است نه معنايش اين است كه اين از هر جهت عين اوست ، از نظر ماهيت هم عين اوست ؛ بلكه اين نقاشى شبيه اعراض ناصر الدين شاه است ؛ شكل او را نشان مىدهد .\r\nپس اين قول ، آن مقدمه‌اى را كه در اينجا درج شده بود كه اشياء با ماهياتشان در ذهن وجود پيدا مىكنند ، انكار مىكند . حاجى هم اين نظريه را به اين تعبير آورده است : « و قيل بالاشباح الاشيا انطبعت » يعنى گفته شده است كه اشياء شبحشان در ذهن منطبع مىشود نه ماهيتشان . وقتى كه ماهيت در ذهن منطبع نشود ديگر اشكال « فجوهر مع عرض كيف اجتمع - ام كيف تحت الكيف كلّ قد وقع » هم پيش نمىآيد .\r\n\r\n4 . نظريهء انقلاب يا نظريهء سيد صدر ( انكار مقدمهء سوم )\r\n« و قيل بالانفس و هى انقلبت » اين نظريه مثل نظريهء اشباح است يعنى منكر اين است كه همان ماهيت در ذهن بيايد ، ولى انكار او به اين نحو است كه هم گفته است كه ماهيت اشياء در ذهن مىآيد و هم گفته است در ذهن نمىآيد . گفته است همان ماهيت در ذهن مىآيد ولى در حالى كه منقلب شده است ؛ يعنى انقلاب ماهيت رخ مىدهد ؛ همان ماهيت است در حالى كه انقلاب پيدا كرده است . اين نظريه مىگويد انقلاب ماهيت چه مانعى دارد ؟ چه اشكالى دارد كه يك ماهيتى جوهر باشد و منقلب بشود به كيف ؟ كم باشد و منقلب بشود به كيف ؟ اضافه باشد و منقلب بشود به كيف ؟ از آن نظر كه به حالت منقلب شده در ذهن آمده است حالا ديگر جوهر نيست . اين نظر مىگويد ما هم قبول داريم كه ماهيت اشياء در ذهن مىآيد . اگر ماهيت ، منقلب نشده در ذهن بيايد اشكال هست ولى منقلب شده و مبدل شده كه بيايد ديگر اشكالى نيست .\r\nاين نظريه را سيد صدر شيرازى گفته است كه جواب قاطع هم به آن داده‌اند و پيرو هم پيدا نكرده است .\r\nاولا بايد بدانيم كه ما دو جور انقلاب داريم : انقلاب اوصاف و انقلاب ذات .\r\nانقلاب اوصاف خيلى ساده است . انقلاب اوصاف اين است كه يك شىء در اوصافش انقلاب پيدا كند مثل اينكه يك شىء شيرين است ترش مىشود ، ترش\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nاست شيرين مىشود . اين تغيير حالات ، انقلاب اوصاف و انقلاب احوال است . در اينجا اشكالى نيست ، براى اينكه يك ذات هست كه در دو حالت محفوظ است ؛ يعنى يك چيز است كه شيرين بود ، همان است كه ترش شده است ؛ نه اينكه يك چيزى شيرين بود و بعد يك چيز ديگرى ترش شده است . اگر حالا يك چيزى شيرين باشد و يك ساعت ديگر يك چيز ديگر ترش شود اين كه انقلاب نيست .\r\nپس شرط انقلاب اين است كه در دو حالت منقلب عنه و منقلب اليه يك اصل محفوظ وجود داشته باشد . به همين دليل است كه مىگفتند انقلاب ذات محال است ، چون انقلاب ذات معنايش اين است كه اين ذات رفت ، ذات ديگر آمد ، آن وقت چگونه مىخواهيد بگوييد يك چيز است كه اين بوده و [ آن 
  ] شده است ؟ ديگر « اين اويى » ميان دو حالت باقى نمىماند . اين مطلب با اين كه بگوييم اين به كلى معدوم شده است فرق نمىكند . مثلا اين تسبيح من الآن چوب است و تبديل مىشود به سنگ . يك وقت اين تسبيح من معدوم مىشود و از نو يك تسبيح از سنگ به وجود مىآيد . اگر اين معدوم بشود و از نو به وجود بيايد كه انقلاب نيست . اگر بنا بشود كه اين تسبيح تبديل بشود به سنگ بايد يك چيزى باشد كه اول در آن تسبيح بوده و در اين سنگ هم هست ؛ مثل يك مادهء اصلى باشد كه در اوّلى حالت چوبى داشته و بعد تبديل شده و حالت سنگى پيدا كرده است . اگر اين چيزى كه سنگ است اصلا رابطه‌اى با چوب قبلى نداشته باشد كه انقلاب نيست . اين است كه گفته‌اند انقلاب ذات و انقلاب ماهيت محال است .\r\nاين يك اصل مسلّمى بوده است در فلسفه كه انقلاب ذات و انقلاب ماهيت محال است ، و بوعلى و امثال او هم به همين دليل حركت در جوهر را محال مىدانستند ؛ مىگفتند حركت در اعراض صحيح است ، چون جوهر اصل محفوظ اين اعراض متغير و متبدل است ؛ ولى اگر جوهر بخواهد متبدل بشود ديگر يك چنين اصل محفوظى نداريم كه بگوييم اوست كه اين جوهرش تبديل شده است به يك جوهر ديگر ؛ يعنى در اينجا ديگر ما يك « او استى » نداريم و « اين همانى » محفوظ نمىماند ، پس حركت در جوهر محال است . بعد كه مسألهء اصالت وجود پيدا شد و ماهيت يك امر اعتبارى شد يكى از نتايجى كه ملاصدرا از اصالت وجود گرفت اين بود كه انقلاب ذات و انقلاب ماهيت مانعى ندارد ، محال نيست ، ممكن است ؛ و بلكه در هر حركتى خصوصا در حركتهاى اشتدادى لزوما انقلاب ذات هست ، و در\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nحركت جوهرى هم انقلاب ذات هست ولى وجود ، يك وجود واحد است كه دائما ماهيتش تغيير مىكند ، در هر آن ماهيتى دارد غير از ماهيت قبلى و در هر آن ذاتى دارد غير از ذات قبلى و در هر آن تعريفى دارد غير از تعريف قبلى ، دائما ماهيت عوض مىكند « 1 » .\r\nالبته اين حرف درست است و ما نوعى انقلاب ذاتى را بنابر اصالت وجود قبول مىكنيم ، ولى اين در جايى است كه وجود واحد سيّال داشته باشيم ، اما آنجايى كه دو وجود است ، وجود خارجى يك چيز است و وجود ذهنى چيز ديگر ، در اينجا ديگر حتى آن انقلاب ذات هم معنى ندارد . لذا اين نظريه هم مردود است .\r\nاين نظريات هيچكدامشان ارزش اينكه ما بخواهيم روى آنها بحث زيادى بكنيم ندارند .\r\n\r\n5 . نظريهء محقق دوانى ( انكار مقدمهء چهارم )\r\nنظريهء ديگر آمده است آن مقدمهء چهارم ما را كه علم از مقولهء كيف است انكار كرده است . مىگويد نه ، اين شما را گول نزند ، اينكه گفته‌اند علم از مقولهء كيف است اين تسامح در تعبير است . علم هميشه از مقولهء معلوم خودش است ، علم از مقولهء كيف نيست . اگر معلوم كيف باشد علم از مقولهء كيف است ، اگر معلوم اضافه باشد علم از مقولهء اضافه است . علم در اينكه داخل در چه مقوله‌اى باشد تابع معلوم خودش است و اگر ما اين حرف را قبول كنيم اشكالات به كلى حل مىشود . اين هم نظريهء محقق دوانى است .\r\n\r\n6 . نظريهء صدر المتألّهين\r\nنظريهء ديگر در باب وجود ذهنى كه تا كنون نظريه‌اى روى نظريهء او نيامده است\r\n\r\n\r\n\r\n\r\n","description":"","footnote":"\r\n( 1 ) پس ملاك « اين همانى » چيست ؟\r\nاستاد : ملاك اين همانى وجود است .\r\n","page_name":" 286 ","page_number":286},
  {"content":"\r\n\r\nنظريهء صدر المتألهين است كه گفته است : « بحمل ذات صورة مقولة » « 1 » . از اول گفته است اينكه حكما و فلاسفه گفته‌اند كه عين ماهيت اشياء در ذهن وجود پيدا مىكند درست است ؛ آنچه كه در ذهن است همان ماهيت شىء خارجى است ولى در باب « اين همانى » و حمل بايد بدانيم كه ما دو جور اين همانى داريم . نه فقط در اينجا ، بلكه در جاهاى ديگر هم دو نوع اين همانى و حمل وجود دارد و اصلا اين دو نوع اين همانى را بايد شناخت . اين دو جور اين همانى آنقدر با يكديگر اختلاف دارند كه يك شىء بر يك شىء ، يعنى يك محمول بر يك موضوع ، به يك نوع اين همانى يعنى حمل ، حمل مىشود و همان محمول از همين موضوع به نوع ديگر حمل ، سلب مىشود .\r\nآن وقت اين بحث را برده است به باب قضايا ؛ يعنى در واقع يك بحث منطقى در اينجا مطرح شده است كه در باب قضاياى منطق بابى بر ابواب منطق افزوده شده است . منطقيّين در باب قضاياى منطق مىگفتند كه از مفردات قضيه به وجود مىآيد و بسيطترين قضيه‌اى كه به وجود مىآيد قضيهء حمليه است ؛ از چند قضيهء حمليه يك قضيهء شرطيه به وجود مىآيد و احيانا از چند قضيهء شرطيه باز يك شرطيهء ديگرى به وجود مىآيد . بعد كه سراغ قضيهء حمليه مىرفتند ، براى حمليه تقسيماتى ذكر مىكردند از قبيل اينكه قضيهء حمليه يا موجبه است يا سالبه ، و نيز يا به نحو محصوره است يا به نحو طبيعيه يا به نحو شخصيه ، و محصوره را هم تقسيم مىكردند كه يا كلى است يا جزئى . اينها همه درست ؛ ولى يك تقسيم از ذهن منطقيين محو شده است كه يك تقسيم واقعى است در قضايا ؛ يعنى واقعا قضيهء حمليه منقسم به دو قسم ديگر نيز مىشود غير از همهء اين اقسام و آن اين است كه حمليه يا به نحو حمل اوّلى ذاتى است يا به نحو حمل شايع صناعى . پس ما دو جور حمل داريم : حمل اولى ذاتى و حمل شايع صناعى .\r\n\r\nرابطهء ذهن و خارج\r\nاينكه ما در واقع دو جور حمل داريم و بلكه دو جور قضيه داريم ، برمىگردد به\r\n\r\n\r\n\r\n\r\n","description":"","footnote":"\r\n( 1 ) . مصراع دوم اين شعر يك مسألهء عليحده‌اى است راجع به اتحاد عاقل و معقول .\r\n","page_name":" 287 ","page_number":287},
  {"content":"\r\n\r\nشناخت ذهن ؛ چون اعتبارات قضايا همه اعتبارات ذهن است ، يعنى نوع عمل كردن ذهن است . اينكه ما مىگوييم ما چند جور قضيه داريم ، به اين معنى نيست كه ما در خارج چند جور قضيه داريم همان گونه كه مثلا فلسفه يا علم از وجود عينى اشياء [ گفتگو 
  ] مىكند ، بلكه اين مربوط به عالم ذهن است ، يعنى مربوط به عملكرد ذهن است . وقتى مىگوييم ما قضيهء كليه داريم و قضيهء جزئيه ، به اين معنى نيست كه در خارج ، هم اشياء كلى داريم و هم اشياء جزئى . خارج ، كلى و جزئى ندارد . در خارج هر چه هست مشخص و جزئى است . طرز عملكرد ذهن ، طرز شناخت ذهن ، طرز اعتبار ذهن ، ديدگاههاى مختلف ذهن است كه همهء اين قضايا را به وجود آورده است « 1 » . و ما تا ذهن را نشناسيم « شناخت » را نمىتوانيم بفهميم .\r\nدر مسألهء شناخت ، آنچه مهم است اين است كه چگونه است كه انسان در شناخت ، از ذهن مايه مىگذارد ولى در عين حال از خارج هم دور نمىشود « 2 » . از يك\r\n\r\n\r\n\r\n\r\n","description":"","footnote":"\r\n( 1 ) . - اصلا در خارج قضيه داريم ؟\r\nاستاد : قضيه اصلا مال ذهن است ؛ جزء معقولات ثانيه است . قضيه در خارج نيست ؛ همه مال ذهن است .\r\n( 2 ) . از مقالات نسبتا خيلى خوب ( البته از يك نظر خيلى خوب ) دربارهء شناخت ، اين مقالات انور خامه‌اى بود در مجلهء « نگين » . اين شخص قبلا ماترياليستى فكر مىكرد ولى حالا به نحو ديگرى فكر مىكند ؛ يعنى باز هم ماترياليستى فكر مىكند ولى نه ديالكتيكى و نه ماركسيستى . در اين سلسله مقالات يك حرفى را طرح كرده است كه از نظر كيفيت خوب طرح شده است . مىگويد اينكه ماترياليستها آمده‌اند فيلسوفان را تقسيم كرده‌اند به فلاسفهء ماترياليست و فلاسفهء ايده آليست و بعد هم اين جور تعريف مىكنند ( كه خودش هم سابقا همين جور تعريف مىكرد ) كه فلاسفه ماترياليست معتقدند كه اصالت با ماده است و روح يك امر فرعى است و فلاسفهء ايده آليست معتقدند كه خير ، اصالت با ذهن است و ماده يك امر فرعى و طفيلى است پس آنچه كه وجود دارد فقط ذهن من است ؛ هر كسى كه اقوال همين فلاسفهء ايده‌آليست مثل هگل و كانت و امثال اينها را ببيند خوب مىفهمد كه اينها هرگز نمىخواسته‌اند يك چنين حرفى را بزنند كه فقط ذهن وجود دارد و اين اشياء عينى وجود ندارند . مسأله مربوط به عالم شناخت است . بحث روى شناخت است . آنها هم قبول دارند كه خارج وجود دارد ، منتها بحث سر شناخت است كه عناصر شناخت را چه چيزى تشكيل مىدهد .\r\nمىگويد ماترياليستها معتقدند كه شناخت يك امر ساده‌اى است ؛ شناخت همان تصوير سادهء اشياء خارجى است و شناخت هر چه كه به طبيعت نزديكتر باشد كاملتر است و هر چه كه از حالت تصوير طبيعت بيرون بيايد ضعيف‌تر است . ولى امثال كانت و هگل حرفشان اين است كه نه ، كمال شناخت به اين نيست كه اين تصوير هر چه تمامتر به عالم خارج نزديك باشد ، بلكه عناصر اصلى تشكيل دهندهء شناخت عناصرى است كه مال خود ذهن است .\r\n( البته ديگر در اينجا نمىگويد كه وقتى عناصر شناخت مال خود ذهن باشد چرا اسمش را مىگذاريم « شناخت » .\r\nچگونه چيزى كه ذهن از خودش ساخته است شناخت را تشكيل مىدهد ؟ شناخت يعنى اينكه من مىخواهم\r\n","page_name":" 288 ","page_number":288},
  {"content":"\r\n\r\nطرف اين حرف درست است كه شناخت هرگز صد در صد مطابق با خارج نيست ؛ براى اينكه ما در شناخت يك صفاتى مىبينيم كه در خارج نيست . مثلا در شناخت ، قضيه است و حال آنكه در خارج قضيه وجود ندارد . در شناخت كليت است ، در خارج كليت وجود ندارد ؛ در شناخت حمل است ، در خارج حمل وجود ندارد . از طرف ديگر اگر شناخت مطابق با خارج نباشد اصلا شناخت نيست . اينجاست كه يك عده فلاسفه افتاده‌اند به اين مسير كه اصلا اين عناصر صد در صد ذهنى است ، و اينها به همين دليل از شناخت دور شده‌اند ، و عده‌اى ديگر ( ماترياليستها ) افتاده‌اند به آن مسير كه شناخت بايد تصوير صد در صد عالم خارج باشد . اينها كه اصلا حرفشان حساب شده نيست . اگر كانت و هگل و امثال اينها به آنجا رفته‌اند و چنان نظرياتى را داده‌اند براى اين است كه آنها اهل فلسفه بوده‌اند ، يعنى آنقدر موشكافى كرده‌اند كه رسيده‌اند به آنجا ، ولى اينها ( ماترياليستها ) كه اين حرفها را مىزنند اصلا به اين موشكافىها نرسيده‌اند ، اصلا مسأله برايشان طرح نشده است و در همان مرحلهء آخوند ده باقى مانده‌اند .\r\nحالا يكى از مسائل عمده‌اى كه ما در فلسفهء اسلامى در باب شناخت داريم ( كه در بحث معقولات ثانيه هم آن را مطرح مىكنيم ) همين است كه چگونه است : با اينكه ذهن واقعا دخالت دارد در شناخت ولى در عين حال نه تنها ما را از عالم خارج\r\n\r\n\r\n\r\n\r\n","description":"","footnote":"\r\nاندام خارج را ببينم ، مىخواهم عالم خارج را كشف كنم ؛ وقتى ذهن عناصر شناخت را از خودش و پيش خودش ساخته است چرا من اين را به گردن خارج بگذارم ؟ ) .\r\nبعد اينها را هو مىكند ؛ مىگويد حرف اينها كه مىگويند تصوير هر چه به طبيعت نزديكتر باشد شناخت كاملتر است ، داستان آن مرد تحصيل كرده و آن آخوند ده را به ياد مىآورد ( كه همان داستان ميرزاى قمى است . ميرزاى قمى اصلا گيلانى است ، يعنى اهل شفت است كه شفت در اطراف رشت است . وى بعد از آنكه سالها در نجف تحصيل كرده بود به وطن بازگشت و رفت به ده خودشان ؛ آخوند ده كه شخص بىسواد و تهى مايه‌اى بود و براى مردم شاهنامه مىخواند و از اين گونه كارها مىكرد ، ديد با آمدن ميرزاى قمى به آن ده كارش كساد مىشود لذا تدبيرى انديشيد و در يك مجلسى كه همه حضور داشتند به او گفت : آقا شما تحصيل كرده‌ايد و تحصيلات شما خيلى عالى است و ما از وجود شما استفاده مىكنيم . بعد گفت حالا شما بنويسيد : « مار » ، او هم نوشت « مار » ، ولى خودش يك مار گردن كلفتى كشيد و بعد به مردم نشان داد و گفت مار اين است يا آن ؟ ) . مىگويد بعضى ماترياليستها كه مىگويند شناخت بايد تصوير كامل اعيان خارجى باشد قصه‌شان قصهء همان مار و آخوند ده است كه مىگفت آن مار چون از نظر شباهت با مار عينى از او دور است پس ديگر مار نيست . ولى با اين حرف آنها را هو كرده است و الّا حرفش اساس ندارد .\r\n","page_name":" 289 ","page_number":289},
  {"content":"\r\n\r\nدور نمىكند بلكه نزديك هم مىكند . به هر حال اين بحثى بود كه مىخواستيم در آينده طرح بكنيم و حالا به آن اشاره‌اى كرديم « 1 » و « 2 » .\r\n\r\nبازگشت به اصل بحث\r\nحرف ملاصدرا اين است كه ما دو نوع حمل داريم ، يعنى دو نوع عملكرد ذهن داريم و در باب قضايا دو نوع اعتبار ذهن داريم كه تا حالا اين دو نوع اعتبار ذهن\r\n\r\n\r\n\r\n\r\n","description":"","footnote":"\r\n( 1 ) . [ بحث شناخت در همين سلسله درسها در چند جاى ديگر ( مثلا در بحث معقولات ثانيه و در اوايل بحث وجوب و امكان و امتناع ) مبسوطتر مطرح خواهد شد 
  ] .\r\n( 2 ) . - به اين ترتيب بحث وجود ذهنى در بين فلاسفهء اسلامى با حرف كانت خيلى نزديك مىشود ، منتها حرف كانت خيلى روشنتر است ( گرچه خود ما شايد هنوز روشن نشده باشيم ) . كانت و هگل و امثال اينها مىگويند در عين حال كه متعلق شناسايى مستقل از ذهن است ولى ذهن سهمى در شناسايى دارد ؛ و بنابراين اگر فلاسفه‌اى نظير ملاصدرا و ديگران هم همين طور مىگويند پس اين نظريات خيلى شبيه و نزديك مىشود .\r\nاستاد : بله ، خيلى شبيه و نزديك مىشود . اما بايد دانست كه اين مسائل دقيق فلاسفه مثل تيغ دو دم است ، نظير صراط است كه گفت از مو باريكتر ، از شمشير برنده‌تر و از آتش سوزنده‌تر است ؛ يعنى يك جاى خيلى نازكى هست كه اگر انسان يك ذره - به اندازهء يك ميليمتر - اين طرف‌تر بيفتد در درهء هولناكى سقوط مىكند . درست است كه حرف كانت با حرف فلاسفهء اسلامى در اين مقدار شبيه است ولى ما بايد ببينيم كه آيا مسير آنها يكى است . كانت بعدا در كمال صراحت مىگويد كه اصلا آن مسائل ذهنى ديگر ذهنى نيست ، بلكه در واقع ذهن است و ساختهء نفس است . مطلب را به نحوى بيان كرده است كه اينها ديگر واقعا نمىتواند شناخت باشد . او مىگويد زمان ، مكان ، ضرورت ، امتناع و امثال اينها صد در صد ساخته‌هاى ذهن است ؛ يعنى در خارج نه نسبت است ، نه اضافه است ، نه ضرورت است ، نه امتناع است ، هيچ چيزى نيست . حتى خارج به صورت يك منشأ انتزاع هم براى اينها نيست . آن وقت در خارج فقط چيست ؟ در خارج اگر مثلا من شيئى را مىبينم فقط همان صورت محسوس مثلا رنگ يا حجم وجود دارد ، بقيهء چيزها كه من مىگويم از اين شىء شناخت ساخته‌ام ، معرفت ساخته‌ام ، همه چيزهايى است كه اصلا مال خود ذهن است و رابطه‌اى با خارج ندارد . در خارج نه ضرورتى وجود دارد نه امتناعى وجود دارد ، نه نسبتى هست ، نه اضافه‌اى هست ، هيچ چيزى نيست .\r\n- به عبارت ديگر اختلاف در مورد سهم ذهن است . اختلاف در اين نيست كه ما يك متعلق شناسايى داريم و يك شناسنده‌اى .\r\nاستاد : بله ، شك ندارد . حالا باز بعدها بيشتر روى اينها بحث مىكنيم .\r\n","page_name":" 290 ","page_number":290},
  {"content":"\r\n\r\nدرست شناخته نشده و از يكديگر تفكيك نشده است و اين منشأ اشتباهات در خيلى جاها شده است كه يكى از آن جاها در باب وجود ذهنى است . اين دو نوع حمل عبارت است از حمل اولى ذاتى و حمل شايع صناعى .\r\nمن خيلى اين مطلب را دنبال كردم كه ببينم آيا اين حرف كه ما دو جور حمل داريم ، حمل اولى ذاتى و حمل شايع صناعى ، در كلمات ديگران هم هست يا نيست و در كلمات ديگران پيدا نكردم . ملاصدرا هم تصريح نمىكند كه اين حرف من است ولى ظاهرا از حرفهايى كه در تعليقهء حكمة الاشراق گفته است ( كه حالا من درست يادم نيست ) مىشود استنباط كرد كه واقعا غير از او كس ديگرى نگفته است .\r\nبه هر حال اين حرف در كلام كس ديگرى تا حالا ديده نشده است . اگر هم در كلمات ديگران بوده ( كه معمولا سير علمى به همين نحو است كه يك حرفهايى در گوشه و كنار گفته شده و بعد يك نفر پيدا مىشود و از آن حرفها استفاده مىكند و يك تحولى ايجاد مىكند ) حرف ملاصدرا به اصطلاح مرحلهء جهش و مرحلهء به فعليت رسيدن اين بحث بوده است .\r\n\r\n","description":"","footnote":"","page_name":" 291 ","page_number":291},
  {"content":"\r\n\r\n\r\n2 . اشكالات و نظريات در باب وجود ذهنى\r\nدر جواب شبههء وجود ذهنى رسيديم به جواب صدر المتألّهين كه ششمين جوابى است كه به اين شبهه و اشكال داده شده است و خلاصهء آن اين است : ماهيتى كه در ذهن وجود پيدا مىكند اين ماهيت هم خودش خودش است و هم خودش خودش نيست ؛ يعنى انسان در ذهن انسان است و در عين حال انسان در ذهن انسان نيست . اين حرف را براى انسان خارجى ما نمىتوانيم بگوييم . مثلا نمىتوانيم بگوييم اين زيد انسان است و اين زيد انسان نيست . ولى در انسان ذهنى اين دو قضيه هر دو صدق مىكند كه « انسان ذهنى انسان است » و « انسان ذهنى انسان نيست » . چگونه اين دو قضيه هر دو صادق است ؟ تعبيرى كه مرحوم آخوند كرده‌اند و اصطلاحى كه ايشان به كار برده‌اند اين است كه انسان ذهنى انسان است به حمل اوّلى ذاتى و انسان ذهنى انسان نيست به حمل شايع صناعى .\r\nما قبل از اينكه اساسا اين دو حمل را تعريف كنيم بهتر است بحث را در غير وجود ذهنى ببريم و اين مطلب را نه از جنبهء وجود ذهنى بلكه با يك مثالهاى ديگرى توضيح بدهيم كه قطع نظر از مسألهء وجود ذهنى آيا مىشود يك چيزى خودش خودش باشد به اعتبارى ( كه حالا مىخواهيد اسم اين اعتبار را « حمل اوّلى ذاتى » بگذاريد و مىخواهيد به اسم ديگرى بناميد ) و به اعتبار ديگر خودش\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nخودش نباشد بلكه خودش مصداق نقيض خودش باشد و خودش از خودش سلب بشود ؟ صدر المتألهين مىگويد : بله ، ما شبيه و مثال اين گونه امور را داريم .\r\nآن چيزى كه ايشان به عنوان شبيه و مثال اينها ذكر مىكند ( كه البته مثالهاى بسيارى مىشود براى آن پيدا كرد و خود او هم ذكر كرده است ) « 1 » خيلى شبيه است به اين تناقضاتى كه در دورهء جديد امثال راسل پيدا كرده‌اند و اسمش را « تناقضهاى منطقى » و « تعارضهاى منطقى » گذاشته‌اند و از نظر آنها تناقضهاى غير قابل حل است ، كه اين آقاى هشترودى خيلى روى اينها تكيه مىكرد ، مقاله مىنوشت و سخنرانى مىكرد و در آن سالهاى اول كه ما به تهران آمده بوديم مقاله‌اى تحت عنوان « تعارضات منطقى » در يك مجله‌اى به نام « انديشه و هنر » نوشته بود و من در آنجا آن مقاله را خواندم « 2 » . ايشان در آنجا مدعى بود كه اينها تناقضهايى است كه بر اساس منطق قديم غير قابل حل است « 3 » .\r\n\r\n\r\n\r\n\r\n","description":"","footnote":"\r\n( 1 ) . [ رجوع شود به اسفار ، چاپ جديد ، ج 1 / ص 294 . 
  ]\r\n( 2 ) . در يكى از شماره‌هاى مجلهء « نگين » هم معلوم شد كه آقاى محمود عنايت يك وقت مجله‌اى منتشر مىكرده است به نام « ايران آباد » كه در مجلهء « ايران آباد » باز از همين آقاى هشترودى مطلبى نقل كرده بود كه عين همان چيزى بود كه ما در آن مجلهء « انديشه و هنر » ديده بوديم .\r\n( 3 ) . مثل « كلّ كلامى كاذب » ؟\r\nاستاد : تقريبا ؛ در حدّ همان . البته او مثالهاى بسيارى در آنجا ذكر كرده است و مقاله جالبى هم بود . ولى خودشان هم هيچ راه حلى بر اساس منطق خودشان پيدا نكرده‌اند . يا پيدا نكرده‌اند يا ما نتوانسته‌ايم از حرفهاى آنها به دست بياوريم . بسيار خوب ، حالا از نظر شما بر اساس منطق قديم اينها تناقضاتى است غير قابل حل ؛ بر اساس منطق جديد چطور ؟ شما چگونه اين تناقضها را حل كرده‌ايد ؟ گويى حلّش همين است كه : « ما فهميده‌ايم اينها غير قابل حل است » ! همين قدر كه ما كشف كرديم كه اينها غير قابل حل است مسأله حل شده است ؟ ! گويى حلش همين است يا من چيزى بيش از اين نفهميدم .\r\nحالا شما اگر توانستيد اينها را يك مطالعه‌اى بكنيد ، چون بعضى از آنها به رياضيات و اين گونه مسائل مربوط مىشود ، ببينيد آيا واقعا همين را مىگويد يا نه .\r\n- بله ، بنده هم استنباطم همين طور است .\r\n- مىگفتند كه در اين كنگره كه امسال در نيويورك بوده آقاى دانش پژوه گويا يك مقاله‌اى در اين زمينه نوشته‌اند و آقاى موسوى بهبهانى هم جوابى داده است .\r\n- نه ، موسوى جوابى نداد . من الآن يادم نيست كه موسوى چه گفت ، ولى اجمالا گفت اين مطلب در علم « اصول » ما بحث شده است ؛ اين « كلّ كلامى كاذب » مطلبى نيست كه شما كشف كرده باشيد .\r\n","page_name":" 293 ","page_number":293},
  {"content":"\r\n\r\n\r\n\r\n\r\n\r\n","description":"","footnote":"\r\nاستاد : بله . اين كه در [ علم اصول 
  ] هست .\r\nو بالاترش هم هست كه اتفاقا حلش هم خيلى مشكل است و در اين زمينه رساله‌ها نوشته‌اند و من در همين اواخر هم كه مطالعه مىكردم ديدم مخصوصا در دورهء سيد صدر شيرازى و جلال دوانى اين مسأله بسيار مطرح بوده است و اسم اين مسأله را گذاشته بودند « جذر أصمّ » كه در فلسفه اگر مىگويند « مسأله جذر أصمّ » به همين معنى است .\r\nمسألهء « كلّ خبرى كاذب » اين قدرها مشكل نيست ؛ از همه مشكلتر اين است ( البته اين را هم باز به دو صورت مىشود طرح كرد كه شايد يك صورتش مشكلتر باشد ( رجوع شود به مجموعه آثار 5 ، بخش « شرح منظومه » ، ص 300 ) ) كه شخصى مثلا در ساعت 7 امشب مىگويد : « خبرى كه فردا ساعت 12 ظهر به شما مىدهم راست است » و فردا ساعت 12 خبرى كه مىدهد اين است كه مىگويد : « خبرى كه ديشب در ساعت 7 دادم دروغ بود » . حالا اين خبرى است كه از راست بودنش دروغ بودنش لازم مىآيد ، [ و از دروغ بودنش راست بودنش لازم مىآيد 
  ] ؛ يعنى صدقش مستلزم كذبش است و كذبش مستلزم صدقش است ؛ يعنى در آن واحد هم بايد صادق باشد و هم بايد كاذب باشد ، و اين اجتماع نقيضين است ؛ زيرا اين خبرى كه امشب مىگويد ( يعنى همين خبرى كه مىگويد : خبرى كه فردا ساعت 12 به شما مىدهم راست است ) يا راست است يا دروغ . ما اول بنا مىگذاريم كه اين خبر راست باشد . اگر راست است پس آن خبر فردايش كه مىگويد اين خبر دروغ است راست است . اگر آن خبر فردا راست است پس خودش دروغ است . پس نتيجه مىگيريم كه اين خبر اگر راست است بايد دروغ باشد [ يعنى صدقش مستلزم كذبش است 
  ] . و اما اگر بنا بگذاريم كه اين خبر دروغ باشد پس آن خبر فردايش كه مىگويد اين خبر دروغ است دروغ است . پس نتيجه مىگيريم كه اين خبر اگر دروغ است بايد راست باشد ، يعنى كذبش مستلزم صدقش است . پس ، از دروغ بودنش راست بودنش لازم مىآيد و از راست بودنش دروغ بودنش لازم مىآيد كه اين مسأله را به نام « جذر أصمّ » ناميده‌اند و رساله‌ها در اين زمينه نوشته‌اند و بعضى رساله‌هايش هست . ( مانند رسالة فى بيان شبهة جذر الأصم از مؤلفات شمس الدين محمد جعفرى . ) - اينها چاپ نشده است ؟\r\nاستاد : چرا ، بعضى از آنها چاپ هم شده است كه من اخيرا يك مطلبى در همين باره در ضمن يك كتابى پيدا كردم - در حدود يكى دو ورق - و دادم يك نسخه از آن عكسبردارى كردند و الآن دارم .\r\nبه هر حال اين مطلب هست . اين بحث در بين حكما و منطقيين ما مطرح بوده است و بحث جديدى نيست .\r\n- اين همان حرف شكاكان است . شكاكان براى اينكه بگويند هيچ حكمى صادق و معتبر نيست دليل آورده‌اند كه هر حكمى شامل نقيض خودش هم هست .\r\nاستاد : بله . حالا من نمىدانم كه آنها اين مسأله را طرح كرده‌اند يا نه .\r\n- چرا ، آنها اين را طرح كرده‌اند .\r\n","page_name":" 294 ","page_number":294},
  {"content":"\r\n\r\nيك مثالى كه آقاى هشترودى در همان مقاله آورده بود اين بود كه ما مىتوانيم كلمات را به دو دسته تقسيم كنيم : يك دسته كلماتى كه خود كلمه مصداق خودش هست و يك دسته كلماتى كه خود كلمه مصداق خودش نيست . مثلا كلمهء « سفيد » مصداق خودش نيست ، يعنى لفظ « سفيد » سفيد نيست . اما لفظ « كوتاه » مصداق خودش هست ، يعنى لفظ « كوتاه » كوتاه هم هست ( كه خيلى مثالهاى ديگر هم مىشود پيدا كرد و خود من هم مثالهاى زيادى برايش پيدا كرده‌ام . مثلا لفظ « كلمه » خودش كلمه هم هست ، لفظ « اسم » خودش اسم هم هست ، ولى لفظ « فعل » خودش فعل نيست ، بلكه اسم است . لفظ « حرف » خودش حرف نيست ، بلكه اسم است ) . حالا كه الفاظ را به اين نحو دسته‌بندى كرديم مىآييم يك اصطلاح جعل مىكنيم : الفاظى را كه خود مصداق خود هستند « متجانس » مىناميم و الفاظى را كه خود مصداق خود نيستند « غير متجانس » مىناميم . بنابراين لفظ « اسم » متجانس است چون خودش اسم است ، اما لفظ « فعل » غير متجانس است چون خودش فعل\r\n\r\n\r\n\r\n\r\n","description":"","footnote":"\r\nاستاد : عين همين را طرح كرده‌اند ؟\r\n- در همين كتابى هم كه آقاى دكتر مهدوى از پل فولكيه ترجمه كرده‌اند همين مثال زده شده است .\r\nاستاد : نه ، اين كه در دورهء اخير است . من شكاكان قديم را مىگويم . در دورهء اخير كه واضح است كه اين حرفها طرح شده است ، ولى در دوره‌هاى قبل چطور ؟ آيا در دوره‌هاى قبل اينها را طرح كرده‌اند ؟\r\n- در همان جا در ذيل صفحه‌اى هست كه مىگويد من دروغ مىگويم ؛ حالا اين كه مىگويد « دروغ مىگويم » آيا خود اين خبر راست است يا دروغ ؟ هم راست است هم دروغ . ( رجوع شود به كتاب فلسفهء عمومى يا ما بعد الطبيعه ، تأليف پل فولكيه ، ترجمهء دكتر يحيى مهدوى ، ذيل صفحهء 58 . ) استاد : نوع دومش همين است كه يك كسى بگويد اين خبرى كه الآن دارم مىگويم دروغ است . حالا آيا اين خبر راست است يا دروغ ؟ همين خبرى كه دارد مىگويد ، راست است يا دروغ ؟\r\n- خود اين خبر ؟\r\nاستاد : خود همين . « اين » كه مىگويد ، به همين خبر اشاره مىكند ، به نفس اين خبر اشاره مىكند .\r\nبه هر حال اين بحثها مطرح شده است . اين مسأله به آن شكل فعلا براى ما مطرح نيست .\r\n- لابد به يك حملى راست مىگويد و به يك حملى دروغ مىگويد ؛ مسأله بر مىگردد به تفاوت حملين .\r\nاستاد : نه ، ممكن است كه آن ، راه حلش غير از راه حل تفاوت حملين و چيز ديگرى باشد .\r\nاين مطلبى كه من عرض كردم چيز ديگر است .\r\n","page_name":" 295 ","page_number":295},
  {"content":"\r\n\r\nنيست .\r\nحال مىآييم سراغ خود لفظ « متجانس » و لفظ « نامتجانس » . آيا خود لفظ « متجانس » متجانس است يا متجانس نيست ؟ لفظ « غير متجانس » چطور ؟ آيا متجانس است يا نامتجانس ؟ در لفظ « متجانس » اشكالى پيش نمىآيد . ولى در لفظ « غير متجانس » چطور ؟ لفظ « غير متجانس » آيا مصداق خودش هست يا مصداق خودش نيست ؟ اگر مصداق خودش باشد پس متجانس است ، يعنى غير متجانس نيست [ كه تناقض مىشود 
  ] ، پس مصداق خودش نيست . و اگر مصداق خودش نباشد ، پس غير متجانس است [ پس مصداق خودش است . 
  ] پس در آن واحد بايد اين لفظ هم مصداق خودش باشد و هم مصداق خودش نباشد . اين حالا يك بحثى است كه آنها به اين شكل طرح كرده‌اند .\r\nبحثى كه در ميان فلاسفهء ما طرح شده است [ به اين شكل نيست ؛ يعنى 
  ] اين را نه به صورت يك تناقض اساسى و لا ينحل بلكه به صورت يك تناقض ظاهرى و تناقض حل شده طرح كرده‌اند . مثالى كه در اينجا ذكر كرده‌اند اين است كه مثلا ما مفاهيم را به دو قسم تقسيم كرده‌ايم و گفته‌ايم هر مفهوم ذهنى از اين دو حال خالى نيست ؛ يا قابل صدق بر كثيرين است كه آن را « كلى » مىناميم يا ممتنع الصدق بر كثيرين است كه آن را « جزئى » مىناميم . « مفهوم » با يك قيدى شده است : « مفهوم قابل صدق بر كثيرين » كه تعريف « كلى » است ؛ و با يك قيدى شده است ؛ « مفهوم غير قابل صدق بر كثيرين » كه تعريف « جزئى » است . اكنون سؤالى كه پيش مىآيد اين است كه خود مفهوم « قابل صدق بر كثيرين » كه خود يك مفهومى از مفاهيم است كلى است يا جزئى ؟ و نيز خود مفهوم « غير قابل صدق بر كثيرين » كلى است يا جزئى « 1 » ؟\r\n\r\n\r\n\r\n\r\n","description":"","footnote":"\r\n( 1 ) . در اينجا يك اشكال ديگرى هست كه اين اشكال را طرح نكرده‌اند ، ولى اشكالى است كه قابل طرح است و جواب هم دارد . اشكال اين است كه خود « مفهوم » كه مقسم كلى و جزئى است - يعنى « مفهوم » است كه تقسيم شده است به كلى و جزئى و « مفهوم » است كه يا كلى است و يا جزئى - خودش مفهومى از مفاهيم است . در اين مطلب شكى نيست كه خود همين « مفهوم » يعنى همين چيزى كه ما با لفظ « مفهوم » آن را بيان مىكنيم خودش يك مفهومى است ذهنى و مفهومى از مفاهيم است . و ما نمىتوانيم يك مفهوم را بگوييم نه كلى است نه جزئى ، چون هر مفهومى منحصرا بايد يكى از ايندو باشد ، هر مفهومى بايد يا كلى باشد يا جزئى . حالا سؤال اين است كه خود « مفهوم » كه مقسم است كلى است يا جزئى ؟ هر كدام كه باشد اشكال به وجود مىآيد و آن اشكال اين\r\n","page_name":" 296 ","page_number":296},
  {"content":"\r\n\r\nناچاريم بگوييم كه اين مفهوم كلى است ، زيرا خود اين مفهوم « قابل صدق بر كثيرين » بر كلىهاى متعدد صدق مىكند . بحث ما بر سر نفس « مفهوم كلى » است ، يعنى همان چيزى كه كلى را با آن تعريف مىكنيم و مىگوييم : « مفهوم قابل صدق بر كثيرين كلى است » . بحث اين است كه خود « مفهوم كلى » آيا كلى است يا كلى نيست ؟ يك وقت ما مىگوييم آيا انسان كلى است يا كلى نيست ؟ اين يك بحث است كه به اصطلاح بحث كلى طبيعى است . و يك وقت مىگوييم « مفهوم كلى » آيا كلى است يا كلى نيست ؟ اين يك بحث ديگر است كه بحث كلى منطقى است . بحث اين است كه خود « مفهوم كلى » كه همان كلى منطقى باشد آيا كلى است يا كلى نيست ؟ شما مىگوييد كلى است . بسيار خوب ، مفهوم كلى خودش كلى است ، در اينجا اشكال پيش نمىآيد .\r\nاكنون به سراغ قسم دومش مىرويم و مفهوم « غير قابل صدق بر كثيرين » را كه تعريف « جزئى » است در نظر مىگيريم ؛ يعنى خود « مفهوم جزئى » را كه جزئى منطقى است در نظر مىگيريم نه مفهوم زيد را . يك وقت مىگوييم « زيد » آيا جزئى است يا كلى ؟ البته زيد جزئى است . و يا مىگوييم مفهوم « عمرو » در ذهن ما آيا جزئى است [ يا كلى ؟ واضح است كه جزئى است . 
  ] اما يك وقت خود مفهوم « جزئى » يعنى خود همين مفهوم « المفهوم الّذى لا يقبل الصدق على كثيرين » را در نظر مىگيريم و مىگوييم اين آيا جزئى است يا كلى ؟ مسلّم است كه خود اين مفهوم ، كلى است ، براى اينكه خود اين مفهوم بر جزئىهاى متعدد صدق مىكند يعنى قابل صدق بر كثيرين است . پس يكى از كلىهاى عالم ، نفس همين مفهوم « جزئى » است ؛\r\n\r\n\r\n\r\n\r\n","description":"","footnote":"\r\nاست كه مقسم عين قسم مىشود و حال آنكه مقسم هميشه غير قسم است . مقسم آن چيزى است كه در اقسام به نحو لا به شرط وجود دارد . نمىتواند مقسم داخل در يك قسم بالخصوص باشد و خارج از قسم ديگر . در اينجا اگر از ما بپرسند خود « مفهوم » كلى است يا جزئى ، ناچاريم بگوييم خود « مفهوم » هم يك مفهوم كلى است . وقتى كه خود « مفهوم » يك مفهوم كلى است پس داخل در يك قسم خودش و خارج از قسم ديگر است و حال آنكه خودش مقسم هر دو است ، يعنى كلى و جزئى هر دو مصداق او هستند . شما وقتى مىگوييد « مفهوم » كلى است پس مىگوييد جزئى نيست و حال آنكه مىگوييد هر مفهومى يا جزئى است يا كلى ، نه اينكه « مفهوم » كلى است و جزئى نيست . به هر حال اين اشكال را به اين صورت طرح نكرده‌اند ، ولى اشكالى است كه قابل طرح است ؛ يعنى اگر كسى مىخواست اشكال طرح كند در خود مقسم هم قابل طرح بود . اما فلاسفهء ما اشكال را در خود « مفهوم » به آن معناى مقسمى طرح نكرده‌اند . بلكه به سراغ اقسام رفته‌اند و اشكال را در مفهوم كلى و مفهوم جزئى طرح كرده‌اند .\r\n","page_name":" 297 ","page_number":297},
  {"content":"\r\n\r\nهمانطور كه نفس مفهوم « كلى » هم خودش يكى از كلىهاى عالم بود . اما از طرف ديگر مىبينيم كه جزئى جزئى است ، براى اينكه هر چيزى خودش خودش است .\r\nاصلا شما جزئى را كه تعريف مىكنيد مىگوييد « كلّ مفهوم لا يقبل الصدق على كثيرين فهو جزئىّ » . همانطور كه انسان را با « حيوان ناطق » تعريف مىكنيد و مىگوييد :\r\n« الانسان هو الحيوان الناطق » ، مفهوم جزئى را با « المفهوم الّذى لا يقبل الصدق على كثيرين » تعريف مىكنيد و مىگوييد : « الجزئىّ هو المفهوم الّذى لا يقبل الصدق على كثيرين » و يا مىگوييد : « كلّ مفهوم لا يقبل الصدق على كثيرين فهو جزئىّ » ؛ يعنى يا « جزئى » را موضوع قرار مىدهيم و « المفهوم الّذى لا يقبل الصدق على كثيرين » را محمول قرار مىدهيم و يا بالعكس ، « جزئى » را محمول قرار مىدهيم و آن ديگرى را موضوع .\r\nبنابراين جزئى جزئى است و در عين حال جزئى جزئى نيست ، بلكه كلى است ؛ و اين يك تناقض است .\r\nاما حكماى اسلامى اين قضيه را به صورت يك تناقض لا ينحل طرح نكرده‌اند .\r\nگويى از اول كه اين قضيه طرح شده است جوابش هم همراهش بوده است . جوابش اين بوده است كه گفته‌اند ما دو نوع حمل داريم و در واقع دو اعتبار داريم و همين عدم توجه به اعتبارات ذهن است كه منشأ اشتباهات مىشود ، كه ما حالا شبيه اين را در آن شبههء معروف فخر رازى بيان مىكنيم .\r\n\r\nشبههء فخر رازى\r\nمىدانيم كه فخر رازى در مورد انتاج قياس شكل اول شبهه‌اى دارد كه خواجه هم در شرح اشارات « 1 » آن شبهه را نقل مىكند . فخر رازى هيچ نمىترسد « 2 » از اينكه بگويد :\r\n\r\n\r\n\r\n\r\n","description":"","footnote":"\r\n( 1 ) شرح اشارات ، جلد اول از چاپ جديد ، صفحهء 236 .\r\n( 2 ) هميشه گفته‌ايم كه فخر رازى يك مرد بسيار شجاعى است و صرف كلمهء « مشكّك » را نبايد در مورد وى به كار برد . واقعا مرد شجاعى است . درست است كه بسيارى از حرفها و اشكالاتش جواب دارد ، ولى در اينكه شجاعانه اشكالات را وارد مىكند ترديدى نيست و اين خودش فرصتى ايجاد مىكند لااقل براى ديگران كه دربارهء اشكالات فكر كنند و آن وقت فكر تازه به وجود بياورند . اين خودش خيلى مهم است .\r\n- تشكيكاتش هم گاهى حرف است و گاهى مطلب دارد .\r\nاستاد : نه ، خيلى مهم است . تشكيكاتش اغلب مطلب دارد . گاهى تشكيكاتش تشكيكاتى\r\n","page_name":" 298 ","page_number":298},
  {"content":"\r\n\r\nاينكه شما مىگوييد شكل اول بديهىّ الانتاج است قابل بحث و ايراد است . لذا دو ايراد بر شكل اول وارد كرده است ؛ يكى از جنبهء مثبت و يكى از جنبهء منفى ؛ يعنى يك مثالهايى آورده است كه قياس نتيجه مىدهد بدون اينكه شكل اول باشد و يك مثالهاى ديگرى آورده است كه قياس شكل اول است و نتيجه نمىدهد .\r\nاما آنجايى كه قياس نتيجه مىدهد بدون اينكه شكل اول باشد ، مىگويد يك موردش قياس مساوات است كه نتيجه مىدهد بدون اينكه شرايط شكل اول را داشته باشد « 1 » . شكل اول نيست ، ولى مثل شكل اول نتيجه مىدهد . شرايط شكل اول را ندارد ، در عين حال خوب هم نتيجه مىدهد . وقتى ما مىگوييم : « الف مساوى ب است و ب مساوى ج است پس الف مساوى ج است » اين به همان نحو نتيجهء قطعى مىدهد كه مثلا مىگوييد : « انسان حيوان است و حيوان جسم است پس انسان جسم است » و حال آنكه اين شرطى را كه شما مىگوييد حد وسط بايد در مقدمتين تكرار بشود ندارد و حد وسط تكرار نشده است ، زيرا آنچه كه محمول در صغرى است « مساو ل ب » است نه « ب » ، اما آنچه كه موضوع در كبرى است « ب » است نه « مساو ل ب » ؛ مىگوييد : « الف مساو ل ب و ب مساو ل ج » . اگر گفته بوديد : « [ الف مساو ل ب و 
  ] كلّ مساو ل ب مساو ل ج » شكل اول بود ، ولى شما مىگوييد : « الف مساو ل ب و ب مساو ل ج » . پس اين قياس بدون اينكه شرايط شما در آن وجود داشته باشد نتيجه مىدهد و خوب هم نتيجه مىدهد « 2 » .\r\n\r\n\r\n\r\n\r\n","description":"","footnote":"\r\nاست كه صد سال يا دويست سال درباره‌اش فكر كرده‌اند تا بالاخره راه حل اساسىاش را به دست آورده‌اند . اين تشكيكات حرفهاى نيش غولى كه نبوده است .\r\n( 1 ) . اين باز يكى از حرفهايى است كه اين آقايان رياضيون امروز ما در آورده‌اند كه « قياس مساوات در منطق ارسطو مطرح نبوده است و مطلب جديدى است و در منطق ارسطو فقط رابطهء اندراجى را بيان مىكرده‌اند و رابطه تساوى و اعظميّت و اصغريّت مطرح نبوده است » و خيال مىكنند مطلب جديدى مىگويند و حال آنكه فخر رازى قبل از آنها اين مسأله را طرح كرده و قبل از فخر رازى خود شيخ طرح كرده و جوابش را هم داده است .\r\n( 2 ) . اين اشكال اول را فخر رازى به همين صورت طرح كرده است كه ما بيان كرديم ، ولى امروزيها اين را به صورت ديگرى طرح مىكنند ، كه از همين جا مىتوان ديد كه طرز تفكر شرقى و غربى چقدر فرق مىكند . او اشكال را به اين صورت طرح كرده است كه مىگويد با اينكه حد وسط تكرار نشده است و محمول در صغرى موضوع در كبرى نيست بلكه آنچه موضوع در كبرى است جزئى است از محمول در صغرى نه تمام آن ، [ ولى قياس نتيجه مىدهد 
  ] . اما امروزيها قضيه را به اين صورت طرح نكرده‌اند . اصلا كلمهء « مساوى » را « محمول » فرض نكرده‌اند .\r\n","page_name":" 299 ","page_number":299},
  {"content":"\r\n\r\nو اما آنجايى كه تمام شرايط شكل اول وجود دارد و نتيجه نمىدهد ، مىگويد يك موردش آنجاست كه مثلا مىگوييم : « انسان حيوان است و حيوان جنس است » .\r\nاين دو قضيه هر دو درست است ولى نتيجه نمىدهد . اگر بگوييم : « پس انسان جنس است » غلط است . « زيد انسان است » درست است . « انسان نوع است » هم درست است . هر دو مقدمه درست است ، حد وسط هم خيلى خوب تكرار شده است ، ولى نتيجه غلط است . اگر بگوييم : « زيد نوع است » غلط است . زيد انسان است ، انسان نوع است ، اما زيد نوع نيست . زيد شخص است و نوع نيست . بنابراين حرفهاى شما [ منطقيّين 
  ] بىاساس است .\r\n\r\nجواب شبههء فخر رازى\r\nغرض ما از ذكر اين شبهه آن قسمت دومش بود كه مىگفت ما يك مواردى داريم كه شرايط شكل اول موجود است و حد وسط تكرار شده است بدون آنكه قياس نتيجه بدهد : زيد انسان است ، انسان نوع است ، و حال آنكه زيد نوع نيست .\r\nخواجه به فخر رازى جواب داده است « 1 » . جواب شبهه اين است كه ما « انسان » را دو گونه اعتبار مىكنيم :\r\n1 . يك وقت ما « انسان » را آنچنان اعتبار مىكنيم كه او را مرآت و آينه براى افراد خارجى قرار مىدهيم و خودش را نمىبينيم . وقتى ما مىگوييم : « انسان » يعنى آنهايى كه مصداق « انسان » هستند ، مثل آينه‌اى كه وقتى انسان نگاه مىكند فقط\r\n\r\n\r\n\r\n\r\n","description":"","footnote":"\r\nبلكه آن را « نسبت » فرض كرده‌اند . در كلمات امثال راسل مسأله به اين شكل مطرح شده است كه ما وقتى ب را بر الف حمل مىكنيم يعنى وقتى ميان الف و ب نسبت برقرار مىكنيم اين نسبت بر چند نوع است : يك نوع نسبت ، نسبت اندراجى است مثل آنجا كه مىگوييم : « الف ب است » . يك نوع نسبت ديگر نسبت تساوى است مثل آنجا كه مىگوييم : « الف مساوى ب است » . در اينجا هم باز ب محمول است نه اينكه « مساو ل ب » محمول باشد ، ولى نسبت فرق كرده است . كأنّه قضيه به اين شكل است كه وقتى مىگوييم : « انسان حيوان است » گفته‌ايم انسان مندرج تحت حيوان است ، و وقتى مىگوييم : « الف مساوى ب است » گفته‌ايم الف با ب مساوى است . در آنجا محمول « حيوان » است و نسبتش اندراج است و در اينجا محمول « ب » است و نسبتش « تساوى » است : كه حالا اين هم باز قابل بحث است و خيلى خوب هم قابل بحث است .\r\n( 1 ) . [ خواجه با بيان ديگرى به اين شبهه جواب داده است . عين جواب را مىتوانيد در منطق اشارات ببينيد ( شرح اشارات ، بخش منطق ، ص 237 - 239 ) 
  ] .\r\n","page_name":" 300 ","page_number":300},
  {"content":"\r\n\r\nصورت را مىبيند نه خود آينه را ؛ كه در قضاياى محصوره چنين است . در قضاياى محصوره « طبيعت » ابزار لحاظ است و « ما به ينظر » است ؛ يعنى به خود طبيعت و خود ماهيت نظر مستقل نمىشود ؛ ماهيت فقط وسيله‌اى است براى نگاه كردن افراد .\r\nدر محصورات است كه « طبيعت » چنين است و گفته‌اند شكل اول در محصورات منتج است نه در غير محصورات . شرط انتاج شكل اول اين است كه [ مقدمتين از قضاياى محصوره باشد 
  ] و لهذا مىگوييم اصغر مندرج تحت اوسط است و اوسط مندرج تحت اكبر . اين معنايش اين است كه در هر دو [ مقدمه 
  ] ما بايد طبيعت را به صورت آلت لحاظ ببينيم كه اين مىشود : « قضيهء محصوره » .\r\n2 . [ اما يك وقت « انسان » را به اين نحو اعتبار مىكنيم كه خود او را مورد نظر قرار مىدهيم ، كه در قضاياى طبيعيه چنين است 
  ] . قضيهء « انسان نوع است » كه شما مىگوييد ، همان قضيهء طبيعيه‌اى است كه منطقيين مىگويند . قضيهء طبيعيه قضيه‌اى است كه ما خود طبيعت را مستقلا لحاظ مىكنيم . خود طبيعت را مستقل از افراد مىبينيم كه اين يك لحاظ ديگرى است . طبيعت به لحاظ خودش نوع است نه اينكه به لحاظ افرادش نوع باشد ، و اين دو لحاظ است .\r\nبنابراين آنجا كه مىگوييد : « زيد انسان » انسان به يك لحاظ محمول قرار گرفته است و اينجا كه مىگوييد « الانسان نوع » انسان به نحو ديگر و به لحاظ ديگرى موضوع قرار گرفته است . پس حد وسط تكرار نشده است . اشتباه مىكنيد كه مىگوييد حد وسط تكرار شده است ؛ خيال مىكنيد كه حد وسط تكرار شده است ؛ در واقع حد وسط تكرار نشده است .\r\nاينها اعتبارات مختلف ذهن است و ذهن است كه چنين قدرتى را دارد كه اين اعتبارات را بكند . ذهن را بايد شناخت و اعتبارات ذهن را بايد شناخت . اگر ما اعتبارات ذهن را آنچنان كه هست نشناسيم خيلى از اين اشتباهات براى ما رخ مىدهد .\r\nپس ما گاهى يك معنى و يك مفهوم را كه در نظر مىگيريم نظر به همان ذات معنى و مفهوم مىاندازيم ، در واقع نمىخواهيم بگوييم آن ذات جدا از چيزهاى ديگر است ، ولى ذهن چنين قدرتى را دارد كه ذات را لحاظ كند بدون اينكه چيزى را كه همراه ذات است لحاظ كند . [ گاهى هم ذات را با چيزهاى ديگرى كه هميشه همراه او هست در نظر مىگيريم 
  ] . ذات به اعتبار خودش و قطع نظر از هر چيز ديگر ماوراى\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nخودش يك سلسله احكام دارد و ذات را با چيزهاى ديگرى كه هميشه همراه او هست در نظر گرفتن احكام ديگرى دارد . وقتى اين نور افكن ذهن را به آن مقارنات ذات مىاندازيم آن وقت احكامى بر اين ذات حمل مىشود غير از احكامى كه بر خود ذات بما هو هو حمل مىشود .\r\n\r\nمثال جزئى و كلى\r\nدر باب اين مسألهء « الجزئىّ جزئىّ و الجزئىّ ليس بجزئىّ » همين دو اعتبار در كار است ؛ يعنى شما آنجا كه مىگوييد « جزئى جزئى است » ذهن شما در مقام تعريف است و در مقام تعريف ، شما فقط اين مفهوم و اين ماهيت را مىبينيد و غير از اين چيزى نمىبينيد و در عالم ذهنتان گويى فرض ذهن بر جدا كردن اين ماهيت است از همه چيز ، ولى واقعا كه جدا نيست ، اما ذهن چنين قدرت جدا كردن را دارد . در آن مرتبه يعنى در مرتبهء ذات جز خود ذات هيچ چيز ديگرى بر ذات صدق نمىكند . جز خودش و ذاتياتش ( يعنى اجزاء ذات ) هيچ چيزى بر او صدق نمىكند . در آن مرتبه است كه ما مىگوييم : انسان فقط انسان است ؛ الماهيّة من حيث هى ليست الّا هى ؛ حتى احد المتناقضين هم بر او حمل نمىشود ؛ نه وجود و نه عدم ، هيچكدام بر او حمل نمىشود و در عين حال ارتفاع نقيضين هم نيست . مىگوييم : « الماهية من حيث هى ليست بموجود و ليست بمعدوم » ولى اين غير از اين است كه بگوييم ماهيت اصلا موجود نيست يا ماهيت اصلا معدوم نيست ؛ نه ، اين ماهيتى كه ما داريم يا موجود است يا معدوم ( كه واقع مطلب اين است كه موجود است ) ، ولى وقتى مىگوييم ماهيت من حيث هى [ نه موجود است و نه معدوم 
  ] ، يعنى موجوديت در مرتبهء ذاتش نيست ، معدوميت هم در مرتبهء ذاتش نيست . و اگر مىگوييم ماهيت من حيث هى نه واحد است و نه كثير ، يعنى وحدت در مرتبه ذات نيست ، كثرت هم در مرتبهء ذات نيست . ولى ماهيت در واقع يا موجود است يا معدوم ، يا واحد است يا كثير . « در واقع اين است » يعنى در غير اين مرتبه [ كه مرتبهء ذات است چنين است 
  ] ولى در آن مرتبه كه ذهن مىبيند غير از اين چيزى نيست .\r\n[ اما آنجا كه مىگوييد : « جزئى جزئى نيست » نظر به مرتبهء ذات و به خود مفهوم « جزئى » نداريد ، بلكه مىخواهيد بگوييد جزئى مصداق كلى است . جزئى خود\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nمصاديق متعدد دارد ، پس مفهومى است قابل صدق بر كثيرين ، پس كلى است و جزئى نيست . 
  ]\r\n\r\nحمل اولى و حمل شايع و وحدات معتبر در تناقض\r\nپس ما وقتى كه روى يك مفهوم حكم مىكنيم يك وقت نظر به مرتبهء ذات آن مفهوم داريم ، در آنجا فقط خودش بر خودش صدق مىكند ؛ و يك وقت آن را به عنوان يك « واقعيت » و يك امر واقعيت‌دار مىبينيم ، كه اين يك مرتبهء ديگرى است غير از مرتبهء ذات . در اين مرتبه ممكن است خود آن ذات بر او صدق كند و ممكن است نقيض آن ذات بر او صدق كند . ولى خود ذات در يك مرتبه صدق مىكند و نقيضش در مرتبهء ديگر صدق مىكند ؛ زيرا در تناقض ، وحدت من جميع الجهات شرط است ؛ چون اين يك امر شرعى نيست كه بگوييم نصّ وارد شده است كه در تناقض هشت وحدت بايد باشد ، آيا جايز است ما اين هشت وحدت را نه وحدت بكنيم يا نه ؟ نصّ عقل اين است كه : « نقيض كلّ شىء رفعه » يعنى نقيض هر چيزى بر داشتن اوست ؛ يعنى اين بايد رفع او باشد و خودش هم غير از رفع بودن هيچ چيزى نداشته باشد . آن مرفوع را با تمام قيدهايش بر مىدارد . در ناحيهء نقيض هيچ قيدى نبايد باشد . اگر يك قيدى - حتى زمان - را در او وارد كنيم خودش را از اينكه خودش [ باشد 
  ] خارج كرده‌ايم . ولى گاهى - و بلكه غالبا - خود سلب را مقيد مىكنيم به زمان يا مكان يا قيود ديگر و بعد مىآييم ملازم نقيض را بجاى نقيض استعمال مىكنيم . اغلب سالبه‌هاى ما سالبهء واقعى نيست و ما غالبا ملازم نقيض را بجاى نقيض به كار مىبريم . مىآييم يك وحدتهايى شرط مىكنيم كه اين نقيض بتواند بجاى همان رفع بنشيند . مثلا اگر گفتيم : « زيد قائم فى الدار يوم الجمعة » نقيض واقعىاش اين است كه تمام اين جمله را با يك رفع برداريم و بگوييم : « ليس زيد بقائم فى الدار يوم الجمعة » به طورى كه تمام اين [ قيد 
  ] ها جزو مسلوب باشد . ولى يك وقت ما مىآييم و اينها را قيد سلب قرار مىدهيم و « زيد قائم فى الدار يوم الجمعة » را به اين شكل رفع مىكنيم كه يك بار « ليس » را روى « زيد قائم » مىآوريم و مىگوييم « ليس زيد بقائم » و باز همين « ليس » را به « فى الدار » مىزنيم و مىگوييم : « [ ليس زيد 
  ] فى الدار . . . » . اگر به اين نحو باشد در اينجاست كه وحدات را\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nشرط مىكنيم و مىگوييم اگر آن قيد مكان دارد اين هم بايد قيد مكان داشته باشد ، يعنى بايد وحدت در مكان باشد ؛ بايد وحدت در زمان باشد . اگر او زيد بالقوه است اين هم بايد بالقوه باشد . اگر او زيد بالفعل است اين هم بايد بالفعل باشد . اگر او زيد مضاف [ و مقيد 
  ] است اين هم بايد مضاف و مقيد باشد . اگر او زيد مطلق است اين هم بايد مطلق باشد . و الّا نقيض واقعى ، رفع است و نصّ عقل هم اين است كه : « نقيض كلّ شىء رفعه » .\r\nحالا كه مطلب اينچنين است و ما اين وحدتها را از آن « نقيض كلّ شىء رفعه » استنباط كرديم پى مىبريم به اينكه اگر ما نقيض را به صورت رفع خود شىء نياوريم بلكه به صورتى شبيه يك امر اثباتى بخواهيم بياوريم يكى از وحدتهايى هم كه بايد در نظر بگيريم وحدت در مرتبه است ، و يا به تعبير اينجا همان مسألهء حمل اولى ذاتى و حمل شايع صناعى است . ممكن است يك شىء به حمل اولى ذاتى ( يعنى همان حمل در مرتبهء ذات ) خودش [ بر خودش 
  ] صدق بكند ، اما به حمل شايع صناعى ( يعنى حمل بر ذات واقعيت‌دار كه اين واقعيت داشتن و وجود داشتن جزء قيدش مىشود ، يعنى ذات مطلق نيست بلكه ذات موجود است ) نقيضش بر او صدق بكند ؛ يعنى ذات موجود ممكن است مصداق خود اين ذات نباشد بلكه مصداق نقيضش باشد ، و چنين چيزى مانعى هم ندارد . توضيح بيشتر اين مطلب را به درس بعد موكول مىكنيم .\r\n\r\n","description":"","footnote":"","page_name":" 304 ","page_number":304},
  {"content":"\r\n\r\n\r\n3 . اشكالات و نظريات در باب وجود ذهنى\r\n\r\nيادآورى\r\nبحث در اشكال معروف وجود ذهنى بود . اشكال اين بود كه گفته‌اند اگر ما قبول كنيم كه آنچه در اذهان وجود پيدا مىكند همان ماهيت اشياء خارجى است لازم مىآيد كه آنچه در ذهن وجود دارد از آن جهت كه عين ماهيت شىء خارجى است از مقولهء همان شىء خارجى باشد ، يعنى مصداق ماهيت شىء خارجى باشد و از آن جهت كه علم است و از كيفيات نفسانى است و جز يك امر روانى چيز ديگرى نيست و اين امر روانى يك واقعيت كيفى دارد ( و خود حكما و فلاسفه هم در باب مقولات وقتى كه دربارهء علم بحث مىكنند آن را از مقولهء كيف و از شاخهء كيف نفسانى مىشمارند ) لازم مىآيد كه از مقولهء كيف باشد . آن وقت چگونه ممكن است كه آن چيزى كه واقعيتش واقعيت كيف نفسانى است از نظر ذات و ماهيت عين شىء خارجى باشد ؟ اگر فرض كنيم آن شىء خارجى ذاتش غير از كيف است ، مثلا ذات او كم است يا جوهر است ، لازم مىآيد كه در آن واحد يك شىء هم كم باشد هم كيف ، يا هم جوهر باشد هم كيف ، و چنين چيزى محال است .\r\nچندين جواب به اين اشكال داده‌اند كه آنها را گفتيم و رسيديم به آخرين جواب .\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nآن اين است كه شما در اين مفهوم « است » خوب دقت نكرده‌ايد و دو چيز را با يكديگر خلط كرده‌ايد . اگر ما اين حالت روانى را مىگوييم كيف است ، اين يك نوع « است » است ، يك نوع حمل است و اگر مىگوييم اين همان ماهيت شىء خارجى را دارد ( و مثلا كم است يا جوهر است ) اين نوع ديگرى از حمل است . اشكال معروف ، ناشى از خلط ميان دو نوع حمل است كه يكى حمل اولى ذاتى است و ديگرى حمل شايع صناعى . و اساسا اين مسأله دو گونه حمل نه تنها در اينجا به درد مىخورد بلكه در جاهاى ديگر هم به كار مىرود ؛ يعنى اگر ما به اين دو گونه حمل توجه نداشته باشيم در جاهاى ديگر هم دچار اشتباه مىشويم ؛ و لهذا در باب تناقض گفته‌ايم كه علاوه بر آن هشت وحدت معروف ، وحدت حمل هم شرط است . حال ببينيم اين مسألهء وحدت حمل كه مىگويند چه مسأله‌اى است .\r\nمىگويند در آن واحد يك محمول براى يك موضوع مىتواند ثابت باشد ، يعنى آن محمول بر آن موضوع صدق كند و حمل بشود و در همان آن همان محمول از همين موضوع مىتواند سلب بشود و اين تناقض هم نيست ؛ يعنى اگر به دو گونه حمل باشد ؛ يكى حمل اولى ذاتى باشد و ديگرى حمل شايع صناعى ، تناقض نيست .\r\nمثالى هم برايش ذكر مىكنند .\r\n\r\nمثال اول : كلى و جزئى\r\nمثالى كه در اينجا ذكر كرده‌اند اين است كه شما مفهوم جزئى را در نظر بگيريد ، مفهوم كلى را هم در نظر بگيريد . مىدانيم كه ما مفاهيم ذهنى را تقسيم كرده و مىگوييم مفهوم بر دو قسم است : يا قابل صدق بر كثيرين است و يا قابل صدق بر كثيرين نيست . اگر قابل صدق بر كثيرين باشد اسمش را مىگذاريم « كلى » و اگر قابل صدق بر كثيرين نباشد اسمش را مىگذاريم « جزئى » . و از طرفى مىدانيم كه خود همين مفهوم « كلى » هم يك مفهومى است و مفهوم « جزئى » هم خودش يك مفهومى است - براى اينكه شما مىگوييد مفهوم يا قابل صدق بر كثيرين هست يا قابل صدق بر كثيرين نيست ؛ همين قابل صدق بر كثيرين بودن خودش يك چيزى است ، يك مفهومى است - و بلكه خود مفهوم « مفهوم » هم يك مفهومى دارد . يك وقت ما مىگوييم « هر مفهومى » كه مقصود يعنى مفهوم انسان ، مفهوم حجر ، مفهوم فرس ،\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nمفهوم زيد ، عمرو ؛ ولى خود همين لفظ « مفهوم » ، نفس همين « مفهوم » هم يك مفهومى دارد . مفهوم هم خودش قهرا يا كلى است يا جزئى « 1 » . اين مفهوم نمىتواند از تقسيم بيرون باشد . حال اين سؤال مطرح مىشود كه خود اين مفهوم كلى است يا جزئى ؟ جواب اين است كه اين مفهوم كلى است . آن وقت در اينجا يك اشكال پيش مىآيد و آن اين است كه شما مىگوييد « مفهوم » مقسم كلى و جزئى است و مقسم بايد اعم از اقسام باشد ( شما يك چيزى را كه مقسم دو چيز قرار مىدهيد اعم از اين دو چيز است ؛ مثلا وقتى مىگوييد انسان يا سفيد يا سياه ، مقسم شما كه انسان است اعم است از سفيد و سياه ) و حال آنكه در اينجا مقسم جزء يكى از اقسام واقع شده است . مقسم كه نمىتواند مصداق يكى از اين دو قسم باشد ، بلكه مقسم جامع هر دو قسم است . اگر مقسم مصداق يكى از اين دو قسم بالخصوص قرار بگيرد آن وقت خود مقسم بايد قسم خودش قرار بگيرد ، يعنى خودش مصداق قسم خودش باشد .\r\nاين اشكالى است كه در اينجا به وجود مىآيد . ( البته اين اشكال جواب دارد . ما فعلا آن را به صورت اشكال مطرح مىكنيم . )\r\nاز اين كه بگذريم ، به يك اشكال ديگر مىرسيم و آن اينكه وقتى شما مىگوييد مفهوم بر دو قسم است : يا مفهومى است قابل صدق بر كثيرين يا مفهومى است غير قابل صدق بر كثيرين ؛ آيا خود همين مفهوم « قابل صدق بر كثيرين » قابل صدق بر كثيرين است يا قابل صدق بر كثيرين نيست ؟ آيا مىتواند از ايندو بيرون باشد ؟ نه ، حتما يكى از ايندو است . حال مفهوم « كلى » يا « قابل صدق بر كثيرين » كلى است يا جزئى ؟ جواب اين است كه مفهوم « كلى » هم باز خودش كلى است . آن وقت مىرويم [ سراغ 
  ] مفهوم « جزئى » . شما مفهوم « جزئى » را اينطور تعريف مىكنيد كه مفهوم جزئى آن مفهومى است كه غير قابل صدق بر كثيرين باشد . خود همين يك مفهومى از مفهومهاست كه يا كلى است يا جزئى . اين مفهوم قطعا كلى است ؛ چرا ؟\r\nچون همين كه مىگوييد جزئى يعنى مفهومى كه غير قابل صدق بر كثيرين است ، يك مفهوم كلى است كه شامل مفهوم زيد و مفهوم عمرو و مفهوم بكر و غير متناهى مفهوم ديگر مىشود . بنابراين خود مفهوم جزئى يكى از مفاهيم كلى عالم است ؛ يعنى مفهوم\r\n\r\n\r\n\r\n\r\n","description":"","footnote":"\r\n( 1 ) . دور و تسلسل پيدا نمىشود ؟\r\nاستاد : نه ، تسلسل نيست . هر مقدارى كه مفهوم بالا برود باز همين طور است .\r\n","page_name":" 307 ","page_number":307},
  {"content":"\r\n\r\nزيد جزئى است ، مفهوم عمرو جزئى است ، اما مفهوم جزئى كه جزئى نيست ، مفهوم جزئى كلى است .\r\nآن وقت تناقض در همين جا به وجود مىآيد : از يك طرف مىگوييم مفهوم جزئى كلى است ؛ زيرا مفهوم جزئى خودش قابل صدق بر كثيرين غير متناهى است . از طرف ديگر از باب اينكه هر چيزى خودش خودش است مىگوييم مفهوم جزئى جزئى است ؛ زيرا مفهوم جزئى را نمىشود خودش را از خودش سلب كنيم و بگوييم جزئى جزئى نيست ، جزئى كلى است . ما وقتى هم كه جزئى را تعريف مىكنيم همين‌طور تعريف مىكنيم ، مىگوييم مفهوم جزئى يعنى آن مفهومى كه قابل صدق بر كثيرين نيست ؛ يعنى همين مفهوم قابل صدق بر كثيرين نبودن را كه مساوى با جزئى است بر جزئى حمل مىكنيم . پس ، از يك طرف مىگوييم مفهوم جزئى خودش مفهومى است كه قابل صدق بر كثيرين نباشد ؛ از طرف ديگر مىگوييم مفهوم جزئى خودش قابل صدق بر كثيرين غير متناهى است . پس در اينجا يك تناقض به وجود مىآيد ؛ يعنى يك محمول از يك موضوع سلب مىشود و در عين حال همان محمول براى همان موضوع اثبات مىشود .\r\nدر پاسخ اين اشكال مىگويند اگر شما اين دو گونه اعتبار دقيق را كه يكى حمل اولى ذاتى و ديگرى حمل شايع صناعى است در نظر بگيريد ، مىبينيد كه هيچ تناقضى نيست .\r\nحالا ما اين را به يك تعبير ديگرى غير از آن تعبيرى كه اينها كرده‌اند عرض مىكنيم .\r\n\r\nبيان ديگرى از حمل اولى ذاتى و حمل شايع صناعى\r\nيك وقت هست در مقام تعريف يك چيز هستيم ، و يك وقت هست در مقام بيان احكام يك چيز هستيم . مثلا يك وقت هست كه مثلث را تعريف مىكنيم ، و يك وقت هست حكمى از براى مثلث بيان مىكنيم .\r\nاگر از شما بپرسند « المثلث ما هو ؟ » ، « مثلث چيست ؟ » آيا صحيح است كه در مقام تعريف مثلث بگوييد مثلث مجموع زوايايش مساوى با دو قائمه است ؟ اين ، تعريف است ، يا حكمى است كه براى مثلث اثبات مىكنيد ؟ وقتى من مىپرسم « مثلث\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nچيست ؟ » يعنى تو ماهيتش را براى من بيان كن و تشريح كن . در پاسخ اين سؤال ، يعنى وقتى كه شما مىخواهيد حد و تعريف يك شىء را بيان كنيد ، ذهن نظرش فقط به همان حاقّ ذات ماهيت است كه آن ماهيت را تشريح كند ، يعنى اجزاء آن ماهيت را بيان كند . اگر پايش را از دايرهء آن ماهيت يك قدم بيرون بگذارد اشتباه كرده و به خطا رفته است ، يعنى آن ديگر تعريف نيست . تعريف اين است كه مثلا بگوييم مثلث شكلى است كه سه خط بر آن احاطه كرده است .\r\nولى يك وقت هست شما حكم مثلث را بيان مىكنيد ، مىگوييد مثلث مجموع زوايايش مساوى با دو قائمه است . در اينجا شما پايتان را از درون ذات ماهيت بيرون گذاشته‌ايد و چيزى را بر اين ذات بار مىكنيد ، حكمى را بر اين ذات حمل مىكنيد .\r\nاين معنا در تمام اشياء مىآيد . مثلا يك وقت هست كه شما انسان را تعريف مىكنيد و به اصطلاح پاسخ سؤال « انسان چيست » را مىدهيد ، مىگوييد « الانسان حيوان ناطق » ؛ و يك وقت هست كه مثلا سؤال « انسان چگونه است » را جواب مىدهيد و مثلا مىگوييد انسان موجودى است كه بر روى دو پا راه مىرود ( و يا يكى ديگر از خواص انسان را ذكر مىكنيد ) . اينها دو اعتبار است براى ذهن .\r\nپس ذهن اگر نظرش فقط به حاقّ ذات و ماهيت اشياء باشد و فقط بخواهد اجزاء ذات را بر ذات بار كند ، يعنى بخواهد ذات را تشريح كند كه چيست ، در اين اعتبار جز ذاتيات هيچ چيز ديگرى بر او قابل حمل نيست ؛ پا از درون ذات كه بيرون بگذارد اشتباه كرده است . اين را مىگوييم « حمل اولى ذاتى » . اين همان حملى است كه فقط در مقام تعريف قابل بيان است ( البته منظور ما تعريفات حدّى است ) .\r\nاما اگر ذهن ماهيت را تحقق يافته در نظر بگيرد آن وقت پا از درون ذات بيرون گذاشته و مىگويد اين ماهيت تحقق يافته در خارج ، چه اثرى و چه حكمى دارد ؟\r\nدر آنجاست كه غير از تعريف مثلث هزاران حكم ديگر بر مثلث بار مىشود و غير از تعريف انسان هزاران حكم ديگر براى انسان ذكر مىشود . در آنجا كه مرتبهء ذات را در نظر مىگيرد اعتبار اينكه اين ذات در خارج حقيقت پيدا كرده است اصلا مطرح نيست ، از اينكه تحقق يافته است يا تحقق نيافته است هيچ سخنى نيست ، هيچيك از اينها مطرح نيست ، فقط نظر به مرتبهء ذات است . ولى در مرحلهء احكام ، ذهن به ماهيت محض و مرتبهء ذات فقط كار ندارد ، بلكه اين ماهيت را حقيقت يافته و تحقق\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nيافتهء در خارج فرض مىكند و احكامى را بر او حمل مىكند . آن اعتبار اولى را كه موضوع ، صرف ذات و ماهيت است و محمول صرفا ذاتيات ماهيات است « حمل اولى ذاتى » مىگوييم و آن اعتبار دومى را كه موضوع ، ماهيت است ولى ماهيت تحقق يافته ( كه قهرا داراى آثار خارجى است زيرا آثار بر تحقق و بر وجود ماهيت مترتب مىشود ) و قهرا يك سلسله احكام ديگر بر او بار مىشود ، « حمل شايع صناعى » مىگوييم « 1 » .\r\n\r\n\r\n\r\n\r\n","description":"","footnote":"\r\n( 1 ) . - هر تعريفى بالاخره همين طور است . در همه جا همين جور است . اختصاصى به اين مورد ندارد .\r\nاستاد : بله ، در همه جا همين جور است . اختصاصى به اين مورد ندارد . ما هم نمىگوييم اختصاص به اين مورد دارد . ولى اشكال و شبهه در همه جا پيدا نمىشود ، در بعضى جاها پيدا مىشود ؛ يعنى در همهء ماهيات اينجور نيست كه در حمل اولى ، خودش حمل بشود و در حمل شايع نقيضش حمل بشود ، ولى در بعضى از مفاهيم اينجور است كه در مقام حمل اولى خودش حمل مىشود و در مقام حمل شايع نقيضش . مثلا در مقام حمل اولى ، ذاتيات مثلث بر او حمل مىشود و در مقام حمل شايع يك سلسله احكامى بر او حمل مىشود كه به هر حال آن احكام غير از ذاتيات است ولى عينا سلب همان ذاتيات نيست ، يعنى نقيض آن ذاتيات نيست . اما در بعضى جاها در حمل اولى ذاتيات حمل مىشود و در مقام حمل شايع كه مرتبهء ديگرى است يك چيزى كه درست نقيض آن ذاتيات است بر او حمل مىشود ؛ يعنى يك شىء در مرتبهء حمل اولى ، ذات را دارد و در مرتبهء حمل شايع صناعى نقيض ذات را دارد . مسألهء « جزئى » كه گفتيم همين جور است . اگر در مقام تعريف جزئى باشيم يعنى به مفهوم جزئى نظر داشته باشيم و بخواهيم ذات همين مفهوم را بيان و تعريف كنيم ، در تعريف اين مفهوم مىگوييم : « الجزئى هو ما لا يصدق على كثيرين » يعنى الجزئى جزئى . در اينجا حمل اولى ذاتى است و ما داريم همان مفهوم جزئى را مىشكافيم و توضيح مىدهيم . اما اگر در مرتبهء بعد به خود اين مفهوم به عنوان يكى از امور تحقق يافته نگاه كنيم كه آيا اين مفهومى كه الآن در ذهن وجود پيدا كرده است فقط بر يكى صدق مىكند يا بر اشياء متعدد صدق مىكند ، پاسخ اين است كه اين مفهوم بر امور كثيره صدق مىكند ، يعنى كلى است . بنابراين مفهوم جزئى به حمل اولى جزئى است ، نه مصداق جزئى است ، بلكه عين جزئى است ، و به حمل شايع كلى است يعنى مصداق كلى است .\r\n- مگر مفهوم « زيد » با مفهوم « جزئى » فرق دارد ؟\r\nاستاد : البته ؛ چون مفهوم « جزئى » كلى است ولى مفهوم زيد جزئى است .\r\n- آن وقت فرقش با نوع چه مىشود ؟ نوع انسان هم مفهومش كلى است و مصداقش جزئى .\r\nاستاد : خوب ، باشد . مفهوم جزئى يكى از مفهومهاى كلى عالم است . مفهومهاى كلى عالم بعضى نوع‌اند ، بعضى جنس‌اند ، بعضى فصل‌اند ، بعضى عرض عام‌اند و بعضى عرض خاص . مسلّما مفهوم جزئى از براى مصاديق خودش از قبيل عرض عام و عرض خاص است ، چون « عدم صدق بر كثيرين » جزء ذات زيد كه نيست ، بلكه از\r\n","page_name":" 310 ","page_number":310},
  {"content":"\r\n\r\n\r\nمثال دوم : شبههء معدوم مطلق\r\nشبيه و نظير اين مسأله كه شايد از يك جهت مشكلتر به نظر برسد مطلبى است كه در آينده هم خواهد آمد و « شبههء معدوم مطلق » يا « شبههء مجهول مطلق » ناميده مىشود .\r\nمىگويند : « المعدوم المطلق لا يخبر عنه » . اين درست است يا درست نيست ؟ آيا چيزى كه به طور على الاطلاق معدوم باشد ، يعنى نه در خارج و نه در ذهن وجودى داشته باشد ، قابل خبر دادن هست ؟ آيا هيچ وقت مخبر عنه واقع مىشود ؟ مسلّما نه .\r\nچيزى مخبر عنه واقع مىشود كه لااقل يا در خارج يا در ذهن وجود داشته باشد . از طرف ديگر مىگويند خود همين كه الآن مىگويند : « المعدوم المطلق لا يخبر عنه » خودش يك خبرى است از معدوم مطلق ؛ پس در اينجا تناقض پيدا مىشود . آيا مىتوانيم بگوييم كه در حكم عقل استثنا پيدا شده است و بايد بگوييم « المعدوم المطلق لا يخبر عنه الّا هذا الخبر » ؟ نه ، در حكم عقل استثنا پيدا نشده است . عقل مىگويد چيزى كه واقعا معدوم مطلق است امكان خبر دادن از او نيست . ولى اين خودش خبر است .\r\nو يا بجاى « المعدوم المطلق » بگوييد « المجهول المطلق » كه اين بهتر هم هست ( زيرا معدوم مطلق يعنى معدوم در خارج و در ذهن ؛ و معدوم [ بودن 
  ] در خارج و موجود [ بودن 
  ] در خارج نقشى در خبر ندارد ، آن چيزى كه در خبر نقش دارد مسألهء علم و جهل است ) . آيا يك چيزى كه به هيچ نحو براى ذهن معلوم نباشد قابل خبر دادن هست ؟ نه ، تا شىء به نحوى از انحاء وارد ذهنى از اذهان نشود - كه اين مساوى است با اينكه به نحوى براى ذهن معلوم باشد - قابل اينكه مخبر عنه واقع بشود نيست . پس « المجهول المطلق لا يخبر عنه » مسلّما يك حكم صادق است ، ولى در عين حال خود همين خبرى است از مجهول مطلق ، پس تناقض به وجود مىآيد .\r\nپس همان اشكالى كه در مفهوم جزئى بود - كه از يك طرف مفهوم جزئى از باب اينكه تعريف جزئى بر او صادق است پس جزئى است و از طرف ديگر مىبينيم كه\r\n\r\n\r\n\r\n\r\n","description":"","footnote":"\r\nعوارض زيد است ، از عوارض ذهنى زيد است .\r\n","page_name":" 311 ","page_number":311},
  {"content":"\r\n\r\nخود همين مفهوم جزئى قابل صدق بر كثيرين است پس كلى است - در اينجا هم هست ؛ همان تناقضى كه در آنجا بود در اينجا هم هست « 1 » .\r\nجوابى كه به اين اشكال مىدهند اين است كه باز در اينجا هم مسألهء دو گونه حمل است . آنجا كه مىگوييم : « المجهول المطلق لا يخبر عنه » يعنى آنچه كه واقعا مجهول مطلق باشد لا يخبر عنه است . در اين مطلب هيچ شكى نيست . اگر بگوييد خود همين ، خبر از مجهول مطلق است ، مىگوييم اين ، خبر از مجهول مطلق نيست ، خبر از معلوم من وجه است . اين مجهول مطلق ذهن ما مجهول مطلق است به حمل اوّلى ، اما معلوم است به حمل شايع ؛ يعنى اين مفهوم مجهول مطلق است نه مصداق مجهول مطلق . در آنجا كه ما مىگوييم : « المجهول المطلق لا يخبر عنه » كأنّه ما اين مفهوم را مرآت گرفته‌ايم براى هر چه كه در واقع و نفس الامر مجهول مطلق است .\r\nهر چه در واقع و نفس الامر مجهول مطلق باشد لا يخبر عنه است . اگر بگوييد خود اين ، خبر از مجهول مطلق است مىگوييم نه ، اين خبر از چيزى است كه مجهول مطلق است به حمل اولى ، نه مجهول مطلق به حمل شايع و واقع .\r\nاينجا هم مثل همان باب « جزئى » است كه اگر ما گفتيم « الجزئى هو ما لا يقبل الصدق على كثيرين » ديگر شما نمىتوانيد بگوييد كه اين خود قابل صدق بر كثيرين است ، پس تعريف شما باطل است . نه ، تعريف ما درست است ، ولى اين جزئى كه ما در اينجا مىگوييم جزئى به حمل اولى است ، يعنى تعريف جزئى است نه واقعيت جزئى . اما آنجا كه مىگوييم « جزئى قابل صدق بر كثيرين نيست » مقصود واقعيتهاى جزئى است . مثلا مفهوم زيد يك واقعيت جزئى است ، مفهوم عمر و يك واقعيت\r\n\r\n\r\n\r\n\r\n","description":"","footnote":"\r\n( 1 ) . - اين اشكال به شكاكان و پيرهون و امثال اينها هم وارد است . شكاكان مىگويند دربارهء هيچ چيز نبايد حكم كرد و حال آنكه خود اين يك حكمى است .\r\n- در اين گونه موارد ، يعنى در مورد اين پارادوكس‌ها حتما يك قضيه سالبه در كار است ؛ يعنى از اين دو قضيه حتما يكى از آنها بايد سالبه باشد .\r\n- اينها را در منطق جديد حل كرده‌اند .\r\nاستاد : حالا حلش را بعد شما مىبينيد . آنها چگونه حل كرده‌اند ؟ حل كرده‌اند يا اشكالش را طرح كرده‌اند ؟\r\n- خير ، حلش كرده‌اند ؛ همهء اين پارادوكس‌ها را حل كرده‌اند .\r\nاستاد : اگر حل كرده‌اند پس حلش را بعد جنابعالى بفرماييد كه چيست !\r\n","page_name":" 312 ","page_number":312},
  {"content":"\r\n\r\nجزئى است ، مفهوم بكر يك واقعيت جزئى است . ولى مفهوم جزئى واقعيت جزئى نيست ؛ صرف مفهوم و ماهيت محض جزئى است ؛ يعنى آن چيزى است كه جزئى بودن فقط در مرتبه ذاتش صدق مىكند نه در مرحلهء واقعيتش . در مقام واقعيتش و به اعتبار اينكه در ذهن من واقعيتى پيدا كرده است نقيضش بر او حمل مىشود .\r\n\r\nمثال سوم : شبههء شريك البارى\r\nهمين اشكال در آنجا كه مىگويند : « شريك البارى ممتنع است » مطرح مىشود .\r\nاشكال اين است كه همين چيزى كه شما الآن تصور كرده‌ايد و مىگوييد شريك البارى ممتنع است ، شريك البارى است يا شريك البارى نيست ؟ جواب اين است كه شريك البارى است به اين معنى كه مفهوم شريك البارى است و تعريف شريك البارى بر او صادق است نه اينكه چيزى كه الآن در ذهن من شريك البارى است واقعا شريك خداوند است :\r\n فما بحمل الأوّلى شريك حق * عدّ بحمل شايع ممّا خلق « 1 » \r\n\r\nبازگشت به اصل بحث\r\nدر اينجا مىگويند تمام اين حرفها كه در باب وجود ذهنى گفته مىشود كه آنچه در ذهن هست ماهيت اشياء است مقصود اين است كه ماهيت آن اشياء است به حمل اولى نه اينكه ماهيت آن اشياء است به حمل شايع ؛ يعنى آنچه كه در ذهن وجود دارد و مثلا ما به او مىگوييم « انسان » با آنچه كه در خارج وجود دارد و ما به او مىگوييم « انسان » خيلى فرق دارد . نبايد خيال كرد كه به همان معنا كه در خارج انسان مصداقى دارد در ذهن هم مصداقى دارد : يك مصداق براى انسان آن است كه در بيرون راه مىرود و يك مصداق براى انسان آن است كه در ذهن من وجود دارد .\r\nنه ، مقصود اين نيست ، بلكه مقصود اين است كه انسان خارجى مصداق انسان است\r\n\r\n\r\n\r\n\r\n","description":"","footnote":"\r\n( 1 ) . منظومه ، فريدهء وجود و عدم ، غرر فى دفع شبهة المعدوم المطلق .\r\n","page_name":" 313 ","page_number":313},
  {"content":"\r\n\r\nو واقعيت انسان است و آثار انسان بر او مترتب مىشود ، ولى انسان ذهنى فقط ماهيت محض انسان است . انسان ذهنى از نظر انسان بودن ، صرف ماهيت انسان است ولى وجود او وجود انسان نيست ، وجود چيز ديگر است كه وجود نفس ماست و وجود علم است . ولى از باب اينكه حقيقت علم حقيقت ظهور است اين چيزى كه ماهيتش ماهيت انسان است يعنى انسان به حمل اولى بر او صدق مىكند ( نه انسان به حمل شايع ) در عين حال به حمل شايع مصداق علم است و مصداق كيف است « 1 » و « 2 » .\r\n\r\nطرح يك اشكال\r\nبعد از اينكه اين مسأله روشن شد كه اگر كميت مىآيد در ذهن ما ، كميت است به حمل اولى نه به حمل شايع ، اگر كيفيت مىآيد در ذهن ما كيفيت است به حمل اولى نه به حمل شايع ، اگر جوهر مىآيد در ذهن ما جوهر است به حمل اولى نه به حمل شايع ؛ در عين حال جاى يك سؤال باقى مىماند ، كه حاجى در اينجا متعرض آن نشده است . البته خود حاجى هم به صورت ان قلت قلت گفته است ولى آن جوابى را كه بايد بدهد نداده است .\r\nاشكال اين است كه اگر مطلب از اين قرار است كه شما مىگوييد كه آنچه در ذهن است ماهيت اشياء است ( يعنى آن ماهيت به حمل اولى بر او صدق مىكند نه اينكه ماهيت به حمل شايع بر او صدق كند ) پس چرا اسمش را گذاشته‌ايد « وجود\r\n\r\n\r\n\r\n\r\n","description":"","footnote":"\r\n( 1 ) . البته اين كه حاجى در اينجا مىگويد : « و لكن بعد اللّتيا و الّتى لست أفتى بكون العلم كيفا حقيقة » « مىگويد كه من در اينجا با ملاصدرا اختلاف دارم كه او علم را از مقولهء كيف مىداند و من علم را از مقولهء كيف نمىدانم ) مطلبى است كه به حاجى جواب داده‌اند كه همان حرفى كه تو مىگويى كه علم در هيچ مقوله‌اى نيست حرفى است كه خود ملاصدرا در همه جا گفته است و اگر او در باب وجود ذهنى گفته است كه علم از مقولهء كيف است در حقيقت خواسته است با قوم مماشات كند و الّا حرف تو حرف تازه‌اى نيست ، زيرا حرف ملاصدرا هم اين است كه علم از هيچ مقوله‌اى نيست ، ولى ملاصدرا دأبش اين است كه گاهى و در بعضى از ابحاث در يك مسأله‌اى كه چندان مهم نيست كه اينجور بگويد يا جور ديگر ، طبق مذاق قوم سخن مىگويد .\r\n( 2 ) . اين خلاصه به اين معنى نيست كه ذهنى ذهنى است و خارجى خارجى ؟\r\nاستاد : چرا ، ذهنى ذهنى است و خارجى خارجى ؛ ولى در عين حال ماهيت هم ماهيت اوست . وجود وجود او نيست ولى ماهيت ماهيت اوست .\r\n","page_name":" 314 ","page_number":314},
  {"content":"\r\n\r\nاشياء در ذهن » ؟ خودتان مىگوييد كه اين وجود علم است نه وجود شىء خارجى ، يعنى ماهيت انسان موجود است به وجود علم در ذهن نه اينكه موجود است به وجود انسان ، پس چرا مىگوييد :\r\n للشّىء غير الكون فى الاعيان * كون بنفسه لدى الاذهان \r\nجوابى كه حاجى مىدهد اين است كه اين وجود واقعا همين جور است . اين وجود ، وجود انسان نيست ، وجود علم است و اگر ما اين وجود را به آن ماهيت نسبت مىدهيم تبعا و تطفّلا نسبت مىدهيم ؛ كأنّه ما داريم اين را به نوعى مجازيّت مىگوييم و الّا واقعا اين وجود وجود او نيست و ادلّهء وجود ذهنى هم كه مىگويد اين ماهيت همان ماهيت است بيش از اين را اثبات نمىكند ؛ اين كه ما اين وجود را هم وجود او بدانيم ، نه .\r\nولى اين جواب كافى نيست و در اينجا يك سؤال ديگر به وجود مىآيد كه حاجى طرح نكرده است ولى در كتابهاى ملاصدرا مطرح است ( البته آن هم فقط در مطاوى كلماتش مطرح است ) كه اين چگونه مىشود ؟ مگر مىشود ماهيت از وجود انفكاك پيدا كند ؟ شما خودتان مىگوييد كه ماهيت از لوازم انحاء وجودات است ، يا مىگوييد حدّ وجود است كه بر آن وجود خارجى اين حد و اين ماهيت صدق مىكند ؛ اگر يك شىء وجودش وجود علم شد اصلا آن ماهيت به حمل اولى هم نبايد در آنجا صدق كند ، پس چه تناسبى دارد كه ماهيت اين شىء و لو به حمل اولى به وجود ديگر موجود باشد ؟ معناى اين حرف اين است كه ماهيت همان ماهيت باشد ولى وجود ، وجود ديگرى باشد . مثل اين است كه بگوييم ماهيت انسان موجود به وجود انسان است در انسان و همين ماهيت موجود به وجود درخت است در درخت ؛ يعنى آنجا همان ماهيت انسان است ولى موجود به وجود درخت است .\r\nمگر مىشود چنين چيزى كه ماهيت يك شىء موجود به وجود شىء ديگر باشد ؟\r\nمگر تفكيك وجود از ماهيت ممكن است ؟\r\nجوابى كه مىدهند اين است كه اين حرف راست است و اين اشكال درست است ولى در دو وجود عرضى . محال است كه در دو موجود عرضى ماهيت اين شىء كه موجود به وجود اين شىء است موجود به وجود شىء ديگر بشود در صورتى كه وجود او مغاير با وجود اين باشد ، مثل اينكه ماهيت سنگ در وجود شجر موجود باشد يا ماهيت شجر در حجر موجود باشد ( اگر چه در آنجا هم يك نحو طوليتى در\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nكار است ) ولى در دو وجود طولى كه يكى از اين دو وجود اقوى و اكمل از وجود ديگر باشد ، يعنى همان وجود ديگر در اين باشد با يك درجهء كاملتر و در يك درجهء عاليتر ، مانعى ندارد كه همان ماهيت موجود باشد به وجود اين ، براى اينكه وجود « اين » همان وجود « آن » است ولى در درجهء بالاتر « 1 » .\r\n\r\n\r\n\r\n\r\n","description":"","footnote":"\r\n( 1 ) . - [ وجود 
  ] خارجى بالاتر است ديگر .\r\nاستاد : نه ، از نظر حكماى اسلامى وجود نفسانى بالاتر است ، چون اين وجود ماده و طبيعت است و وجود متغير و مادى است و آن وجود مجرد [ و غير مادى است 
  ] . ناقص در كامل وجود دارد نه كامل در ناقص ؛ يعنى كامل مىتواند نشان دهندهء ناقص باشد ؛ و اين معنايش اين است كه نفس در مقامى است كه وجود احاطى نسبت به مادهء خارجى پيدا مىكند . با اينكه اين ماهيت ، موجود به وجود نفس است ( زيرا « موجود به وجود علم » يعنى « موجود به وجود نفس » ، كه بعد در بحث اتحاد عاقل و معقول هم به آن اشاره مىكنيم كه « موجود به وجود علم است » عين اين است كه « موجود به وجود نفس است » ) در عين حال مىتواند حكايتگر يك وجود ديگر باشد ، كه اين مطلب قهرا لازمهء مسألهء وحدت تشكيكى وجود است ؛ يعنى لازمهء نظريهء وحدت تشكيكى وجود كه اختلاف مراتب وجود را به شدت و ضعف مىداند همين است . البته در اينجا بايد گفت كه عرفا يك شاهكار خيلى بزرگ در اينجا داشته‌اند كه اين شاهكار خيلى بزرگ از محيى الدين بر حرفهاى فلاسفه خيلى تقدم و پيشى داشته است و بعدا در حرفهاى فاسفه وارد شده است و آن چيزى است كه عرفا آن را به نام « حضرات خمس » مىنامند و خلاصهء حرفشان اين است كه عوالم در يكديگر حضور دارند . مىگويند عوالم متطابقند و در يكديگر حضور دارند ( صورتى در زير دارد آنچه در بالاستى ) . مثلا در عالم بزرگ ( كه عالم نفسانى هم درست مثل عالم بزرگ است ) آنچه در عالم ماده و طبيعت وجود دارد عينا همين است كه در عالم مثال ( به قول آنها ) وجود دارد ولى در يك وجود راقىتر و بالاتر ، و آنچه در عالم مثال است همان است كه در عالم بالاتر از او ( كه مثلا آن را عالم عقول مىگويند ) هست ولى به وجودى عاليتر و راقىتر و بالاتر .\r\n- ملاك « اين همانى » چيست ؟\r\nاستاد : ملاك اين همانى وجود است ؛ يعنى اساسا وقتى كه وجود حقيقت واحد است اختلاف مراتب جز اينكه به شدت و ضعف باشد به نحو ديگرى نمىتواند باشد . البته عرفا به اين بيان نمىگويند ، آنها به بيان ديگرى مىگويند ولى توجيه فلسفى مطلب اين است ؛ يعنى مسأله مسألهء ماهيات نيست كه وجود يك مفهوم انتزاعى باشد و عوالم به منزلهء يك امور متغاير بالذاتى باشند كه در مفهوم انتزاعى وجود شريكند ؛ نور وجود است كه مرتبه به مرتبه تنزل پيدا كرده است و اصلا يك امر نازل و يك امرى كه جلوهء امر ديگرى هست و شأن شىء ديگرى هست نمىتواند غير از اين باشد كه همان حقيقت باشد ولى در مرتبهء نازل .\r\nاز همين روست كه در مورد انسان نيز اين عوالم در او به نحو صعودى تحقق پيدا مىكند\r\n","page_name":" 316 ","page_number":316},
  {"content":"\r\n\r\n\r\n\r\n\r\n\r\n","description":"","footnote":"\r\n( و بلكه در حيوان ؛ چون مرتبهء ابتدائىاش در همهء حيوانات هست . ملاصدرا قائل به تجرد نفوس همهء حيوانات است . هر حيوانى همين قدر كه قوهء خيال داشته باشد از نظر اينها نفس مجرد دارد ، البته نه مجرد كامل بلكه نيمه مجرد مثالى كه مىتواند باقى باشد ) .\r\nواقعا هم اگر شما يك انسان در ذهن تصور كنيد او الآن سه اعتبار دارد :\r\n1 . اگر بگوييد انسان همان انسان خارجى است ، يعنى وجودى دارد از نوع وجود مادى ؛ نه ، چنين فردى نيست .\r\n2 . اگر بگوييد ماهيت انسان به حمل اولى بر او صدق مىكند ، بلى .\r\n3 . و اگر بگوييد وجود انسان بر او صدق مىكند به نحو اعلى ، يعنى او يك مرتبهء عاليترى است از اين مرتبهء مادى خارجى ، اين درست است .\r\n- آيا اين يك نحوهء تعبير از مثل افلاطونى نيست ؟\r\nاستاد : تعبيرى از مثل افلاطونى نيست ، ولى مثل افلاطونى تا حدى مىتواند نزديك به اين مطلب باشد ، زيرا مسألهء مثل افلاطونى را به يك نحو تعبير نكرده‌اند بلكه به انحاء مختلف تعبير كرده‌اند . آنچه كه اخيرا متجددين [ يعنى تاريخ فلسفه نويسان معاصر 
  ] از افلاطون نقل مىكنند مثل را بيشتر روى يك سلسله معانى عرضى و ذهنى برده‌اند و نه روى يك انواع واقعى ، كه قدرى مشكل است ، ولى از نظر مسألهء حقيقه و رقيقه - كه روح مثل را هم همين مسأله تشكيل مىدهد - مسألهء مثل افلاطونى با اين نظريه خيلى شبيه است . عرفا هم تمام تكيه‌شان روى همين مسأله است كه « صورتى در زير دارد آنچه در بالاستى » و اينكه عوالم با يكديگر متطابقند . اين يك اصل است كه عرفا به آن معتقدند ؛ و اصل ديگر اين است كه در سير صعودى انسان اين معانى تعالى پيدا مىكند . اگر شىء خارجى صرفا يك وجود دانىتر از خودش مىداشت كه مثلا همان وجود او در حاسّهء مادى باشد ( مثلا همان تصوير مادىاى كه در شبكيهء چشم واقع مىشود ) محال بود كه خود آگاهى يا آگاهى نفس بر آن شىء پيدا بشود . ولى وقتى كه ميان نفس و شىء خارجى ارتباط پيدا مىشود و بعد نفس در عالم خودش متناسب با نشئهء خودش مثل « اين » را ولى در درجهء اقوى ، و مثال « اين » را در درجهء اقوى مىسازد آن وقت آگاهى به « او » عين آگاهى به « اين » مىشود ، چون اين اوست . نه تنها از نظر ماهوى ، بلكه حتى از نظر وجودى اين اوست ، به معناى اينكه « او » وجود كامل « اين » است .\r\n- با اين بيان بايد راجع به اين مطلب توضيح داده شود كه وقتى ما در برابر اشياء خارجى قرار مىگيريم اشياء خارجى از حيث علمى كه در ما ايجاد مىشود چه نحوه عليتى دارند ، چون مسلّما ديگر اشياء خارجى براى وجود ذهنى ما به معناى « علم » نمىتوانند علت واقعى باشند .\r\nاستاد : آنها فقط علت اعدادى هستند ، يعنى همان چيزى كه به آن مىگوييم « رابطه » .\r\n- يعنى علت اعدادىاند براى اينكه آن وجود واقعى از كجا پيدا شده است .\r\nاستاد : بله ، وجود واقعى از خود نفس انشاء مىشود .\r\n- بله ديگر ، نفس خلق مىكند .\r\nاستاد : نفس خلق مىكند .\r\n- ايده آليسم همين است ديگر ؛ شاخ و دم كه ندارد ، همين است ( خندهء حضار )\r\n","page_name":" 317 ","page_number":317},
  {"content":"\r\n\r\n\r\n\r\n\r\n\r\n","description":"","footnote":"\r\nاستاد : نفس خلق مىكند آن را ، اما اينكه خلق مىكند نه اين است كه خلق من عندى مىكند بلكه مثل او را و مثال او را خلق مىكند ؛ و حتى اگر « عين » هم در اينجا مىگوييم به اين معناست . هيچ كس در دنيا قائل نيست [ كه واقعيت همان معقول است و معقول همان واقعيت است 
  ] جز هگل ( كه تازه هگل را به همين دليل ايده آليست دانسته‌اند در صورتى كه او اگر حرفش درست بود از اين جهت از هر رئاليستى رئاليست‌تر بود ) .\r\nتنها هگل است كه مىگويد واقعيت معقول است و معقول واقعيت است . او در واقع حتى به دو وجود [ وجود ذهنى و وجود عينى 
  ] هم قائل نيست . او به چيزى مثل دو چهرهء يك وجود قائل است و لذا ديگر خطا در مسلك او اساسا معنى ندارد و در واقع نمىتواند معنى داشته باشد ، زيرا معقول همان واقعيت است و واقعيت همان معقول است و اينها دو چهرهء مختلف از يك حقيقت هستند .\r\nاز هگل كه بگذريم كيست كه « وجود شىء براى ما » را با « وجود شىء فى نفسه » دو چيز نداند ؟ كدام مكتبى است كه ايندو را يك چيز بداند ؟ مادىترين مكتبها هم اينها را يكى نمىدانند . مگر مادىترين مكتبها آخرش نمىگويد كه آنچه ما ادراك مىكنيم عكس العملى است كه اعصاب ما در مقابل شىء خارجى ايجاد كرده است ؟ چطور اين حرف ايده‌آليسم نيست ؟ ( خندهء حضار ) . اگر اعصاب عكس العمل نشان داد ايده‌آليسم نيست ولى اگر نفس خلق كرد ايده‌آليسم است ؟ ! ! آن [ مكتب مادى 
  ] هم حرفش همين است ؛ آن هم مىگويد وقتى كه تصوير از خارج روى شبكيه افتاد اعصاب يك عكس العملى نشان مىدهد و اين همان صورت ادراكى است . پس او هم به چيز ديگرى غير از وجود عينى اين شىء قائل است ؛ يعنى نمىگويد كه من مستقيما آن شىء را در خارج درك مىكنم ؛ مىگويد وقتى تو اين شىء را لمس مىكنى اگر خيال كنى كه وجود عينى اين شىء را دارى درك مىكنى اشتباه مىكنى ، بلكه در واقع وجود عينى اين شىء سبب تأثيرى شده است روى اعصاب تو و بعد اعصاب تو يك عكس العملى از خود نشان داده است و آن عكس العملى كه اعصاب تو نشان مىدهد همان ادراك توست .\r\n- منتها با اين تعبير به اصطلاح رئاليستى ( تعبير مادى ) اين همانى و همچنين آگاهى به هيچ وجه معنى ندارد .\r\nاستاد : بله ، اين همانى از بين مىرود ؛ و آگاهى هم اصلا غير از اين تصور ندارد [ كه بگوييم نقش مثل شىء خارجى را در عالم خودش خلق مىكند 
  ] . حالا عرض مىكنم .\r\n- اينجا يك سؤالى پيش مىآيد . اگر خدا مىخواست كه ما اشياء را مستقيما ادراك كنيم غير از همين كه هست چه مىشود فرض كرد ؟ [ آيا غير از اين 
  ] قابل تصور هست ؟\r\nاستاد : بله ، قابل تصور است . الآن خود همين نوعى ادراك مستقيم است منتها ما آن را « ادراك با علم حصولى » مىگوييم ؛ يعنى ما در اين مرتبه از وجود كه هستيم حداكثر امكان ادراكى براى ما همين است . منتها مىگويند آنچه كه مثلا براى موجودات عاليتر از عالم طبيعت هست براى انسان در حد امكان هست و آن اين است كه اشياء را به علم حضورى درك كند . اشياء را به علم حضورى درك كردن همانى است كه ما آن را « حالت وحى » يا « حالت اشراق » مىناميم ؛ يعنى اين واقعيتها - حتى واقعيت اين تلفن كه در اينجا هست و واقعيت اين آجر كه در اينجا هست - و واقعيتهاى محيط به اينها و عوالم\r\n","page_name":" 318 ","page_number":318},
  {"content":"\r\n\r\n\r\n\r\n\r\n\r\n","description":"","footnote":"\r\nمحيط به اينها ، با يكديگر متصلند ؛ نه فقط متصلند بلكه نوعى وحدت با يكديگر دارند .\r\nاگر نفسى رسيد به مرحله‌اى كه بتواند با جهان متحد شود ، درست مثل رشته‌اى از يك نهر كه به دريا متصل شود ، از راه اتصال با ريشهء عالم يك دفعه با همهء ما دون اتصال پيدا مىكند . آن [ ادراك 
  ] ، ادراك مستقيمى كه شما دلتان بخواهد نيست ؛ يعنى آنجا ديگر تصور نيست ، صورت ذهنى نيست ، چيزى نيست . خودش در واقع با همهء اينها متحد شده است و لهذا در آنجا ديگر خطا هم معنى ندارد ؛ چون خطا در جايى است كه عينيت خارجى شىء يك چيز باشد و صورت چيز ديگرى باشد و بعد به هنگام تطبيق اين صورت با آن شىء خطا به وجود آيد ( هميشه خطاها به علت تطبيق است ؛ يعنى يك شىء با واقعيت خودش تطبيق نمىكند و با يك واقعيت ديگرى تطبيق مىكند ، اين مىشود « خطا » ؛ و الّا ما خطاى مطلق نداريم ؛ خطاها هميشه نسبى است ) ولى در آنجا كه اتصال مستقيم با واقعيت اشياء برقرار است خطا هم معنى ندارد . پيداست كه خطا در آنجا معنى ندارد .\r\n- حالا در باب همين عليت من مىخواستم يك توضيح مختصرى بفرماييد كه بعد از اينكه ما دانستيم كه اشياء خارجى براى حصول علم به اين معنا كه از يك ساحت برترى است علل معدّه هستند ، آن وقت چطور اين علم ايجاد مىشود ؟ يعنى بعد از اينكه يك تصويرى در اندامهاى حسى ما از اشياء خارجى پيدا شد [ چگونه علم به آن اشياء براى ما حاصل مىشود 
  ] ؟\r\nاستاد : گفتيم آن تصويرى كه نفس از اشياء خلق مىكند نمىتواند اين تصوير ابتدائى باشد ، بلكه اساسا محال است كه نفس بتواند ابتداء تصويرى يعنى صورتى از اشياء خلق كند ، چه مطابق باشد چه غير مطابق . حتى غير مطابقش را هم قدرت ندارد خلق كند ( مطابق را كه به طريق اولى قدرت ندارد خلق كند ) . نفس قادر نيست كه صورتى از اشياء خلق كند بدون آنكه رابطهء مستقيم با اشياء پيدا كند . مقصود از رابطهء مستقيم اين است كه آن شىء ، اول در يك مرحله بايد به علم حضورى معلوم شود ، يعنى يك نوع اتصال و پيوند مستقيم با او برقرار شود ( نظير همان پيوند مستقيم كه در آنجا گفتيم ) تا بعد ، از اين علم حضورى يك علم حصولى ساخته شود ، كه اين مطلب را علّامه طباطبائى در اصول فلسفه بهتر و روشنتر از هر كس ديگر بيان كرده و فرموده‌اند كه هر علم حصولى مسبوق به علم حضورى است .\r\nحال ما مراحلى را كه بايد طى شود تا انسان به شىء خارجى علم پيدا كند بيان مىكنيم .\r\nالبته ما شايد همهء مراحل را نتوانيم بيان كنيم ، ولى اجمالا مىدانيم كه سير اين مراحل چنين است . شىء در خارج وجود دارد ؛ نفس قدرت ندارد كه ابتداءا حتى از آن شيئى كه در خارج وجود دارد و مثلا در اينجا در فاصلهء دو مترى آن نشسته است صورتى ايجاد كند ؛ بلكه بايد هوايى در بين باشد ، نورى در بين باشد ، آنگاه اين نور با وساطت هوا از آن شىء منعكس شود و به صورت يك تصوير مادى در شبكيهء چشم ما قرار بگيرد . آيا همين كافى است ؟ همين قدر كه يك تصويرى روى شبكيهء چشم ما قرار بگيرد .\r\nهمانطور كه يك تصوير روى ديوار قرار مىگيرد ، كافى است ؟ نه ، آن قرار گرفتن كافى نيست . قواى نفسانى يا قواى ادراكى يعنى قوايى كه بالقوه مدرك هستند ، در بدن پخشند\r\n","page_name":" 319 ","page_number":319},
  {"content":"\r\n\r\n\r\n\r\n\r\n\r\n","description":"","footnote":"\r\nيا لااقل هر قوه‌اى در يك عصبى و در يك جايى از بدن وجود دارد . اين قوا در بدن پخشند و شبه مادىاند ، يعنى ابعاد دارند ( و لذا تصريح مىكنند كه انسان داراى دو طبيعت است . الآن در دست من دو طبيعت و دو قوه وجود دارد : يك قوهء مادى كه يك نفر فيزيكدان مىتواند آن را تشخيص بدهد ، و يك قوهء محاذى اين قوهء مادى كه آن هم پخش است و مانند همين [ قوه 
  ] ابعاد دارد ) . وقتى كه روى يك مادهء زنده يك تصوير مادى پيدا شد كه اين [ مادهء زنده 
  ] متحد است با آن قوهء نفسانى ، تصوير ديگرى روى آن [ قوهء نفسانى 
  ] پيدا مىشود كه اين مماثل و مشابه با اوست ، و چون آن قوه نفسانى است و مال خود نفس است ، در واقع در خود نفس يك صورت پيدا شده است ؛ يعنى علل مادى خارجى كار را كشانده‌اند به آنجا كه روى يك قوه از قواى نفس يك تصويرى منعكس كرده‌اند ، ديگر آن تصوير براى نفس معلوم به علم حضورى است . آن تصويرى كه اينها منعكس كرده‌اند تازه مىشود يك امر حسى . تازه آن همان چيزى است كه ما آن را « صورت حسى » مىناميم . آن وقت نفس ، مماثل با او را خلق مىكند . قدرت خلّاقه‌اى در نفس هست كه بعد از آنكه رسيد به صور اشياء و متصل شد به آنها ، در نشئهء خودش مماثل او را مىآفريند . بعد كه در نشئهء خودش مماثلش را آفريد ديگر به وجود او هم احتياج ندارد . او هم اگر از بين برود آن هست و لهذا وقتى ما يك شىء را مىبينيم بعد هم كه چشمهايمان را ببنديم و يا آن را از جلوى چشمهاى ما بردارند مىگوييم او الآن در حافظهء ما وجود دارد . او فقط به وجود او نياز دارد براى اينكه بتواند تصويرش را بردارد و مثالش را خلق كند ، همانطور كه دوربين عكاسى هم [ به شىء خارجى 
  ] احتياج دارد تا تصوير او را بردارد ، همين كه برداشت ديگر به او احتياج ندارد .\r\n- ولى يك فرقى هم دارد .\r\nاستاد : بله ، البته با آن فرق دارد .\r\n- يعنى آن وقت در اينجا مىتوانيم بگوييم كه اين تصوير حسى كه قواى نفس از اشياء خارجى بر مىدارند براى آن علمى كه در نفس پيدا مىشود به منزلهء علّت موقعى و محلّى است .\r\nاستاد : بله ، علّت اعدادى است . شك ندارد كه چنين است .\r\n- خلاصه نصف راه را اين مىرود و نصف راه را آن ، و در آن وسط به هم مىرسند .\r\nاستاد : همين‌طور است . ايندو به همديگر مىرسند و تا به هم نرسند و متصل نشوند محال است كه تصويرى به وجود آيد . همين قدر كه تصوير خيالى به وجود آمد ، بعد در مرحلهء بالاتر انتزاع مىشود و تصوير عقلى به وجود مىآيد ؛ يعنى اين سير صعودى به اين ترتيب است كه از مرحله ماده مىآيد به مرحلهء قوهء حسى ، از مرحلهء قوهء حسى مىآيد به مرحلهء خيال و از مرحلهء خيال مىآيد به مرحله عقل . همين طور اين مراحل را يكى بعد از ديگرى طى مىكند و حتى ممكن است مراحل بيشترى هم در بين باشد كه ما خودمان هم نمىتوانيم آنها را تشخيص بدهيم ؛ يعنى ما داريم اين منازل كلى را بيان مىكنيم . ممكن است كسى در وسط اينها منازلى فرض كند كه هنوز براى ما بيان كردنى نيست .\r\n- يعنى اين يك سير اشتدادى است ؛ اينها يك جاهايى است كه ما تصور مىكنيم .\r\n","page_name":" 320 ","page_number":320},
  {"content":"\r\n\r\n\r\n\r\n\r\n\r\n","description":"","footnote":"\r\nاستاد : بله ؛ اينها در واقع يك جاهايى است كه ما تصور كرده‌ايم ، نه بيش از اين .\r\n- بعضىها مىگويند علم كيفيت « ذات اضافه » است . ( رجوع شود به اسفار ، چاپ جديد ، ج 3 / ص 285 و 290 و 291 . ) استاد : كيفيت ذات اضافه ؟\r\n- بله ؛ يك جايى هم ديدم كه گفته علم صفت ذات اضافه است .\r\nاستاد : بله ، اين مطلب را در اين باب « وجود ذهنى » بحث نكرده‌اند . خود اين بحث را وقتى بخواهند به مناسبت مطرح كنند ، در الهيات بالمعنى الأخص ، در باب صفات خداوند مطرح مىكنند . در آنجا كه بحث مىكنند مىگويند صفات به طور كلى بر سه قسم است :\r\nصفات حقيقيه ، صفات اضافيه و صفات حقيقيهء ذات اضافه .\r\nمقصودشان از صفات حقيقيه صفاتى است كه واقعيت‌اند و موصوف در اتصافش به اين صفت هيچ نيازى به شىء ديگر ندارد . ( فقط اتصاف به اين صفت مورد نظر است ؛ به مسألهء علت [ و اينكه اين صفت را از خودش دارد يا از شىء ديگر گرفته است 
  ] كارى ندارند . ) مثلا حيات از صفات حقيقيه است . اينكه يك موجود حىّ باشد ، اين يك صفتى است حقيقى و واقعى بدون آنكه آن موجود متصف به حيات ، در اتصافش به حيات نيازمند به شىء ديگرى باشد تا حيات بر او صدق كند ؛ يعنى لزومى ندارد يك شىء ديگرى هم وجود داشته باشد تا اين شىء بتواند متصف به حيات شود .\r\nصفات اضافيهء محض صفاتى است كه صرفا نسبت ميان دو شىء است ؛ صرفا يك نسبت است ميان دو شىء ؛ يعنى اگر يك شىء بخواهد متصف به اين صفت بشود تا شىء ديگرى وجود نداشته باشد امكان اينكه اين شىء متصف به اين صفت بشود نيست ؛ يعنى تنها وجود اين شىء كافى نيست براى انتزاع اين صفت ، يك شىء ديگر هم بايد باشد تا اين صفت انتزاع بشود ؛ مثل فوقيت ، تحتيت ، ابوّت ، بنوّت و امثال اينها . امكان ندارد كه يك موجود متصف بشود به « اب » [ بودن 
  ] بدون وجود يك شىء ديگرى كه منشأ انتزاع بنوت باشد . اخوت هم همين طور است . ولى اين گونه صفات اصلا واقعيتشان هم جز همين نسبت چيزى نيست ، نه اينكه واقعيتى دارد وراى اين نسبت ؛ واقعيتش همين نسبت است .\r\nيك صفات ديگرى هست كه حقيقى ذات اضافه‌اند ؛ يعنى خود يك واقعيتى دارد و در عين اينكه واقعيت دارد هميشه يك شىء ديگرى هم بايد باشد تا همين صفت واقعى با او اضافه و نسبت پيدا كند ؛ يعنى واقعيتش واقعيت اضافه نيست ؛ واقعيتى غير از واقعيت اضافه دارد و در همان حال ، اضافه به شىء ديگر هم دارد ؛ مثل خود « علم » . علم مثل فوقيت و تحتيت نيست كه يك امر انتزاعى محض باشد ( مگر به قول فخررازى كه مىگويد اصلا علم هم از همين مقوله است ) ولى در عين حال تا معلومى نباشد علمى هم در كار نيست ؛ يعنى علم بدون معلوم نمىشود . اين است كه مىگويند علم كيفيت ذات اضافه است . اصلا كيفيت ذات اضافه كه مىگويند غلطانداز مىشود . اين « ذات اضافه » را در مقابل « حقيقى » بايد بگويند ؛ يعنى صفات بر سه قسم است : صفات حقيقى ، صفات اضافى و صفات حقيقى ذات اضافه ولى چون كيفيات\r\n","page_name":" 321 ","page_number":321},
  {"content":"\r\n\r\n\r\n\r\n\r\n\r\n","description":"","footnote":"\r\nخود از صفات حقيقى هستند مىگويند علم يك كيفيت ذات اضافه است يعنى يك صفت حقيقى ذات اضافه است - اين مثالى كه راجع به مجهول مطلق داريد من يك تعبير ديگرى به نظرم رسيده است مطرح كنم ، ببينيد آيا به آن نحو مسأله آسانتر بيان نمىشود ؟ معمولا مىگويند كه « المجهول المطلق لا يخبر عنه » . ممكن است كسى سؤال بكند كه مجهول مطلق اصلا يعنى چه ؟ و آن وقت در جواب گفته شود مجهول مطلق يك چيزى است كه نه در ذهن و نه در هيچ جايى از او نشانى نباشد . او مىتواند بگويد خوب ، اين خودش تعريف مجهول مطلق است و معلوم است كه در ذهن تو از مجهول مطلق يك نشانى هست كه دارى از او خبر مىدهى . آن وقت در اينجا هم اين دو نوع تفاوت حمل ، مسأله را حل مىكند .\r\nاستاد : همان تفاوت حمل است .\r\n- يعنى اين كاملا معلوم است كه يكى از ايندو به لحاظ تعريف مجهول مطلق است و يكى ديگر به لحاظ مصداق مجهول مطلق است .\r\nاستاد : يعنى اين مجهول مطلقى كه الآن در ذهن ما هست ، اين تعريف مجهول مطلق است ، اين ماهيت مجهول مطلق است نه خود مجهول مطلق . اين خود مجهول مطلق نيست ( « خود » به معنى « واقعيت » است ) . خود مجهول مطلق الآن لا يخبر عنه است ، در هيچ ذهنى هم اثرى از او نيست . ولى اين چيزى كه در ذهن ما هست ماهيت مجهول مطلق و تعريف مجهول مطلق است و الآن به همين عنوان در ذهن ما معلوم هم هست ؛ يعنى اين ، هم مجهول مطلق است و هم معلوم ؛ مجهول مطلق است به حمل اولى ، معلوم است به حمل شايع .\r\n- يا مىتوانيم بگوييم مجهول مطلق است به لحاظ مصداق ، و معلوم است به لحاظ اينكه ما تعريفش را كرده‌ايم .\r\nاستاد : مصداقهايش مجهول مطلق است نه اينكه مجهول مطلق است به لحاظ مصداق .\r\nمصداقهايش مجهول مطلق است ولى خودش مصداق معلوم است . خودش تعريف مجهول مطلق است و [ مصداق 
  ] معلوم است .\r\n- بالاخره مسأله در نهايت امر بر مىگردد به همان دوگانگى كه بين ذهن و خارج هست از يك جهت ، و يگانگى كه علم با خودش دارد [ از جهت ديگر 
  ] ؛ يعنى پاسخ اين سؤال كه اين دوگانگى از كجا پيدا مىشود اين است كه به لحاظ مصداق و تعريف كه همان خارج و ذهن است پيدا شده است .\r\nاستاد : بله ، البته همان است .\r\n- حالا اين را بنده عرض مىكنم [ ببينيد چطور مىتوانيد حلش كنيد 
  ] : در يك شهر كوچكى فقط يك سلمانى هست و اهالى شهر دو قسمند : يا خودشان صورت خودشان را مىتراشند و يا پيش سلمانى مىآيند ؛ ديگر ثالثى متصور نيست ، يعنى جايز نيست . هر كسى يا بايد پيش سلمانى برود يا خودش صورت خودش را بتراشد ؛ كسى نمىتواند صورت كس ديگرى را بتراشد . حالا خود سلمانى كه صورت خودش را مىتراشد چه حالتى دارد ؟\r\nاستاد : شما مىخواهيد بگوييد در آن واحد هم پيش سلمانى رفته است هم خودش صورت خودش را تراشيده است ؟ اين را مىخواهيد بگوييد ؟\r\n- وقتى سلمانى خودش صورت خودش را مىتراشد رفته است پيش سلمانى . از طرف ديگر [ چون رفته است\r\n","page_name":" 322 ","page_number":322},
  {"content":"\r\n\r\n\r\n\r\n\r\n\r\n","description":"","footnote":"\r\nپيش سلمانى 
  ] خودش حق ندارد صورت خودش را بتراشد .\r\nاستاد : نه ، اجازه بدهيد ؛ ما به شما اينطور جواب مىدهيم ؛ مىگوييم : قضيهء شما يا به نحو قضيهء حقيقيه است يا به نحو قضيهء مانعة الجمع و يا به نحو قضيهء مانعة الخلو . اگر اين قضيه يك قضيهء منفصلهء حقيقيه و يا مانعة الجمع باشد اشكال به وجود مىآيد - البته اشكال در حكم به وجود مىآيد - كه مىگويند افراد يا بايد خودشان صورت خودشان را بتراشند يا بايد بروند پيش سلمانى ؛ اگر به صورت مانعة الجمع يا منفصلهء حقيقيه باشد آن وقت هيچيك از اين دو كار براى سلمانى ممكن نيست ، براى اينكه اگر اين كار را بكند دو كار را با هم جمع كرده است . ولى اگر به صورت مانعة الخلو باشد هيچ اشكالى به وجود نمىآيد ؛ يعنى او يكى از اين دو كار را بايد بكند ولى جمع دو كار كه مانعى ندارد . اتفاقا اين قضيه تناقضى به وجود نمىآورد . چون تناقض [ در احكام واقعى و غير قراردادى است 
  ] . احكام انشائى و ابتدائى تابع جعل و قرارداد است ؛ وقتى كه تابع جعل و قرارداد است تابع اين است كه ما حكم را اعتبارا تعميم بدهيم يا تعميم ندهيم . مثالهاى ديگر كه تابع جعل و قرارداد نيست خيلى مشكل است . آن مثال « متجانس و نامتجانس » كه در درس پيش عرض كردم مثال خيلى مشكلى است كه نتوانسته‌اند آن را حل كنند . خود همين‌ها هم [ يعنى امثال دكتر هشترودى كه آن را طرح كرده‌اند 
  ] نتوانسته‌اند حلش كنند .\r\nمىگويند ما كلمات را تقسيم مىكنيم به دو قسم « و درست هم هست » : بعضى كلمات خودشان مصداق معنى خودشان هستند و يا به تعبير اينها خاصيت معنى خودشان را دارند مثل كلمهء « كلمه » كه خودش در عين حال كلمه هم هست و مثل كلمهء « اسم » كه خودش اسم هم هست و يا مثالى كه در آنجا ذكر كرده است اين است كه كلمهء « كوتاه » خودش كوتاه هم هست ، كلمهء « خشن » خشن هم هست ، كلمهء « نرم » نرم هم هست . ولى بعضى الفاظ و كلمات هستند كه خودشان مصداق معنى خودشان نيستند . مثلا لفظ « سنگ » ديگر سنگ نيست . پس ما مىتوانيم همهء كلمات و همهء الفاظ معنى دار را در اين دو گروه وارد كنيم : هر لفظ معنىدار يا [ مصداق معنى خود هست و يا مصداق معنى خود نيست و به تعبير ديگر يا 
  ] متجانس است يا متجانس نيست .\r\nحال مىآييم سراغ خود اين دو لفظ « متجانس » و « نامتجانس » . در لفظ « متجانس » اشكالى به وجود نمىآيد ولى در لفظ « نامتجانس » به حكم دوران امر بين نفى و اثبات كه ارتفاع نقيضين محال است و اجتماعشان هم محال است تناقض به وجود مىآيد ، زيرا مىگوييم اين لفظ « نامتجانس » يا متجانس است يا نامتجانس . اگر متجانس باشد يعنى خاصيت معنى خودش را داشته باشد بايد مصداق « نامتجانس » باشد ؛ يعنى بايد مصداق « نامتجانس » باشد تا بتواند متجانس باشد . پس متجانس بودنش مستلزم نامتجانس بودنش است كه اين اجتماع نقيضين است . و اگر نامتجانس باشد باز مستلزم اين است كه متجانس باشد ، براى اينكه چون نامتجانس است پس مصداق خودش است و حال كه مصداق خودش است پس متجانس است . پس متجانس بودن مستلزم نامتجانس بودن است و نامتجانس بودن هم مستلزم متجانس بودن است و هر دو جمع نقيضين است . حالا شما فكر كنيد ، ببينيد آيا مىتوانيد اين تناقض را حل كنيد يا نه .\r\n","page_name":" 323 ","page_number":323},
  {"content":"\r\n . \r\n","description":"","footnote":"","page_name":" 324 ","page_number":324},
  {"content":"\r\n\r\n\r\n1 . اتحاد عاقل و معقول\r\nحاجى در آخر بحث وجود ذهنى يك جملهء ديگرى آورده است . بعد از اينكه مىگويد : « بحمل ذات صورة مقولة » ، مىگويد : « وحدتها مع عاقل مقولة » . اشاره مىكند به مسألهء اتحاد عاقل و معقول . و اما اينكه به چه مناسبت در باب وجود ذهنى به مسألهء اتحاد عاقل و معقول اشاره مىكند ، وجهش را محشين گفته‌اند و ما هم ذكر مىكنيم .\r\nحاجى با همين يك مصراع ( يا نيم بيت ) به بحث اتحاد عاقل و معقول اشاره كرده و رد شده است در صورتى كه اين بحث در كتابهاى ديگر ، خود يك بحثى است به اندازهء بحث وجود ذهنى دامنه‌دار و بلكه در بعضى از كتابها دامنه‌دارتر و مبسوطتر از بحث وجود ذهنى است . البته اينكه مىگوييم در بعضى كتابها اين بحث دامنه‌دارتر و مبسوطتر از بحث وجود ذهنى است ، به عنوان « اتحاد عاقل و معقول » در اسفار و از اسفار به بعد است كه چنين است ، ولى تحت عنوان « علم و معلوم » ( كه در آن ، بحث « اتحاد » نيامده است ) در كتابهاى ديگر هم مثل كتابهاى فخر رازى ( مانند المباحث المشرقيّه ) بحثهاى دامنه‌دارى مطرح شده است .\r\nدر اول بحث وجود ذهنى هم گفتيم كه مباحث مربوط به « علم و ادراك » و يا به تعبير ديگر مباحث مربوط به « معرفت و شناخت » در اين كتب در چند مبحث\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nمختلف به طور پراكنده ذكر شده است . قسمتى از آن در باب « وجود ذهنى » آمده است و قسمت ديگرش در باب مقولات آمده است ( در باب مقولات ، به مقولهء كيف كه مىرسند به اعتبار اينكه علم را يك شاخه از شاخه‌هاى كيف نفسانى دانسته‌اند در آنجا بحثى راجع به علم مطرح مىكنند ) « 1 » ؛ و در بعضى از كتابها ( مثل همان كتاب فخر رازى ) يك باب جداگانه و مستقلى را به بحث « علم و معلوم » اختصاص داده‌اند و مطالبى كه در باب وجود ذهنى و در باب مقولات از آنها بحث مىشود در آنجا مورد بحث واقع شده است ، كه صدر المتألّهين هم در اسفار چنين كارى كرده است ؛ از مراحل دهگانه‌اى كه براى « امور عامّه » تشكيل داده است ( كه اينها را هم از اين جهت « مراحل » مىنامد كه تا اين مرحله‌ها طى نشود مسائل الهيات حل شدنى نيست و قبلا بايد اين منازل را طى كرد ) يكى همين بحث « عقل و معقول » يا بحث « علم و معلوم » است ، كه آن را يك مرحلهء مستقل و نيز آخرين مرحله در ترتيب فعلى اسفار « 2 » قرار داده است .\r\nحاجى در منظومه چنين كارى نكرده است ، يعنى يك چنين مبحث مستقلى در باره « عقل و معقول » يا « علم و معلوم » ندارد ، ولى در آخر بحث وجود ذهنى همين قدر اشاره مىكند كه : « وحدتها مع عاقل مقوله » يعنى وحدت صورت معقوله با عاقل گفته شده است . « مقولة » در اينجا به معنى « قول » و به معنى « معتقد » است . پس « وحدتها مع عاقل مقوله » يعنى وحدت صورت معقوله با عاقل ، معتقد و مقول بعضى است .\r\n\r\nمقصود از اتحاد عاقل و معقول چيست ؟\r\nدر اين بحث اولا بايد ببينيم كه مقصود از اتحاد عاقل و معقول چيست ؛ چون اين\r\n\r\n\r\n\r\n\r\n","description":"","footnote":"\r\n( 1 ) در كتاب المباحث المشرقية نيز كه باب مستقلى تحت عنوان « فى العلم و احكامه » به مباحث مربوط به علم اختصاص داده شده است ، به مناسبت بحث كيف نفسانى اين مباحث را مطرح كرده است [ رجوع شود به المباحث المشرقيه ، جلد اول ، صفحات 319 - 379 . 
  ]\r\n( 2 ) [ اينكه استاد شهيد فرموده‌اند « در ترتيب فعلى اسفار » از اين جهت است كه ايشان را عقيده بر اين است كه ترتيب فعلى اسفار همان ترتيبى نيست كه صدر المتألهين در آغاز تحرير و تأليف كتاب اسفار در نظر داشته‌اند و اين مطلب با مراجعه به خود كتاب اسفار و ارجاعاتى كه در مواضع مختلف اين كتاب شده است روشن مىشود . 
  ]\r\n","page_name":" 326 ","page_number":326},
  {"content":"\r\n\r\nهم از آن كلماتى است كه خيلى كشدار شده است . شايد بسيارى از مترجمين فارسى منشأ اين امر شده‌اند و نمىدانم چگونه است كه در بسيارى از جاها اتحاد عاقل و معقول مىگويند و حال آنكه ربطى به مسألهء « اتحاد عاقل و معقول » ندارد .\r\nمثلا فروغى در سير حكمت در اروپا در بسيارى از جاها يك مطالبى را ذكر مىكند و بعد مىگويد اين يك نوع اتحاد عاقل و معقول است . از جمله در باب مقولات كانت يك حرفهايى از كانت نقل مىكند و بعد آنها را يك نوع اتحاد عاقل و معقول مىداند « 1 » . به صرف اينكه آنها را امور عينى نمىداند مىگويد اين اتحاد عاقل و معقول است . يا مثلا در كتابهاى فلسفهء تاريخ در آن جاهايى كه موضوع مطالعهء فلسفهء تاريخ خود « تاريخ » است يعنى خود « تاريخ » مورد مطالعه قرار مىگيرد مىگويند اين اتحاد عاقل و معقول است . حالا اينها را اگر كسى مىخواهد « اتحاد عاقل و معقول » بنامد بنامد ، ولى اينها اتحاد عاقل و معقول نيست . البته كسى مشاحّه در اصطلاح ديگران ندارد ، ولى اين قدر بايد بدانيم كه اينها آيا با اتحاد عاقل و معقولى كه فلاسفهء ما مىگويند يكى است يا متفاوت است و چيز ديگر است ؟\r\nاكنون ببينيم مقصود از اتحاد عاقل و معقول چيست . شك ندارد كه هر جا كه تعقلى باشد ، معقوليتى باشد و چيزى چيزى را تعقل كند ، در آنجا سه مفهوم صدق مىكند : مفهوم عاقل ، مفهوم عقل به معناى تعقل كردن و مفهوم معقول به معناى تعقل شده . در اينكه اين سه معنى ، سه معنى متخالف است بحثى نيست . معلوم است كه مفهوم عاقل عين مفهوم معقول نيست ؛ مفهوم معقول هم عين مفهوم عاقل نيست و\r\n\r\n\r\n\r\n\r\n","description":"","footnote":"\r\n( 1 ) [ مثلا در يك جا مىگويد :\r\n« به اصطلاح دانشمندان خودمان ، علم واقعى آن است كه عالم و معلوم يعنى نفس و شىء موضوع علم در آن متحد باشد . اين شرط در رياضيات كامل است ، در طبيعيات هم به شرحى كه بيان خواهيم كرد حاصل مىشود ، ولى در فلسفهء اولى اشكال باقى مىماند . » و در جاى ديگر پس از ذكر مقولات كانت مىگويد :\r\n« و نتيجه اينكه كليهء جهان يعنى اشياء معلوم ما ، خواه محسوس و خواه معقول ، مصنوع ذهن ما هستند و بنابراين عالم و معلوم متحدند . » و باز در جاى ديگر مىگويد :\r\n« از طرف ديگر حقيقت علم را به دست آورديم و مشكلى كه علم چگونه دست مىدهد حل شد به اينكه دانستيم كه عالم با معلوم متحد است به اين وجه كه معلوم مصنوع خود عالم است . » رجوع شود به سير حكمت در اروپا ، جلد دوم ، بخش مربوط به فلسفهء كانت ، صفحات 205 و 220 و 221 و 228 . 
  ]\r\n","page_name":" 327 ","page_number":327},
  {"content":"\r\n\r\nعين مفهوم عقل نيست . « 1 » حالا در باب اتحاد عاقل و معقول بحث اين است كه آيا ممكن است كه يك شىء در آن واحد هم عاقل باشد هم معقول ؟ البته اين كه چنين باشد اما به دو حيث ، در آن بحثى نيست . در اين مطلب بحثى نيست كه مانعى ندارد كه يك شىء در آن واحد هم عاقل باشد هم معقول اما به دو حيث و از دو جهت : از يك جهت عاقل باشد و از يك جهت معقول . البته اين محل بحث نيست . محل بحث آن است كه يك شىء به يك حيث هم عاقل باشد هم معقول « 2 » ؛ كه اين مسألهء خيلى خوبى است و در باب تجرد نفس يكى از مهمترين مسائل همين مسأله است .\r\nاين در باب عقل ذات ذات را يعنى اينكه يك شىء خود را تعقل كند و به عبارت ديگر در مورد « خود آگاهى » « 3 » مورد قبول حتى منكرين اتحاد عاقل و معقول هم هست . در علم ذات به ذات حتى منكرين اتحاد عاقل و معقول مثل بوعلى هم اتحاد عاقل و معقول را بلامانع مىدانند . بوعلى با اينكه شديدا منكر اتحاد عاقل و معقول است و حتى در كتاب اشارات به فرفوريوس و به مشّائين تاخته است كه : « كان لهم رجل يعرف بفرفوريوس عمل فى العقل و المعقولات كتابا يثنى عليه المشّائون و هو حشف كلّه و هم يعلمون من انفسهم انّهم لا يفهمونه و لا فرفوريوس نفسه ، و قد ناقضه من اهل زمانه رجل و ناقض هو ذلك المناقض بما هو اسقط من الأول » « 4 » ( مىگويد كه اين مرد رساله‌اى نوشته است در باب عاقل و معقول كه مشائين خيلى تعريفش را كرده‌اند و آن رساله\r\n\r\n\r\n\r\n\r\n","description":"","footnote":"\r\n( 1 ) مثل « علم و عالم و معلوم » .\r\nاستاد : بله ، اين هم عين آن است .\r\n( 2 ) يعنى هم عاقل باشد هم معقول خودش باشد .\r\nاستاد : بله ، معقول همان عاقل باشد ؛ عاقل باشد و خودش هم معقول خودش باشد و از همان حيثى كه عاقل است از همان حيث معقول باشد .\r\n( 3 ) باز « خودآگاهى » در اينجا را نبايد با اين اصطلاح اجتماعى امروز كه خيلى كش پيدا كرده است اشتباه كرد ، كه اين آگاهيهايى را كه همه‌اش « غير آگاهى » است اسمش را « خودآگاهى » مىگذارند ، مثل خودآگاهى طبقاتى ، خودآگاهى ملى ، . . .\r\n- پس معنى « خودآگاهى » وقوف بر نفس مىشود .\r\nاستاد : بله ، در اينجا مقصود خودآگاهى به اين معناى فلسفى است ؛ مقصود اين است كه به وجود خود آگاه باشد .\r\n- آن هم نه بر حالات خود .\r\nاستاد : نه ، بر « خود » ، بر « خود » آگاه باشد .\r\n( 4 ) [ رجوع شود به شرح اشارات چاپ جديد ، ج 3 / ص 295 و يا به اسفار چاپ جديد ، ج 3 / ص 322 . 
  ]\r\n","page_name":" 328 ","page_number":328},
  {"content":"\r\n\r\nسراسر پوچ است و آنها مىدانستند كه نه خود اين مطلب را مىفهمند و نه فرفوريوس مىفهمد ، و يكى از معاصرينش به او ايراد گرفته است و او از خود دفاع كرده است به آنچه كه سست‌تر از اول است ، يعنى آنچه كه در جواب ايرادها گفته است بىپايه‌تر از اول است ) ولى در عين حال خود بوعلى اين را قبول دارد كه در علم ذات به ذات اتحاد عاقل و معقول مانعى ندارد . آنچه كه محل بحث امثال بوعلى هست كه على الظاهر فرفوريوس هم قائل به آن بوده است ( متن فرفوريوس كه الآن دست ما نيست ) « 1 » اتحاد عاقل است با معقولى كه غير ذات باشد .\r\nپس بحث اتحاد عاقل و معقول اين است كه در آنجا كه ذاتى تعقل مىكند غير خودش را ، آيا با آن شىء به نحوى متحد مىشود يا متحد نمىشود و اگر متحد مىشود معنى متحد بودنش چيست ؟\r\nبا اينكه مسألهء « اتحاد عاقل و معقول » در مورد علم ذات به غير است كه بوعلى آن را انكار نموده است ولى همان اولى را هم كه مورد قبول بوعلى هست اگر بشكافيم خودش حرف بسيار مهمى است « 2 » ؛ زيرا مقصود بوعلى اين نيست كه ذاتى تعقل كند خودش را ؛ يعنى يك ذات باشد ، بعد اين ذات يك عمل انجام بدهد كه آن عمل تعقل باشد كه عمل غير از خود ذات باشد و عمل تعقلش هم اين است كه خودش را تعقل كرده است ؛ گويى كه از خودش تصويرى براى خودش دارد . نه ، بوعلى نمىخواهد اين را بگويد و بلكه مىگويد اين اساسا محال است . نه تنها بوعلى اين را نمىگويد و نه تنها مقصودش از تعقل ذات ذات را اين نيست كه ذاتى باشد و ذات يك عملى داشته باشد كه آن عمل تعقل باشد و آن عمل تعقل هم تعقل خودش باشد ، مانند اينكه يك دوربينى بخواهد از خودش عكس بردارد ، بلكه اساسا اين را محال مىداند و مىگويد چنين چيزى محال است . بلكه مقصود اين است كه يك ذاتى همانطور كه خودش عين عاقل است خودش عين معقول هم باشد و خودش عين تعقل هم باشد - نه اينكه تعقل فعلش باشد - يعنى او خودش يكپارچه ادراك است ؛ يك حقيقتى است كه عين ادراك است ( حقيقته أنّه ادراك ) ،\r\n\r\n\r\n\r\n\r\n","description":"","footnote":"\r\n( 1 ) [ منظور اين است كه به فارسى ترجمه نشده است . 
  ]\r\n( 2 ) كه آن مسألهء معروف در باب تجرد نفس :\r\n حضور ذاتا لذاتنا لدى * ادراك ذاتنا يرى التجردا \r\nكه خيلى مسألهء مهمى هم هست ، همين است . [ رجوع شود به شرح منظومه ناصرى ، ص 305 
  ]\r\n","page_name":" 329 ","page_number":329},
  {"content":"\r\n\r\nآن وقت از او انتزاع مىشود : « عاقل » و « عقل » و « معقول » ؛ و الّا او يك جوهرى است كه خالص ادراك است . چون خالص ادراك است خالص مدرك است و خالص مدرك است . اين است معنى علم حضورى ، و بعضى حكماى اسلامى معتقدند علم نفس به ذات خودش از اين قبيل است و غير از اين محال است « 1 » .\r\nاگر ما اتحاد عاقل و معقول به اين معنا را بشكافيم ( كه اين درجه از اتحاد عاقل و معقول را كه بوعلى گفته است يك نفر فيلسوف متجدد نگفته است ، يعنى فكرش را هم نكرده است كه اين حرف را گفته باشد ) مىبينيم كه اين نوع اتحاد عاقل و معقول مساوى است با تجرد نفس ؛ يعنى اين نوع اتحاد عاقل و معقول جز با تجرد نفس - كه نفس اصلا حقيقتش حقيقت علم باشد و حضور خود پيش خود باشد ، يعنى عين حضور باشد و هيچ غيبتى در او وجود نداشته باشد - قابل تصور نيست .\r\nاين درجه از اتحاد عاقل و معقول اكنون محل بحث نيست ؛ مىپردازيم به آن درجهء بعدش كه محل حرف است .\r\nدر اينجا - يعنى در مورد علم ذات به غير - هم حاجى و هم محشين تشريح كرده‌اند كه وقتى ما مىگوييم « اتحاد عاقل و معقول » مقصود اتحاد ماهيت عاقل با معقول نيست و نيز مقصود اتحاد وجود عاقل با ماهيت معقول نيست . مثلا فرض كنيد كه انسان درخت را تصور كرده است و درخت را تعقل كرده است . آيا مقصود اين است كه ماهيت انسان با ماهيت درخت يكى مىشود ؟ نه . اينجا مقصود اتحاد دو ماهيت نيست . آيا مقصود اين است كه وجود انسان با ماهيت درخت يكى مىشود ؟\r\nيعنى آيا وجود انسان داراى ماهيت درخت مىشود ؟ اين هم نه . پس مقصود چيست ؟\r\nمقصود اين است كه وجود نفس و وجود آن معقول - كه اسمش همان « علم » است - با يكديگر متحد مىشوند .\r\nحالا معناى اينكه اين دو وجود با يكديگر متحد مىشوند چيست ؟\r\nاتحاد بين اين دو وجود يعنى وجود عاقل و وجود معقول را به دو نحو مىتوانيم تصور كنيم . مثلا اگر انسان به درخت علم پيدا مىكند نسبت اين علم با نفس انسان\r\n\r\n\r\n\r\n\r\n","description":"","footnote":"\r\n( 1 ) . - از اين جهت است كه نفس ذاتش ذات علم است .\r\nاستاد : بله ، نفس جوهرش جوهر علم است .\r\n","page_name":" 330 ","page_number":330},
  {"content":"\r\n\r\nدو گونه قابل تصور است :\r\n1 . يك وقت مىگوييم اين نسبت از قبيل نسبت عرض است با موضوع خودش ، يعنى اين علم ما عرضى است كه در نفس ما حلول كرده است . ما « چيزى » هستيم ، او هم « چيزى » است و او « براى ما » پيدا شده است ، نظير اينكه جسم سفيد مىشود يا جسم گرم مىشود ، مىگوييم سفيدى براى او پيدا شده است يا مىگوييم گرمى براى او پيدا شده است . در اين صورت ما بايد نفس را يك جوهرى فرض كنيم كه گويى نقوشى بر او ثبت مىشود .\r\n2 . يك وقت مىگوييم نه ، عالم شدن نفس « او شدن نفس » است . نفس وقتى كه عالم مىشود يك حالت « شدن » و يك حالت « صيرورت » دارد . نفس كه عالم مىشود نه اين است كه نفس در مقام خودش ثابت و ساكن نشسته است و مرتبا نقوشى بر روى آن ثبت مىشود نظير اينكه اين ديوار در اينجا ثابت است و مرتبا نقوشى بر روى آن نقش مىبندد . نفس ما كه عالم مىشود نه اين است كه ما داراى يك نفس هستيم و هر چه كه بر معلومات و بر مشاهدات ما افزوده مىشود به همان نسبت نقوش زيادترى بر صفحهء نفس ما ثبت مىشود .\r\nاگر چنين باشد نفس با عالم شدنش چيزى نشده است همانطور كه اگر هزاران تصوير روى اين ديوار بكشند ديوار چيزى نشده است . « 1 » بلكه نفس با هر عالم شدنى چيزى مىشود . نفس به هر چيز كه عالم مىشود « آن چيز » مىشود ، يعنى وجود آن چيز مىشود . مثلا الآن كه نفس به مسجد جامع عالم نيست همين كه به مسجد جامع رفت و عالم شد پيدايش نقش مسجد جامع در نفس ، چه به صورت فعاليت نفس باشد و چه به هر صورت ديگرى ، به يك معنا به معنى اين است كه نفس همان وجود علمى او شده است . نفس ، « او » شده است ، يعنى آن وجود علمى شده است . پس نسبت آن وجود علمى با نفس ، نسبت صورت است با ماده ، نه نسبت عرض با موضوع . همانطور كه اگر ماده در خارج تحول و تكامل پيدا مىكند مىگوييد صورتى عارض ماده شد و ماده « چيز ديگر » شد ، مىگوييد او چيزى بود ، « چيز ديگر » شد ،\r\n\r\n\r\n\r\n\r\n","description":"","footnote":"\r\n( 1 ) . - خلاصه اينكه نفس منفعل نيست .\r\nاستاد : صرف منفعل نيست . البته به اين معنا منفعل نيست كه يك حالت ثابتى ندارد كه اين نقوش بر او وارد بشود ، بلكه نفس با عالم شدن به هر چيز « او » مىشود ، كه در اينجا همان مسألهء « صيرورت » و « شدن » در كار مىآيد .\r\n","page_name":" 331 ","page_number":331},
  {"content":"\r\n\r\nدر آنجا هم كه نفس عالم مىشود نفس چيزى است و « چيز ديگر » مىشود . عالم شدن نفس نظير رجل شدن يك كودك است . شما يك وقت مىگوييد : « صبى رجل شد » و يك وقت مىگوييد : « انسان سير شد » . « صبى رجل شد » غير از اين است كه بگوييم « انسان سير شد » . « صبى رجل شد » براى او يك صيرورت است . عالم شدن براى نفس هم نوعى صيرورت است . اما اينكه اگر عالم شدن براى نفس نوعى صيرورت است آن وقت تكليف مراتب چه مىشود ، اين را بعدا توضيح مىدهيم . « 1 »\r\n\r\n\r\n\r\n\r\n","description":"","footnote":"\r\n( 1 ) . - وقتى ما ادراك مىكنيم ، به هر حال با مدرك نوعى اتحاد داريم . ارسطو اين را قبول دارد كه نفس من نوعى اتحاد با مدرك دارد . آيا اين همان اتحاد عاقل و معقول نيست ؟\r\nاستاد : مقصود از « اتحاد با مدرك » اگر اتحاد با ماهيت مدرك باشد كه همان وجود ذهنى مىشود كه همه قبول دارند .\r\n- بله ، همان است .\r\nاستاد : اگر آن باشد كه همان وجود ذهنى است .\r\n- اين اتحاد را قبول دارد ؟\r\nاستاد : اين را كه بله . اين همان وجود ذهنى مىشود كه او هم قبول دارد . اما اگر مقصود از « اتحاد با مدرك » اين است كه نفس با مدرك يعنى با وجود ذهنى مدرك متحد مىشود و با او رابطه اتحادى و صيرورتى دارد ، اگر اين را گفته باشد كه همان اتحاد عاقل و معقول است .\r\n- خير ، اين را نگفته است .\r\nاستاد : بله ، چنين حرفى منسوب به ارسطو نيست .\r\n","page_name":" 332 ","page_number":332},
  {"content":"\r\n\r\n\r\n2 . اتحاد عاقل و معقول\r\nدر آغاز بحث « اتحاد عاقل و معقول » به طور اجمال اشاره كرديم كه منظور از اين مسألهء كه به « اتحاد عاقل و معقول » معروف است چيست ، چون در اصطلاح فلاسفهء جديد گاهى مىبينيم يك چيزها و يك مسائل ديگرى را احيانا به اين نام مىنامند .\r\nالبته هر كسى ممكن است اصطلاحى داشته باشد ولى ما بايد ببينيم كه در اينجا مقصود چيست .\r\nگفتيم كه اتحاد عاقل و معقول دو مورد دارد ؛ يك موردش را حتى بوعلى هم كه منكر اتحاد عاقل و معقول است قبول دارد ، و يك مورد ديگرش هست كه مورد انكار شديد بوعلى و حمايت شديد ملاصدرا واقع شده است . اما آن كه مورد قبول هر دو است در مورد علم ذات به ذات است .\r\n\r\nاتحاد عاقل و معقول در مورد علم ذات به ذات\r\nعلم ذات به ذات « 1 » در آنجاست كه يك ذات به خود عالم و آگاه مىشود ، مانند\r\n\r\n\r\n\r\n\r\n","description":"","footnote":"\r\n( 1 ) علم نفس به ذات خودش ؟\r\n","page_name":" 333 ","page_number":333},
  {"content":"\r\n\r\nعلم نفس به ذات ، يعنى همان چيزى كه امروز به آن « خود آگاهى » مىگويند . انسان و حتى حيوان « 1 » مىتواند به خود آگاه شود . حالا معنى خود آگاهى چيست ؟ ما فعلا در باره انسان بحث مىكنيم .\r\nوقتى مىگوييم نفس انسان عالم است به خود ، در اينجا به طور مسلّم سه معنى و سه مفهوم وجود دارد : يكى ذات عالم ، يكى علم و ديگرى معلوم . در علم به غير ، فرض اين سه عامل بسيار ساده است . وقتى من علم دارم به اين ديوار ، در اينجا سه عامل قابل فرض است : يكى ذات من ، يعنى من چيزى هستم ، يك واقعيتى هستم ؛ يكى هم آگاهى من كه چيزى است كه براى من پيدا شده است ( يعنى نبوده است و پيدا شده است ) و ديگرى معلوم من كه اين ديوار است . مىگوييم كه عالم يك چيز است ، علم يك چيز است و معلوم چيز ديگر . « 2 »\r\nتا اينجا بحثى پيش نمىآيد ؛ يعنى تا اينجا مطلب ساده است . اشكال در « خود آگاهى » اين است كه آيا در آنجا همچنين است ؟ آيا در آنجا هم كه « نفس » و يا هر « موجود خود آگاه » به خود آگاه مىشود چنين است ؟ يعنى آيا در آنجا هم سه\r\n\r\n\r\n\r\n\r\n","description":"","footnote":"\r\nاستاد : اگر به جاى علم نفس علم ذات بگوييم بهتر است ، چون ذات اعم از نفس است ، شامل خدا مىشود ، شامل عقل مجرد هم مىشود .\r\n( 1 ) زيرا در حيوان هم همين حرف گفته شده است ، ملاصدرا مىگويد اين برهان انسان معلق در فضاى بوعلى عينا در مورد حيوان هم جارى است . حيوانها هم در اين حد داراى خود آگاهى هستند و همان احكام در مورد آنها صادق است .\r\n( 2 ) البته در اينجا علم ما نسبت به آن معلوم به معناى اين است كه اين علم ما صورتى است از آن معلوم در نزد ما .\r\nاصلا چرا به ما « عالم » مىگويند ؟ زيرا آن صورت علمى نزد ماست و براى ماست ، و الّا صرف اينكه سه عامل وجود داشته باشد : « معلوم » باشد ، « صورت علمى » باشد و يك چيز ديگرى هم وجود داشته باشد دليل نمىشود كه آن چيز ديگر عالم باشد . پس اگر ما آن چيز ديگر را « عالم » مىگوييم به اعتبار اين است كه « علم » براى اوست . ما كه عالم هستيم به اعتبار اين است كه آن صورت علمى نزد ماست و براى ماست . آن يكى را هم كه مىگوييم « معلوم » به اعتبار اين است كه اين صورت به نحوى صورت اوست و انطباق با او دارد . پس يك چنين رابطه‌اى بايد ميان سه عامل وجود داشته باشد و الّا صرف اينكه سه عامل اعتبار كنيم ، بگوييم اين « ديوار » باشد ، يك صورتى هم باشد و يك شىء ديگرى هم وجود داشته باشد دليل نمىشود كه بگوييم اين معلوم است و اين علم است و اين عالم . يك رابطهء خاصى در اينجا در كار است . رابطه‌اى كه ميان علم و معلوم برقرار است اين است كه اين علم صورتى است منطبق با او ؛ صورتى است كه به نحوى مطابق است با او . پس اينكه علم را علم مىگوييم به اعتبار اين است كه صورت اوست . يعنى حضور صورت اوست . و اما اينكه عالم را عالم مىگوييم به اعتبار اين است كه اين صورت علمى براى اوست . اگر اين صورت علمى براى چيز ديگرى بود آن چيز ديگر عالم بود .\r\n","page_name":" 334 ","page_number":334},
  {"content":"\r\n\r\nعامل به همين شكل وجود دارد ؛ معلومى هست و علمى هست و عالمى ؟ آيا سه عامل به اين شكل وجود دارد ؟ يا نه ، اين بايد به شكل ديگرى باشد ، نمىتواند سه عامل به طور جداگانه وجود داشته باشد كه « عالم » عاملى باشد ، « علم » عامل ديگر و « معلوم » هم عامل ديگر ؟\r\nمعمولا روانشناسها وقتى مسأله را تحليل مىكنند به نظر آنها گويى در وقتى كه انسان به خود علم پيدا مىكند مثل اين است كه به يك شىء خارجى علم پيدا كند ؛ مىگويند : بله ، فلان چيز را مىبيند ، فلان چيز را حس مىكند ، و آنگاه به خودش آگاه مىشود ؛ همانطور كه به مادرش آگاه مىشود به خودش آگاه مىشود . اما فلاسفه قبول ندارند كه مسأله به اين شكل باشد . آيا اين مسأله كه من به « خود » آگاهم مىتواند به اين شكل باشد كه من اول به خود آگاه نيستم ، بعد ، از خودم صورتى بردارم ، آن وقت اين صورتى كه بر مىدارم نزد خودم پيدا مىشود پس من به خودم آگاه مىشوم ؟ اگر مسأله به اين شكل باشد پس من در ابتدا به « خود » ناآگاهم ، يعنى يك موجودى هستم مثل هر موجود ناخودآگاه ديگر ( مانند اين ديوار ) كه فرقم با آنها فقط در اين است كه من مىتوانم به خود آگاه بشوم ؛ اين « مىتوانم » هم به اين شكل است كه اول يك تصويرى از خودم بر مىدارم كه كار من نظير كار يك دوربين عكسبردارى است كه از خودش هم مىتواند عكس بردارد . اين دستگاه ، خودش را دوربين براى خودش قرار مىدهد در حالى كه هنوز به خود آگاه نيست و از خود خبر ندارد . در اين حال از خود عكسى بر مىدارد ، آن عكس پيش خود ناآگاه پيدا مىشود ، بعد اين خود ناآگاه از طريق اين عكس به خود آگاه مىشود . « 1 »\r\nحكماى اسلامى مىگويند اگر چنين چيزى باشد اصلا محال است كه يك ذات به « خود » آگاه بشود ؛ بلكه در اينجا علم و عالم و معلوم هر سه بايد يكى باشد و فرقشان به اعتبار باشد ( ما فعلا اصل فرضيه را مىگوييم تا ببينيم كه دليلشان\r\n\r\n\r\n\r\n\r\n","description":"","footnote":"\r\n( 1 ) يعنى مىفهمد اين خودش است .\r\nاستاد : نه ، تا آن وقت اصلا نمىفهمد كه خودش است . آن وقت تازه « خود » ى پيدا مىشود ؛ چون قبل از آن « خود » ى به معناى « خود شعورى » وجود نداشته است . اينكه مىگوييد « مىفهمد اين خودش است » باز معنايش اين است كه گويى يك سابقه‌اى از خودش دارد كه مىفهمد اين خودش است . البته فعلا اين بحث در اينجا مطرح نيست . من اين را مىگويم براى اينكه مقدمهء اين بحث باشد ، چون بعدا در باب تجرد نفس اين مسأله مورد بحث واقع مىشود .\r\n","page_name":" 335 ","page_number":335},
  {"content":"\r\n\r\nچيست ) ؛ يعنى يك چيز به اعتبارى عالم است ، به اعتبارى علم است و به اعتبارى معلوم است ، نه اينكه سه چيز وجود دارد : عالمى ، علمى و معلومى ؛ چرا ؟ براى اينكه علمهاى ديگر به معنى حضور چيز ديگر است در نزد عالم ، منتها آن چيز ديگر كه حاضر است وجود عينىاش پيش عالم حاضر نيست ، وجود ذهنىاش پيش عالم حاضر است . پس من كه به اين ديوار عالم هستم معنايش اين است كه اين ديوار براى من مكشوف است و براى من حاضر است . واضح است كه وجود عينى ديوار براى من حاضر نيست ، بلكه وجود غير عينى ديوار براى من حاضر است و حضور « اين » حضور « او » است به اعتبار يك نوع وحدتى كه ميان ايندو هست و به اعتبار انطباقى كه ميان ايندو هست . اما در مورد علم ذات به خود ، شىء ديگرى غير از ذات عالم نداريم كه در نزد عالم حاضر باشد ؛ همان ذات عالم است كه به اعتبارى عالم است ، به اعتبارى علم است و به اعتبارى معلوم است « 1 » .\r\nپس معناى خود آگاهى يا علم ذات به خود اين نيست كه ذاتى باشد كه در مرحلهء ذات ناخود آگاه باشد ، يعنى « خود » ى داشته باشد و آن « خود » نا آگاه باشد ، بعد اين « خود » ناآگاه به وسيلهء يك تصويرى كه از خودش - يعنى از همان « خود » ناآگاه - بر مىدارد تبديل بشود به « خود » آگاه . اين تفسير از خود آگاهى از نظر حكماى اسلامى غلط است و محال است كه چنين باشد ؛ بلكه معناى خود آگاهى اين است كه\r\n\r\n\r\n\r\n\r\n","description":"","footnote":"\r\n( 1 ) . - فرض بر اين است كه آن علمى كه نفس انسان به خودش دارد از سنخ همان علمى است كه به عالم خارج دارد .\r\nاستاد : بله ، علم كه علم است ؛ علم سنخش يكى است .\r\n- اگر ما اين فرض را نكنيم كه اصلا مبحث يك چيز ديگر مىشود .\r\nاستاد : ما كه نمىخواهيم بگوييم آن يك چيز ديگرى است . ما كه نمىخواهيم بگوييم كه آن علم نيست . همه علم است . علم ، آگاهى است . علم حقيقتش در همهء موارد به يك معناست . اگر اختلافى از نظر مصاديق باشد ، اشكالى ندارد . علم عبارت است از حضور شيئى براى شيئى ، و جهل جز غيبت شيئى از شيئى چيزى نيست .\r\n- يعنى مىفرماييد اين سه مفهوم در معناى « علم » تحليلى است ؟\r\nاستاد : بله ، يك معناست ؛ يعنى در همهء موارد ، علم حضورى و علم حصولى هر دو يك تعريف دارند . هر دو حضور چيزى است نزد چيزى ، منتها « حضور چيزى نزد چيزى » بر دو قسم است : يك وقت حضور وجود عينى چيزى نزد چيزى است ؛ اين مىشود « علم حضورى » . يك وقت حضور وجود ذهنى چيزى نزد چيزى است ؛ اين مىشود « علم حصولى » ، كه آن هم باز حضور خود شىء است ولى به تبع وجود ذهنى .\r\n","page_name":" 336 ","page_number":336},
  {"content":"\r\n\r\nاين شىء از ابتدا كه به وجود آمده است جوهرش جوهر آگاهى است ، نه اينكه خودش يك ذات ناخود آگاه است و بالعرض و بالتبع يك تصويرى از خودش بر مىدارد و به خودش آگاه مىشود ، كه آگاهى به ذات خود بعد از پيدايش ذات است ، پس در مرحله ذات ناخود آگاه است . اگر چنين چيزى باشد محال است آگاهى پيدا بشود ؛ بلكه موجود « خود آگاه » آن است كه خودش و ذاتش از اول پيدايشش آگاهى است ، خودش عين آگاهى است ، جوهرش جوهر آگاهى است .\r\nهمان « خود » و همان « من » عين آگاهى است . همان « من » ى كه در خودش احساس مىكند عين آگاهى است . اگر به او مىگوييم « آگاه » و « آگاهى » و « آگاه شده » ، اين سه مفهوم بر يك شىء صدق مىكند . او واقعا به خود آگاه است ولى به معناى اينكه خودش عين آگاهى است و جوهرش جوهر آگاهى است « 1 » .\r\n\r\n\r\n\r\n\r\n","description":"","footnote":"\r\n( 1 ) . - يعنى در تمام سنين اينطور است ، حتى در نزد اطفال ؟\r\nاستاد : در نزد اطفال هم همين طور است . ابتداى پيدايش ، در نزد اطفال ، در حال خواب ، در حال بيهوشى و حتى در حال مرگ همين طور است . حتى در حال خواب محال است كه اين آگاهى از انسان گرفته شود . در حال خواب حافظهء از انسان گرفته مىشود يعنى حافظه كار نمىكند نه اينكه اصل آگاهى از بين برود . شما فرض كنيد كه حافظهء ما هيچ كار نكند ، در اين صورت ذهن ما چه حالتى را پيدا مىكند ؟ حالت يك آينه‌اى را پيدا مىكند كه صورتها مرتبا از مقابلش عبور مىكنند ولى با رفتن صورتها ديگر صورتى باقى نمىماند .\r\n- يعنى ديگر ثبتى نمىشود .\r\nاستاد : ديگر ثبتى نمىشود ؛ صورتها عبور مىكنند ولى چيزى در حافظهء ما ثبت نمىشود .\r\nاگر شما فرض كنيد كه خواب هم نيستيم ، بلكه بيدار هستيم اما حافظه‌مان تعطيل باشد و تمام حوادث عالم از مقابل حواس ما بگذرد و بعد از پنج ساعت حافظه‌مان به كار بيفتد مثل اين است كه آن وقت مرده بوديم ، چون چيزى نيست .\r\nپس خيلى فرق است ميان اينكه انسان به خود آگاه باشد و اينكه به يادش باشد كه به خود آگاه باشد . انسان در حال خواب ، در حال بيهوشى ، در همهء اين احوال باز هم آن جوهر خود آگاهش به خود آگاه است . در حال خواب كه حتى يك نوع ديگرى فعاليتهاى غير « خود آگاهى » هم دارد . تا اين جوهر هست اين آگاهى هست . اگر اين جوهر فناپذير باشد و يك روزى فانى بشود آگاهى هم تمام شده است ؛ اگر اين جوهر باقى باشد خود آگاهى از بين نمىرود .\r\nبله ، بحثى مطرح است راجع به « غير آگاهى » كه آيا « غير آگاهى » از بين رفتنى است يا از بين رفتنى نيست ؟ آيا اگر انسان « غير آگاه » شد ، بعد اين « غير آگاهى » از بين مىرود ؟\r\nيعنى آيا فراموشى واقعا وجود دارد يا نه ؟ مىدانيد كه اين مسأله‌اى است كه امروز بيش از هر روز ديگر مطرح است كه آيا فراموشى واقعى وجود دارد يا حتى فراموشى هم\r\n","page_name":" 337 ","page_number":337},
  {"content":"\r\n\r\nپس اين نوع اتحاد عاقل و معقول را كه شيئى جوهر ذاتش عين آگاهى باشد بوعلى هم قبول دارد . او هم معتقد است كه علم نفس به ذات خودش علم حضورى است به معنى اينكه حضور نفس پيش خود ، عين آگاهى است . خود حضور نفس پيش خود ، همين عين آگاهى است . نفس نحوهء وجودش نحوهء وجودى است كه خود پيش خود حاضر است .\r\nبعد اين سؤال پيش مىآيد كه اين حرف يعنى چه كه مىگوييد نفس نحوهء وجودش نحوهء وجودى است كه خود پيش خود حاضر است ؟ هر چيزى خودش پيش خودش حاضر است ؛ اين اختصاص به نفس ندارد . مىگويند اتفاقا اينطور نيست . تفاوت امر مادى و امر مجرد در همين است كه امر مادى - يعنى امرى كه در مكان و زمان و حركت قرار گرفته است - مراتبش بعضى فاقد بعضى است ، يعنى خود از خود پنهان است . اين كتاب براى ما حاضر است ، چون با يك وجود حضورى در نفس ماست ، ولى خودش براى خودش غايب است ، يعنى هر ذره‌اش\r\n\r\n\r\n\r\n\r\n","description":"","footnote":"\r\nوجود ندارد ، يعنى « غير آگاهى » هم هيچ وقت از انسان زايل نمىشود ؟ انسان هر چه را كه يك بار به او آگاه بشود براى هميشه به آن آگاه است ؟ فراموشى اين است كه قدرت يادآورى انسان از انسان گرفته مىشود ، كه در حال حاضر در كتابهاى روانشناسى يك مسألهء جدى به اين صورت مطرح شده است كه مىگويند گاهى در يك حالات غير عادى چيزهايى به ياد انسان مىآيد كه هميشه فراموش كرده بوده است .\r\nخود همين كه انسان چيزى را فراموش مىكند و بعد به يادش مىآيد ، مسألهء بسيار مهمى است . يعنى چه كه انسان يك چيزى را مدتها فراموش مىكند و بعد از گذشت مدت زمان بسيارى به يادش مىآيد ؟ آيا آن صورت زايل شده بود ؟ اگر زايل شده بود كه بعد هم به يادش نمىآمد . اگر زايل نشده بود و باقى بود چرا به يادش نمىآمد ؟ جواب اين است كه مسألهء « ياد آمدن » غير از مسألهء بودن است . « ياد آمدن » به اين صورت است كه در شعور ظاهر چيزى آشكار مىشود . اين مثل اين است كه الآن شما اينجا نشسته‌ايد و به هيچكدام از معلومات و محفوظاتتان توجه نداريد ولى اين معنايش اين نيست كه آنها نيستند ؛ همهء آنها هستند ، همين قدر كه به شما توجه بدهند و تداعى معانى پيدا بشود همهء آن معلومات و محفوظات به صورت فلسفه ، به صورت منطق ، به صورت رياضيات ، به صورت تاريخ ، به صورت داستان ، به صورت شعر همه پشت سر همديگر ظاهر مىشود .\r\n- زياد هم اطمينان نداريم ( خندهء استاد و مستمعين ) .\r\nاستاد : آنهايى را كه ياد گرفته‌ايد عرض كردم نه همهء چيزهايى كه الآن به خاطر نداريد .\r\nعرض كردم آنهايى هم كه يادتان هست الآن كه اينجا نشسته‌ايد و داريد با من حرف مىزنيد هيچيك از آنها نيست ، انگار فراموش كرده‌ايد ، مثل فراموشى است .\r\n","page_name":" 338 ","page_number":338},
  {"content":"\r\n\r\nاز ذرهء همسايه‌اش غايب است ، آن هم از همسايه‌اش غايب است ؛ خود همسايه هم كه به دو قسمت « اين طرف » و « آن طرف » تقسيم مىشود هر قسمتى از ديگرى غايب است ، زيرا اين وجود يك وجود متشابك به عدم است . خاصيت وجود متشابك به عدم اين است كه حتى خود از خود پنهان است و خود از خود غايب است و حضور خودش براى خودش به اقلّ مراتب نزول پيدا كرده است . به همين جهت است كه امر مادى خود آگاه نيست ولى همين قدر كه شىء به مرحلهء فعليت محض رسيد كه ديگر تمام وجودش از ابعاد و از زمان و از حركت و از اينكه خودش از خودش غايب باشد خلاص شد ، يعنى وجودش يك وجود جمعى و يك وجود كامل شد آن وقت خودش براى خودش حاضر است . همين قدر كه موجود خود براى خود حاضر بود ، به خود عالم است . اصلا علم جز حضور چيزى نيست . اشياء ديگر هم اگر براى ما حاضر باشند همين طور است . اگر ما يك نوع وجودى پيدا كنيم كه بتوانيم بر همهء اشياء احاطهء قيّومى پيدا كنيم همه چيز براى ما حاضر خواهد بود . اصلا علم يعنى حضور .\r\nتا اينجا كه بحث درباره اتحاد عاقل و معقول در مورد علم ذات به ذات است مطلب تا حدى ساده است . مطلب ديگر اين است كه بالاتر از اين را گفته‌اند و آن اتحاد عاقل و معقول در مورد علم ذات به غير و يا علم نفس به غير است .\r\n\r\nاتحاد عاقل و معقول در مورد علم ذات به غير\r\nنه تنها در علم نفس به ذات خود ، عاقل و معقول متحدند ، بلكه در علم نفس به غير هم عاقل و معقول متحدند ( كه البته اگر عاقل و معقول مىگويند ، به عنوان مثال مىگويند . ما مىدانيم كه در مورد ادراك كليات است كه مىگويند « عقل » و مدركات كليه را « معقول » مىنامند ولى آيا اتحاد مدرك و مدرك اختصاص به آنجا دارد ؟ نه ، آن كسى كه قائل به اتحاد عاقل و معقول است ، به اتحاد حاسّ و محسوس هم قائل است ) . « 1 » اينجاست كه مسأله مسأله‌اى شده است كه معركهء آراء است و ما بايد ببينيم\r\n\r\n\r\n\r\n\r\n","description":"","footnote":"\r\n( 1 ) - يعنى به طور كلى اتحاد عالم و معلوم .\r\nاستاد : بله ، اتحاد عالم و معلوم ، اتحاد مدرك و مدرك ، حال مىخواهد در مرتبهء احساس باشد ، مىخواهد در مرتبهء تخيل باشد و مىخواهد در مرتبهء تعقل باشد . در هر مرتبه كه\r\n","page_name":" 339 ","page_number":339},
  {"content":"\r\n\r\nكه مقصودشان در اينجا چيست ؛ آنگاه كه مىگوييم قوهء عاقله وقتى تعقل مىكند با آن صورت معقوله يكى مىشود و قوهء حاسّه وقتى احساس مىكند با صورت محسوسه يكى مىشود و همچنين قوهء خيال وقتى تخيل مىكند با صورت متخيله يكى مىشود ، در اينجا چه مىخواهيم بگوييم ؟ نقطهء مقابل اين حرف چيست ؟ ما بايد اول ببينيم نقطهء مقابل اين حرف چيست تا خود اين حرف بهتر روشن بشود .\r\n\r\nنظريهء بوعلى\r\nنقطهء مقابل اين حرف اين است كه امثال بوعلى مىگويند كه علم نفس به غير خود از قبيل اتصاف موضوع است به عرض خود و از قبيل عروض عرض است بر موضوع خود . اتصاف نفس به « علم به غير » با اتصاف هر موضوعى به اعراض خودش هيچ فرقى ندارد ؛ يعنى اگر اين جسم متصف مىشود به بياض يا سواد يا حرارت يا برودت ، اين با اتصاف نفس به علم ، به ادراك ، به احساس و به هر صفتى كه شما بخواهيد بگوييد فرقى نمىكند ؛ از جهت نحوهء اتصاف فرق نمىكند . فرقش اين است كه اين نفسانى است و آن جسمانى ؛ يعنى همانطور كه در امور جسمانى ما موضوعى داريم و عرضى ، و عرض حلول مىكند در موضوع ، ولى موضوع مرتبهء ذاتش غير از مرتبهء ذات عرض است و عرض مرتبهء ذاتش غير از مرتبهء ذات موضوع است و حال و محلّند و او حلول كرده است در يك محلّ مستغنى ، اينجا هم همين طور است . نفس در ذات خودش يك جوهر است و علمها براى نفس اعراضى است كه عارض نفس مىشود مثل اعراضى كه در خارج عارض جسم مىشود . اين اعراض كه عارض نفس مىشود در جوهر نفس تغييرى پيدا نمىشود ؛ مثل اتاقى است كه نقش و نگارش زياد شده باشد . جوهر همان جوهر است ولى اعراض بيشترى دارد . فرق بين نفس كودك و نفس يك فيلسوف و عالم در اين جهت است كه نفس كودك يك جوهر نفسانى خالى از هر گونه اعراض است ، بعد كه چهل سال و پنجاه سال و صد سال زحمت كشيد مرتبا بر اعراض اين جوهر افزوده مىشود\r\n\r\n\r\n\r\n\r\n","description":"","footnote":"\r\nباشد اين اتحاد هست . اگر ما هزار مرتبهء ادراكى و هزار نوع مدرك داشته باشيم باز اتحاد مدرك و مدرك هست .\r\n","page_name":" 340 ","page_number":340},
  {"content":"\r\n\r\n( حالا اينكه تمام و پايانى دارد يا ندارد خودش مسألهء ديگرى است ) « 1 » . در « عرض و موضوع » عرض واقعا با موضوع متحد نشده است ؛ يك نوع انضمام است ميان عرض و موضوع ؛ البته يك نوع اتحاد و وحدتى هم هست اما نه آن وحدتى كه عرض جوهر شده باشد ؛ باز مقام عرض غير از مقام جوهر است .\r\n\r\nنظريهء ملاصدرا\r\nاما حكمايى كه قائل به اتحاد عاقل و معقول هستند مىخواهند بگويند : نه ؛ نفس وقتى كه تعقل مىكند اينطور نيست كه « داراى اين معلوم » مىشود ، بلكه « او » مىشود . فرق است ميان « داراى چيزى شدن » و « چيزى شدن » . شما در طبيعت هم يك وقت مىگوييد : « جسم سفيد شد » و يك وقت مىگوييد : « نطفه انسان شد » ؛ نمىگوييد « نطفه داراى انسانيت شد » ، مىگوييد : « نطفه تحول پيدا كرد و انسان شد » « 2 » . در زبان فارسى در هر دو مورد مىگوييم « شد » ، ولى در « جسم سفيد شد » يك معنا را افاده مىكنيم و در « نطفه انسان شد » معناى ديگرى را افاده مىكنيم .\r\n« جسم سفيد شد » معنايش اين نيست كه جسم از جسميت تحول پيدا كرد به سفيدى ، بلكه جسم جسم بوده است ، الآن هم جسم است ، فقط چيزى را دارا نبود و حالا دارا شد . اما وقتى مىگوييم : « نطفه انسان شد » نمىخواهيم بگوييم نطفه داراى انسانيت شد ، بلكه مىخواهيم بگوييم نطفه از نطفه بودن تحول پيدا كرد به انسانيت .\r\nقائلين به اتحاد عاقل و معقول مىخواهند بگويند كه نفس وقتى كه عالم مىشود و به اشياء علم پيدا مىكند حالتش درست حالت گندم است كه بوته مىشود و حالت نطفه است كه انسان مىشود ، يعنى تحول پيدا مىكند از حالتى به حالت ديگرى ، و به نحوى « او » مىشود . وقتى كه « او » شد و در مرحله‌اى كه « او » شده است ، آيا در\r\n\r\n\r\n\r\n\r\n","description":"","footnote":"\r\n( 1 ) وقتى علم را از باب كيف نفسانى دانستند جز اين نمىشود .\r\nاستاد : قهرا همين مىشود . جز اين ديگر نمىتواند باشد . اصلا آن حرفى هم كه گفته‌اند [ كه رابطهء علم و نفس از قبيل رابطهء عرض و موضوع است 
  ] تقريبا با همين فرضيه [ كه علم يك كيف نفسانى است 
  ] سازگار است .\r\n( 2 ) پس در اينجا ديگر « حلول » و « اتحاد » مرادف نيستند .\r\nاستاد : نه ، حلول و اتحاد در اينجا مرادف نيستند .\r\n","page_name":" 341 ","page_number":341},
  {"content":"\r\n\r\nاينجا عاقل ذاتى دارد و معقول هم ذاتى ؟ وقتى كه نطفه انسان شد آيا الآن كه انسان شده است باز نطفه‌اى وجود دارد و انسانيتى ، كه اين انسانيت الآن عارض بر اين نطفه است ؟ آيا الآن اثنينيّتى وجود دارد ؟ نه ، واضح است كه اثنينيتى وجود ندارد .\r\nالآن كه نطفه انسان شده است ديگر نطفه به حال نطفه بودن وجود ندارد كه انسانيت عارض او باشد . نطفه‌اى بود ولى حالا انسان است ، حالا ديگر انسان شده است . اين تصويرى است كه در باب اتحاد عاقل و معقول گفته‌اند . « 1 »\r\nپس وقتى كه مىگوييم اتحاد عالم و معلوم ، مقصود اين است كه نفس آنگاه كه علم پيدا مىكند ، با علم خودش « 2 » متحد مىشود ، كه وقتى آن علم را پيدا كرد ديگر اينطور نيست كه علم چيزى است و عالم چيز ديگر . همان علم ، هم عالم است هم علم ، هر دو .\r\n\r\nمراتب علم\r\nولى در اينجا در عين حال ما نبايد مراتب را فراموش كنيم . كسانى كه قائل به اتحاد عاقل و معقول هستند در عين حال در مورد علم و ادراك قائل به مراتب هستند ؛ با حفظ مراتب قائل به اتحاد هستند . مثلا اگر من احساس مىكنم ، قوهء حاسّهء من مانند يك امر بالقوه است كه با صورت ادراكى حسى من ( و نه با شىء خارجى )\r\n\r\n\r\n\r\n\r\n","description":"","footnote":"\r\n( 1 ) اين در مورد « عالم و معلوم » ؛ آن وقت خود « علم » چه مىشود ؟\r\nاستاد : اين « معلوم » كه در اينجا مىگويند مقصود معلوم خارجى نيست . در اينجا وقتى « اتحاد عالم و معلوم » مىگويند در واقع مىخواهند « اتحاد عالم و علم » بگويند ؛ يعنى مقصود از معلوم ، معلوم بالذات است كه خود علم باشد نه معلوم بالعرض . ديگر اين را احدى نگفته است كه وقتى انسان به اين ديوار علم پيدا مىكند وجود انسان با ديوار عينى متحد مىشود . بدون شك مقصود اين نيست . خودشان هم [ تصريح 
  ] مىكنند كه : اين اشتباه نشود ؛ مقصود چنين چيزى نيست .\r\n( 2 ) يعنى با تصور ذهنىاش .\r\nاستاد : نه ، در واقع و نفس الامر هم همين طور است ؛ يعنى الآن كه شما يك صورتى از يك شيئى در خارج داريد آن « من » شما در همين علم شما حضور دارد ؛ همين علم شما مرتبه‌اى از « من » شماست .\r\n- منشأ تفاوت چيست ؟ بالاخره ما مىفهميم كه باز عالم غير معلوم است ؛ منشأ اين اثنينيت چيست ؟\r\nاستاد : اجازه بدهيد ، اين جنبه‌هاى ديگرش را هم عرض خواهيم كرد .\r\n","page_name":" 342 ","page_number":342},
  {"content":"\r\n\r\nمتحد مىشود ، ولى آيا با مقام عقلانى من هم متحد شده است ؟ نه .\r\nنفس مقاماتى دارد . نفس در مرتبه حس احساس است ، در مرتبهء تخيل قوهء متخيله است و در مرتبهء تعقل قوهء متعقله است ( النّفس فى وحدتها كلّ القوى ) . او خودش يك حقيقتى است داراى مراتب . در هر مرتبه‌اى آن شاخه‌اى از نفس كه يك چيزى را ادراك مىكند با آن صورت مدركهء خودش يكى مىشود . ولى در عين حال نفس در مقام شامخى كه احراز كرده است - كه مثلا آن مرتبهء تعقلات عاليه باشد - چنين نيست كه از آن مرتبهء تعقل و از آن مقام شامخى كه دارد مىآيد تنزل پيدا مىكند و مرتبهء حس مىشود ؛ اينطور نيست ، بلكه در هر مرتبه‌اى كه نفس به چيزى علم پيدا مىكند معنايش اين است كه از حالت بالقوه به يك حالت بالفعل تبديل مىشود . قوهء حس من از حاسّ بالقوه به حاسّ بالفعل تبديل مىشود ؛ الآن محسوس من و حاس من هر دو يكى هستند . قوهء تخيل من هم عينا همين طور است ، قوهء تعقل من هم همين طور است . اگر هزار قوهء ديگر هم داشته باشيم اين قوا به اين شكل متحد شده‌اند . حتى ما در مواردى بين مرتبه‌اى از نفس و مرتبهء ديگرى از آن رابطهء علت و معلولى قائل هستيم نه رابطهء قوه و فعليت . در اواخر بحث « وجود ذهنى » گفتيم كه در باب صور حسيه و صور خياليه حكماى اسلامى معتقدند كه در نهايت امر ، آنجا كه حلقه متصل مىشود به نفس ، آن صورت ذهنى و نفسانى با خلاقيت نفس به وجود مىآيد . در عين حال كه اين صورت با خلاقيت مرتبهء عالى نفس به وجود مىآيد ، مرتبهء دانى با آن صورت نوعى وحدت و نوعى اتحاد دارد .\r\n\r\nخلاصهء بحث\r\nتا اينجا ما فقط مسأله را گفته‌ايم ، يعنى مدعا را گفته‌ايم كه اين كسانى كه قائل به اتحاد عاقل و معقول هستند مقصودشان چيست . گفتيم كه در باب اتحاد عاقل و معقول در مورد علم نفس به ذات ، مقصود اين است كه اصلا دوگانگى و سه‌گانگى به هيچ نحو وجود ندارد ؛ يك جوهر است كه به اعتبارى عاقل است ، به اعتبارى عقل است و به اعتبارى معقول است ؛ يا به اعتبارى عالم است ، به اعتبارى علم است و به اعتبارى معلوم است . در مورد علم نفس به غير هم اولا مقصود اين نيست كه نفس با وجود عينى شىء خارجى متحد مىشود ، پس وقتى كه من به دنيا علم پيدا كردم\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nالآن نفس من با دنياى بيرون متحد شده است ؛ نه ، اين را اساسا احدى نگفته است .\r\nمقصود در آنجا اتحاد عالم با « علم به غير » است نه با وجود عينى غير ؛ كه آن « علم به غير » را « معلوم بالذات » مىنامند ، چون آن شىء خارجى به تبع « اين » معلوم شده است . پس در واقع معلوم اصلى و ذاتى من علم من است و آن معلوم خارجى به تبع علم من معلوم است . از اين جهت است كه معلوم خارجى را « معلوم بالعرض » مىنامند و معلوم ذهنى را « معلوم بالذات » . و ثانيا در اينجا هم كه مىگوييم نفس متحد مىشود با علم خودش ، اين اتحاد با اتحاد عالم و معلوم در آنجا - يعنى در علم نفس به ذات - فرق دارد . در آنجا اصلا معنايش « يكى » است . در اينجا معنايش اين است كه يك مرتبه‌اى از مراتب نفس كه حالت بالقوه را دارد با آن علم و ادراك يكى مىشود آنچنانكه يك امر بالقوه با يك امر بالفعل يكى مىشود و آنچنانكه يك ماده با صورت بعدى يكى مىشود . پس معناى « اتحاد » در اينجا با معناى « اتحاد » در آنجا فرق دارد . در آنجا در واقع « وحدت » بود نه اتحاد ، ولى در اينجا « اتحاد » است ، يعنى دو چيز يكى مىشوند ؛ امر بالقوه با امر بالفعل ( وقتى كه به صورت امر بالفعل درآمد ) يكى مىشود . « 1 »\r\n\r\n\r\n\r\n\r\n","description":"","footnote":"\r\n( 1 ) بنابراين نفس در هر مرتبه‌اى نمىتواند در آن واحد به معلومات مختلف علم داشته باشد .\r\nاستاد : چرا ؟ چطور نمىتواند ؟\r\n- براى اينكه نمىتواند هم تحول پيدا بكند به صورت حسى اين معلوم و هم به صورت حسى آن معلوم ديگر .\r\nاستاد : چرا ، مىتواند ؛ يعنى هر مرحله‌اى حكمش جداست . يك وقت شما مسألهء « توجه » را مطرح مىكنيد كه نفس در آن واحد آيا مىتواند به همهء اينها توجه داشته باشد ؟ اتفاقا مسألهء « توجه » بيشتر دليل بر « وحدت » است . انسان در حالى كه دارد يك چيزى را به دقت مىبيند نمىتواند چيز ديگر را به دقت بشنود ، يا يك چيزى را كه به دقت مىشنود نمىتواند روى يك چيز ديگر به دقت مطالعه كند و حال آنكه از نظر جهازات حسى كه فرق نمىكند ؛ من كه چشمهايم باز است به هر حال آن صورت حسى بايد در چشم من بيايد ؛ صوت هم كه مىآيد بايد در گوش من وارد شود . از نظر شرايط مادى هيچ فرق نمىكند . ولى از نظر تحويل گرفتن اينطور نيست . اين خودش دليل بر اين است كه يك قوهء واحد است كه هم مىشنود هم مىبيند هم لمس مىكند هم تخيل مىكند هم فكر مىكند ، همهء اين كارها را مىكند ، و توجهش به يك شىء مانع توجهش به شىء ديگر است . اين بيشتر دليل بر وحدت است . منتها در باب نفس مسألهء عمده اين است كه نفس يك واحدى است در عين كثرت و كثيرى است در عين وحدت . نفس واحدى است كثير و كثيرى است واحد ؛ يعنى يك واحد صاحب مراتب است ، كه اين مسأله يعنى مسألهء اينكه نفس وحدتى در عين كثرت دارد و كثرتى در عين وحدت دارد از مسائل بسيار\r\n","page_name":" 344 ","page_number":344},
  {"content":"\r\n\r\n\r\n\r\n\r\n\r\n","description":"","footnote":"\r\nعالى در باب نفس است . پس در باب نفس در عين وجود كثرات يك وحدت حافظ همهء اين كثرات وجود دارد ، يعنى همهء كثرتها به منزلهء شاخه‌هاى فرعى يك ذات است كه آن ذات نفس است .\r\n- در باب اينكه بنده پرسيدم اين اثنينيت را انسان چطور متوجه مىشود در عين حال كه وحدت پيدا مىكند ، آيا در اينجا حافظه دخيل نيست ؟ يعنى اين در عين حال كه الآن يك چيزى را مثلا حس كرده است و ادراك كرده است به يادش هم هست كه قبلا بود و اين را نمىدانست ، و از اينجا پى مىبرد به اينكه عالم غير از علم است و غير از معلوم است .\r\nاستاد : تازه خود « حافظه » يكى از مراتب نفس است كه آن را درك مىكند .\r\n- به هر حال حافظه در آن دخيل است .\r\nاستاد : مىدانم ، ولى مسألهء مراتب مطرح است ؛ يعنى اگر انسان فقط قوهء حاسه مىبود و هيچ چيز ديگرى نمىبود و حافظه هم به قول شما نبود و هيچ چيز ديگرى نبود ، بلى ، او تحول پيدا مىكرد بدون اينكه خودش به خودش و به تحول خودش آگاه باشد .\r\n- و بالنسبه آگاه هم نبود به آنچه كه حس مىكند .\r\nاستاد : قهرا ديگر آگاه نبود ، يعنى آن وقت ديگر اصلا آگاهى وجود نداشت . البته آگاهى به معناى حضورى وجود داشت ، آگاهى به نحو حصولى وجود نداشت ، چون آگاهى حضورى كه به هر حال وجود دارد .\r\n- ولى نمىفهميد كه يك چيزى برايش حاصل شده است .\r\nاستاد : « نمىفهميد » مربوط به علم حصولى است ، يعنى همين توجه بعدى . آخر ، آگاهى به شىء يك مطلب است ، آگاهى به آگاهى مطلب ديگر است .\r\n- بله ؛ يعنى آگاهى به آگاهى پيدا نمىشود .\r\nاستاد : آگاهى به آگاهى پيدا نمىكند . البته مسلّم هم هست . انسان اگر حافظه نداشته باشد اصلا چيزى براى او باقى نمىماند . اين معلوماتى كه ما الآن داريم همه معلومات حصولى است ، همه صورتهايى است ذخيره شده و انبار شده از اشياء در خارج . همهء تجربه‌هايى كه داريم ، همهء درسهايى كه خوانده‌ايم ، همهء حرفهايى كه ياد گرفته‌ايم ، همه ، علمهاى حصولى ذخيره شده در حافظهء ماست . اگر حافظه نباشد همه اينها از بين مىرود . ولى در عين حال آن جريان اصلى كه در متن واقع يك جريان آگاهانه بوده است وجود دارد و از روى آگاهى بوده است ، منتها ما چيزى از آن به ياد نداريم . اين مطلب ديگرى است .\r\nفرموديد كه در ادراك سه عامل دخيل است : علم و عالم و معلوم .\r\nاستاد : يعنى ما سه « مفهوم » در اينجا داريم كه در بعضى از موارد اين سه مفهوم به صورت سه عامل خودنمايى مىكند يا فرض مىشود .\r\n- بله ، سه مفهوم در اينجا داريم : علم و عالم و معلوم . حالا در علم نفس به ذات خودش اين هر سه متحد مىشوند و وحدت پيدا مىكنند ، به آن كار نداريم ؛ ولى در علم به غير يك صورت معلومه هست و يك عمل « علم » است\r\n","page_name":" 345 ","page_number":345},
  {"content":"\r\n\r\nپس در باب اتحاد عاقل و معقول در مورد علم نفس به غير ، سخن اين است كه رابطهء نفس با علمهاى خودش از قبيل رابطهء جسم با اعراض خودش نيست .\r\nنفس خودش در همهء مراتب علم خودش وجود دارد و اين سخن معنايش اين است كه همهء مراتب علم مراتب نفسند ، پس هر مقدار بر معلومات ما اضافه بشود اين نفس ماست كه توسعه پيدا مىكند . آن وقت معناى حرف بوعلى و امثال بوعلى چه مىشود ؟\r\n\r\nمقايسهء نظريه بوعلى و نظريه ملاصدرا\r\nمعناى حرف بوعلى اين مىشود كه جوهر نفس انسان از ابتداى كودكى تا لحظهء مرگ ثابت باقى مىماند ؛ جوهر نفس خود بوعلى از آن ساعت اول كه از مادر متولد شد تا لحظه‌اى كه مرد همان بود كه بود ، فقط يك اضافاتى بر دوش او بار شده بود و\r\n\r\n\r\n\r\n\r\n","description":"","footnote":"\r\nكه انجام مىگيرد كه اين صورت معلومه وارد ذهن مىشود . . .\r\nاستاد : « صورت معلومه » با « علم » ، ديگر دو چيز نيست .\r\n- بنده هم همين را مىخواستم بفهمم كه اين سه عامل چطور سه عامل مىشوند .\r\nاستاد : يك عامل « معلوم » است يعنى وجود عينى « معلوم » است كه آن را گذاشتيم كنار ، يك عامل ذات عالم است و يك عامل « صورت معلومه » است كه با علم يكى است .\r\n- پس جنابعالى اين « صورت معلومه » را با « علم » يكى مىدانيد ، يعنى اين عمل « علم » با « صورت معلومه » يكى است .\r\nاستاد : بله ، علم همانى است كه به آن « معلوم بالذات » مىگوييم . علم را وقتى در مقابل شىء خارجى قرار مىدهيم به آن مىگوييم « علم » و به شىء خارجى مىگوييم « معلوم » ، ولى وقتى كه به مرحلهء ديگر توجه مىكنيم و مىبينيم آن شىء خارجى كه براى من معلوم است به تبع « اين » معلوم است ، يعنى واقعا من دارم « اين » را مىبينم و ديدن من « اين » را ديدن « او » است - مثل كسى كه آينه را مىبيند و صورتى را كه در آينه است مىبيند ولى همين كه آن صورت را مىبيند مثل اين است كه آن شىء را هم ديده است ( كه حالا با حسابهاى فيزيكى كه در اينجا هست كار نداريم ؛ ما اين مثالها را براى تفهيم مطلب ذكر مىكنيم ) - در اين صورت مىبينيم كه اين معلومات بالذات ما همان علم ماست . پس در اينجا كه ما مىگوييم « معلوم » مقصود خود « علم » است نه چيز ديگر .\r\nپس در اينجا « اتحاد علم و معلوم » است ؛ در اينجا « اتحاد عالم و معلوم » است به معناى اتحاد عالم با علم خودش .\r\n","page_name":" 346 ","page_number":346},
  {"content":"\r\n\r\nگويى يك سلسله نقش و نگارها پيدا كرده بود و نه بيشتر .\r\nولى طبق اين نظريه [ يعنى نظريهء صدر المتألّهين 
  ] نفس بوعلى در ابتدا يك حقيقت كوچك بود ، به هر اندازه كه علم پيدا كرد اين حقيقت هم گسترش پيدا كرد .\r\nبه هر انداره كه علم پيدا مىشود اين نفس است كه دامنه‌اش گسترش پيدا مىكند .\r\nاين ، گسترش همان حقيقت نفس است . نفس هر چه مىداند همان شده است ؛ هر چه علم دارد همان شده است « 1 » ( اى برادر تو همه انديشه‌اى ) .\r\nاين ، يك تفاوت ميان نظريهء بوعلى و نظريهء صدر المتألّهين ؛ و اين ، يك استبعاد كه لازمهء حرف بوعلى است .\r\nاستبعاد ديگر كه لازمهء حرف بوعلى است اين است كه همانطور كه نفس انسان در حال كمال هيچ فرقى با نفس انسان در حال كودكى ندارد نفوس انسانها هم از عالىترين انسانها مانند پيغمبران و فيلسوفان گرفته تا جاهل ترين انسانها همه از نظر جوهر نفس در حد يكسان هستند و اختلافشان به يك سلسله اعراض است « 2 » ؛ يعنى همه كمالات انسانيه يك سلسله كمالات عرضيه است ؛ در جوهر انسانيت تغييرى پيدا نمىشود ؛ در جوهر انسانيت تفاوتى نيست ، شدت و ضعفى نيست .\r\nاما اين حرف [ يعنى حرف صدر المتألّهين 
  ] اين است كه اساسا انسانيت نوسانات و درجات دارد ؛ مثل اين نور است كه يك درجهء بسيار ضعيف نور است و ميلياردها درجه بالاتر از آن هم نور است . پس جوهر نفس انسان به هر اندازه كه كمالات پيدا كند هر كمالى گسترش اوست .\r\nآن وقت حاجى در اينجا يك مثال ذكر مىكند كه البته به قول خودش مؤيّد است ، يعنى برهان نيست بلكه به صورت تأييد است و براى تفهيم بهتر مطلب است .\r\nمىگويد مثل نفس و معلومات نفس و وجودهاى ذهنى مثل خارج است و\r\n\r\n\r\n\r\n\r\n","description":"","footnote":"\r\n( 1 ) آيا اين حرف لطمه به قول به اينكه علم از باب كيف است نمىزند ؟\r\nاستاد : چرا ، البته به آن قول لطمه مىزند ولى حكماى اسلامى ديگر اين را نمىگويند [ كه علم از مقولهء كيف است 
  ] ، و ملاصدرا هم اگر گفته است حاجى به او ايراد مىگيرد ، و همه به حاجى ايراد گرفته‌اند كه ملاصدرا در صد جا از حرفهايش گفته است ادراك از مقولهء كيف نيست و نمىتواند از مقولهء كيف باشد و اگر در جايى گفته است علم از مقولهء كيف است به مماشات قوم گفته است و شما نبايد اين را بر ملاصدرا مؤاخذه مىكردى ؛ تو كه در جاهاى ديگر حرف او را ديدى اينجا بىجهت اين حرف را به حساب او گذاشتى .\r\n( 2 ) [ رجوع شود به اسفار چاپ جديد ، ج 3 / ص 327 و 328 . 
  ]\r\n","page_name":" 347 ","page_number":347},
  {"content":"\r\n\r\nوجودهاى عينى . ما مىگوييم فلان شىء در خارج وجود دارد . مثلا مىگوييم درخت در خارج وجود دارد ، سنگ در خارج وجود دارد ، آسمان در خارج وجود دارد ، زمين در خارج وجود دارد . آيا اين معنايش اين است كه خارج چيزى است و درخت چيزى ؟ خارج چيزى است و سنگ چيزى ؟ خارج چيزى است و آسمان چيزى ؟ خارج چيزى است و زمين چيزى ؟ نه ، همينها خارج است ؛ خارج يعنى همينها ؛ مجموعهء اينها را ما « خارج » مىناميم نه اينكه خارج چيزى است و اينها را ريخته‌اند در خارج كه اگر همهء اينها را برداريم خارج خودش باقى مىماند . اين فقط يك تعبيرى است كه ما مىكنيم و مىگوييم اينها در خارج وجود دارند ، در حالى كه اصلا خارجيت با همينها تشكيل مىشود « 1 » .\r\nحاجى مىگويد نفس هم همين طور است . نه اين است كه نفس خودش يك وجود مستقلى دارد ماوراى اين مجموعهء علوم و ادراكات و اين علوم و ادراكات در صفحهء نفس ريخته مىشود ، بلكه اصلا نفس با همين علم و ادراك ساخته شده است . از اول ، هر علمى كه پيدا مىشود - كه همان علم نفس به ذات خودش است - نفس پيدا شده است . علم به خارج نيز به هر اندازه كه پيدا مىشود نفس پيدا شده است . مثلا كودك كه به مادرش علم پيدا مىكند ، نفس او گسترش پيدا مىكند . به پدرش علم پيدا مىكند ، نفس گسترش پيدا مىكند . بعد به اشياء بيرونى ديگر علم پيدا مىكند ، نفس گسترش پيدا مىكند . دائما « نفس » است كه گسترش پيدا مىكند « 2 » . مثل اين است كه از كتم عدم بخواهند بر فضاى بيرون چيزى بيفزايند ؛ يعنى\r\n\r\n\r\n\r\n\r\n","description":"","footnote":"\r\n( 1 ) مىگويند كه مترلينگ به اينشتين ايراد مىگرفت ( همان ايراد قديمى كه بوعلى و امثال وى هم نقل كرده‌اند ) كه : تو مىگويى فضا محدود است ، حالا اگر ما رسيديم به آن آخرين حد فضا و خواستيم شيئى را از آن حد بيرون بفرستيم به كجا مىرود ؟ شما كه مىگوييد فضا محدود است بالاخره آن شىء به كجا مىرود ؟ او گفت اگر چنين چيزى وجود داشته باشد او خودش فضا مىسازد . اصلا خود او يعنى وجود فضا . فضا كه يك چيزى غير از اشياء موجود نيست . فضا به عدد اشياء است ؛ يعنى به اندازهء اشياء موجود فضا وجود دارد . ما اگر فرض كنيم فضا يك مرتبه دو برابر بشود و يا اگر همان نظريهء « توسعهء كنارى » نظريهء درستى باشد كه آنا فآنا فضا بزرگ بشود لازم نيست كه اول يك « خارج » ى و يك فضايى درست بكنند كه وقتى اشياء مىخواهند موجود شوند در يك محل موجود قبلا آماده شده وارد شوند . « وجود اشياء » و « فضاى موجود » يكى است . وقتى ما مىگوييم فضا محدود است يعنى وجود اشياء محدود است . اگر فرض كنيم اشيائى بر اين اشياء افزوده بشود بر فضا افزوده مىشود .\r\n( 2 ) اين تقريبا شبيه به قول هيوم مىشود كه مىگويد نفس عبارت از همان مجموعهء تصورات است .\r\nاستاد : آن مجموع تصورات كه هيوم مىگويد باز با اين مطلب در اينجا فرق مىكند . آن\r\n","page_name":" 348 ","page_number":348},
  {"content":"\r\n\r\nدر واقع قبلا چيزى به نام فضا وجود نداشت و الآن آن چيز ، تازه به وجود آمده است . نفس هم وجودى مستقل از وجود علم و ادراك ندارد . با همان پيدايش علم و ادراك است كه نفس ساخته مىشود و گسترش مىيابد . البته اين يك تشبيهى است كه حاجى در اينجا كرده است و تشبيه بسيار رسا و خوبى هم هست « 1 » .\r\n\r\n\r\n\r\n\r\n","description":"","footnote":"\r\nمجموع تصوراتى كه هيوم مىگويد يعنى مجموع تصورات پراكنده‌اى كه هيچ گونه وحدتى ميان آنها نيست ؛ ولى حكماى اسلامى مىگويند : نه ، از اول ، يك جوهر ( يك جوهر خودآگاه ) به وجود مىآيد كه در آن علم و عالم و معلوم يكى است و هر چه علم پيدا مىشود آن جوهر است كه گسترش مىيابد نه اينكه يك چيزى در كنار او اضافه كنند ، بعد يك چيز ديگر در كنارش اضافه كنند و بعد باز يك چيز ديگر در كنارش بيفزايند . اگر چنين باشد كه اتحاد علم و معلوم نيست .\r\n- دعوا بر سر جوهريت نفس كه معلوم است كه دعواى ديگرى است .\r\n- شايد يك مثال بهتر اين باشد كه گلوله‌اى از برف را بگيريم ، روى خود برف هم بغلتانيم ، گلوله مرتبا بزرگتر مىشود ، براى اينكه اين مثالى كه حاجى در اينجا زده است فارقش اين است كه در خارج هيچ جوهريتى كسب نمىكند و حال آنكه نفس هر چه بر علوم و ادراكاتش افزوده بشود بر جوهريتش افزوده مىشود .\r\nاستاد : نه ، او از اين جهت مىخواهد بگويد كه شما نفس را مغاير با معلومات بالذاتش نگيريد كه نفس يك چيزى است كه وجود دارد ، بعد مىآيند و يك چيزى در كنارش مىگذارند .\r\n- و خود « علم » را ما بايد يك جوهر بدانيم .\r\nاستاد : البته . الآن صحبت اينكه علم از مقولهء كيف است در اينجا مطرح نيست . علم در هر مقامى حكمى دارد . علم در واجب واجب است ، در ممكن ممكن است ، در جوهر جوهر است و در عرض عرض . علم يك چنين چيزى است ، چون حقيقتش ذات مراتب است .\r\nمنافات ندارد كه ما يك علمى داشته باشيم عرض باشد ، علمى داشته باشيم كه جوهر باشد ، علمى داشته باشيم كه ممكن باشد ، علمى داشته باشيم كه واجب باشد .\r\n- اين علمى كه ما اولين بار به اشياء خارجى پيدا مىكنيم و همان علمى كه جوهر نفس ما را تقوم مىبخشد ، اين علم بنفسه بايد جوهر باشد .\r\nاستاد : البته شك ندارد كه جوهر است ؛ آن علم بدون شك جوهر است . بعد ما مىآييم سر قواى نفسانى خودمان . خود آن قوا جوهر است يا عرض ؟ حكماى ما قائلند كه جوهر است . بعد اين قوا كه متحد مىشوند با صورت بعدى قهرا اتحاد جوهر است با جوهر ديگر ؛ يعنى بالاخره ديگر حرف عرض در كار نمىآيد .\r\n( 1 ) اين كلمهء « خودآگاهى » را گاهى در مواردى استعمال مىكنند كه با معنايى كه در اينجا گفته شد كه عبارت است از علم نفس به خود ، فرق دارد .\r\nاستاد : آن بيشتر در مورد امور اجتماعى است . حالا ديگر آمده‌اند اين مفهوم « خودآگاهى » را توسعه داده‌اند و در موارد متعدد به كار مىبرند .\r\n- نظير همان چيزهايى است كه جناب هايدگر گفت .\r\n","page_name":" 349 ","page_number":349},
  {"content":"\r\n\r\n\r\n\r\n\r\n\r\n","description":"","footnote":"\r\nاستاد : اين را اتفاقا خود ما هم در كتابهاى اجتماعى به كار مىبريم ، در فلسفه به كار نمىبريم . مثلا مىگويند : « خودآگاهى ملى » ، « خودآگاهى مذهبى » ، « خودآگاهى طبقاتى » . اينها غير از آن خودآگاهى فلسفى است . خودآگاهى طبقاتى يعنى آگاهى به « خود » از نظر وضعش در اين طبقه و از آن جهت كه در اين طبقه است ، چون ممكن است انسان به وضع طبقاتى خودش آگاه باشد [ و ممكن است آگاه نباشد 
  ] . خودآگاهى ملى يعنى آگاهى به « خود » از آن جهت كه در اين ملت است ، زيرا من از آن جهت كه مثلا ايرانى هستم ممكن است به وضع خودم از نظر ايرانى بودن آگاه باشم و ممكن است آگاه نباشم .\r\nاز نظر حكماى ما اينها همه « غير آگاهى » است ، ولى به اعتبار اينكه اين طبقه يا اين ملت يا اين مذهب يك نوع وابستگى به خودش دارد لذا اصطلاح « خودآگاهى » را در اين موارد به كار مىبريم .\r\n- وضع خودش را نبايد گفت .\r\nاستاد : اينها اينطور مىگويند . من كارى به صحت و سقم مطلب ندارم ؛ مىخواهم بگويم كه اينچنين مىگويند . به هر حال گفته‌اند . من اين اصطلاح فارسى را عرض مىكنم .\r\nبه هر حال در فارسى غلط انداز آمده است . در زبان فارسى اين نحو آگاهيهايى را كه انسان به يك سلسله امورى كه به او وابسته است پيدا مىكند به دليل اينكه به خودش وابستگى دارد به نام « خودآگاهى » مىنامند ، مثلا مىگويند : خودآگاهى ملى ، خودآگاهى طبقاتى ، و حتى خودآگاهى مذهبى ، و امثال اينها .\r\n- [ گوينده ( آقاى « ب » ) خود مترجم است . 
  ] به اقوال مترجمين زياد اعتماد نفرماييد ! ( خندهء حضار ) - بله ، بالاخره قول آقاى « ب » هم در اينجا حجت است .\r\nاستاد : نه ، دو مطلب است . يك وقت هست كه ترجمه را از جنبه‌اى در نظر مىگيريم كه يك كسى حرف ديگرى را ترجمه مىكند ، اين ترجمه هيچ وقت مورد اعتماد نيست .\r\nولى يك وقت ترجمه را نه از آن جهت كه ترجمهء حرف ديگرى است بلكه مستقلا و به عنوان يك نظر و فكر - هر چند كه حاصل فكر و استنباط مترجم باشد - مورد بحث و نقد و بررسى قرار مىدهيم .\r\n- يك كسى گفت كتاب را عليرغم همهء مساعى مترجم براى اينكه من نفهمم بالاخره فهميدم ( خندهء حضار ) .\r\nاستاد : بله ، گاهى اينچنين مىشود و اين خود يك حقيقتى است كه ممكن است خوانندهء يك كتاب ، از برگردانندهء اصلى ، مطلب را بهتر بفهمد .\r\n- يعنى خود مترجم ممكن است نفهميده باشد .\r\nاستاد : اين سخن پيغمبر اكرم كه جزء سخنان آخر آن حضرت است و شيعه و سنى روايت كرده‌اند خيلى عجيب است كه بعد از اينكه فرمود : « فليبلغ الشّاهد الغائب » ( يعنى آنچه را كه از من مىشنويد به ديگران ابلاغ كنيد ) فرمود : « فربّ حامل فقه غير فقيه و ربّ حامل فقه إلى من هو افقه منه » ( سفينة البحار ، ج 1 / ص 392 . ) ( فقه يعنى فهم عميق ، يعنى فكر كردن دربارهء امرى كه احتياج به فهم عميق دارد و بايد روى آن فكر كرد ) يعنى ممكن است شما چيزى از من روايت بكنيد و خودتان نفهميد ولى آيندگان خواهند فهميد ، يا ممكن است شما بفهميد ولى آن كسى كه بعد از شما مىآيد بهتر از شما خواهد فهميد . اين جمله خيلى عجيب است ؛ و داستانى\r\n","page_name":" 350 ","page_number":350},
  {"content":"\r\n\r\n\r\n\r\n\r\n\r\n","description":"","footnote":"\r\nنقل مىكنند كه من در كتاب احمد امين خواندم و ديدم اين داستان خيلى خوب با اين حديث منطبق است . داستان اين است كه ابوحنيفه ( كه مردى فقيه بوده است و در كار خودش صاحبنظر بوده است و البته فتواهاى عجيب و غريب هم زياد دارد ) روى يك مسأله‌اى فتوايى داده بود ؛ سليمان اعمش ( كه يك محدّث و راوى حديث است ) به او رسيد و گفت چرا تو چنين فتوايى دادى ؟ گفت به دليل فلان روايتى كه تو روايت كردى .\r\nوقتى روايت را براى او خواند و معنى آن را بيان كرد گفت درست است . بعد يك ايراد ديگرى به او گرفت و گفت اين را چرا فتوا دادى ؟ ابو حنيفه گفت اين را هم به دليل فلان روايتى كه تو خودت روايت كردى و بعد ثابت كرد كه درست است . آن وقت اعمش در اينجا جملهء خيلى خوبى گفت ، گفت : « انتم الاطباء و نحن الصّيادلة » يعنى مثل شما فقها مثل اطبا و مثل ما مثل دارو فروشهاست . گفت ما مثل داروساز و داروفروش هستيم و شما مثل طبيب هستيد . به هر حال اين مسأله هست و گاهى هم خواهند گفت : « على رغم مساعى مترجم . . . » .\r\n- آقاى « ب » در جايى گفته‌اند كه من مسؤول بىسوادى خوانندگان نيستم ؛ حالا بايد بگويند مسؤول باسوادى خوانندگان هم نيستم ، چون اين به مسألهء با سواد بودن خوانندگان مربوط مىشود .\r\n","page_name":" 351 ","page_number":351},
  {"content":"\r\n\r\n\r\n3 . اتحاد عاقل و معقول\r\n\r\nيادآورى\r\nدر درس پيش گفتيم كه در باب اتحاد عاقل و معقول دو مسأله است ؛ يكى در علم عالم به ذات خود است كه در اينجا علم و عالم و معلوم هر سه يكى است و تفاوت آنها اعتبارى است . تا اين حد را حتى بوعلى كه منكر اتحاد عاقل و معقول است قبول دارد . يكى ديگر - كه تصورش مشكل است - در علم عالم به غير خودش است . در اينجا هم گفتيم كه البته مقصود اين نيست كه ذات عالم با وجود عينى معلوم متحد بشود ؛ اين حرف را احدى نگفته است و معنى هم ندارد ؛ بلكه مقصود از اتحاد عالم و معلوم در اينجا به قول حكما اتحاد عالم با معلوم بالذات است و يا به تعبير ديگر مقصود اتحاد عالم با خود ادراك است . مقصود اين است كه رابطهء مدرك با مدرك بالذات ( كه منظور همان نفس « ادراك » است ) رابطهء اتحادى است و ايندو يكى هستند . اين همان چيزى است كه از نظر بوعلى اصلا يك امر فوق العاده مهمل و بىمعنى به نظر رسيده است كه در شأن يك فيلسوف نيست كه چنين حرفى بزند « 1 » .\r\n\r\n\r\n\r\n\r\n","description":"","footnote":"\r\n( 1 ) نظر خود بوعلى چيست ؟\r\n","page_name":" 352 ","page_number":352},
  {"content":"\r\n\r\nو نيز گفتيم آنهايى كه قائل به اتحاد عاقل و معقول‌اند به اتحادى بيش از اتحاد جوهر و عرض قائل هستند . آنهايى كه قائل به اتحاد جوهر و عرض‌اند در اين حد به اتحاد قائل هستند كه مىگويند عرض يك مرتبه‌اى از مراتب جوهر است ولى در مرتبهء ذات جوهر ، عرض صدق نمىكند و در مرتبهء ذات عرض ، جوهر صدق نمىكند ؛ يعنى اين دو مرتبه ، دو مرتبه هستند ولى هر مرتبه‌اى خودش خودش است بدون اينكه بر مرتبهء ديگر صدق كند ، فقط يك اتصال وجودى ميان اينها برقرار است . اما قائلين به اتحاد عاقل و معقول يك درجه پيشتر از اين رفته‌اند و مىخواهند بگويند : نه ، اتحاد عاقل و معقول بيش از اتحاد جوهر و عرض است .\r\n\r\nبراهين اتحاد عاقل و معقول\r\nقبلا گفتيم كه حاجى براى اثبات اتحاد عاقل و معقول از راه اتحاد ماده با صورت وارد شده است به اين معنا كه اساسا همان نظريه ارسطويى معروف را براى اثبات اتحاد عاقل و معقول كافى دانسته است . آن نظريهء معروف ارسطويى - كه در مقابل نظر افلاطون است - اين است كه نفس در ابتدا « 1 » يك امر بالفعل نيست و هيچ فعليتى\r\n\r\n\r\n\r\n\r\n","description":"","footnote":"\r\nاستاد : نظر بوعلى اين است كه در اينجا اتحادى نيست . مىگويد در واقع انضمام است نه اتحاد . رابطهء علم و ادراك با نفس مثل رابطهء هر عرضى با موضوع خودش صرفا يك رابطهء حلولى و يك رابطهء قيامى است . همانطور كه هر عرضى قائم به موضوع خودش است ادراك هم قائم به نفس است ، منتها اين اعراضى كه ما در بيرون ذهن داريم اعراض جسمانى است ( مثل حرارت كه قائم به جسم است ) و ادراك عرضى است نفسانى و كيفيتى است نفسانى كه قائم به نفس است ؛ و الا جز نسبت قيامى و حلولى نسبت ديگرى با نفس ندارد .\r\n- اتحاد جوهر و عرض را قبول مىكند ؟ تا اين اندازه را قبول مىكند ؟\r\nاستاد : نه ، اتحاد جوهر و عرض اتحاد واقعى نيست . شخصى مثل بوعلى آن را اتحاد نمىداند . گرچه بعدها گفته‌اند كه نوعى وحدت ميان جوهر و عرض هست ولى بوعلى اين را قبول ندارد . اتفاقا اين مطالب را كه عرض كردم براى اين است كه همان اختلاف نظرها مشخص بشود .\r\n( 1 ) مقصود در ابتداى طفوليت است ؟\r\nاستاد : مقصود همان ابتدائى است كه اساسا به وجود مىآيد كه البته حكماى اسلامى معتقدند كه در جنين خلق مىشود و بعد مراحل ديگر را يكى بعد از ديگرى طى مىكند .\r\n","page_name":" 353 ","page_number":353},
  {"content":"\r\n\r\nندارد ، بلكه نفس در ابتدا يك امر بالقوه است ، قوهء محض است ( و لهذا به آن « عقل هيولانى » مىگويند ) و همين امر بالقوه تدريجا بالفعل مىشود . حاجى مىگويد رابطهء ميان هر امر بالقوه و امر بالفعلى رابطهء اتحادى است . در واقع حرف حاجى اين است كه اگر ما اين نظريه را بپذيريم كه نفس از مرحلهء عقل هيولانى به مرحلهء عقل بالفعل و عقل بالملكه و عقل مستفاد كه همهء آنها مراحل فعليت و مراتب فعليت است مىرسد ، لازمهء اين مطلب جز اين نيست كه قائل به اتحاد عاقل ( كه خود نفس است ) و معقول بشويم . اصلا معناى تعقل كردن نفس اين است كه از يك مرتبهء بالقوه به مرتبهء بالفعل برسد و باز از مرتبهء بالقوه به مرتبهء بالفعل برسد .\r\nاين يك بيانى بود كه حاجى در باب اتحاد عاقل و معقول داشت . ولى بيانى كه صدر المتألّهين در اين باره دارد كه حاجى بر آن خدشه كرده است از اين بيان كاملتر و راقىتر است .\r\nصدر المتألّهين به مسألهء « اتحاد عاقل و معقول » خودش خيلى مىنازد ؛ يعنى اين از آن چيزهايى است كه خيلى به آن افتخار مىكند و به خود مىبالد و خدا را مكرر در مكرر شكر مىكند به اينكه اين مسأله را به او الهام كرده است و حتى مدعى شده است كه در ايامى كه در كهك قم بودم و در آنجا مجاور بودم و مشكل برايم لا ينحل بود خيلى حالت تضرع به خود گرفتم و از درگاه الهى طلب يارى كردم تا به حمد اللّه قضيه حل شد « 1 » و « 2 » ؛ و در بعضى تعبيراتش مىگويد : « و لم ار على وجه الارض من له علم\r\n\r\n\r\n\r\n\r\n","description":"","footnote":"\r\nولى شروعش به اين شكل نيست كه به صورت يك امر بالفعل باشد و مثل اين باشد كه يك امر بالفعلى را از جايى بردارند و در جاى ديگر قرار بدهند ، بلكه تكوّن او به اين صورت است كه يك امر بالقوه در بدن حادث مىشود و همين امر بالقوه تدريجا بالفعل مىشود .\r\n( 1 ) سابقهء اين موضوع غير از فرفوريوس به كس ديگرى نمىرسد ؟ يعنى خود صدر المتألهين به سابقهء اين مسأله اشاره نمىكند ؟\r\nاستاد : چرا ، مىگويند قدما پيرو اين عقيده بوده‌اند و اين مطلب را گفته‌اند . اما آخر دليلى براى اين مطلب ذكر نشده است و معلوم نيست كه تصوير مطلب به چه شكل بوده است و اصلا معلوم نيست كه آن كه به اتحاد عاقل و معقول قائل بوده است به همين صورت مىگفته است كه اينها مىگويند يا به صورت ديگرى مىگفته است .\r\n( 2 ) [ در فصل هفتم از طرف اول از مرحلهء دهم از سفر اول اسفار تحت عنوان « فى بيان ان التعقل عبارة عن اتحاد جوهر العاقل بالمعقول » مىگويد :\r\n« ان مسألة كون النفس عاقلة لصور الاشياء المعقولة من اغمض المسائل الحكمية التى\r\n","page_name":" 354 ","page_number":354},
  {"content":"\r\n\r\nبذلك » يعنى بر روى زمين كسى را سراغ ندارم كه اين مطلب را بداند . آن وقت ايشان يك برهان « 1 » بر اين مطلب اقامه كرده است كه اين برهان مورد ايراد حاجى سبزوارى واقع شده است . حاجى در اين برهان خدشه كرده است كه در اينجا هم به آن اشاره مىكند كه : « و اما مسلك التضايف الذى سلكه صدر المتألّهين فى المشاعر و غيره لاثبات هذا المطلب فغير تامّ لما ذكرنا فى تعاليق الاسفار » « 2 » يعنى برهان صدر المتألّهين كه از راه تضايف وارد شده است برهان تامّ و تمامى نيست . البته جواب حاجى در اينجا داده شده است و در بين كسانى كه من ديده‌ام جواب حاجى را داده‌اند از همه بهتر بيانى است كه به مرحوم آقا ميرزا مهدى آشتيانى تعلق دارد « 3 » و در عين حال بيان او هم هنوز احتياج به متمم دارد ، ولى به هر حال بيان ايشان بهتر است ، يعنى ايشان متوجه\r\n\r\n\r\n\r\n\r\n","description":"","footnote":"\r\nلم ينقّح لاحد من علماء الاسلام الى يومنا هذا ، و نحن لما رأينا صعوبة هذه المسألة و تأملنا فى اشكال كون العلم بالجوهر جوهرا و عرضا و لم نر فى كتب القوم سيّما كتب رئيسهم أبى على . . . ما يشفى العليل و يروى الغليل . . . فتوجهنا توجها جبلّيا الى مسبب الاسباب و تضرعنا تضرعا عزيزيا الى مسهل الامور الصعاب فى فتح هذا الباب اذ كنا قد جربنا مرارا كثيرة سيّما فى باب اعلام الخيرات العلمية و الهام الحقائق الالهية لمستحقيه و محتاجيه ان عادته الاحسان و الانعام و سجيّته الكرم و الاعلام و شيمته رفع أعلام الهداية و بسط أنوار الافاضة فأفاض علينا فى ساعة تسويدى هذا الفصل من خزائن علمه علما جديدا و فتح على قلوبنا من ابواب رحمته فتحا مبينا و ذلك فضل اللّه يؤتيه من يشاء و اللّه ذو الفضل العظيم . » ( اسفار چاپ جديد ، ج 3 / ص 312 و 313 ) .\r\nو باز در آخر فصل 8 دربارهء اتحاد عاقل و معقول مىفرمايد :\r\n« فعلى ما ذكره ( أى الشيخ فى كتابه الموسوم بالمبدأ و المعاد ) يعلم أن تحقيق هذا المطلب الشريف كان وقفا على الاوائل لم يتوارثه أحد من علماء النظار أولى البحث و الاعتبار لو لا ان من اللّه به على بعض فقراء المساكين و شرح صدره بقوة العزيز الحكيم . » ( اسفار چاپ جديد ، ج 3 / ص 335 ) .\r\nو باز در فصل 11 دربارهء مسألهء اتحاد عاقل و معقول مىفرمايد :\r\n« أقول : ألحمد للّه الذى هدانا لهذا و ما كنّا لنهتدى لو لا أن هدانا اللّه ، فانا باعلام اللّه و تنويره قد أوضحنا سبيل الحق فى ما بعد عن دركه كثير من الحكماء فضلا عن الفضلاء بحيث لم يبق لاحد بعد ذلك مجال التردد فيه الّا لسوء فهمه أو قصور عقله . » 
  ]\r\n( 1 ) [ برهان صدر المتألّهين به طور نسبتا مبسوط در مبحث « اتحاد عاقل و معقول » از كتاب شرح منظومه استاد شهيد بيان شده است . 
  ]\r\n( 2 ) [ رجوع شود به اسفار چاپ جديد ، ج 3 / ص 315 و 316 ، حاشيهء حكيم سبزوارى . 
  ]\r\n( 3 ) مرحوم آقا ميرزا مهدى آشتيانى ، هم در تعليقه خود بر « شرح منظومهء منطق » و هم در تعليقه خود بر « شرح منظومه حكمت » ( چه در بحث اتحاد عاقل و معقول و چه در بحث علم بارى ) به ايراد حاجى و جواب آن به طور مبسوط پرداخته است .\r\n","page_name":" 355 ","page_number":355},
  {"content":"\r\n\r\nيك نكته‌اى شده است كه حاجى سبزوارى متوجه آن نكته نشده است . شايد استادهاى ايشان و ديگران هم متوجه اين نكته بوده‌اند و معلوم نيست كه ابتكار خود ايشان است يا نتيجهء فكر اساتيد قبلى است . به هر حال بيان صدر المتألّهين مورد ايراد حاجى واقع شده است ، ولى بيان صدر المتألّهين از بيان خود حاجى كاملتر و راقىتر است و آن حرف ارسطو براى توجيه آن كافى نيست ، كه ما نفس مدعاى صدر المتألّهين را در درس قبل گفتيم و آن اين بود كه صدرا در باب اتحاد عاقل و معقول به اين مسأله رسيده است كه نفس در عين وحدت كثرت دارد و در عين كثرت وحدت دارد ؛ و از همين جا معلوم مىشود كه بيان حاجى هم چندان كامل نيست ، زيرا اگر ما مىگوييم كه نفس در ابتدا در مرحلهء عقل هيولانى است ، از هر جهت كه نمىگوييم در مرحلهء عقل هيولانى است ، از جنبهء تعقل غير در مرحلهء عقل هيولانى است ولى از جنبهء تعقل ذات كه علم حضورى و علم ذات به ذات است يك امر بالفعل است ؛ يعنى نفس در ابتدا به صورت يك امر بالفعل است . ارسطو هم همين حرف را مىزند كه نفس در ابتداى حدوث ، در اين حد به صورت امر بالفعل است كه امرى است كه شعور به ذات خود دارد و بلكه عين شعور به ذات خود است ؛ جوهرى است كه عين شعور به ذات خود است . اين جوهرى كه عين شعور به ذات خود است نسبت به « شعور به غير » امر بالقوه است « 1 » .\r\nاگر نفس به آن معنا كه حاجى مىگويد از هر جهت هيولانى باشد پس علم ذات به ذات تكليفش چيست ؟ نفس در علم ذات به ذات در ابتداى حدوثش امر بالفعل است و از اين جهت ، به قول ارسطو و بوعلى و امثال اينها ، حدوثش هم دفعى است ؛ در علم به غير است كه در مرحله عقل هيولانى است . وقتى چنين باشد ، ايراد بوعلى\r\n\r\n\r\n\r\n\r\n","description":"","footnote":"\r\n( 1 ) اما افلاطون آن را بالفعل مىدانسته است . افلاطون اولا نفس را قبل از بدن حادث مىدانسته است در حالى كه ارسطو مىگويد حادث است در بدن ؛ ثانيا تعقل به غير را هم امر بالفعل مىدانسته است در عالم مثل ، و ارسطو چون اساسا به عالم مثل و به خلق روح قبل از بدن معتقد نيست مىگويد نه ، اينها فقط بالقوه وجود دارد و تدريجا از راه همين حواس و يك سلسله اعمال انتزاعى پيدا مىشود .\r\n- آن وقت لازمهء حرف او تذكر مىشود .\r\nاستاد : بله ، لازمهء حرفش تذكر مىشود . وقتى [ علم به غير 
  ] بالفعل [ همراه نفس به اين جهان 
  ] آمده باشد آن وقت قهرا معنى « ندانستن » به معناى واقعى ، غفلت مىشود نه جهل ؛ پس تعليم در واقع به معنى تذكار مىشود . اين است كه هر تعليمى از نظر افلاطون در واقع يادآورى است نه تعليم به معنى واقعى .\r\n","page_name":" 356 ","page_number":356},
  {"content":"\r\n\r\nوارد است ، زيرا در اين صورت مىگويد پس ذات نفس در علم ذات به ذات ابتدا به صورت يك جوهر حادث مىشود بعد اين جوهر علم به غير پيدا مىكند ، پس علم به غير از قبيل اعراض است و امكان ندارد كه نفس با آن متحد بشود . بلى ، اگر نفس به صورت يك جوهر نمىبود و همهء كينونت نفس « علم به غير » مىبود ممكن بود اين حرفها معنى داشته باشد .\r\n\r\nنظريهء صدر المتألّهين\r\nراهى كه صدر المتألّهين رفته است بهتر و دقيقتر است . گفتيم فرضيهء او بر اين اساس است كه نفس در ابتدا علم به ذات خودش دارد ، وقتى كه علم به غير پيدا مىكند اين علم به غير پيدا كردن به منزلهء گسترده شدن نفس است ؛ يعنى نفس يك حقيقتى است كه قابل توسعه و گسترش و گسترده شدن است . نظير حرفى است كه ما در باب اجسام - اگر قائل به حركت جوهر بشويم - مىگوييم . در آنجا مىگوييم خود جوهر گسترش پيدا كرده است . اينجا هم يك چيزى است نظير آن ، ولى به اين شكل .\r\nملاصدرا يك حرفى زده است كه آنچه امروز امثال هيوم به نام اتحاد عاقل و معقول گفته‌اند يك درجهء ضعيف همين حرف ملاصدراست . امثال هيوم به نفس قائل نيستند ؛ مىگويند اصلا نفسى وجود ندارد . در آن مرحلهء اول كه ادراك به وجود مىآيد آن ادراك ، هم ادراك است هم مدرك ؛ و در مرحلهء اول كه ادراك غير به وجود مىآيد همان ادراك غير ، هم ادراك است هم مدرك . اگر ادراك ديگرى از « غير » هم ما بكنيم باز همان ادراك ديگر ، هم ادراك است هم مدرك ، و هزارها ادراك ديگر هم كه داشته باشيم باز هر ادراكى هم ادراك است هم مدرك ( آنها كه ديگر به نفس قائل نيستند ) ؛ اين همان اتحاد عاقل و معقول مىشود . ولى از نظر آنها اين ادراكات كه مدرك هستند قهرا از يكديگر جدا هستند ؛ اين ادراك است و خودش هم مدرك است ، اين هم ادراك است و خودش مدرك است ، و اين ديگرى هم ادراك است و خودش مدرك است . يك مدركى كه همهء اينها را در بر گرفته باشد\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nدر كار نيست ؛ يعنى ديگر يك وحدت واقعى ميان اينها وجود ندارد « 1 » .\r\nولى حرف صدر المتألّهين چيز ديگر است . اول مىآيد اين حرف را تحليل مىكند و تحليلش « 2 » به اينجا مىرسد كه مىگويد هر ادراكى را كه در نظر بگيريم نمىتواند خودش در مرتبهء ذات مدرك نباشد . بايد هر ادراكى خودش مدرك باشد ( تا اينجا كأنّه برهان به نفع هيوم اقامه كرده است ؛ يعنى مطلبى را كه هيوم برايش برهان اقامه نكرده است او برايش برهان اقامه كرده است ) ولى در عين حال كه هر ادراكى به حكم برهان ، خودش مدرك هم هست يك چيز ديگرى هم در اين كنار وجود دارد . همان « من » ى كه قبل از اين ادراك وجود داشت در عين حال همين « من » هم مدرك است . پس ، از يك طرف آن « من » به همان حال وحدت و شخصيتى كه قبلا وجود داشت الان واقعا همان « من » است كه مدرك اين است ؛ در عين حال برهان مىگويد اين ادراك ، خودش هم در مرتبهء ذات خودش مدرك است . پس چطور است كه در آن واحد [ هم « من » مدرك اين است و هم آن ديگرى ؟ 
  ] مىگويد دو وجود متغاير و متباين محال است كه از حيثيت واحد هم اين [ يعنى « من » 
  ] مدرك « اين » [ يعنى معلوم 
  ] باشد و هم در همان حال مدرك خودش باشد . ولى اينها دو وجود متغاير و متباين نيستند ، چون آن ادراك به صورت مرتبه‌اى از مراتب « من » در مىآيد . پس « اين » در مرتبهء ذات خودش هم مدرك است هم مدرك ولى خود مدرك يك مرتبه‌اى از مراتب ذات « من » است و بلكه به يك معناى ديگر آنچه ما در مورد « بسيط الحقيقة كلّ الاشياء » مىگوييم در اينجا صادق است . به يك معناى ديگر خود اين ادراك و مدرك عين « من » است ، چون اين ادراك و مدرك جلوه‌اى از جلوات « من » و شأنى از شؤون « من » است . پس در آن واحد اين هر دو مطلب درست است و هيچ تضادى هم بينشان نيست كه « اين » در ذات خودش هم مدرك است هم مدرك ، در مرتبهء ذات خودش هم مدرك اين است\r\n\r\n\r\n\r\n\r\n","description":"","footnote":"\r\n( 1 ) اين حرف را ديگران هم مىگويند . ماترياليستها هم همين حرف را مىگويند ؛ مىگويند « من » واقعى انسان در واقع « من » هاست ، چون ادراكات زنجيروار يكديگر را تعقيب مىكنند اما چون پشت سر همديگر حركت مىكنند ما اينها را يكى مىبينيم . در واقع « من » ها وجود دارد و سرعت گذشت اينها سبب شده است كه ما خيال كرده‌ايم « من » وجود دارد . به عدد ادراكات مدرك وجود دارد ، اما شما خيال مىكنيد كه يك مدرك واحد وجود دارد .\r\n( 2 ) تحليلش را ما ديگر در اينجا ذكر نمىكنيم ، چون ممكن است چندين جلسه وقت بگيرد . وقتى حاجى در آن تحليل گير كرده است معلوم است كه كار خيلى مشكل است .\r\n","page_name":" 358 ","page_number":358},
  {"content":"\r\n\r\nو هم حتى مىتواند به يك معناى ديگر مدرك اين باشد . ادراك ديگرى هم كه بيايد آن هم به حسب ذاتش هم مدرك است هم مدرك . ولى در عين حال « من » است كه گسترش پيدا كرده است . باز در عين حال « من » است كه او را ادراك كرده است .\r\nدر عين اينكه « اين » مدرك اين است خودش مدرك « آن » است ، چون خود « اين » و خود « آن » يك وحدت هستند .\r\nاين ، اصل فرضيهء صدر المتألّهين بود كه لازم دانستيم اين فرضيه را عجالتا در اينجا مطرح كنيم ، چون خود بحث « اتحاد عاقل و معقول » يك بحث خيلى دامنه‌دار و وسيعى است ؛ ما خواستيم فقط اصل فرضيه به اين شكل روشن بشود « 1 » و « 2 » .\r\n\r\n\r\n\r\n\r\n","description":"","footnote":"\r\n( 1 ) [ مسأله « اتحاد عاقل و معقول » به نحو مشروح در كتاب شرح منظومه استاد شهيد مورد بحث واقع شده است .\r\nعلاقه‌مندان مىتوانند به آن كتاب مراجعه نمايند . 
  ]\r\n( 2 ) اين منافى با جوهريت نفس نيست ؟\r\nاستاد : خير ، با جوهريت نفس منافات ندارد .\r\n- چون تعبير بوعلى درست بود كه نفس جوهر است و علم عرض نفسانى ، اما صدر المتألّهين جوهر و عرض را دو تا مىداند .\r\nاستاد : يعنى او مىگويد علم و ادراك عرض نيست . از نظر صدر المتألّهين علم از مقولهء كيف و اعراض نيست ، كه اين همان حرفى است كه حاجى آمد به خودش نسبت داد و بعد به صدر المتألّهين ايراد گرفت كه چرا گفته است علم از مقولهء كيف است ، و ما گفتيم كه اين حرف بر مماشات قوم گفته شده است . صدر المتألّهين اساسا اين حرف را قبول ندارد كه علوم و ادراكات از قبيل اعراض باشند و اين را در بسيارى از كتابهايش و از جمله در اسفار - و در كتابهاى ديگر شايد بيشتر از اسفار - تصريح مىكند كه قيام صور نفسانيه به نفس از قبيل قيام فعل به فاعل است نه از قبيل قيام عرض به موضوع ، و مىگويد همان نسبتى كه ميان بارى تعالى و مخلوقات هست عينا همان نسبت ميان نفس و ادراكات خودش برقرار است . بارى تعالى در عين اينكه به يك معنا در مرتبهء ذاتش هيچ شيئى از اشياء بر او صدق نمىكند به يك معناى ديگر عين همهء اشياء است ( رجوع شود به اسفار ، ج 8 / ص 223 و 225 . ) : « بسيط الحقيقة كل الاشياء » و در عين حال « ليس بشىء منها » .  « وَ هُوَ مَعَكُمْ أَيْنَ ما كُنْتُمْ »  ( حديد / 4 ) .  « هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ »  ( حديد / 3 ) . از نظر اشياء اگر ما نگاه بكنيم اشياء « او » نيستند ولى « او » اشياء هست . مىگويد در اينجا تناقضى هم نيست : اشياء « او » نيستند ولى او اشياء هست . « اين » آن نيست ولى آن « اين » هست . اين نظير مسألهء  « وَ نَحْنُ أَقْرَبُ إِلَيْهِ مِنْ حَبْلِ الْوَرِيدِ »  ( استاد در بحث خود به آيهء  « نَحْنُ أَقْرَبُ إِلَيْهِ مِنْكُمْ »  ( واقعه / 85 ) استناد فرموده‌اند ، اما با توجه به توضيح مطلب ، ظاهرا مقصود همين آيه ( ق / 16 ) بوده است ) ( ق / 16 ) است .  « وَ نَحْنُ أَقْرَبُ إِلَيْهِ مِنْ حَبْلِ الْوَرِيدِ »  معنايش چيست ؟ مگر مىشود يك چيز به چيز ديگر نزديكتر باشد از خود آن چيز ؟ ! چنين چيزى محال است . از دو\r\n","page_name":" 359 ","page_number":359},
  {"content":"\r\n\r\nوقتى كه چنين است پس يك نوع وحدتى در اينجا برقرار است كه گاهى از آن تعبير مىكنند به « وحدت در كثرت و كثرت در وحدت » ( كه اين مقدار را هم حاجى آورده است ) ؛ هر دويش صادق است . به يك معنا مدرك در مرتبهء ذات نفس است ، و به يك معنا ذات نفس در مرتبهء ذات مدرك است . خلاصه اينكه معنى اتحاد عاقل و معقول صرف گفتهء حاجى به اينكه مانند ماده‌اى است كه تبديل به صورت بشود نيست ، بلكه بالاتر از اين است ؛ به اين معنى كه هر چه به ادراك نفس افزوده بشود بر مرتبه‌اى از مراتب نفس افزوده شده است نه اينكه صرفا يك امر بالقوه تبديل به امر بالفعل شده باشد .\r\n\r\n\r\n\r\n\r\n","description":"","footnote":"\r\nامر مباين الوجود مگر مىتواند يكى از آنها نزديكتر باشد به ديگرى از خود آن ديگرى ؟\r\nمگر مىتواند دست من از خود كتاب به كتاب نزديكتر باشد ؟ بلى ، به يك نحو مىتواند معنا داشته باشد و آن اينكه يك چيز از خود كتاب بيشتر خود كتاب باشد . اين است آن تصور بسيار لطيفى كه اينها در باب بسيط الحقيقة دارند . وقتى كه يك شىء از خود يك شىء بيشتر خود او باشد و بيشتر مقوم ذات او باشد آن وقت اين معنا صدق مىكند كه او از خودش به خودش نزديكتر است : « دوست نزديكتر از من به من است » . ممكن است سعدى تصورش از اين سخن فقط يك تصور خيالى شاعرانه باشد ولى به نظر دقيق فلسفى اين مطلب درست است .\r\n- اين تفسير اين آيه نيست ؟\r\nاستاد : چرا ، همان  « نَحْنُ أَقْرَبُ إِلَيْهِ مِنْ حَبْلِ الْوَرِيدِ »  است .\r\n- قول جمهور در مقابل قول بوعلى چيست ؟\r\nاستاد : در مقابل قول بوعلى قول خود صدر المتألّهين است .\r\n","page_name":" 360 ","page_number":360},
  {"content":"\r\n\r\n\r\n1 . معقولات ثانيه\r\nبحث ديگر ما بحث معقولات ثانيه است . گو اينكه حاجى و امثال حاجى اين بحث را سبك گرفته‌اند ولى فوق العاده ارزش دارد ، خصوصا در فلسفهء جديد ؛ يعنى با مقايسهء نظريات فلسفهء جديد ارزش اين بحث خيلى بالا مىرود .\r\nمعقولات - يعنى معانى كلىاى كه در ذهن هست - به طور كلى دو دسته هستند :\r\nمعقولات اوليه و معقولات ثانويه . معقولات ثانويه هم باز به نوبهء خودشان دو قسم مىشوند كه اين دو قسم اخير را بعدا ذكر مىكنيم .\r\nاولا مىبينيم كه اين بحث اختصاص به معقولات دارد ؛ يعنى با اينكه مراتب ادراك سه مرحلهء و به اعتبارى چهار مرحله است : ادراك حسى ، ادراك خيالى ، ادراك وهمى ، ادراك عقلى ؛ ولى در باب محسوسات گفته نمىشود محسوسات اوليه و محسوسات ثانويه ، يا در باب متخيلات گفته نمىشود متخيلات اوليه و متخيلات ثانويه ؛ ولى به مرحلهء تعقل كه مىرسيم اين تقسيم پيدا مىشود كه معقولات دو گونه‌اند : معقولات اوليه ، معقولات ثانويه « 1 » .\r\n\r\n\r\n\r\n\r\n","description":"","footnote":"\r\n( 1 ) در حقيقت اين بحث مربوط به كليات است .\r\n","page_name":" 361 ","page_number":361},
  {"content":"\r\n\r\n\r\nمعقولات اوليه\r\nمعقولات اوليه چيست ؟ معقولات اوليه يعنى كلياتى كه صورت مستقيم اشياء هستند در ذهن ، و به عبارت ديگر ماهيت اشياء هستند ، به اين معنى كه :\r\n1 . چون ذهن از راه حواس - كه اين منحصر به راه حواس است - با واقعيت اشياء به نحوى ارتباط و اتصال پيدا مىكند ، وقتى كه ارتباط و اتصال پيدا كرد تصويرى از آنها در مدارك حسى نقش مىبندد كه در باب وجود ذهنى گفتيم كه اين تصوير به نحوى وحدت ماهوى دارد با وجود عينى شىء .\r\n2 . بعد كه به مرحلهء ادراك حسى رسيد ذهن يك عمل ديگر روى آن انجام مىدهد . به عقيدهء حكما قوهء ديگرى هست كه آن را قوهء خيال يا حافظه مىنامند . قوهء خيال قوه‌اى است ما فوق قوهء حس . همان عملى را كه قواى حسى با وجود عينى كرده است قوهء خيال با صورت حسى انجام مىدهد . مثلا در اثر لمس ، اين وجود عينى تصويرى در حس پيدا مىكند ولى قوهء خيال بالاتر از او ايستاده است و يك ارتباطى با اين دارد ؛ هر گاه صورت حسى در اينجا پيدا شد او در مقام خودش يك صورت ديگرى كه متناسب با خودش است از همين صورت حسى مىسازد .\r\nتوجه شود كه ما نمىگوييم كه قوهء خيال عين همين صورت حسى را حفظ مىكند ، بلكه مىگوييم « مثل اين » را در ظرف خودش مىسازد ، بعد آن مثل او را در ظرف خودش نگه مىدارد .\r\n3 . بعد كه امثال مكرر شد قوهء ديگرى كه باز او در بالاى اينها قرار گرفته است همين عملى را كه حس با عين خارجى كرد و خيال با صورت محسوسه كرد او با اين صورت خيالى انجام مىدهد ؛ يعنى از اين صورت خيالى تصويرى در نزد خودش مىگيرد باز متناسب با مقام خودش و با شأن خودش ، كه وقتى به آنجا رسيد همان مرحلهء كليت است .\r\nدر همين جا بوده است كه بوعلى و خواجه يك نظريه‌اى داشته‌اند كه بعد از طرف صدر المتألّهين رد شد . بوعلى و خواجه و امثال اينها عمل عقل را تجريد مىدانستند ؛ يعنى فكر مىكردند كه عقل همين صورت حسى را به يك نوعى تجزيه\r\n\r\n\r\n\r\n\r\n","description":"","footnote":"\r\nاستاد : بله ، اين تقسيم در معناى كلى مىآيد ، در جزئىها اين تقسيم نمىآيد .\r\n","page_name":" 362 ","page_number":362},
  {"content":"\r\n\r\nمىكند ، يك چيزهايش را مىاندازد ، يك چيزهايش را نگه مىدارد ؛ ما به الامتياز را حذف مىكند ، ما به الاشتراك را نگه مىدارد ؛ مىشود « كلى » . ولى سابقا هم گفتيم « 1 » كه از نظريات بسيار عالى صدر المتألّهين اين است كه پيدايش كلى به اين شكل نيست و محال است كه چنين باشد ، و ثابت مىكند كه محال است .\r\nصدر المتألّهين مىگويد خير ، صورت حسى در همان مقامى كه هست سر جاى خودش محفوظ مىماند و قوهء عاقله در مقام خودش تصوير ديگرى به وجود مىآورد . بنابراين « تعالى » صورت مىگيرد ، يعنى صورت عينى با يك تعالى به يك معنا تبديل مىشود به صورت حسى ، بعد با تعالى ديگر تبديل مىشود به صورت خيالى و پس از آن با تعالى ديگر صورت عقلى را به وجود مىآورد . آن وقت آن صورت كلى عقلى چه مىشود ؟ همينهايى كه ما مىگوييم « ماهيت اشياء » . مثلا « سفيدى » از عين آمده است به حس ، از حس آمده است به خيال ، از خيال آمده است به عقل ، شده است مفهوم كلى « سفيدى » ؛ و همچنين است سرخى ، گرمى و ساير اعراض ، و حتى جوهرها مثل شجر ، حجر ، انسان . اينها همانهايى است كه مقولات ارسطويى از اينها تشكيل مىشود « 2 » .\r\n\r\n\r\n\r\n\r\n","description":"","footnote":"\r\n( 1 ) [ رجوع شود به بحث وجود ذهنى در همين كتاب . 
  ]\r\n( 2 ) راجع به وهم هم اشاره‌اى فرموديد ، آن جايش كجاست ؟\r\nاستاد : در باب وهم اصلا اينكه ما قوهء وهمى مستقل از اين قواى ديگر داشته باشيم اثباتش مشكل است . خود ملاصدرا هم در بعضى كلماتش اصلا انكار كرده است كه ما يك قوهء واهمهء مستقلى داشته باشيم . مىگويد همان قوهء عاقله گاهى كه جزئيات را استخدام مىكند مىشود « قوهء واهمه » و ما يك قوهء مستقلى به نام واهمه نداريم ، و واقعا هم اثباتش مشكل است . بلى ، يك قوهء ديگر را بوعلى و امثال او و گاهى ملاصدرا « واهمه » مىنامند كه اين همان چيزى است كه امروز آن را « غريزه » مىگويند ، كه قوهء ادراك معانى جزئى است ، چون قوهء خيال تابع حس است و صور را ادراك مىكند . اينها وقتى مىگويند قوهء خيال يعنى قوهء ادراك صورتها كه صورتها را از حس مىگيرد . ولى انسان و حيوان - بلكه حيوان بيشتر - يك قوهء ديگرى دارد كه معانى را درك مىكند ؛ مىگويند مثل آنچه كه گوسفند نسبت به گرگ درك مىكند بدون اينكه قبلا تجربه‌اى كرده باشد . اگر يك گوسفندى اول گرگ را تجربه كرده بود و يك دفعه از او گوشمالى خورده بود و دفعهء دوم كه او را مىديد نسبت به او عداوت داشت مىگفتيم كه اين تداعى همان صورت اولى است ، ولى بچهء گوسفند قبل از اينكه تجربه كند وقتى گرگ را مىبيند از او مىگريزد . اما « عداوت » صورت نيست ، يك معنى است ؛ مثل صداقت است ، مثل دوستى است . شما مىگوييد دوستى يك امرى است كه صورت ندارد ، بلكه يك امر ذهنى است و آن را\r\n","page_name":" 363 ","page_number":363},
  {"content":"\r\n\r\nهمهء مقولات ارسطويى از همين معقولات اوليه درست مىشود ؛ يعنى اشياء عينىاى كه ما در خارج داريم از تحت اين معقولات اوليه خارج نيستند ولى ميان اينها تقسيم مىشوند ، بعضى از اين مقوله هستند بعضى از مقوله ديگر . مثلا بعضى مقولات تحت جوهرند ، بعضى مقولات تحت كيفند ، بعضى مقولات تحت كمّند . پس اين مقولات در عين اينكه ميان يك دسته از موجودات مشتركند ميان همهء موجودات مشترك نيستند . اينها را مىگوييم معقولات اوليه .\r\n\r\nمعقولات ثانيه\r\nدر عقل و در ذهن انسان يك سلسله معقولات يعنى معانى كلى ديگر هست كه اينها قطعا از سنخ معقولات اوليه نيستند ؛ يعنى اينها صورت اعيان نيستند كه انعكاس دسته‌اى از اعيان اشياء در ذهن باشند . اولا يك امتياز اينها اين است كه معقولات اولى مسبوق به يكى از حواس‌اند ولى معقولات ثانيه مسبوق به حس نيستند ؛ يعنى اين مراحل سه‌گانه يا چهارگانهء قبلى را طى نكرده‌اند كه اول صورت حسى داشته باشند ، بعد صورت خيالى و بعد صورت عقلى ، بلكه اصلا صورت حسى و صورت خيالى براى اينها فرض نمىشود . ديگر اينكه اينها اختصاصى نيستند ، بر خلاف معقولات اوليه كه به گروههاى معين اختصاص دارند ، يكى به گروه جوهر ، يكى به گروه كيف ، يكى به گروه كم ، و باز در مادون اينها يكى به نوعى از انواع كيف ، يكى به نوع ديگرى از كيف ، يكى به نوعى از كم ، يكى به نوعى از جوهر .\r\nاينها اساسا داخل آن مقولات نيستند و بلكه اعم از اين مقولاتند ؛ يعنى در آن واحد درباره همهء اين مقولات يا چند تا از اين مقولات صدق مىكنند .\r\n\r\n\r\n\r\n\r\n","description":"","footnote":"\r\nدرك مىكنيد . مىگويند گوسفند اين عداوت را كه يك معنى است نسبت به گرگ درك مىكند . مىگويند يك قوه‌اى در او هست كه اين عداوت را درك مىكند . اسم اين قوه را ما مىگذاريم « قوهء واهمه » . بعد مىگويند در انسان هم اين واهمه وجود دارد ولى در حد ضعيف‌تر . اين همان چيزى است كه امروز به آن نام « غريزهء ادراكى » داده‌اند . آن وقت تحليل و توجيه اينكه اين غريزهء ادراكى چيست و آيا واقعا ما مىتوانيم به يك قوهء ديگر مستقل از اين قوه‌ها قائل بشويم يا نه ، خودش يك بحثى است . به هر حال فرضى كه در باب قوهء واهمه كرده‌اند همين است . البته در باب اينكه كار قوهء واهمه چيست چند كار را به او نسبت داده‌اند ؛ يكى از آنها همين است كه ذكر كرديم .\r\n","page_name":" 364 ","page_number":364},
  {"content":"\r\n\r\n\r\nمعقولات ثانيهء منطقى\r\nبعضى از اين معقولات ثانيه اساسا ذهنى محض هستند ؛ يعنى اينها درباره اشياء در خارج حتى صدق هم نمىكنند ، بلكه مصداقهايشان فقط در ظرف ذهن است .\r\nاينها يك معانىاى هستند كه اصلا ظرف وجودشان ، ظرف تحققشان و همه چيزشان ذهن است ، اصلا پا به دايرهء خارج نمىگذارند . در عين اينكه به تبع معقولات اوليه يك نوع رابطه‌اى با خارج دارند ولى خودشان هيچ نوع رابطه‌اى با خارج ندارند ؛ يعنى معقولات اوليه تا در خارج هستند از اين صفات عارىاند ، وقتى مىآيند در ذهن داراى اين صفات مىشوند . تمام معانى منطقى كه در منطق به كار مىرود از اين قبيل است . مثلا « موضوع » شدن از اين قبيل است . « انسان » كه موضوع واقع مىشود و « ضاحك » كه محمول واقع مىشود ، انسان در خارج است ، ضحك هم در خارج است اما موضوع بودن انسان و محمول شدن ضاحك در ظرف ذهن است . در خارج ، انسان موضوع نيست ، ضاحك هم محمول نيست ؛ ذهن است كه انسان را موضوع و ضاحك را محمول قرار مىدهد .\r\nبالاتر از اين بگوييم : « قضيه » واقع شدن هم از اين قبيل است . وقتى كه يك شىء صورت قضيه پيدا مىكند اين ذهن است كه شكل قضيه به آن مىدهد و الّا در خارج قضيه وجود ندارد . در خارج زيد قائم است ؛ اما نه اينكه زيد و قيام و نسبت ، به حالت يك قضيه در خارج باشند . البته منطقيّين گاهى سخن از قضيهء خارجيه به ميان مىآورند ولى اين واقعا قضيه نيست ، قضيهء خارجيه نيست « 1 » .\r\n\r\n\r\n\r\n\r\n","description":"","footnote":"\r\n( 1 ) خود كليت چگونه است ؟ خود مفهوم كليت ؟\r\nاستاد : كليت و حتى جزئيت به آن معنايى كه منطق مىگويد از همين قبيل است . كلى منطقى وقتى مىگوييم يعنى خود كليت . كليت هم همين جور است . كليت صفت يك معنى است در ظرف ذهن . انسان در ظرف ذهن صفت كليت را دارد . همين انسان پايش را كه از ظرف ذهن بيرون مىگذارد در عالم عين كليتى ندارد .\r\n- كلى طبيعى است ؟\r\nاستاد : بله ، و لذا كلى طبيعى را بايد بگوييم « طبيعى » ، نبايد بگوييم « كلى طبيعى » . بعدا در بحث كلى طبيعى مىگوييم كه كلى طبيعى يعنى طبيعت كه در ذهن كلى است و در خارج شخصى .\r\n- يعنى طبيعى كلى ؟\r\nاستاد : بله ، طبيعى ؛ طبيعىاى كه در ذهن كلى است و در خارج كلى نيست و الّا اگر بگوييم\r\n","page_name":" 365 ","page_number":365},
  {"content":"\r\n\r\nاينها يك سلسله معانى و مفاهيم هستند كه به آنها معقولات ثانيهء منطقى مىگويند ؛ يعنى اولا معقولند ، چون كلىاند ؛ [ ثانيا مستقيما از راه حواس نيامده‌اند بلكه به واسطه معقولات اوليه آمده‌اند ؛ و ثالثا ظرف صدقشان ذهن است . 
  ] خود « كلّى » كلّى است . خود « جزئى » هم ديديم كه كلى است . « نوع » بودن كلى است .\r\nآنچه كه نوع است چيست ؟ انسان در ذهن نوع است يا انسان خارجى ؟ زيد كه نوع نيست . آيا ما مىتوانيم بگوييم زيد نوع است ؟ ( همان مغالطهء معروف فخر رازى كه مىگويد زيد انسان است ، انسان نوع است ، پس زيد نوع است ، و حال آنكه زيد نوع نيست ) . انسان در ظرف ذهن « نوع » است . پس نوعيت عارض انسان مىشود در ذهن ، جنسيت عارض حيوان مىشود در ذهن .\r\nمعرف بودن نيز از همين قبيل است . در خارج چيزى معرف چيزى نيست . يك معنا و يك مفهوم در ذهن مىآيد ، دو مفهوم يا سه مفهوم ديگر هم در ذهن مىآيد ؛ اين دو يا سه مفهوم در ذهن شناسانندهء آن معنى و مفهوم ديگر هستند و الّا عمل شناسايى كه در خارج صورت نمىگيرد . معرف بودن يعنى تعريف ، يعنى عمل شناسايى و عمل شناساندن در ذهن صورت مىگيرد . معرّفيت ( به كسر راء ) ، معرّفيت ( به فتح راء ) ، حجت بودن ، قياس بودن ، استدلال بودن ، حتى خود تجربه بودن به آن مفهوم منطقىاش ، و حتى استقراء بودن ، تمام اينها يك سلسله معانى هستند كه كليات در ظرف ذهن اين اوصاف را پيدا مىكنند .\r\nحالا اينها چندان غامض و مشكل نيست ؛ ما نوع ديگرى از معقولات ثانيه داريم كه آنها معانى فلسفى است نه معانى منطقى .\r\n\r\nمعقولات ثانيهء فلسفى\r\nاينها معانىاى است كه در فلسفه به كار مىرود ، در امور عامهء فلسفه مطرح\r\n\r\n\r\n\r\n\r\n","description":"","footnote":"\r\nطبيعى با صفت كليت ، آن همان كلى عقلى است كه نمىتواند از ذهن پا بيرون بگذارد ؛ لذا كلى طبيعى يعنى طبيعى با قيد كليت هم نمىتواند از ذهن بيرون بيايد . اما طبيعى يعنى آن چيزى كه در ذات خودش لا به شرط از كليت و جزئيت است ، در يك جا كلى است و در يك جا جزئى ( در ذهن كلى است و در خارج جزئى ) آن مىتواند در خارج موجود باشد . فعلا نمىخواهيم در اينجا بحث كلى طبيعى را مطرح كنيم .\r\n","page_name":" 366 ","page_number":366},
  {"content":"\r\n\r\nمىشود و حتى در غير امور عامه هم وجود دارد . اينها يك سلسله معانى غريب و عجيبى هستند كه گويى يك پايشان در ذهن است و يك پايشان در خارج . اينكه مىگويم « گويى » يعنى واقعا اين جور نيست . از يك طرف مثل معقولات اوليه نيستند كه صور اشياء عينى باشند واقعا ، و از راه حواس هم وارد ذهن شده باشند مستقيما ، آن گونه كه مقولات ارسطويى مستقيما از راه حواس وارد ذهن شده‌اند ؛ و از طرف ديگر مثل معقولات ثانيهء منطقى نيستند كه موطن و ظرف صدقشان ذهن باشد ؛ در عين حال ظرف صدقشان خارج است ، يعنى در خارج بر اشياء صدق مىكنند . در آنجا نمىتوانستيم بگوييم انسان در ظرف خارج نوعيت دارد ، بلكه سلب مىكرديم و مىگفتيم انسان در ظرف خارج نوعيت ندارد . ولى اينها با اينكه معقولات اوليه نيستند در ظرف خارج بر اشياء صدق مىكنند ، مثل خود همين مفهوم « موجوديت » و حتى « معدوميت » . حتى مفهوم عدم نيز از همين قبيل است . ما مىگوييم زيد معدوم است در اينجا ، زيد معدوم است در اين اتاق ، زيد نيست در اينجا ، يعنى زيد معدوم است در خارج .\r\nو بلكه بالاتر از اينها خود « ضرورت » است كه تقريبا خمير مايهء تفكر بشر است .\r\nاين مسألهء ضرورت ، خلاف ناپذيرى ، حتميت ، وجوب ( به هر تعبيرى كه مىخواهيد بگوييد ) و نقطهء مقابلش امكان و شق سومش كه امتناع باشد ، هر سه از معقولات ثانيهء فلسفى است . « 1 » اينها از يك طرف اوصاف اشياء هستند در خارج ؛ يعنى واقعا اشياء در ظرف خارج ضرورت دارند يا امكان دارند يا امتناع دارند . ما اگر مىگوييم نظام جهان ضرورى است نمىخواهيم بگوييم اين اشياء در ذهن ما ضرورت پيدا مىكنند ؛ نه ، مىخواهيم بگوييم اشياء در ظرف خارج ضرورت دارند . از طرف ديگر اگر كسى به ما بگويد همان گونه كه به اين معقولات اوليه اشاره مىكنيد و آنها را نشان مىدهيد و در ميان اشياء تعينى دارند و گروه خاصى را تشكيل مىدهند ، بياييد ضرورت را به ما نشان بدهيد كه اين ضرورت در كجاست ؛ اين ضرورتى كه شما مىگوييد نظام عالم نظام ضرورى است ، خود ضرورت را بياييد نشان بدهيد ؛ خود ضرورت قابل ارائه نيست . امكان را بياييد نشان بدهيد ؛ امكان هم قابل ارائه\r\n\r\n\r\n\r\n\r\n","description":"","footnote":"\r\n( 1 ) وحدت و كثرت هم از همين قبيل هستند ؟\r\nاستاد : بله ، وحدت ، كثرت و حتى مفهوم وجود و مفهوم عدم از اين قبيل است . قوه و فعل هم از اين قبيل است .\r\n","page_name":" 367 ","page_number":367},
  {"content":"\r\n\r\nنيست .\r\nحتى يك سلسله معانى ديگر كه آنها را هم مىتوانيم معانى فلسفى بناميم به يك معنا ، و معانى فلسفى نناميم به يك معنى ديگر ، آنها هم از همين قبيل است ؛ كه اين معانى حتى در رياضيات مورد استعمال دارد . « تساوى » از اين قبيل است . شما مىگوييد اين زاويه مساوى با آن زاويه است ؛ آيا تساوى يك وجودى دارد غير از وجود زاويه ؟ يعنى آيا همان گونه كه گرمى وجودى دارد غير از جسم و عارض بر جسم است ، خود تساوى در عين اينكه قطعا در خارج صدق مىكند يك امرى است كه ضميمه شده است به زاويه ؟ يعنى آيا ما يك زاويه‌اى داريم و يك زاويهء ديگرى داريم و آن وقت اين زاويه يك چيزى غير از وجودش به او ضميمه شده است و آن هم تساوى و برابرىاش با اين زاويه است ؟ اين زاويه در عين حال با آن زاويه ديگر هم مساوى است ، پس يك تساوى ديگر هم هست ؟ ممكن است با ميليونها زاويهء ديگر هم مساوى باشد ، آيا واقعا الآن اين زاويه ميليونها صفت عينى دارد ؟ يعنى الان اين زاويه است با ميليونها خصوصيت عينى ؟ قطعا چنين چيزى نيست . ولى در عين حال از صادق‌ترين قضاياى عالم اين است كه زاويه‌اى با زاويه‌اى مساوى است ؛ يعنى ما نمىتوانيم براى تساوى ، يك وجود عينى در مقابل معروضش قائل بشويم در عين اينكه صدقش در خارج از ضرورىترين قضاياست .\r\nمىرويم سراغ عليت و معلوليت . هيوم خيلى خوب درك كرده است كه عليت محسوس نيست ؛ ما توالى و معيّت را مىبينيم ، عليت را ذهن انتزاع كرده است . امثال كانت هم كه آمده‌اند عليت را از « خارج » بيرون برده‌اند درست است ، البته نه تا آن حدى كه كانت بيرون برده است . امثال بوعلى هم به همين مطلب رسيده‌اند . وى در اوايل شفا مىگويد آنچه كه انسان حس مىكند تعاقب اشياء ، توالى اشياء و معيت اشياء است ، آن هم نه نفس معيت ( حتى خود معيت محسوس نيست ) بلكه به اين معنا كه اين شىء را مىبينم و در همان زمان اين شىء ديگر را مىبينم ، نه اينكه من سه چيز را مىبينم : اين شىء را مىبينم ، اين شىء ديگر را مىبينم ، با هم بودنشان را هم مىبينم ؛ اينطور نيست . خود معيت و با هم بودن را باز ذهن انتزاع مىكند . آيا دو نفر كه پهلوى هم نشسته‌اند سه تصوير از آنها در ذهن من هست ؟ يكى تصوير از اين شخص ، يكى تصوير از آن شخص و يكى هم تصوير معيت ايندو ؟ يا نه ، سه تصوير نيست ، از جنبهء حسى فقط و فقط همين دو نفر در ذهن من وجود دارند ، ولى ذهن در\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nمرحلهء بعد وقتى اين دو تصوير را مىبيند معيت را انتزاع مىكند . پس حتى معيت ، تقدم ، تأخر و حتى خود توالى هم كه هيوم و امثال او آن را محسوس پنداشته‌اند محسوس نيست « 1 » .\r\nعليت و معلوليت هم از همين قبيل است . گرامىترين معانى و مفاهيمى كه بشر دارد كه اساسا علم بشر - و نه فقط فلسفهء بشر - بر آن معانى استقرار دارد و قوام علم بشر و شناخت بشر به آنهاست از باب معقولات اوليه نيست ؛ اينها همان معانى فلسفى است و « معقولات ثانيهء فلسفى » ناميده مىشود .\r\nآنگاه باز يك سلسلهء ديگر [ از مفاهيم 
  ] كه آنها نيز جزو گرامىترين انديشه‌هاى بشر است آنهايى است كه عمل تفكر او را مىسازند ؛ يعنى عمل تفكر به وسيلهء آنها صورت مىگيرد كه اگر نباشند ذهن قدرت بهر تفكر ندارد . اينها « معقولات ثانيهء منطقى » نام دارند كه باز معقول اولى نيستند .\r\n\r\nاشاره‌اى به مسألهء شناخت و اهميت معقولات ثانيه\r\nاين است كه اگر مسألهء معرفت و شناخت را محدود بدانيم به معقولات اوليه ، بر ما همان خواهد رفت كه بر هيوم رفت ؛ منتها بعد از هيوم افرادى آمدند و حرف هيوم را فهميدند و نقص آن را درك كردند و در مقام اشكال بر آمدند كه اين حرفها درست ، ولى با معقولات اوليه كه علم و معرفت درست نمىشود . پس چگونه تكليف علم و معرفت را روشن كنيم ؟ كانت و هگل و امثال اينها از يك راهى وارد شدند كه گو اينكه راهشان راه صواب نبود ولى بالاخره سرشان توى حساب بود كه با معقولات اوليه علم درست نمىشود . حالا اگر اصطلاح معقولات اوليه را هم\r\n\r\n\r\n\r\n\r\n","description":"","footnote":"\r\n( 1 ) به طور كلى هر نسبتى غير محسوس است .\r\nاستاد : بله ، هر نسبتى غير محسوس است . تمام نسب انتزاعى است ؛ انتزاعى است ، نه اينكه به عالم عين هيچ ارتباطى ندارد . اغلب انتزاعى را با اعتبارى اشتباه مىكنند . تا مىگوييم « انتزاعى » آن را به معنى يك چيز بىپايه و چيزى كه با عالم عين هيچ ارتباطى ندارد مىپندارند و حال آنكه چنين نيست . « انتزاعى » كه مىگوييم مقصود اين است كه تصور او مستقيما [ به 
  ] ذهن نيامده است ولى منافات ندارد كه در عين حال حكم ذهن دربارهء او در خارج واقعا صادق باشد . پس « انتزاعى بودن » به يك معنا غير از « غير عينى بودن » است .\r\n","page_name":" 369 ","page_number":369},
  {"content":"\r\n\r\nنياورده‌اند ولى بالاخره گفته‌اند با چيزى كه مستقيما از راه حواس آمده است علم درست نمىشود . با اينها علمى و معرفتى درست نمىشود و علم و معرفت عناصر ديگرى غير از اينها دارد . اما اين ماترياليستهاى امروزى اساسا هيچ سرشان توى اين حسابها نيست . تازه در حرفهاى هگل هم اشتباهاتى كرده‌اند كه در همين باب معقولات ثانيه مقدارى از آنها را بيان خواهيم كرد « 1 » .\r\nاين است كه در واقع يك معضلى هست كه چه بكنيم ؟ اتفاقا در اينجا بيان نظريهء فلاسفهء غرب در فهم آنچه كه فلاسفهء اسلامى در باب معقولات اوليه و معقولات ثانيهء منطقى و فلسفى گفته‌اند كمك زيادى مىكند ؛ يعنى از راه « تعرف الاشياء باضدادها » وقتى انسان نقطهء مقابل را ببيند خود مسأله براى او روشنتر مىشود ؛ يعنى با مقايسهء با حرف آنها ماهيت اينها بهتر كشف و بهتر بيان مىشود .\r\n\r\nاشاره‌اى به نظريهء كانت در باب شناخت\r\nگفتيم كه كانت به همين معقولات ثانيه رسيد ؛ اگر چه اسمش را معقولات ثانيه نگذاشت ولى به همينها رسيد . او اسمش را گذاشت « مقولات » ولى در لفظ كسى مناقشه نمىكند كه چرا اينهايى را كه ديگران گفته‌اند « معقولات » تو مىگويى « مقولات » . حالا ما از اين جهت به حرفهاى كانت خدشه نمىكنيم ، بالاخره او به همين معقولات ثانيه‌اى كه از نظر حكماى ما خارج از مقولات « 2 » است رسيده است .\r\nاينها خارج از مقولاتند .\r\nهر يك از اينها را كه در تعريف اشياء بياوريم غلط است . نه معقولات ثانيهء\r\n\r\n\r\n\r\n\r\n","description":"","footnote":"\r\n( 1 ) اين تقريرى كه جنابعالى از معقولات ثانيهء فلسفى كرديد خيلى وسيعتر از آنى است كه بنده شنيده بودم .\r\nاستاد : درست است ، ممكن است وسيعتر باشد ، بيانش وسيعتر است . من قبول دارم اين بيانى كه من گفتم هيچ كس به اين نحو بيان نكرده است ، اما خودم هم اعتراف مىكنم كه من يك چيز ديگرى را غير از آنچه آنها گفته‌اند نمىگويم ؛ همانها را دارم مىگويم ولى با يك تقرير و بيان ديگر . به اين بيانى كه من گفتم نه ملاصدرا گفته است نه حاجى و نه هيچ كس ديگر ، ولى آن هم كه من مىگويم در اصل چيز ديگرى نيست .\r\n( 2 ) مقولات يعنى امورى كه ماهيت اشياء را توضيح مىدهد و مستقيما بر اشياء خارجى حمل مىشود مثل اينكه مىگوييم : هذا انسان ، هذا شجر ، هذا حجر . از اين جهت آنها را مىگوييم « مقوله » . مقوله يعنى محموله ، يعنى چيزى كه مستقيما بر اشياء حمل مىشود .\r\n","page_name":" 370 ","page_number":370},
  {"content":"\r\n\r\nمنطقى و نه معقولات ثانيهء فلسفى در جواب هيچ « ما هو » اى واقع نمىشوند ؛ فقط همان معقولات اوليه كه مقولات ارسطويى باشد در جواب « ما هو » واقع مىشود .\r\nكانت اسم همهء اينها را « مقولات » گذاشته است و به دوازده مقوله قائل شده است . البته او در بين مقولات خودش يك چيزهايى را نيز وارد كرده است كه از نظر اينها جزء معقولات اوليه است نه ثانويه ، يعنى به آن معنا كه كانت مىگويد نيست .\r\nمثلا زمان و مكان را هم صددرصد ذهنى مىداند ، اما اينها ديگر زمان و مكان را آن طور ذهنى نمىدانند . پس اين مقدار اختلاف بين نظر حكماى اسلامى و نظر كانت هست « 1 » .\r\nكانت آمد معقولات ثانيهء اين آقايان را چه معقولات ثانيهء منطقى و چه معقولات ثانيهء فلسفى را امور صددرصد ذهنى دانست در صورتى كه حكماى ما معقولات ثانيهء منطقى را صددرصد ذهنى مىدانند ولى معقولات ثانيهء فلسفى را ذهنى نمىدانند . اين يك تفاوت .\r\nتفاوت ديگر اينكه به يك نوع بيگانگى مطلق ميان معقولات ثانيه - يا مقولات خودش - و اشياء خارجى قائل شد ؛ يعنى گفت اينها صددرصد ساختهء قبلى ذهن هستند ؛ يعنى اصلا قبل از اينكه اين محسوسات ( يا معقولات اوليه يا مقولات ارسطويى ) بيايند اينها وجود داشته‌اند . اينها مىآيند در ظرف آنها ريخته مىشوند .\r\nاصلا اينها جزء ساختمان طبيعى و ذاتى ذهن است . اين هم يك فرق ديگر كه حكماى ما معقولات ثانيه را - چه فلسفى و چه منطقى - جزء ساختمان ذاتى ذهن نمىدانند ؛ چون به ساختمان ذاتى ذهن قائل نيستند ، زيرا اين حكما از عقل هيولانى و نفس هيولانى شروع مىكنند ، مىگويند در مرحلهء اول جز علم ذات به ذات اصلا چيزى نيست ؛ باقى ديگر هم بالقوه است ، تدريجا بالفعل مىشود . هيچ چيزى براى نفس ذاتى نيست . هيچ علم ذاتى و فطرى به آن معنا كه با خودش آورده باشد براى\r\n\r\n\r\n\r\n\r\n","description":"","footnote":"\r\n( 1 ) مگر كم و كيف جزء معقولات اوليه نيست ؟\r\nاستاد : كم و كيفى كه كانت مىگويد غير از كم و كيف ارسطويى است . او كم و كيف در قضيه را مىگويد ، يعنى كليت و جزئيت و ايجاب و سلب را مىگويد كه حكماى ما آن را جزء معقولات ثانيه مىدانند . او كم و كيف به اصطلاح منطق را مىگويد نه كم و كيف به اصطلاح فلسفه را . كم و كيف به اصطلاح منطق كليت و جزئيت و ايجاب و سلب است ولى كم و كيف به اصطلاح فلسفه چيز ديگر است .\r\n","page_name":" 371 ","page_number":371},
  {"content":"\r\n\r\nنفس نيست . به طور پيشينيه چيزى ندارد ؛ اينها تدريجا پيدا مىشود . حتى آنچه را كه اينها بديهيات اوليه مىدانند ، مىگويند اينها هم زمانا بعد پيدا شده است ؛ و بلكه همهء معقولات ثانيه را به نوعى مؤخر از معقولات اوليه مىدانند ؛ يعنى مىگويند اگر معقول اوليه‌اى نبود معقول ثانيه‌اى هم نبود . ولى كانت مىگويد نه ، اگر معقولات اوليهء به اصطلاح شما نبود معقول ثانيه ، خودش بود . چون ذهن بود اينها هم بود .\r\nپس اين تفاوتها بين نظر كانت و نظر حكماى اسلامى در كار هست . ولى تلاش كانت بالاخره تلاش موفقى از آب در نيامد ؛ يعنى معرفت را كه مىخواست به اين وسيله توجيه كند بيشتر غير قابل توجيه شد ، براى اينكه او اين معانى را - حتى معانى فلسفى را - برد به عالم ذهن و خارج را از اينها عارى كرد : در خارج نه عليتى است نه معلوليتى ، نه ضرورتى نه امكانى ، هيچيك از اينها نيست . بعد به اشكال برخورد كه پس تو اصلا از كجا مىگويى كه « خارج » ى وجود دارد ؟ اگر عليت ساختهء ذهن است از كجا مىگويى كه « خارج » ى وجود دارد ؟\r\n\r\nاشاره‌اى به نظر هگل در باب شناخت\r\nهگل يك كار ديگرى كرد كه آن كار از نظر فرضيه ، فرضيهء خيلى مهمى است .\r\nآمد اين ديوار ميان ذهن و خارج را به كلى از ميان برداشت و گفت چرا شما آمده‌ايد ذهن را يك چيز دانسته‌ايد و خارج را چيز ديگر ؟ اينها يك چيزند . او فاصله را حتى از آنچه حكماى ما مىگفتند كمتر كرد . آنها مىگفتند دو وجود است ، يكى در ذهن ، يكى در خارج ؛ او گفت ذهن و خارج يك چيز است ، دو چهره از يك امر است . هر چه معقول است موجود است و هر چه موجود است معقول است . قهرا خطا هم ديگر معنى ندارد مگر اينكه معقول نباشد و الّا اگر شيئى معقول شد عين خارج است ، و اگر شيئى موجود بود عين معقوليت است .\r\nاگر ما حرف هگل را بپذيريم ديگر حرف اين آقايان معنى ندارد ؛ چون اينها تفكيك كرده‌اند ميان معقولات اوليه و معقولات ثانيه و باز ميان معقولات ثانيهء منطقى ( كه آنها را ذهنى محض مىدانند ) و معقولات ثانيهء فلسفى ( كه آنها را متعلق به ذهن و خارج هر دو مىدانند ) . ديگر اين حرفها همه در يك رديف مىشود ؛ يعنى معقولات اوليه و معقولات ثانويهء منطقى و فلسفى همه در يك رديف مىشود . چه\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nجور در يك رديف مىشود ؟ ذهنى مىشود يا خارجى ؟ هر دو ! چون ذهن و خارج يكى است . پس هم ذهنى است هم خارجى . از اينجا يك موازات در فلسفهء هگل ميان ذهن و خارج به وجود مىآيد . اساسا نمىتوانند موازى نباشند . اصلا نمىتواند عقل با عين موازى نباشد ؛ ضرورتا موازى يكديگر هستند .\r\nآنگاه هگل بر مبناى خودش يك راه تمامى را هم پيش رفت . گفت جهان را تا حالا خواسته‌اند از راه علت و معلول توجيه كنند و اين توجيه ناموفق است ؛ من از راه دليل و مدلول توجيه مىكنم ، يعنى مىگويم علت و معلول از نظر عقل قابل توجيه نيست ، آن يك امر وجودى است ( مثل آنچه ما دربارهء قضاياى وجوديّه مىگوييم ) ، از حس است . ما چون ديده‌ايم الف علت بوده است براى ب و به اين نحو وجود داشته است ، مىگوييم « هست » . ما ديده‌ايم كه آتش در صد درجه حرارت آب را تبديل به بخار مىكند مىگوييم پس آتش علت بخار است ؛ ولى آيا مشاهده مىگويد كه محال است غير از اين باشد و نمىشود به نحو ديگرى باشد ؟ اما منطق اينطور نيست ؛ منطق مىگويد وقتى مىگوييم : « زيد انسان است و انسان ميرنده است پس زيد ميرنده است » اساسا محال است غير از اين باشد ؛ اين تصور خلاف ندارد و لذا عقل نتيجه را از مقدمات به ضرورت استنتاج مىكند و حال آنكه وجود معلول از علت هيچ ضرورتى ندارد . بعد هم خود علت و معلول را در آخر از راه ضرورت منطقى جزء يكى از مقولات كوچك مىآورد .\r\nاز همان مقولهء اول كه شروع مىكند ، به ضرورت منطقى از « هستى » به « نيستى » مىرسد و از آنجا به « شدن » مىرسد ؛ چون حساب ، حساب عقل و ضرورت عقل است ، خارج هم كه غير از اين چيزى نيست . آن وقت دستگاه ديالكتيك هگل از اول تا آخر - قطع نظر از ايراد مبنايى كه دارد - يك دستگاهى مىشود به قول خود او « خودسامان » يعنى بى نياز از بيرون ؛ خودش خودش را توجيه مىكند . هستى چرا نيستى است ؟ به ضرورت منطقى . ديگر لم ندارد . هستى كه بعد نيستى شد چرا « شدن » است ؟ به ضرورت منطقى . مثل اين است كه ما بگوييم : « الف ب است ، ب ج است ، پس الف ج است » . خارج هم كه عين همين است . اينجا ضرورت منطقى عين ضرورت خارجى مىشود . اينكه ضد شىء از درون خود شىء استنتاج شود عين اين است كه شىء خارجى ضدش از درونش متولد شود . اصلا هر دو يكى است .\r\nمتولد شدن ضدى از ضدى در خارج عين نتيجه شدن ضدى از ضدى است . عالم\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nعين و عالم ذهن و منطق يكى است . خارج منطق است و منطق هم خارج است . او خدا را هم كه مىخواهد بپذيرد در داخل دستگاه مىپذيرد نه در بيرون ، چون به اين ترتيب بيرون معنى ندارد كه بگوييم خدا كسى است كه اين دستگاه ديالكتيك را به وجود آورده است . مىگويد اين دستگاه داراى ضرورت است ؛ شما خودتان مىگوييد ضرورت مناط بىنيازى از علت است .\r\n\r\nنقدى بر نظريهء ماترياليسم ديالكتيك\r\nدر اينجا نكته‌اى هست در انتقاد بر ماركسيسم كه البته تا حالا هيچ كس اين را نگفته است و آن اينكه مىگويند ما نيمه‌اى از هگل را طرد مىكنيم ، پوسته‌هاى ايده‌آليستىاش را دور مىاندازيم و هسته‌هايش را مىگيريم ، و حال آنكه دستگاه هگل يك دستگاه منسجم به هم پيوسته است كه نمىتوان بخشى از آن را گرفت و بخشى را رد كرد . راسل كه يك طنزگوى خوبى است ، در اينجا حرف خوبى مىزند ، مىگويد دستگاه هگل مثل يك ژله است ، هر جايش را كه دست مىزنى همه جايش تكان مىخورد با اين تفاوت كه ژله را مىتوان با كارد بريد ولى دستگاه هگل را نمىشود بريد . راست مىگويد ؛ يعنى دستگاه هگل يك دستگاه منسجمى است كه يا بايد همه چيز را يك جا رد كرد و يا بايد همه چيز را يك جا پذيرفت .\r\nاين آقايان آمده‌اند خدا را اينجور نفى كرده‌اند كه هگل گفته است « ضرورت منطقى » ، و ضرورت منطقى او عين ضرورت عينى مىشود ؛ چون بحث ، بحث علت و معلول نيست ؛ زيرا هر ضد كه در خارج ، از ضدى پيدا مىشود ، معلول نيست كه شما بحث علت و معلول را پيش بياوريد ؛ او نتيجه است همان گونه كه هر نتيجه‌اى از مقدمات استنتاج مىشود ؛ چون ذهن و خارج يك چيز است . قهرا همان ضرورتى كه در ذهن است در ظرف خارج وجود دارد ، عينا همان وجود دارد . قهرا دستگاه ديالكتيك هگل مىتواند دستگاه قائم به ذات باشد . اما آن دستگاهى كه اينها را ايده‌آليستى و پوسته مىداند و بار ديگر وحدت عين و ذهن را طرد كرده است و مجددا به جريان علت و معلول باز گشته است و ذهن را تابعى از عين دانسته است [ ديگر نمىتواند قائم به ذات باشد 
  ] ، او باز عود كرده است به حرف اول . اضافه بر اين ، مىگوييم بر فرض كه در خارج ضدى از ضدى متولد شود ؛ تازه حرف اين است\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nكه رابطهء اين متولد با آن « متولد عنه » چه رابطه‌اى است ؟ رابطهء علت قابلى است با مقبول خودش ؟ رابطهء علت اعدادى است ؟ يا رابطهء علت ضرورى است ؟ چون حرفها برگشت به اول . ديگر ما نمىتوانيم آن ضرورت را در اينجا اثبات كنيم ؛ آن ضرورت فقط از همان فلسفهء هگل قابل نتيجه‌گيرى است .\r\nاز اين گذشته ، هگل مىتوانست به مسألهء موازات قائل باشد و بگويد كه ديالكتيك ذهنى و ديالكتيك خارجى به موازات يكديگر هستند ، چون ذهن و خارج يك چيزند ؛ اما آن فلسفه‌اى كه اين مطلب را از هگل گرفته است چگونه مىگويد منطق ديالكتيك همين است ؛ عين همان چيزى كه در خارج واقع مىشود در ذهن واقع مىشود ؟ ! مثلا من يك قياس خلف تشكيل مىدهم ، مىگويم كه « الف » مساوى است با « ب » ، اگر مساوى با « ب » نباشد يا بايد از آن بزرگتر باشد يا از آن كوچكتر ، اگر بزرگتر باشد يك محال لازم مىآيد و اگر كوچكتر باشد محال ديگرى لازم مىآيد ، پس « الف » مساوى « ب » است . اين ، جريان ذهنى است . ولى آيا در خارج چنين چيزى وجود دارد ؟ يا با اينكه من نتيجه را در مورد خارج مىگيرم ولى در خارج چنين جريانى وجود ندارد ؟ در خارج كه خلفى وجود ندارد ؛ يعنى در خارج كه نقيضى در مقابل نقيضى قرار نمىگيرد كه بعد آن نقيض باطل شود و چون آن نقيض باطل شده است و ارتفاع نقيضين محال است پس آن نقيض [ ديگر 
  ] ثابت شود . تمام اينها مربوط به عالم ذهن است . تنها هگل قادر است كه قائل به موازات شود و معقولات اوليه و ثانويه همه را در فلسفهء خودش در يك رديف قرار دهد ، كه اگر ما فلسفهء هگل را بپذيريم بايد همهء حرفهايش را از اول تا آخر بپذيريم و اگر نپذيريم از بيخ و بن بايد نپذيريم . اينكه ما ضرورت منطقى را از هگل بگيريم بدون آنكه به وحدت ذهن و خارج قائل باشيم ؛ موازات ذهن و خارج را از هگل بگيريم بدون آنكه به عينيت ذهن و خارج قائل باشيم ، امرى است غير ممكن . اگر آن حرفها پوسته‌هاى ايده‌آليستى است بايد بگوييم كه قسمتى از همان پوسته‌ها در فرمايشات شما هست و اصلا اساس نيمى از حرفهاى شما همان پوسته‌هاى [ ايده‌آليستى 
  ] هگلى است .\r\nاين است كه بحث معقولات ثانيه بحث فوق العاده مهمى است بالخصوص در فلسفهء امروز ، و اينها به طور دقيق بايد شناخته بشود . راه كانت كه راه\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nشكست خورده‌اى بود و اگر ما بخواهيم همهء اينها را در يك رديف قرار دهيم و بگوييم ما معقولات اوليه و معقولات ثانويه‌اى نداريم بايد فقط فلسفهء هگل را بپذيريم ليس الّا ، مىخواهد ايده‌آليسم باشد مىخواهد نباشد ؛ و البته آن فلسفه هم قابل پذيرش نيست ، چون آن فلسفه كه چنين فرضى را كرده است به مشكلاتى برخورد كرده است . اگر آن فلسفه را نپذيريم ديگر نمىتوانيم همهء اينها را به يك چوب برانيم و بعد بگوييم معرفت جز انعكاس [ عين در 
  ] ذهن چيزى نيست « 1 » .\r\n\r\n\r\n\r\n\r\n","description":"","footnote":"\r\n( 1 ) [ براى توضيح بيشتر در اين باره ، علاقه‌مندان مىتوانند به مجموعه آثار 13 مراجعه نمايند . 
  ]\r\n","page_name":" 376 ","page_number":376},
  {"content":"\r\n\r\n\r\n2 . معقولات ثانيه\r\n\r\nيادآورى\r\nبحث ما دربارهء معقولات اوليه و معقولات ثانيه بود . گفتيم كه معقولات اوليه همان چيزهايى هستند كه يا خودشان مقوله‌اند يا داخل در مقولاتند و بالاخره در رديف مقولاتند و به اصطلاح ديگر همانها هستند كه به آنها ماهيات مىگوييم ؛ و اما معقولات ثانيه نوعى ديگرند ، يك سلسله معانى و مفاهيم هستند ولى غير از آنها هستند و نوع ديگرند .\r\nمعقولات اوليه مستقيما از راه تماس ذهن با واقعيت آنها براى ذهن حاصل شده‌اند . قهرا از اين جهت بحث معقولات اوليه ادامه بحث وجود ذهنى مىشود ؛ يعنى اشياء و واقعيتها كه در خارج هستند به هر نسبت و در حدودى كه ذهن انسان از راه حواس ( حواس بيرونى نسبت به اشياء بيرونى و حواس درونى نسبت به واقعيات درونى ) با آنها تماس پيدا مىكند از آنها صورت‌بردارى مىكند . اين صورتها صورت مستقيم اشياء هستند و تفاوتشان فقط به نحوهء وجود است و به يك اعتبارى - كه در « وجود ذهنى » گفتيم - همان اشياء هستند كه در ظرف ذهن وجود پيدا مىكنند ؛ يعنى همان اشيائى كه وجودى در خارج دارند وجود ديگرى در ظرف\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nذهن پيدا مىكنند .\r\nو اما معقولات ثانيه اساسا از اين قبيل نيستند و اتفاقا اينها اساس تفكر انسان را تشكيل مىدهند ؛ نقش فوق العاده‌اى در تفكر انسان دارند كه بخشى از اينها اگر نباشد منطق وجود ندارد ( هيچ منطقى ، نه فقط منطق ارسطو ) ، و بخشى ديگر از اينها اگر نباشد فلسفه وجود ندارد ، كه مقصودمان از فلسفه يعنى آن معانى كلىاى كه هيچ فلسفه‌اى در دنيا از به كار بردن آن معانى و مفاهيم بىنياز نيست .\r\nاينها را در اصطلاح ، « معقولات ثانيهء منطقى » و « معقولات ثانيهء فلسفى » ناميده‌اند .\r\nمقصود از معقولات ثانيهء منطقى اين است كه معقولات اوليه بعد از آنكه در ذهن آمدند و وجود ذهنى پيدا كردند همان معقولات در ظرف ذهن از آن جهت كه در ذهن هستند داراى يك سلسله معانى و مفاهيم و صفات مىشوند ، مثل خود كليت و جزئيت و ديگر مفاهيم منطق ، كه هيچ معنىاى از معانى منطقى نيست كه اينطور نباشد . نوعيت ، جنسيت ، فصليت ، عرضى عام بودن ، عرضى خاص بودن ، قضيه بودن ، موضوع بودن ، محمول بودن ، قياس بودن ، استدلال بودن ، نتيجه بودن ، مقدمه بودن ، معرّف بودن ، معرف بودن . . . ، هيچيك از اينها صفات اشياء در خارج نيست و لهذا ما به آن نحو كه اشياء را تجسس مىكنيم نمىتوانيم دربارهء اين معانى در خارج تجسس كنيم . مثلا نمىتوانيم يك تجسس عينى بكنيم درباره اينكه به ما مىگويند انسان نوع است و اين نوعيت انسان را مثلا در يك لابراتوار يا در زير يك ذره‌بين پيدا كنيم و حال آنكه مىگوييم انسان نوع است و مىگوييم حيوان جنس است . اين براى آن است كه اصلا انسان در ظرف خارج نوع نيست . در ظرف خارج نه نوعى هست و نه جنسى . انسان در ظرف ذهن متصف مىشود به صفت نوعيت ؛ يعنى همين انسانى كه از خارج گرفته شده است ، بعد از آنكه در ظرف ذهن آمد و آن حالت كليت را يافت ، در همان ظرف ذهن متصف مىشود به صفت نوعيت ، و الّا انسان خارجى نه نوع است و نه جنس ، هيچيك از اين صفات را ندارد ، كما اينكه انسان خارجى كلى هم نيست و حتى انسان خارجى جزئى به معناى منطقى هم نيست ، چون اصلا در تعريف جزئى مىگوييم جزئى معنايى است كه جز بر يك فرد صدق نمىكند ، شىء خارجى اصلا معنى نيست كه بخواهد خودش بر خودش صدق كند .\r\nمعرّف بودن ، معرّف بودن و تعريف بودن از همين قبيل است اينكه مىگوييم\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nچيزى تعريف چيز ديگر است اين صفت معرّف بودن آيا مىتواند يك صفت عينى باشد براى اشياء ؟ نه . آيا مىتوانيم بگوييم اين شىء در عالم اعيان تعريف است براى شىء ديگر ؟ نه ، اصلا تعريف بودن مربوط به عالم ذهن است .\r\nحتى علامت بودن هم از همين قبيل است . وقتى كه ما مىگوييم فلان شىء در خارج علامت فلان چيز است ، مثلا فلش سفيد در زمينهء آبى علامت آزاد بودن عبور در اين خيابان است ، خود نفس علامت بودن يك امر ذهنى است ؛ يعنى وقتى كه اين تابلو در ظرف ذهن مىآيد با توجه به قراردادى كه ادارهء راهنمايى دارد اين ، علامت مىشود براى آزاد بودن راه ؛ يعنى ذهن از اين شىء انتقال پيدا مىكند به اينكه پس راه عبور آزاد است . مثل دلالت است . آيا دلالت در عالم اعيان وجود دارد ؟ نه ، دلالت هم امرى است ذهنى ، چون دلالت همان انتقال ذهن است از چيزى به چيزى .\r\nاصلا دلالت جز رابطه‌اى كه در ذهن ميان دليل و مدلول برقرار مىشود چيز ديگرى نيست . حتى در همين دلالتهاى الفاظ ، رابطه‌اى ميان لفظ و معنى در ذهن برقرار مىشود و وقتى كه اين رابطه برقرار شد آن وقت هر گاه دال در ذهن آمد مدلول هم بلاواسطه در ذهن مىآيد ؛ و لهذا دلالتهاى وضعى تابع افراد است ، يعنى به وضع افراد بستگى دارد . يك فردى كه روى آن تمرين كرده و خيلى تكرار كرده است در ذهن او دلالت هست اما در ذهن يك فرد ديگر كه تمرين ندارد آن دلالت نيست . مثلا شما كه زبان انگليسى را مىدانيد فلان لفظ براى شما دلالت دارد بر آن معنا ولى من كه انگليسى نمىدانم آن لفظ در ذهن من دلالت ندارد ، براى اينكه اين رابطه در ذهن شما برقرار شده است ولى در ذهن من برقرار نشده است . چون اين رابطه وضعى و قراردادى است از اين جهت است كه افراد هم فرق مىكنند . به هر حال معرف بودن ، معرف بودن ، دالّ بودن ، مدلول بودن ، تمام اينها يك سلسله امور ذهنى هستند .\r\nو اما آن معانى ديگر كه آنها را « معقولات ثانيهء فلسفى » مىناميم با اينها فرق دارند ولى در اينكه از سنخ معقولات اوليه نيستند و مستقيما از راه حواس - چه حواس ظاهرى و چه حواس باطنى - وارد ذهن نشده‌اند با معقولات ثانيهء منطقى يكسان هستند . ذهن مستقيما از اينها صورت‌گيرى نكرده است و بلكه اصلا قابل صورت گيرى نبوده‌اند ، مثل ضرورت و امكان و امتناع و مثل عليت و معلوليت ، كه گفتيم همينها بود كه بعد حسيون را با مشكل بزرگ علم و معرفت مواجه كرد . « حسيون » خواستند تكيهء خودشان را فقط روى حس قرار دهند و به اصطلاح ما خواستند تكيهء\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nخودشان را روى معقولات اوليه قرار دهند و اصلا معقولات ثانيه را چه از آن سنخ و چه از اين سنخ ، به دليل اينكه اينها مستقيما از راه حواس وارد ذهن نشده‌اند به كلى نفى مىكنند . نفى كردن اينها آسان بود ولى فورا كار آنها به بن‌بست رسيد و مشكل بزرگى را به وجود آورد . مشكل بزرگ اين است كه علم و معرفت با آن معقولات اوليه درست نمىشود .\r\n\r\nمشكل شناخت\r\nحال اگر با معقولات اوليه علم و معرفت درست نمىشود پس اين علم و معرفت از كجا درست مىشود ؟ علم و معرفت از ضميمه شدن معقولات اوليه با معقولات ثانيه - چه معقولات ثانيهء منطقى و چه معقولات ثانيهء فلسفى - درست مىشود . اينها بايد به شكل خاصى به يكديگر ضميمه بشوند تا علم و معرفت پيدا شود .\r\nاما اشكالى كه امثال كانت به آن مىرسند اين است كه هيوم مىگويد ذهن به هر چه كه از راه حس رسيده است من مىتوانم به آن مطمئن باشم ، چون از راه تماس ذهن من است با بيرون خودش ، ولى آنچه كه از اين راه نيست فرقش با موهومات چه مىشود ؟ هر چه از اين راه نيست ساختهء خود ذهن است ، وقتى ساختهء خود ذهن باشد پس چه اعتبارى مىتواند داشته باشد ؟ اگر اينطور باشد پس هر موهومى كه ذهن اختراع كند ما بايد برايش اعتبار قائل باشيم . اينجاست كه مسأله به يك بن‌بست نسبتا مهمى مىرسد كه به نظر ما بن‌بستى بوده است كه نتوانسته‌اند آن را بگشايند و مشكل شناخت را حل كنند .\r\n\r\nحل مشكل شناخت\r\nراه باز شدن اين بن‌بست همين است كه ما ميان آن دو دسته‌اى كه كانت قائل شده است اين نحوه بيگانگى قائل نشويم كه آنها مربوط به عالم عين است و به حواس رسيده است و اينها مربوط به عالم ذهن است و ايندو مثل دو سرمايه‌دار هستند كه او از جيب خودش سرمايه‌اى در مىآورد و او هم از جيب خودش سرمايه‌اى در مىآورد و بعد روى هم مىريزند و از اين دو سرمايه مىخواهند\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nچيزى را به وجود آورند ؛ نه ، معرفت بالاخره درباره هر چه كه هست بايد سرى با خود آن شىء داشته باشد ؛ يعنى اين معرفت و علم بايد ارتباطى با معلوم داشته باشد . اما اگر اين ارتباط بخواهد در حد همان ارتباط مورد نظر هيوم برقرار شود يعنى ارتباط مستقيم باشد كافى نيست . ولى اگر بجاى اينكه بگوييم آنها از خارج گرفته شده‌اند و اينها مال خود ذهن و اختراع خود ذهن است گفتيم كه ذهن قدرت ندارد از پيش خود چيزى اختراع بكند ، آنها معقولات اوليه هستند و معقولات ثانويه بر روى همان معقولات اوليه سوارند ، آن وقت مشكل شناخت حل مىشود ؛ يعنى همان معقولات اوليه كه عين همان ماهياتند كه در خارج بوده‌اند و حالا در ظرف ذهن وجود پيدا كرده‌اند ، از آن جهت كه در ظرف ذهن وجود دارند اين صفات و اين خواص را به خود گرفته‌اند ؛ يعنى اينها همان امور خارجى هستند ولى ذهن وقتى اينها را در ظرف خودش مىآورد آن نحوهء وجود خاص ذهنى را به اينها مىدهد و اين خواص در ذهن براى همين چيزهايى كه آن رابطهء عينيت را با خارج دارند پيدا مىشود . به عبارت ديگر : مىخواهيم بگوييم فرق است بين اينكه ما بگوييم يك صورتهاى محسوسى از خارج مىآيند و وارد ذهن مىشوند ، يك چيزهايى هم ذهن به طور پيش ساخته از خود دارد ، اين پيش ساخته‌ها را با آنچه از خارج رسيده است به نحوى تركيب مىكند ، اين مىشود « معرفت » [ بين اينكه بگوييم ذهن از خود هيچ پيش ساخته‌اى ندارد ، بلكه عين ماهيات اشياء خارجى در ذهن مىآيند ( بنا بر ادلّهء وجود ذهنى ) و همين ماهيات يا معقولات اوليه از آن جهت كه در ظرف ذهن هستند يك سلسله صفات و خواص به خود مىگيرند كه اينها را معقولات ثانيه مىناميم و از انضمام معقولات اوليه و معقولات ثانيه معرفت درست مىشود . 
  ]\r\nبن‌بست اين است كه پيش ساختهء ذهن چه ارزشى مىتواند داشته باشد ؟ از كجا مىشود برايش اعتبار قائل شد ؟ يك پيش ساخته‌اى كه چه عالم خارجى باشد و چه نباشد ، ذهن آن را براى خودش دارد ، مثل عنكبوتى كه از لعاب خودش چيزى را به طور صددرصد ساخته است ، اين چه ارزش و اعتبارى مىتواند داشته باشد ؟ اما اگر گفتيم نه ، ذهن پيش ساخته‌اى ندارد ، بلكه اگر اين معقولات اوليه نبود آن معقولات ثانويه هم نبود ، يعنى همينها مايه شده‌اند براى اينكه ذهن بتواند آن معقولات ثانويه را بسازد آن وقت اين بن‌بست گشوده مىشود . ولى آن ساختنش هم ساختن\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nانتزاعى نيست ، بلكه بايد برسد به آنها . چه جور برسد ؟ اين جور مىرسد كه مىگوييم يك شىء و يك ماهيت در خارج وجودى دارد و به حسب وجود خودش در خارج احكامى دارد . همين شىء و همين ماهيت كه در خارج وجود دارد در ظرف ذهن موجود به وجود ديگرى مىشود « 1 » كه آن وجود ديگر به حسب مرتبهء وجودى خودش وضع ديگرى دارد . اين شىء به حسب وجود خارجى احكامى دارد ، همين شىء ( نه يك شىء ديگر ) به حسب وجود ذهنى نيز احكامى دارد ؛ يعنى آن احكام ذهنى احكام همين شىء است در ظرف ذهن . آن وقت كانال ارتباطى ذهن با خارج هم از همين طريق است : ذهن وقتى كه اينها را مىبيند با خارج ارتباط پيدا مىكند ؛ يعنى همان ماهيات كانال ارتباط با خارج هستند .\r\nمثلا شما « كليت » را در نظر بگيريد كه در عين اينكه يك امر ذهنى است چگونه با خارج ارتباط پيدا مىكند . كليت نمىتواند از ذهن بيرون بيايد ولى با اينكه در ظرف ذهن است و از ذهن بيرون نمىآيد بيان كنندهء حال شىء است در خارج . مثلا شما مىگوييد هر آتشى سوزنده است . آنچه كه در خارج است اين فرد آتش است ، آن فرد آتش است . ابتدا هم كه احساس مىكنيد ، اين آتشهاى فردى صورتى در ذهن شما پيدا مىكنند . بعد همينها يك وجود عاليتر پيدا مىكنند به نام « آتش » ، مفهوم كلى آتش . مفهوم كلى آتش يك مفهومى است كه بر اين آتش ، بر آن آتش و بر آن آتش ديگر ، بر همهء اينها قابل صدق است . كليتش عبارت است از آن حالت عموميت همين معنا كه در خارج وجود دارد . عموميتش در ذهن است ولى عموميت همان معنايى است كه آن معنا در خارج وجود دارد و لهذا مىگوييم : « هر آتشى سوزنده است » . اين وضع ذهنىاش اين است : « هر آتش » ، ولى ما در خارج « هر آتش » نداريم ؛ در خارج شىء خاصى را نشان مىدهيم و مىگوييم اين يك آتش است . در خارج « هر آتش » نداريم ، در خارج اين آتش و آن آتش داريم . ولى ذهن با تعبير « هر آتش » يعنى با حالت كليت بيان كنندهء اين و آن است . با اينكه آن چيزى كه الآن در ظرف خارج به نحو كثرت هست در ذهن من نيست ، چون حالا كه مىگويم « هر آتش » هيچ آتشى را به نحو جزئى در ذهن خودم نياورده‌ام و آن\r\n\r\n\r\n\r\n\r\n","description":"","footnote":"\r\n( 1 ) همين جاست كه ارزش مسألهء وجود ذهنى در باب معرفت به دست مىآيد . اگر ما وجود ذهنى را انكار كنيم ديگر هيچ چيزى در دنيا نداريم ؛ يعنى اگر وجود ذهنى را قائل نشويم معقولات ثانيهء ما هم بىارزش خواهد بود .\r\n","page_name":" 382 ","page_number":382},
  {"content":"\r\n\r\nچيزى كه در خارج است « هر آتش » نيست و اصلا « هر » نمىتواند در خارج وجود داشته باشد و ما د رخارج حالت « هر » نداريم ( كه « هر » همان « كلّ » است كه مثلا مىگوييم : كلّ نار حارّة ) ولى در عين حال همين « هر » بيان كنندهء يك شىء خاص است « 1 » .\r\n\r\n\r\n\r\n\r\n","description":"","footnote":"\r\n( 1 ) . - مطلب حساس اين بحث اين است كه اين پل بين ذهن و خارج چگونه برقرار مىشود ؟\r\nاستاد : پل كه با وجود ذهنى برقرار مىشود كه مربوط به معقولات اوليه است ؛ يعنى آن معقولات اوليه پل بين خارج و ذهن هستند .\r\n- آن وقت شما مىفرماييد كه معقولات ثانيه روى معقولات اوليه ساخته مىشود ؟\r\nاستاد : بله ، معقولات ثانيه روى معقولات اوليه ساخته مىشود ، به اين معنا كه معقولات اوليه در ظرف ذهن اين وضع خاص را پيدا مىكنند . ماهيات در خارج وضع خاصى دارند و در ذهن وضع ديگرى دارند ، ولى آن چيزى كه هم در خارج است و هم در ذهن است ماهيات است ، يعنى همان معقولات اوليه است . حالا نمىدانم اين را چگونه تعبير كنم ؛ گويى مثل يك آدم دو خانهء است ؛ اين ، خانهء اوست ، آن هم خانهء اوست ، هر دو خانهء اوست . اين خانه جايش را به آن خانه نمىدهد ، آن خانه هم جايش را به اين خانه نمىدهد ؛ ولى در اين خانه وقتى ما آن شىء در خارج را تعقل مىكنيم به اين شكل تعقل مىكنيم .\r\n- بالاخره اين بحث در تحليل نهايى به اين فرض برمىگردد كه يك حقيقتى وجود دارد به اسم ماهيت كه اين ماهيت به آن صورت كه در ذهن است همان است كه در عالم خارج است .\r\nاستاد : از نظر ماهيتى بله ، ولى با دو وجود مختلف .\r\n- كه يكى وجود ذهنى است و يكى وجود خارجى .\r\nاستاد : و هر وجودى براى خودش وضع مخصوص به خود دارد .\r\n- بسيار خوب ؛ ولى باز سؤال اساسى اين است كه اين « اين همانى » از كجا پيدا شده است ؛ يعنى انسان از كجا مىتواند بفهمد كه اين صورتى كه در ذهن دارد همان است كه در خارج است ؟\r\nاستاد : اين كه همان بحث ادلهء وجود ذهنى است . شما مجددا به وجود ذهنى بازگشت مىكنيد . همان ادلهء وجود ذهنى كه گفتيم قطعا سه دليل از آن ادله دلايل تمامى هستند براى اثبات « اين همانى » . آن سه دليل يكى همان مسألهء « قضيهء حقيقيه » بود كه حاجى تحت عنوان « للحكم ايجابا على المعدوم » ذكر كرد ، يكى هم حرف شيخ اشراق بود كه حرف او در واقع اين بود كه اساسا ما از اين جهت احتياجى به دليل و برهان نداريم ، يعنى اصلا علم بودن جز به اين نحو معنى ندارد كه ما عين ماهيت اشياء خارجى را ادراك مىكنيم .\r\nامر دائر است ميان اينكه قائل شويم به جهل مطلق يعنى « قطع رابطهء » كلى ميان ما و عالم خارج كه اصلا عالم خارجى وجود ندارد و همه چيز را هيچ در هيچ بدانيم و يا اينكه بگوييم اگر علم هست جز اين معنى ديگرى ندارد . و يكى هم نظر علامهء طباطبائى بود كه در بحث وجود ذهنى گفتيم .\r\n- پس در حقيقت ، استدلال در اينجا ديگر راه ندارد ؛ يعنى مسأله به يك امر بديهى برمىگردد .\r\nاستاد : بله ، اگر كسى اين را خوب تصور بكند به امر بديهى برمىگردد . اگر به خاطر داشته\r\n","page_name":" 383 ","page_number":383},
  {"content":"\r\n\r\n\r\n\r\n\r\n\r\n","description":"","footnote":"\r\n- باشيد [ در بحث وجود ذهنى 
  ] عرض كردم كه اگر ما همين مدعاى فلاسفه را به تعبير ديگرى بگوييم همه آن را مىپذيرند . شما يك وقت اين مدعا را به تعبير فلاسفه مىگوييد ، مسأله خيلى مشكل مىشود . يك وقت همان مدعا را با تعبير ديگر و با لفظ ديگر مىگوييد همه قبول مىكنند ؛ خود شما هم قبول مىكنيد . يك وقت شما مسأله را به اين نحو تعبير مىكنيد كه آيا وقتى من اشياء را تصور مىكنم همين اشياء در ذهن من وجود پيدا مىكنند ؟ آن وقت قبول كردن اين حرف براى ذهن خيلى مشكل مىشود ، چون وقتى مىگوييد « همين اشياء » وجود اشياء به نظر مىرسد ، لذا مىگويد اين چه حرف مهملى است ؟ ! من جز اينكه نشسته‌ام اشياء را تصور مىكنم كار ديگرى نمىكنم ، چگونه اين اشياء مىآيند در ذهن من ؟ ! اين مثل اين است كه من بگويم وقتى كه اسم اشياء را روى كاغذ مىنويسم خود اين اشياء مىآيند روى كاغذ . اشياء كه نمىآيند روى كاغذ ؛ اگر هم بگويم اشياء آمده‌اند روى كاغذ مجازا گفته‌ام . ولى يك وقت شما اين تعبير را برمىگردانيد و همين مدعا را به نحو ديگرى تعبير مىكنيد ، قبول كردن آن براى ذهن آسان مىشود . مىگوييد من الآن به هر حال يك سلسله تصورات در ذهن خودم دارم كه پيش خودم اينها را تصوراتى از عالم خارج مىدانم . الان من پيش خودم از حركت تصورى دارم و از سكون تصورى ، از جسم و ماده تصورى دارم و از كميت تصورى و از كيفيت تصورى ديگر . حالا كه به هر حال و به هر دليل اين تصورات در عالم ذهن من وجود دارند آيا آنچه من در عالم ذهن خودم تصور مىكنم همانها واقعا در خارج وجود دارند يا اصلا در عالم خارج ممكن است يك اشيائى وجود داشته باشند همه ضد آنچه كه من فكر مىكنم ؟ مثلا من تصور مىكنم حركت وجود دارد ولى آنچه كه در واقع وجود دارد سكون است نه حركت ؟ مىگوييد من الآن تصورى از ماده دارم ، آيا همينى كه من تصور مىكنم همان وجود دارد ؛ يا نه ، ممكن است يك چيز ديگرى باشد كه اصلا ماده نباشد بلكه مجرد باشد ، يا اصلا چيزى باشد كه نه ماده باشد و نه مجرد كه اصلا به ذهن من نيامده است ؟ اگر به اين تعبير بگوييد پذيرفتن مدعاى فلاسفه در باب وجود ذهنى آسان مىشود .\r\nپس ما در اينجا در ميان دو طرز تفكر قرار گرفته‌ايم : يا بگوييم مطابقت ميان ذهن و خارج برقرار است ، يعنى آنچه كه من به نام علم و آگاهى از خارج دارم واقعا علم و آگاهى است ، يعنى اگر تصورى از ماده ، از قوه ، از حركت ، از سكون ، از حرارت درم اينها در خارج هست ؛ و يا بگوييم مطابقتى ميان ذهن و خارج نيست و اين تصوراتى كه من دارم اصلا در خارج نيست ، حالا يا هيچ چيزى نيست و يا اگر هم هست يك چيزهايى است كه صد در صد ضد اينهاست و لو اينكه من مرتبا تجربه مىكنم ، مرتبا احساس مىكنم ، مرتبا مىگويم در وجود فلان شىء كه شكى نيست .\r\n« در وجود فلان شىء شكى نيست » معنايش چيست ؟ معنايش اين است كه همان كه من تصور مىكنم همان در خارج وجود دارد والّا اگر بنا بشود مسألهء وجود ذهنى نباشد در وجود همه چيز شك است ، در هيچ جا نمىشود گفت كه در وجود فلان چيز كه شكى نيست ؛ يعنى تصورات ما فقط يك حالت نفسانى مىشود - مثل درد و رنج - كه فقط\r\n","page_name":" 384 ","page_number":384},
  {"content":"\r\n\r\nبه هر حال معضلى كه در اينجا وجود دارد اين است كه ما چيزى را مىتوانيم براى خود علم بدانيم و به آن اعتماد كنيم و برايش اعتبار قائل باشيم كه ذهن ما با يك ملاكى به آن دست يافته باشد و از يك راهى و به يك نحوى به او رسيده باشد و الّا اگر به او نرسيده باشد و از خودش خلق كرده باشد هيچ ملاكى براى قبولش نيست . ذهن دستگاهى است كه تنها خاصيت او شناختن است و شناختن يعنى اينكه صورتى از واقعيتى در نزد خود داشته باشد . اگر به واقعيتى نرسيده باشد چگونه از او صورتى دارد ؟ و گفتيم كه آقاى طباطبائى برهان دارند بر اينكه اصلا براى ذهن محال است كه به واقعيتى نرسيده باشد و بتواند از آن واقعيت به نحوى صورتى داشته باشد ؛ كه اين اصل ، اصل خيلى درستى است . هيوم هم تا اينجا را بسيار بجا دريافته است كه آخر چرا من بايد به چيزى كه به آن نرسيده‌ام اعتماد كنم .\r\nمن به حواسم مىتوانم اعتماد كنم ، براى اينكه مىبينم كه آن را [ يعنى صورت حاصل از شىء خارجى را 
  ] از پيش خود اختراع نكرده‌ام ، به چيزى رسيده‌ام و بعد از رسيدن به او اين صورت پيدا شده است . مثلا دستم به اينجا خورده است و حرارت يا برودتى را احساس كرده است . پس من اين را قبول دارم و غير اين را قبول ندارم .\r\nنيمى از اين حرف ، حرف درستى است . ولى اينكه مىگويد « غير اين را قبول ندارم » آيا با اين سرمايهء كم ، علم و معرفتى به دست مىآيد ؟ حتى آنهايى كه خودت به عنوان علم و معرفت مىشناسى و قبول دارى ، آيا همانها با اين سرمايه‌ها درست شده است ؟ نه . خيلى چيزهاى ديگر هم هست كه خودت آنها را با آنچه قبول دارى مخلوط كرده‌اى و متوجه نشده‌اى در صورتى كه آنها از امور محسوس نيستند . اگر كسى اين مقدار را بگويد [ و هيچ امر غير محسوسى را نپذيرد 
  ] ديگر به هيچ چيزى ، هيچ اصلى ، هيچ عليتى ، هيچ ضرورتى نمىتواند قائل باشد .\r\nبه همين جهت است كه بعد از هيوم آمدند به نقص كار او رسيدند كه با آن سرمايهء كم ، علم و معرفت درست نمىشود . وقتى كه به نقص كار او رسيدند گفتند پس برويد بقيهء سرمايه را به دست آوريد . بقيهء سرمايه را كه خواستند به دست آورند به خطا\r\n\r\n\r\n\r\n\r\n","description":"","footnote":"\r\nارزش نفسانى براى ما خواهد داشت كه من مىتوانم بگويم در من چنين چيزى وجود دارد ، در من درد وجود دارد ؛ آيا درد در بيرون هم وجود دارد ؟ نه . به هر حال اين بحثى است مربوط به مسألهء وجود ذهنى كه ما قبلا دربارهء آن بحث كرده‌ايم .\r\n","page_name":" 385 ","page_number":385},
  {"content":"\r\n\r\nرفتند و پنداشتند كه آنها سرمايه‌هاى مستقلى است كه ذهن به طور پيش ساخته از خودش دارد - مثل پلهايى كه قبلا به طور پيش ساخته مىسازند و بعد مىآيند در يك جايى نصب مىكنند - و بدون هيچگونه تماسى به هيچ شكلى با واقعيت خارجى ، قبلا خود به خود اينها را ساخته است ، آنگاه اين پيش ساخته‌هاى خودش را كه هيچ ارتباطى هم با عالم عين و خارج ندارد با فراورده‌هاى حواس ضميمه مىكند و از ضميمه شدن ايندو معرفت به وجود مىآيد . اين ، نظريه‌اى بود كه كانت ارائه داد ولى نتوانست مشكل را حل كند به چند دليل كه ديگر آنها را تكرار نمىكنيم .\r\n\r\nحل مسألهء شناخت بنابر نظر فلاسفهء اسلامى\r\nگفتيم كه فرضيه‌اى كه ما در اينجا داريم مشكل فلسفهء جديد را حل مىكند ، و آن اين است كه اين حرف درست است كه ما دو سنخ معلومات داريم : يك سلسله معلوماتى كه مستقيما از راه حواس ظاهرى و باطنى وارد ذهن ما شده است كه اينها را مىگوييم « معقولات اوليه » ، و يك سلسله معقولات و مفهومات ديگرى كه از اين راه وارد نشده است ؛ اما اينهايى كه از اين راه وارد نشده است پيش ساختهء ذهن نيست . ذهن اساسا پيش ساخته ندارد ، بلكه همين معقولات اوليه بعد از آنكه از خارج وارد ذهن شدند وجود ذهنى آنها وضع ديگرى به خود مىگيرد ؛ چون گفتم كه وجود ذهنى بودن عين حكايتگر بودن از خارج است . اين وجود ذهنى در همان حالى كه حكايتگر از خارج است در ظرف ذهن اين وضعيت را پيدا مىكند . اين وضعيت وضعيتى است كه براى شيئى پيدا شده است كه در خارج وجود دارد ، منتها وضعيت اوست در ذهن . اين در ظرف ذهن به شكلى است كه حكايتگر از خارج است ولى آن چيزى كه حكايتگر است خود همان ماهيت است ، اين فقط نحوهء حكايت او را تغيير مىدهد ، حكايت از او را عموميت مىدهد .\r\nمثلا وقتى شما مىگوييد « كلّ انسان » نيامده‌ايد از دو چيز حكايت كنيد ، يكى از « انسان » و يكى از « كل » كه بگوييد « انسان » بر چيزى در خارج دلالت مىكند و « كل » يا « هر » هم بر چيز ديگرى دلالت مىكند كه آن هم در خارج هست . مثلا اگر بگوييد « مال الانسان » از دو چيز در خارج حكايت كرده‌ايد ، يكى از « انسان » و يكى\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nهم از چيز ديگرى در خارج به نام « مال » ؛ ولى اگر بگوييد « كلّ انسان » اصلا از دو چيز حكايت نكرده‌ايد كه بعد بگوييد يكى از آنها كه « انسان » باشد در خارج وجود دارد و يكى ديگر كه « كل » باشد در خارج وجود ندارد ؛ مىگوييم « كل » يعنى توسعهء حكايت انسان از خارج . اين كليت چيزى نيست جز توسعه دادن حكايت انسان از خارج . اگر اين كليت يك امرى بود كه ضميمه شده بود به انسان و وقتى كه مىگفتيد « كلّ انسان » مىخواستيد از انسان و شىء ديگرى حكايت بكنيد آن وقت كارتان به اشكال بر مىخورد كه ما « انسان » را در خارج داريم ولى آن چيز ديگرش را كه شما با لفظ « هر » بيان مىكنيد نداريم ؛ ما در خارج چيزى به نام « هر » يا « كليت » نداريم ؛ يعنى كليت يك امرى نيست كه ضميمه شده باشد به انسان . مىگوييم راست است ، ما در خارج « هر » نداريم ولى كار اين « هر » يا « كلّ » اين است كه حكايت انسان از خارج را توسعه داده است ، كار ديگرى نكرده است ؛ يعنى تا وقتى كه در ظرف حس من وجود داشت نمىتوانست بر بيش از يك فرد دلالت كند و بيش از يك فرد را شامل شود ولى همين كه رفت در آن موطن ذهن و آن حالت كليت را يافت دايرهء شمولش وسيع مىشود . پس اين كليت جز اينكه مشمول همين و حكايتگرى همين را توسعه داده است كار ديگرى نكرده است . از اين جهت است كه معقولات ثانيه - كه فعلا معقولات ثانيهء منطقى مورد نظر ماست - در عين اينكه مستقيما از خارج گرفته نشده‌اند و در عين اينكه ذهنى هستند مىتوانند در معرفت ما دخيل باشند .\r\nبه هر حال اين بحثى بود درباره مشكل شناخت كه تا حكايت از خارج نباشد معرفت نيست . يك چيزى كه من پيش خودم ساخته‌ام نمىتواند علم و معرفت باشد . علم و معرفت و آگاهى يعنى علم من به اشياء خارج ، معرفت من به اشياء خارج ، آگاهى من از اشياء خارج . از چيزهايى كه همه‌اش مربوط به ذهن است و رابطه‌اى با خارج ندارد كه علم و معرفت درست نمىشود . اين بحث بحث خيلى خوبى است كه يك معضل بزرگى را از جلو پاى فلسفه برمىدارد و شايد در بحثهاى آينده مجددا به آن اشاره كنيم ، چون براى اولين بار كه يك بحث مطرح مىشود و ذهن با آن آشنا مىشود بايد يك مدتى در ذهن بماند تا به اصطلاح پخته شود ، آن وقت براى بار ديگر كه تكرار مىشود بهتر درك مىشود .\r\nاكنون به بحث خود باز مىگرديم و سخن خود را درباره معقولات ثانيهء فلسفى ادامه مىدهيم .\r\n\r\n","description":"","footnote":"","page_name":" 387 ","page_number":387},
  {"content":"\r\n\r\n\r\nمعقولات ثانيهء فلسفى\r\nحكماى ما به دو نوع معقولات ثانيه قائل هستند : معقولات ثانيهء منطقى و معقولات ثانيهء فلسفى . البته معقولات ثانيهء فلسفى را اصطلاحا اعم از معقولات ثانيهء منطقى مىدانند به اين معنا كه مىگويند اگر منطقيين بگويند « معقولات ثانيه » منظورشان محدود است به يك معانى خاص كه همان معقولات ثانيهء منطقى است ، و اگر فلاسفه بگويند « معقولات ثانيه » آنها يك تعريف اعم دارند كه هم شامل معقولات ثانيهء منطقى مىشود و هم شامل معقولات ثانيهء غير منطقى . البته تا اين حد فقط يك اصطلاح است كه ما بگوييم اصطلاح فلاسفه اعم است از اصطلاح منطقيين . ما مىتوانيم اصلا يك اصطلاح اخصى براى فلاسفه قائل بشويم - و همين جور هم هست - كه معقولات ثانيهء منطقى را يك طرف بگذاريم و معقولات ثانيهء فلسفى را طرف ديگر . اينكه ما اين دو نوع معقولات ثانيه را در مقابل هم قرار بدهيم و يا يك تعريف اعم بكنيم كه شامل هر دو بشود اين ديگر فقط به اصطلاح مربوط مىشود و در واقعيت مسأله تغييرى نمىدهد . به هر حال ما واقعيت را مىگوييم و اصطلاح مسألهء مهمى نيست .\r\nمعقولات ثانيهء منطقى به گونه‌اى بود كه ما به هيچ نحو نمىتوانستيم بگوييم در خارج مصداقى دارند ، مثل همان كليت و جزئيت و موضوعيت و محموليت و معرّفيت . ولى ما يك سلسله معانى ديگر داريم كه اينها در عين اينكه از سنخ معقولات اوليه نيستند ولى در خارج صدق مىكنند . « صدق مىكنند » يعنى به نحوى در ظرف خارج وجود دارند . كليت كه از معانى منطقى بود اصلا در خارج وجود نداشت . هيچ شيئى در خارج متصف به كليت نمىشود . ولى اين معانى به نحوى هستند كه اشياء در خارج متصف به اينها هستند ، مثل ضرورت و امكان و حتى امتناع . وقتى مىگوييم « اگر علت تامّه پيدا شود وجود معلول ضرورى است » يعنى چه ؟ وجود معلول در ظرف ذهن ضرورى است ، يا ضرورى است در ظرف خارج ؟\r\nمسلّما مقصود ما اين است كه در ظرف خارج ضرورى است .\r\nعليت نيز از همين قبيل است . وقتى كه مىگوييم « الف علت است از براى ب » و الف را متصف به صفت عليت مىكنيم ، آيا اين عليت در ذهن است يا در خارج ؟\r\nواضح است كه عليت در خارج است ؛ مىخواهيم بگوييم الف در خارج علت است\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nاز براى ب ؛ حرارت در خارج علت است از براى انبساط .\r\nمسائل ديگرى هم كه در فلسفهء اولى ذكر مىشود از همين قبيل است ، مثل قوه و فعل . اگر مىگوييم شىء بالقوه است يا بالفعل است يعنى در خارج بالقوه است و در خارج بالفعل است . وحدت و كثرت نيز از همين قبيل است .\r\nپس اين دسته از معقولات اين تفاوت را با آنها دارند كه اينها در ظرف خارجند ولى در عين اينكه در ظرف خارجند از سنخ ماهيات هم نيستند ؛ يعنى ذهن مستقيما از راه حواس به اينها نائل نمىشود ، چون اينها صورت يك نوع خاص نيستند ؛ يعنى وقتى ذهن خودمان را خوب بررسى مىكنيم مىبينيم كه مثلا ميان عليت يا وحدت از يك طرف با انسان و سفيدى از طرف ديگر متفاوت است . انسان به عنوان يك پديده‌اى در مقابل ساير پديده‌هاست منتها به آن مىگوييم « جوهر » ؛ سفيدى به عنوان يك پديده‌اى است در مقابل پديده‌هاى ديگر ، منتها به آن مىگوييم « عرض » ؛ به عبارت ديگر انسان به عنوان جزئى از اجزاء عالم و سفيدى به عنوان جزئى ديگر از اجزاء ، صورتى در ذهن ما دارند ولى عليت به عنوان يك پديده در خارج نيست و يك جزئى از اجزاء عالم نيست كه ما بگوييم در عالم انسان وجود دارد ، درخت وجود دارد ، سنگ وجود دارد ، عليت هم چيزى است كه كنار اينها وجود دارد ؛ نه ، عليت يك امرى در كنار اشياء نيست ، يك جزئى از اجزاء عالم نيست ، ولى هر چيزى در عالم يا متصف مىشود به عليت يا متصف مىشود به معلوليت . عليت به عنوان يك صفت در همهء اشياء وجود دارد ولى خودش به عنوان يك شىء در مقابل اشياء وجود ندارد . اشياء در خارج يا علتند يا معلول ، يا واحدند يا كثير ، اما خود عليت و خود معلوليت ، خود وحدت و خود كثرت در عالم خارج مانند يك جزء از اجزاء عالم وجود ندارند و به همين دليل هم از راه حواس قابل ادراك نيستند ؛ چون حواس انسان سر و كارش با اجزاء عالم است ، يعنى با همان چيزهايى كه ما به آنها مىگوييم « ماهيات » . حواس انسان با اين فلز سر و كار دارد ، با اين ديوار سر و كار دارد . اين فلز يك شيئى است غير از اين فرش و غير از اين ديوار . حس من اين فلز را مىبيند ، تصورى از اين فلز دارد ؛ ديوار را حس مىكند ، تصورى از اين ديوار دارد . لامسهء من ، حس درونى من ، همهء اينها ماهيات را تصور مىكنند . ولى معانىاى همچون عليت و معلوليت و وحدت و كثرت از سنخ ماهيات نيستند كه با حواس ظاهرى يا باطنى قابل درك باشند .\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nپس اينها چه معانىاى هستند كه نه از قبيل معقولات اوليه‌اند كه از راه حواس وارد ذهن بشوند و خودشان مانند جزئى از اجزاء عالم وجود داشته باشند و نه مانند معقولات ثانيهء منطقى هستند كه يكسره سر و كارشان با ذهن باشد كه بگوييم اشياء در خارج متصف به اينها نمىشوند ، اشياء فقط در ذهن متصف به اين مفاهيم مىشوند ؟ اينها معانىاى هستند كه اشياء در خارج متصف به اينها مىشوند و يا به تعبير ديگر مىتوانيم بگوييم كه اينها به صورت يك سلسله صفات براى اشياء در خارج وجود دارند بدون اينكه خود آنها شيئى در مقابل اشياء شمرده شوند ، مثل خود « شيئيت » .\r\nآيا اساسا خود « شيئيت » يا « چيز بودن » ، يك چيزى از چيزهاست ؟ مثلا ما اين كتاب را مىگوييم چيزى از چيزهاست ، ميكروفن را مىگوييم چيزى از چيزهاست ، ولى آيا خود شيئيت هم يك چيزى از چيزهاست ؟ مثلا اين كتاب كه چيز شده است آيا به معناى اين است كه كتاب چيزى است و شيئيت چيز ديگرى است ، آن وقت شيئيت آمده است در كنار كتاب قرار گرفته است ؟ نه . شيئيت يا چيز بودن يك معنىاى است كه به عنوان يك صفت براى اين كتاب در نظر گرفته مىشود بدون آنكه وجودى در برابر اين كتاب داشته باشد . حتى وجودى مثل وجود عرض نسبت به موضوع هم ندارد .\r\nامكان اشياء هم از اين قبيل است ، وجود اشياء هم از اين قبيل است .\r\nپس اينها هم يك سلسله معانى ديگر است غير از معقولات اوليه و غير از معقولات ثانيهء منطقى . اينها همان معانىاى است كه اساسا فلسفه را اين معانى به وجود آورده است ، چون اينها معانى عامّه است . به همين جهت است كه حكما مىگويند كه فلسفه جز با معانى عامّه درست نمىشود . اين معانى عامّه ، معانىاى است كه بر همهء اشياء صادق است و به تعبير ديگر از احكام موجود بما هو موجود است . ما جز با اينها نمىتوانيم فلسفه داشته باشيم ؛ يعنى ما مىتوانيم با معقولات اوليه علم داشته باشيم ؛ حتى آن علم را هم مىتوانيم به چند مقوله توسعه بدهيم ولى با معقولات اوليه نمىتوانيم فلسفه داشته باشيم ، يعنى معانى و احكامى داشته باشيم كه مطمئن باشيم بر همهء اشياء صادق است .\r\n\r\n","description":"","footnote":"","page_name":" 390 ","page_number":390},
  {"content":"\r\n\r\n\r\nآيا از علم مىشود فلسفه ساخت ؟\r\nامروزه مىگويند ما از علم فلسفه مىسازيم . اينهايى كه مىگويند ما از علم فلسفه مىسازيم چگونه فلسفه مىسازند ؟ علم سر و كارش با معقولات اوليه است .\r\nحداكثر كارى كه مىشود كرد اين است كه چند مسألهء علمى را كه هر كدام به دسته‌اى از معقولات اوليه مربوط است در كنار يكديگر قرار دهيم و يك جامع مشترك براى اينها پيدا كنيم . مثلا شما اصل جهش را در نظر بگيريد ، يعنى اينكه كميت شىء وقتى برود بالا در يك جايى منجر به اختلاف كيفى مىشود . اينها همه از معقولات اوليه است . اگر اين اصل را ما در فيزيك مثلا در مورد آب ببينيم ، اين يك علم است ، چون تعلق دارد به معقول اوّلى . اگر همين اصل در شيمى هم صدق كند ، در زيست شناسى هم صدق كند آن وقت مىفهميم كه اين اختصاص به موضوعات فيزيكى ندارد ، اختصاص به زيست شناسى هم ندارد . اگر به اين اختصاص مىداشت در اينجا بود و آنجا نبود و اگر به آن اختصاص داشت در آنجا بود و اينجا نبود . ناچار ما مىتوانيم به يك جامع مشترك قائل بشويم . تا اين حد ما مىتوانيم قضايا را تعميم بدهيم ، ولى حد اكثر كارى كه مىشود كرد اين است كه از دو نوع ، سه نوع ، پنج نوع به يك جنس بالاتر مىرسيم كه باز معقول اوّلى است . اگر از دو جنس و سه جنس و . . . هم بالاتر برويم باز به جنس بالاتر مىرسيم كه باز معقول اولى است و معقولات اولى طبيعتشان اقتضا ندارد كه بتوانند حكم تمام موجودات را صادر كنند ، بالاخره محدود در يك حد مىمانند . ولى اگر ما از طريق معقولات ثانيهء فلسفى جلو بياييم يك مرتبه حكم ما براى تمام اشياء على السويّه صدق مىكند . از اين جهت است كه فلسفه مىتواند با معقولات ثانيهء خودش نياز فلسفى ما را در مقابل نيازهاى علمى برآورد و وظيفه‌اى را كه بر عهده دارد انجام دهد ولى علوم بالاخره در نيمهء راه باقى مىمانند ، مگر اينكه وقتى به يك جا رسيديم بياييم از روى گزاف حرف بزنيم ، مثل همين مسألهء « جهش » كه وقتى آن را در يك مورد ، دو مورد ، سه مورد ديديم بعد يك دفعه بگوييم اين اصل جهش و تبديل كميت به كيفيت را ما بايد به عنوان يك اصل كلى براى تمام عالم هستى بپذيريم . اين ، حرفى است كه بىمبنا گفته‌ايم . حرف بىمبنا را خيلى راحت مىتوان گفت . مثل مسألهء تكامل است كه بىمبنا مىگويند .\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nتكامل را يك وقت كسى مىگويد ولى روى مبانى فلسفى مىگويد ، مثل هگل .\r\nممكن است مبنايش درست نباشد ولى هگل مىتواند بر مبناى خودش قائل به تكامل در كل جهان بشود ، براى اينكه هگل بر اساس انتزاعات ذهنى كه دارد مىتواند بگويد هر چيزى نفى خودش را در بر دارد و آن نفى ، نفى خودش را در بر دارد و آن « نفى در نفى » بالضروره به تكامل منتهى مىشود . او كه نيامده است به يك اصل فيزيكى و يا به يك اصل زيست شناسى استناد كرده باشد . اصلا او مىگويد كه منطقا چنين است ، محال است غير از اين باشد . ذهن و خارج هم كه يك چيز هستند ، پس اگر هم در خارج تجربيات حكايت از اصل تكامل نمىكنند ما بايد بگوييم اينجور هست ، ما نمىفهميم ، بشر نفهميده است ، تجربه‌ها ناقص است .\r\nاما آن كسى كه مبناى هگل را نپذيرفته است و از آنجايى كه هگل شروع كرده است شروع نكرده است بلكه از معقولات اوليه شروع كرده است و مىگويد فلسفهء ما فلسفهء علمى است ولى مثل هگل مىخواهد تكامل را تعميم بدهد ، گزاف كارى كرده است . از اين جهت است كه ما هميشه مىگوييم عليرغم ادّعاى آنها كه مىگويند ما هستهء فلسفهء هگل را گرفته‌ايم و پوسته‌اش را رها كرده‌ايم قضيه درست برعكس است ، پوستهء پوسته را گرفته‌اند نه اينكه هسته را گرفته باشند ؛ يعنى يك چيزى را گرفته‌اند كه اگر فلسفهء هگل درست باشد آن حرف درست است ، اما اگر فلسفهء هگل درست نباشد ديگر نمىشود آن حرف را ثابت كرد .\r\n\r\nبازگشت به اصل بحث\r\nبه هر حال معانىاى از قبيل عليت و معلوليت ، وحدت و كثرت ، وجود و شيئيت ، وجوب و امكان و امتناع را كه نه از سنخ معقولات اوليه و نه از سنخ معقولات ثانيهء منطقى هستند ، معقولات ثانيهء فلسفى مىگوييم . در اينكه ذهن بشر يك سلسله معانى و معقولات اينچنينى دارد شكى نيست ، كه گفتيم از جمله چيزهايى كه بايد به آن توجه داشته باشيم اين است كه در فلسفهء كانت و فلسفهء هگل معقولات ثانيهء منطقى و فلسفى همه از يك رديف شمرده شده‌اند . از دوازده مقولهء كانت بعضى از آنها معقولات ثانيهء فلسفى است و بعضى از آنها معقولات ثانيهء منطقى است . در [ مقولات 
  ] هگل هم همين وضع جارى است .\r\n\r\n","description":"","footnote":"","page_name":" 392 ","page_number":392},
  {"content":"\r\n\r\n\r\nتعبير حكما در مورد معقولات اوليه و ثانويه\r\nاكنون ما مىخواهيم ببينيم تعبير خود حكما از اين دو نوع معقول ثانى چيست و چه فرقى ميان آنها قائلند . اينها در اينجا يك تعبير نسبتا نارسايى كرده‌اند كه ما بايد همين تعبير را به بيان خودشان درست توضيح بدهيم و بعد هم اگر خودمان بيان ديگرى داشته باشيم عرض مىكنيم . حالا ما فعلا تعبير آنها را بيان مىكنيم و تفصيلش را به بعد موكول مىكنيم . تعبير آنها اين است كه فرض كرده‌اند موضوعى هست و محمولى ؛ از ناحيهء محمول تعبير به « عروض » مىكنند ، مىگويند محمول عارض بر موضوع مىشود و از ناحيهء موضوع تعبير به « اتصاف » مىكنند ، مىگويند موضوع متصف به محمول مىشود ؛ مىخواهند ميان عروض محمول بر موضوع و اتصاف موضوع به محمول نوعى تفكيك كرده باشند ، به اين معنى كه اينها را دو چيز حساب كرده‌اند ؛ بعد مىگويند اگر محمولى بر موضوعى صدق كند اين از سه حال بيرون نيست :\r\n1 . يك وقت است كه عروض محمول بر موضوع و اتصاف موضوع به محمول هر دو خارجى است . اگر چنين باشد نه معقول ثانى منطقى است نه معقول ثانى فلسفى .\r\nاينكه حاجى گفته است اينها معقولات اوليه هستند حرفش درست است ولى نه اينكه معقولات اوليه منحصر به اينها باشد . البته اگر اين تعبير را نمىكرد بهتر بود .\r\nمثالش اين است كه مثلا ما مىگوييم : « زيد قائم » يعنى زيد ايستاده است . « ايستادن » عارض زيد شده است ؛ عارض وجود خارجى زيد يا عارض وجود ذهنى ؟ عارض وجود خارجى .\r\n2 . يك وقت هست كه عروض محمول بر موضوع و اتصاف موضوع به محمول هر دو در ذهن است . اگر چنين باشد معقول ثانى منطقى است ، مانند كليت كه عارض انسان مىشود در ذهن .\r\n3 . يك وقت است كه عروض محمول بر موضوع در ذهن است و اتصاف موضوع به محمول در خارج . اگر چنين باشد معقول ثانى فلسفى است ، مانند اينكه مىگوييم :\r\n« انسان ممكن است » .\r\nاين بود خلاصهء بيان متأخرين از حكما در باب معقولات ثانيهء منطقى و فلسفى ، كه تفصيل آن را به درس بعد موكول مىكنيم .\r\n\r\n","description":"","footnote":"","page_name":" 393 ","page_number":393},
  {"content":"\r\n\r\n\r\n3 . معقولات ثانيه\r\nسخن دربارهء معقولات اولى و معقولات ثانيه بود . به نظر مىرسد كه همان مقدارى كه در اين باره بحث شد براى شناختن معقولات اوليه و معقولات ثانويه - اعم از معقولات ثانويهء منطقى و معقولات ثانويهء فلسفى - كافى باشد . اما حاجى در اينجا معقولات اولى و معقولات ثانيه را به نحو خاصى تعريف كرده است . اكنون ما بايد ببينيم اين تعريفى كه حاجى كرده است چگونه تعريفى است و چه اصل و ريشه‌اى دارد و تا چقدر مىتواند درست باشد .\r\n\r\nبيان حاجى در مورد معقولات ثانيه\r\nحاجى مطلب را به اين شكل بيان كرده است كه مىگويد عارض بر سه قسم است « 1 » :\r\n\r\n\r\n\r\n\r\n","description":"","footnote":"\r\n( 1 ) البته به حسب احتمال عقلى چهار قسم را مىتوان فرض كرد كه سه قسم آن همان است كه در متن ذكر شده است و قسم چهارم كه فقط فرض و غير معقول است عكس قسم سوم است يعنى عارضى باشد كه ظرف عروضش بر معروض خارج باشد و ظرف اتصاف معروض به آن عارض ذهن باشد .\r\n","page_name":" 394 ","page_number":394},
  {"content":"\r\n\r\n1 . عارضى كه ظرف عروض آن عارض بر معروض خودش و ظرف اتصاف آن معروض به عارض هر دو خارج است . مىگويد اين گونه عارضها معقولات اوليه هستند ، مثل اينكه بگوييم « زيد قائم » كه « قيام » عارض بر زيد است . عروض قيام بر زيد در ظرف خارج است و زيد هم در ظرف خارج متصف به قيام است ؛ يعنى اگر از ما بپرسند اين قيام كه عارض شده است بر زيد ، در كجا عارض شده است ؟ مىگوييم در خارج ، و اگر از ما بپرسند زيد در چه ظرفى متصف به قيام است ؟ مىگوييم در خارج .\r\n2 . عارضى كه ظرف عروضش بر معروض و ظرف اتصاف معروض به آن عارض هر دو ذهن است ، مثل كليت كه عارض انسان است . كليت در ظرف ذهن عارض انسان مىشود . كليت يك امر عينى نيست . انسان يك امر عينى است نه كليت . كليت انسان امرى است ذهنى و اين كليت هم در ظرف ذهن عارض انسان مىشود . پس معروض كليت ، انسان ذهنى است نه انسان خارجى ، و انسان هم در ظرف ذهن متصف به كليت است ؛ انسان در ظرف خارج اصلا متصف به كليت نيست .\r\n3 . عارضى كه ظرف عروض آن عارض بر معروض ذهن باشد و ظرف اتصاف معروض به عارض خارج باشد . ما اشيائى داريم كه اينها در ذهن بر معروض خود عروض پيدا مىكنند ، در خارج عروضى نيست ولى معروض در ظرف خارج متصف به اينها مىشود . در خارج عروضى نيست ، زيرا عارض وجودى در خارج غير از وجود معروض خودش ندارد . اگر عارض در ظرف خارج يك وجودى مىداشت و يك امر عينى خارجى مىبود و وجود او به نحوى غير از وجود معروض مىبود و در ظرف خارج مثل هر عارض ديگرى بر معروض خودش حلول مىكرد همان حرف را مىزديم كه در قسم اول گفتيم ، ولى اينجور نيست ، هيچ وجودى در ظرف خارج ندارد . با اينكه وجودى در ظرف خارج ندارد معذلك معروض در ظرف خارج متصف به اين عارض است و اين يك مسألهء معمّاوشى است كه شىء در خارج متصف به امرى باشد كه آن امر در خارج وجود ندارد ، موصوف در خارج متصف به صفتى باشد كه آن صفت در خارج وجود ندارد . ذهن انسان در ابتدا نمىتواند چنين مطلبى را قبول كند كه الف متصف به باشد در حالى كه ب كه صفت الف است در خارج وجود نداشته باشد ، ولى مىگويند كه چنين چيزى هست .\r\nاين ، تعبيرى بود كه حاجى از مطلب كرده است . بعد هم آمده است اين را با يك\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nامر ديگرى كه يك اصل منطقى است تطبيق كرده است .\r\n\r\nبيان حاجى در تطبيق هر يك از معقولات با قسمى از اقسام سه گانهء قضايا\r\nدر منطق گفته‌اند كه قضايا از يك نظر تقسيم مىشوند به سه قسم : قضاياى خارجيه ، قضاياى ذهنيه ، قضاياى حقيقيه . قضيه خارجيه را مىگويند قضيه‌اى است كه حكم شده باشد به ثبوت محمول از براى موضوع در خارج ، براى افرادى كه در خارج تحقق دارند . قضيه ذهنيه قضيه‌اى است كه حكم مىشوند به ثبوت محمول از براى موضوع در ذهن ، براى موضوعى كه در ذهن وجود دارد ، مثل « الانسان نوع » يا « الانسان كلى » . قضيه حقيقيه قضيه‌اى است كه حكم مىرود روى موضوع ولى موضوع محدود نيست به آن افرادى كه در خارج موجود باشند ، بلكه شامل افراد مفروض الوجود هم مىشود ، يعنى حتى افراد مفروض الوجود هم داراى چنين حكمى هستند .\r\nبعد حاجى چنين فرموده است كه قضايايى كه براى معقولات اوّلى ( يعنى قسم اول كه گفتيم ظرف عروض و ظرف اتصاف هر دو خارج است ) تشكيل مىشود از نوع قضاياى خارجيه است و قضايايى كه براى قسم دوم ( كه ظرف عروض و اتصاف هر دو ذهن است ) تشكيل مىشود از نوع قضاياى ذهنيه است و قضايايى كه براى قسم سوم ( كه ظرف عروض ذهن است و ظرف اتصاف خارج ) تشكيل مىشود از نوع قضاياى حقيقيه است .\r\nپس ما سه جور قضيه داريم و سه جور عارض .\r\n1 . عارض نوع اول كه قضيه‌اش هم قضيهء خارجيه است ، اينها را ما مىگوييم « معقول اوّلى » .\r\n2 . عارض نوع دوم كه قضيه‌اش هم قضيهء ذهنيه است ، اينها را ما مىگوييم « معقول ثانى منطقى » .\r\n3 . عارض نوع سوم كه قضيه‌اش هم قضيهء حقيقيه است ، اينها را ما مىگوييم « معقول ثانى فلسفى » .\r\nاين ، بيانى است كه حاجى در اينجا كرده است . به اين ترتيبى كه ايشان گفته‌اند هيچ ديده نشده است كس ديگرى گفته باشد . در كلمات امثال ملاصدرا كه قطعا\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nنيست . قبل از ملاصدرا هم كه راجع به معقولات ثانيه بحث چندانى نمىكرده‌اند .\r\nالبته نمىخواهيم بگوييم از ملا صدرا شروع شده است بلكه مقصود اين است كه در زمان شيخ اصلا ما بحثى درباره معقولات ثانيه نداريم . در كلمات شيخ يكى دو سه جا كه به معقولات ثانيه اشاره شده است مقصود همان معقولات ثانيهء منطقى است ( مانند اينكه در باب موضوع منطق مىگويند موضوع منطق معقولات ثانيه است ) ، ولى در كلمات شيخ راجع به معقولات اولى و معقولات ثانوى و اينكه فرق بين ايندو چيست و اينكه ما دو نوع معقولات ثانوى داريم : معقولات ثانوى منطقى و معقولات ثانوى فلسفى ، بحثى نشده است « 1 » . ولى به هر حال آنچه كه مسلّم است اين است كه نه شيخ و نه ديگران در مقام بيان تعريف برنيامده‌اند . شيخ هم كه معقولات ثانيهء منطقى را گفته است در مقام بيان تعريف برنيامده است كه مثلا فرق بين معقولات اولى و اين معقولات ثانيه چيست ، تا چه رسد به اينكه آن فرق را به اين شكل بيان كرده باشد كه ظرف عروض و ظرف اتصاف ، يا هر دو خارج است يا هر دو ذهن است و يا يكى خارج است و يكى ذهن . اينها قطعا مطرح نبوده است . احتمال قوى مىرود كه آنچه حاجى در اينجا گفته است از شوارق گرفته باشد ، يعنى اين نوع تنظيم از شوارق باشد « 2 » . به هر حال اين بيان و اين تعبير از هر كس باشد به اين شكل درست نيست .\r\n\r\n\r\n\r\n\r\n","description":"","footnote":"\r\n( 1 ) . - خود اصطلاح « معقول ثانى » بوده است ؟\r\nاستاد : بله ، ولى به همان معناى معقول ثانى منطقى . من قبل از شيخ اين اصطلاح را نديده‌ام و به طور جزم هم نمىگويم نبوده است ، شايد هم اين مطلب از خود شيخ شروع شده باشد . اصطلاح « معقول ثانى » براى معقولات ثانيهء منطقى قطعا در زمان شيخ بوده است و شيخ هم آن را فقط بر همان مفاهيم و معانى منطقى اطلاق كرده است . بعد از آن هم اينطور كه از حرفها معلوم است تا زمان خواجه هم اگر احيانا معقولات ثانيه گفته مىشده است مقصود همان معقولات ثانيهء منطقى بوده است . كم كم از زمان خواجه به اين طرف اين حرف كه ما دو نوع معقولات ثانيه داريم ( معقولات ثانيهء منطقى و معقولات ثانيهء فلسفى ) پيدا شده است . خواجه دربارهء مفاهيم فلسفى از قبيل ضرورت و امكان و امتناع در يك جا تعبير كرده است كه اينها از معقولات ثانيه است ، آن وقت مورد اعتراض بعضى قرار گرفته است كه اينها از معقولات ثانيه نيست ، معقولات ثانيه مسائلى است كه در منطق به كار برده مىشود . بعد آمده‌اند گفته‌اند نه ، ما دو نوع معقولات ثانيه داريم ؛ يعنى خود خواجه هم نگفته است كه ما دو نوع معقولات ثانيه داريم ، بلكه خواجه حرفى زده است كه بعد ، از آنجا اين مسأله مطرح شده است كه ما دو نوع معقولات ثانيه داريم .\r\n( 2 ) . [ رجوع شود به شوارق الالهام ، جلد اول ، صفحهء 71 و 72 ( در ذيل مسألهء پانزدهم ) . در آنجا مىگويد : « و اقول\r\n","page_name":" 397 ","page_number":397},
  {"content":"\r\n\r\nبيانى كه حاجى در اينجا كرده است بيان تمامى نيست ، بيان ناتمامى است . بله ، فرق ميان عروض و اتصاف تا اين مقدار كه عروض يك چيز است و اتصاف چيز ديگرى است ، در كلمات ملا صدرا هم آمده است ، اما به اين تعبير كه ما سه گونه عارض داريم كه يكى از آنها با معقولات اولى و يكى با معقولات ثانيهء منطقى و ديگرى با معقولات ثانيهء فلسفى تطبيق مىكند در كلمات صدرا نيز قطعا نيامده است .\r\n\r\nدو ايراد وارد بر بيان حاجى\r\n1 . در اينجا اولا يك ايراد خيلى واضح بر حاجى وارد است و آن اين است كه آمده است مقسم را از اول « عارض » قرار داده است ، بنابراين ، اين معقولات اختصاص پيدا مىكند به معانى و مفاهيمى كه عارض يك امر ديگر هستند ، يعنى مثلا به اعراض خارجى تعلق مىگيرد ، چون اعراض خارجى هستند كه عارض‌اند ؛ و يا اگر در مورد جواهر هم به كار برده شود ، در جايى به كار برده مىشود كه جزئى از جوهر را مثلا مىگوييم عارض جزئى از جوهر مىشود ، كه خودشان مىگويند جنس عارض فصل مىشود و فصل عارض جنس مىشود در ظرف ذهن .\r\nبه هر حال حاجى مقسم را عارض قرار داده است و حال آنكه ما يك اشيائى داريم كه اينها اصلا به هيچ معنا عارض نيستند . « انسان » عارض چيزى نيست .\r\nهيچكدام از ماهيات نوعيه عارض چيزى نيستند . اينها داخل كدام دسته‌اند ؟ در معقولات اولى يا معقولات ثانوى منطقى يا معقولات ثانوى فلسفى ؟ به اين ترتيبى كه شما مىگوييد اينها داخل هيچكدام نيستند و حال آنكه به طور قطع جزء معقولات اولى هستند . تمام ماهيات داخل در معقولات اولى هستند ؛ اختصاص ندارد به ماهيتى كه به نوعى عارض ماهيت ديگر شده باشد كه چون عارض شده است از آن جهت كه عارض است يا معقول اولى است يا معقول ثانوى منطقى يا\r\n\r\n\r\n\r\n\r\n","description":"","footnote":"\r\nالتحقيق فى هذا المقام ان يقال العوارض على ثلثة اقسام عارض يكون الخارج ظرفا لوجوده كالسواد ، و عارض لا يكون الخارج ظرفا لوجوده و لكن يكون ظرفا لنفسه كالوجود ، و عارض لا يكون الخارج ظرفا لوجوده و لا لنفسه كالكلية ، و الاول يكون الخارج ظرفا للاتصاف به لا محالة و يكون له ما يحاذى به فى الخارج و الثانى يكون الخارج ظرفا للاتصاف به ايضا لكن . . . » . 
  ]\r\n","page_name":" 398 ","page_number":398},
  {"content":"\r\n\r\nمعقول ثانوى فلسفى . اين ، ايراد اول كه اين ايراد فقط بر حاجى وارد است و بر هر كسى كه مقسم را عارض قرار داده است . اين ايراد به مثل ملاصدرا وارد نيست . در مورد شيخ هم كه گفتيم اصلا قضيه را به اين صورت طرح نكرده است .\r\n2 . ايراد دوم اين است كه اين اتصاف و عروض كه ميان اينها تفكيك كرده‌ايد آيا اينها اصلا دو امر تفكيك شدنى هستند ؟ يعنى اگر ما موضوعى داشته باشيم و محمولى ، مثل « زيد قائم » ، در اينجا ميان زيد و قيام يك رابطه‌اى هست ، اين رابطه را به يك طرف كه نسبت بدهيم ( به زيد ) اسمش « اتصاف » است و همين رابطهء اتحادى را كه به طرف ديگر ( يعنى قيام ) نسبت بدهيم اسمش « عروض » است . دو چيز نيست كه ما هم اتصاف زيد به قيام داشته باشيم در خارج ، و هم عروض قيام براى زيد كه اين هم در خارج است . اينها دو چيز نيست تا ما بياييم تفكيك بكنيم و بگوييم در اينجا اتصاف در خارج است و عروض در ذهن . بله ، مىشود اين را به نحو ديگرى توجيه كرد كه اين فقط يك اصطلاح است كه البته اين را خود حاجى هم در تعليقاتش بر اسفار گفته است . شايد از كلمات ملاصدرا هم بشود همين را استنباط كرد كه اتصاف و عروض كه در اينجا مىگوييم ، اينها دو اصطلاح است و اينها را نبايد با يكديگر اشتباه كرد « 1 » . اين دو اصطلاح مربوط است به بحث وجود محمولى و وجود رابط كه اجمالا به آن اشاره مىشود .\r\n\r\nوجود محمولى و وجود رابط\r\nدر تقسيمات وجود ، يكى از مباحثى كه مطرح مىكنند اين است كه مىگويند وجود بر دو قسم است « 2 » : وجود محمولى ، وجود رابط .\r\nوجود محمولى وجودى است كه خودش استقلال دارد . وجودى است كه به يك ماهيتى تعلق دارد يا اگر هم به ماهيتى تعلق ندارد به هر حال خودش اصالتى دارد ،\r\n\r\n\r\n\r\n\r\n","description":"","footnote":"\r\n( 1 ) . - يعنى دو اعتبار نيست ؟\r\nاستاد : خير ، دو اعتبار نيست ، دو اعتبار از شىء واحد نيست . دو اصطلاح است نه اينكه نسبت ميان موضوع و محمول كه از ناحيهء محمول مىگوييم « عروض » و از ناحيهء موضوع مىگوييم « اتصاف » دو چيز باشد . اين ، دو نسبت نيست ، يك نسبت است .\r\n( 2 ) . - البته در اينكه به چه شكل تقسيم مىكنند در محل خودش - كه در آينده خواهد آمد - بحث مىكنيم .\r\n","page_name":" 399 ","page_number":399},
  {"content":"\r\n\r\nچيزى است كه او را به موضوع نسبت مىدهيم ، يعنى قابل حمل شدن است ، مانند اينكه مىگوييم : « انسان موجود است » . اين وجود انسان وجود محمولى است يعنى وجود قابل حمل است . انسان موجود است ، درخت موجود است ، خدا موجود است ؛ در همهء اينها مفهوم وجود قابل حمل است و به اصطلاح ديگر يك معنى اسمى و يك معنى مستقل است .\r\nولى ما يك نوع وجود ديگر داريم كه آن وجود ، محمول قرار نمىگيرد بلكه رابط ميان موضوع و محمول است ، مثل آنجا كه مىگوييم : « زيد قائم است » . در « زيد قائم است » وجود را بر زيد حمل نكرده‌ايم ، بلكه قيام را حمل كرده‌ايم بر زيد . محمول ما در اينجا قيام است . پس « است » در اينجا چه نقشى دارد ؟ « است » رابط ميان زيد و قيام است . فرقى كه مثلا در فارسى ميان « هست » و « است » مىگذاريم به همين مطلب مربوط است : « زيد هست » يك مطلب است ، « زيد قائم است » يك مطلب ديگر است ، كه « زيد قائم است » هم در اصل همان « زيد هست قائم » است كه اگر ما بجاى « زيد قائم است » بگوييم « زيد هست قائم » باز هستى را بر زيد حمل نكرده‌ايم ، قيام را بر زيد حمل كرده‌ايم و هستى در اينجا به عنوان يك رابط ميان موضوع و محمول قرار گرفته است .\r\nدر بعضى موارد ، هم وجود محمولى داريم هم وجود رابط . مثلا اگر گفتيم « جسم سفيد است » در اينجا سفيدى خودش وجود محمولى دارد ، يعنى سفيدى از خودش وجودى مستقل دارد . درست است كه وجودش عارض جسم است ولى وجود عارض غير از وجود معروض است و به هر حال خودش يك ماهيت موجودى است در خارج كه به جسم نسبت داده‌ايم . پس وقتى ما مىگوييم « جسم سفيد است » سفيدى وجود محمولى دارد يعنى يك وجود قابل حمل دارد بر جسم . و در عين حال اينجا يك وجود رابط هم داريم . وقتى مىگوييم « جسم سفيد است » در اينجا اين « است » وجود رابط است ؛ يك هستىاى رابط واقع شده است ميان جسم و اين محمول ( حال اينكه آيا وجود رابط در خارج وجود دارد يا فقط در ذهن وجود دارد فعال براى ما مطرح نيست ) پس وقتى كه مىگوييم « جسم ابيض است » يك وجود جسم داريم ، يك وجود بياض داريم و يك وجود رابط ميان جسم و بياض داريم .\r\nدر بعضى موارد ديگر ممكن است محمول ما وجود محمولى نداشته باشد . يعنى\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nچه « وجود محمولى نداشته باشد » ؟ يعنى محمولى اصلا وجود نداشته باشد ، مانند وقتى كه محمولى امر عدمى و از سنخ نيستى باشد . ولى باز آن محمولى را كه از سنخ نيستى است ما حمل مىكنيم بر يك موجودى كه هست ، مىگوييم اين موجود در خارج متصف به اين نيستى است . در اينجا محمولى وجود ندارد ولى يك وجودى رابط شده است ميان اين موضوع و همين محمول .\r\nمثلا فقر و غنا را در نظر بگيريد يا علم و جهل را در نظر بگيريد . جهل يك واقعيت در مقابل علم نيست ، همان فقدان علم است . ما مىدانيم كه فقدان در عالم خارج عينيتى ندارد ولى در عين حال صفت اشياء واقع مىشود . مىگوييم « زيد جاهل است » . در اينجا يك صفت عدمى را بر زيد حمل كرده‌ايم ؛ اتصاف زيد را در خارج به اين امر عدمى بيان كرده‌ايم . پس در اينجا محمول وجود ندارد چون از سنخ عدم است ولى ما در اينجا وجود رابط داريم ، چون ميان همين زيد و همين مفهوم عدمى يك رابطه برقرار كرده‌ايم .\r\n\r\nرابطهء دو اصطلاح « عروض » و « اتصاف » با وجود محمولى و وجود رابط\r\nحال كه وجود محمولى و وجود رابط را دانستيم مىگوييم مقصود ما از « اتصاف » وجود رابط است و مقصودمان از « عروض » وجود محمولى است . آن وقت مىگوييم :\r\n1 . يك وقت هست عروض و اتصاف هر دو در خارج است ؛ يعنى محمول ما در خارج وجودى دارد و موضوع هم در خارج متصف به اوست يعنى ظرف وجود رابط هم خارج است . « زيد قائم است » از اين قبيل است .\r\n2 . يك وقت هست كه محمول ما وجودش در ذهن است و ما هم مىخواهيم در همان ذهن ميان موضوع و محمول رابطه برقرار كنيم ، ظرف وجود رابطش هم مىشود ذهن ، مانند اينكه مىگوييم : « انسان كلى است » . كليت ، وجودش در ذهن است ، انسان هم در ذهن متصف به كليت است ؛ يعنى هم « هستش » در ذهن است هم « استش » در ذهن است .\r\n3 . ولى يك وقت هست كه « است » در خارج است ، ولى « هست » ى در خارج نيست ، هستش در ذهن است . اينها معانى و مفاهيمى هستند كه از خود ما بازائى جدا\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nاز موضوع ندارند چون ما بازاءشان نفس همان موضوع است ؛ يعنى همان شيئى كه مصداق موضوع است مصداق محمول است ، نه اينكه موضوع مصداقى دارد و محمول هم مصداقى دارد كه در خارج عارض بر موضوع است . محمول ، مفهومى است كه از حاقّ ذات موضوع انتزاع شده است ؛ يعنى همان ذات موضوع به نحوى است كه عقل مىتواند تكثير كند و يك مفهوم ديگر هم از آن بگيرد ، مثل زوجيت براى اربعه .\r\nزوجيت براى اربعه اين گونه نيست كه ما در ظرف خارج 4 داريم و زوجيت يك امرى است كه در خارج به 4 چسبيده است ، همانطور كه سفيدى به جسم چسبيده است ؛ نه ، خود عدد 4 چيزى است كه ذهن از حاقّ ذات او در خارج يك معنى ديگر را انتزاع مىكند . پس زوجيت در خارج وجودى ماوراء وجود موضوع ندارد ، ولى در ذهن يك وجود ذهنى جدا دارد . در ذهن تصور ما از اربعه غير از تصور ما از زوجيت است . بنابراين چون زوجيت در خارج هيچ وجود محمولى و هيچ وجودى جدا از وجود موضوع ندارد و وجودش عين وجود موضوع است لذا مىگوييم وجود محمولىاش فقط در ذهن است ، و چون ما مىگوييم در خارج 4 متصف است به زوجيت ، لذا مىگوييم وجود رابطش در خارج است .\r\nحالا كه ما اين مطلب را دانستيم مىتوانيم اجمالا به يك سلسله قضايا پى ببريم كه در اين قضايا ما حكم مىكنيم به ثبوت يك محمولى از براى يك موضوعى كه خود موضوع ثابت است ولى محمول ثابت نيست ؛ محمولى كه ثابت نيست ، براى موضوع ، ثابت است . اين است كه مىگويند : « ثبوت شىء لشىء فرع ثبوت المثبت له لا الثابت » . دليلش هم همين است كه ما از اين گونه مثالها يعنى از اين مفاهيم انتزاعى و عدمى زياد داريم كه ما حكم مىكنيم به ثبوت همهء اين معانى و مفاهيم براى موضوعاتشان در خارج در حالى كه خود اين معانى در خارج هيچ وجودى جز وجود موضوع ندارند ، يعنى همان وجود موضوع منشأ انتزاع اين معنا شده است .\r\nاين است مقصود ما از اينكه مىگوييم يك شىء ظرف عروضش ذهن و ظرف اتصافش خارج باشد .\r\nبنابراين لفظ « عروض » و لفظ « اتصاف » صرفا يك اصطلاح است و اگر ما مىگوييم « ظرف عروض » و « ظرف اتصاف » نظرمان به وجود محمولى و وجود رابط است .\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nنتيجه : وقتى كه ما مطلب را به اين شكل تقرير كنيم قهرا آن ايراد دوم كه بر بيان حاجى وارد بود حل مىشود ، چون آن اشكال دوم بر اين اساس بود كه از عروض و اتصاف همان معناى اوّلى عرفىاش را درك كنيم كه عروض يعنى نسبت محمول به موضوع و اتصاف يعنى نسبت موضوع به محمول ، آنگاه بگوييم اينكه دو نسبت نيست كه شما اين حرف را مىزنيد ؛ و اگر ما گفتيم اين معناى اوّلى عروض و اتصاف است ولى در اينجا يك اصطلاح خاص است و به حسب اصطلاح خاص مانعى ندارد كه اين حرف را بزنيم ، قهرا اين اشكال دوم مرتفع مىشود .\r\nولى اشكال اول كه مقسم را عارض قرار داده است و تعريف شىء به اخص كرده است بر حاجى وارد است و سر جاى خود باقى است ؛ مسألهء معقولات اولى منحصر به عارضها نيست كه بياييم به اين شكل تقسيم كنيم .\r\n\r\nايرادات وارد بر بيان حاجى در تطبيق هر يك از معقولات با يك قسم از قضايا\r\nمطلب ديگرى كه حاجى گفته است آن هم مطلب چندان اساسى نيست . گفته است كه حتما در مورد معقولات اوّلى قضاياى خارجيه تشكيل مىشود و در مورد معقولات ثانيهء منطقى قضاياى ذهنيه و در مورد معقولات ثانيهء فلسفى قضاياى حقيقيه . اين حرف هم چندان حرف حسابى نيست ، براى اينكه :\r\nاولا اين حرف مبتنى بر آن حرف اول حاجى است كه مقسم « عارض » باشد .\r\nچون مقسم « عارض » است يك وقت از اين عارض با معروض خودش قضيهء حقيقيه تشكيل مىشود ، يك وقت قضيهء ذهنيه و يك وقت قضيه حقيقيه . ولى به آن نحو كه ما گفتيم كه پاى عارض در ميان نباشد اصلا لزومى ندارد كه قضيه تشكيل بشود . « انسان » معقول اوّلى است ؛ لزومى ندارد ما فرض قضيه بكنيم كه بعد بگوييم قضيه‌اش خارجى است يا ذهنى يا حقيقى . اگر مقسم را عارض بگيريم ناچاريم فرض يك قضيه بكنيم ولى وقتى مقسم را عارض نگيريم اساسا ضرورتى ندارد كه ما فرض يك قضيه بكنيم .\r\nثانيا از ظاهر حرف حاجى كه مىگويد : « و الاول المعقود به من القضايا قضية ذهنية ، و الثانى المعقود به منها قضية حقيقية » استفاده مىشود كه قضاياى حقيقيه فقط در مورد\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nمعقولات ثانيهء فلسفى تشكيل مىشود و حال آنكه قضاياى حقيقيه در مورد معقولات اوليه هم تشكيل مىشود .\r\nمثلا در مورد معقولات اوليه وقتى بگوييم : « كلّ نار حارّة » اين يك قضيهء حقيقيه است . از خود حاجى هم اگر بپرسيم : « كلّ نار حارّة » چه قضيه‌اى است ، مىگويد قضيهء حقيقيه است و حال آنكه در اينجا ظرف عروض و اتصاف هر دو خارج است ؛ يعنى خود حاجى هم قبول دارد كه قضاياى حقيقيه منحصر به معقولات ثانيهء فلسفى نيست .\r\nالبته قضايايى كه از معقولات ثانيهء فلسفى تشكيل مىشود قضاياى حقيقيه است . فلسفه چون سر و كارش با مفاهيم عامه است و مفاهيم عامه همه از قبيل آن مفاهيمى هستند كه حاجى مىگويد ظرف عروضشان ذهن است و ظرف اتصافشان خارج ، لذا قضاياى فلسفى يعنى آنچه كه در فلسفه تشكيل مىشود از اين قبيل است .\r\nقضاياى رياضى هم از همين قبيل است ، چون قضاياى رياضى نيز از مفاهيم تحليلى تشكيل مىشود ، يعنى در آنجا عارضها و معروضها در خارج وجودى جدا از يكديگر ندارند كه عارض در خارج عروض پيدا كرده باشد بر معروض . پس قضاياى رياضى نيز چون از نوع قضاياى تحليلى است باز از همين قبيل است كه ظرف عروض ذهن است و ظرف اتصاف خارج .\r\nولى قضاياى حقيقيه نه منحصر به مسائل علم الهى است و نه منحصر به رياضيات . خود حاجى هم قبول دارد كه در علوم طبيعى هم قضيهء حقيقيه وجود دارد و بلكه مىگويد تمام قضاياى علوم طبيعى و هر قضيه‌اى كه قضيهء علمى است و قابل برهان است از نوع قضاياى حقيقيه است . تجربه ، قضيه‌اى را كه به ثبوت مىرساند به صورت يك قضيهء حقيقيه در مىآورد و اگر به صورت يك قضيهء حقيقيه در نيايد قضيهء علمى نيست . حاجى و امثال حاجى مىگويند هر قضيه‌اى اگر خارجيه باشد قضيهء علمى نيست ؛ چرا قضيهء علمى نيست ؟ [ زيرا 
  ] اگر برهان به آن نائل بشود به صورت قضيهء حقيقيه در مىآيد . هر قضيه‌اى كه نتيجهء برهان باشد به صورت قضيهء حقيقيه است .\r\nقضاياى خارجيه فقط محصول استقراء مىتواند باشد ، يعنى حتى محصول تجربه نمىتواند باشد . مثلا اگر ما همهء مردم تهران را استقراء بكنيم كه مثلا مسلمان\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nهستند ، مىتوانيم بگوييم : « كلّ طهرانىّ مسلم » . اين مىشود قضيهء خارجيه . ولى چون اين قضيه يك قضيهء استقرائى است و مناط عقلانى و برهانى ندارد نمىتوانيم بگوييم : « كلّ طهرانىّ لا بدّ ان يكون مسلما و يمتنع ان يكون غير مسلم » . اگر بخواهد چنين باشد بايد مبدأ برهانى بگيرد و مبدأ برهانى هرگز شامل اينجور قضايا نمىشود .\r\nتجربه هم اگر بخواهد تجربه باشد و يك قضيهء علمى تشكيل بدهد بايد مبدأ برهانى بگيرد . و ما مكررا گفته‌ايم كه از نظر حكماى ما تجربه غير از استقراء است ، زيرا تجربه مطلب را به پاى برهان مىبرد ، به جايى مىبرد كه اين قضيه فقط مستند به طبيعت اين شىء مىشود ، يعنى رابطهء ميان اثر و طبيعت را كشف مىكند . وقتى كه رابطهء ميان اثر و طبيعت را كشف كرد و فهميد كه يك طبيعتى است كه اين اثر را مىدهد و غير از طبيعت چيز ديگرى نيست ، بعد به مقتضاى « حكم الامثال فيما يجوز و فيما لا يجوز واحد » يك تعميم كلى منطقى حقيقى مىدهد .\r\nپس اين حرف حاجى هم سخن درستى نيست .\r\n\r\n« شيئيت » و « امكان » از معقولات ثانيهء فلسفى است\r\nجملهء بعد حاجى اين است كه مىگويد :\r\n فمثل شيئيّة او امكان * معقول ثان جا بمعنى ثان \r\nاشاره مىكند به همان ايرادى كه بر خواجه كرده‌اند و جواب آن ايراد . حالا قطع نظر از مسألهء دفع ايراد ، يك مطلبى را بايد مورد توجه قرار دهيم و آن اينكه ممكن است در ابتدا اينطور به ذهن انسان بيايد كه ما على القاعده نبايد بيش از دو نوع معقول داشته باشيم ، يكى معقول اولى و يكى معقول ثانوى ، همان گونه كه در فلسفهء اروپا مطلب تقريبا بر همين اساس است كه مىگويند معقولات ما يا مربوط به خارج و عالم عين هستند و يا مربوط به عالم ذهن هستند ؛ به تعبير حاجى يا امورى هستند كه تمام وجودشان وجود عينى و خارجى است و يا امورى هستند كه نحوهء وجودشان وجود ذهنى است و ربطى به عالم خارج ندارد ؛ و اما اين قسم سوم ( يعنى معقولات ثانيهء فلسفى ) را كه شما مىگوييد ، به چه دليل مىگوييد ؟\r\nمىگويند ما با مثال اين مطلب را برايتان بيان مىكنيم ؛ مثالهايى مىآوريم كه نه با معقولات اوليه جور در مىآيد نه با معقولات ثانيهء منطقى و خودتان مىبينيد كه اينها\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nيك قسم سوم است غير از آن دو قسم .\r\n\r\nمثال اول : شيئيت\r\nمثال مىزنند به مفهوم شيئيت و مفهوم امكان . مىگويند شيئيت را آيا مىتوانيد بگوييد معقول ثانى منطقى است مثل كليت ، كه لازمه‌اش اين است كه معروضش در ظرف ذهن باشد ولى واقعيات خارجى معروضش نباشند ؟ يعنى آيا مىتوانيم بگوييم كه انسان فقط در ظرف ذهن شىء است و انسان خارجى شىء نيست ؟ نه ، انسان خارجى هم شىء است همان گونه كه انسان ذهنى شىء است . ما كه نمىتوانيم از انسان خارجى نفى شيئيت بكنيم . پس شيئيت از نوع كليت و نوعيت و مسائل منطقى نيست كه ظرفش فقط ذهن باشد .\r\nحال كه از نوع معقولات ثانيهء منطقى نشد برويم سراغ معقولات اولى . آيا مىتوانيم شيئيت را از قبيل معقولات اوليه مثل بياض و سواد بشماريم ؟ مىگويند نه ، اين هم باز نمىشود ؛ چرا ؟ براى اينكه شيئيت كه عارض واقعيات خارجى مىشود اگر بخواهد عارض از نوع معقولات اوليه باشد مسلّما بايد از نوع اعراض باشد ، پس بايد بگوييم شيئيت عارض واقعيات در خارج مىشود همان گونه كه بياض عارض جسم مىشود .\r\nبياض كه عارض جسم مىشود چگونه است ؟ در عروض بياض بر جسم ، ما يك مرتبهء ذات جسم داريم و يك مرتبهء ذات اين عارض داريم ، مثل زيد و قيام كه قيام يك حالتى است براى زيد علاوه بر اصل وجود زيد . زيد آن وقتى هم كه قائم نيست در زيد بودنش كم و كسرى ندارد ولى وقتى قائم مىشود چيزى را دارا مىشود كه قبلا نداشت . جسم هم وقتى سفيد مىشود چيزى را دارا مىشود كه قبلا نداشت . پس جسم يك واقعيتى است در مرتبهء ذات كه يك واقعيت ديگر بر او عارض مىشود .\r\nاكنون اگر درست دقت كنيم دو مقام است : مقام ذات كه در مقام ذات ، بياض نيست و مقام عرض كه در مقام عرض هم جسم نيست . دو مقام است كه يكى عارض بر ديگرى است .\r\nحالا مىرويم سراغ شيئيت . آيا شيئيت مىتواند چنين چيزى باشد كه در عروض شيئيت بر واقعيت الف دو مقام هست كه يكى مقام ذات الف است و يكى\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nمقام شيئيت ؟ اگر شيئيت بخواهد معقول اولى باشد بايد در اينجا دو مقام باشد . همانطور كه در مقام ذات جسم ، عرض يعنى بياض نيست و در مقام عرض هم ذات نيست قهرا در اينجا هم بايد بگوييم مقام ذات الف شيئيت نيست و مقام شيئيت ذات الف نيست . آن وقت الف در مقام ذات خودش اگر شىء نباشد بايد لا شىء باشد همانطور كه جسم هم در مقام خودش لا ابيض است . آيا مىتواند اين در مقام ذات لا شىء باشد ؟ نه ، شيئيت آنچنان مفهوم عامّى است كه اصلا نمىشود آن را از هيچ چيز سلب كرد ؛ هر چه را كه شما در نظر بگيريد باز « چيز » است . پس معلوم مىشود اين « چيز بودن » از همان ذاتش انتزاع شده است نه اينكه ذاتش مقامى دارد و شيئيتش مقامى . اين شيئيت اصلا هيچ مقامى نيست ؛ اين در همان مرتبهء ذاتش شىء است ، نه اينكه ذاتى دارد و شيئيتى و شيئيت در بيرون از ذات عارض او شده است ؛ اين در مرتبهء ذاتش شىء است .\r\nممكن است بياييد يك حرف ديگر بزنيد و آن اينكه بگوييد اين در مقام ذاتش شىء نيست ، اين شيئيت بر او عارض شده است . بسيار خوب ؛ حالا ما مىپرسيم اين شيئيت كه عارض اين ذات شده است آيا شىء است يا شىء نيست ؟ اگر بگوييد اين هم شىء است ، داراى شيئيتى است ، مىگوييم ما نقل كلام به آن شيئيت مىكنيم ، در آن شيئيت هم كه عارض شيئيت شده است باز مقام شيئيت غير از مقام ذات مىشود ، باز سؤال از آن شيئيت مىكنيم كه شىء است يا لا شىء . باز مىگوييد شىء است . باز شيئيت ديگر بايد فرض كنيد . پس يك شىء بايد لايتناهى شيئيت داشته باشد ، آخرش هم به جايى نرسد « 1 » .\r\nپس شيئيت - چنان كه بعدها خواهيم گفت - از مقام وجود شىء انتزاع مىشود ؛ يعنى وجود مساوى با شيئيت است . « شيئيت » و « وجود » دو مفهومى هستند كه مصداق واحد دارند . نه اين است كه مقام ذاتى داريم و مقام وجود ذاتى داريم و اين مقام ذات و مقام وجود ذات عارى از شيئيت است ، آنگاه شيئيت مثل يك امر ديگرى آمده است بر او عارض شده است ؛ نه ، همين قدر كه پاى وجود به ميان آمد پاى شيئيت هم به ميان آمده است .\r\n\r\n\r\n\r\n\r\n","description":"","footnote":"\r\n( 1 ) . - شيئيت حداقل ثبوتى است كه يك چيز مىتواند داشته باشد .\r\nاستاد : بله .\r\n","page_name":" 407 ","page_number":407},
  {"content":"\r\n\r\nحتى ما مىتوانيم بگوييم كه ماهيت هم شىء است . ماهيت ، هم شىء است و هم شىء نيست . ماهيت دو اعتبار دارد : يك اعتبارى كه در آن وجود برايش اعتبار نمىشود ؛ در اين اعتبار شيئيت هم برايش اعتبار نمىشود ، فقط مقام مفهوم ماهيت است . يك اعتبار ديگر آن است كه وجود برايش اعتبار مىشود . در اين اعتبار شيئيت هم برايش اعتبار مىشود « 1 » .\r\n\r\nمثال دوم : وحدت و كثرت\r\nمثال ديگر براى معقولات ثانيهء فلسفى كه ما آن را ذكر مىكنيم و حاجى ذكر نكرده است « وحدت » است . وحدت را شما نمىتوانيد بگوييد معقول ثانى منطقى است و اشياء در ذهن وحدت دارند ، در بيرون وحدت ندارند پس كثرت هم ندارند ، چون كثرت هم مثل وحدت است ، وحدت و كثرت هر دو يك جورند ؛ اينچنين نيست . قطع نظر از ذهن ما اين شىء يا واحد است يا كثير . قطع نظر از ذهن ما اين نه كلى است و نه جزئى ، اما قطع نظر از ذهن ما نمىتواند اين نه واحد باشد نه كثير . اين قطع نظر از ذهن ما واقعا يا واحد است يا كثير . هر واحدى قطع نظر از ذهن ما در متن ذات خودش واحد است . پس وحدت يك معقول ثانى منطقى نيست .\r\nولى حال كه معقول ثانى منطقى نيست ، از نوع بياض و قيام و اين گونه اعراض هم نيست ؛ يعنى اگر الف واحد است اين طور نيست كه الف مقامى دارد و وحدت الف هم مقام ديگرى دارد ، اين وحدت در ظرف خارج بر الف اضافه شده است ؛ چون اگر اين وحدت بر الف اضافه شده باشد الف ذاتش چگونه است ؟ واحد است يا كثير ؟ نمىتواند در مقام ذاتش بىحكم باشد كه نه واحد باشد نه كثير ، بالاخره يا واحد است يا كثير . هر كدام باشد به واحد برمىگردد . كثير هم كه باشد باز به واحد برمىگردد .\r\nپس اينها مفاهيم عامه هستند . مفاهيم عامه را با اين مقياسها نمىشود حساب كرد ؛ مفاهيم عامه از حاقّ ذات اشياء انتزاع مىشوند . نمىشود براى اشياء يك مرتبهء ذاتى در نظر گرفت و يك مرتبهء واقعيتى در نظر گرفت كه در آن مرتبهء واقعيت اينها\r\n\r\n\r\n\r\n\r\n","description":"","footnote":"\r\n( 1 ) بحث دربارهء ماهيت و اين گونه اعتبارها در آينده خواهد آمد .\r\n","page_name":" 408 ","page_number":408},
  {"content":"\r\n\r\nنباشند ، بلكه همان مرتبهء واقعيت ذاتش مرتبه‌اى است كه اين صفات از آن انتزاع مىشود .\r\nبحث معقولات ثانيه هم در اينجا پايان مىيابد و به بحث ديگرى مىرسيم كه بحث وجود و عدم است .\r\n\r\n","description":"","footnote":"","page_name":" 409 ","page_number":409},
  {"content":"\r\n\r\n\r\nانقسام وجود به مطلق و مقيّد\r\n إنّ الوجود مع مفهوم العدم * كلّا من إطلاق و تقييد قسم \r\nفريدهء اوّل از كتاب شرح منظومه چنان كه ديديم به مسائل وجود و عدم مربوط بود . تا حالا آنچه كه گفتيم مسائل وجود بود ، از حالا به بعد يك سلسله مسائل خواهيم داشت كه اينها ضمنا مسائل عدم هم هست .\r\nيكى از آن مسائل همين است كه در اينجا آورده‌اند و در واقع تقسيمى است براى وجود و عدم كه وجود بر دو قسم است : وجود مطلق و وجود مقيد ، و عدم هم به نوبهء خودش بر دو قسم است : عدم مطلق و عدم مقيد ، با اين تفاوت - كه اين تفاوت را خود حاجى در شرح « 1 » بيان مىكند - كه در مورد وجود ؛ هم مفهوم وجود مطلق و مقيد دارد و هم حقيقت وجود ( بنابر اصالت وجود كه قائل است به اينكه وجود خودش حقيقت است ) كه البته اطلاق و تقييد در حقيقت وجود با اطلاق و\r\n\r\n\r\n\r\n\r\n","description":"","footnote":"\r\n( 1 ) . [ عبارت حاجى چنين است : « و فى تخصيص العدم باضافة لفظ المفهوم اشارة الى عدم اختصاص هذه القسمة فى الوجود بمفهومه ، بل جارية فى حقيقته ؛ كما هو مصطلح اهل الذوق » . 
  ]\r\n","page_name":" 410 ","page_number":410},
  {"content":"\r\n\r\nتقييد در مفهوم وجود متفاوت خواهد بود « 1 » ؛ و اما در عدم ، تقسيم فقط مربوط به مفهوم است ، زيرا عدم حقيقتى ندارد تا حقيقتش هم تقسيم بشود و لهذا حاجى مىگويد ما هم مطلب را اينطور تعبير كرده‌ايم كه « انّ الوجود » تا هم شامل مفهوم وجود بشود و هم شامل حقيقت وجود ، و نمىگوييم : « انّ مفهوم الوجود » ، ولى در مورد عدم مىگوييم : « مع مفهوم العدم » تا بدانيم در عدم تقسيم منحصرا مربوط به مفهوم است .\r\n\r\nانقسام وجود و عدم به مطلق و مقيد يا انقسام اطلاق و تقييد به وجود و عدم ؟\r\nحاجى در اينجا تعبيرى دارد كه بايد آن را توضيح بدهيم . تعبيرش اين است كه وجود و عدم هر كدام از مطلق و مقيد را تقسيم مىكنند :\r\n انّ الوجود مع مفهوم العدم * كلّا من إطلاق و تقييد قسم \r\nاين يك تعبيرى است كه تا اندازه‌اى با مقصود متفاوت است ، زيرا مقصود اين است كه وجود بر دو قسم است : يا مطلق است يا مقيد ، و عدم هم بر دو قسم است : يا مطلق است يا مقيد ؛ اما تعبيرى كه حاجى كرده است اين است كه هر يك از وجود و عدم ، اطلاق و تقييد را تقسيم مىكنند ، يعنى در واقع مطلب به اين شكل در مىآيد كه مطلق بر دو قسم است : مطلق وجود و مطلق عدم ، مقيد هم بر دو قسم است : مقيد وجود و مقيد عدم .\r\nالبته اين تعبير در نتيجه فرق نمىكند و ضرورت شعر اقتضا كرده است كه اينچنين تعبير بكند . بنابراين اشكالى ندارد و در اين گونه موارد هر دو تعبير درست است . مثلا ما مىگوييم علم بر دو قسم است : يا تصور است يا تصديق ؛ بعد مىگوييم تصور بر دو قسم است : يا بديهى است يا نظرى ، تصديق هم بر دو قسم است : يا بديهى است يا نظرى . اين را ما به طرز ديگر هم مىتوانيم بيان كنيم ، همان نتيجه به دست مىآيد . مىتوانيم بگوييم بديهى بر دو قسم است : يا بديهى تصورى است يا بديهى تصديقى ، نظرى بر دو قسم است : يا نظرى تصورى است يا نظرى تصديقى .\r\n\r\n\r\n\r\n\r\n","description":"","footnote":"\r\n( 1 ) . - اين همان حصص نيست كه قبلا حاجى مىگفت ؟\r\nاستاد : چرا ، حالا عرض مىكنم . اين تا يك مقدارى به همان حصص مربوط است .\r\n","page_name":" 411 ","page_number":411},
  {"content":"\r\n\r\nآن تعبيرى هم كه در تهذيب المنطق شده است كه گفته‌اند : « و يقتسمان بالضرورة الضرورة و الاكتساب بالنظر » به همين شكل است و مثل تعبيرى است كه حاجى در اينجا كرده است . اين تعبير مىگويد تصور و تصديق ، بديهى و نظرى را تقسيم مىكنند در صورتى كه ما طبق معمول مىگوييم بديهى و نظرى تصور و تصديق را تقسيم مىكنند .\r\nبه هر حال اين تعبير حاجى ، در نتيجه و در مقصود و منظور فرق نمىكند ولى حق اين بود كه حاجى خودش اين مطلب را در شرح مىگفت ، چون اين گونه مطالب را اغلب در شرح بيان مىكند .\r\nحال به توضيح اصل مطلب بپردازيم و ببينيم مقصود از وجود مطلق و وجود مقيد چيست . ما اول بحث خود را به مفهوم اختصاص مىدهيم ، بحث حقيقت وجود را بعد عرض مىكنيم .\r\n\r\nمفهوم وجود و عدم مطلق و مقيد در عالم تصور\r\nممكن است مقصود از وجود مطلق و وجود مقيد اين باشد كه يك وقت هست ما مفهوم وجود را به طور مطلق در نظر مىگيريم ، يعنى اين وجود را به هيچ چيز نسبت نمىدهيم ، مفهوم وجود و هستى را در نظر مىگيريم بدون اينكه اين هستى را به يك متعلقى نسبت دهيم ، كه مىشود يك مفهوم خيلى عام ؛ و يك وقت هست كه اين هستى را به يك شيئى نسبت مىدهيم ، مانند اينكه مىگوييم هستى زمين يا هستى انسان . اگر هستى را بدون متعلق تصور كنيم « هستى مطلق » خواهد بود كه يك مفهوم مطلقى است از هستى ؛ و اگر هستى را به يك شيئى اضافه كنيم « هستى مقيد » خواهد بود و يا به تعبير ديگر هستى مضاف خواهد بود « 1 » .\r\n\r\n\r\n\r\n\r\n","description":"","footnote":"\r\n( 1 ) . - وجود مطلق مجموع وجودات مقيد است يا يك وجودى است غير از مجموع وجودات مقيد ؟\r\nاستاد : اين كه شما مىفرماييد ، در باب حقيقت وجود مىآيد . در مفهوم ، ديگر اين بحثها نمىآيد . ما فعلا دربارهء مفهوم بحث مىكنيم . اين مثل اين است كه شما در مورد مفهوم بياض اين سؤال را مطرح كنيد . ما يك وقت بياض را به طور مطلق يعنى بدون اينكه آن را به يك شىء خاص نسبت بدهيم تصور مىكنيم و يك وقت بياض را به يك شىء خاص نسبت مىدهيم ( مثل بياض عاج ) ، اين مىشود بياض مقيد . قهرا در باب مفهوم اين سؤال مطرح نمىشود كه آيا بياض مجموع اينهاست يا نه ؟ بياض چون يك مفهوم\r\n","page_name":" 412 ","page_number":412},
  {"content":"\r\n\r\nقهرا اين سخن در عدم هم مىآيد . گاهى ما عدم را به طور مطلق تصور مىكنيم ، مىگوييم « عدم » ، « نيستى » ، و گاهى عدم را به يك شىء خاص نسبت مىدهيم ، مثلا مىگوييم نيستى عنقا ، نيستى انسان ، نيستى فلان شىء ، كه اين را معمولا عدم مضاف مىگويند .\r\nاين بود مقصود از وجود و عدم مطلق و مقيد از نظر مفهوم . ولى مقصود حاجى در اينجا اين نيست . ما اين مطلب را در اينجا گفتيم براى اينكه در بعضى جاها وجود و عدم مطلق و مقيد از نظر مفهوم به همين معنا به كار مىرود . ولى در اينجا مقصود از وجود مطلق و وجود مقيد يا عدم مطلق و عدم مقيد اين نيست . اين معنا فقط در همان عالم تصور است ، پاى تصديق در كار نيست . در تصور ، مفهوم وجود يا مطلق است يا مقيد ، و همچنين مفهوم عدم يا مطلق است يا مقيد - به همين معنا كه گفتيم - ولى ما يك عالم ديگر هم داريم و آن عالم تصديق است .\r\n\r\nمفهوم وجود و عدم مطلق و مقيد در باب تصديقات\r\n1 . وجود مطلق و وجود مقيد : در عالم تصديق هم وجود به دو گونه است ؛ يعنى آنگاه كه وجود محمول واقع مىشود ، با قيد محمول بودن - نه اينكه يك تصور بلا تصديق باشد - دو حالت رخ مىدهد :\r\nيك وقت هست وجود به طور مطلق محمول واقع مىشود ، يعنى يك موضوعى را در نظر مىگيريم و اين وجود - صرف وجود - را به او نسبت مىدهيم ، مىگوييم :\r\n« انسان موجود است » يا « انسان هست » . در اينجا ما براى انسان چه چيزى را مىخواهيم ثابت كنيم ؟ چه چيزى را مىخواهيم تصديق بكنيم ؟ چه چيزى را در خارج مىخواهيم بيان كنيم ؟ هستى را ، نه يك هستى خاص ، بلكه هستى را مطلقا ؛\r\n\r\n\r\n\r\n\r\n","description":"","footnote":"\r\nعام است شامل همهء اينها هست . بياض مطلق ، هم شامل بياض عاج است هم شامل بياض ثلج است و هم شامل بياض هزاران چيز ديگر .\r\n- يعنى كلى است .\r\nاستاد : بله ، كلى است ؛ اين جزئى اضافى است و آن كلى است .\r\n- يعنى كل [ ذى 
  ] اجزاء نيست .\r\nاستاد : نه ، كلى است .\r\n","page_name":" 413 ","page_number":413},
  {"content":"\r\n\r\nمىگوييم : « انسان هست » . آن هستى را كه ما به انسان نسبت مىدهيم همان صرف هستى است نه هستى خاص خودش .\r\nو يك وقت هست ما به انسان اصل هستى را نسبت نمىدهيم بلكه اصل هستى را براى او مفروض گرفته‌ايم ، به « انسان هست » يك هستى مقيد را نسبت مىدهيم ، مىگوييم : « انسان هست عالم » يا مىگوييم : « زيد هست عالم » ، چون وقتى « عالم » را ما بر « زيد » حمل مىكنيم و مىگوييم « زيد عالم است » باز برگشتش به اين است كه « زيد هست عالم » ، كه همان مسألهء وجود رابط است كه در بحث معقولات ثانيه اشاره كرديم . همان اصطلاح وجود رابط در اينجا اسمش وجود مقيد است . در اينجا باز ما هستى را به انسان نسبت داده‌ايم ، اما نه هستى مطلق ( به معنى همان هستى محمولى و هستى بدون قيد و هستى عام ) ؛ هستى عام را براى انسان مفروض گرفته‌ايم و بعد يك نوع هستى خاص به او نسبت داده‌ايم : « انسان هست كاتب » .\r\nپس مقصود حاجى از هستى مطلق مطابق آنچه خودش شرح مىدهد عبارت است از آن هستى عام وقتى كه محمول واقع شود ، و مقصودش از هستى مقيد اين است كه هستى عام در موضوع مفروض گرفته شده است و يك شىء ديگر را بر موضوع حمل كرده‌ايم ، مانند اينكه مىگوييم : « زيد عالم است » يا « زيد كاتب است » . حالا ببينيم اين مطلب چگونه تصوير مىشود .\r\n2 . عدم مطلق و عدم مقيد : در باب عدم مطلق و عدم مقيد ، خصوصا در عدم مقيد ، ممكن است دو گونه تصوير داشته باشيم :\r\nيك تصوير اين است كه همانطور كه گاهى وجود مطلق ( يعنى وجود عام ) محمول واقع مىشود و گاهى وجود مقيد ( يعنى وجود خاص ) ، در اينجا نيز گاهى عدم مطلق ( يعنى عدم عام ) محمول واقع مىشود و گاهى عدم مقيد ( يعنى عدم خاص ) . در آنجا مىگفتيم : « انسان موجود است » ، در اينجا مىگوييم : « انسان معدوم است » ؛ يعنى عدم عام محمول واقع شده است . اين ، عدم مطلق است . در آنجا مىگفتيم : « زيد هست عالم » ، در اينجا بايد بگوييم : « زيد نيست عالم » . در اينجا عدم خاص محمول واقع شده است و رفع آن وجود مقيد در اينجا مىشود « عدم مقيد » . اين يك نحوهء تصوير مطلب در باب عدم مقيد است .\r\nتصوير ديگر اين است كه خود عدم ، مقيد باشد نه اينكه عدم يك شىء مقيد باشد . مقصود ما از « عدم مقيد » يك وقت « عدم المقيد » است و يك وقت « العدم\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nالمقيد » است . يك وقت مىگوييم « عدم يك شىء مقيد » و يك وقت مىگوييم « عدمى كه خود عدم ، مقيد است » ؛ اينها با يكديگر فرق مىكند . اگر ما بگوييم : « زيد ليس بعالم » يا « زيد ليس بكاتب » عدم ، مقيد نيست بلكه عدم شىء مقيد است ، يعنى عدم وجود مقيد است . « هست كاتب » يك وجود مقيد است و نفى آمده است وجود مقيد را رفع كرده است . اگر بخواهد خود عدم ، مقيد باشد اين فقط در قضيهء معدوله صدق مىكند ، مانند اينكه مىگوييم : « زيد لا كاتب » يعنى « زيد نه است كاتب » . اينجا در واقع خود عدم يك عدم مقيد است ؛ يعنى در اينجا نفس همان عدمى كه حمل كرده‌ايم بر موضوع ، عدم خاص است ؛ عدم الكتابه را حمل كرده‌ايم بر زيد ، عدم مقيد را حمل كرده‌ايم بر زيد .\r\nپس بين اينها خيلى تفاوت هست و لهذا يكى از لغزشگاههاى بسيار بزرگ ذهن مخصوصا در منطق و در تفكرات و در انتقالات ذهنى اين است كه گاهى عدم شىء مقيد را با عدمى كه خود عدم ، مقيد است يكى مىگيرند . در قضيهء سالبهء واقعى سلب قيد ندارد ، هر چه قيد هست در مسلوب است . ولى در قضيهء معدوله خود سلب ، مقيد است و سلب مقيد براى موضوع اثبات مىشود ؛ در صورتى كه در سالبه واقعى هيچ چيزى براى موضوع اثبات نمىشود ؛ بلكه يك مقيد از موضوع رفع مىشود ؛ و اينها دو نوع اعتبار و دو نوع عمل مختلف براى ذهن است كه نتيجه‌هاى فوق العاده متباين در تفكرات به وجود مىآورد .\r\nمثلا اگر بگوييم : « زيد كاتب نيست » در واقع زيد و كتابت را اول تصور كرده‌ايم و آنها را با هم متحد فرض كرده‌ايم ، « نيست » مىآيد كتابت را از روى زيد برمىدارد . در اينجا سلب كارش فقط برداشتن است ؛ هيچ چيزى براى زيد اثبات نكرده است ، چيزى را از روى زيد برداشته است . هر قيدى كه باشد قيد در مادون سلب است . سلب مىآيد اين شىء را به همهء قيودش يك جا برمىدارد ؛ خودش بلاقيد و مطلق است . سالبهء واقعى اين جور است « 1 » .\r\nولى يك وقت هست كه نه ، يك امر عدمى را براى يك امر وجودى اثبات مىكنيم نه اينكه چيزى را رفع بكنيم . وجودى را رفع نمىكنيم ، عدمى را هم رفع\r\n\r\n\r\n\r\n\r\n","description":"","footnote":"\r\n( 1 ) . - اصلا ايقاع نسبت نيست .\r\nاستاد : بله ، همه‌اش رفع است .\r\n","page_name":" 415 ","page_number":415},
  {"content":"\r\n\r\nنمىكنيم ، بلكه عدمى را اثبات مىكنيم ؛ مىگوييم : « زيد نه كاتب هست » . بنابراين در اينجا عدم را - ولو به نحو اعتبار - يك امر وجودى فرض كرده‌ايم و اين امر وجودى را براى موضوع اثبات كرده‌ايم « 1 » .\r\n\r\n\r\n\r\n\r\n","description":"","footnote":"\r\n( 1 ) . - آيا ممكن است در قضيهء معدوله مسلوب مطلق داشته باشيم ؟\r\nاستاد : « مسلوب مطلق داشته باشيم » يعنى چه ؟\r\n- مثلا ما الآن مىگوييم « زيد ناكاتب است » . اين « ناكاتب » يك عدم مقيد است يعنى مسلوب مقيد است . حالا آيا ممكن است در قضيهء معدوله مسلوب مطلق باشد ؟\r\nاستاد : اين مثل اين است كه مىگوييم « زيد معدوم است » .\r\n- بله ، « زيد ناموجود است » .\r\nاستاد : نه ديگر ، همان « زيد معدوم است » . اين ممكن است ولى به حسب اعتبار محض ، زيرا در قضاياى ذهنى يك وقت هست ذهن ما مىخواهد همين جور يك چيزى را فرض بكند و يك وقت هست مىخواهد فرضى بكند كه با واقع مطابقت داشته باشد .\r\nقضاياى معدولهء واقعى در جايى است كه اگر چه يك امر عدمى را مىخواهيم براى موضوع ثابت كنيم ولى در واقع يك شأنيتى وجود دارد كه آن شأنيت به فعليت نرسيده است ؛ يعنى در واقع يك عدم محض هم اثبات نكرده‌ايم ، يك امر وجودى را اثبات كرده‌ايم . مثلا ما مىگوييم : « زيد كور است » ولى نمىگوييم : « ديوار كور است » . البته ديوار نمىبيند ، ولى ديوار كور نيست ( كه همان تقابل عدم و ملكه است ) . چه فرق است ميان « زيد كور است » و ميان « زيد نمىبيند » و « ديوار نمىبيند » ؟ فرق در اين است كه وقتى مىگوييم : « زيد كور است » يعنى اين زيد يك موجودى است كه يك شأنيتى براى بينا بودن داشته است لكن آن را فاقد است . پس اثبات يك شأنيت كرده‌ايم . از اين جهت است كه در موارد مقيد فرض شأنيت و استعداد و قوه ممكن است ولى در جايى كه عدم مطلق را در نظر مىگيريم و مثلا مىگوييم : « زيد ناموجود است » ديگر يك شأنيتى براى زيد نيست كه بگوييم اين عدم بازاء آن شأنيت است ؛ يعنى « زيد موجود نيست » و « زيد ناموجود است » به حسب متن واقع هر دو از يك واقعيت حكايت مىكنند ؛ هر دو يكى است . « زيد ناموجود است » اعتبار ندارد ؛ يعنى چه « اعتبار ندارد » ؟ يعنى « زيد موجود نيست » و « زيد ناموجود است » از نظر ذهن دو گونه تصور است ولى اين دو گونه تصور از دو امر مختلف حكايت نمىكند . از اين جهت است كه « زيد ناموجود است » را ديگر يك امر جداگانه‌اى نمىگيرند ؛ « زيد موجود نيست » و « زيد ناموجود است » را ديگر دو قضيهء مختلف به حساب نمىآورند ، چون تفاوت اينها فقط فرض ذهن است .\r\n- در قضيهء « انسان موجود است » موضوع حتما ماهيت است ؟\r\nاستاد : بله ماهيت است .\r\n- يعنى قضيهء حقيقيه است .\r\nاستاد : نه ، در اينجا نمىگوييم « قضيهء حقيقيه » . اين را به اصطلاح قضيهء بسيطه يا قضيهء كان تامّه مىگويند ، حقيقيه نمىگويند ؛ چون در قضيهء حقيقيه حكم مىرود روى موضوعى كه مفروض الوجود است . ولى در اينجا اصلا ماهيت محض ، موضوع است . در\r\n","page_name":" 416 ","page_number":416},
  {"content":"\r\n\r\n\r\nخلاصهء بحث\r\nپس خلاصهء سخن در بارهء اين حرف حاجى كه مىگويد مفهوم وجود يا مطلق است يا مقيد و مفهوم عدم هم يا مطلق است يا مقيد ، اين است كه گفتيم يك نوع مطلق و مقيد در مفهوم وجود و در مفهوم عدم فرض مىشود كه به باب تصورات مربوط است و اصطلاح درستى است اگر كسى به كار ببرد ، ولى حاجى در اينجا منظورش آن نيست ، منظورش باب تصديقات است .\r\nدر باب تصديقات نيز در باب وجود مطلب خيلى سرراست است . يك وقت هست وجود مطلق محمول است و يك وقت وجود مقيد محمول است كه مقصود از وجود مقيد همان جايى است كه محمول ما غير وجود است و وجود رابط است . ولى در باب عدم اگر بگوييم عدم هم يا مطلق است يا مقيد ، معنايش اين است كه خود عدم يا مطلق است يا مقيد . آنجا كه خود عدم مقيد است غير از آنجايى است كه عدم ، عدم شىء مقيد است . حاجى در مثال خود ، عدم شىء مقيد را ذكر مىكند و حال آنكه به حسب تعبير بايد عدمى را مثال بزند كه خود عدم مقيد باشد ؛ يعنى آنچه كه اول تعبير مىكند با قضاياى معدوله قابل توجيه است نه با قضاياى سالبه . از اين هم بگذريم .\r\n\r\nانقسام حقيقت وجود به مطلق و مقيد\r\nديديم كه حاجى فرمود اين تقسيم همچنانكه در مفهوم وجود و مفهوم عدم مىآيد در حقيقت وجود هم مىآيد ؛ حقيقت وجود هم يا مطلق است يا مقيد ، كما اينكه عام و خاص را هم در باب حقيقت وجود به كار مىبرند و مىگويند\r\n\r\n\r\n\r\n\r\n","description":"","footnote":"\r\nقضاياى حقيقيه و خارجيه و ذهنيه ، در همهء آنها فرض بر اين است كه حكم مىرود روى موضوع موجود ، منتها در قضيهء ذهنيه حكم مىرود روى موضوع موجود در ذهن ، در قضيهء خارجيه حكم مىرود روى موضوع موجود در خارج ، و در قضيهء حقيقيه حكم مىرود روى موضوعات اعم از آنكه بالفعل در خارج موجود باشند يا اينكه ذهن فرض وجود در خارج براى آنها بكند . ولى در اينجور قضايا - كه اينها را قضاياى بسيطه مىگويند - اصلا وجود در موضوع اعتبار نمىشود ، فقط نفس ماهيت موضوع است .\r\n","page_name":" 417 ","page_number":417},
  {"content":"\r\n\r\nحقيقت وجود يا عام است يا خاص . ولى در اينجا مطلق اگر مىگوييم به معناى مطلقى كه در آنجا ( يعنى در مفهوم وجود ) مىگوييم نيست ؛ مقيد هم كه مىگوييم همين جور ؛ عام هم مىگوييم همين جور ؛ خاص هم مىگوييم همين جور .\r\nدر باب مفاهيم اگر مىگوييم « مطلق » يا « عام » يعنى يك معناى قابل صدق بر كثير ؛ و « مقيد » يعنى معنايى كه از نظر صدق بر افراد خودش دايرهء محدودترى دارد .\r\nاما در حقيقت وجود كه اصلا يك حقيقت ماوراء ذهن است و حقيقتى است كه عين واقعيت است و نفس واقعيت و متن واقعيت است اين معنا صدق نمىكند . در متن واقعيت ، عام و خاص به آن معنا صدق نمىكند و اصلا معنى ندارد . خود حكما مىگويند كه مطلق و مقيد يا عام و خاص در اينجا قهرا به يك معنى ديگرى گفته مىشود ، كه اصل اين اصطلاح هم از عرفا گرفته شده است نه از فلاسفه ، و از عرفان آمده است در فلسفه .\r\nدر باب حقيقت وجود اگر مىگويند « وجود مطلق » يعنى وجود سعى ، و اگر مىگويند « وجود مقيد » يعنى وجود محدود ؛ نه اينكه وجود مطلق يك معنى عام شامل افراد زياد باشد ؛ نه ، وجود مطلق يعنى وجودى كه در متن واقع سعه‌اى دارد ، و وجود مقيد يعنى وجودى كه در متن واقع محدوديت دارد . بنابراين ما در باب حقيقت وجود ، هم مىتوانيم بگوييم « وجود مطلق » و مىتوانيم بگوييم « وجود مقيد » . مثلا وجود خداوند را كه لا ماهيّة له است مىگوييم « وجود مطلق » به آن معنا كه عرفا مىگويند : « تو وجود مطلق و هستى ما » ؛ ولى وجود يك انسان چون يك وجودى است كه محدود است به زمان ، محدود است به مكان ، محدود است به علت خودش و مشروط به هزار شرط است ، يك وجود محدود و مشروط است كه اگر اين شرايط باشد هست و اگر اين شرايط نباشد نيست ، در اين زمان هست در آن زمان نيست ، در اين مكان هست در آن مكان نيست ، با اين شرايط هست با آن شرايط ديگر نيست ، لذا آن را مىگوييم « وجود مقيد » .\r\nاين بود معنى مطلق و مقيد در حقيقت وجود به تعبير حاجى كه مىگفت وجود يا مطلق است يا مقيد ، اعمّ از حقيقت وجود و مفهوم وجود ، ولى در مورد عدم فقط مفهوم آن است كه مطلق است يا مقيد .\r\n\r\n","description":"","footnote":"","page_name":" 418 ","page_number":418},
  {"content":"\r\n\r\n\r\nتبصره : وجود مطلق به شرط لا ، وجود مطلق لا به شرط\r\nدر اينجا ما به يك مطلب ديگرى بايد اشاره كنيم و با يك توضيح كوتاه رد شويم چون اين توضيح براى فصل آينده‌مان لازم است .\r\nمطلب اين است كه گاهى مىگويند « وجود مطلق » « 1 » و منظورشان از « مطلق » به شرط لا از محدوديت است ؛ يعنى وجودى است لامحدود كه مقيد به نامحدودى است ، كه اين فقط منحصر به ذات واجب الوجود مىشود . بنابراين در آنجا كه مىگوييم : « تو وجود مطلق و هستى ما » منظور ، مطلق به معنى به شرط لا است .\r\nولى گاهى مىگويند « وجود مطلق » و منظورشان لا به شرط از به شرط لائيّت و به شرط شيئيّت است . لا به شرط به اين معنا يعنى مىتواند محدود باشد و مىتواند نامحدود باشد ؛ وجود مطلق به اين معنا يعنى وجودى كه مىتواند محدود باشد و مىتواند نا محدود باشد ؛ مطلق است از محدوديت و نامحدوديت ، هر دو . آن وقت در آنجا كه بحث از اصالت وجود مىكنيم يا بحث از تشكيك حقيقت وجود مىكنيم و مىگوييم حقيقت وجود يك حقيقت مشكّك است ، مقصود همين وجود مطلق به معنى لا به شرط است و لهذا ، هم شامل واجب الوجود مىشود هم شامل ممكن الوجود .\r\nلا به شرط قسمى و لا به شرط مقسمى : در اين تقسيم بندى يك بحث خيلى عالى آورده‌اند كه چون اصل بحثش در آينده خواهد آمد فعلا فقط اشاره‌اى مىكنيم :\r\nبحث اين است كه گفته‌اند دو نوع لا به شرط در مفاهيم داريم : لا به شرط قسمى و لا به شرط مقسمى ( كه اين هم از بحثهايى است كه تقريبا بعد از بوعلى مطرح شده است ) ؛ چون ما مفهوم به شرط شىء داريم ، مفهوم به شرط لا داريم و مفهوم لا به شرط داريم كه اينها سه قسمند از يك معناى عامّى كه به اين سه تا تقسيم مىشود ؛ عام هم لا به شرط است نسبت به اين سه تا . بعد اين بحث طرح مىشود كه پس فرق اين معناى عام با اين لا به شرط كه قسم خودش است چيست ؟ مىگويند اينها با همديگر فرق دارند ، اين را مىگويند « لا به شرط قسمى » و آن را مىگويند « لا به شرط مقسمى » .\r\n\r\n\r\n\r\n\r\n","description":"","footnote":"\r\n( 1 ) . يكى از بحثهاى خيلى دامنه‌دار كه عرفا به يك اصطلاح طرح كرده‌اند و حكما به اصطلاح ديگرى ، خود عرفا هم شايد اصطلاحات مختلف دارند و حكما هم همين طور ، همين بحث وجود مطلق است ، چون اين اصطلاحات كاملا جا نيفتاده است .\r\n","page_name":" 419 ","page_number":419},
  {"content":"\r\n\r\nعرفا بر همين اساس مىخواهند حتى در حقيقت وجود هم دو لا به شرط درست كنند ؛ يعنى غير از اينكه در مفهوم « وجود مطلق » مطلق به معنى به شرط لا و مطلق به معنى لا به شرط داريم [ و در نتيجه دو نوع لا به شرط داريم : لا به شرط قسمى و لا به شرط مقسمى 
  ] ، آيا در حقيقت وجود هم مىتوانيم دو نوع لا به شرط تصور كنيم : لا به شرط قسمى و لا به شرط مقسمى ، يا يك نوع لا به شرط داريم ؟ در بحث عرفانيّات اسفار كه در اواخر بحث علت و معلول آمده است اين بحثها مفصلا مطرح شده است .\r\nبه هر حال اين بحثها فعلا براى ما ضرورتى ندارد . همان مقدار ضرورت داشت كه ما بدانيم اگر « وجود مطلق » مىگوييم گاهى مقصود مطلق به شرط لا است كه منحصر به واجب الوجود مىشود و گاهى مقصود مطلق لا به شرط است كه در آنجايى كه بحث از حقيقت وجود در مقابل ماهيت مىكنيم منظورمان همين معناست .\r\nپس از اين بحث به بحث احكام سلبى وجود مىرسيم .\r\n\r\n","description":"","footnote":"","page_name":" 420 ","page_number":420},
  {"content":"\r\n\r\n\r\nاحكام سلبى وجود\r\n ليس الوجود جوهرا و لا عرض * عند اعتبار ذاته بل بالعرض\r\nلا شىء ضدّه و لا ما ماثله * و ليس جزء و كذا لا جزء له\r\nإذ قلب المقسّم مقوّما * او القوام من نقيض لزما \r\nدر اين بحث يك سلسله احكام سلبى براى وجود بيان مىكنند . در اين فريدهء اول كه فريدهء وجود و عدم است بعضى مسائل فقط مسائل وجود است مثل اصالت وجود ، وحدت وجود ، وجود ذهنى ؛ بعضى مسائل صرفا مسائل عدم است كه بعد خواهد آمد مثل « فى انّ المعدوم ليس بشىء » ، « المعدوم لا يعاد » و امثال اينها ؛ و بعضى مسائل احكام عدمى وجود است ؛ احكام وجود است ولى احكام عدمى وجود . در اين فصل در باره احكام عدمى وجود بحث مىشود .\r\nاولا بايد بدانيم كه مقصود از وجود در اينجا حقيقت وجود است نه مفهوم وجود .\r\nاز حقيقت وجود هم مقصود وجود مطلق است نه وجودهاى مقيد . از وجود مطلق هم وجود مطلق به معنى لا به شرط مقصود است نه وجود مطلق به شرط لا ؛ يعنى همان وجود مطلقى منظور است كه در باب حقيقت وجود و وحدت وجود در باره آن بحث مىكرديم .\r\nثانيا قهرا در اينجا اين سؤال مطرح مىشود كه مگر وجود هم مىتواند احكام\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nعدمى داشته باشد كه شما مىگوييد : « فى احكام سلبيّة للوجود » ؟ حاجى اينجا اين سؤال را مطرح نكرده است ولى جاى طرح كردنش هست ، لذا ما توضيح مختصرى در اين باره عرض مىكنيم .\r\nجواب اشكال اين است كه احكام سلبيهء وجود هميشه به سلب سلب برمىگردد ؛ يعنى چيزى از وجود سلب مىشود كه خود آن چيز به سلب برمىگردد ، نظير صفات سلبيّه ( يا صفات جلاليهء ) خداوند كه همهء آنها به سلب السلب برمىگردد ؛ يعنى هر چه را ما از خدا سلب مىكنيم در واقع خود آن نوعى سلب است كه چون سلب سلب مساوى با اثبات مىشود قهرا همهء صفات سلبيه بازگشتش به صفات ثبوتى خواهد بود . اين است كه مىگويند صفات جلالى بازگشتش به صفات جمالى است « 1 » .\r\nدر اينجا هم اگر « احكام سلبيّه » مىگوييم قهرا مقصودمان يك چيزهايى است كه تا محدوديتى و عدمى در كار نباشد پاى آن صفات سلبى به ميان نمىآيد . پس تا پاى عدم در كار نباشد آن صفات مطرح نمىشوند . پس قهرا سلب اين صفات به واسطهء همان جنبهء عدمى آنهاست .\r\nمثلا يكى از اين صفات ، مسألهء جوهريت و عرضيت است . آيا وجود جوهر است يا عرض ، يا نه جوهر است و نه عرض ؟\r\n\r\nاحكام سلبى وجود\r\n1 . وجود نه جوهر است و نه عرض : مىگويند وجود نه جوهر است و نه عرض ؛ هم جوهريت از او سلب مىشود و هم عرضيت ؛ چرا ؟ آخر چطور مىشود كه وجود نه جوهر باشد و نه عرض ؟ شما جوهريت و عرضيت را يك امر حقيقى در خارج مىدانيد ، مىگوييد اينكه اشياء تقسيم مىشوند به جوهر و عرض ، يك واقعيت است ؛ واقعيت اشياء يا جوهر است يا عرض . از طرف ديگر شما مىگوييد ماهيت امر اعتبارى است . اگر ماهيت امر اعتبارى است بنابراين جوهريت و عرضيت بايد يك امر اعتبارى باشد و حال آنكه شما جوهريت و عرضيت را امر اعتبارى\r\n\r\n\r\n\r\n\r\n","description":"","footnote":"\r\n( 1 ) خدا ظالم نيست يعنى غير عادل نيست .\r\nاستاد : مثلا ؛ چون خود ظلم ، نوعى امر عدمى است ، نفى ظلم باز برمىگردد به وجود .\r\n","page_name":" 422 ","page_number":422},
  {"content":"\r\n\r\nنمىدانيد « 1 » .\r\nاين اشكال را حاجى توضيح نداده است و حتى محشّين شرح منظومه هم توضيح نداده‌اند . ولى پاسخ اشكال اين است كه در اينجا كه مىگوييم وجود نه جوهر است و نه عرض ، مقصود از « وجود » يعنى حقيقت وجود باطلاقه ، يعنى قطع نظر از محدوديتهايى كه در مراتب متأخر برايش پيدا مىشود ؛ يعنى بحث در وجود مطلق است . وجود مطلق در ذات خودش - يعنى قبل از آنكه وجود مقيد بشود - نه جوهر است نه عرض . جوهريت و عرضيت هر دو بعد از مرتبهء تقيد حقيقت وجود پيدا مىشود . حقيقت وجود در مرتبهء ذاتش كه اعمّ از وجود به شرط لا و وجود به شرط شىء است مطلق است ؛ وجود به شرط لا هم كه واجب الوجود است وجود نامحدود است ؛ ولى در مراتب علّى و معلولى لازمهء عليت و معلوليت محدوديت وجود است .\r\nوجود بعد از آنكه تعين يافت - كه تعين مساوى است با محدوديت - آن وقت است كه پاى ماهيت به ميان مىآيد ، يعنى به نحوى مىشود كه منشأ انتزاع ماهيت است .\r\nدر مرتبهء قبل منشأ انتزاع ماهيت نيست ؛ در اين مرتبه به جايى مىرسد كه منشأ انتزاع ماهيت است . اينجاست كه مىگوييم عدم ، تخلّل پيدا كرده است در وجود . به اينجا كه برسد مىگوييم اشياء يا جوهرند يا عرض ؛ يعنى در مرتبهء ماهيت‌دار شدن ، اشياء يا جوهرند يا عرض .\r\nپس ، از اين جهت است كه ما مىگوييم وجود بذاته و وجود از آن جهت كه وجود است ، يعنى همان وجود لا به شرط ، همان چيزى كه شامل همهء مراتب وجود مىشود ، آنجا كه ما همهء مراتب وجود را به صورت شخص واحد مىبينيم ( كه معناى وحدت حقيقت وجود همين است كه ما همهء مراتب وجود را به صورت شخص\r\n\r\n\r\n\r\n\r\n","description":"","footnote":"\r\n( 1 ) ولى وجود را كه محمول براى جوهر قرار مىدهيم .\r\nاستاد : همه جا ما وجود را محمول براى ماهيت قرار مىدهيم ، ولى گفتيم آنجا كه ما وجود را محمول براى هر ماهيتى قرار مىدهيم اين خودش يك قضيهء تحليلى است ؛ يعنى يك واقعيت وحدانى است كه عقل او را تحليل مىكند به ماهيت و وجود و بعد از ايندو يكى را انتزاعى و ذهنى مىداند و ديگرى را غير انتزاعى . وقتى كه شما مىگوييد يكى از ايندو حقيقى است - خواه ماهيت و خواه وجود - ديگرى مىشود انتزاعى . وقتى كه ما گفتيم آنى كه حقيقى است وجود است قهرا ماهيت مىشود انتزاعى . پس وقتى كه ما وجود را به ماهيت جوهر نسبت مىدهيم مثل هر جاى ديگر يك امر حقيقى را به يك امر اعتبارى نسبت داده‌ايم .\r\n","page_name":" 423 ","page_number":423},
  {"content":"\r\n\r\nواحد مىبينيم ) ديگر ماهيتى ندارد ، نه جوهر است نه عرض « 1 » .\r\n2 . وجود نه ضد دارد و نه مثل : آيا وجود مطلق ضد دارد ؟ ضد هم ندارد ، چون ماورائى ندارد كه ضدى داشته باشد . به همين دليل كه گفته شد براى وجود به اين معنا ، ضد فرض نمىشود ؛ چون دو شىء واقعيت‌دار كه در قبال يكديگر قرار مىگيرند و با يكديگر ناسازگارند ضد يكديگرند ؛ وقتى كه شما وجود را يك كاسه مىبينيد ماورائى براى او نيست كه ضدش باشد . « 2 » مثل و نظير هم برايش فرض نمىشود . از اين جهت است كه مىگوييم براى وجود ضدى نيست و براى او مثلى نيست .\r\n3 . وجود نه جزء دارد و نه كل : وجود جزء هم ندارد ؛ چون اگر ما يك كلى داشته باشيم كه از دو چيز مختلف تشكيل بشود هر يك از اين دو چيز براى آن كل مىشود يك جزء . مثلا در عالم ماهيت مىگوييم انسان يك كل است كه دو جزء دارد :\r\nحيوان و ناطق ؛ در عالم اعيان مىگوييم آب دو جزء دارد : اكسيژن و هيدروژن . ولى وقتى كه ما اصل خود حقيقت وجود را در نظر مىگيريم كه ماوراء ندارد و هر چه به\r\n\r\n\r\n\r\n\r\n","description":"","footnote":"\r\n( 1 ) اگر نه جوهر باشد نه عرض آن وقت واقعيتش چه مىشود ؟\r\nاستاد : خودش نفس واقعيت است .\r\n- آخر جوهريت و عرضيت ، هر دو را از او سلب مىكنيد . مناط واقعيت ، جوهريت و عرضيت است .\r\nاستاد : نه ، مناط واقعيت خود وجود است . مناط واقعيت ماوراء جوهريت و عرضيت است . اصلا وجود يعنى خود واقعيت و واقعيت يعنى وجود . واقعيت در بعضى از مراحل - در مراحل پايين - منقسم مىشود به جوهر و عرض . واقعيت در مراحلى كه محدود مىشود منقسم مىشود به جوهر و عرض . وجود محدود يا جوهر است يا عرض و اين جوهريت و عرضيت به اعتبار محدوديتش براى او اعتبار مىشود . پس وجود نامحدود نه جوهر است و نه عرض .\r\n- لازمهء سخن آقاى « ب » قول به اصالت ماهيت است .\r\nاستاد : بله ، اگر ما بخواهيم واقعيت را جداى از وجود بدانيم اصالت ماهيت مىشود ولى اين مباحث اصلا مبتنى بر اصالت وجود است .\r\n( 2 ) . - به اين ترتيب تصور عدم مطلق مشكل مىشود .\r\nاستاد : عدم مطلق كه چيزى نيست ؛ او فقط يك امر ذهنى است . عدم مطلق كه واقعيتى نيست در خارج . عدم مطلق فقط فرض ذهن است . شما در مقابل وجود مطلق يك مفهومى به نام عدم مطلق مىسازيد و لذا مىگوييد : « المعدوم المطلق لا يخبر عنه » ، « المعدوم المطلق ليس بشىء » . معدوم مطلق همان لا شىء مطلق است . لا شىء مطلق كه ديگر چيزى نيست .\r\n","page_name":" 424 ","page_number":424},
  {"content":"\r\n\r\nعنوان ماوراء آن در نظر بگيريم همه بطلان محض است ( يعنى عدم ) يا اعتبار محض است ( يعنى ماهيت ) ، ديگر براى او جزء معنا ندارد . اگر جزء باشد يعنى خودش يك كل است كه تشكيل شده است از دو چيز كه آن دو چيز غير خودش هستند . غير براى او معنى ندارد .\r\nوجود ، كل هم ندارد ؛ چون اگر كل داشته باشد يعنى اين جزء هست و يك جزء ديگر هم هست ؛ بايد اين يك واقعيت باشد و يك واقعيت ديگر هم داشته باشيم كه از اين دو واقعيت يك واقعيت ماوراء و سومى به وجود بيايد و حال آنكه اصلا ماوراء برايش فرض نمىشود .\r\nاز اين جهت است كه مىگوييم وجود باطلاقه را كه در نظر بگيريم نه جوهر است نه عرض ، نه ضد دارد و نه مثل ، نه جزء دارد و نه كل ؛ يعنى خودش جزء ندارد ، جزء چيزى هم نيست :\r\n ليس الوجود جوهرا و لا عرض * عند اعتبار ذاته بل بالعرض \r\nيعنى اگر وجود را به خودى خود در نظر بگيريم نه جوهر است و نه عرض . بله ، به يك معناى ديگر وجود همهء اينها را دارد و آن به تبع ماهيت است ؛ يعنى آنجا كه مرحلهء ماهيت پيش مىآيد ماهيت يا جوهر مىشود يا عرض . قهرا ماهيتى كه جوهر است وجودش را هم به تبع مىگوييم « جوهر » ؛ مىگوييم : وجود جوهر ، وجود عرض ، وجود ضد ، وجود مثل ؛ يعنى در مرحله‌اى كه ماهيت پيدا مىشود اين احكام براى ماهيت پيدا مىشود و بالعرض به وجود هم نسبت داده مىشود « 1 » .\r\n\r\nبيان حاجى در احكام سلبى وجود\r\nبيان حقيقى مطلب به همين شكلى بود كه عرض كرديم ، ولى حاجى مطلب را به نحوى بيان كرده است كه بيشتر به « اصطلاح » ارتباط دارد و كسى مىتواند بر او ايراد كند كه : اين مطلب فقط به « اصطلاح » مربوط مىشود .\r\n\r\n\r\n\r\n\r\n","description":"","footnote":"\r\n( 1 ) . - آن وجودى كه عارض ماهيت مىشود همين وجود مطلق است .\r\nاستاد : آن وجود ، وجود مطلق است به معنايى كه در باب مفهوم وجود گفتيم : وجود يا مطلق است يا مقيد ؛ ولى وجود مقيد است به معنايى كه در باب حقيقت وجود گفتيم .\r\n","page_name":" 425 ","page_number":425},
  {"content":"\r\n\r\nمثلا حاجى مىگويد وجود « 1 » جوهر نيست ؛ چرا ؟ مىگويد چون ما در تعريف جوهر گفته‌ايم : « الجوهر ماهية اذا وجدت فى الخارج كانت لا فى الموضوع » . كسى مىتواند بگويد اين فقط يك تعريف است كه قبلا كرده‌ايد . اصالت ماهيتى جوهر را آن گونه تعريف كرده است ، شما كه اصالت وجودى هستيد مىتوانيد جوهر را به نحو ديگر تعريف كنيد و بگوييد : « الجوهر وجود ليس فى الموضوع » . پس اين بيان كه بگوييم وجود جوهر نيست به دليل اينكه در تعريف جوهر چنين گفته‌اند ، بيان تمامى نيست .\r\nيا در اينكه چرا وجود ضد ندارد ، مىگويد چون ما در تعريف ضد مىگوييم :\r\n« الضدان امران وجوديّان يتعاقبان على موضوع واحد » و غير وجود كه ديگر « وجودى » نيست . اين هم باز مناقشهء در لفظ و در تعريف است . اين گونه بيانات اتّكاء به يك سلسله تعاريف است و - همانطور كه خودشان هم گاهى مىگويند - براى يك نفر مبتدى خوب است كه چون تازه مىخواهد وارد شود او را با همين تعريفها قانع كنيم ولى براى يك نفر غير مبتدى اين بيانها قانع كننده نيست .\r\nهمچنين در اينكه وجود مثل ندارد مىگويد چون در تعريف مثل گفته‌ايم مثلين دو امرى هستند كه در نوعيت با يكديگر شريكند ، يعنى دو فرد از نوع واحد هستند ؛ ولى وجود كه نوع ندارد چون ماهيت ندارد ، پس مثل هم ندارد . اين هم اتكاء به تعريف است ، برهان نيست .\r\nاينها همه اتكاء به تعريف و اصطلاح است . ممكن است اصلا كسى از اول جوهر را به نحو ديگر تعريف كند ، بگويد : ما اشياء را اينجور مىبينيم كه بعضى اشياء وجودشان در شىء ديگر است ، حالّ در شىء ديگر است ، و بعضى از اشياء وجودشان حالّ در شىء ديگر نيست . آن اشيائى را كه وجودشان حالّ در شىء ديگر نيست مىگوييم « جوهر » و آن اشيائى را كه وجودشان حالّ در شىء ديگر است مىگوييم « عرض » . سابقا كه اصالت ماهيتى فكر مىكردند ، نسبت به واقعيتهاى مستقل در خارج ، به اين تعبير مىگفتند : « ماهيتى است كه وقتى وجود پيدا مىكند مستقل مىشود » ، و واقعيتى را كه مستقل نبود به اين تعبير مىگفتند :\r\n\r\n\r\n\r\n\r\n","description":"","footnote":"\r\n( 1 ) . - حاجى فقط مىگويد : « وجود » ؛ توضيح نمىدهد كه اين وجودى كه مىگوييم ، حقيقت وجود است ، آن هم حقيقت وجود مطلق نه وجود مقيد ، آن هم به اين معنا كه گفتيم ، يعنى وجود مطلق سارى در همهء مراتب نه وجود مطلق به شرط لا كه بحث در بارهء خدا باشد .\r\n","page_name":" 426 ","page_number":426},
  {"content":"\r\n\r\n« ماهيتى است كه وقتى وجود پيدا مىكند غير مستقل است » . حالا كه معلوم شد وجود اصيل است ، جوهر را به نحو ديگر تعريف مىكنيم ، آن واقعيتهايى كه دريافته‌ايم عوض نمىشود ، مىگوييم وجوداتى كه در خارج - در عالم ماده و طبيعت - هستند لا اقل دو قسم‌اند : وجودهايى كه مستقل‌اند از موضوع ، و وجودهايى كه اجبارا بايد در شىء ديگر حلول داشته باشند . پس ما نمىتوانيم به تعريفى كه در گذشته كرده‌اند استناد كنيم « 1 » .\r\n\r\nبرهان حاجى بر اينكه وجود جزء ندارد\r\nگفتيم كه حاجى در باره مسائلى كه در اين فصل مطرح كرده است برهانى نياورده است ، فقط به تعريفات و اصطلاحات اتكاء كرده است . دربارهء اينكه وجود جوهر نيست به همان بيان ساده - كه گفتيم - اكتفا كرده است . دربارهء اينكه وجود عرض نيست ، همين جور . اينكه وجود ضد ندارد ، اينكه مثل ندارد و اينكه جزء چيزى نيست ، براى تمام اينها اين بيانات ساده را كه در واقع اتكاء به تعريفات است آورده است . ولى براى اين مسألهء آخر - كه وجود جزء ندارد - خواسته است يك برهان هم اقامه كند . لذا در آخر اين فصل مىگويد :\r\n اذ قلب المقسّم مقوّما * او القوام من نقيض لزما \r\nبراى بيان اين برهان مقدّمتا انواع تركيب يعنى انواع جزء داشتن را بيان مىكنيم .\r\n\r\nمقدمهء اول : تركيب حقيقى و تركيب اعتبارى\r\nمىگويند مركّبها يعنى اشيائى كه جزء دارند بر دو قسمند : بعضى مركبها مركبهاى اعتبارى است ، يعنى وحدت آنها در خارج حقيقتى ندارد ، كه اينها اصلا قابل بحث\r\n\r\n\r\n\r\n\r\n","description":"","footnote":"\r\n( 1 ) . - آن وقت اين اشكال پيش نمىآيد كه ما گفتيم وجود مشكّك است ولى اينجا بين عرض و جوهر تشكيك نيست ، اصلا تفاوت نوعى است ؟\r\nاستاد : بنابر اصالت ماهيت تفاوت نوعى است ، ولى بنا بر اصالت وجود تفاوت تشكيكى است . بنابر اصالت وجود ، از نظر اينكه ما وجودها را در نظر بگيريم نه ماهيتها را ، تفاوت تشكيكى مىشود زيرا در اينجا ماهيت معنى ندارد .\r\n","page_name":" 427 ","page_number":427},
  {"content":"\r\n\r\nنيست ، مانند اينكه ما براى اين ضبط صوت اعتبار وحدت مىكنيم . واقعيت اينها كه وحدت ندارد ، اعتبار وحدت و تركيب كرده‌ايم ؛ يعنى در واقع در اينجا جزء و كل به معنى واقعى وجود ندارد ، چون « كل » ى وجود ندارد ، « كل » اعتبارى است .\r\nبعضى مركبهاى ديگر مركب حقيقى است . مركب حقيقى در جايى است كه بين اجزاء مختلف مركب وحدت حقيقى وجود داشته باشد .\r\n\r\nمقدمهء دوم : تركيب حقيقى عقلى و تركيب حقيقى خارجى\r\nتركيب حقيقى بر دو قسم است : تركيب عقلى و تركيب عينى ( يا خارجى ) .\r\nتركيب عقلى يعنى اينكه شىء در خارج دو حيثيت مختلف ندارد ، ولى عقل اين را در ظرف خودش ، در قرع و انبيق خودش ، به دو حيثيت مختلف تحليل مىكند ، دو حيثيتى كه در خارج نمىشود اين دو حيثيت را از يكديگر تفكيك كرد ولى عقل در ظرف خودش مىتواند تحليل كند .\r\nتركيب شىء از اجزاء ماهيت يعنى از جنس و فصل از اين قبيل است . اينكه مىگويند انسان حيوان ناطق است نه اين است كه اين شىء در خارج نيمش حيوان است و نيمش ناطق تا بگوييم آن نيمهء حيوانش كجاست ؟ آيا مثلا نيم بالاى بدنش حيوان است و نيم پايينش ناطق يا برعكس ؟ نيم راستش حيوان است و نيم چپش ناطق ؟ يا اعصابش ناطق است و غير اعصابش حيوان ؟ نه ، اين به تمام وجودش حيوان است و به تمام وجودش ناطق است . اين موجود در عالم خارج « حيوان هو ناطق » است نه اينكه « حيوان و ناطق » باشد .\r\nمثال ديگر : اگر شما در باره خط مىگوييد : « كمّ متصل ذى بعد واحد » آيا خط در خارج سه چيز است : يك قسمتش كميت است ، يك قسمتش اتصال است و يك قسمتش ذى بعد واحد بودن ؟ يا اين تماما كميت است و تماما اتصال است و تماما ذى بعد واحد ؟ واضح است كه اين شىء كمّى است كه آن كم ، متصل است و آن كم متصل ، ذى بعد واحد است . اين تحليلها را عقل مىكند و الّا در خارج كه اينها از يكديگر جدا نيستند . اين به تمام وجودش كم است و به تمام وجودش متصل است و به تمام وجودش ذى بعد واحد است . اينها را مىگوييم تحليل عقلى .\r\n\r\n","description":"","footnote":"","page_name":" 428 ","page_number":428},
  {"content":"\r\n\r\n\r\nمقدمهء سوم : تركيب خارجى مقدارى و تركيب خارجى غير مقدارى\r\nباز مركب خارجى هم به نظر حكما بر دو قسم است : مركب مقدارى و مركب غير مقدارى ؛ يعنى به اصطلاح يك كل مقدارى داريم و يك كل غير مقدارى .\r\nكل غير مقدارى اين است كه شىء در خارج مركب است يعنى دو مرتبهء وجودى در خارج است ولى بدون آنكه آن دو مرتبهء وجودى را بشود از نظر كميت از يكديگر جدا كرد ، مثل تركيبى كه اينها در ماده و صورت قائل هستند ، مىگويند جسم مركب است از ماده و صورت .\r\nماده و صورت وحدتى در عين كثرت و كثرتى در عين وحدت دارند كه نمىشود اينها را به شكل مقدارى از يكديگر جدا كرد و گفت اين قسمتش ماده است و اين قسمتش صورت ، ولى در واقع در عالم خارج ماده غير از صورت است . جنس و فصل در خارج به هيچ نحو غيريت ندارند ولى اينها در خارج نوعى غيريت دارند كه ذهن نمىتواند آنها را در خارج از هم تفكيك كند . صورت به تمام وجودش در ماده حلول دارد و ماده به تمام وجودش قائم به صورت است ، ولى در عين حال رابطهء حالّيّت و محلّيّت در خارج هست .\r\nبهتر است مثالى از جوهر و عرض ذكر كنيم كه اين را امثال شيخ هم گفته‌اند :\r\nيك وقت ما مىگوييم فلان شىء در فلان شىء حلول دارد ، مانند اينكه مىگوييم آب در خاك حلول دارد . در اينجا « حلول » يعنى « نفوذ » ؛ يعنى بين ذرات اين خاك خلل و فرجى هست كه در آنها هوا بوده است و حالا آب است ؛ يعنى الآن هم در خارج يك جاهايى را آب گرفته است و يك جاهايى را خاك ؛ اينها در واقع مخلوطاند . يا به قول شيخ « 1 » اگر ما ميخى را به ديوارى فرو كنيم مىگوييم اين ميخ در ديوار حلول كرده است . در اينجا هم در واقع اين ميخ جايى را گرفته است و آن قسمت از ديوار هم جايى را گرفته است و سطح ديوار بر سطح اين ميخ احاطه دارد .\r\nولى گاهى مىگوييم رنگ در جسم حلول دارد . بهترين مثالش اين چوبهايى است كه براى خرّاطى آماده مىكنند . چوبهاى خراطى سفيد رنگ است ولى در يك جاهايى هم يك رگه‌هاى مثلا قهوه‌اى رنگ دارد . شما هر چه كه اين چوب را\r\n\r\n\r\n\r\n\r\n","description":"","footnote":"\r\n( 1 ) . الهيات نجات ، مقالهء اولى ، فصل فى بيان اقسام الموجود و اقسام الواحد ( صفحهء 100 از چاپ مصر ) .\r\n","page_name":" 429 ","page_number":429},
  {"content":"\r\n\r\nبتراشيد و هر چه پيش برويد باز رنگ با او هست . نه اين است كه رنگ را روى سطح چوب ماليده‌اند ، بلكه هر چه كه ما اين چوب را تجزيه كنيم باز آن رنگ در آن هست ؛ يعنى آميختگى اين چوب با رنگ اينجور نيست كه جايى را رنگ گرفته است و جايى را چوب ؛ قسمتى از جا و فضا را رنگ گرفته است و قسمتى از جا و فضا را چوب ؛ نه ، همانجا را كه چوب گرفته است همانجا را رنگ گرفته است . رنگ جايى جدا از جاى چوب ندارد . در عين حال وجود رنگ غير از وجود چوب است ؛ يعنى وجود چوب عين وجود رنگ نيست و لهذا اين چوب مىتواند به جاى قهوه‌اى سفيد باشد ، مىتواند همين الآن رنگش را عوض كند ؛ ولى رنگ كه عوض مىكند نه اين است كه اين جا خالى مىشود و رنگ ديگرى مىآيد آن را پر مىكند . ماده و صورت رابطه‌شان با يكديگر چنين رابطه‌اى است .\r\nو اما كل مقدارى اين است كه اين شىء واحد را ذهن مىتواند الآن به دو جزء در خارج لااقل به طور فرضى تقسيم كند ، بگويد نيمى اين طرف و نيمى آن طرف .\r\n\r\nتوضيح برهان حاجى بر اينكه وجود جزء ندارد\r\nاكنون كه اين مقدمات سه گانه را دانستيم به بيان و توضيح برهان حاجى مىپردازيم . حاجى مىگويد همين قدر كه ثابت كنيم كه وجود جزء تحليلى ندارد كافى است و همهء جزء داشتن‌هاى ديگر را هم از او نفى كرده‌ايم ، چون اگر جزء تحليلى نداشته باشد هيچ جزء ديگرى نمىتواند داشته باشد .\r\nحالا به چه بيان مىگوييم وجود جزء تحليلى ندارد يعنى جنس و فصل ندارد ؟\r\nمىگويد چون رابطهء فصل با جنس به اين نحو است كه فصل تحقق بخش جنس است « 1 » ، يعنى جنس يك معناى مبهمى است پا در هوا ، كه نمىتواند تحقق داشته باشد مگر در ضمن فصل . مثلا رنگ نمىتواند وجود داشته باشد مگر اينكه قرمز باشد يا سبز باشد يا سفيد باشد و يا رنگ ديگر باشد . عدد هم به طور صرف و خالص نمىتواند وجود داشته باشد . يك چيزى كه فقط عدد است ، نه 1 است نه 2\r\n\r\n\r\n\r\n\r\n","description":"","footnote":"\r\n( 1 ) . - يعنى مقوّم اوست ؟\r\nاستاد : نه ، فصل مقسّم جنس است .\r\n","page_name":" 430 ","page_number":430},
  {"content":"\r\n\r\nاست نه 3 ، نه . . . ، ولى عدد است ، چنين چيزى وجود ندارد . عدد يك معنى مبهم است كه اگر بخواهد وجود داشته باشد بايد يا 2 باشد يا 3 يا . . . تا تحقق داشته باشد « 1 » .\r\nبعد حاجى مىگويد وجود اگر مركب عقلى باشد و جزء تحليلى داشته باشد بايد جنس و فصل داشته باشد و آنگاه مىگوييم اگر وجود جنس دارد جنسش يا وجود است يا غير وجود ، از ايندو خارج نيست ، كه غير وجود هم يعنى عدم يا ماهيت .\r\nاگر بگوييد جنس وجود « وجود » است ، كار فصل چيست ؟ فصل چيزى است كه تحقق مىدهد به جنس ، يعنى وجود مىدهد به جنس . فرض اين است كه در اينجا جنس ، خود وجود است ، پس فصل ذات جنس را به جنس مىدهد نه اينكه وجود به جنس بدهد ؛ يعنى همين وجود كه به جنس مىدهد ذات جنس را مىدهد . پس رابطهء جنس و فصل رابطهء مقوّم و متقوّم مىشود نه رابطهء مقسّم . رابطهء مقسّم اين است كه ذات فصل غير از ذات جنس است و چون اين ذات غير از آن ذات است و آن ذات هم غير از وجود است پس فصل به او وجود مىدهد و لذا مىتواند مقسّم او باشد . اما اگر اين جنس عين وجود باشد پس اين فصل ، خودش را به او داده است ، قوام ذاتش را به او داده است ، نه اينكه او را تقسيم كرده باشد به يك امر متحقق اينچنينى و يك امر به نحو ديگر . پس لازم مىآيد كه آنچه كه مقسّم است ( يعنى فصل ) تبديل بشود به مقوّم .\r\nو اما اگر بگوييد جنس وجود « غير وجود » است معنايش اين است كه حقيقت وجود تأليف يافته است و متقوّم است از نقيض خودش كه عدم است و يا از چيزى كه در قوهء نقيض يعنى اعتبارى محض است كه ماهيت است . اين است كه\r\n\r\n\r\n\r\n\r\n","description":"","footnote":"\r\n( 1 ) . - راجع به خود وجود نمىتوانيم اينطور بگوييم كه وجود يك مفهوم مبهمى است كه جز در افراد خودش تحقق ندارد ؟\r\nاستاد : نه ، نمىتوانيم اين را بگوييم . اتفاقا قضيه بر عكس است ، چون وجود خودش تحقق است ، همه چيز مبهم است و تعين و تحقق همه چيز به وجود است ، كه فرق اصالت ماهوى با اصالت وجودى در همين جاست . از نظر اصالت ماهيتى وجود يك معنى كلى و مبهم است و به وسيلهء ماهيت تحقق پيدا مىكند و واقعيت پيدا مىكند ؛ به خصوص هگل و امثال هگل اين جور مىگويند ؛ و قدما هم اگر چه مسألهء اصالت وجود يا ماهيت را طرح نكرده‌اند ولى بسيارى از آنها همين جور فكر مىكرده‌اند . اصالت وجودى قضيه را بر عكس در نظر مىگيرد ، مىگويد هر چه را كه شما غير وجود در نظر بگيريد ، آن يك معناى مبهم است و تحققش به وجود است . ما در اينجا بنابر اصالت وجود بحث مىكنيم .\r\n","page_name":" 431 ","page_number":431},
  {"content":"\r\n\r\nمىگويد : « او القوام من نقيض لزما » « 1 » .\r\n\r\n\r\n\r\n\r\n","description":"","footnote":"\r\n( 1 ) . - در حقيقت جنس و فصل را به وسيلهء برهان از وجود سلب مىكند .\r\nاستاد : بله ، همين طور است .\r\n- و حال آنكه ما در ابتدا گفته بوديم وجود يك امر بديهى است و اينكه جنس و فصل ندارد نيز بديهى است .\r\nاستاد : بله ، درست است ، چون ما گفتيم وجود به حكم اينكه يك مفهوم بسيط است نمىتواند جنس و فصل داشته باشد . آنجا بحث سر مفهوم وجود بود كه : « مفهومه من أعرف الاشياء » ؛ بحث دربارهء اين بود كه آيا مفهوم وجود مىتواند يك مفهومى باشد كه جنس و فصل داشته باشد ؟ و ما آنجا برهان اقامه كرديم و گفتيم مفهوم وجود چون اعم مفاهيم است نمىتواند جنس داشته باشد ، چون جنس داشتن يعنى اينكه يك مفهوم اعم از خودش داشته باشد . آن بحث دربارهء مفهوم وجود بود ، ولى اينجا بحث دربارهء حقيقت وجود است كه آيا حقيقت وجود جنس و فصل دارد يا نه ؟\r\n- ملاحظه فرموده‌ايد كه ملا صدرا در كتاب مبدأ و معاد مىگويد اگر جوهر را به معنى قائم به ذات بگيريد مىتوانيد بگوييد ذات حق جوهر است . حالا در اين مقام - يعنى مقام ذات - آيا مىتوانيم بگوييم جوهر ؟\r\nاستاد : درست است . آنچه كه من عرض كردم نتيجه‌اش همين بيان جنابعالى است . حرف ملاصدرا هم همين است كه يك وقت ما جمود مىكنيم بر تعريفى كه از سابق براى جوهر كرده‌اند : « ماهيتى كه در وجود خودش قائم به ذات است » . به اين معنا ، ذات حق جوهر نيست . يك وقت ما مىگوييم جوهر يعنى شىء قائم به ذات ، كه شامل وجود هم مىشود .\r\nبه اين معنا ذات خداوند را هم مىتوانيم جوهر بدانيم .\r\n- مىتوانيم بگوييم جوهر است ؟\r\nاستاد : بله ، به اين معنا مىتوانيم بگوييم جوهر است . در اينجا هم همين جور است . آن جوهريتى كه ما آن را در اينجا سلب مىكنيم چيزى است كه [ طبق 
  ] اصطلاح ماهيت را جزء تعريف آن مىگيريم و از قبل در [ آن 
  ] مفهوم ماهيت را درج كرده‌ايم . البته چون بحث روى آن جوهرى است كه ما تا حالا شناخته‌ايم و بر همان اساس بعضى از اشياء را جوهر مىدانيم و بعضى را عرض ، لذا وقتى مىگوييم حقيقت وجود نه جوهر است نه عرض ، يعنى به آن معنا كه آنها جوهرند حقيقت وجود نه جوهر است نه عرض ؛ چون آنها احكام مراتب حقيقت وجود است ؛ يعنى آنچه كه تا حالا راجع به جوهر و عرض گفته‌اند - كه قدما براى ماهيت مىگفتند - بنابر اصالت وجود براى بعضى از مراتب وجود صادق است .\r\n- اين لفظ « تجوهر » كه به كار مىبرند يعنى چه ؟ ناظر به ماهيت است يا وجود ؟\r\nاستاد : اين اتفاقا از آن كلماتى است كه دو اصطلاح دارد : گاهى مىگويند تجوهر ، يعنى جوهريت در مقابل عرضيت ؛ و گاهى مىگويند تجوهر ، يعنى اصلا خود ذات . و اينكه در فلسفهء غرب اين قدر ميان جوهر و ذات اختلاط مىشود به همين جهت است . اتفاقا اين اشتباه در دورهء اسلامى هم در آن ابتدا كه متون يونانى را ترجمه مىكرده‌اند بوده است ، ولى بعدها آن را مشخص كرده‌اند ؛ و شايد علت اين اختلاط و اشتباه اين است كه در فلسفهء يونان نيز اصطلاحات خيلى متمايز نبوده است .\r\n","page_name":" 432 ","page_number":432},
  {"content":"\r\n\r\n\r\n\r\n\r\n\r\n","description":"","footnote":"\r\nابتدا بايد اين دو اصطلاح را در باب عرض مشخص كنيم ، بعد در باب جوهر هم مشخص مىشود . در گذشته گفتيم كه كلمهء « عرض » را يك وقت در باب مقولات به كار مىبرند .\r\nاگر در باب مقولات به كار ببرند در مقابل همان جوهر مصطلح قرار مىگيرد و شامل كمّ و كيف و . . . يعنى آن نه مقولهء معروف مىشود . قهرا وقتى « جوهر » بگوييم آن يك مقوله‌اى مىشود كه در مقابل اعراض است . جوهر و عرض به اين معنى از امور نسبى نيستند ؛ يعنى اين طور نيست كه اين شىء نسبت به يك شىء جوهر باشد و نسبت به شىء ديگر عرض ؛ آنچه كه عرض است عرض است و آنچه هم كه جوهر است جوهر است .\r\nولى يك وقت هست كه ما مىگوييم « عرض » و مقصودمان اين است كه چيزى با مقايسه با چيز ديگر ذاتى آن نيست ، كه اصطلاح بهتر اين است كه بگوييم « عرضى » ؛ يعنى اين شىء را وقتى با شىء ديگر مقايسه بكنيد ذاتى آن نيست . بنابراين يك شىء با مقايسه با شيئى ذاتى آن نيست بلكه عرضى است ، ولى ممكن است با مقايسه با شىء ديگر ذاتى باشد ؛ يعنى يك امر مقايسه‌اى و نسبى است . ( - اتفاقا در زبان فرنگى هم همين طور است ؛ يعنى عرض و جوهر را با هم و عرضى و ذاتى را نيز با هم مقابل مىدانند . ) مثلا « ناطق » ذاتى انسان است ولى ذاتى حيوان نيست بلكه عرضى حيوان است . ذاتى انسان است چون جزء انسان است ، ولى ذاتى حيوان نيست چون جزء حيوان نيست بلكه حيوان و ناطق هر دو جزء انسانند . مىرويم سراغ كميت . كميت هم ذاتى خط است ولى ذاتى اتصال نيست بلكه عرضى اتصال است چون آن جنس است و اين فصل .\r\nپس هم در ناطق كه جوهر است ذاتى و عرضى صدق مىكند و هم در كميت كه عرض است ذاتى و عرضى صدق مىكند . ناطق نسبت به انسان ذاتى است و نسبت به حيوان عرضى . باز كميت كه عرض است نسبت به خط ذاتى است و نسبت به اتصال ، عرضى .\r\nپس اصطلاح جوهر و عرض با ذاتى و عرضى به كلى مغاير است . ذاتى و عرضى چون امر مقايسه‌اى است ، در مورد جوهرها ، هم ذاتى داريم هم عرضى ، در مورد عرضها نيز هم ذاتى داريم و هم عرضى .\r\nاكنون كه اين اصطلاح در باب عرض و عرضى روشن شد مىگوييم در مورد جوهر هم همين طور است ( البته اين اصطلاح در مورد جوهر خيلى كم است ) : گاهى « جوهر » مىگويند و مقصود جوهر در مقابل عرض است ، و گاهى « جوهرى » مىگويند ، مثلا مىگويند فلان شىء جوهرى اين شىء است ، در اينجا اصطلاح جوهر به معنى ذاتى است . اگر گفتند فلان شىء جوهرى اين شىء است يعنى ذاتى اين شىء است . در جوهر اين اصطلاح به كار برده مىشود ، در عرض هم اين اصطلاح به كار برده مىشود .\r\nكلمهء « تجوهر » را هم گاهى به معنى « جوهر بودن » به كار مىبرند مانند تعبير « تجوهر » كه در اشارات هست ، و گاهى به معنى جوهرى بودن يعنى ذاتى بودن به كار مىبرند .\r\n- اين تعبير در منطق در باب تعريف هست و ميرسيد شريف هم در كبرى مىگويد : « أىّ شىء هو فى جوهره » .\r\nاستاد : احسنت ! خوب مثالى آورديد . « جوهر » در آنجا يعنى [ ذات 
  ] . « اى شىء هو فى جوهره » يعنى « اى شىء هو فى ذاته » . اين ، هم در مورد جوهر به كار برده مىشود ، هم در مورد\r\n","page_name":" 433 ","page_number":433},
  {"content":"\r\n\r\n\r\n\r\n\r\n\r\n","description":"","footnote":"\r\n- عرض ، چون مقصود از جوهر در اينجا ذات است . اين خودش نمونه‌اى است از اينكه در اصطلاحات قديم هم اين اختلاطها بوده است كه از روى قرائن بايد معنى آن را فهميد .\r\n- در خود فلسفهء ارسطو هم مىگويند كلمهء « جوهر » به دو معنا به كار رفته است . مىگويند كه در فلسفهء ارسطو گاهى جوهر به معناى يك ماهيت كلىاى است كه در برابر اعراض قرار مىگيرد و گاهى هم به معنى ذات فرد است .\r\nاستاد : اين همين مىشود كه من الآن عرض كردم ؛ آن فرد مىخواهد جوهر باشد ، مىخواهد عرض باشد .\r\n- يعنى يك فردى كه به هر حال مشخص است .\r\nاستاد : فرد مشخص است ، ديگر فرق نمىكند كه جوهر باشد يا عرض . عرض هم فرد مشخص دارد . همانطور كه در مورد اين جسم مىتوان گفت « يك فرد از جسم » ، در مورد سفيدى اين جسم هم به عنوان يك فردى از سفيدى مىتوانيم بگوييم « يك فرد از سفيدى » .\r\n- كه به اين معنا جزئى مىشود .\r\nاستاد : جزئى است ، بله ؛ هر فردى جزئى است .\r\nبنابراين اين اصطلاح اصلا در ابتدا نامشخص بوده است و همين سبب شده است كه اصطلاحات بعد هم نامشخص باشد . در اصطلاح فلسفه اسلامى ديگر « ذاتى » را « جوهر » نمىگويند ، مىگويند « جوهرى » . هر جا مىخواهند بگويند اين شىء ذاتى اين شىء است كلمه « جوهرى » را به كار مىبرند ، مىگويند « اين جوهرى آن است » كما اينكه در عرض و عرضى هم در طى زمان كم كم اين اصطلاح مشخص شده است : اگر بخواهند در باب مقولات به كار ببرند مىگويند « عرض » و اگر بخواهند در باب ايساغوجى يعنى باب كليات خمس به كار ببرند مىگويند « عرضى » ؛ يعنى اگر در مقابل ذاتى بخواهند به كار ببرند مىگويند « عرضى » و اگر در مقابل جوهر بخواهند به كار ببرند مىگويند « عرض » .\r\n- آن وقت آن قاعدهء « كل ما بالعرض ينتهى الى ما بالذات » هم يعنى « كل عرضى ينتهى الى ذاتى » .\r\nاستاد : بله .\r\n- ارسطو يك چيز ديگرى هم دارد به اسم « صورت جوهرى » كه مدرسيّون اروپا هم داشته‌اند .\r\nاستاد : بله ، اين صورت جوهرى همان صورت نوعيه است . اينها هم به صورت نوعيه مىگويند « صورت جوهرى » .\r\n- بله ، خيال مىكنم همان صورت نوعيه باشد .\r\n- همان  mrof   substantial  ؟\r\nاستاد : بله ، همان صورت نوعيه است .\r\n- آن وقت ذاتى و عرضى را در برابر جوهر و عرض چگونه فرق مىگذارند ؟\r\n- مىگويند  accidental   and   essential  كه  essential  ذاتى است و  accidental  عرضى است .\r\n- يعنى همان « -  la  » اضافه مىكنند ، مثل عرضى .\r\n- بله ، همان « -  la  » اضافه مىكنند .\r\n","page_name":" 434 ","page_number":434},
  {"content":"\r\n\r\n\r\n\r\n\r\n\r\n","description":"","footnote":"\r\nاستاد : بسيار خوب ؛ ولى در اين ترجمه‌هايى كه به فارسى مىشود اغلب اينها با يكديگر اشتباه مىشود .\r\n- بله ، اشتباه مىشود .\r\n","page_name":" 435 ","page_number":435},
  {"content":"\r\n\r\n\r\nمنشأ كثرت وجود\r\n بكثرة الموضوع قد تكثّرا * و كونه مشكّكا قد ظهرا\r\nالميز امّا به تمام الذات * او بعضها او جا بمنضمّات\r\nبالنّقص و الكمال فى المهيّه * ايضا يجوز عند الاشراقيّه \r\n\r\nوحدت وجود و كثرت وجود\r\nاين بحث ، بحث تكثر وجود است كه نقطهء مقابل بحث وحدت وجود است . ما در باب حقيقت وجود - همان حقيقت مطلق لا به شرط - كه وارد شديم و بحث كرديم گفتيم كه وجود يك حقيقت واحد است ، كه اين در مقابل قول به تباين وجودات است كه هر وجودى با وجود ديگر متغاير و متباين بالذات است و هيچ جهت وحدت و سنخيت ميان آنها نيست .\r\nآنچه كه در آنجا گفتيم در واقع نوعى وحدت سنخى بود ؛ يعنى اينطور نيست كه آن حقيقتى كه مثلا در اين شىء هست - كه عين متن واقعيت اوست - با واقعيت هر چيز ديگر در ذات متغاير و متباين باشد . واقعيت در همه چيز يك سنخ و يك حقيقت است و در عين اينكه در همه يك سنخ و يك حقيقت است معذلك تعلقى به\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nيك شىء دارد كه ما از آن تعبير به [ يك 
  ] ماهيت مىكنيم و تعلقى به شىء ديگر دارد كه ما از آن تعبير به ماهيت ديگر مىكنيم . غرض اين جهت است كه وحدتى كه در آنجا - يعنى در باب وحدت وجود - مىگفتيم وحدت سنخى بود . البته اين وحدت سنخى با نوعى وحدت شخصى هم منافات نداشت ؛ يعنى ما تمام مراتب وجود را از يك نظر مىتوانيم با حفظ مراتب به منزلهء شخص واحد بدانيم ؛ يعنى تمام هستى را من اوّله الى آخره به منزلهء يك اندام واحد و يك شخص واحد بدانيم ولى با حفظ مراتب و با اختلاف مراتب .\r\n\r\nوحدت وجود عرفانى و وحدت وجود تشكيكى\r\nمطلبى كه در بالا گفتيم مربوط به گذشته بود كه در باب وحدت حقيقت وجود مطرح كرديم . در همانجا گفتيم كه بعضىها كه به وحدت در حقيقت وجود قائل هستند هيچ گونه كثرتى را در اين حقيقت نمىپذيرند . وحدت وجود عرفانى تقريبا همين است ؛ يعنى عرفا لااقل در بعضى از نظريات خودشان در باب وحدت وجود چنين نظر مىدهند ؛ يعنى هيچ‌گونه كثرتى را در حقيقت وجود از آن جهت كه حقيقت وجود است نمىپذيرند و بنابراين حقيقت وجود را مساوى با ذات حق مىدانند و آنچه ماوراى ذات حق هست همهء اينها را به منزلهء شؤون و صفات او تلقى مىكنند كه باز شؤون و صفات او به منزلهء يك نوع اعتباراتى است كه در مورد او مىشود ؛ يعنى او با يك اعتبار اضافه مىشود يك اسم و يك صفت ، و اين ماهيات و اينهايى هم كه ما مىگوييم همهء اينها باز برمىگردد به شؤون حق تعالى يا يك امورى كه در مرتبهء ذات حق تعالى به نحو وجود علمى موجود است . اين نظريه همان نظريهء وحدت وجود عرفانى در شكل خيلى غليظش است « 1 » .\r\n\r\n\r\n\r\n\r\n","description":"","footnote":"\r\n( 1 ) . مكاتبات و سؤال و جواب‌هايى كه ميان آقا شيخ محمد حسين اصفهانى غروى معروف به كمپانى و مرحوم آقا سيد احمد تهرانى كربلايى رد و بدل شده است - كه خيلى با ارزش است - و آقاى آشتيانى در مجلهء « جاويدان خرد » چاپ كردند ، در همين زمينهء وحدت وجود است . مرحوم آقا سيد احمد يك مرد عارفى است و عارفانه فكر مىكرده است ، اما مرحوم آقا شيخ محمد حسين حكيمانه فكر مىكرده است . مرحوم آقا شيخ محمد حسين طرفدار وحدت تشكيكى وجود است به شكلى كه در كتب فلسفه مثل منظومه و اسفار و غيره مطرح است و مرحوم سيد احمد طرفدار آن نوع وحدت وجود عرفانى است كه گفتيم . و شايد در آن مكاتبات بيش از هر جاى ديگر اين دو مسأله رو در روى يكديگر قرار گرفته و مورد بحث واقع شده‌اند .\r\n","page_name":" 437 ","page_number":437},
  {"content":"\r\n\r\nولى بعضى ديگر كه به وحدت در حقيقت وجود قائل هستند نوعى كثرت در حقيقت وجود را نيز مىپذيرند و به اصطلاح به وحدت تشكيكى وجود معتقدند كه وحدت در عين كثرت است و كثرت در عين وحدت .\r\nحاجى و امثال حاجى كه قائل به وحدت وجود به آن شكل عرفانى نيستند طرفدار آن نوع از وحدت وجود هستند كه با نوعى كثرت مباينت ندارد ، وحدت در كثرت است و كثرت در وحدت . از اين جهت است كه اين دو فصل ، يعنى فصلى كه در آنجا داشتيم راجع به وحدت وجود و فصلى كه در اينجا داريم راجع به تكثر وجود ، با يكديگر مغايرت ندارد . مقصود از اين تكثر وجود همان تكثر حقيقت واحد است كه در عين وحدت تكثر دارد ، كه وقتى مىخواهند اين مطلب را به كمك مثال به يك نفر مبتدى تفهيم كنند مثال مىزنند به نور خورشيد . نور خورشيد در ذات خود يك امر واحدى است ولى وقتى كه در شيشه‌هاى مختلف مىتابد به تبع اين شيشه‌ها كثرت پيدا مىكند ؛ يعنى اين كثرت از ذات خودش نيست ، از قابليات پيدا شده است كه ما راجع به اين جهت هم بحث خواهيم كرد .\r\n\r\nكثرت طولى و كثرت عرضى\r\nحاجى مىفرمايد وجود دو نوع كثرت دارد ( البته تعبير به دو نوع كثرت نمىكند ، ولى مقصودش همين است ، منتها يكى از اين دو نوع كثرت را به نحو ديگر تعبير كرده است ) :\r\n1 . يك كثرت ، كثرت به تبع موضوع يعنى به تبع ماهيات است « 1 » ؛ كثرتى است كه وجود به تبع ماهيات پيدا مىكند . مثلا وجود انسان غير از وجود فرس است به اعتبار اينكه اين وجود انسان و آن وجود فرس است ؛ يعنى اگر اينطور نبود كه اين وجود انسان بود و آن وجود فرس ، اگر اين دو ماهيت در كار نبود و هر دو ماهيت يك ماهيت مىبود قهرا يا انسان وجود داشت يا فرس ؛ ولى اينجا كه وجود ، دو\r\n\r\n\r\n\r\n\r\n","description":"","footnote":"\r\n- تشكيك در وجود يعنى تشكيك در مظاهر وجود .\r\nاستاد : بله ، در حقيقت تشكيك در مظاهر است .\r\n( 1 ) . مقصود از موضوع در اينجا ماهيات است . خود حاجى مىگويد موضوع را در اينجا در مقابل محمول مىگوييم ، يعنى آنجا كه وجود محمول قرار مىگيرد موضوع ، ماهيات است .\r\n","page_name":" 438 ","page_number":438},
  {"content":"\r\n\r\nوجود شده است و وجود انسان غير از وجود فرس شده است به اعتبار اين است كه متعلق اين وجود در يك جا انسان است و در جاى ديگر فرس .\r\nبهتر است مثال ديگرى از همين مثالهاى عادى رياضى بزنيم : ما مثلا يك وجودى داريم به نام « وجود دايره » و يك وجود ديگرى داريم به نام « وجود مثلث » . چون مثلث در ذات خودش غير از دايره است و دايره در ذات خودش غير مثلث است ، قهرا وجود دايره عين وجود مثلث نمىتواند باشد و وجود مثلث عين وجود دايره نمىتواند باشد .\r\nدر مقام تشبيه ، ماهيات همان نقش قابليات را بازى مىكنند . همانطور كه قابليات منشأ تكثر مقبولها مىشود ماهيات هم منشأ تكثر وجود مىشود . با اينكه مقبول در ذات خودش ممكن است يك چيز باشد ولى به اعتبار تعدد قابليات كثرت و تعدد پيدا مىكند . مثلى در قرآن آمده است كه اگر چه براى منظور ديگرى است ولى نظير اينجاست ؛ مىفرمايد :  « أَنْزَلَ مِنَ السَّماءِ ماءً فَسالَتْ أَوْدِيَةٌ بِقَدَرِها فَاحْتَمَلَ السَّيْلُ زَبَداً رابِياً »  « 1 » آبى از آسمان مىريزد و يك سيل در يك حالت وحدت به وجود مىآيد اما هر وادىاى و هر رودخانه‌اى به قدر ظرفيت خود از آن آب مىگيرد و قهرا به تعدد رودخانه‌ها و به تعدد واديها آب متعدد مىشود و آب شكل آن واديها را به خودش مىگيرد .\r\nاين يك نوع تكثر است كه اگر پاى ماهيات در كار نبود اين كثرت پيدا نمىشد ، ولى چون پاى ماهيات در كار هست اين كثرت پيدا شده است . پس اينها مىخواهند بگويند كه ماهيات در اينجا نقش قابليات را دارد . اين ، يك نوع كثرت است كه در واقع كثرت عرضى است .\r\n2 . نوع ديگر كثرت ، كثرت طولى است يا به تعبير ديگر كثرت تشكيكى است .\r\nكثرت به تبع ماهيات كثرت تشكيكى نيست . اگر مثلا وجود مثلث با وجود دايره فرق دارد نه به اعتبار اين است كه يك وجود اشدّ از ديگرى است و ديگرى اضعف از اوست ، اين اولويّت دارد يا اوّليت دارد ، تقدم دارد يا تأخر دارد ، اين مسائل در ميان نيست ؛ دو وجود در عرض يكديگر هستند و فقط به علت اختلاف قابليات كثرت پيدا كرده‌اند .\r\n\r\n\r\n\r\n\r\n","description":"","footnote":"\r\n( 1 ) . رعد / 17 .\r\n","page_name":" 439 ","page_number":439},
  {"content":"\r\n\r\nاما در نوع ديگر كثرت كه كثرت طولى است چنين نيست . در آنجا كثرت به علت طولى بودن و در دو مرتبهء مختلف قرار داشتن و به علت رابطهء علّى و معلولى داشتن - كه ريشهء همهء اين گونه كثرتها رابطهء علّى و معلولى است - پيدا مىشود . اين كثرت به اعتبار اين است كه علت به حسب ذات خودش تقدم دارد بر معلول و معلول نمىتواند مرتبهء وجودىاش عين مرتبهء علت باشد ( زيرا اينكه وجود معلول وجود اين معلول باشد با اين مرتبهء وجود و خصوصيت اين مرتبه هر دو يك چيز است ) .\r\nقهرا علت در مرتبه‌اى قرار گرفته است و معلول در مرتبهء متأخر از او . پس اختلاف علت و معلول در چيست ؟ اختلاف در اين است كه او متقدم است و اين متأخر ، او در مرتبهء قبل است و اين در مرتبهء بعد ، او اشدّ است و اين اضعف . اين هم كثرت ديگرى است كه وجود پيدا مىكند .\r\nحاجى در اينجا ابا كرده است كه كثرت دومى را كثرت بنامد ؛ نگفته است : « فى أنّ تكثّر الوجود بالماهيّات و بالتشكيك » با اينكه همين را مىخواهد بگويد . به قول خودش در حاشيه ، چون يكى از اين دو كثرت ، كثرت روحانى و ديگرى كثرت ظلمانى است - كه كثرت تشكيكى را چون ما به الاختلاف ، همه به وجود برمىگردد كثرت نورانى ناميده است و كثرت به تبع ماهيات را چون مايهء اختلاف ماهيات است كثرت ظلمانى نام گذارده است - بنابراين هر دو را كثرت نناميده است ، گفته است « فى أنّ تكثّر الوجود بالماهيات و أنّه مقول بالتشكيك » « 1 » . نگفته است : « للوجود تكثّران : تكثّر بالماهيات و تكثّر بالطولية أو بالتشكيك » در صورتى كه مقصود همين است ، ولى اين مقصود را با اين تعبير بيان نكرده است .\r\nبعد حاجى مىگويد اگر چه ما به اين تعبير نگفته‌ايم ولى بالاخره از آن تعبيرى هم كه ما به كار برده‌ايم همين دو كثرت فهميده مىشود . از اين جهت است كه مطلب را از نو شروع كرده است و مىگويد :\r\n الميز امّا به تمام الذّات * او بعضها او جا بمنضمّات \r\n\r\n\r\n\r\n\r\n","description":"","footnote":"\r\n( 1 ) . - اين « واو » چه واوى است كه مىگويد : « و أنه مقول بالتشكيك » ؟\r\nاستاد : يعنى اينجا ما دو مطلب را مىخواهيم بگوييم .\r\n","page_name":" 440 ","page_number":440},
  {"content":"\r\n\r\n\r\nتكثر مساوى است با تمايز\r\nاكنون بايد ببينيم كه منشأ تكثر چيست . مىگويند تكثر مساوى است با تمايز و تمايز مساوى است با تكثر . اگر ميز در كار نباشد اصلا دو بودن و تعدد معنى دارد ؟\r\nيعنى آيا ما مىتوانيم و آيا قابل فرض است كه متعدد يعنى دو چيز داشته باشيم ولى اين دو چيز در همهء جهات وحدت داشته باشند و هيچ وجه تمايزى ميانشان نباشد ؟\r\n( البته تمايزى كه در واقع و نفس الامر است ، نه اينكه بگوييم ما نمىتوانيم اينها را از هم جدا كنيم . ما گاهى دو تا دو قلوهم اگر پهلوى هم قرار بگيرند و بعد از ما دور بشوند نمىفهميم كه اين كداميك بود ؟ حسن بود يا حسين ؟ ) محال است دو چيز در واقع و نفس الامر دو تا باشند و در عين اينكه دو تا هستند همه چيزشان در واقع يكى باشد . دو بودن مساوى است با اينكه اگر هم در هزار چيز با هم يكى هستند بالاخره اين يكى در واقع يك چيز دارد كه آن ديگرى ندارد يا آن يك چيزى دارد كه اين ندارد . اگر غير از اين باشد محال است . شما ممكن است دو شىء [ متشابه 
  ] را كه صد در صد مانند يكديگر هستند در نظر بگيريد و بگوييد الآن اين دو چيز هيچ فرقى با همديگر ندارند ، فرقشان در كجاست ؟ فرقشان اين است كه آن يكى در آنجا قرار گرفته است و اين يكى در اينجا . الآن اين دو تا كه اينجا هستند وضعشان با يكديگر فرق دارد ؛ يعنى اين با يك اشارهء حسيه يك نسبت وضعى با آن دارد ، و آن ، نسبت وضعى ديگر ؛ آن يك مكان خاصى را اشغال كرده است و اجزاء خاصى از هوا بر او احاطه پيدا كرده است و اين يكى اجزاء خاص ديگرى از هوا بر او احاطه پيدا كرده است . و يا ممكن است اينها در دو زمان قرار گرفته باشند ، و يا اين از فلان معدن گرفته شده است و آن از معدن ديگر ؛ هزارها تمايز ميان اينها هست . اگر دو شىء هيچ فرقى با هم نداشته باشند ، هر دو را از نظر زمان يكى بگيريم ( همزمان ) ، هر دو را از نظر وضع يكى بگيريم ، و . . . اينها ديگر دو شىء نيستند . اگر اين دو سنگ يا دو گلوله‌اى كه ما در اينجا داريم همه چيزشان ، تمام اضافاتشان ، تمام نسبشان ، تمام ارتباطاتشان ، تمام ماده‌شان ، تمام صورتشان همه يكى باشد اينها دو تا نيستند ؛ خيال كرده‌ايد « دو تا » هستند ، فرض كرده‌ايد دو تا هستند ، واقعا دو تا نيستند .\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nاصلا تكثّر مساوى است با تميّز و تمايز « 1 » .\r\n\r\nانحاء تمايز يا تكثر\r\nتمايزهايى كه منشأ تكثر مىشود يا عين تكثر است ، به يكى از انحاء زير است :\r\n1 . تمايز به تمام ذات : در تمايز به تمام ذات اساسا دو چيز هيچ وجه مشتركى ندارند ، متباين به تمام ذاتند . قهرا در اينجا ديگر وجه مشتركى وجود ندارد ، تمامش تمايز است ، تمامش جدايى است . اگر ما دو چيز فرض كنيم كه ميان آنها هيچ وجه مشتركى وجود نداشته باشد ، پس اينها به تمام ذات با يكديگر متباين‌اند . مثلا به عقيدهء قدما كه قائل به تباين مقولات بودند مقولهء كم و مقولهء كيف هيچ وجه مشترك با يكديگر ندارند ، يا مقولهء كم و مقولهء جوهر هيچ وجه مشترك با يكديگر ندارند .\r\nاگر كسى از ما بپرسد كه تفاوت ميان خط و انسان چيست ، شما چه جواب مىدهيد ؟\r\nمىگوييد كه وجه مشتركشان را تو بگو چيست تا من بگويم تفاوتشان چيست . آيا اصلا وجه مشترك دارند كه تو دنبال تفاوت مىروى ؟ اينها به تمام ذات غير از يكديگرند . هميشه وقتى از تمايز و تفاوت دو چيز سؤال مىشود كه در يك امر با همديگر مشترك باشند . اگر دو چيز به تمام ذات متغاير باشند هيچ وجه مشتركى\r\n\r\n\r\n\r\n\r\n","description":"","footnote":"\r\n( 1 ) . - اين مسأله تقريبا بديهى هم هست .\r\nاستاد : بله ، بديهى است .\r\n- در امور انتزاعى عقلى هم همين جور است ؟\r\nاستاد : در آنجا هم همين جور است .\r\n- يعنى مثلا آيا در رياضيات نمىتوانيم بگوييم هزار تا « 2 » عين هم ؟\r\nاستاد : نه ، هزار تا « 2 » « مثل هم » است نه عين هم . همان كه شما مىگوييد « عين هم » اين جور جاها يعنى « مثل هم » . هميشه ما « مثل هم » را با « عين هم » يكى مىگيريم .\r\n- نه ، عين هم‌اند .\r\nاستاد : آن وقت هزار تا تصور نكرده‌ايد ، بلكه همان يك چيز را هزار بار تصور كرده‌ايد .\r\nممكن است شما يك چيز را هزار بار تصور كنيد ، كه باز از نظر وجود ذهنىاش هر وجودش غير از وجود ديگرى است ، چون هر تصور غير از تصور ديگرى است ، ولى امكان ندارد ذهن شما بتواند يك شىء را دو شىء ببيند بدون اينكه ذهن هيچ تمايزى ميان آنها قائل باشد . لا اقل فرق آنها در اين است كه اين را بار اول لحاظ كرده است و آن را بار دوم\r\n","page_name":" 442 ","page_number":442},
  {"content":"\r\n\r\nندارند . پس اين يك نوع تمايز است .\r\n2 . تمايز به بعض ذات : يك نوع ديگر تمايز اين است كه دو چيز در جزئى از ذات با يكديگر متمايزند ولى در جزء ديگر از ذات با يكديگر مشتركند . مثلا اگر از ما بپرسند فرق بين خط و سطح چيست ، اين سؤال درست است و ما جواب داريم ، مىگوييم خط و سطح هر دو كميت‌اند ولى اين ، كميت يك بعدى است و آن ، كميت دو بعدى ؛ يعنى در جزء ذات كه كميت است با همديگر مشتركند ولى در جزء ديگر با هم اختلاف دارند ، آن كميت يك بعدى است و اين كميت دو بعدى . و يا مثلا مىگويند انسان با اسب چه تفاوتى دارد ؟ مىگوييم اينها هر دو حيوانند ولى اين ، يك حيوان اينچنينى است و آن يك حيوان آنچنانى . پس يك نوع ديگر تمايز ، تمايز به بعض ذات است .\r\n3 . تمايز به عوارض : نوع ديگر تمايز ، تمايز به عوارض است ؛ يعنى اشتراك در تمام ذات است و اختلاف در ضمائم . از نظر ماهيت و ذات يكى هستند ، از نظر عوارض و ضمائم با يكديگر اختلاف دارند كه اگر اين ضمائم نبود كثرت در اين طبيعت نبود .\r\nمثلا اگر ما نوع انسان را در نظر بگيريم و فرض كنيم انسانى در عالم نيست و ما الآن قدرت فوق العاده‌اى داريم كه اين قدرت مىخواهد انسان خلق بكند . بسيار خوب ، انسان قابل خلق شدن است ، ولى آيا اين قابل تكرر هم هست ، به اين معنى كه انسان خلق بشود و باز هم انسان خلق بشود بدون اينكه اين انسان با انسان اول هيچ اختلافى داشته باشد ؟ « صرف شىء » كه قابل تكرار نيست . اين است حرف شيخ اشراق كه مىگويد : « صرف الشىء لا يتكرّر » يعنى هر چيزى اگر بخواهد به صرافت خودش باشد و هيچ ضميمه‌اى به هيچ نحو به او ملحق نشود قابل تكرار و تكثر نيست . انسان مىتواند مكرر بشود به اين معنا كه انسان خلق بشود با يك خصوصيت ، باز انسان خلق بشود با خصوصيت ديگرى ، و باز انسان خلق بشود با خصوصيت ديگرى ؛ يعنى انسانى خلق بشود از اين ماده ، انسانى خلق بشود از آن ماده ؛ انسانى خلق بشود در اين مكان ، انسانى خلق بشود در آن مكان ؛ انسانى خلق بشود در اين زمان ، انسانى خلق بشود در آن زمان ؛ انسانى با اين سلسله اضافات و انسانى با آن سلسله اضافات . اگر اين جور باشد غير متناهى انسان هم ممكن است خلق بشود . انسان ممكن است انسان سفيد باشد ، انسان سياه باشد ، انسان قد بلند\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nباشد ، انسان قد كوتاه باشد . آن قدر از اين اختلافها هست كه اصلا قابل حصر نيست .\r\nتا ميليونها سال هم اگر انسان تكرار بشود باز دو تا انسانى كه صد در صد مثل همديگر باشند هيچ وقت به وجود نمىآيد ، زيرا لا اقل از نظر زمانى با يكديگر اختلاف دارند .\r\nپس يك منشأ ديگر براى كثرت ، ضمائم خارجى است ؛ يعنى دو شىء در ذات و ماهيت با يكديگر وحدت دارند و اختلافشان در ضمائم و عوارض است . باز يك مثال ساده رياضى مىزنيم :\r\nشما يك دايره در اينجا رسم مىكنيد ، بعد هم دايرهء ديگرى در آنجا رسم مىكنيد . اين هر دو در دايره بودن شريكند ، اما چطور شده است كه اينها دو تا شده‌اند ؟ وجه تمايز اين است كه اين دايره‌اى است كه در اين محل قرار دارد و آن دايره‌اى است كه در آن محل قرار دارد ، اين دايره در اين زمان ايجاد شده و آن دايره در ثانيهء بعد يا دقيقهء بعد رسم شده است . وجه تمايز اين دو دايره همين دو ضميمه است . جهت مشخص اين دايره اين است كه در اين زمان [ و در اين مكان 
  ] است و جهت مشخص آن دايره آن است كه در آن زمان [ و در آن مكان 
  ] است . اين است كه ما مىگوييم افراد نوع واحد اختلافشان به عوارض و ضمائم و مشخصات است . اين هم نوع سوم از تمايز ، كه تمايز به عوارض و ضمائم است « 1 » .\r\n\r\n\r\n\r\n\r\n","description":"","footnote":"\r\n( 1 ) . - مگر ما نمىگوييم دو چيز كه عين هم باشند تمايز آنها را ذهن ما درك مىكند ، يعنى اين ضمائم كار ذهنى ماست ؟ فرض كنيد دو تا گلوله كه از يك معدن هم باشند و بخواهند مثل هم باشند وقتى ذهن مىخواهد آن را در نظر بگيرد مىتواند آنها را دو گلوله در نظر بگيرد نه يك گلوله .\r\nاستاد : من كه گفتم كه از يك معدن باشند نه اينكه اين را از آنجا گرفته باشند آن را هم از آنجا گرفته باشند .\r\n- تصورش ممكن است كه . . .\r\nاستاد : حتى تصورش هم ممكن نيست . شما فرض كنيد دو تا ماده مثلا دو تا سنگ يا دو تا گلوله در اينجا داريد كه هر دو از يك معدن گرفته شده است ، به اين معنى كه همان مادهء معدنى كه به صورت آن گلوله در آمده است عين همان مادهء معدنى به صورت اين گلوله در آمده است ، نه اينكه يك قسمتى از معدن را به صورت آن در آورده‌اند و قسمت ديگر را به صورت اين . عين همان ماده‌اى كه به صورت آن گلوله شده است الآن عين همان ماده است كه به صورت اين گلوله شده است .\r\nبا اين وصف آيا فرض داريم ؟ شما باز كثرت در نظر گرفته‌ايد . اگر شما در واقع و نفس الامر كثرت در نظر نگيريد ذهن قدرت تصورش را ندارد چون يك امر محال است .\r\nاصلا محال است ذهن بتواند دو چيز را در عين اينكه هيچ تمايزى در كار نيست دو تا\r\n","page_name":" 444 ","page_number":444},
  {"content":"\r\n\r\n4 . تمايز به نقص و كمال ( تمايز تشكيكى ) : آن سه نوع تمايز را قدما هم قائل بوده‌اند ، شيخ و امثال شيخ هم ذكر كرده‌اند . حرف تازه‌اى كه شيخ اشراق « 1 » آورد - منتها بعد به وسيلهء صدر المتألهين اصلاح شد كه باز منشأ نظريهء وحدت شد و او هم شايد از يك نظر اين مطلب را از عرفا گرفته بود - اين بود كه آمد و گفت ما يك نوع تمايز ديگر هم داريم كه تمايز در ذات شىء به نقص و كمال است ؛ يعنى دو شىء نه به تمام ذات مغاير باشند ، نه به جزء ذات مغاير باشند ، نه به ضمائم مغاير باشند ، بلكه در همه چيز يكى باشند ولى در عين اينكه در همه چيز يكى هستند از نظر اينكه اختلافشان در كمال و نقص است دو تا هستند ؛ يعنى آنچه اين دارد آن هم دارد ، اين همان است و آن هم همين است ، ولى اين همان را به نحو كاملتر دارد ؛ كمال و نقص سبب تعدد و ملاك تعدد شده است . البته اگر دو چيز از هر جهت وحدت داشته باشند و هيچ جهت كثرتى نباشد محال است متعدد باشند ؛ ولى ملاك تعدد و تمايز منحصر به تمايز به تمام ذات يا به جزء ذات يا به ضمائم نيست . ما مىگوييم ممكن است ملاك تكثر كمال و نقص باشد ، كه تمايز به كمال و نقص اين است كه ما به‌الاشتراك عين ما به الامتياز باشد . آنجا كه گفتيم : « الميز امّا به تمام الذّات » يعنى ما به الاشتراكى نيست ، همه‌اش مابه‌الامتياز است . آنجا كه مىگوييم تمايز به جزء ذات است يعنى ما به الاشتراك جزء ذات است و مابه‌الامتياز جزء ديگرى از ذات است . آنجا كه مىگوييم تمايز به منضمّات است يعنى مابه‌الاشتراك ذات است و ما به الامتياز ضمائم است كه باز چيز ديگرى است . در هر سه قسم مابه‌الاشتراك غير از مابه‌الامتياز است ، ولى شيخ اشراق اولين بار اين نظريه را آورد كه چه مانعى دارد مابه‌الاشتراك عين ما به الامتياز باشد « 2 » ؟ البته اين نه به معناى اين است كه\r\n\r\n\r\n\r\n\r\n","description":"","footnote":"\r\n- تصور كند . نه فقط قدرت تصورش را ندارد بلكه حكم مىكند به ممتنع بودن چنين تصورى در خارج ، چون اين نوعى خلف است ؛ يعنى مثل اين است كه ما فرض كنيم تكثر ندارد و در عين حال تكثر دارد ، و مثل اين است كه فرض كنيم يك شىء واحد است و اين شىء واحد در همان حال كه واحد است دو شىء كثير است ؛ اين برمىگردد به آن . اگر شما فرض كنيد دو چيز از هر جهت يكى است در واقع فرض واحد بودن آن را كرده‌ايد .\r\n( 1 ) . اينكه حاجى مىگويد « اشراقيه » در واقع اشراقيه‌اى در كار نيست . اشراقيه همان شيخ اشراق است . هميشه نظريهء اشراقيين همان نظريهء شيخ اشراق است ، يعنى قبل از او ديگر سابقه ندارد .\r\n( 2 ) - يعنى از سنخ مابه‌الامتياز باشد .\r\n","page_name":" 445 ","page_number":445},
  {"content":"\r\n\r\nمابه‌الاشتراك داريم و مابه‌الامتياز نداريم ، بلكه به اين معنى است كه كمال و نقص در كار است و كامل هر چه هست همان مابه‌الاشتراك است ، نه آن است با چيز ديگرى ، ولى در عين حال كامل با اينكه در همان مابه‌الاشتراك با ناقص يكى است در همان هم عينا اختلاف دارند .\r\nبعضى از مثالهايى را كه قبلا گفته‌اند در اينجا تكرار مىكنيم :\r\n1 . مثال به نور : مثال خوبى كه ذكر مىكنند اين است كه مىگويند اگر ما نور قوى و نور ضعيف داشته باشيم قهرا اين دو نور به دليل قوّت و ضعف مىتوانند دو تا باشند .\r\nآيا نور قوى نور است بعلاوهء چيز ديگر ؟ يعنى آيا نور خودش يك چيزى است كه به طور متساوى در قوى و ضعيف وجود دارد ولى نور قوى ، نور است كه با يك شىء ديگر مخلوط شده است ؟ نه ، نور قوى آنچه كه مشترك است با نور ضعيف ، در نوريت است ، آنچه هم تفاوت دارد با نور ضعيف در نوريت است نه در چيز ديگر .\r\nعكسش چطور ؟ آيا نور واقعى همان نور قوى است و نور ضعيف نور است با يك مخلوطى ؟ آيا نور ضعيف نور است بعلاوهء شىء ديگر ؟ يعنى وقتى نور خالص بشود مىشود « نور قوى » ، وقتى كه با چيز ديگرى مخلوط بشود مىشود « نور ضعيف » ؟\r\nنه ، اينطور نيست كه نور ضعيف مثلا با ظلمت مخلوط شده است كه بگوييم ظلمت يك واقعيتى است آمده است با نور مختلط شده و نور ضعيف به وجود آمده است .\r\nنه ، نور ضعيف هم جز نور چيزى نيست .\r\n2 . مثال به حركت : مثال ديگرى كه ما در گذشته آن را ذكر كرديم مثال حركت است . اگر ما حركت سريع و حركت بطىء داشته باشيم - كه داريم - آيا دو حركت داريم كه با يكديگر متباين‌اند ؟ مثلا فرض كنيد يك حركت داريم كه هر كيلومتر راه در يك دقيقه طى مىشود و يك حركت ديگر داريم كه هر كيلومتر راه در نيم دقيقه طى مىشود . اين حركت است ، آن هم حركت است ولى در عين حال با يكديگر اختلاف دارند ؛ آن حركت شديدتر و سريعتر است و اين حركت ضعيفتر و كندتر .\r\nمىگوييم آيا حركت شديد يعنى حركت مخلوط با شىء ديگر ؟ يا نه ، حركت چيزى است كه در ذات خودش قابل شدت و ضعف است ؛ وقتى هم شدت پيدا مىكند خود حركت بيشتر مىشود ؟ حركت ضعيف چطور ؟ آيا حركت همان حركت سريع است\r\n\r\n\r\n\r\n\r\n","description":"","footnote":"\r\nاستاد : بله ، قهرا همين جور مىشود ، يعنى از سنخ او مىشود .\r\n","page_name":" 446 ","page_number":446},
  {"content":"\r\n\r\nو حركت ضعيف حركتى است كه با شىء ديگر مخلوط شده است ؛ مثلا با سكونات مخلوط شده است ( چنان كه بعضى متكلمين گفته‌اند ) ؟\r\nممكن است بگوييد نه ، حركت يك درجه بيشتر ندارد ، فقط همان آخرين حد حركت - كه مثلا علم گفته است سيصد هزار كيلومتر در ثانيه است - حركت است ، بقيه حركات مخلوطى است از اين حركت با سكونات . مثلا الآن كه اين خار ساعت اين حركت كند را دارد ، اين هم با همان سرعت سيصد هزار كيلومتر در ثانيه حركت مىكند ، بقيه‌اش حالت سكون است و شما خيال مىكنيد حركت است . يا وقتى كه ما از اينجا به سمت فلان محل حركت مىكنيم ، با همان سرعت سير نور داريم راه را طى مىكنيم بقيه زمان را ساكن هستيم ، خودمان خيال مىكنيم كه حركت مىكنيم .\r\nمعلوم است كه اين ، حرف نامربوطى است . اگر اينطور باشد وقتى ما زمان سكون را بر زمان حركت تقسيم كنيم عدد بزرگى به دست مىآيد ، پس بايد حركت براى ما نامرئى و غير محسوس باشد نه سكون ؛ زيرا اگر مثلا ما يك ميليون « آن » را در اين حركت صرف كرده‌ايم در نهصد و نود و نه هزار و نهصد و نود و نه آنش ساكن بوده‌ايم و يك آنش را حركت مىكرده‌ايم ، آنوقت چطور ما هر چه مىبينيم حركت مىبينيم و سكونها را نمىبينيم ؟ معلوم است كه اين ، حرف نادرستى است .\r\nاينها مثالهايى است كه براى تقريب به ذهن ذكر مىكنند .\r\nبنابراين ممكن است يك نحو تمايزى داشته باشيم كه در آن ما به الاشتراك عين مابه‌الامتياز باشد .\r\nتا اينجا را كه غير از تمايز به تمام ذات و تمايز به جزء ذات و تمايز به ضمائم ، تمايز ديگرى هم داريم كه تمايز به نقص و كمال است شيخ اشراق گفته است و مورد قبول واقع شده است ولى بعد حرف ديگرى گفته است كه آن را مورد ايراد قرار داده‌اند .\r\n\r\nماهيت تشكيك پذير نيست\r\nشيخ اشراق گفته است ماهيت به همان معنا كه در مقابل وجود قرار مىگيرد قابل تشكيك است . آنجا كه نظريهء شيخ اشراق را رد كرده‌اند همين جاست . گفته‌اند تا اينجا حرف شما درست است ، يك حرف تازه‌اى آورده‌ايد كه يكى از تمايزها تمايز\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nبه نقص و كمال است ؛ اما اينكه خيال كرده‌ايد ماهيت در ذات خودش چنين صلاحيتى را دارد ، نه ، ماهيت قابل تشكيك و قابل اين گونه از تمايز نيست بلكه اين ، شأن وجود است .\r\nمسأله تشكيك در وجود كه در فلسفهء ملا صدرا آمده است همين است ؛ يعنى اين مقدارش را از شيخ اشراق استفاده كرده است ولى شيخ اشراق اين نظريه را در ماهيت پياده كرده است و ملا صدرا اين نظريه را در وجود پياده كرده و گفته است در ماهيت چنين چيزى امكان‌پذير نيست « 1 » .\r\nپس :\r\n بالنّقص و الكمال فى المهيّه * ايضا يجوز عند الاشراقيّه \r\nبعد حاجى براى اينكه بگويد درست است كه ما گفتيم « بالنقص و الكمال فى المهيّه » ولى ما منظورمان از « ماهيت » ماهيتى كه شيخ اشراق مىگويد نيست بلكه مقصودمان « ما به الشىء هو هو » يعنى وجود است و در واقع مىخواهيم حرف شيخ اشراق را در يك جزئش نفى بكنيم مىگويد :\r\n كلّ المفاهيم على السّواء * فى نفى تشكيك على الانحاء \r\nيعنى تمام مفاهيم و ماهيات در اينكه قابل تشكيك نيستند على السواء هستند ؛ پس اگر تشكيكى هست ما قبول مىكنيم كه هست ولى اين تشكيك در وجود است ؛ بنابراين ما چهار نوع تمايز را كه شيخ اشراق گفته است قبول كرديم با اين اختلاف و اين تفاوت كه او خواسته است تمايز نوع آخر را در ماهيت پياده كند و ما اين را فقط در وجود پياده مىكنيم نه در ماهيت « 2 » .\r\n\r\n\r\n\r\n\r\n","description":"","footnote":"\r\n( 1 ) - در همه جا همين طور است ؟ در هيچ جا تشكيك در ماهيت جايز نيست ؟\r\nاستاد : بله در همه جا . اگر در جايى هم مىگويند ، مجازا مىگويند ، يعنى به تبع وجود مىگويند نه مستقلا ، كه در واقع باز وجود است كه تشكيك پذيرفته است و بالمجاز به ماهيت نسبت داده‌ايم .\r\n( 2 ) . - اين خود از موارد اعتقاد شيخ اشراق به اصالت ماهيت است .\r\nاستاد : بله ، اين خودش بهترين دليل است بر اينكه او قائل به اصالت وجود نبوده است . از اين جهت است كه ما در همان اوائل ( در باب وحدت حقيقت وجود ) گفتيم كه اينجا به اصطلاح با نوعى توجيه مىگويد :\r\n الفهلويّون الوجود عندهم * حقيقة ذات تشكّك تعم \r\nزيرا حرف فهلويون را اينها از شيخ اشراق نقل مىكنند ، تا شيخ اشراق هم مدركى نشان نداده است ، همين طور آمده است يك حرفى را گفته است . خود شيخ اشراق وجود را\r\n","page_name":" 448 ","page_number":448},
  {"content":"\r\n\r\n\r\nطرح يك اشكال\r\nدر اينجا يك مطلبى هست كه حاجى آن را ذكر نكرده است و اتفاقا مرحوم آخوند هم آن را كم مطرح كرده است ولى در بين كلماتش هست و در باب ماهيت آن را ذكر كرده است .\r\nاينجا جاى يك ايراد خيلى اساسى - و يا بگوييم يك بهانه گيرى خيلى اساسى - به كلام حاجى هست كه از اين دو نوع كثرتى كه براى وجود قائل شد يكى را كثرت به تبع ماهيت و ديگرى را كثرت طولى يعنى كثرت علّى و معلولى دانست . كثرت دومش كه كثرت علّى و معلولى باشد البته قابل توجيه و قابل تصور است كه وجود در ذات خودش مراتب داشته باشد ، چون بالاخره اين امر برمىگردد به اينكه مابه‌الاشتراك عين مابه‌الامتياز باشد كه اين يك امر قابل تصور است . ولى آن كثرتى را كه گفت به تبع ماهيت هست ، ما كه قائل به اصالت وجود هستيم و ماهيت را يك امر اعتبارى مىدانيم چطور امر اعتبارى مىتواند منشأ كثرت در امر حقيقى بشود ؟ اين مثالى است كه فقط براى مبتدى مىتواند درست باشد كه نور خورشيد در ذات خودش واحد است و اگر از شيشه‌هايى بتابد رنگ و شكل آن شيشه‌ها را پيدا مىكند . در اينجا شيشه قطع نظر از نور ، خودش يك واقعيت است و مىتواند روى واقعيت ديگرى كه نامش نور است تأثير كند ، آن را تجزيه نمايد و تكثر ايجاد كند .\r\n\r\n\r\n\r\n\r\n","description":"","footnote":"\r\nاعتبارى مىداند و مىگويد من تشكيك در ماهيت را قائل هستم . خود شيخ اشراق اينهمه اصرار دارد بر اعتباريت وجود ، آنوقت شما از كجا مىگوييد فهلويون چنين گفتند ، اين از كجاى حرف فهلويون در آمد كه :\r\n الفهلويون الوجود عندهم * حقيقة ذات تشكك تعم \r\nاينها به اصطلاح توضيحى است كه همين طور براى اين حرفها مىآورند ، چون آنها يك حرفى در باب نور و در باب ظلمت گفته‌اند و شيخ اشراق همهء حرفهايش را در باب نور پياده كرده است ؛ ولى او از « نور » ماهيت نور را در نظر گرفته است . اينها بعد آمده‌اند گفته‌اند آنچه كه تو دربارهء نور مىگويى همه دربارهء وجود صادق است . بعد گفته‌اند شايد او تقيه مىكرده و مثلا بجاى وجود نور گفته است .\r\nاين حرفها ديگر قابل توجيه نيست ، يعنى اجتهادهاى در مقابل نص است . وقتى كه او چندين صفحه از كتاب خودش را اختصاص مىدهد به بحث اعتباريت وجود و اينكه وجود زائد بر ماهيت است و بعد اين را به معنى اعتباريت وجود مىگيرد ديگر اين بحثها و اين توجيهات اساسا معنى ندارد .\r\n","page_name":" 449 ","page_number":449},
  {"content":"\r\n\r\nدر آنجا « قابل » قطع نظر از « مقبول » وجودى و واقعيتى دارد ولى در اينجا اگر ما مىگوييم « قابل » ، قابليت و معتبريت در ظرف ذهن است يعنى ذهن وقتى كه كثرت ايجاد مىكند و ماهيت را موضوع و وجود را محمول قرار مىدهد ، در اينجا - يعنى در اعتبار ذهن - است كه گويى وجود را در قالب ماهيت ريخته‌اند و مثلا مىگوييم « وجود را به انسان [ دادند 
  ] » . گويى انسان قطع نظر از وجود يك طبيعتى دارد كه وجود را به اين طبيعت مىدهند ؛ مثل اصالت وجود سارتر - البته در غير انسان - كه مىگويد غير انسان طبيعتش بر وجودش تقدم دارد ؛ انسان تنها موجودى است كه وجودش بر ماهيتش تقدم دارد « 1 » .\r\n\r\nپاسخ\r\nدر اينجا اگر نخواهيم به حاجى ايراد بگيريم ، و بگوييم حاجى أجلّ شأنا است از اينكه چنين مطلبى بر او مخفى مانده باشد ( كه اتفاقا محشّين هم اين مسأله را در اينجا طرح نمىكنند ) خصوصا با توجه به اينكه در كلمات مرحوم آخوند اين مطلب - و لو به طور اشاره - آمده است ، بايد بگوييم كه نه ، در همه جا منشأ كثرت خود وجود است ، يعنى همانطور كه در كثرت طولى ما به الاشتراك عين ما به الامتياز است ، در كثرت عرضى هم كه شما آن را كثرت به تبع ماهيت مىناميد باز ما به الاشتراك عين ما به الامتياز است ، تنها در آنجا مطلب به شكل ديگر و به نحو ديگر است ، يعنى وجود در ذات خودش عرض عريض پيدا مىكند .\r\nبه تعبير ديگر : همانطور كه در مراتب طولى ، هر مرتبه از مراتب وجود مقوم ذاتش است ، در مراتب عرضى هم هر مرتبه‌اى از مراتب وجود مقوم ذات خود است ؛ يعنى چه ؟ يعنى بنابر اصالت وجود اگر وجود من وجود انسان است ( اگر به [ انسان 
  ] تهمت نزده باشم ! ) و وجود اين شىء وجود كتاب است ، نه اين است كه اين وجود انسان در ذات خودش مىتوانست وجود كتاب باشد و وجود كتاب مىتوانست وجود انسان باشد ولى چون اين وجود حالا به انسان خورده است ( مثل\r\n\r\n\r\n\r\n\r\n","description":"","footnote":"\r\n( 1 ) سارتر خيال كرده است كه در غير انسان امكان دارد كه ماهيت بر وجود تقدم داشته باشد ؛ يعنى هر چيزى غير از انسان قبل از وجود سرشتى دارد ، ماهيتى دارد و به حكم آن ماهيت آثارى دارد ، آنوقت آن ماهيت ظرف وجود مىشود ، و حال آنكه هيچ شيئى قطع نظر از وجود ، ماهيتى و هويتى و واقعيتى ندارد .\r\n","page_name":" 450 ","page_number":450},
  {"content":"\r\n\r\nآبى كه در يك قالب ريخته مىشود و شكل آن قالب را به خود مىگيرد ) شده است « وجود انسان » و اين وجود چون به كتاب خورده است شده است « وجود كتاب » .\r\nچنين نيست كه اين وجود قطع نظر از اينكه به اين كتاب تعلق بگيرد مىتوانست وجود كتاب باشد ، مىتوانست وجود انسان باشد و مىتوانست وجود هر شىء ديگر باشد . اينكه اين وجود ، وجود انسان است ، در ذات خودش وجود انسان است ؛ يعنى يك مرتبه‌اى است كه غير از اين نمىتواند باشد و آن هم مرتبه‌اى است كه غير از آنچه كه هست و در متن واقع گسترده شده است نمىتواند باشد . بعد از اينكه مرتبه‌اش عين ذاتش است ماهيت از او انتزاع و اعتبار مىشود . بنابراين همان گونه كه در مراتب طولى وجود هر مرتبه عين ذات وجود است « 1 » ، در مراتب عرضى هم هر وجودى هر مرتبه‌اى از مراتب كه دارد آن مرتبه عين ذات خودش است . ماهيت ، چه در عرض چه در طول ، در مرتبهء متأخر قابليت انتزاع پيدا مىكند ؛ يعنى اين ذهن است كه براى اشياء در هر مرتبه‌اى يك قابليت مخصوص در نظر مىگيرد ؛ آن قابليت ، قالب و ماهيت را مىسازد « 2 » .\r\nبه هر حال اين مطلبى بود كه خواستيم در اينجا اجمالا بيان كرده باشيم كه اگر\r\n\r\n\r\n\r\n\r\n","description":"","footnote":"\r\n( 1 ) . اين مطلب را ما در كتاب عدل الهى توضيح داده‌ايم .\r\n( 2 ) . - به بيانى كه شما مىكنيد « ماهيت » اصلا يعنى هيچ چيزى نيست .\r\nاستاد : اتفاقا « هيچ نيست » يعنى به همين معنى هيچ نيست . يك هيچى است كه او از يك حقيقت انتزاع مىشود . « هيچ نيست » يعنى هيچ حقيقتى نيست ، ولى اين هيچ يك ناحقيقتى است كه از حقيقت انتزاع مىشود . اينكه آن حقيقت قابليت انتزاع اين ناحقيقت را دارد ، يك حقيقت است . اينكه آن حقيقت به نحوى است كه از اين مرتبهء او اين ناحقيقت انتزاع مىشود و از آن مرتبهء ديگرش آن ناحقيقت ديگر ، اين خودش يك حقيقت است ، يعنى گزاف نيست ، قراردادى نيست كه هر چه دل خودمان بخواهد انتزاع كنيم ، از اين دلمان مىخواهد اين را انتزاع كنيم ، از آن دلمان مىخواهد آن را انتزاع كنيم ؛ نه ، اين واقعيت و اين وجود كه عين واقعيت و هستى واقعيت است خودش در ذات خودش به نحوى است كه جز اين امر ناحقيقى يك چيز ديگر و يك امر ناحقيقى ديگر به عنوان نشان دهنده و قالب او از او قابل انتزاع نيست . ماهيت در حكم انعكاسى است از يك واقعيت در ذهن ؛ عكس عكس است ، عكس واقعيت نيست ( يعنى امر خارجى ، وجودى در ذهن دارد به نام وجود ذهنى ؛ ماهيت انعكاس وجود ذهنى است در ذهن . ) ؛ اما هر واقعيتى يك نوع انعكاس در ذهن دارد ؛ نمىتواند هر واقعيتى هر نوع انعكاسى در ذهن داشته باشد ، بلكه خصوصيت واقعيت اقتضا مىكند عكس خاصى را در ذهن .\r\n","page_name":" 451 ","page_number":451},
  {"content":"\r\n\r\nكسى بخواهد چنين مناقشه‌اى بكند كه چگونه مىگويد : « بكثرة الموضوع قد تكثّرا » و حال آنكه ماهيت را يك امر اعتبارى مىداند ، مناقشه‌اى بجاست ، ولى جوابش اين است كه اين يك بيانى است كه در مراحل اول اين بيان را مىكنند ولى در مراحل نهايى مطلب را به شكل ديگرى بيان مىكنند .\r\nاز اين بحث هم بگذريم . بعد به بحث ديگرى مىرسيم تحت عنوان « فى أنّ المعدوم ليس بشىء » .\r\n\r\n","description":"","footnote":"","page_name":" 452 ","page_number":452},
  {"content":"\r\n\r\n\r\n1 . مساوات وجود و ثبوت و شيئيّت\r\n ما ليس موجودا يكون ليسا * قد ساوق الشّىء لدينا الايسا\r\nو جعل المعتزلى الثّبوت عمّ * من الوجود و من النّفى العدم\r\nفى النّفى و الثّبوت ينفى وسطا * و قولهم بالحال كان شططا\r\nبصفة الموجود لا موجودة * كانت و لا معدومة محدودة \r\nعنوان بحث اين است كه : « المعدوم ليس بشىء » يعنى معدوم مساوى است با لا شيئيّت ؛ و قهرا موجود مساوى است با شيئيت . هر موجودى شىء است و هر شيئى موجود است و قهرا هر معدوم لا شىء است و لا شىء مساوى است با معدوم .\r\nگر چه اين عنوان حاكى از اين است كه در بارهء بعضى از احكام عدم و معدوم بحث مىكنيم ولى اين مطلب معلوم است كه اين بحث يك بحثى است كه در مقابل بعضى از متكلمين ( يعنى معتزله ) مطرح شده است ؛ يعنى آنها بوده‌اند كه اين مطلب را قبول نكرده‌اند كه « المعدوم ليس بشىء » و آمده‌اند تفكيك كرده‌اند و ميان معدومها فرق گذاشته‌اند كه ما دو گونه معدوم داريم : معدومى كه لا شىء محض است و معدومى كه لا شىء محض نيست و قهرا گفته‌اند آن معدومهايى كه لا شىء محض نيستند گر چه به حكم اينكه معدومند ديگر موجود نيستند ولى به نحوى ثبوت « 1 » دارند ؛ يعنى يك\r\n\r\n\r\n\r\n\r\n","description":"","footnote":"\r\n( 1 ) . اصطلاحى كه خود آنها به كار برده‌اند « ثبوت » است .\r\n","page_name":" 453 ","page_number":453},
  {"content":"\r\n\r\nنفس الامريتى و يك نوع واقعيتى در ماوراء ذهن براى آن معدومات قائلند بدون اينكه براى آنها وجودى قائل باشند و آن معدومات عبارت است از ماهيات ممكنه .\r\nبه عبارت ديگر گفته‌اند : معدومات دو نوع‌اند : معدومات ممتنع و معدومات ممكن .\r\nمعدومات ممتنع عبارت است از ماهيات ممتنع الوجود مثل شريك البارى و اجتماع نقيضين . اينها هيچ نفس الامريتى در ماوراء ذهن ندارند و به اصطلاح ، اينها نه موجودند نه ثابت .\r\nولى معدومات ممكن عبارت است از ماهيات ممكن الوجود كه فى حدّ ذاته ممكن الوجودند ولى فعلا معدومند ؛ يعنى چنين معدومى در عين اينكه « ممكن » است معدوم است ، و با اينكه معدوم است ولى در عين حال يك نفس الامريتى در حاقّ واقع دارد .\r\nمثلا يك شكل هندسى را در نظر بگيريد كه در طبيعت وجود ندارد ولى يك امر ممكن است . كثير الاضلاعى را در نظر بگيريد با تعداد اضلاعى كه خودتان تصورش را مىكنيد ، مثلا كثير الاضلاعى با صد هزار ضلع ؛ چنين چيزى اصلا در طبيعت وجود ندارد ( يا به حسب فرض در طبيعت وجود ندارد ) ولى يك امرى است ممكن . يا انسانى را در نظر بگيريد مثل همان انسانهايى كه در افسانه‌هاى عمالقه آمده است كه مثلا قدش بيست متر يا سى متر باشد و كلّه‌اش چقدر باشد . اين يك امر ممتنع الوجودى نيست كه وجود داشتن چنين چيزى به حسب عقل محال باشد ولى وجود هم ندارد ؛ امر ممكن است ولى وجود ندارد . از اين‌گونه امورى كه ممكن است وجود داشته باشد ولى وجود ندارد نمونه‌هاى فراوان مىشود فرض كرد .\r\nاينها را مىگويند معدومند ولى در عين اينكه معدومند باز يك نفس الامريتى دارند ؛ يعنى اينها در عالم اعيان نفى محض نيستند ، بلكه اين شىء ممكن كه در زمان قبل وجود نداشت و الآن وجود پيدا مىكند با اينكه در زمان قبل از وجودش معدوم بود ولى در همان زمان قبل هم كه معدوم بود منفىّ مطلق نبود ، يك مرتبه‌اى از عينيت را داشت ولى وجود نداشت ، بعد شما به آن چيزى كه در وراى ذهن شما يك مرتبه‌اى از عينيت دارد وجود مىدهيد ؛ يعنى اين وجود تعلق مىگيرد به چيزى كه\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nقبلا يك مرتبه‌اى از عينيت دارد كه آن مرتبه را اصطلاحا « ثبوت » مىناميم « 1 » .\r\nآنوقت اينها آمده‌اند مطلب را به اين نحو گفته‌اند كه پس معدوم بر دو قسم است :\r\nمعدوم ممكن و معدوم غير ممكن . معدوم ممكن را مىگوييم ثابت است و معدوم غير ممكن را مىگوييم منفى است . بنابراين هر موجودى ثابت است ولى هر ثابتى موجود نيست ؛ ممكن است يك شىء ثابت باشد و در عين حال معدوم باشد . از آن طرف نقطهء مقابل ثبوت ، نفى است . هر منفىاى - كه همان ممتنعات باشد - معدوم هست ولى هر معدومى منفى نيست . پس نسبت ميان ثبوت و وجود عموم و خصوص مطلق است و ثبوت اعم از [ وجود 
  ] است ، چنان كه نسبت ميان نفى و عدم هم عموم و خصوص مطلق است ولى عدم اعم از نفى است ، چون هميشه نقيض اخص اعم است و نقيض اعم اخص . اين حرفى بوده است كه بعضى متكلمين گفته‌اند .\r\n\r\nآيا اين بحث ، لفظى است ؟\r\nممكن است كسى خيال كند كه اين يك بحث لفظى است و اينها خواسته‌اند سر لغت « ثبوت » و لغت « وجود » و سر لغت « نفى » و لغت « عدم » بحث كنند ؛ ولى چنين نيست ، اين يك بحث لفظى نيست ، بحث فلسفى است . اينها نخواسته‌اند سر لفظ بحث كنند كه آيا اين لفظ چنين است يا چنان است . اينها دنبال لفظ نيستند ، بلكه دنبال معنى هستند ، مىخواهند بگويند اين لفظ را ما در اينجا اصطلاح كرده‌ايم و واقعا معدوماتى كه ممكن الوجود هستند قبل از وجودشان يك مرتبه‌اى از عينيت و يك مرتبه‌اى از نفس الامريت را اشغال كرده‌اند . حتى بعضى اين مطلب را از برخى حرفهاى عرفا نيز استنباط كرده‌اند ؛ يعنى گفته‌اند شايد آن حرفى كه عرفا به نام « اعيان ثابته » مىگويند ناظر به همين مطلب باشد . البته حرف آنها را ديگران به نحو ديگر توجيه كرده‌اند ولى بعضى هم به همين شكل توجيه كرده‌اند ، يعنى حرف آنها را با حرف متكلمين يكى كرده‌اند و گفته‌اند آنها كه قائل به اعيان ثابته در علم ربوبى هستند مىخواهند بگويند ماهيات در علم ربوبى يك نحو ثبوتى دارد ولى وجود\r\n\r\n\r\n\r\n\r\n","description":"","footnote":"\r\n( 1 ) . - مىتوانيم بگوييم « قابليت موجود شدن » .\r\nاستاد : قابليت كه صرف قابليت و صرف امكان بخواهد باشد نه ، بلكه اصلا خود او به نحوى در عالم اعيان عينيت دارد .\r\n","page_name":" 455 ","page_number":455},
  {"content":"\r\n\r\nندارد .\r\n\r\nبطلان نظريه « نفى و ثبوت » بديهى است\r\nحاجى در جواب اين گروه از متكلمين مىگويد اصلا اين مطلبى نيست كه كسى بخواهد به آن جوابى بدهد ؛ جوابش بديهى است زيرا اين انكار يك امر بديهى است كه انسان قائل باشد كه اشيائى كه وجود ندارند و معدوم هستند در عين حال يك نفس الامريتى در حاقّ واقع و نفس‌الامر دارند . خصوصا بنابر اصالت وجود كه اساسا اصالت منحصرا از آن وجود است ، حقيقت يعنى وجود و وجود يعنى حقيقت ، ديگر اين معنى ندارد كه بخواهيم در ماوراء وجود هم براى شىء نفس الامريتى قائل باشيم . اصلا نفس الامريت مساوى با وجود است و وجود مساوى با نفس الامريت است و اگر گاهى در فصلهاى بعد « 1 » ميان نفس الامريت و وجود تفكيك مىشود با نوعى اعتبار است در مراتب ، كه ذهن در نظر مىگيرد ، نه اينكه اشياء در حاقّ واقع نوعى انفكاك از وجود داشته باشند .\r\n\r\nانگيزهء قائل شدن متكلمين به اين نظريه\r\nعمدهء مطلب اين است كه ما ببينيم چه عواملى سبب شده است كه متكلمين چنين نظريه‌اى بدهند . معمولا نظرياتى كه بطلان آنها واضح است ، براى كسى كه ابتداء به اين نظريات توجه مىكند مايهء تعجب مىشود كه چگونه افرادى صاحب انديشه و صاحب فكر آمده‌اند چنين حرفى زده‌اند ولى اگر انسان از همان راهى برود كه اينها رفته‌اند كه بعد به يك بن بستى رسيده‌اند كه نمىتوانسته‌اند جز به اين وسيله خود را از آن بن بست نجات بدهند آن وقت تعجب او بر طرف مىشود و مىبيند كه چنين نظريه‌اى را هم در اينجا مىشود ابراز كرد .\r\nدر جاى ديگر هم گفته‌ايم كه هميشه مهمل‌ترين حرفها را بزرگان گفته‌اند يعنى افراد عادى در شأنشان نيست و نمىتوانند كه اينقدر چرند بگويند . واقعا همين جور\r\n\r\n\r\n\r\n\r\n","description":"","footnote":"\r\n( 1 ) . [ اشاره است به فصل « مناط صدق در قضايا » كه در آنجا ميان نفس الامريت و وجود تفكيك مىشود . 
  ]\r\n","page_name":" 456 ","page_number":456},
  {"content":"\r\n\r\nاست . يك عطار و يا يك بقال حداكثر چرندى كه مىتواند بگويد اين است كه بگويد حسن آمد و حال آنكه نيامده باشد ، يا بگويد حسين رفت و حال آنكه نرفته باشد . او نمىتواند از اين بيشتر حرف دروغ و حرف چرند بگويد . ولى يك شخصيت علمى و يك عالمى كه هزاران تحقيق عالمانه و درست هم دارد اوست كه اگر يك وقت چرندى بگويد بايد حرف چرندش به اندازهء خودش بزرگ باشد .\r\nعلت قضيه اين است كه شخص عامّى مثل كسى است كه سر جايش ايستاده است . شخصى كه سر جاى خودش ايستاده است اساسا ديگر خطر سقوط ندارد ولى شخص عالم مثل كسى است كه يك كوهى در جلو او هست و از اين كوه صعود مىكند و بالا مىرود ، صدها قدم ، هزارها قدم ، كيلومترها راه مىرود . قدم اولش موفق است ، قدم دومش موفق است ، قدم پنجمش ، صدمش ، هزارمش ، ده‌هزارمش همه موفق است ولى در آن قدم ده هزار و يكم كه مىخواهد يك قدم جلو بگذارد در همانجاست كه يك وقت سقوط مىكند و چندين درجه هم پايين‌تر از آن شخص عادى كه در آن پايين كوه ايستاده است رفته و در آن ته درّه سقوط مىكند .\r\nسرّ مطلب در اينجا اين است كه مسأله ، مسألهء اعتبارات ذهن است و يا به عبارت ديگر - كه با تعبيرات امروزى مناسبتر است - مسأله ، مسألهء شناخت است .\r\nوقتى كه انسان اعتبارات ذهنى را نشناسد و به تحليل اينها بپردازد ، از آنجاست كه اين سقوط پيدا مىشود . در مسألهء شناخت - يعنى همان مسأله‌اى كه به باب معقولات اولى و معقولات ثانيهء فلسفى و معقولات ثانيهء منطقى مربوط مىشود - اغلب اذهان اين جور خيال مىكنند ( و به همين جهت است كه ماديين امروز هم همين جور فكر مىكنند ) كه رابطهء ذهن و خارج هميشه رابطه مستقيم است و ذهن جز آئينه‌اى كه صورت مستقيم اشياء را در خود منعكس كند چيز ديگرى نيست « 1 » و حال آنكه اين فقط در مورد معقولات اولى درست است ولى در مورد معقولات ثانوى ديديم كه بعضىها مثل كانت اصلا حساب آنها را به طور كلى از معقولات اولى جدا كردند كه ما گفتيم آن جور جدا كردن هم درست نيست ؛ ولى در عين اينكه\r\n\r\n\r\n\r\n\r\n","description":"","footnote":"\r\n( 1 ) كه اين همان حرفى است كه هيوم و جان لاك و بخصوص از جان لاك به بعد شروع شد كه ذهن يك آئينه‌اى است كه منعكس مىكند آنچه را كه در بيرون هست ، بنابراين علم و معرفت ما يعنى همان صورتهاى منعكس شده به طور مستقيم كه اين آئينهء ذهن از بيرون گرفته است . از قديم هم مىگفتند : « بدان كه آدمى را قوّتى است درّاكه كه در وى منتقش گردد صور اشياء همچون كه در آئينه » .\r\n","page_name":" 457 ","page_number":457},
  {"content":"\r\n\r\nآن جور جدا كردن درست نيست همهء معانى و مفاهيم ذهنى هم صورتهاى مستقيم اشياء نيست ؛ كه اگر اين جور مىبود علمى وجود نداشت و شناختى وجود نداشت .\r\nذهن براى اينكه عمل شناخت و عمل معرفت را انجام بدهد چاره‌اى از اين انتزاعات ندارد ولى اين انتزاعات بدون ملاك و مبنا نيست ؛ يعنى اين انتزاعات هم صور اشياء خارجى هستند ولى صور غير مستقيم . اينها صورت صورتها هستند ؛ يعنى صورتهاى اوليه بعد از آنكه وارد ذهن مىشوند ، در مرحلهء ديگر ، ذهن يك معانى ديگر از اينها انتزاع مىكند و مىگيرد و مىسازد كه اين معانى ديگر يك نوع انطباق غير مستقيم دارد بر همان خارج و لهذا شناختمان در عين حال جهل نمىشود ( كه اين مطلب را در بحث معقولات ثانيه گفتيم ) . ولى اكثر افراد توقع و انتظارشان از ذهن اين است كه هر چه را كه ذهن تصور مىكند بايد يك مابازاء مستقيمى در عالم اعيان داشته باشد . از اين جهت است كه اگر ما واقعا همين جور كه اينها فكر مىكنند ( كه ماترياليستها هم همين جور فكر مىكنند ) فكر بكنيم بايد به اينها حق بدهيم . ما بعد به شباهت اينها كه مىرسيم مىبينيم حرفهايى زده‌اند كه روح آن حرفها و استدلالهايشان - و لااقل روح بعضى از استدلالهايشان - همين است كه ما يك سلسله قضاياى صادقى داريم كه اين قضاياى صادق با موجود بودن موضوع جور در نمىآيد ولى از طرفى بلا موضوع هم كه نمىشود ، پس اين موضوع در عين اينكه در عالم اعيان وجود ندارد بايد يك چيزى باشد ، يعنى به اصطلاح پوچ محض هم نيست . مثلا يكى از شبهاتشان اين است كه مىگويند ما قضاياى بسيارى داريم كه موضوع آنها معدومات است . شما از معدومها خبر مىدهيد ( لااقل معدومات در حال ؛ ولى شما در حال از آنها خبر مىدهيد ) . مثلا امروز ما مىتوانيم در بارهء روز اول فروردين سال آينده يك خبر صادق بدهيم و بگوييم : روز اول فروردين سال آينده چنين خواهد شد . مىگويند آيا شما خبر داده‌ايد از اين معدوم يا خبر نداده‌ايد ؟\r\nمىگوييم خبر داده‌ايم . مىگويند پس اين معدوم لا شىء نيست ، زيرا به طور قطع از لا شىء نمىشود خبر داد . لا شىء مطلق صلاحيت مخبر عنه واقع شدن هم ندارد .\r\nديگران مىگفتند : « المعدوم لا يخبر عنه » ، اينها مىگويند اين حرف دروغ است زيرا از معدومات مىشود خبر داد ، بايد بگوييم : « اللّا شىء المطلق لا يخبر عنه » . پس معدوماتى كه ما از احوال آنها خبر مىدهيم در عين اين كه موجود نيستند ولى يك شيئيتى دارند .\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nشبهات ديگرشان نيز از همين قبيل است . اينها به همان مثالهايى استاد مىكنند كه حكما در باب وجود ذهنى مىگفتند . مثلا مىگويند شما مىگوييد « بحر من زيبق بارد بالطبع » . اين « بحر من زيبق » امرى است معدوم ولى شما حكم صادقى را در مورد آن مىگوييد ، آن وقت چطور مىشود كه حكمى دربارهء يك شىء صدق كند و آن لا شىء مطلق باشد ؟ پس چيزى بايد در همان عالم عدم باشد كه شما از آن داريد خبر مىدهيد .\r\nبه هر حال غرض اين جهت است كه وقتى ما وارد شبهات اينها مىشويم مىبينيم كه اينها همان مسائل مربوط به اعتبارات ذهن را درست نشناخته‌اند و فرق ميان امر انتزاعى و امر غير انتزاعى را درست تشخيص نداده‌اند و خيال كرده‌اند هر مفهومى كه در ذهن مىآيد ، مثل همان معقولات اولى بايد يك ما بازائى در خارج داشته باشد ، مثل صورت [ در 
  ] آينه كه اين صورت كه در اينجا هست يك مابازائى هم مطابق خودش بايد وجود داشته باشد .\r\nبه هر حال اين حرفى است كه گفته‌اند و ضرورتى ندارد كه ما در رد اين مطلب و بر خلاف اين نظريه برهانى اقامه كنيم ، بلكه بايد ببينيم ادلّهء آنها و در واقع شبهات آنها چيست و آن شبهات را رفع كنيم ، همان كافى است ؛ يعنى ديگر نيازى نيست به اين كه بخواهيم يك برهان جديدى اقامه كنيم ، و بلكه به قول حاجى اصلا مطلب بديهى است و اين از قبيل شبهه در مورد بديهيات است كه وظيفهء ما فقط رفع شبهه است نه اينكه يك دليل و برهانى هم بر اصل مطلب و بر خلاف مدعاى آنها اقامه كنيم .\r\n\r\nنظريهء « حال » يا واسطهء ميان وجود و عدم\r\nبعضى ديگر از متكلمين يك نظر ديگرى داده‌اند ؛ گفته‌اند ميان موجود و معدوم واسطه هست . آن نظريه نمىگفت ميان موجود و معدوم واسطه است بلكه مىگفت هر چه موجود است معدوم نيست و هر چه معدوم است موجود نيست ولى معدومها بر دو قسمند : معدوم ثابت و معدوم منفى . اين نظريه مىگويد نه ، ميان عدم و وجود ، ميان معدوم و موجود حد وسطى هست كه نه موجود است و نه معدوم . اين حد وسط را به اسم « حال » ناميده‌اند .\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nدر اينجا هم مىبينيم كه اينها رفته‌اند سراغ همان صفات انتزاعى اشياء كه اين صفات انتزاعى داخل در همان معقولات ثانيه‌اى مىشود كه ما مىگوييم . آمده‌اند « حال » را تعريف كرده‌اند به « صفة الموجود » ؛ گفته‌اند يك چيزى است كه صفت موجود است . حاجى هم مىگويد :\r\n بصفة الموجود لا موجودة * كانت و لا معدومة محدودة \r\nو در شرح هم مىگويد اصطلاح اينها در « صفت » به اين معنى اعمّى كه ما مىگوييم نيست ، هر صفتى را نمىگويند بلكه مقصودشان صفت انتزاعى است ، يك صفت انتزاعى « موجود » كه اين صفت انتزاعى نه موجود است و نه معدوم « 1 » . مثلا گفته‌اند ابوّت و حتى عالميت و قادريت و امثال اينها از اين قبيل است . ما يك شخص عالم داريم كه زيد است ( زيد عالم است ) و يك علم داريم كه علم هم امرى است واقعى .\r\nزيد موجود است ، علم زيد هم موجود است ، ولى ما يك صفت ديگرى هم در اينجا انتزاع مىكنيم و مىگوييم « كون زيد عالما » يعنى « بودن زيد عالم » يا « عالم بودن زيد » . اين عالم بودن زيد ديگر نه موجود است و نه معدوم . اين صفت را اصطلاحا « حال » ناميده‌اند .\r\n\r\nبطلان نظريهء « حال »\r\nجواب حرف اينها هم واضح است كه « بودن زيد عالم » اصلا يك امرى بيرون از زيد و علم نيست ؛ اين طرز مفهوم سازى ذهن ماست ؛ يعنى زيد وجودى دارد و علم هم نحوهء وجودى دارد كه وجودش قائم به زيد است . ما در اينجا در عالم واقع و نفس الامر غير از زيد كه يك وجود جوهرى دارد و غير از علم كه يك وجود عرضى دارد چيز ديگرى نداريم . « بودن زيد عالم » غير از وجود زيد و وجود علم چيز ديگرى نيست ، منتها ذهن در اينجا يك مفهومى را به نام « عالميّت » يا « عالم بودن » انتزاع مىكند . ولى اينها كأنّه خيال كرده‌اند غير از بودن زيد و غير از بودن علم يك بودن ديگرى هم در اينجا وجود دارد و آن « بودن زيد عالم » است ؛ نه ، ما بودن ديگرى در اينجا نداريم .\r\n\r\n\r\n\r\n\r\n","description":"","footnote":"\r\n( 1 ) . شايد هم حاجى به واسطهء ضرورت شعر كلمهء « صفة » را در اينجا آورده است .\r\n","page_name":" 460 ","page_number":460},
  {"content":"\r\n\r\nبه هر حال اين هم نظريهء ديگرى است كه بعضى از متكلمين گفته‌اند و حاجى مىفرمايد اصلا همه اينها شبهاتى است در امور بديهى . همّ ما فقط بايد اين باشد كه شبهات اينها را نقل كنيم و بعد آنها را رد كنيم . همين كه شبهات را رد كرديم ديگر مطلب حل شده است .\r\n\r\nنكته\r\nنكته‌اى كه در اينجا بايد اضافه كنيم اين است كه عنوانى كه حاجى در شرح قرار داده است اين است : « فى أنّ المعدوم ليس بشىء » يعنى معدوم لا شىء است ، ولى در متن اشعارش مىگويد : « ما ليس موجودا يكون ليسا » يعنى آنى كه موجود نيست ليس محض است . اين دو تعبير اندك فرقى با يكديگر دارند . اگر ما فقط نظريهء اول را مىخواستيم رد كنيم همان عنوان اول برايش كافى بود كه « المعدوم ليس بشىء » ولى اگر هر دو نظريه را بخواهيم رد كنيم بايد عنوان « ما ليس بموجود ليس بشىء » را بياوريم .\r\nنظريهء اول اين بود كه معتزلى مىگفت بعضى از معدومات در عين اينكه معدومند شىءاند . پس عنوان « المعدوم ليس بشىء » اين نظريه را رد مىكرد . اما نظريهء دوم يا نظريهء « حال » مىگفت بعضى از امور نه معدوم‌اند و نه موجود و معذلك شىءاند ، نه اينكه معدوم‌اند و شىءاند . اين نظريه نمىگفت « حال » معدوم است ، بلكه مىگفت « حال » لا موجود و لا معدوم است . هر دو نظريه قائل بودند كه ما يك لا موجودهايى داريم كه آن لا موجودها شىءاند ، منتها نظريهء اول آن لا موجودها را مىگفت معدوم‌اند و شىءاند و نظريه « حال » مىگفت آن لا موجودها كه شىءاند لا موجودند و لا معدوم‌اند . پس عنوان « المعدوم ليس بشىء » نظريهء دوم را نفى نمىكند ، ولى عنوان « ما ليس بموجود ليس بشىء » هر دو نظريه را نفى مىكند ، هم اولى را نفى مىكند هم دومى را . پس اگر ما بخواهيم يك عنوانى بياوريم كه هر دو را نفى كرده باشيم بايد بگوييم : « ما ليس بموجود فهو ليس » . اين عنوان شامل هر دو مسأله مىشود ، اما اگر بگوييم : « فى أن المعدوم ليس بشىء » شامل مسألهء اول مىشود ولى شامل مسألهء دوم نمىشود . پس عنوانى كه حاجى در متن شعرش آورده است رساتر است از عنوانى\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nكه در شرح آورده است . در شرح مىگويد : « فى أنّ المعدوم ليس بشىء » « 1 » كه شامل هر دو مسأله نمىشود ، ولى در متن شعرش مىگويد : « ما ليس موجودا يكون ليسا » كه هر دو مسأله را شامل مىشود و هر دو نظريه را رد مىكند . از اين مطلب هم بگذريم و بپردازيم به شبهات اينها .\r\n\r\nشبههء اول\r\nيكى از شبهات اينها همان است كه قبلا بيان كرديم . گفته‌اند كه معدوم چگونه لا شىء محض است و حال آنكه شما از معدومات خبر مىدهيد ؟ يعنى يك سلسله از قضايايى كه ذهن ما آن قضايا را ترتيب مىدهد قضايايى است دربارهء موضوعات معدوم . اين خودش يك مسأله‌اى است . اصلا خود مسأله قابل توجه است . يكى از آن جاهايى كه نشان مىدهد كه عمل ذهن منحصرا منعكس كردن مستقيم خارج نيست اين است كه در عالم خارج اگر ما موضوع و محمولى داريم ، اگر مسند و مسنداليهى داريم هر دو موجودند . ديگر ما در عالم خارج چنين چيزى نداريم كه مثلا الف در خارج معدوم باشد و ب براى الف معدوم در خارج ثابت باشد .\r\nولى ذهن ما كه عالمش عالم شناخت و معرفت است آنقدر مسائل دارد كه آن مسائل موضوع دارد و محمول دارد و محمول را براى موضوع ثابت مىكند و حال آنكه موضوعش اساسا معدوم است و ما بازائى در خارج ندارد .\r\nهمان مثالى كه قبلا گفتيم از همين قبيل است . قضيهء « بحر من زيبق بارد بالطبع » را ما به صورت يك قضيهء جزئى ذكر مىكنيم و حال آنكه « بحر من زيبق » اصلا وجود ندارد و معدوم است . چيزى كه معدوم است ما حكم جزمى برايش ثابت كرده‌ايم « 2 » .\r\nالبته اين خودش يك شبهه‌اى است ، يك مسأله‌اى است ، منتها اينها خواسته‌اند\r\n\r\n\r\n\r\n\r\n","description":"","footnote":"\r\n( 1 ) . - اين عنوان شامل اين مطلب نمىشود كه : « غير المعدوم ليس بشىء » .\r\nاستاد : يعنى شامل غير معدوم كه « حال » باشد نمىشود . شامل « الحال ليس بشىء » نمىشود ، چون كسى كه قائل به « حال » است نمىگويد حال معدوم است و شىء است ، بلكه مىگويد حال لا موجود و لا معدوم است و معذلك شىء است .\r\n( 2 ) . در مبحث وجود ذهنى گفتيم كه راسل و امثال راسل گفته‌اند اينها از قبيل قضاياى حمليه نيست ، يعنى راه حل مسأله را به اين شناخته‌اند كه اينها قضيه شرطيه است و حال آنكه چنين نيست ، اينها قضيهء حمليه است .\r\n","page_name":" 462 ","page_number":462},
  {"content":"\r\n\r\nشبهه را به اين شكل حل كنند كه نه ، معدومات هم در خارج عينيتى دارند ولى عينيت اعم است از وجود داشتن . در آنجا هم « ثبوت شىء لشىء فرع ثبوت المثبت له » است . يك « وجود شىء لشىء فرع وجود المثبت له » داريم و يك « ثبوت شىء لشىء فرع ثبوت المثبت له » ؛ مثبت له ما در خارج ثابت است ولى موجود نيست . اين هم راه حلى است كه براى اين شبهه پيدا كرده‌اند .\r\n\r\nجواب نقضى\r\nاول كارى كه بايد كرد اين است كه اينها را نقض كنيم - كه حاجى اين نقض را نكرده است - كه شما كه معدومات را تقسيم مىكنيد به معدومات ممكن و معدومات ممتنع ، خودتان قبول داريد كه معدومات ممتنع منفىّ مطلق‌اند يعنى حتى ثبوت هم ندارند و حال آنكه نظير همين قضايا كه مخبر عنه ما معدومات ممكن است قضايايى داريم كه مخبر عنه ما معدومات ممتنع است ؛ در آنجا شما چه مىگوييد ؟\r\nمثلا ما مىگوييم اجتماع نقيضين محال است ؛ مىخواهيم بگوييم در خارج محال است يا در ذهن محال است ؟ معلوم است كه مىخواهيم بگوييم در خارج محال است ، نمىخواهيم بگوييم در ذهن محال است . پس حكم كرده‌ايم به امتناع اجتماع نقيضين در ظرف خارج و حال آنكه موضوع اين قضيه در خارج وجود ندارد و نه تنها وجود ندارد بلكه وجودش ممتنع است . پس اگر دليل شما در باره معدومات ممكنه درست باشد عين اين دليل دربارهء معدومات ممتنع هم مىآيد .\r\nبعلاوه ما مىتوانيم مدعاى شما را جواب بدهيم كه مگر خود لا شىء موضوع واقع نمىشود ؟ حرف شما اين است كه [ برخى 
  ] معدومات لا شىء نيستند بلكه شىءاند . مىخواهيد [ بعضى 
  ] معدومات را از لا شيئيت خارج كنيد و بگوييد شيئيت و ثبوت اعم از وجود است . بعدها گفته خواهد شد مگر ما نمىتوانيم قضايايى داشته باشيم كه موضوع آن قضايا لا ثابت و لا شىء باشد به همان معنايى كه شما براى ثابت و براى شىء در نظر مىگيريد ؟ پس لا ثابت و لا شىء هم مىشود [ ثابت و شىء 
  ] ! پس اگر برهان شما برهان درستى باشد ما بايد براى ممتنعات هم شيئيت قائل باشيم حتى براى خود لا شيئيت . چون مثالهايش در فصول آينده به طور مفصلتر مىآيد ديگر بيشتر از اين بحث نمىكنيم .\r\n\r\n","description":"","footnote":"","page_name":" 463 ","page_number":463},
  {"content":"\r\n\r\n\r\nجواب حلّى\r\nو اما حل اشكال : شما گفتيد كه ما از معدوم خبر مىدهيم و حال آنكه از لا شىء نمىشود خبر داد ، پس معدوم شىء است . اين را جواب مىدهيم به اينكه اين حرف همان شبههء معدوم مطلق است « 1 » و ما اين شبهه را كه مىگوييد ما از معدوم [ مطلق 
  ] خبر مىدهيم حل مىكنيم ؛ مىگوييم : آيا از معدوم مطلق خبر مىدهيد ، يعنى معدومى كه هم در ذهن معدوم باشد و هم در خارج و هيچ خبرى از او نباشد نه در ذهن و نه در خارج ؟ اگر چنين باشد هيچ وقت خبر داده نمىشود . هر وقت شما از معدوم خبر مىدهيد از معدوم در خارج و موجود در ذهن خبر داده‌ايد و به اعتبار وجودش در ذهن است كه مخبر عنه واقع مىشود . مثلا اگر شما خبر مىدهيد از « بحر من زيبق » اين معدوم در خارج است ولى موجود در ذهن است . اين به اعتبار مرحلهء ذهن وجود دارد و به اعتبار وجود ذهنى خودش است كه موضوع واقع شده است و حال آنكه آنچه كه عقل مىگويد محال است مخبر عنه واقع بشود آنى است كه نه در ذهن موجود باشد و نه در خارج ( المعدوم المطلق - يعنى اللاموجود فى الخارج و اللاموجود فى الذهن - لا يخبر عنه ) « 2 » . حتى بعد ما در شبههء معدوم مطلق ( يعنى همين شبهه‌اى كه الآن طرح كرديم و گفتيم بعد باز روى آن بحث مىكنيم ) مىگوييم نه فقط از معدوم خبر مىدهيم ، بلكه ما مىتوانيم از خود معدوم مطلق هم خبر بدهيم ، با اينكه از معدوم مطلق نمىشود خبر داد ؛ مىگوييم : « اللاموجود فى الخارج و فى الذهن كذا » ؛ مىتوانيم يك كذائى برايش ثابت كنيم . ولى همان « اللاموجود فى الخارج و فى الذهن » در عين حال موجود فى الذهن است ؛ يعنى به حسب حمل اولى لا موجود فى الذهن است و واقعيتش موجود فى الذهن است . همان كه شما مىگوييد :\r\n« اللاموجود فى الخارج اللاموجود فى الذهن » ، فى عين أنّه لا موجود فى الذهن موجود فى الذهن . آن ، هم لا موجود فى الذهن است ( به حمل اولى ) و هم موجود فى الذهن\r\n\r\n\r\n\r\n\r\n","description":"","footnote":"\r\n( 1 ) . اين مثال لا شىء و لا ثابت هم در شبههء معدوم مطلق خواهد آمد .\r\n( 2 ) . البته مىدانم كه در اينجا اين شبهه پيش مىآيد كه چطور اين ، هم معدوم است و هم موجود ؟\r\n- تفاوت حمل بايد باشد .\r\nاستاد : بله ، مسأله تفاوت حمل است .\r\n","page_name":" 464 ","page_number":464},
  {"content":"\r\n\r\nاست ( به حمل شايع ) . به اعتبار اينكه موجود در ذهن است موضوع قضيه واقع شده است و به اعتبار اينكه مفهومش مفهوم لا موجود فى الذهن است او واقعا لا موجود فى الذهن است ، كه حالا بعد در بحث معدوم مطلق اين را طرح خواهيم كرد « 1 » .\r\nاين ، يك برهان بود [ در ردّ 
  ] كسانى كه قائل به ثبوت معدومات‌اند .\r\n\r\nشبههء دوم\r\nو اما كسانى كه قائل به ثبوت « حال » هستند گفته‌اند وجود - خود وجود - نه موجود است و نه معدوم [ و 
  ] از اين جهت است كه مىگويند وجود يك مفهوم انتزاعى است . وجود ، خودش نه موجود است و نه معدوم ؛ چون وجود اگر موجود باشد بايد داراى وجودى باشد و آن وجود نيز داراى وجودى باشد و آن وجود هم داراى وجودى الى غير النهايه و اين امر محال است و باطل ، و بطلانش نه از جهت اين است كه تسلسل محال است و باطل ، بلكه از جهت اينكه يك وجود در آن واحد هزار وجود نيست ؛ يعنى اگر مىگوييم : « اين كتاب وجود دارد » نه اين است كه الآن يك وجودهاى غير متناهى در اينجا هست : كتاب وجود دارد و وجودش هم وجودى دارد و وجود وجود او هم وجودى دارد الى غير النهايه ؛ اين كتاب يك وجود بيشتر ندارد . و اين همان برهانى است كه شيخ اشراق براى اعتباريت وجود آورده است . تنها شيخ اشراق گفته است كه وجود معدوم است ، ولى اينها مىگويند وجود معدوم هم نيست ؛ چرا معدوم نيست ؟ مىگويند براى اينكه اگر بگوييم معدوم است وجود را با نقيضش جمع كرده‌ايم . اجتماع نقيضين است كه بگوييم وجود معدوم است . اگر بگوييم وجود موجود است بايد براى هر شيئى غير النهايه وجودهاى مترتب داشته باشيم ، يعنى خودش وجودى دارد ، وجودش هم وجودى دارد . . . الى غير النهايه و اين يك امر خلاف بداهت است . اگر بگوييم معدوم است اجتماع نقيضين قائل شده‌ايم : وجود معدوم است ؟ ! هستى معدوم است ؟ ! ديده‌اند نمىشود اين را گفت . مگر مىشود هستى نيستى را كه نقيضش هست بپذيرد ؟ ! اگر\r\n\r\n\r\n\r\n\r\n","description":"","footnote":"\r\n( 1 ) . - اين مثل همان اجتماع نقيضين است .\r\nاستاد : بله ، مثل همان است . شريك البارى نيز همين طور است ، كه چون بعد در باب معدوم مطلق در اين باره بحث خواهيم كرد در اينجا ديگر زياد روى آن بحث نمىكنيم .\r\n","page_name":" 465 ","page_number":465},
  {"content":"\r\n\r\nهستى بخواهد معدوم باشد تناقض مىشود و چنين چيزى محال است . پس وجود نه موجود است نه معدوم « 1 » . اين هم دليل آنها براى مطلبى كه بدان قائل هستند « 2 » .\r\n\r\nجواب شبههء دوم\r\nما قبل از اينكه جوابى را كه به اينها مىدهند بيان كنيم به يك مطلبى اشاره مىكنيم و آن اينكه به نظر ما اگر اينها مثال را به خود « عدم » مىزدند بهتر و روشنتر بود از اينكه مثال را به وجود بزنند ، به اين طريق كه مىگفتند : عدم موجود است يا معدوم ؟ عدم را كه نمىشود گفت موجود است يعنى در عالم عين « عدم » وجود دارد .\r\nحالا غير از اينكه اگر بگوييم عدم وجود دارد اجتماع نقيضين لازم مىآيد اصلا بديهى است كه عدم وجود ندارد . اصلا عدم يعنى لا موجوديت . نفس لا موجوديت را ما عدم مىناميم . از طرف ديگر هم نمىشود گفت عدم معدوم است ، چون اگر بگوييم معدوم است يعنى عدم ، عدم را پذيرفته است نظير اينكه وقتى مىگوييم الف معدوم\r\n\r\n\r\n\r\n\r\n","description":"","footnote":"\r\n( 1 ) . در اينجا همان مطلبى را كه قبلا گفته‌ايم خاطر نشان مىكنيم كه افرادى كه اينجور حرفها را مىزنند وقتى انسان به درد دلشان برسد مىبيند بالاخره يك راههايى را رفته‌اند ، وقتى كه رفته‌اند به بن‌بست رسيده‌اند ، وقتى كه به بن بست رسيده‌اند آمده‌اند اين حرفها را زده‌اند . فكر كرده است در باب وجود چه بگويد ؟ اگر بگويد موجود است آن اشكال به وجود مىآيد ، اگر بگويد معدوم است به اين اشكال برمىخورد . در يك جايى بوده است كه نه راه پيش داشته نه راه پس ، قهرا سقوط كرده است . در آن بالاى بالا كه رفته است نه از اين طرف مىتوانسته است برود نه از آن طرف ، هيچ راه برگشتى هم برايش نبوده است ، بالاخره از آن بالا پرت شده است . همهء حرفهايى كه در اين زمينه‌ها هست همين جور است . حرفهاى بسيار سستى كه در اين زمينه‌ها گفته شده است هميشه به اين نحو بوده است كه رفته و رفته است ، به يك مرحله دقيقى كه رسيده است آنجا ديگر چاره‌اى نداشته غير از اينكه خودش را معلق كند .\r\n( 2 ) . - اگر يك چيزى باشد كه نه موجود باشد و نه معدوم آن وقت ديگر وجود و عدم نقيض نمىشود .\r\nاستاد : نه ، [ مىگويند 
  ] وجود نه موجود است نه معدوم ؛ آن وقت ديگر نقيض نيست .\r\n- اگر اين حرف را بزنيم پس وجود و عدم نقيض نمىشوند .\r\nاستاد : چرا نقيض نمىشوند ؟\r\n- در نقيض ، شق ثالثى نبايد باشد .\r\nاستاد : درست است اما در اجتماعشان . دو نقيض آنى است كه در آن واحد نمىشود با يكديگر جمع بشوند . البته ما مىگوييم ارتفاع نقيضين هم محال است ؛ تنها اجتماع نقيضين محال نيست بلكه ارتفاع نقيضين هم محال است ؛ ولى اينها مىگويند ارتفاع نقيضين مانعى ندارد و يك شىء مىتواند نه موجود باشد نه معدوم ؛ آنچه كه محال است جمع ميان دو نقيض است .\r\n","page_name":" 466 ","page_number":466},
  {"content":"\r\n\r\nاست يعنى الف متصف به عدم است . اگر عدم خودش معدوم باشد ، يعنى عدم متصف به عدم مىشود ، پس عدم مىشود لا عدم و لا عدم مساوى است با وجود « 1 » .\r\nبه هر حال اينها در باب عدم اين حرف را نگفته‌اند و حال آنكه همين حرفى را كه در باب وجود گفته‌اند در باب عدم هم مىتوانستند بگويند و بهتر هم مىتوانستند بگويند . ولى جوابهايى كه بعدها به حرف آنها داده مىشود هر دو مورد را شامل مىشود .\r\n\r\nجواب اول\r\nاولين جوابى كه مىدهند - كه اين جواب را در باب وجود داده‌اند - اين است كه مىگويند عمده اشتباه شما اين است كه وقتى مىخواهيد « موجود » را بيان كنيد مىگوييد موجود يعنى ذى وجود . شما گفتيد ما نمىتوانيم بگوييم وجود موجود است به دليل اينكه اگر موجود باشد يعنى ذى وجود است ، پس از براى او وجودى است و قهرا عين همين حرف در باره خود آن وجود هم مىآيد . مىگوييم اين حرف را شما از كجا گرفته‌ايد كه « موجود » يعنى شىء ذى وجود ؟ اينجاست كه بحث معروف مشتق را طرح مىكنند كه بحث خيلى خوبى است و اول بار در منطق مطرح شده و بعد در علم اصول درباره‌اش خيلى بحث كرده‌اند . فلاسفه هم روى آن بحث كرده‌اند ولى بيشتر اصوليون روى آن بحث كرده‌اند . البته فلاسفهء قديم - يعنى امثال بوعلى - در باره آن بحثى نكرده‌اند ، بلكه متأخرين از فلاسفه به بحث در بارهء آن پرداخته‌اند . بهمنيار يك جمله‌اى گفته است كه آن هم بحث در باره مشتق نبوده است ولى از آن فهميده مىشود كه گويى يك برقى برايش زده است كه مسألهء مشتق را به يك شكلى برايش حل كرده است . ولى در بين متأخرين از فلاسفه به جلال دوانى كه رسيده است تقريبا اين مسأله طرح شده است و اين قضيه اصلا از ميرسيد\r\n\r\n\r\n\r\n\r\n","description":"","footnote":"\r\n( 1 ) . - آيا نمىشود بگوييم كه سالبه به انتفاء موضوع است ؟\r\nاستاد : يعنى چه « سالبهء به انتفاء موضوع است » ؟\r\n- اين كه مىگوييم عدم معدوم است . . .\r\nاستاد : باشد ؛ سالبهء به انتفاء موضوع باشد . همان انتفاء موضوع در اينجا معنايش چيست ؟\r\nاصلا نفس انتفاء موضوع در اينجا چيست ؟\r\n","page_name":" 467 ","page_number":467},
  {"content":"\r\n\r\nشريف شروع شده است در حاشيهء مطالع ؛ يعنى او در يك جا به يك تناسبى مطلبى گفته است و از آنجا ديگر مسأله طرح شده است و بعد در كلمات فلاسفه جا پيدا كرده است كه تأثير بسيارى در مسأله اصالت وجود يا اصالت ماهيت نيز داشته است .\r\nمسأله اين است كه صاحب مطالع « 1 » در باب « حدود » يك حرفى زده است و آن حرف اين است كه آيا مىشود شىء را با يك جزء و با يك مفهوم تعريف كرد يا حتما در تعريفات چون معرّف بايد اجلى باشد و بايد تفصيل اجمال معرّف باشد بايد دو جزء داشته باشيم ؟ قهرا مسألهء تعريف به « فصل » مطرح شده است كه آيا تعريف به فصل تعريف به يك جزء است يا تعريف به دو جزء ؟ بعد آمده‌اند گفته‌اند كه نه ، فصل هم در واقع يك مفهوم مركب است . مثلا اگر ما بگوييم : « الانسان ناطق » ناطق يعنى « ذات ثبت له النطق » . اين خودش يك مفهوم مركب است . پس در مفهوم ناطق ، ذات و نطق و اتصاف ذات به نطق خوابيده است ؛ يعنى ناطق « ذات ثبت له النطق » است . از اينجا اين مسأله راه را براى مطلبى باز كرده است كه به طور كلى در باب مشتق يك بحث نيمه لفظى و نيمه معنوى ( يعنى در يك قسمتها به لفظ و به لغت مربوط مىشود و در يك جاهايى اصلا بحث به لفظ كار ندارد و به معنا مىكشد ) مطرح شده است كه آيا واقعا مفهوم مشتق مركب است از ذات و اسم معنا « 2 » و يا مفهوم مشتق بسيط است ؟ يعنى آيا وقتى ما مىگوييم « ناطق » مفهوم ذات در مفهوم « ناطق » اخذ شده است به اين معنى كه « ناطق » يعنى « ذات ثبت له النطق » يا نه ؟\r\nعده‌اى گفته‌اند مفهوم مشتق مركب است ، پس مفهوم « عالم » يعنى « ذات ثبت له العلم » ( حالا تعيين نكرده‌ايم كه آن ذات ، « انسان » باشد ، بلكه ذات را اعم گرفته‌ايم ولى بالاخره ذات را ، خود نفس ذات را در نظر گرفته‌ايم ) ، پس مفهوم علم داريم و مفهوم ذات داريم ، اين دو مفهوم را با همديگر تركيب كرده‌ايم و اتصاف ذات به علم را هم در نظر گرفته‌ايم و از اين [ راه 
  ] صيغه مشتق را ساخته‌ايم ، پس مشتق يعنى « ذات ثبت له المبدأ » . اين بود معناى اينكه مشتق مركب است .\r\nيك عدهء ديگر آمده‌اند گفته‌اند خير ، اصلا مشتق بسيط است ، مركب نيست ؛\r\n\r\n\r\n\r\n\r\n","description":"","footnote":"\r\n( 1 ) . اين كتاب در علم منطق است .\r\n( 2 ) . مشتق مثل اسم فاعل و اسم مفعول ، اسم ذات مثل « انسان » و اسم معنا مثل « علم » .\r\n","page_name":" 468 ","page_number":468},
  {"content":"\r\n\r\nيعنى همان گونه كه مفهوم علم بسيط و مفرد است ، نه جمله است و نه نيم جمله « 1 » ، مفهوم عالم هم بسيط است . آن وقت مىگوييم پس فرق مشتق و مبدأ اشتقاق چيست ؟ مىگويند فرق مشتق و مبدأ اشتقاق به اعتبار است . باز همان مسألهء اعتبار لا به شرطى و اعتبار به شرط لايى را ذكر كرده‌اند به اين معنا كه مثلا « علم » را گاهى ذهن به نحوى اعتبار مىكند كه فقط به همان صفت اطلاق مىشود و گاهى به نحوى اعتبار مىكند كه صلاحيت دارد كه بر آن ذات عالم هم حمل بشود . نه اينكه در مفهومش « ذات » آمده است ؛ نه ، در مفهومش « ذات » نيامده است ، بلكه صلاحيت اين را دارد كه بر « عالم » حمل بشود . همين « علم » را دو جور مىشود اعتبار كرد :\r\n1 . به يك اعتبار امرى است جدا از ذات و غير از ذات .\r\n2 . به يك اعتبار امرى است متحد با ذات .\r\nاگر « علم » را آن گونه اعتبار كنيم كه متحد با ذات است مىگوييم « عالم » . پس علم كه واقعا يك صفتى است براى عالم دو اعتبار دارد : اعتبار جدا بودنش از عالم ، و اعتبار اتحادش با عالم : اگر او را به شكلى اعتبار كنيم كه بتواند متحد با آن ذات باشد مشتق به وجود مىآيد ، و از اين جاست كه مشتقات به اصطلاح وضع شده است .\r\nاصلا بشر از همان قديم الايام كه مشتقات را وضع كرده است نه اين است كه مشتق را براى ذات و صفت ، هر دو وضع كرده است ، بلكه ذهن انسان - حتى همان انسان اوّلى - براى اشياء دو گونه اعتبار داشته است كه آن دو گونه اعتبار به قول اينها عبارت است از اعتبار به شرط لايى و اعتبار لا به شرطى ( كه در بحث « اعتبارات ماهيت » خواهد آمد ) كه وقتى اعتبار لا به شرطى مىكند مشتق در مىآيد . پس ما به خود علم هم مىتوانيم بگوييم عالم ، به خود بياض هم مىتوانيم بگوييم ابيض ، بلكه ابيض بالذّات خود بياض است و اگر جسم را مىگوييم ابيض ، به تبع بياض مىگوييم . عالم بالذات خود علم است و اگر به ذاتى كه يك ملا بستى با علم دارد مىگوييم عالم ، به اعتبار اتحادش با علم است و به اعتبار اين است كه معروض اين علم است . پس عالم بالذّات هميشه خود علم است و ابيض بالذات خود بياض است . آنچه را كه مىگوييم « اين » صفت او هست « او » بالعرض مصداق است ، يعنى به اعتبار اتحادش با اين صفت مصداق است . ذات اگر مصداق است ، بالعرض و به\r\n\r\n\r\n\r\n\r\n","description":"","footnote":"\r\n( 1 ) . منظور از نيم جمله همان مشتق است بنابر قول به تركب .\r\n","page_name":" 469 ","page_number":469},
  {"content":"\r\n\r\nتبع اين صفت مصداق است نه اينكه بالذات مصداق باشد . ابيض بالذّات خود بياض است .\r\nاينجاست كه دوانى يك حرفى زده است ؛ گفته است كه ما جسمى داريم و مىدانيم كه در خارج بياض عارض جسم است و قائم به جسم است ، حالا اگر اين بياض يك دفعه تحول پيدا كند و قائم به ذات بشود يا اگر قائم به ذات مىبود آيا ما به آن جسم مىگفتيم « ابيض » يا به خود بياض مىگفتيم « ابيض » ؟ اصلا به خود بياض مىگفتيم « ابيض » . اگر خود همين بياض به صورت يك حقيقت قائم به ذات در بيايد باز به او مىگوييم « ابيض » يا نه ؟ بله . پس ديگر « ذات ثبت له البياض » چيست « 1 » ؟\r\nپس بالاخره اين بحث از اين جهت به شكل يك بحث معنوى در مىآيد كه در واقع بحث به اين شكل مطرح مىشود كه آيا هر مبدأ اشتقاقى خودش متصف به خودش هست يا نه ؟ در اينجا بحث را اصوليون معمولا مفصلتر ذكر كرده‌اند .\r\n\r\n\r\n\r\n\r\n","description":"","footnote":"\r\n( 1 ) . - بالاخره در اين مفهوم « ابيض » يك نوع دو گونگى و ثنويت نهفته است .\r\nاستاد : نه ، اينجور نيست ، ثنويت نيست . اتفاقا اين حرف با حرفى كه امروزيها در باب جوهر مىگويند كه آمده‌اند انكار جوهر كرده‌اند و گفته‌اند آنچه هست عرض است ، نزديك مىشود . هيوم همين حرف را مىگويد ؛ مىگويد جوهر را كه ما احساس نمىكنيم ، انتزاع ذهن است . آنچه را كه ما مىتوانيم قبول كنيم خود همين پديده‌هايى است كه شما مىگوييد عرض هستند . ما مىبينيم كه سفيدى در خارج وجود دارد ، سياهى وجود دارد ، شكل وجود دارد ، اينهايى كه براى من محسوس است وجود دارد ؛ اما جوهرى كه اين اوصاف قائم به آن باشند در كار نيست . آيا براى يك چنين كسى مثل هيوم - كه چنين تفكرى دارد - سفيد در خارج وجود دارد يا وجود ندارد ؟ بله ، سفيد وجود دارد ، ولى سفيد همان خود سفيدى است نه اينكه ماوراى اين سفيدى چيزى است كه اين سفيدى قائم به اوست . هيوم وجود سفيد را در خارج منكر نشده است ؛ نمىگويد سفيدى وجود دارد ولى سفيد وجود ندارد ؛ نمىگويد حرارت در خارج وجود دارد اما حار وجود ندارد ؛ مىگويد سفيد همان خود سفيدى است ؛ ماوراى سفيدى چيز ديگرى كه او سفيد باشد نيست . اين « سفيد » ى كه ما مىگوييم در خارج است همان خود سفيدى است ؛ يعنى آنچه را كه جلال دوانى به حسب فرض مىگويد هيوم به حسب واقع مىگويد . جلال دوانى مىگويد اگر اين علم قائم به اين فرد هم نبود باز اين علم بود كه عالم بود ؛ اگر اين بياض قائم به جسم هم نبود باز همين بياض بود كه ابيض بود ؛ الآن هم كه قائم به اوست باز همين بياض است كه ابيض است ولى جسم را به اعتبار اينكه داراى اين ابيض بالذات است و به اعتبار ملابستش با ابيض بالذات مىگوييم « ابيض » .\r\n","page_name":" 470 ","page_number":470},
  {"content":"\r\n\r\n\r\n2 . مساوات وجود و ثبوت و شيئيّت\r\nبحث دربارهء به اصطلاح شبهات ( از نظر ما ) و يا استدلالهاى ( از نظر خود آنها ) كسانى است كه قائل به « حال » شده‌اند . چه چيز سبب شده است كه آمده‌اند چنين حرفى را كه در حد انكار امر بديهى و بلكه واقعا انكار بديهى است گفته‌اند ؟ اين سخن بر ضد بديهىترين اصلها يعنى اصل امتناع ارتفاع نقيضين است ، زيرا وقتى مىگويند « حال » ، يعنى يك امرى كه نه موجود است نه معدوم ، يعنى نقيضين در اينجا ارتفاع پيدا كرده است . پس لابد دچار يك سلسله شبهات شده‌اند و در واقع يك چيزهايى به نظرشان رسيده است كه خيال كرده‌اند اينها ارتفاع نقيضين [ نيست 
  ] ، و الّا به تعبيرى كه شيخ مىگويد واقعا امكان چنين چيزى نيست كه كسى ارتفاع نقيضين را ارتفاع نقيضين تصور كرده باشد و معذلك و لو به حكم يك دليل غلط به آن معتقد شده باشد ؛ بلكه كسانى كه منكر اين گونه امور بديهى مىشوند معمولا يك شبهه‌اى در يك جايى برايشان پيدا مىشود و يك چيزى به نظرشان مىرسد و بعد خيال مىكنند كه مثلا اين اجتماع نقيضين است يا ارتفاع نقيضين است .\r\n\r\n","description":"","footnote":"","page_name":" 471 ","page_number":471},
  {"content":"\r\n\r\n\r\nشبههء دوم\r\n« 1 » يكى از شبهات يا يكى از ادلّه‌شان اين بود كه گفتند : وجود به خودى خود نه موجود است و نه معدوم ، براى اين كه اگر « وجود » را بگوييم موجود است بايد مثل ساير موجودات داراى وجود باشد ، چون معنى « موجود » يعنى ذى وجود ؛ يعنى اگر « وجود » هم موجود باشد پس مانند ماهيات ديگر كه ذى وجود هستند آن هم بايد وجود داشته باشد . قهرا وجود اين وجود هم مانند خودش بايد ذى وجود باشد ، زيرا « حكم الامثال واحد » ديگر تبعيض برنمىدارد ، نمىتوان گفت آن وجود اول كه وجود ماهيت است ، موجود است ولى ديگر وجود وجود ماهيت موجود نيست . اگر موجود باشد هر دو موجودند و اگر موجود نباشد هر دو موجود نيستند . بعلاوه اگر موجود نباشد اشكال ديگرى پيش مىآيد كه بعد آن را ذكر مىكنيم « 2 » .\r\nپس « وجود » را اگر بگوييم موجود است بايد قائل شده باشيم كه ذى وجود است ، پس براى « وجود » وجودى است ، نقل كلام به آن وجود ديگر مىشود كه آن هم باز مثل وجود موجود است يعنى ذى وجود است ، پس باز براى آن هم وجودى است و هكذا الى غير النهايه . اين ، گذشته از اينكه لا ينتهى الى حد ، يك اشكال بالاتر و مهمتر پيش مىآورد و آن اين است كه اين خلاف يك ضرورت است كه اگر ما مىگوييم مثلا اين استكان موجود است در اينجا بيشتر از يك « وجود » در كار نيست ، نه اينكه چون استكان موجود است ، پس ما غير متناهى موجودات در اينجا داريم : يكى استكان كه موجود است ، يكى وجود استكان كه موجود است ، يكى وجود وجود استكان كه موجود است ، يكى وجود وجود وجود استكان كه موجود است ، و هكذا الى غير النهايه ؛ يعنى اينجا غير متناهى وجودات مترتبه داريم . بديهى است كه چنين چيزى نيست .\r\nو اما اگر بگوييم نه ، « وجود » موجود نيست و معدوم است ، پس بايد وجود به نقيض خودش متصف شده باشد يعنى اجتماع نقيضين شده باشد ، زيرا وقتى\r\n\r\n\r\n\r\n\r\n","description":"","footnote":"\r\n( 1 ) . شبههء اول در درس پيش مطرح و به آن پاسخ داده شد . شبههء دوم نيز گر چه در درس پيش مورد بحث واقع شد ولى در اين درس مجددا و به طور مبسوط عنوان شده و به آن پاسخ داده مىشود .\r\n( 2 ) . اشكال ديگر همان است كه از شق دوم قضيه يعنى از قائل شدن به اينكه « وجود » موجود نيست و معدوم است لازم مىآيد ، كه عنقريب ذكر خواهد شد .\r\n","page_name":" 472 ","page_number":472},
  {"content":"\r\n\r\nمىگوييم « وجود معدوم است » ، يعنى متصف به عدم است ؛ عدم هم كه نقيض وجود است ؛ چطور وجود به نقيض خودش متصف مىشود ؟ اين ، اجتماع نقيضين است .\r\nاين بود حاصل استدلال .\r\n\r\nجواب اول : جواب نقضى\r\nاولين جوابى كه به اينها بايد داد اين است كه يك پايهء استدلال شما اين است كه « وجود » اگر معدوم باشد متصف به نقيض خودش شده است و اين اجتماع نقيضين است . بسيار خوب ؛ ما از شما مىپرسيم كه از اين مطلب چه مىخواهيد نتيجه بگيريد ؟ مىخواهيد نتيجه بگيريد پس وجود نه موجود است نه معدوم ، يعنى مىخواهيد ارتفاع نقيضين را نتيجه بگيريد ؛ يعنى چون اجتماع نقيضين محال است پس بايد به ارتفاع نقيضين قائل بشويم ! و حال آنكه نقيضين حكم اجتماع و حكم ارتفاعشان يكسان است ؛ يعنى اگر اجتماع نقيضين محال است ارتفاع نقيضين هم محال است ؛ حكم عقل در هر دو مورد على السويه است . معنى حكم عقل در مورد اينكه وجود و عدم نقيضين هستند مثل يك قضيهء منفصلهء حقيقيه است كه مىگوييم :\r\nالف إمّا ب و إمّا ج ؛ يعنى إن كان ب فليس ج و إن كان ج فليس ب ، و إن كان ليس ب فهو ج و إن كان ليس ج فهو ب . قضيهء « وجود و عدم نقيضين هستند » نيز يك قضيهء منفصلهء حقيقيه است كه از اين چهار قضيه استنباط مىشود . ديگر نمىشود ما ميان اينها در حكم عقل تفكيك كنيم ، اجتماع نقيضين را محال بدانيم ، بعد به حكم اينكه اجتماع نقيضين محال است در يك مورد ارتفاع نقيضين را نتيجه بگيريم ! نمىشود استدلال كنيم به امتناع اجتماع نقيضين براى مدعاى خودمان كه آن مدعا عين ارتفاع نقيضين است . اين ، جواب اوّلى بود كه مىتوانستيم به اين شبهه بدهيم ولى اين جواب را حاجى ذكر نكرده است و البته اين جواب يك جواب نقضى است .\r\n\r\nجواب دوم : جواب حلّى\r\nجواب حلّىاى كه مىدهند اين است كه مىگويند مگر شما از كلمهء « موجود » چه مىفهميد ؟ آيا واقعا « ذى وجود » فهميده‌ايد ؟ آيا معنى « وجود » ذى وجود است و\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nمعنى « عدم » ذى عدم است ؟ حال فرض كنيم حرف شما صحيح باشد و « موجود » به معنى ذى وجود باشد ؛ ما نيز به اين معنا مىگوييم كه وجود موجود نيست ، يعنى وجود ذى وجود نيست . اكنون استدلال شما را مورد بررسى قرار مىدهيم : شما گفتيد اگر وجود موجود باشد يعنى ذى وجود است ؛ حالا كه ذى وجود نيست پس بايد ذى عدم باشد . مىگوييم نه ، اينطور نيست كه اگر وجود ذى وجود نباشد پس بايد ذى عدم باشد . نقيض « وجود » لا وجود است نه ذى عدم . فرق است ميان « ذى عدم » و « لا وجود » ؛ يعنى اگر شما از كلمهء « معدوم » فقط ذى عدم مىفهميد و از كلمهء « موجود » فقط ذى وجود مىفهميد ما مىگوييم اصلا نقيض « وجود » لا وجود است و به اين معنا مىگوييم وجود موجود نيست يعنى ذى وجود نيست . در عين حال كه گفته‌ايم وجود ذى وجود نيست معنايش اين نيست كه وجود متصف شده است به نقيض خودش ؛ نه ، وجود ذى وجود نيست چون خودش وجود است . اگر مىگوييم « وجود » حقيقت است نه به معناى اين است كه « وجود » شىء ذى حقيقت است ؛ چون اصلا « وجود » يعنى متن حقيقت ، اصلا « وجود » يعنى حقيقت و « وجود » يعنى واقعيت . وجود ذى وجود نيست و وجود ذى واقعيت نيست ، چون خود وجود يعنى واقعيت و واقعيت ذى واقعيت نيست . واقعيت خودش واقعيت است ؛ اين ماهيت است كه عقل آن را به عنوان « چيزى داراى واقعيت » اعتبار مىكند اما وجود خودش واقعيت است . پس اگر شما از كلمهء « موجود » ذى وجود فهميده‌ايد و اين « ذى » را حتما در آن معتبر گرفته‌ايد ما قبول نداريم كه وجود ذى واقعيت باشد .\r\nاما حقيقت اين است كه معنى « موجود » ذى وجود نيست ، كه اين همان بحث معروف مشتق را به ميان مىآورد كه شما چگونه از كلمهء « موجود » ذى وجود مىفهميد و يا به تعبير ديگر - كه اصوليون مىگويند - « ذات ثبت له الوجود » مىفهميد ؟ شما از كجا مشتق را اين طور تعريف و توصيف مىكنيد ؟ اگر بپرسيد پس حقيقت مسأله چيست مىگوييم : مفهوم « موجود » يك معنى اعمّى است كه هم شامل « ذات ثبت له الوجود » مىشود و هم شامل « ذات هو الوجود » . حال ببينيم چرا چنين است ؟\r\n\r\n","description":"","footnote":"","page_name":" 474 ","page_number":474},
  {"content":"\r\n\r\n\r\nتجزيه و تحليل مفهوم « مشتق »\r\nريشهء تاريخى مسألهء مشتق را در درس پيش بيان كرديم و گفتيم كه اين مسأله از ميرسيد شريف شروع شده است و بعد در كلمات دوانى مقدارى پرورش داده شده است و پس از آن در فلسفه زياد مورد بحث قرار گرفته است و بيشتر از فلسفه در علم اصول و در بين اصوليّين مورد بحث و بررسى واقع شده است .\r\nحكما و اصوليون آمده‌اند در فرق ميان « مشتق » و « مبدأ اشتقاق » تحقيقى كرده‌اند و يك حرفى گفته‌اند كه در ابتدا خيلى نامأنوس مىنمايد و با ذهن ابتدائى قابل پذيرش نيست و آن تحقيق اين است كه گفته‌اند مشتق و مبدأ اشتقاق دو مفهوم متباين نيستند ، بلكه يك مفهومند با دو اعتبار ؛ يعنى يك حقيقت است با دو نحوه لحاظ و دو نحوه اعتبار ؛ با يك نحوه اعتبار مبدأ اشتقاق است و با اعتبار ديگر مشتق است . نه اينكه مىخواهند بگويند يك فيلسوف اينطور اعتبار مىكند ، بلكه مىخواهند بگويند اصلا ذهن بشر اينطور اعتبار مىكند . بشر كه مشتق را وضع كرده است و مبدأ اشتقاق را وضع كرده است اينطور وضع كرده است كه يك شىء را دو گونه لحاظ كرده است : با يك لحاظ لفظ مبدأ اشتقاق را - كه مصدر يا اسم مصدر باشد - از او ساخته است و با لحاظ ديگر و اعتبار ديگر مشتق را از او ساخته است .\r\nاين دو نحوه لحاظ و دو نحوه اعتبار را اعتبار به شرط لايى و اعتبار لابشرطى ناميده‌اند .\r\nبعد چون در اينجا دو اصطلاح متباين وجود دارد كه نبايد با يكديگر اشتباه بشود ( كه هر دوى اينها در آينده در همين كتاب « 1 » گفته خواهد شد ) گفته‌اند اين به شرط لايى و لا به شرطى را با آن به شرط لايى و لا به شرطى كه در باب « اعتبارات ماهيت » گفته مىشود اشتباه نكنيد . در اينجا منظور آن نوع به شرط لايى و لا به شرطى است كه در باب ماده و صورت گفته مىشود .\r\nحال مىخواهيم اجمالا ببينيم كه مقصود از اين نوع لا به شرطى و به شرط لايى كه در باب مشتق و مبدأ اشتقاق گفته شده است و گفته‌اند اين از همان نوع لا به شرطى و به شرط لايى است كه در باب ماده و صورت گفته مىشود چيست ؟\r\n\r\n\r\n\r\n\r\n","description":"","footnote":"\r\n( 1 ) . [ منظور كتاب شرح منظومه حكيم سبزوارى است . 
  ]\r\n","page_name":" 475 ","page_number":475},
  {"content":"\r\n\r\n\r\nمقصود از اعتبار لا به شرطى و به شرط لايى در باب مشتق\r\nمقصود اين است كه اگر ما دو شىء داشته باشيم كه اين دو شىء با يكديگر يك وحدتى داشته باشند و يك كثرتى ، يعنى به يك اعتبار واحد باشند و به يك اعتبار كثير ، ما مىتوانيم يك بار جهت وحدت را لحاظ كنيم كه مىشود اعتبار لا به شرطى و يك بار جهت كثرت را لحاظ كنيم كه مىشود اعتبار به شرط لايى . از خصوصيات ذهن انسان اين است كه دو شىء ملابس با يكديگر را كه به نحوى با يكديگر هم‌آغوشى دارند و دست در گردن يكديگر هستند گاهى ايندو را به صورت يكى مىبيند و گاهى ايندو را از يكديگر جدا مىبيند ، و اين زياد هم هست ، حتى در سطح ادبيات كه دايرهء بسيار وسيعى دارد .\r\nمىگويند تمام اسنادهاى مجازى ما از اين قبيل است . يك كارى را كه يك فرمانده به وسيله فرمانبرهاى خودش انجام مىدهد كه اين كار عمل مستقيم فرمانبرهاست ، چون منبعث از فرمان او و اينها تحت اراده و حكم او هستند و فرمان او و رأى و فكر او بوده است كه سبب اين كار شده است لذا اين كار را شما به او نسبت مىدهيد . مىگوييم نادر هندوستان را فتح كرد و حال آنكه نادر فتح نكرده است لشكر نادر بوده كه فتح كرده است يعنى اينجا نادر و لشكرش يكى هستند ، « نادر فتح كرد » و « لشكر نادر فتح كرد » يكى است ، چه فرقى مىكند ؟ معلوم است كه نادر كه فتح كرد با لشكرش فتح كرد ؛ حالا اينكه لشكر فتح كرد يا نادر فتح كرد هر دو را ما يك امر حساب مىكنيم .\r\nدر امور عقلى بيشتر از اينها وحدت و يگانگى وجود دارد . مثلا اگر جسمى داريم و بياضى ، ايندو با يكديگر نوعى اتحاد دارند ؛ يعنى در واقع اين بياض مرتبه‌اى از مراتب وجود جسم است كه به يك اعتبار اين جسم با بياضش و همه اعراضش شىء واحد است نه اشياء ؛ يعنى وقتى مىگوييم « اين جسم » يعنى اين جوهر متكمّم متكيّف متعيّن ذى وضع ؛ مجموعش يك شىء است ؛ كما اينكه وقتى مىگوييم « زيد » يعنى اين جوهر با اين مشخصات و با اين خصوصيات و با اين وضع و با اين اضافه ، كه پسر عمرو بودن هم جزء اوست ، رنگش چنين است هم جزء اوست ، شكلش چنين است هم جزء اوست ، همهء اينها در مفهوم « زيد » مندرج است . وقتى كه مىگوييم « زيد » يعنى اين جوهر با همهء اين مشخصات ؛ همهء اين\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nمجموع را يك واحد مىگيريم .\r\nيك وقت هم ذهن تجزيه مىكند ؛ جوهر زيد را كنار مىگذارد و كيفيت زيد را نيز كنار مىگذارد ، چون در عين اينكه اينها يكى هستند يعنى مجموعا يك چيزند و با آن اعتبار اين اعراض مراتب همان جوهرند ولى در مرتبهء ديگر و با اعتبار ديگر جوهر جوهر است و عرض عرض .\r\n« اعتبار و نظر به شرط لايى » يعنى اعتبار تجزيهء ذهنى در مورد امورى كه در واقع نوعى اتحاد وجودى دارند ولى ذهن اينها را در حالى كه از هم جدا هستند مىبيند .\r\n« اعتبار و نظر لا به شرطى » يعنى همهء آنها را به صورت يك واحد و يك چيز ديدن و ديگر عرضش را از جوهرش و اين عرض را از آن عرض و آن عرض را از اين عرض جدا نديدن ، بلكه همه را به صورت يك واحد ديدن . اصلا در اينجا معنى « لا به شرط » يعنى تجزيه نشده ، كه از اين جهت خيلى شبيه است به كميات كه گاهى همين مثال كميات را هم در اين مورد ذكر مىكنند .\r\nدر كميات هم شما هميشه دو لحاظ مىكنيد . يك واحد كميت كه ما داريم مثلا طول اين يك متر ، گاهى همهء اين يك متر را به يك نظر مىبينيد ؛ اينجا ديگر حساب انقسام و جزء و اين حرفها نيست ، همه را يك واحد مىبينيد . يك وقت هم ذهنتان اين واحد را تجزيه مىكند به نيمهء اين طرف و نيمهء آن طرف ؛ يعنى نيمهء اين طرف و نيمهء آن طرف هم واحد است هم كثير ؛ واحد است چون يك واقعيت واحد است ؛ كثير است به اين معنا كه اين قابليت را دارد كه ذهن آن را تقسيم كند به نيم اين طرف و نيم آن طرف . اين نيم اين طرف را كه شما مىبينيد يك وقت از آن نظر مىبينيد كه همهء اين يك چيز است كه وقتى آن را مىبينيد انگار همهء شىء را ديده‌ايد ؛ و يك وقت از اين نظر مىبينيد كه اين نيمه در مقابل آن نيمه قرار گرفته است .\r\n\r\nمثال آية اللّه بروجردى در تبيين اعتبار لا به شرطى و به شرط لايى\r\nآقاى بروجردى يك مثال خوبى در همين زمينه‌ها مىزد ؛ بعد از اينكه اين بحث متحدها را در باب كميتها پياده مىكرد ، مىگفت شما فرض كنيد كه مثلا از كنار يك دريا داريد مىگذريد ، كه ايشان درياى مديترانه را مثال مىزد ، مىگفت فرض كنيد\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nكه الآن در لبنان در كنار درياى مديترانه هستيد و داريد آب را در آنجا مىبينيد ، بعد سوار مركبى مىشويد و مثلا به شهرهاى جنوب مديترانه مثل الجزيره مىرويد ، در آنجا يك دفعه باز چشمتان به اين آب مىافتد و مىگوييد : « اين همان است » يعنى اين همان آبى است كه در لبنان ديده‌ايد . آنجا كه مىگوييد « اين همان است » نظر وحدت داريد . وقتى كه در لبنان بوديد و لو اينكه چشم شما به يك قطعهء خاصى از آب افتاد اما چون نظر وحدت داريد اين قطعه از آب را كه مىبينيد مثل اين است كه داريد مديترانه را مىبينيد . گو اينكه شما يك مقدار معين از آب را مىبينيد اما اين را به اين اعتبار مىبينيد كه يك كل واحد را داريد مىبينيد و لهذا به الجزيره كه رسيديد مىگوييد : « اين همان است » . آيا اين همان است كه در آنجا ديده‌ايد ؟ بله ، اين همان است .\r\nولى يك وقت هم اين واحد كل يعنى مديترانه را تجزيه مىكنيد ، آن قسمتى از مديترانه را كه در لبنان است يك چيز در نظر مىگيريد و قسمتى را كه در كنار الجزيره است چيز ديگر به حساب مىآوريد و لذا وقتى برويد الجزيره را ببينيد بگوييد اين همان است ، دروغ گفته‌ايد ؛ اين كجا و آن كجا ؟ ! آيا اين همان آب است كه ديدى ؟ ! نه ، اين آن نيست . اگر اين همان است پس آن فلان كشتى كه در آنجا بود كو ؟ نه ، اين آن نيست ؛ يعنى اين جزء غير از آن جزء است .\r\nپس اين بحث لا به شرطى و به شرط لايى هميشه در جلو چشم بشر وجود داشته است كه متحدها يعنى امورى كه به نحوى با هم متحد هستند « 1 » و در عين اينكه نوعى\r\n\r\n\r\n\r\n\r\n","description":"","footnote":"\r\n( 1 ) . البته اينها با هم خيلى فرق مىكند ، يك جا وحدت زيادتر است و كثرت بيشتر جنبهء اعتبارى مىگيرد مثل واحد كميت ، و يك جا كثرت زيادتر است و وحدت بيشتر جنبه اعتبارى دارد مثل رابطه جوهر و عرض . در واحد كميت بيشتر وحدت حقيقت دارد و كثرت اعتبار ذهن است و در رابطهء جوهر و عرض بيشتر كثرت حقيقت دارد و وحدت اعتبار ذهن است ( البته يك اختلافى هم در اين زمينه بين فلاسفه هست ) . مسلّما وحدتى كه ميان جوهر و عرض هست در حد وحدت افراد « كم » با يكديگر نيست ، در اينجا كثرت غلبه دارد بر وحدت ، ولى در عين حال جوهر و عرض دو امر ضميمه شده در كنار يكديگر مثل ضمّ الحجر فى جنب الانسان نيست ، بلكه در عين حال يك اتحاد وجودى در كار است . پس نحوهء وحدت و كثرت فرق مىكند ، در يك جا وحدت بيشتر است ، در يك جا كثرت بيشتر است ، كما اينكه در باب ماده و صورت اين بحث از زمان سيد سند مطرح شده است كه آيا تركيب ماده و صورت انضمامى است يا اتحادى ؟ آنهايى كه تركيب ماده و صورت را انضمامى مىدانستند بيشتر به كثرت ماده و صورت قائل بودند . از زمان سيد صدر به اين طرف ديگر نظريهء انضمام از بين رفت و نظريه اتحاد به ميدان آمد ؛ يعنى قائل شدند كه ماده و صورت بيشتر يك چيز هستند و كمتر با يكديگر تمايز دارند .\r\n- اينكه در اين بحث رابطه كميت را با رابطهء جوهر و عرض فرق مىگذاريد مگر خود كميت را به عنوان يك\r\n","page_name":" 478 ","page_number":478},
  {"content":"\r\n\r\nوحدت با يكديگر دارند نوعى كثرت هم دارند ، يعنى كثرت در عين وحدت و وحدت در عين كثرت ، بشر اين گونه امور را هميشه با دو ديد مىبيند : گاهى به جنبهء كثرتش نظر دارد ، يعنى اين چيزى كه متحد است با اينها ، اين را از متحدهاى خودش جدا اعتبار مىكند ؛ و گاهى به جنبهء وحدت نظر دارد ، اينها را يك چيز مىبيند .\r\nمىگويند فرق مبدأ اشتقاق و مشتق اين است . فرق بين بياض و ابيض اين است .\r\nآن وقت كه مىگوييد « بياض » شما آمده‌ايد « سفيدى » را در اعتبار ذهن خودتان از خود جسم و از ساير اعراض جسم جدا كرده‌ايد ؛ اين ديگر « بياض » است . آنجا ديگر اگر بگوييد بياض كميت است ، دروغ است ، بياض كميت نيست ؛ اگر هم بگوييد بياض جسم است ، دروغ است ، بياض جسم نيست ، جسم جدا از بياض است . ولى به يك اعتبار ديگر كه در نظر مىگيريد اينها همه يكى هستند . در آن اعتبار ، جسم من اوّله الى آخره متصف به صفت بياض است ، يعنى اساسا جسم و بياض يكى است ، جسم همان بياض لا به شرط است ؛ يعنى به آن اعتبار كه بياض را مىبينيد انگار همهء اين واحد را داريد مىبينيد ، همانطور كه در لبنان كه چشمتان به مديترانه افتاده است انگار همهء مديترانه را داريد مىبينيد . در آنجا عرف يك لغت وسيع وضع مىكند ، مىگويد « ابيض » . كأنّه مىخواهد بگويد : آنجا كه بياض وجود دارد . ديگر اين كثرت كه در اينجا معروضى هست و عرضى ، و جوهرى هست و عرضى ، اينها را ديگر نمىبيند . به اين اعتبار است كه خود بياض ابيض است ، جسم هم ابيض است ، چون اين ، مرتبهء وحدت همهء اينهاست .\r\nحال در پاسخ شبههء متكلمين مىگويند كلمهء « موجود » مشتق است . آنجا كه شما\r\n\r\n\r\n\r\n\r\n","description":"","footnote":"\r\nعرض ملاحظه نمىكنيد ؟\r\nاستاد : نه ، خود كميت را با خودش در نظر مىگيريم نه اينكه كميت را با جوهر در نظر بگيريم . در آنجا وقتى مىگوييم « مديترانه » نظرمان به خود مديترانه است تنها به اعتبار اينكه يك امر متكلم است . مديترانه را به اعتبار كميتش در نظر گرفته‌ايم ؛ رابطه مديترانه با كميت را در نظر نگرفته‌ايم ؛ رابطهء جزئى از خود مديترانه را با جزء ديگر از خود مديترانه در نظر گرفته‌ايم .\r\n- يعنى رابطهء بين اجزاء كميت را در نظر گرفته‌ايم .\r\nاستاد : بله ، رابطهء بين اجزاء كميت و اجزاء متكمم را در نظر گرفته‌ايم ، نه رابطهء بين متكمم و كميت را .\r\n","page_name":" 479 ","page_number":479},
  {"content":"\r\n\r\nمىگوييد « وجود » آمده‌ايد موشكافى و دقت نظر به خرج داده‌ايد ؛ وجود يعنى « و نه ماهيت » ؛ آنجا كه مىگوييد « موجود » معنا را وسيع در نظر گرفته‌ايد ، چون وجود و ماهيت دو متحد هستند و با يكديگر اتحاد دارند معنا را وسيع گرفته‌ايد . آنجا كه معنا را وسيع گرفته‌ايد هم شامل خود وجود مىشود و هم شامل ماهيت ، شامل هر دو مىشود ؛ يعنى اگر به ماهيت بگوييد « موجود » درست گفته‌ايد ، به خود وجود هم بگوييد « موجود » درست گفته‌ايد ، كما اينكه در مورد « ابيض » اگر به خود بياض بگوييد « ابيض » درست گفته‌ايد ، به جسم هم بگوييد « ابيض » درست گفته‌ايد ، چون معنا را به يك شكل وسيع و گسترده گرفته‌ايد نه به يك شكل محدود .\r\nاز اين جهت است كه شيخ گفته است - و اول بار هم اين حرف را شيخ گفته است - كه آن وقتى كه مفهوم يا موضوع را به شرط لا اعتبار مىكنيد به آن اعتبار هيچ چيزى نمىتواند با او متحد باشد و قابل حمل هم نيست ، يعنى قابليت حملش را از دست مىدهد ، چون در آن اعتبار حساب خودش را جدا كرده است ؛ لهذا اگر بگوييد جسم بياض است غلط است . اما به آن اعتبارى كه شما بياض را به صورت ابيض اعتبار مىكنيد يعنى به صورت وسيع و گسترده در نظر مىگيريد كه چه در حالى كه تنها باشد و چه در حالى كه متحد با ديگرى است ، چون آن ديگرى را هم شامل است و ديگرى را هم زير بال خودش گرفته است ( چون هر دو يك چيز هستند ) و در هر حال اين مفهوم بر آن صدق مىكند ، آن وقت قابليت حمل دارد و اين مفهوم را ، هم بر خودش و هم بر آن متحدش مىتوان حمل كرد . پس ، از اين جهت است كه مشتق [ مانند « ابيض » 
  ] قابل حمل بر ذات است چون مفهوم لا به شرط گرفته شده است و مفهوم به شكلى گسترده در نظر گرفته شده است كه مىتواند متحد با ذات باشد . اما « بياض » اگر بگوييد ، مفهوم به شرط لا گرفته شده و ابا دارد از حمل بر ذات .\r\nلذا مىگويند بنابراين شما از اول در معنى مشتق اشتباه كرده‌ايد كه خيال كرده‌ايد در مفهوم مشتق « ذات ثبت له المبدأ » گرفته شده است كه « داراى مبدأ بودن » هميشه بر آن ذات حمل مىشود كه يعنى ديگر بر خود مبدأ نبايد حمل بشود ، در صورتى كه ما مىگوييم مشتق با آن مفهوم گسترده‌اى كه دارد هم بر خود مبدأ حمل مىشود و هم بر ذاتى كه با آن مبدأ متحد است به اعتبار اتحادى كه با او دارد . پس « وجود » را مىگوييم موجود است ، « ماهيت » را هم مىگوييم موجود است ؛ بلكه « وجود » موجود بالذات است و « ماهيت » موجود بالعرض . ماهيت به اعتبار\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nاتحادش با وجود موجود است ؛ كما اينكه « بياض » ابيض بالذات است و به جسم هم اگر مىگوييم « ابيض » به اعتبار اتصال و ارتباط و ملابستى است كه با بياض دارد .\r\nبنابراين اشكال شما به اين طريق حل شد .\r\n\r\nبيان ديگرى در پاسخ به اين شبهه ( جواب سوم )\r\nالبته بيان ديگرى در اينجا هست كه خود ما يك وقتى اين بيان را كرديم و به نظر مىرسد كه بيان درستى هم باشد و آن اين است :\r\nاگر چه هم حكما و هم اصوليون اين بحث را متوقف كرده‌اند بر بحث مشتق كه آيا مفهوم مشتق بسيط است يا مركب ( كه اگر بگوييم بسيط است معنايش اين است كه همانطور كه مبدأ اشتقاق بسيط است مشتق هم بسيط است و فرقش با مبدأ اشتقاق به اعتبار لا به شرطى و به شرط لايى است ؛ و اگر بگوييم مركب است معنايش اين است كه مشتق به معنى ذات ثبت له المبدأ است ) و چنين فرض كرده‌اند كه اگر ما مفهوم مشتق را مركب بدانيم پس اطلاق « موجود » بر وجود و اطلاق « ابيض » بر بياض و اطلاق مشتق بر مبدأ اشتقاق غلط است ؛ اما به نظر مىرسد كه حتى اگر مفهوم مشتق را مركب هم بدانيم باز اطلاق موجود بر وجود و اطلاق مشتق بر مبدأ اشتقاق درست است ؛ يعنى اگر ما فرضا آن حرفهايى را هم كه مىگويند فرق مشتق و مبدأ اشتقاق به اعتبار لا به شرطى و به شرط لايى است پس مفهوم مشتق هم مثل مفهوم مبدأ بسيط است و مركب نيست قبول نداشته باشيم و بگوييم خير ، مفهوم مشتق مركب است ، مىگوييم حتى اگر اينچنين باشد باز اين استيحاش غلط است كه ما به بياض نگوييم « ابيض » و به وجود نگوييم « موجود » ؛ چرا ؟ براى اينكه در اينجا خلط مفهوم با مصداق شده است . مفهوم مركب باشد غير از اين است كه مصداق مركب باشد . ما مىگوييم ابيض يعنى ذات ثبت له البياض ؛ خود بياض مگر ذات ثبت له البياض نيست ؟ مگر هر چيزى خودش براى خودش ثابت نيست ؟ يك وقت مىگوييم مشتق يعنى « ذات ثبت له غير تلك الذات و هو المبدأ » اين ديگر به خود مبدأ اطلاق نمىشود . اما اين جور كه نمىگوييم ؛ مىگوييم « ذات ثبت له المبدأ » . به اين ترتيب به خود مبدأ هم مىتوان مشتق را اطلاق كرد ، زيرا خود مبدأ هم داراى مبدأ است . مگر هر چيزى خودش براى خودش ثابت نيست ؟ هر چيزى خودش براى خودش وجود\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nدارد . لازمهء اينكه يك شىء خودش براى خودش وجود داشته باشد كه دوگانگى نيست . من خودم براى خودم وجود دارم و حال آنكه دوگانگى در كار نيست . مگر ما نمىگوييم ذات حق خودش براى خودش وجود دارد ( هو الموجود لنفسه و بنفسه و فى نفسه ) ؟ مگر در باب هر جوهرى شما نمىگوييد كه موجود لنفسه است ؟ مگر نمىگوييد عرض وجود لغيره دارد و جوهر وجود لنفسه دارد ؟ مگر لازمهء وجود لنفسه اين است كه خودش غير از وجودش باشد ؟ مفهوم ، مركب است ولى مصداق كه لازم نيست مركب باشد . ما مىگوييم « موجود » يعنى « ذات ثبت له الوجود » و مىگوييم « وجود » هم يعنى « ذات ثبت له الوجود » كه آن وجودى كه براى او ثابت است نفس خود اوست ، چون هر چيزى خودش براى خودش ثابت است .\r\nحتى اين نكته را خود حكما در باب اعراض قبول دارند . آنها كه نمىگويند عرض وجود لنفسه ندارد ، بلكه مىگويند وجود لنفسه‌اش عين وجود لغيره است ، يعنى همان وجود لغيره‌اش وجود لنفسه‌اش است ، نه اينكه وجود لنفسه ندارد . اصلا هر موجودى خودش براى خودش موجود است . عرض كه براى خود موجود است همان وجود خودش براى خودش وجود براى غير است . وجودش براى خود و وجودش براى غير دو تا نيست . ولى جوهر وجودش براى خودش ديگر وجودش براى غير نيست .\r\nپس هر چيزى كه در عالم موجود باشد براى خودش موجود است . پس وقتى ما مىگوييم موجود يعنى « ذات ثبت له الوجود » ، اين حتى در مورد « وجود » هم صادق است از باب اينكه اين « ذات ثبت له الوجود » اقتضا ندارد كه « ذات ثبت له غيره و هو الوجود » بلكه اقتضاى ذاتى دارد كه ثبت له الوجود ، اعمّ از اينكه آن ذات غير وجود باشد يا خود وجود باشد . « ابيض » يعنى « ذات ثبت له البياض » . اين شامل خود بياض هم مىشود چون او « ذات ثبت له نفسه و هو البياض » است ؛ شامل جسم هم مىشود كه « ذات ثبت له غيره و هو البياض » است . « ذات ثبت له المبدأ » يك مفهوم و معناى اعمّى است از « ذات ثبت له نفسه و هو المبدأ » يا « ذات ثبت له غيره و هو المبدأ » .\r\nبنابراين اگر هم ما مفهوم مشتق را مركب بدانيم اطلاق « موجود » بر وجود بلا اشكال است . اشكالات فقط از مركب دانستن مشتق پيدا نشده است بلكه از مركب دانستن مشتق به شكل خاص پيدا شده است . همهء اشكالات از اينجا پيدا\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nشده است كه خيال كرده‌اند مشتق به معنى « ذات ثبت له شىء غيره » است كه آن « شىء غيره » همان مبدأ است ؛ يعنى وقتى مىگوييم « حسن » ( به معناى « نيك » ) اين به معنى ذاتى است كه « ثبت له شىء غيره » كه آن غير خود ذات ، « حسن » ( نيكويى ) است ؛ و حال آنكه چنين نيست ؛ حسن يك معناى اعمّى است ؛ در يك جا ممكن است « ذات ثبت له شىء غيره » باشد و در يك جا ممكن است « ذات ثبت له نفسه و ذاته » باشد « 1 »\r\n\r\n\r\n\r\n\r\n","description":"","footnote":"\r\n( 1 ) . - مثل ثبوت ذات از براى ذاتى .\r\nاستاد : براى خود اساسا ؛ ثبوت خود ذات براى خود ذات . خود ذات براى ذات وجود دارد يعنى خودش براى خودش ثابت است . ثبوت شىء براى شىء اقتضاى دوئيّت نمىكند .\r\nاينكه شىء براى خود ثابت باشد و « وجود براى خود » داشته باشد اقتضاى دوئيت نمىكند . اگر وجودش براى غير باشد در آنجا بايد دو شىء در كار باشد .\r\n- تازه آنجا هم بازگشتش بايد به يك وحدتى باشد .\r\nاستاد : البته آنجا هم بايد يك وحدتى باشد ؛ يعنى تا خود اين ذات و آن غير نوعى وحدت نداشته باشند كه « اين » وجود لغيره ندارد ؛ و لهذا اگر ما يك امرى را با يك امر مباين ديگرى در نظر بگيريم هيچ وقت « اين » وجود لغيره ندارد . اگر يك چيز وجود لنفسه‌اش عين وجود لغيره‌اش شد هميشه بايد بين آن غير و اين شىء يك وحدتى باشد ، مرتبه‌اى از مراتب او باشد ، و لذا در رابطهء جوهر و عرض بعدها آمده‌اند اين حرف را گفته‌اند - و خوب حرفى هم هست - كه خود عرض مقامى از مقامات جوهر است .\r\nامكان ندارد دو امر مباين به تمام ذات ، يكى وجود لغيره داشته باشد . ميان دو امر مباين با يكديگر وجود لغيره معنى ندارد . وجود لغيره اساسا معنى ندارد جز اينكه « اين » مرتبه‌اى از مراتب « آن » باشد ، جلوه‌اى از جلوات « آن » باشد ، تجلىاى از تجليات « آن » باشد .\r\n- در اينجا ممكن است كه اين بحث مشتق و مبدأ اشتقاق هم كارساز باشد ولى سؤال بنده اين است كه اصولا آيا نمىشود با توجه به رد اصالت ماهيت جواب اينها را داد ؟\r\nاستاد : اتفاقا يكى از ادلهء اصالت ماهيتىها همين حرف بود . اين حرف را متكلمين براى اثبات « حال » آوردند ، شيخ اشراق همين حرف را براى اعتباريت وجود آورده است .\r\nبنابراين ما اول اين مطلب را بايد حل كنيم تا بعد آن حل بشود .\r\n- يعنى پاسخ شيخ اشراق را هم بايد از اين راه بدهيم ؟\r\nاستاد : از همين راه مىدهند ، بله . شيخ اشراق هم به همين حرف استناد كرده است بر اعتباريت وجود .\r\n- ملاحظه فرموده‌ايد در شوارق كه ملا عبد الرزاق مىگويد اگر اين شبهه پيش نيايد كه ما ناگزيريم با اصالت وجود نظريهء « حال » متكلمين را بپذيريم مانعى نيست كه ما اصالت وجود را بپذيريم . ما اصالت ماهيت را مىپذيريم براى اينكه آن گرفتارى متكلمان را پيدا نكنيم . حالا دو مسأله در اينجا هست . يكى اينكه تا آنجايى\r\n","page_name":" 483 ","page_number":483},
  {"content":"\r\n\r\n\r\n\r\n\r\n\r\n","description":"","footnote":"\r\nكه بنده يادم هست ، البته اين را مطمئن نيستم ولى خيال مىكنم كه ملا عبد الرزاق به همين اعتقاد است كه جنابعالى مىفرماييد يعنى مشتق و مبدأ اشتقاق را دو تا نمىداند . . .\r\nاستاد : نه ، اگر دو تا نداند كه مسألهء « حال » مطرح نيست . اين حرف كه در بين خود حرفهاى ملا صدرا در جواب شبههء شيخ اشراق هست . ملا صدرا هم كه جواب شيخ اشراق را داده است از همين راه داده است .\r\n- سؤال بنده اين است كه آنها چطور جواب مىدهند ؟ اشخاصى مثل شيخ اشراق چطور نظريهء « حال » را رد مىكنند ؟\r\nاستاد : البته ما تا حالا نديده‌ايم كه شيخ اشراق چطور رد كرده است . ما ابتدا بايد ببينيم آيا شيخ اشراق متعرض اين مطلب شده است تا بعد ببينيم كه چگونه رد كرده است . ولى شيخ اشراق ممكن است آن جوابى را كه ما در اول داديم به اين نحو بگويد كه وجود اساسا معدوم است . بعد به او مىگويند پس اين متصف شده است به نقيضش . مىگويد نه ، متصف نشده است به نقيضش . نقيض « وجود » عدم يا لا وجود است . اگر وجود مساوى با لا وجود و مساوى خود عدم بشود تناقض پيش مىآيد ؛ اما اگر وجود ذى عدم بشود كه تناقض نيست . اين همان جواب اول است كه ما گفتيم .\r\nپس با مبناى او اين جواب اول جور در مىآيد . مىگويند وجود اگر موجود باشد بايد ذى وجود باشد پس وجود موجود نيست . بعد شما مىگوييد اگر وجود موجود نباشد بايد معدوم باشد ، معدوم كه باشد بايد ذى عدم باشد ، و ذى عدم اگر شد اتصاف به نقيض خودش پيدا كرده است . شيخ اشراق ممكن است همان حرفى را كه ما در آنجا زديم در اينجا بزند و بگويد : خير ، وجود موجود نيست پس معدوم است و چون معدوم است ذى عدم است ، ولى با اينكه ذى عدم است اما متصف به نقيض خودش نشده است ؛ چرا ؟\r\nچون نقيض وجود خود عدم يعنى لا وجود است . اگر وجود متصف به عدم شده باشد يعنى عين عدم شده باشد اجتماع نقيضين است ؛ اما اگر وجود ذى عدم شده باشد اجتماع نقيضين نيست . شيخ اشراق ممكن است به اين نحو جواب بدهد ، و همچنين ملا عبد الرزاق و امثال اينها .\r\n- دلايل ما در رد اصالت ماهيت متعدد بود . ما مىتوانيم شبههء اينها را با يكى ديگر از ادلهء رد اصالت ماهيت جواب بدهيم .\r\nاستاد : البته ، قبول دارم ولى به هر حال ما بايد شبههء آنها را در اينجا رد كنيم . ما مىتوانيم به اتكاء ادلهء اصالت وجود بگوييم وجود موجود است و ما به ادلهء اصالت وجود ثابت كرده‌ايم كه وجود موجود است ، ولى بالاخره شبههء اينها را بايد رد كنيم ؛ يعنى بالاخره اين سؤال مطرح است كه مىگويند : شما با ادله‌تان ثابت كرديد كه وجود موجود است ، ولى جواب اين شبهه را چه مىدهيد ؟ ما بالاخره جواب اينها را از يك راه حل منطقى بايد بدهيم نه اينكه احاله كنيم كه چون ما ثابت كرده‌ايم كه اصالت با وجود است پس حرف شما قابل بررسى نيست .\r\n- يعنى آيا اشكال دارد كه ما جواب اينها را به اين صورت بدهيم كه وقتى شما مىآييد در « موجود » وجود را از\r\n","page_name":" 484 ","page_number":484},
  {"content":"\r\n\r\n\r\n\r\n\r\n\r\n","description":"","footnote":"\r\nذى وجود تفكيك مىكنيد اين « ذى وجود » چيست ؟ ذى وجود لاجرم ماهيت است . آن وقت اين بحث را ارجاع بدهيم به بحث ماهيت و وجود و بگوييم ما در بحث اصالت وجود ثابت كرده‌ايم كه ذى وجود نمىتواند غير وجود باشد براى اين كه اگر غير وجود باشد بايد ماهيت باشد و ماهيت هم اصالت ندارد ، پس به اين ترتيب اين اشكال اصلا منتفى است .\r\nاستاد : نه ، مىگويند « ذى وجود » يعنى غير از خود وجود .\r\n- بسيار خوب ، آن وقت اين غير خود وجود فقط بايد ماهيت باشد .\r\nاستاد : ماهيت است ، بله ؛ يعنى مىگويند ماهيت ذى وجود است ولى وجود ديگر نمىتواند ذى وجود باشد . اگر ماهيت ذى وجود باشد درست است . ولى وجود خودش نمىتواند موجود باشد كه لازمه‌اش اين است كه ذى وجود باشد ، چون محال لازم مىآيد . ماهيت اگر ذى وجود باشد محال لازم نمىآيد ، ولى وجود اگر ذى وجود باشد محال لازم مىآيد .\r\n- يعنى اين نظريه مبتنى است بر اصالت ماهيت .\r\nاستاد : نه ، مىگويند اصلا معنى « موجود » اين است . اين دليل بر اصالت ماهيت است نه مبتنى بر اصالت ماهيت . گفتيم كه شيخ اشراق هم اين را دليل بر اصالت ماهيت گرفته است ، تنها شيخ اشراق از اين [ استدلال 
  ] آن شق را نتيجه گرفته است كه وجود معدوم است ، اينها نتيجه گرفته‌اند كه نه ، وجود معدوم هم نيست ، پس « حال » است . لازمهء حرف هر دو اين است كه آنى كه اصالت دارد ماهيت است و ماهيت هم ذى وجود است اما وجود نمىتواند ذى وجود باشد . شيخ اشراق گفته است پس وجود معدوم است مثل هر امر اعتبارى ديگرى ؛ اينها گفته‌اند نه ، وجود معدوم هم نمىتواند باشد پس « حال » است .\r\nولى هر دو تكيه‌شان بر اين است كه اصلا معنى « موجود » يعنى ذى وجود يعنى ماهيت .\r\nلازمهء حرف هر دوشان اصالت ماهيت است .\r\nپس اين حرف مبتنى بر اصالت ماهيت نيست ، بلكه دليلى است بر اصالت ماهيت . گفتيم كه شيخ اشراق هم همين را دليل گرفته است بر اعتباريت وجود ، كه مىگويند نتيجه‌اش اصالت ماهيت است .\r\n- چون اشكالى كه در ذهن بنده هست اين است كه من اين متحد بودن مبدأ اشتقاق با مشتق را خوب متوجه نمىشوم . مثلا من اينطور در ذهنم تصور مىكنم كه ما نمىتوانيم بگوييم كه عالم و علم هر دو يك چيز است منتها به دو اعتبار ، چون وقتى كه ما مىگوييم « عالم » يك « ذات ثبت له العلم » را هم به طور ضمنى يا به طور غير صريح در كنارش فرض كرده‌ايم . مثل اين است كه ( البته ممكن است مثال بنده خوب نباشد و اشكال هم در همين مثال باشد ) ما يك وقت مىگوييم « شمع » و يك وقت مىگوييم « شمعدان » . وقتى مىگوييم « شمعدان » ما در اينجا غير خود شمع يك پايه‌اى فرض كرده‌ايم كه ثابت است و اين شمع روى آن استوار شده است . وقتى هم كه مىگوييم « عالم » در اينجا يك فردى را كه غير علم است در نظر گرفته‌ايم و لو اينكه حالا آن را در بين پرانتز گذاشته‌ايم و اسمش را نمىآوريم كه مثلا زيد است يا عمرو است ، و مىگوييم « عالم » ، ولى در عين حال در اينجا چنين ذاتى را فرض كرده‌ايم . يك چنين اشكالى در ذهن من هست .\r\nاستاد : جواب شما را داده‌اند . در درس پيش هم گفتيم الآن ما عالمى داريم يعنى انسانى داريم عالم ، اين علم قائم به انسان است . اگر فرض كنيم ( كه اين فرض وقوع ندارد و\r\n","page_name":" 485 ","page_number":485},
  {"content":"\r\n\r\n\r\n\r\n\r\n\r\n","description":"","footnote":"\r\nممكن است كسى هم بگويد محال است ، گر چه به يك اعتبار محال هم نيست ) كه يك دفعه يك قدرت معجزه آسايى بيايد و علم را از عالم بگيرد ( همانى را كه مىگوييد محال است ما فرض مىكنيم ) ، اگر به فرض محال [ نيرويى 
  ] آمد علم را كه يك حقيقت قائم به غير است از عالم جدا كرد و اين علم قائم به غير به يك قائم به ذات تبديل شد آيا در آن صورت باز هم آن زيد عالم است ؟ حالا كه علمش را از او گرفته‌اند آيا باز عالم است ؟\r\n- خير ، عالم نيست .\r\nاستاد : حالا آيا آن علم قائم به ذات عالم است يا عالم نيست ؟\r\n- عالم است ؛ آن علم قائم به ذات عالم است .\r\n- خودش علم است ؛ چه داعى داريم كه بگوييم عالم است ؟\r\nاستاد : نه ، مىدانم كه علم است ؛ آيا عالم هم هست يا عالم نيست ؟\r\n- نه ، عالم نيست .\r\nاستاد : نه ، عالم است .\r\n- اصلا از شأنش نيست كه ما بگوييم عالم است يا عالم نيست .\r\nاستاد : اتفاقا اينطور نيست . گفتيم كه جلال دوانى و هيوم از دو راه آمده‌اند ولى در يك جا به هم نزديك شده‌اند و بلكه در ابتدا بهمنيار اين حرف را گفته است . اصلا در آن اول اول كه بشر اين لغات را و مشتقات را وضع كرده است ميان جوهر و عرض تفكيك نمىكرده است . اصلا آن كسى كه مىگفته است « سفيد » به همان خود سفيدى مىگفته است « سفيد » ؛ يعنى اينكه در اينجا دو چيز است : سفيدى است و چيزى كه اين سفيدى را داراست ، اينها را ذهن بعد از آنكه به يك مرحلهء انتزاع رسيده است درك و تجزيه و تحليل كرده است . بهمنيار يك تعبير خيلى خوبى دارد ( كه يك وقت آن را ديده‌ام ولى حالا يادم نيست ( حضرت علامه طباطبايى ( قدس سره ) در حاشيهء خود بر اسفار مطلبى را از بهمنيار بدين مضمون نقل مىكنند : « انّ الحرارة لو كانت جوهرا لكانت حارّا و حرارة معا » ( اسفار ، طبع حروفى ، ج 3 / ص 87 ) ؛ ظاهرا تعبير مورد نظر استاد در اينجا بايد همين عبارت باشد . ) ) كه بعد امثال جلال دوانى هم همين حرف را به شكل ديگر تقرير كرده‌اند .\r\nحلال دوانى به همين صورت مىگويد كه اگر بياض قائم به ذات بشود باز هم ابيض است ؛ يعنى همين جسمى كه الآن اينجا هست ، همين را فرض كنيد كه مثلا داخل آن را خالى كرده‌اند و فقط رنگ وجود دارد ؛ باز هم سفيد است . اگر به فرض محال جسمى وجود نداشته باشد و فقط رنگ وجود داشته باشد و الآن يك دفعه همين رنگى كه در اينجا وجود دارد قائم به ذات بشود باز هم سفيد است يعنى سفيد عين سفيدى است . حتى حس انسان هم اين حكم را نمىكند كه سفيد غير از سفيدى است . اصلا حس انسان سفيد و سفيدى را با همديگر فرق نمىگذارد . حس ، سفيد و سفيدى را يك چيز مىبيند كه همان است كه فعلا به آن مىگوييم « سفيدى » . حس فقط سفيدى را مىبيند ؛ اين عقل است كه يك چيز ديگرى را كه موضوع سفيدى و گرمى و همهء اين اعراض است كشف مىكند و به قول امروزيها انتزاع مىكند ( به قول قدما كشف مىكند ) و الّا آن جسم را اگر ما حجم مىگوييم حجم عين جسم نيست ، اگر حرارت مىگوييم حرارت عين جسم نيست ، اگر شكل مىگوييم شكل عين جسم نيست . هر چه كه ما احساس مىكنيم همه همينهايى\r\n","page_name":" 486 ","page_number":486},
  {"content":"\r\n\r\n\r\n\r\n\r\n\r\n","description":"","footnote":"\r\nاست كه آنها را « اعراض » مىناميم ؛ فقط وجود چيزى را ما در اين درون كشف مىكنيم .\r\nالآن كه ذهن ما به قول اينها به اين مرحله انتزاع رسيده است مىگوييم اين ذاتى است كه اين « سفيدى » براى آن پيدا شده است . هيچ هم حاضر نيستيم كه به خود سفيدى بگوييم « سفيد » ولى ذهن ما بعد از كشف اين ذات است كه چنين چيزى مىگويد . اول برخوردش با خود سفيدى است . آنجا كه برخوردش با خود سفيدى بوده است و خود سفيدى را امر مستقل مىدانسته همان خود سفيدى را سفيد مىدانسته است . شايد ذهن يك بچه همين طور باشد . سفيد را كه مىبيند براى او سفيدى و سفيد يك معنا و يك مفهوم دارد و هيچ براى او فرض چيزى كه موضوع سفيدى است وجود ندارد ؛ يعنى او سفيديها را قائم به ذات مىداند ، چون قائم به ذات مىبيند . همين طور او سفيد را هم مىبيند ، نه اينكه او ديگر سفيد نمىبيند . بعد مىفهمد كه سفيدى قائم به غير است ، آن وقت مىآيد ذات سفيد را از سفيدى جدا مىكند .\r\nبنابراين اينچنين نيست كه ما نتوانيم به علم بگوييم « عالم » . اگر ما عالم را از علم جدا مىكنيم بعد از مرحلهء انتزاع ذهن ماست كه كشف كرده‌ايم كه علم نمىتواند قائم به ذات باشد و قائم به غير است و وقتى ما مىگوييم « عالم » آن غير را مىگوييم كه اين علم قائم به اوست . اين مقتضاى مفهوم « عالم » نيست . ما وقتى كه علم را به صورت يك امر متحد با ذات مىبينيم به او هم مىتوانيم بگوييم « عالم » . وقتى متحد با ذات است قائم به ذات هم هست . وقتى كه ما علم را قائم به ذات مىبينيم به او مىگوييم : « عالم » . عالم يعنى علم قائم به ذات . اگر به زيد هم ما مىگوييم « عالم » به اعتبار اتحادش با علم است كه مىگوييم « عالم » ؛ يعنى خود زيد را ديگر علم قائم به ذات دانسته‌ايم ، چون او را با علم يكى دانسته‌ايم ؛ علم و عالم را دو چيز نمىبينيم ، او را علم قائم به ذات مىبينيم نه ذاتى و علمى كه ذات غير اين علم است و اين علم قائم به اين « غير » است . در اينجا همه را يك چيز مىبينيم . يعنى « قائم به ذاتى » زيد را به علم داده‌ايم و « علم بودن » علم را هم به زيد داده‌ايم و آنگاه اين شده است يك علم قائم به ذات .\r\nكسانى كه قائل به اتحاد عالم و معلوم هستند كه حتى در تصورات حسى مىگويند هر تصورى كه انسان مىكند هم علم است هم عالم ( كه در گذشته اين مطلب را گفتيم ) ، اينها چگونه فكر مىكنند ؟ اتحاد عاقل و معقول‌هايى كه در مغرب زمين گفته‌اند اغلب همين طور است . مىگويند هر تصورى كه انسان مىكند هم علم است هم عالم . ما اين حرف را نمىتوانيم از راه حس جواب بدهيم كه آقا ! علم كه نمىتواند عالم باشد .\r\n- هيوم اين حرف را مىگويد .\r\nاستاد : ديگران هم گفته‌اند . مىگويند ما در اينجا ديگر ذاتى نداريم كه اين علمها يكى بعد از ديگرى بر او عارض شده باشد . همان تصوراتى كه شما آنها را علم مىدانيد عالم هم همانهاست . آن حرف را ما از راه اينكه لغت « علم » غير از لغت « عالم » است نمىتوانيم جواب بدهيم . اگر جواب بدهيم از راه اين است كه ما آن علم را كه در خودمان مىيابيم قائم به خود مىيابيم و مىگوييم « مىدانم » . آن ، دانستن من است . « مىدانم عالم » فقط دانستن عالم نيست ، بلكه « دانستنم خود را عالم » است ؛ يعنى خودم را در حالى كه اين\r\n","page_name":" 487 ","page_number":487},
  {"content":"\r\n\r\n\r\n\r\n\r\n\r\n","description":"","footnote":"\r\nدانستن به من قائم است وجدان مىكنم ؛ و الّا از راه اينكه علم نمىتواند عالم باشد يعنى لغت عالم نمىتواند در مورد علم اطلاق بشود كه نمىتوانيم جواب بدهيم .\r\nيا اگر ما در باب علم نفس به ذات خودش مىگوييم كه علم و عالم و معلوم يكى است باز به اين جهت است كه علم و عالم به اعتبار مشتق و مبدأ اشتقاق يكى هستند . مشتق يك معنى وسيعى است ؛ مىتواند دو تا باشد ، مىتواند يكى باشد . آنجا كه مىگوييم يكى است ، به دليلى مىگوييم يكى است ؛ آنجا هم كه مىگوييم دو تاست ، به دليل ديگر مىگوييم دوتاست .\r\nبنابراين در لحاظى كه ذاتى داريم و علمى كه غير از اين ذات است و قائم به ذات است ، بعد ايندو را يكى مىبينيم ، يعنى ذات و علم را در اين اعتبار يك چيز مىبينيم ( چون از مراتب هم هستند و دو چيز كه از مراتب يكديگر شدند هر دو را مىشود به صورت يك امر واحد ديد ) در اينجا گويى « قائم به ذات بودن » را به علم مىدهيم و علم را به اين ذات مىدهيم ( با اينكه علم در مرتبهء ذات نيست ) و لذا وقتى ما مىگوييم « عالم » يعنى يك علم قائم به ذات . زيد را در اين اعتبار - كه البته يك نوع اعتبار مجازى است - يك علم قائم به ذات مىبينيم كه مىگوييم « عالم » . پس اگر خود علم هم قائم به ذات بشود عالم است .\r\n- مشكل اين است كه اين « اگر » را نمىتوانيم تصور كنيم .\r\n- در مورد خداوند كه مىگوييم . خداوند را مىگوييم « عالم » است و علم او قائم به ذات است .\r\nاستاد : در مورد خود ما هم همين طور است . علم حضورى نفس به خودش علم است و عالم .\r\n- ( خطاب به سؤال كننده ) اشكال اين است كه شما عالم را يك انسان فرض مىكنيد . اگر عالم را يك انسان تصور نكنيد كه مثلا يك جسمى داشته باشد و به فلان كيفيت باشد آن وقت علم با عالم يكى است .\r\n- علم را مىتوانيد تصور كنيد بدون عالم ؟\r\n- نه .\r\n- عالم را بدون علم مىتوانيد تصور كنيد ؟\r\n- نه .\r\n- پس اينها دو تا نيستند ، يكى هستند .\r\n- ولى عالم را بدون انسان مىتوانيد تصور كنيد يعنى عالمى تصور كنيد كه غير انسان باشد .\r\n- بله ، بالاخره يك ذاتى باشد ؛ ما كارى نداريم كه حالا انسان باشد يا چيز ديگرى باشد .\r\n- آن ذات خودش از سنخ علم است ؛ يعنى آن علم از سنخ عالم است و عالم از سنخ علم است .\r\n- يعنى يكى است ؟ ! - علم كجاست ؟ علم بىعالم كجاست ؟\r\n- نيست اصلا .\r\nاستاد : اجازه بدهيد تا من يك بيان ديگرى در اينجا عرض بكنم ؛ همين مثال ذات عالم را مىزنيم :\r\nشما آن مقدمه را قبول كرديد كه اگر فرض كنيم يك قدرت معجزه آسايى بيايد و علم را از عالم كه مثلا زيد است بگيرد ، ديگر ما به زيد نمىتوانيم بگوييم « عالم » . ذاتى داريم به\r\n","page_name":" 488 ","page_number":488},
  {"content":"\r\n\r\n\r\n\r\n\r\n\r\n","description":"","footnote":"\r\nنام زيد كه قبل از علم هم وجود داشته است ؛ اين ذات داراى يك علم مىشود كه گفتيم اين دارا شدن هم معنايش اين نيست كه يك علم مىآيد در كنار زيد جاى مىگيرد ، بلكه ايندو يك نوع اتحاد با يكديگر پيدا مىكنند ؛ يعنى همان ذات است كه ترقى مىكند ، يعنى داراى مرتبه‌اى مىشود كه قبلا داراى آن مرتبه نبود و آن مرتبهء علم است ؛ يعنى خود ذات در واقع يك مرتبهء ديگرى و يك مقام ديگرى پيدا مىكند . پس براى اين نفس دو مقام است ( حالا روى اين حساب كه ما گفتيم ) : يك مقام قبلى دارد كه در آن مقام آن ذات بود و علم نبود . باز خود ذات يك مقام ديگرى دارد كه در آن مقام خود ذات [ علم 
  ] است ، يعنى علم شده است مقام ذات . وقتى كه ما مىگوييم « عالم » ذات را به اعتبار آن مقامش كه واجد علم است مىگوييم « عالم » يعنى ذات را در مقام علم كه مىبينيم به او مىگوييم « عالم » .\r\n- درست است .\r\nاستاد : پس به اعتبار اتحادش با علم است كه به او مىگوييم « عالم » نه به اعتبار آن مقامش كه فاقد علم است .\r\n- بله .\r\nاستاد : ذات به اعتبار آن مقامى كه فاقد علم است عالم نيست ، ولى به اعتبار مقامى كه در آن مقام علم است اين ذات عالم است .\r\n- بله ، درست است .\r\nاستاد : بنابراين شما يك وقت هست فقط علم را مىبينيد ، يعنى فقط همان مرتبه را مىبينيد ، در آن مرتبه مىگوييد « علم » ، ديگر عالم نيست . يك وقت هست ذات را به اعتبار آن مرتبه‌اش كه با علم متحد است مىبينيد ، مىگوييد « عالم » . پس به ذات هم به اعتبار آن مرتبه‌اش كه با علم متحد است اطلاق « عالم » مىكنيم ؛ يعنى آن مرتبه قبلى كه در آن مرتبه فاقد علم است هيچ دخالتى ندارد ؛ يعنى اگر ما مىتوانستيم ذات را تقسيم كنيم ، آن قسمت غير علمش را جدا كنيم و قسمت علمش را باقى بگذاريم باز هم آن ذات به اعتبار آن قسمتش كه باقى مانده است مىشود « عالم » . پس اساسا خود علم هم عالم است . از اول خود علم عالم است . عالم بالذات خود علم است . ذات را اگر ما مىگوييم « عالم » به اعتبار همان مرتبه‌اش است كه در آن مرتبه با علم متحد است . پس استيحاش از اينكه علم عالم [ است ، جا ندارد 
  ] .\r\n","page_name":" 489 ","page_number":489},
  {"content":"\r\n\r\n\r\nعدم تمايز و عليت بين اعدام\r\n لا ميز فى الاعدام من حيث العدم * و هو لها اذا بوهم ترتسم\r\nكذاك فى الاعدام لا علّيّة * و ان بها فاهوا فتقريبيّة \r\nدر اين فصل دو مسأله از مسائل مربوط به عدم مورد بحث قرار مىگيرد .\r\n\r\n1 . عدم تمايز در اعدام\r\nمسألهء عدم تمايز در اعدام بحث نسبتا ساده‌اى است . ما بحثى كرديم در گذشته راجع به اينكه ملاك تكثر - و به يك اعتبار ملاك تمايز - در وجودات چيست . در آنجا تحت عنوان « بكثرة الموضوع قد تكثّرا - و كونه مشكّكا قد ظهرا » گفتيم كه تمايز وجودات يا به اعتبار شدت و ضعف است يا به اعتبار ماهيات و موضوعات ( به همان معنا و شرحى كه در گذشته گفتيم ) . در واقع در نهايت امر بحث برمىگشت به اينكه وجود كه خود يك حقيقتى است ماوراى ذهن ما ، وحدتش عين كثرتش است و كثرتش عين وحدتش ، به اين معنا كه وحدتى دارد در عين كثرت و كثرتى دارد در عين وحدت . قهرا ملاك تشابه و ملاك تمايز ميان وجودات يكى مىشود ؛ يعنى مثل خود همان اصل مسأله تشكيك ، جهت تمايز در وجودات با جهت تشابه در آنها\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nقهرا يكى مىشود ؛ يعنى وجود مراتبى دارد ، چه مراتب طولى چه مراتب عرضى ، و هر مرتبه‌اى در عين اينكه از آن حيث كه وجود است با همهء مراتب ديگر جهت وحدت و شباهت دارد ، در عين حال همان مرتبه از آن حيث كه آن مرتبه است جهت كثرت و جهت تمايز وجودات است . به هر حال در وجودات ، تمايز و تكثر مثل خود وحدت به خود حقيقت وجود برمىگردد ، يعنى امرى است وراى ذهن ما .\r\nحالا در اعدام چه مىگوييم ؟\r\nما همانطور كه در مورد وجودات در عالم خودمان يك سلسله تصورات داريم در مورد اعدام نيز در عالم ذهن خودمان يك سلسله تصورات داريم به اين معنا كه به ازاى هر وجودى يك عدمى هم تصور مىكنيم . مىگوييم « وجود زيد » ، در مقابلش « عدم زيد » را تصور مىكنيم ؛ مىگوييم « وجود عمرو » ، در مقابلش « عدم عمرو » را تصور مىكنيم . از نظر عالم ذهن ما قابل اعتبار است كه به عدد وجودات عدم هم اعتبار بشود و اعتبار مىشود . آيا در واقع و نفس الامر همانطور كه قطع نظر از ذهن ما يك نظامى در ميان وجودات هست يك نظامى هم در اعدام هست ؟ و آيا همان گونه كه وجودى به ذات خودش متمايز است عدمى از عدمى به ذات خودش متمايز است ؟ مثلا عدم زيد از عدم عمرو به ذات خود متمايز است ؟ يا نه ، اعدام به همان دليلى كه نفس الامريت واقعى ندارند و حكم ذهن در باب عدم اين است كه عدم ، واقعيت نيست و لا واقعيت است ، تمايزى هم از يكديگر ندارند ؟\r\nپاسخ اين است كه اعدام از آن جهت كه عدم هستند تمايزى ميانشان نيست ؛ نه اينكه واقعياتى هستند غير متمايز ، بلكه تمايزى نيست زيرا « نيست محض » اند .\r\nعدم ، « نه واقعيت » است ، نفس لا واقعيت است . اكنون اين سؤال مطرح مىشود كه :\r\nپس اين تمايزهايى كه ما الان درك مىكنيم و مىگوييم « عدم زيد » ، « عدم عمرو » و امثال اينها ، اين تمايزها از كجا است ؟ معلوم است كه اينها از ذهن پيدا مىشود . اگر ميان اينها تمايز هست به اعتبار وجود ذهنى است ؛ يعنى عدم از آن نظر كه وجود است ( چون عدم در ذهن يك وجود ذهنى است ؛ هر عدمى در ذهن ما به حمل اولى عدم است ولى به حمل شايع ، خودش موجودى از موجودات است ) از عدم ديگر متمايز است ؛ چون در ذهن ما شيئى تصور مىشود به نام « زيد » و زيد وجود ذهنى پيدا مىكند ، شىء ديگرى تصور مىشود به نام « عمرو » و عمرو هم وجود ذهنى پيدا\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nمىكند ، بعد عدمى را به اين ماهيت نسبت مىدهيم و عدمى را به آن ماهيت ؛ به اعتبار اين ماهيت است كه اين عدمها از يكديگر متمايز مىشوند ؛ يعنى اين اعدام به اعتبار مضاف اليه‌هايشان در ظرف ذهن از يكديگر تمايز پيدا مىكنند ؛ يعنى اگر ما عدم را بدون مضاف اليه در نظر بگيريم يعنى عدم مطلق را در نظر بگيريم آن ديگر يك چيز است ؛ تمايز در آنجا معنى ندارد ؛ ولى اگر عدم را اضافه كنيم به ماهيت ، در عالم ذهن ميان عدمى و عدم ديگر تمايز پيدا مىشود ولى باز منشأ تمايز همان وجودات است ؛ يعنى عدم از آن جهت كه موجود در ذهن است از عدم ديگر تمايز دارد و الّا عدم از آن جهت كه عدم است هيچ تمايزى از عدم ديگر ندارد . از اين جهت است كه مىگويند :\r\n لا ميز فى الاعدام من حيث العدم * و هو لها اذا بوهم ترتسم \r\nيعنى اين تمايز براى اعدام به وسيلهء و هم ( يعنى به وسيلهء ذهن ) مرتسم مىشود .\r\n\r\n2 . عدم عليت در اعدام\r\nمسألهء ديگر در باب اعدام مسألهء عليت است . آيا ميان اعدام عليت و معلوليت هست يا نه ؟ از يك طرف بايد گفت : نه ، براى اينكه فرض اين است كه عدم واقعيت نيست ، عدم نفس لا واقعيت است . در هيچى و پوچى ، عليت و معلوليت معنى ندارد كه بگوييم عدمى علت است از براى عدم ديگر . ولى در عين حال مىبينيم كه ذهن ما حكمى دارد به عليت عدمى از براى عدمى . پس بايد ببينيم كه اين مسأله چگونه حل مىشود .\r\nمثلا اگر « وجود الف » علت باشد از براى « وجود ب » ، مىگوييم « عدم الف » هم علت است از براى « عدم ب » . اگر حرارت علت باشد از براى انبساط و زياد شدن حجم اين آب ( كه مىگوييم اين آب حجمش آنقدر بود ، حرارت داديم حجمش اينقدر شد ) ، يعنى وجود حرارت علت باشد از براى وجود انبساط ، بعد مىگوييم عدم حرارت هم علت است از براى عدم انبساط . همانطور كه ما از وجود علت وجود معلول را كشف مىكنيم ، عينا از عدم علت عدم معلول را كشف مىكنيم .\r\nعكس قضيه هم صادق است ؛ يعنى همانطور كه از وجود معلول وجود علت را كشف مىكنيم ، از عدم معلول هم عدم علت را كشف مىكنيم . ما در باب مسائلى كه\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nبه اصطلاح در باب شناخت داريم به همان اندازه كه از وجودها ، وجودها را كشف مىكنيم از عدمها هم عدمها را كشف مىكنيم . آيا براى ما فرق مىكند كه مثلا با سواد بودن يك شخص را از سخن گفتن متين و پرمعنايش كشف بكنيم يا بىسواد بودنش را از پوچ گفتن و از بىمعنى حرف زدنش ؟ نه ، هر دو براى ما على السويه است .\r\nاين نشان دهندهء اين است كه همان گونه كه وجود علت ، علت است از براى وجود معلول ، عدم علت هم علت است از براى عدم معلول . پس در اينجا در واقع ما دو علت و دو معلول داريم : از وجود علت وجود معلول را كشف مىكنيم ، از وجود معلول هم وجود علت را كشف مىكنيم . از اين طرف هم ، از عدم علت عدم معلول را كشف مىكنيم و از عدم معلول عدم علت را . پس الآن ما چهار چيز داريم : دو وجود داريم و دو عدم ، كه در مقام استدلالها يا به قول امروزيها در مقام شناخت و در مقام معرفت هميشه اينها واقعا در كنار يكديگر هستند . وجودها دليل يكديگرند ؛ وجودها علت و معلول يكديگرند و عدمها هم علت و معلول يكديگرند . اكنون بايد ديد كه اين چگونه مىشود ؟ ! جواب مىدهند كه : نه ، در باب وجود ، عليت و معلوليت حقيقت است و در باب عدم ، عليت و معلوليت مجاز است و تعبير عليت در مورد اعدام يك تعبير تقريبى و مجازى است :\r\n كذاك فى الاعدام لا علّيّة * و ان بها فاهوا فتقريبيّة \r\nحاجى در اينجا در باب عليت و معلوليت ميان اعدام تقريبا به همين مقدار قناعت مىكند . ولى يك جمله‌اى مىگويد « 1 » كه اشاره‌اى است به اينكه چگونه ذهن عليت و معلوليت را در بين اعدام اعتبار مىكند و با اينكه اعدام هيچ گونه واقعيتى ندارند چگونه عليت و معلوليت در بين آنها جارى مىشود و اعتبار عليت و معلوليت در بين آنها صحيح است . و اما بيان مطلب :\r\nحاجى در اينجا مىخواهد بگويد كه ما يك واقعيت و حقيقت داريم و آن همين است كه اين وجود حقيقت است و اين علت است از براى آن و آن معلول است از براى اين ؛ ديگر غير از ايندو ما حقيقتى در ماوراى ذهن نداريم ولى ذهن از اين\r\n\r\n\r\n\r\n\r\n","description":"","footnote":"\r\n( 1 ) . [ عبارت حاجى چنين است : « فان الحكم بالعلية عليها بتشابه الملكات . فاذا قيل : عدم الغيم علة لعدم المطر ، فهو باعتبار أنّ الغيم علة المطر ، فبالحقيقة قيل : لم يتحقق العلية التى كانت بين الوجودين » . 
  ]\r\n","page_name":" 493 ","page_number":493},
  {"content":"\r\n\r\nحقيقتها مجازى را مىگيرد و اعتبار مىكند ؛ به اين نحو اعتبار مىكند كه « 1 » : وقتى كه مىبينيد وجود علت ، علت بود از براى وجود معلول ، آنجا كه علت وجود ندارد ابتدا حكم او اين است كه : « پس آن نيست » يعنى اين قضيه را به نحو سالبهء تحصيلى تشكيل مىدهد . وجود الف علت است از براى وجود ب ؛ آنجا كه وجود الف نيست پس علت از براى وجود معلول هم نيست ؛ يعنى حكم ذهن نفى عليت است . در ابتدا ذهن مىبيند وجود علت ، علت است از براى وجود معلول ، بعد همين قدر كه اين وجود علت نبود نتيجه مىگيرد كه : پس در اينجا وجود علت دليل بر وجود معلول نيست . حكم ذهن در اول نفى عليت است . بعد از اين نفى - كه به صورت سلب است - مجازا يك حالت اثباتى مىسازد و نبود آن علت را علت مىگيرد از براى نبود اين معلول . گويى حالا كه وجود علت دليل براى وجود معلول نيست پس اين « نيست » علت است از براى آن « نيست » ، در صورتى كه از اول نفى عليت وجود علت از براى وجود معلول است نه وجود عليت ميان نيستى « اين » و نيستى « آن » .\r\nبه عبارت ديگر : وقتى ما مىگوييم وجود الف علت است براى وجود ب ، واقعيت بيش از اين نيست كه « وجود الف » علت است براى « وجود ب » . حال فرض مىكنيم كه وجود الف را نمىيابيم ، قهرا حكم مىكنيم كه پس ب هم وجود ندارد .\r\nمىگوييم الف وجود ندارد پس ب وجود ندارد . بعد هم اين را مجازا به اين شكل اعتبار مىكنيم : پس عدم الف هست و اين عدم الف كه هست دليل بر آن است كه آن عدم هست . بجاى « اين وجود نيست ، پس آن وجود نيست » مىگوييم : « اين نيستى هست ، پس آن نيستى هم هست » ؛ يعنى حالت سلب تحصيلى را تبديل مىكنيم به حالتى شبيه حالت عدم عدولى [ و موجبهء 
  ] معدولة المحمول .\r\nمثال ديگرى ذكر مىكنيم :\r\nفرض كنيد وجود زيد در بيست سال پيش حادث شده است و ادامه دارد تا حالا . قضيهء اصلى كه صادق است اين است كه وجود زيد قبل از بيست سال نيست .\r\nاز بيست سال پيش مىآييم جلو تا حالا ، مىبينيم وجود زيد است كه از بيست سال پيش شروع شده و امتداد پيدا كرده است تا حالا . قبل از بيست سال وجود زيد\r\n\r\n\r\n\r\n\r\n","description":"","footnote":"\r\n( 1 ) . البته اين را حاجى به اين تفصيل نگفته است ؛ ما با اين تفصيل بيان مىكنيم .\r\n","page_name":" 494 ","page_number":494},
  {"content":"\r\n\r\nمنتفى است ؛ يعنى حالت اولى ذهن براى قبل از بيست سال رفع وجود زيد است نه اثبات چيزى . ذهن حكم مىكند به انتفاء وجود زيد قبل از بيست سال ؛ يعنى نسبت به وجود زيد قبل از بيست سال حالت نفى دارد ؛ يعنى آن را از صفحهء واقع برمىدارد و حكم مىكند به رفع وجود زيد و منتفى بودن وجود زيد . ولى بعد همان برداشتن وجود زيد از صفحهء واقع را به صورت گذاشتن نيستى زيد در صفحهء واقع اعتبار مىكند ؛ يعنى مىگويد : حالا كه وجود زيد قبل از بيست سال نيست پس عدم زيد قبل از بيست سال هست ؛ يعنى عدم را به صورت يك امر مثبت مىنهد . حالت اولى ذهن اين است كه وجود زيد را نفى مىكند و رفع مىكند ؛ حالت دومى ذهن كه حالت اعتبارى است اين است كه همان نيستى و عدم زيد را قبل از بيست سال بجاى وجود زيد مىنهد .\r\nو اما چرا ذهن اين كار را انجام مىدهد ؟ براى اينكه به آن احتياج دارد ؛ يعنى وقتى مسأله را به اين صورت در مىآورد ، براى معرفت و براى شناخت آسانتر مىشود . اينجاست كه مىگوييم عدم يك شىء در مرتبهء وجودهاى اشياء ديگر انتزاع مىشود يا مىگوييم از وجود اشياء ديگر اين عدم را انتزاع مىكنيم . اين عدم انتزاعى در معرفت و در شناخت براى ما خيلى مفيد واقع مىشود و لذا بر عكس آنچه كه برخى افراد خيال مىكنند كه آنچه در معرفت و شناخت وجود دارد همانهايى است كه مستقيما از عالم عين به ذهن رسيده است ما مىبينيم چقدر از عناصر شناخت از همين اعدام ساخته شده است .\r\nمثلا شما مىگوييد آقا ! ببينيد آيا پنج ريالى در جيبتان هست يا نه ؟ من دست مىكنم در جيبم و مىگويم : « نيست » . ممكن است كسى بگويد : اين « نيست » يعنى سكه پنج ريالى را پيدا نكرده‌اى ؛ چرا حكم مىكنى كه « نيست » ؟ تو دست كردى در جيب خودت و دستت تماس پيدا نكرد با پنج ريالى ، يعنى حس تو خبر نداد كه پنج ريالى هست ؛ اما شما چرا مىگوييد پنج ريالى نيست ؟ مىگويم : درست است ، حس من خبر نداد كه هست ، ولى بعد عقل من خبر مىدهد كه نيست .\r\nمن اين مطلب را يك زمانى به اين صورت ذكر كردم كه فرض كنيد يك كشورى در مرز خودش نگهبانانى گذاشته است با يك تعداد دستگاههايى كه هر حادثه‌اى در مرز اتفاق بيفتد فورا به ستاد مركز خبر مىدهند . يك كسى مىآيد مدعى مىشود\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nكه در مرز فلان حادثه اتفاق افتاده است . ولى مركز چون خبرى از مرز دريافت نكرده است مىگويد : نه . چرا مىگويد نه ؟ براى اينكه مىگويد اگر چنين حادثه‌اى بود به ما گزارش مىدادند . پس واقعيت مطلب اين است كه از مرز گزارش نداده‌اند ، ولى بعد ذهن حكم مىكند كه چون خبر نداده‌اند پس چيزى نيست .\r\nشما كه دست مىكنيد در جيبتان و دنبال پنج ريالى مىگرديد ، از حستان مىخواهيد استفاده كنيد ، ولى حس شما به شما خبر نمىدهد ، يعنى نمىگويد كه پنج ريالى هست ، اما ذهن شما مىگويد : « نيست » . اگر بگوييد : « عدم الوجدان لا يدلّ على عدم الوجود » ، مىگوييم : درست است ، عدم الوجدان لا يدل على عدم الوجود ، ولى اينجا به گونه‌اى است كه فورا يك قياس ذهنى به اين صورت تشكيل مىشود كه :\r\nاگر پنج ريالى در جيب من وجود مىداشت من وجود او را لمس مىكردم ، ولى لمس نكرده‌ام پس وجود ندارد . الآن حكم ذهن من اين است كه پنج ريالى در جيب من وجود ندارد چون من آن را لمس نكردم . اين خودش يك شناخت است ولى شناختى است كه از راه اينكه از بيرون به شما هيچ خبرى نداده‌ام شما اين شناخت را پيدا كرده‌ايد . و اين چقدر اشتباه است كه انسان خيال كند كه همهء شناختها انعكاسهاى مستقيمى است كه از عالم بيرون در ذهن ما پيدا مىشود ؛ يعنى اگر ذهن يك سلسله قدرتهاى انتزاعى نمىداشت شناخت انسان چقدر ضعيف و ناقص بود .\r\nما كه از عالم حيوانات خبر نداريم ؛ شايد حيوان چون تفكر ندارد و انتزاع ندارد وقتى كه حسش چيزى به او خبر مىدهد ديگر ذهنش خبرى از آن چيز ندارد ، يعنى ذهنش غافل محض است . ولى انسان كه داراى تفكر است يك سلسله شناختهايش از راه خبر ندادن‌هاى حواس است ؛ يعنى با يك قدرت خاصى كه دارد يك قياس تشكيل مىدهد و مىگويد : حس به من خبر نداده است ولى اگر وجود مىداشت حس خبر مىداد . چون حس خبر نداده است پس وجود ندارد . پس من حكم مىكنم حتما چنين چيزى نزد من وجود ندارد .\r\nاز اين جهت است كه اين رابطه برقرار كردن ميان اعدام و اين رابطهء اعتبارى ميان عدم علت و عدم معلول ، با اينكه واقعيتى ندارد و در واقع عدم الرابطه است ولى در عين حال همين رابطهء اعتبارى ميان اعدام كمك مىكند به معرفت و شناخت انسان و عجيب هم كمك مىكند . پس اين اعتبار ، نيش غولى و بىفايده نيست ، بلكه اعتبارى است كه براى ذهن لازم بوده است .\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nاين بحث هم در اينجا پايان مىپذيرد و بحث اعادهء معدوم پيش مىآيد « 1 » .\r\n\r\n\r\n\r\n\r\n","description":"","footnote":"\r\n( 1 ) . باز يك سؤالى در همين بحث عدم عليت در اعدام مطرح مىشود و آن اينكه آيا نمىشود بگوييم كه بهتر است در مورد اعدام لفظ « علت » را به كار نبريم بلكه لفظ « نشانه » يا « دليل » را به كار ببريم ؟ براى اينكه ما بايد ببينيم اصلا خود « علت » را در فلسفهء اسلامى چگونه تعريف مىكنند . ما مىبينيم كه علت را به معنى دهندهء وجود تعريف مىكنند . وقتى يك چيزى براى يك چيزى علت است يعنى وجود اين از اوست . پس اصلا ديگر بر حسب تعريف معنى ندارد كه بگوييم عدم ، علت مىشود براى چيز ديگر .\r\nاستاد : نه ، اتفاقا اين طور نيست ، براى اينكه شما وقتى كه خوب دقت كنيد مىبينيد كه در عالم اعتبار شبيه همان رابطه‌اى كه ميان وجودها هست رابطه‌اى ميان اعدام هست . مثلا در عالم واقع ما يك وجود را مقدم بر وجود ديگر مىدانيم ، مىگوييم چون الف وجود دارد ب وجود دارد ، با اينكه ايندو مقارن با يكديگر هستند . مىگوييد چون الف وجود دارد ب وجود دارد ؛ نمىگوييد چون ب وجود دارد الف وجود دارد . مىگوييد چون دست حركت مىكند انگشتر حركت مىكند ؛ نمىگوييد چون انگشتر حركت مىكند دست حركت مىكند . آيا اين درست است يا نه ؟\r\n- بله ، درست است ، همان تقدم بالعلية است .\r\nاستاد : عين همين رابطه را در باب عدم ، ذهن به همين نحو اعتبار مىكند . حالا فرض مىكنيم دست حركت نمىكند انگشتر هم حركت نمىكند . آيا براى ذهن فرق نمىكند كه بگوييم چون دست حركت نمىكند انگشتر حركت نمىكند يا بگوييم چون انگشتر حركت نمىكند دست حركت نمىكند ؟ از نظر نشانه بودن كه فرق نمىكند . از نظر نشانه بودن يعنى از نظر مقام اثبات هر دو يكى است . اگر بگوييم به دليل اينكه دست حركت نمىكند انگشتر حركت نمىكند ، يعنى حركت نكردن دست دليل حركت نكردن انگشتر است ، درست است و اگر هم بگوييم به دليل اينكه انگشتر حركت نمىكند دست حركت نمىكند ، يعنى حركت نكردن انگشتر دليل حركت نكردن دست است ، باز هم درست است . ولى در عين حال در مقام واقع و نفس الامر بعد از اينكه عدمها اعتبار شدند چنين اعتبار شده است كه از اين دو حالت شق اول درست است ؛ يعنى چون دست حركت نكرده است انگشتر حركت نكرده است نه اينكه چون انگشتر حركت نكرده است دست حركت نكرده است ؛ يعنى عينا به همان نحو كه ذهن رابطهء عليت را ميان وجودات كشف مىكند رابطه عليت را ميان اعدام اعتبار مىكند .\r\n- آن وقت آن عرض بنده كه گفتم وقتى « علت » را به « معطى وجود » تعريف مىكنند ديگر ما نمىتوانيم عدم را علت براى عدم ديگر بدانيم چه مىشود ؟\r\nاستاد : نه ، علت معطى اوست . در باب عليت علت معطى معلول است ؛ منتها اينكه شما مىگوييد علت معطى وجود است از باب اين است كه در باب جعل ارتكازا معتقديد كه جعل به وجود تعلق مىگيرد ؛ و الّا كسانى كه معتقدند نه ، اصلا جعل به وجود تعلق نمىگيرد ، بلكه ذاتى ، ذاتى را اعطا مىكند و از او انتزاع وجود مىشود ؛ ماهيتى ماهيتى را اعطا مىكند و وجود در مرحلهء بعد از او انتزاع مىشود ( يعنى ذات او را اعطا مىكند نه اينكه به او وجود مىدهد ) علت را هم به معطى وجود تعريف نمىكنند ؛ و اگر كسى در باب عليت چنين حرفى را گفت مىگويد عدمى عدمى را مىدهد چرا بگويد وجود\r\n","page_name":" 497 ","page_number":497},
  {"content":"\r\n\r\n\r\n\r\n\r\n\r\n","description":"","footnote":"\r\nمىدهد ؟ يعنى از اين جهت ما نمىتوانيم به آن تعريف تمسك كنيم كه چون در تعريف عليت گفته‌اند علت دهندهء وجود معلول است پس عليت در بين اعدام ديگر مصداق ندارد و قابل اعتبار نيست ، زيرا آن تعريف اصلا مبتنى بر اين است كه جعل به وجود تعلق مىگيرد و الّا در خود وجودات هم بنابر قول اشراقيين نبايد آن حرف را بزنيم ، بايد بگوييم علت آنى است كه ذات معلول را مىدهد ولى در مرتبهء بعد وجود از او انتزاع مىشود ؛ و اگر كسى در باب اعدام اين حرف را بگويد ، مىگويد عدم علت معطى عدم معلول است ؛ چرا بگويد علت معطى وجود است ؟\r\n- ولى به هر حال متن - يعنى متن شرح منظومه - مىخواهد بگويد كه اين علت اصالت ندارد .\r\nاستاد : اصالت ندارد بله ؛ ما هم مىخواهيم بگوييم اصالت ندارد ، ولى آنچه را كه اصالت ندارد و ذهن آن را اعتبار مىكند به اين شكل اعتبار مىكند .\r\n- در مقام تمثيل مىشود گفت مثل اين است كه يك سنگى در زمين فرو رفته باشد ؛ اين سنگ را كه ما در بياوريم جايش هم شكل همان سنگ را دارد .\r\nاستاد : اين تقريبا براى تفهيم بد نيست .\r\n- اينكه گفته‌اند روش توافق بازگشتش به روش اختلاف است كه ما وقتى به علت بودن يك حادثه يقين مىكنيم كه اين را گاهى ببينيم و گاهى نبينيم ، مبتنى بر همين اعتبار عليت در ميان اعدام است . مثلا مواردى هست كه از بعضى چيزها صوت برمىخيزد و فرضيهء ما اين است كه ارتعاش هوا علت صوت است ؛ چه وقت اين را يقين مىكنيم ؟ وقتى كه مواردى باشد كه نه صوت باشد نه ارتعاش هوا تا بين ايندو مقايسه كنيم و بگوييم : چون اينجا نيست ، آنجا كه هست پس اين علت آن است .\r\nاستاد : بله ، آن به اصطلاح مقام كشف قضيه است كه از آنجا ما رابطهء عليت را بفهميم ، كه تا آن توافق و اختلاف نباشد ما نمىتوانيم اين رابطه را كشف كنيم .\r\n- يعنى بحث متد است .\r\nاستاد : بله ، بحث متد است .\r\n","page_name":" 498 ","page_number":498},
  {"content":"\r\n\r\n\r\n1 . امتناع اعادهء معدوم\r\nبحث ديگر از مباحث عدم و معدوم بحث اعادهء معدوم است . اين بحث هم بحث خوبى است و از جمله بحثهايى است كه براى اولين بار متكلمين مطرح كرده‌اند كما اينكه آن بحث اعدام و اينكه آنچه موجود نيست ليس محض است جزء اين بحثهاست . اينها جزء بحثهايى است كه متكلمين به وجود آورده‌اند و آنها سبب شده‌اند كه اين بحثها وارد فلسفه بشود ؛ يعنى اگر متكلمين اين ناخنها را نزده بودند اين بحثها به فلسفه نيامده بود . ولى البته اينكه ببينيم آيا معدوم قابل اعاده هست يا نه ، فى حدّ ذاته بحث خوب و لازمى است .\r\n\r\nريشهء پيدايش اين بحث\r\nاين بحث معلوم است كه از كجا پيدا شده است و تاريخچه‌اش چيست . مسأله معاد سبب شده است كه متكلمين اين سؤال را طرح كنند . مىدانيم كه بعضى از متكلمين قائل به وجود روح نبوده‌اند . البته به ندرت چنين افرادى بوده‌اند ولى به هر حال اينان معتقد بودند انسان وقتى كه مىميرد واقعا نيست مىشود و معاد معنايش اين است كه شىء نيست شده و فانى شدهء به معناى فلسفى ، بار ديگر هست\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nمىشود ، پس ماهيت « معاد » اعادهء معدوم است ؛ و لهذا اصلا معاد را به عنوان اعادهء معدوم تصور كرده‌اند .\r\nافرادى ديگر از متكلمين كه منكر وجود روح نبوده‌اند و به مسأله روح معتقد بوده‌اند ( چون با آنهمه بحثهايى كه در قرآن و احاديث راجع به بقاى بعد از موت و اين گونه مسائل هست نمىتوانسته‌اند به وجود روح معتقد نباشند ) بحث معاد جسمانى را كه طرح مىكردند مىگفتند درست است كه روح باقى است ولى معاد كه تنها روحانى نيست ، جسمانى هم هست و از نظر جسمانى بودن معاد باز « معاد » اعادهء جسمهاى « نيست شده » است ؛ چون فرض آنها بر اين بوده است كه معاد يا فقط از نظر جسمانى و يا از نظر روحانى و جسمانى ، هر دو اعاده شدن يك امرى است كه نيست شده است ؛ پس قهرا اين بحث طرح شده است كه آيا اعادهء شىء معدوم صحيح است يا صحيح نيست ؟ پس علت پيدايش بحث اعادهء معدوم كه گفتيم از متكلمين پيدا شده است اين جهت بوده است .\r\nفلاسفه آمده‌اند گفته‌اند كه اعادهء معدوم محال است و معاد هم اعادهء معدوم نيست ، كه حاجى هم در آخر اين بحث مىگويد :\r\n ما ضرّ انّ الجسم غبّ ما فنى * هو المعاد فى المعاد قولنا \r\nاول بايد ديد كه اصلا اين بحث دربارهء چه هست ؟ اين از آن مسائلى است كه فقط يك مقدار به اصطلاح بايد تصورش را كرد و عقيدهء فلاسفه اين است كه بعد از تصور تصديق به محال بودنش بسيار واضح و روشن است و شيخ الرئيس ادعا كرده است كه اين مسأله از بديهيات است و حتى فخر رازى كه مذاق كلامى دارد و بيشتر در اين گونه مسائل تشكيك مىكند ، او هم تأييد كرده است كه امتناع اعادهء معدوم يك امر بديهى است و نيازى به استدلال ندارد ، در عين حال ادلّه‌اى هم برايش ذكر مىكند « 1 » .\r\nشك ندارد كه در باب اعادهء معدوم آنچه كه « اعادهء معدوم » مىدانيم اگر به معنى [ اعادهء 
  ] مثل آن باشد نه شخص آن ، مثل آن از هر جهت كه ما نتوانيم هيچ فرقى و تمايزى ميان ايندو بگذاريم ولى به هر حال دو چيز باشند « 2 » ، اين هيچ گونه اشكالى\r\n\r\n\r\n\r\n\r\n","description":"","footnote":"\r\n( 1 ) . [ رجوع شود به المباحث المشرقيه ، فخر رازى ، ج 1 / ص 47 و 48 . 
  ]\r\n( 2 ) . - به اعتبار اينكه در دو زمان است ؟\r\n","page_name":" 500 ","page_number":500},
  {"content":"\r\n\r\nندارد و امرى است ممكن . آنچه كه محال است و گفته‌اند كه محال بودنش از بديهيات است اعادهء عين معدوم است نه اعادهء مماثل و مشابه آن .\r\nمثلا فرض كنيد كه اين دست من حركت كرد . يك وقت من مىگويم در آن بعد يك حركت ديگر بدهم كه عينا مثل آن حركت باشد . اين كه اعادهء او نيست ؛ ايجاد شىء است عينا مشابه و مماثل او از هر جهت ، ولى اينها دو شخصند ، آن يك چيز است و اين چيز ديگرى ، آن يك حركت است اين حركت ديگرى ؛ اينها دو واحد از حركت‌اند ، دو شخص از حركت‌اند .\r\nاما يك وقت ما مىگوييم : نه ، اين دست كه حركت كرد ، در آن بعد آنچه كه وجود پيدا مىكند همانى است كه در گذشته وجود پيدا كرده است ، كه معنايش اين مىشود كه شىء واحد در دو زمان وجود داشته باشد ؛ البته نه به اين صورت كه وجودش امتداد پيدا كند ، بلكه يك وجودى كه امتداد زمانىاش مثلا به اندازهء يك دقيقه است ، اين شىء يك دقيقه‌اى در اين يك دقيقه وجود دارد بعد معدوم مىشود و همين شىء عينا در آن يك دقيقه‌اى كه يك ساعت بعد ايجاد مىشود وجود دارد ؛ عين همين شىء در آنجا وجود دارد ؛ يعنى خود همين است كه دوباره وجود پيدا مىكند نه يك چيزى مثل او ؛ يك وجود است نه دو وجود . مىگويند اين بديهى است نزد عقل كه محال است ؛ يعنى اينكه در آن واحد هم يك وجود باشد هم دو وجود ، بديهى است كه محال است . آيا امكان اين هست كه يك شىء در آن واحد هم يك وجود باشد هم دو وجود ؟ ! و يا تصور اين مطلب مىشود كه شخص واحد داراى دو وجود باشد ؟ يعنى شخص واحد در عين اينكه شخص واحد است دو شخص باشد ؟\r\nفلاسفه مىگويند بديهى است كه چنين چيزى محال است ؛ يعنى اگر فرض كنيم ( كه ما بر اساس همين فرض داريم بحث مىكنيم ) كه در عالم چيزى معدوم مىشود و بعد خود همان چيز عينا - نه مثل و مشابه او - اعاده مىشود به طورى كه اين شخص همان شخص باشد ، اين محال است و تصديق به محال بودنش هم بديهى است . ولى در عين حال كه محال بودنش بديهى است براهينى هم برايش اقامه كرده‌اند كه آن براهين را بايد بررسى كنيم .\r\n\r\n\r\n\r\n\r\n","description":"","footnote":"\r\nاستاد : قهرا ديگر . دو چيز باشد به اعتبار اينكه در دو زمان است .\r\n","page_name":" 501 ","page_number":501},
  {"content":"\r\n\r\n\r\nبراهين امتناع اعادهء معدوم\r\nيكى از آن براهين اين است :\r\n فانّه على جوازها حتم * فى الشّخص تجويز تخلّل العدم \r\nمسأله اين است كه آيا يك شىء مىتواند در دو زمان وجود داشته باشد يا نه ؟\r\nواضح است كه اگر يك وجود امتداد داشته باشد در زمان ، مانعى ندارد . فرض كنيد يك شىء وجودش يك ساعت امتداد داشته باشد . معنايش اين است كه اين وجودى است ممتد به امتداد زمان به اندازه يك ساعت . و همچنين است اگر وجودش يك سال امتداد داشته باشد ، صد سال امتداد داشته باشد ، هزار سال امتداد داشته باشد . بالاخره يك وجودى است ممتد به امتداد زمان .\r\nاما آيا ممكن است يك وجودى با امتداد زمانى معين معدوم شود و در يك زمان ديگر عينا موجود شود ، مثل اينكه يك حركتى با يك امتداد زمانى معين ( مثلا يك دقيقه ) موجود شود و بعد سكون ( مثلا به اندازهء يك دقيقه ) رخ بدهد و دو مرتبه حركت ادامه پيدا كند [ و در عين حال اين دو حركت يك حركت باشد 
  ] ؟ آيا براى يك شىء معنا دارد كه نيستى ميان خودش و خودش فاصله شود - نه اينكه نيستى ميان نيمى از خودش و نيم ديگر از خودش فاصله شده باشد - [ به طورى 
  ] كه در هر دو حال خودش باشد ؟\r\nممكن است بگوييد كه عدم فاصله شده است ميان نيمى از اين حركت و نيم ديگر از اين حركت . جواب اين است كه اولا اين دو نيمه در واقع « نيم » نيست ؛ يعنى همين قدر كه نيم شد ، دو شىء مىشود نه دو نيم از يك شىء . اين مطلب نبايد اشتباه شود ، چون گاهى ما اين دو شىء را به صورت دو « نيم » تصور مىكنيم و حال آنكه همين قدر كه سكون متخلل بشود آن حركت به تمام وجودش منقضى شده است و حركت ديگرى از نو حادث شده است . اينها دو حركت است نه يك حركت .\r\nثانيا فرض مىكنيم اين را از شما بپذيريم ؛ راجع به اين جهت با شما بحث نمىكنيم ؛ فرض مىكنيم تخلل عدم ميان نيمى از وجود شىء و نيم ديگر از وجود شىء از بحث ما خارج است ؛ تخلل عدم ميان تمام وجود شىء و تمام وجود شىء را در نظر مىگيريم . در اينجا چه مىگوييد ؟ جايى كه عدم فاصله شده است ميان خود شىء و خود شىء ، يعنى اين حركت تا اينجا وجود دارد ، بعد نيستى پديد\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nمىآيد و بعد دو مرتبه خود همان حركت تا اينجا به وجود مىآيد . مثلا اين حركت يك دقيقه ادامه داشت ، بعد يك دقيقه سكون بود يعنى عدم حركت بود و بعد از گذشتن اين يك دقيقه باز يك دقيقه حركت ادامه پيدا كرد . پس اين سكون ( يعنى عدم حركت ) فاصله شد ميان خود حركت و خود حركت ، ميان همين حركت و همين حركت . بديهى است كه چنين چيزى محال است . اين مثل آن است و بلكه عين آن است كه بگوييم يك شىء خودش بر خودش تقدم زمانى دارد . اگر من بگويم سعدى بر من تقدم زمانى دارد مانعى ندارد ، ولى اگر بگويم خودم بر خودم تقدم زمانى دارم اين امرى است محال . نه اينكه باز بگويم كه نيمى از عمرم بر نيم ديگر تقدم دارد ؛ نه ، بگويم خودم به تمام عمرم ، بر خودم به تمام عمرم تقدم زمانى دارم . اين قطعا امرى است محال . همانطور كه تقدم ذاتى شىء بر نفس كه در باب « دور » مىگويند محال است تقدم زمانى شىء بر نفس هم محال است .\r\nمىگويند لازمهء اعادهء معدوم همان است كه عدم ميان خود شىء و خود شىء متخلل شده باشد و تقدم زمانى شىء بر خودش تحقق پيدا كند كه امرى است محال :\r\n فانّه على جوازها حتم * فى الشّخص تجويز تخلّل العدم \r\nخلاصهء برهان اين است كه اعادهء معدوم مساوى است با تخلل عدم ميان شىء و خود شىء ، ميان تمام وجود شىء و تمام وجودش .\r\nاين ، يك برهان بود بر امتناع اعادهء معدوم . برهان ديگر را به درس بعد موكول مىكنيم .\r\n\r\n","description":"","footnote":"","page_name":" 503 ","page_number":503},
  {"content":"\r\n\r\n\r\n2 . امتناع اعادهء معدوم\r\nبرهان دوم بر امتناع اعادهء معدوم با اين شعر بيان شده است :\r\n و جاز ان يوجد ما يماثله * مستأنفا و سلب ميز يبطله \r\nشايد لازم باشد كه توضيحى دربارهء اصل مسأله داده شود ؛ چون اين مسأله از آن مسائلى است كه حكما چنين ادعا مىكنند كه تصورش ملازم است با تصديقش ؛ يعنى اگر كسى خود مسأله را درست تصور كند كه چه چيزى را ما مىخواهيم ببينيم آيا ممكن است يا ممتنع ، اشكال زيادى و بلكه هيچ اشكالى نخواهد بود بر اينكه حكم كند به امتناع « 1 » .\r\nتوضيح مطلب اين است كه در بحث « اعادهء معدوم » بايد توجه داشته باشيم كه سخن از اعادهء « شخص » است نه « مثل » . هميشه ذهن ما اعادهء « مثل » را با اعادهء « شخص » اشتباه مىكند . وقتى كه مىگوييم « اين همان است » به اعتبار مماثلت است كه « اين » « همان » است و حال آنكه بحث ما در اعادهء شخص است . آنچه كه\r\n\r\n\r\n\r\n\r\n","description":"","footnote":"\r\n( 1 ) . - يعنى بديهى است .\r\nاستاد : تقريبا ؛ و لذا شيخ الرئيس چنين حرفى زده است و حتى شخصى مثل فخر رازى هم مطلب را تأييد كرده است .\r\n","page_name":" 504 ","page_number":504},
  {"content":"\r\n\r\nالآن براى ما تصورش خيلى راحت است « حركت » است . فرض كنيد يك حركت در اين لحظه و در اين « آن » پيدا شد ولى همين كه دست من اين مسافت را طى كرد در لحظهء بعد ديگر اين حركت معدوم است ، وجود ندارد . حالا وقتى ما مىگوييم « اعادهء معدوم » يعنى مىخواهيم بگوييم « همان » ، « شخص » « 1 » ؛ يعنى اثنينيت در كار نباشد ، نه اينكه اين بار دوم كه من دارم اين عمل را انجام مىدهم اين « بار دوم » من همان « بار اول » باشد ؛ چون همين قدر كه گفتيم اين وجود دومى هست ، پس خود او نيست . اين ، ثانى اوست نه خود او ، و حال آنكه مىخواهم خود او باشد . اما اينكه ذهن در ابتدا در اين مسأله ترديد پيدا مىكند و يا مىخواهد آن را انكار كند براى اين است كه اين مسأله كه ماهيت بدون وجود هيچ اصالتى و هيچ هذيّتى ندارد و هذيّت همه چيز به وجود است ، در ذهن انسان درست رسوخ ندارد ؛ يعنى هر كسى در ابتدا اصالت ماهيتى فكر مىكند . يك چيز - مثلا « الف » - را در نظر بگيريد . وقتى مىگوييم الف وجود پيدا كرد و باز همان الف بار ديگر اعاده مىشود انسان خيال مىكند كه در هر دو حال آن چيزى كه ملاك شخصيت است الف بودن است ؛ اين الف در ابتدا وجود داشته ، باز همان بار ديگر وجود پيدا مىكند ، همان الف است كه وجود پيدا مىكند ، غير از آن الف اصلا چيز ديگرى نيست ، چون شخصيت الف به الف بودن اوست . كأنّه در تخيل چنين مىآيد ، مثل آن چيزى كه از معتزله خوانديم كه ماهيات اگر وجود ندارند لكن ثبات دارند ، ثابت هستند . كأنّه يك ماهيتى وجود پيدا مىكند ، بعد هم كه معدوم مىشود آن ماهيت يك تقررى در يك عالمى از عوالم دارد ، بار ديگر همان ماهيت است كه وجود پيدا مىكند .\r\nولى وقتى كه انسان ذهن را تخليه كرد در مىيابد كه ماهيت انتزاع ذهن است ؛ اصلا هويّت اصلى همان وجود است ، ماهيت از او انتزاع شده است . آن وقت مىفهمد كه با نفى آن وجود ، اصلا ماهيت چيزى نيست كه بگوييم بار ديگر او وجود پيدا كرده است . خود وجود كه گفتيم يعنى انتزاع تشخّص و انتزاع شخص . اگر يك شىء وجود پيدا كرد ، بار دوم فرض اعاده مىشود يا نه ؟ اگر در اعاده معنى تكرار نباشد پس اعاده‌اى نيست . پس سر چه چيزى بحث مىكنيد ؟ بحث در اين است كه\r\n\r\n\r\n\r\n\r\n","description":"","footnote":"\r\n( 1 ) . - در همان زمان ؟\r\nاستاد : قهرا . اين از لوازم اوست كه در « همان زمان » هم باشد ، ولى فعلا بحث ما در همين است كه « همان شخص » .\r\n","page_name":" 505 ","page_number":505},
  {"content":"\r\n\r\nيك شىء وجود پيدا كرده و همين وجود تكرار شود و اعاده شود . اين وجود يا تكرار شده است يا نشده است ، يا اعاده شده است يا نشده است . اگر مىگوييد اعاده نشده است ، پس اعادهء معدوم نشده است و اگر مىگوييد اعاده شده است همين قدر كه مىگوييد « اعاده » يعنى « تكرار وجود » و همين قدر كه مىگوييد « تكرار وجود » ، در واقع يعنى « تكرار ايجاد » . وقتى كه مىگوييد « تكرار وجود » و « تكرار ايجاد » پس دو وجود است و الّا اگر وجود عين همان وجودى باشد كه در همان زمان و مكان تحقق پيدا كرده است و در وجود هيچ تكرارى نباشد پس اعاده هم نيست ، پس چرا مىگوييد « اعاده » ؟\r\n\r\nوحدت « وجود » با « ايجاد »\r\nدر اينجا به ذكر مطلبى خارج از متن منظومه مىپردازيم كه براى درك بيشتر مطلب مفيد است اگر چه آن را ديگر ذكر نكرده‌اند و آن مسألهء وحدت ايجاد است با وجود ، و اينكه ايجاد و وجود يك چيز است نه دو چيز ، كثرتش كثرت انتزاعى و ذهنى است ؛ اين ذهن است كه دو مفهوم خلق مىكند يكى به نام « ايجاد » و يكى به نام « وجود » ولى يك چيز است كه به اعتبارى ايجاد است و به اعتبارى وجود .\r\nاين مسأله در بسيارى از مباحث مسألهء مفيدى است ، از جمله در باب جعل كه در آينده خواهيم گفت ؛ در اينجا هم همين طور . اين مسأله را ما به اين شكل تحليل مىكنيم كه « عليت » به طور كلى يعنى وجود دادن يا ايجاد كردن . « ايجاد كردن » يعنى وجود دادن به چيزى ، موجود كردن چيزى ، اعطاء وجود به چيزى . ما اين مفهوم را اول در آن موارد اوّلى و عرفى كه اين مفهوم به كار مىرود تحليل مىكنيم بعد مىرويم در باب « وجود » تا ببينيم چه از آب در مىآيد .\r\nمىگوييم « وجود دادن » ؛ آنچنانكه مىگوييم « پول دادن » ؛ آنچنانكه مىگوييم « نان دادن » يا « آب دادن » . ولى در اين جور موارد وقتى كه مثلا مىگوييم زيد به عمرو پول داد ، در اينجا مىبينيم واقعا يك كثرت عينى و واقعى وجود دارد . يك عامل وجود دارد به نام معطى ( دهنده ) و يك عامل وجود دارد به نام « معطى اليه » ( گيرنده ) كه عمرو باشد و يك عامل ديگرى وجود دارد به نام « معطى » كه خود پول باشد و يك عمل وجود دارد به نام « اعطاء » كه معطى دست مىبرد به جيبش و پول\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nرا به او مىدهد و حتى يك عمل ديگرى وجود دارد به نام « اخذ » كه پول را از او مىگيرد .\r\nحالا آيا در آنجا هم كه علت معلول را ايجاد مىكند ، يك وجود دهنده است ، يك وجود گيرنده ، يك داده شده كه خود وجود باشد ، يك عمل وجود دادن و يك عمل وجود گرفتن ؟ يكى يكى تحليل مىكنيم :\r\nاول مىرويم سراغ معطى كه به معنى « داده شده » است و معطى اليه كه گيرنده است . آيا در آنجا معطى و معطى اليه دو تاست ؟ يعنى وقتى كه علت وجود مىدهد به معلول آيا معلول قبل از اين وجود ، ذاتى دارد كه اين وجود به آن ذات داده مىشود ؟\r\nاگر معلول بخواهد قبل از اينكه علت ، وجود را به او بدهد يك واقعيتى باشد پس او وجود دارد ؛ پس او قبل از اينكه علت بخواهد يك چيزى به او بدهد چيزى هست .\r\nپس در اينجا معطى با معطى اليه دو چيز نمىتوانند باشند . اگر ما مىگوييم علت به معلول وجود مىدهد معنايش اين نيست كه معلول ذاتى دارد مستقل از اين وجود ، و در مرتبهء قبل هويتى دارد و علت فقط مىآيد وجود را برمىدارد و مىدهد به اين چيزى كه قبلا يك هويتى دارد . در اينجا ما فورا مىگوييم كه نه ، اينكه ما مىگوييم علت به معلول وجود مىدهد معنايش اين است كه اصلا ذات معلول را افاضه مىكند ، خود معلول را افاضه مىكند ، كه قهرا بحث جعل پيش مىآيد كه آيا [ جاعل 
  ] ماهيت را افاضه مىكند و وجود انتزاع مىشود يا وجود را افاضه مىكند و ماهيت انتزاع مىشود ؟ پس يكى از ايندو مفاض است و ديگرى انتزاع . پس كثرت معطى و معطى اليه از اينجا برخاست و از بين رفت .\r\nمىآييم سراغ عمل اخذ . وقتى كه معطى و معطى اليه در واقع يك چيزند و كثرتشان انتزاعى است قهرا ديگر اخذى در كار نيست . اخذ فرع بر اثنينيّت است كه معلول قطع نظر از علت ، ذاتى باشد و وجود هم چيز ديگرى باشد كه بخواهند به او بدهند و او بخواهد بگيرد . وقتى كه معطى و معطى اليه يك چيز هستند و كثرتشان را ذهن مىسازد پس اخذى وجود ندارد .\r\nحالا مىرويم سراغ عمل اعطاء . آيا علت كه به معلول وجود مىدهد قبلا وجودى هست بعد عمل اعطاء به وجود تعلق مىگيرد ، همانطور كه مثلا قبلا پولى هست و معطى دست مىبرد پول را به معطى اليه مىدهد ؟ يا نه ، اعطاى وجود با خود وجود دو چيز نيست ؛ معلول ، نفس اعطاء است ؟ البته جواب اين است كه معلول\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nنفس اعطاء است . همان عمل ايجاد به صورت يك فعل از آن جهت كه به علت نسبت داده مىشود اسمش مىشود « ايجاد » ، از آن جهت كه به معلول يعنى به آن ماهيتى كه از او انتزاع مىشود نسبت داده مىشود اسمش مىشود « وجود » ؛ يعنى اعطاء عين معطى است همچنانكه معطى عين معطى اليه است . پس در هر عمل اعطاى وجود ، اعطاى وجود عين معطى است ، يعنى هميشه ايجاد عين وجود است نه اينكه علت وجود را اعطاء مىكند كه وجود چيزى است كه اعطاء به عنوان يك عمل جداگانه به او تعلق مىگيرد ؛ گويى وجودها را علت قبلا ذخيره كرده و در انبار خودش گذاشته است و بعد از انبار خودش برمىدارد و به اينها مىدهد . اگر وجود را در انبار خودش گذاشته است و بعد آن را برمىدارد و به معلول مىدهد پس معلول قهرا وجود دارد .\r\n\r\nبازگشت به اصل بحث\r\nحال همين قدر كه ما دانستيم كه ايجاد عين وجود است از اينجا مىفهميم كه « اعاده » يعنى ايجاد ثانوى نمىتواند ايجاد وجود اول باشد ؛ يعنى نمىشود وجود ، وجود اول باشد ولى ايجاد ثانويت داشته باشد . ايجاد ثانوى وجود ثانوى مىخواهد ، وجود كه ثانوى شد پس در اينجا دو وجود است . پس در اينكه دو وجود است بحثى نيست « 1 » ، چون اعادهء معدوم يعنى اينكه معاد عين مبتدأ باشد و با او يكى باشد . پس دو وجود است . حالا كه از نظر وجود دوتا شد ملاك اينكه اينها دو تا هستند نه يكى ، چيست ؟ اگر كسى اصالت ماهيتى فكر بكند شايد براى او اين مقدار توهم پيش بيايد كه باشد ، چه اشكالى دارد ؟ دو وجود باشد دو ايجاد هم باشد ؛ دو وجود باشد ولى يك شخص است ، چون هر دو وجود به يك ذات يعنى به يك\r\n\r\n\r\n\r\n\r\n","description":"","footnote":"\r\n( 1 ) . - يعنى اگر دو ايجاد بود حتما دو وجود هم هست .\r\nاستاد : حتما دو وجود هم هست . اگر دو ايجاد نباشد و يك ايجاد باشد پس اعاده نيست .\r\nكسى هم كه قائل به اعادهء معدوم نيست مىگويد يك ايجاد در عالم وجود دارد . كسى كه قائل به اعادهء معدوم است مسلّما به دو ايجاد قائل است . وقتى به دو ايجاد قائل است يا مىگويد هر دو ايجاد به يك وجود تعلق مىگيرد ، كه محال است چون ايجاد عين وجود است ، و يا ناچار بايد بگويد آن يك ايجاد است به وجود اوّلى ، اين ايجاد ديگرى است به وجود ثانوى .\r\n","page_name":" 508 ","page_number":508},
  {"content":"\r\n\r\nماهيت تعلق گرفته است و آن ماهيت الف است يا ماهيت زيد است . اين ماهيت زيد يك بار در زمان سابق وجود پيدا كرده است و همان ماهيت زيد است به همان شخصيت خودش كه بار ديگر وجود ثانوى پيدا كرده است . اين معنايش اين است كه ما براى ماهيت استقلال و اصالتى ماوراى وجود قائل هستيم ؛ يعنى همان حرف معتزله را گفته‌ايم كه شىء بعد از اينكه معدوم هم مىشود ماهيتش ثباتى دارد . اما حق آن است كه اگر وجود متعدد شد ماهيت هم ناگزير متعدد است . اگر ايجاد متعدد است و وجود متعدد است ماهيت هم متعدد است ، يعنى از نظر شخصى متعدد است ، آن يك شخص است و اين يك شخص ديگر . پس « اين » اعادهء عين « آن » نشد ، اعادهء مثل « آن » شد « 1 » .\r\n\r\n\r\n\r\n\r\n","description":"","footnote":"\r\n( 1 ) مىفرماييد اين از آفات اصالت ماهيت است ولى به طور ندانسته ؟\r\nاستاد : از آفات اصالت ماهيت است و بلكه بالاتر از اصالت ماهيت ، چون اصالت ماهيتى هم نمىگويد ماهيت بدون وجود از خودش ثبوتى و تقررى دارد . معتزله بودند كه مىگفتند ماهيات ممكنه ، بدون وجود هم يك ثبوتى دارند . حتى اصالت ماهيتىها هم اين جور فكر نمىكردند . يك نوع اصالت ماهيتى بعلاوهء قول به تقرر ماهيت منفك از وجود ، در اين تفكر خوابيده است . فقط معتزلى مىتواند اين حرف را بزند . حتى يك فيلسوف اصالت ماهيتى هم نمىتواند اين حرف را بزند .\r\n- استاد ! داعى كلامىشان در اين قول چه بوده است ؟\r\nاستاد : داعى كلامىشان را عرض كردم كه چه بوده است و حاجى هم بعد اشاره مىكند كه :\r\n ما ضرّ ان الجسم غبّ ما فنى * هو المعاد فى المعاد قولنا \r\nاينها فكر مىكرده‌اند كه « معاد » اعادهء معدوم است . البته بايد بدانيم كلمهء « معاد » و « اعاده » خودش اصطلاح قرآنى نيست بلكه اصطلاح كلامى است . اين خودش يك مسأله‌اى است كه اين اصطلاح يك اصطلاح قرآنى نيست .\r\n- اصلا « معاد » در قرآن به اين معنا نيامده است ؟\r\nاستاد : نه ، لفظ معاد به اين معنا نيامده است .\r\n- به اين معنا نيامده است بلكه به معناى آخرت آمده است كه اثنينيتش خيلى واضح است .\r\nاستاد : نه ، براى آخرت هم لفظ « معاد » نيامده است . ماده‌اش ( هو يبدئ و يعيد ) [ آمده است 
  ] .\r\n« يعيد » معنايش اين است كه « برمىگرداند » . « يبدئ و يعيد » يعنى آغاز كرده است و باز مىگرداند . « يعيد » در اينجا معناى رجوع مىدهد .\r\n- لفظ « معاد » آمده است اما . . .\r\nاستاد : نه ، لفظ « معاد » هم نيامده است .\r\n- انّ الّذى فرض عليك القرآن لرادّك الى معاد .\r\nاستاد : آن « معاد » دربارهء قيامت نيامده است . « لرادّك الى معاد » در مورد چيز ديگر است ، در مورد پيغمبر است و مكه .\r\n","page_name":" 509 ","page_number":509},
  {"content":"\r\n\r\nآنگاه كه ما مطلب را به اين صورت تصور كرديم كه وقتى مىگوييم « اعادهء معدوم » معنايش اين است كه همان شخص اول به همان شخصيت خودش بخواهد اعاده و تكرار بشود ، مىبينيد كه تصورش ملازم است با تصديقش ؛ يعنى اذعان مىكنيم كه امتناع دارد چنين چيزى كه اين شخص همان شخص باشد .\r\nوقتى كه ما مطلب را به اين صورت تصور كرديم آن وقت ديگر اين براهينى كه ذكر مىكنند بهتر مفهوم مىشود ، كه از جمله اين برهان است :\r\n و جاز ان يوجد ما يماثله * مستأنفا و سلب ميز يبطله \r\nاين بيانى كه اول ذكر كرديم براى اين برهان خيلى مهم است . اين يك برهانى است كه از راه يك مقايسه به دست مىآيد . مىگوييد كه ما اعاده مىكنيم « او » را . آيا يك رابطه‌اى ميان اين معاد و آن شخص اول هست به طورى كه « اين » « او » باشد ؟\r\nحتما چنين چيزى هست ، زيرا مىگوييم « او » نه « مثل او » و « مانند او » . اگر از « او » چيزى باقى باشد و چيزى فانى شده باشد بعد دو مرتبه او را به وجود بياوريم ،\r\n\r\n\r\n\r\n\r\n","description":"","footnote":"\r\nبه هر حال عدهء قليلى از متكلمين و معتزله بوده‌اند كه قائل به بقاى روح نبوده‌اند و فقط به همان جسم معتقد بوده‌اند ، كه اين حرف را به باقلانى و امثال وى نسبت مىدهند .\r\nمعتقد بوده‌اند كه در معاد يك بار همهء عالم و همه چيز معدوم مىشود و بعد از اينكه عدم مطلق حكمفرما بود بار ديگر همه چيز تكرار مىشود ولى وقتى كه تكرار شد عين همانى است كه از بين رفته است ؛ يعنى قائل به اتصال و تداوم ميان دنيا و آخرت نبوده‌اند كه بگويند معدوميت به معنى انتقال از مرحله‌اى به مرحله‌اى و از نشئه‌اى به نشئه‌اى و به معناى ادامهء وجود و به معنى معدوميت از يك مرحله و موجوديت در يك مرحلهء ديگر است . و مخصوصا از نظر جسم ، آنهايى كه قائل به بقاى روح بودند مىگفتند چون معاد معاد جسمانى است و اجسام معدوم مىشوند و بعد همان اجسام بار ديگر بايد به وجود بيايند پس اين اعادهء معدوم است . از اين جهت بوده است كه اين مسأله را طرح كرده‌اند .\r\n- آن وقت اينها نظرشان نسبت به « زمان » چه بوده است ؟ مىگفتند زمان هم جزء چيزهايى است كه معدوم مىشود ؟\r\nاستاد : اينها ديگر اين جزئيات را در كلام خودشان طرح نمىكرده‌اند . بعد مخالفين كه اينها را رد كرده‌اند اين مسائل را يك يك عنوان كرده‌اند . اينها اصلا قائل به زمان به عنوان يك امر موجود نبوده‌اند و شما مىدانيد كه زمان را يك امتداد موهوم تصور مىكرده‌اند ( كه اين همان حرف كانت است ) ، مىگفته‌اند زمان اساسا وجود عينى ندارد ، فقط يك وجود ذهنى دارد ، يك امتدادى است كه در متخيله انسان رسم مىشود و الّا واقعا چيزى وجود ندارد .\r\n","page_name":" 510 ","page_number":510},
  {"content":"\r\n\r\nبه اعتبار چيزى كه از او باقى هست مىتوانيم بگوييم « او » ، مثل آنجايى كه ماده شكلى و صورتى دارد ، آن شكل و صورتش معدوم مىشود ، شكل و صورت ديگرى پيدا مىكند ولى همان ماده‌اى كه آن شكل و صورت را داشت شكل و صورت ديگرى پيدا كرده است . مثلا اگر آبى بخار مىشود ، اين آب وقتى بخار مىشود ديگر به آب بودن خودش باقى نيست ، آب بودنش معدوم شده است ولى تمام هويت اين ماده معدوم نشده است . اين يك ماده‌اى بوده است كه در او يك كيفيت ، يك خصوصيت ، يك جوهرى بوده است كه به موجب آن خصوصيت اين آب بوده است ، حالا آن خصوصيت از او گرفته شده و هوائيت يا بخار بودن باز به همان ماده داده شده است كه قبلا صورت آبى داشت . پس يك ماده است كه قبلا صورت آب داشت و حالا صورت هوا پيدا كرده است و لهذا حالا كه هوا شده است مىگوييم اين همان است . اگر از ما بپرسند كه اين هوا چيست و اين بخار چيست ، مىگوييم اين بخار همان آب قبلى است به اعتبار اينكه اگر چه آب بودنش از بين رفته است ولى همان ماده‌اى كه آن صورت را داشت حالا اين است .\r\nدر باب اعادهء معدوم نيز اگر ما قائل به همان ماهيت منفك از وجود باشيم مىگوييم اول ماهيت زيد وجودى پيدا كرد ، بعد آن وجود اولى معدوم شد ، ولى « همان » ماهيت را ما بار ديگر وجود داده‌ايم . اگر آن ماهيت باقى باشد همانى كه آن وجود را گرفته بود بار ديگر وجود را دارد مىگيرد . ما مىتوانيم بگوييم كه اين وجود اعادهء اوست ، يعنى رابطهء « او بودن » كه « اين اوست » به اعتبار آن ماهيت و به اعتبار آن امر باقى محفوظ است . ولى فرض اين است كه اين فكر ، فكر غلطى است .\r\nفرض اين است كه آن كه معدوم شده است به تمام هويت و ماهيت معدوم شده است و اين چيزى كه از نو موجود شده است او نيست ، يعنى « او » ى باقى نيست ، يك امر باقى نيست ، با تكرار مىخواهد « او » بشود .\r\nمىگوييم بسيار خوب ، فرض كنيد ما آن معدوم را اعاده كرده‌ايم ، آيا مىتوانيم مثل همين معاد را يك بار ديگر هم ايجاد كنيم يا نه ؟ اگر امرى امكان داشته باشد اين ديگر فرقى نمىكند كه براى بار اول تحقق پذيرد يا براى بار دوم ( حكم الامثال فيما يجوز و فيما لا يجوز واحد ) . حال اگر يكى ديگر با تمام آن مشخصات در كنار اين ، وجود پيدا كند آن وقت آن را چه مىگوييم ؟ مىگوييم اين مثل اوست ، چون عين او كه نمىتواند باشد ؛ عين آن را ما اول اعاده كرده‌ايم و اين هم الآن وجود دارد .\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nنمىشود يك شىء دو شىء شده باشد . مىگوييم بسيار خوب ، اين دومى را مىگوييم « مثل او » . حالا مىگوييم چه فرقى ميان اين معاد و اين مماثل هست كه اين را ما معاد بدانيم و آن را مماثل ؟ اين به نيت ما نيست كه بگوييم او را به نيت اعاده به وجود آورده‌ايم و اين را به آن نيت به وجود نياورده‌ايم ؛ امر اعتبارى نيست كه نيت ما به آن تعين بدهد . فرض اين است كه هر چه اين دارد آن هم دارد . اين دليل بر اين است كه آن هم مماثل است مثل خود اين ؛ اشتباه كرده‌ايد اسم اين را « معاد » گذاشته‌ايد « 1 » . اين است كه مىگويد :\r\n و جاز ان يوجد ما يماثله * مستأنفا و سلب ميز يبطله \r\nيعنى عدم امتياز ميان مماثل و معاد - كه مقصود از عدم امتياز نه اين است كه ما نمىتوانيم تشخيص بدهيم بلكه عدم امتياز يعنى عدم مميّز در واقع و نفس الامر ، يعنى عدم ملاك در واقع و نفس الامر كه يكى را معاد قرار بدهد و ديگرى را مماثل - باطل مىكند اين را كه آن اولى اعادهء معدوم باشد ، پس آنى كه شما فرض كرده‌ايد اعادهء معدوم است در واقع مماثل معدوم است نه عين معدوم .\r\n\r\n\r\n\r\n\r\n","description":"","footnote":"\r\n( 1 ) چون اين كه نمىشود « اعادهء » دوبارهء همان باشد .\r\nاستاد : فرض اين است كه خود معاد الآن وجود دارد .\r\n- يعنى الآن دو چيز است .\r\nاستاد : الآن دو چيز است . ما شىء را اعاده كرديم ، باز مماثلش هم در كنارش به وجود مىآيد . ملاك اينكه اين معاد است نه آن و آن مماثل است نه اين ، چيست ؟ همانطور كه گفتيم اگر يك امر باقى و يك مادهء باقى مىبود [ مىتوانستيم بگوييم اين اعادهء اوست نه مثل او و آن ديگرى مثل اوست نه اعادهء او ؛ ولى 
  ] فرض اين است كه اين طور نيست . اگر چنين باشد از بحث ما خارج است . و يا آن حرف موهوم ماهيت باقى اگر مىبود مىگفتيم اين همان ماهيت است كه بار ديگر لباس وجود پوشيده است . ولى فرض اين است كه آن به تمام هويت و ماهيت نيست مطلق شده است ؛ اين را شما مىگوييد اعادهء آن است . چرا مماثل اعادهء او نيست ؟ پس يا هر دو بايد معاد باشند كه محال است و يا هر دو بايد مماثل باشند كه همين جور است و الّا نمىشود و ملاك ندارد كه اين معاد باشد و آن مماثل .\r\n","page_name":" 512 ","page_number":512},
  {"content":"\r\n\r\n\r\n3 . امتناع اعادهء معدوم\r\n\r\nبراهين امتناع اعادهء معدوم\r\n و العود عاد عين الابتداء * و ليس بالغا الى انتهاء\r\nما ضرّ انّ الجسم غبّ ما فنى * هو المعاد فى المعاد قولنا \r\nمسألهء اعادهء معدوم اعمّ از آنكه به مسألهء معاد ارتباط داشته باشد ( آن طور كه بعضى متكلمين مىگويند ) و يا ارتباط نداشته باشد ( آن طور كه حكما مىگويند ) به هر حال خود از مسائل مهم وجود و عدم است و جزء مسائلى است كه بحث دربارهء آن از نظر وجودشناسى بسيار لازم است .\r\nمسألهء اعادهء معدوم معنايش اين است كه يك شىء كه يك بار وجود پيدا مىكند و بعد در زمان ديگر معدوم مىشود آيا ممكن است و قابل فرض است كه آن شىء بار ديگر ايجاد بشود در حالى كه اين هويت ايجاد شدهء ثانوى عين شخص اوّلى باشد ؟ هويت كه در اينجا تعبير مىكنند - كه تعبير خوبى هم هست - به معنى « او بودن » است ؛ يعنى بايد « او بودن » محفوظ بماند . مىگوييم : اين اوست ، نه مثل او و نه مانند او .\r\nبه بيانى كه در درس پيش گفتيم ، اين توهم دربارهء امكان اعادهء يك شىء\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nمعدوم شده از آنجا براى انسان پيدا مىشود كه انسان ملاك « او بودن » را در ماهيت شىء تصور مىكند و مثلا اگر الف موجود بوده بعد معدوم شده و بعد دو مرتبه موجود مىشود خيال مىكند اين الف بودن خودش چيزى است ، وجود بر اين الف عارض شده است ، پس باز هم الف الف است ؛ بعد وجود از اين الف سلب مىشود يعنى الف معدوم مىشود ، بعد همان الف كه اول موجود بود و بعد عدم عارض او شد بار ديگر وجود عارض همان الف مىشود . پس يك « او » يى ما در اينجا داريم ، يك « او » ى واحدى داريم ، يك هويت واحدى داريم كه اين « او » ى ما همان ذات الف است كه وجود پيدا كرده است ، در وقتى هم كه معدوم است باز همان ذات است كه معدوم است و بار سوم هم همان ذات موجود سپس معدوم شده است كه وجود ثانوى گرفته است .\r\nولى اين توهم است . حتى در مورد « معدوم بودن » نيز اين توهم به ذهن انسان مىآيد كه خيال مىكند كه يك ذاتى هست كه اول موجود بوده و معروض وجود واقع شده و بعد همان ذات است كه معروض عدم واقع مىشود ، كه ملاصدرا يك بحث بسيار عالى در اسفار راجع به خود عدم دارد - كه اگر فرصت مىكرديم آن را بحث مىكرديم - كه اينطور نيست كه ذاتى هست كه وجود پيدا كرده است و همان ذات استمرار دارد در حال عدم ، و عدم عارض او شده است و همان استمرار دارد در حال وجود ثانوى ، پس يك چيز است كه موجود بود ، معدوم شد و باز اعاده شد .\r\nاما اگر فهميديم كه نه ، يك شىء وجود كه پيدا مىكند هويتش همان وجودش است و الف بودنش انتزاع ذهن است ، پى مىبريم به اينكه اصلا اعاده قابل تصور نيست و محال بودنش امرى است بديهى ، زيرا شىء پيش از وجود شيئيت ندارد ، اصلا چيزى نيست ، بدون وجود و هم محض است ؛ هويتش و او بودنش به همين وجودش است . بعد اگر اين وجود منقطع شد و تمام شد اينكه ذهن مىآيد عدمى را به ذاتى نسبت مىدهد بعد مىگويد اين ذات اول موجود بود حالا همانى كه موجود بوده است معدوم است ، اين اعتبار ذهن است ؛ يعنى اين واقعا يك چيز باقى نيست كه در حال وجود بوده و در حال عدم هم استمرار دارد ولى آن وقت موجود بوده و حالا معدوم است . تمام اينها انتزاعات ذهن است ؛ وجود كه به پايان خود رسيد ديگر هويتى در كار نيست . بنابراين ، اين وجود ثانى غير از وجود اول است و اعاده‌اى صورت نگرفته است .\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nيك وقت مىگوييم اين وجود ثانى وجود ديگرى است غير از وجود اول و يك وقت مىگوييم اين وجود ثانى همان وجود اول است ، يعنى اين وجود ثانى اين وجود ثانى نيست ، همان وجود اول است . حال ما همهء شقوق را در اينجا ذكر مىكنيم :\r\n1 . ممكن است بگوييم كه وجود دوم غير از وجود اول است ، يعنى دو وجود است ؛ يك هويت است و دو وجود . اگر بگوييم يك هويت است و دو وجود ، يعنى هويت را از وجود جدا كرده‌ايم و هويت را به ماهيت داده‌ايم . اين كه بطلانش واضح است و همان براهين اصالت وجود كافى است براى بطلان اين مطلب كه چنين چيزى نيست .\r\n2 . اما اگر بگوييم كه نه ، وجود ثانى همان وجود اول است ؛ دو وجود نيست بلكه يك وجود است ؛ يعنى شىء يك بار وجود پيدا كرده است و اين وجود دوم همان وجود اول است « 1 » و چيز ديگرى نيست ، نه اينكه آن شىء بار ديگر وجود پيدا كرده باشد ؛ اين هم يك فرض است كه برايش دو حالت تصور مىشود :\r\nالف . بگوييم يك وجود است و دو ايجاد ؛ « 2 » يعنى يك شىء يك بار وجود پيدا مىكند ، بعد اين وجود معدوم مىشود ( به معنى پايان پذيرفتن و نه عارض شدن عدم بر او ) و بعد بار ديگر ايجاد مىشود . پس دو ايجاد است و يك وجود .\r\nب . ممكن است شما بگوييد حتى دو ايجاد هم نيست بلكه يك ايجاد است . اگر بگوييد حتى يك ايجاد است و يك وجود و يك هويت ، پس ديگر كارى صورت نگرفته است ، پس ديگر اعاده‌اى نيست ، پس معنى اعادهء معدوم چيست ؟ هر چيزى در عالم - اعادهء معدوم هم كه نباشد - يك بار ايجاد مىشود و يك وجودى دارد و يك هويتى « 3 » . پس نمىشود اين حرف را گفت كه يك ايجاد است و يك وجود و\r\n\r\n\r\n\r\n\r\n","description":"","footnote":"\r\n( 1 ) ولى زمانشان كه به هر صورت بايد دو تا باشد .\r\nاستاد : زمانشان كه البته دوتاست .\r\n( 2 ) كه البته به اين شكل كه در آغاز اين درس بيان كرديم مطلب روشنتر مىشود . در درس پيش هم همين بيان را ذكر كرديم و حالا هم تكرار مىكنيم .\r\n( 3 ) اصلا فرقش با استمرار وجود چيست ؟\r\nاستاد : اصلا [ فرقى 
  ] نيست . اگر استمرار وجود هم نباشد و شىء يك لحظه هم وجود داشته باشد باز با آن فرق ندارد .\r\n- يعنى يك اثنينيتى نيست . اعاده هم معنى ندارد ، چون در اعاده بايد از يك نظر يك اثنينيتى باشد .\r\n","page_name":" 515 ","page_number":515},
  {"content":"\r\n\r\nيك هويت و معذلك اعاده شده است . وقتى هم كه اعاده نشده بود همين بود .\r\nبنابراين يك چيزى بايد باشد كه ملاك اعاده باشد ، يك چيزى بايد باشد كه ملاك تفاوت اعاده با ابتدا باشد ؛ بايد ميان ابتدا و اعاده يك فرقى وجود داشته باشد . آيا ابتدا و اعاده دو چيز است يا يك چيز ؟ ابتدا غير از اعاده است يا ابتدا عين اعاده است ؟ اگر ابتدا عين اعاده است پس اعاده‌اى نيست . پس به طور مسلّم اين حرف را نمىتوانند بزنند .\r\nو اگر بگويند : نه ، دو ايجاد است و يك وجود . اين هم يك مغالطه‌اى است كه ذهن مىكند و خيال مىكند ايجاد غير از وجود است نه ، ايجاد عين وجود است ( به همان بيانى كه در درس پيش در باب ايجاد و وجود عرض كرديم و ديگر تكرار نمىكنيم ) ايجاد يعنى اعطاء وجود . اين يك مغالطه‌اى است كه ذهن مىكند كه ميان اعطاء وجود و مثلا اعطاء اين كتاب فرق نمىگذارد . در ميان افعالى كه انسان در ماده انجام مىدهد يعنى آنجا كه فعل انسان به يك موضوع مادى اضافه پيدا مىكند مثل اينكه من اين كتاب را به شما مىدهم ، قبل از عمل اعطاء من كتابى وجود دارد و فعل من اين است كه كتاب موجود را مىدهم به شما . انسان اگر حساب نكرده باشد خيال مىكند كه وجود هم مثل اين كتاب است كه در يك جايى و در يك مخزنى هست ، موجد مىآيد آن وجود را از آن مخزن برمىدارد و مىدهد به اين . اگر وجود قبلا باشد پس شىء موجود است ، پس چه چيزى را مىخواهد به او بدهد ؟ اگر شىء قبل از ايجاد وجود دارد پس آن شىء وجود دارد ، پس ديگر موجد مىخواهد چه كارى انجام بدهد ؟\r\nپس ايجاد كه اعطاء وجود است با اعطاء غير وجود متفاوت است . ايجاد عين وجود است . محال است كه ايجاد متعدد باشد و وجود واحد باشد . اگر وجود واحد است ايجاد هم واحد است و اگر وجود متكثر است ايجاد هم متكثر است . ايندو از يكديگر تفكيك‌پذير نيستند .\r\nوقتى كه ما دانستيم كه هويت به وجود است نه به ماهيت ، و دانستيم كه وجود و ايجاد هم كثرتشان اعتبارى است و وحدت حقيقى دارند ، بنابراين اگر فرض كنيم ايجاد يكى است ، يعنى يك ايجاد است و يك وجود ، پس خلف لازم مىآيد ، يعنى اعاده‌اى نشده است ، يعنى اين را كه فرض كرده‌ايم اعاده است همان خود ابتداست و چيز ديگرى در كار نيست . و اگر ايجاد را دو تا بدانيم يعنى بگوييم دو ايجاد است و\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nيك وجود [ از آنجا كه دو ايجاد متعلق به دو وجود است 
  ] پس معاد غير از مبتدأ است و حال آنكه بايد معاد عين مبتدأ باشد تا اعادهء معدوم شده باشد .\r\n\r\nبيان ديگرى مبتنى بر نظر عرفا در باب امتناع اعادهء معدوم\r\nاين مسأله را حكما به شكل ديگرى نيز بيان كرده‌اند كه حاجى آن را در اينجا ذكر نكرده است ولى خود مرحوم آخوند در ابتداى بحث « 1 » ذكر كرده است . آن بيان مبتنى بر آن نوع نظر خاصى است كه عرفا در باب وجود و هستى دارند كه بعدها خود فلسفهء ملاصدرا هم بر همين اساس بنيان فلسفى پيدا كرده است و در كلمات قدما اين مطلب نبوده است و آن مسألهء مقوّم بودن مراتب هستى است براى هستى . « 2 »\r\nيعنى چه ؟ يعنى هستى مراتب دارد ، انواع مراتب ، از مراتب طولى گرفته تا آنچه كه به تعبير حكماى ما « مراتب عرضى » ناميده مىشود ، يعنى مراتب زمانى و مكانى .\r\nوجود مثل اين است كه مراتبش گسترده است ، همه جا را گرفته است ؛ همهء زمانها را گرفته و همهء مكانها را گرفته ؛ همهء مراتب ما فوق زمان و مكان را هم گرفته است .\r\nبراى مثال ، اول به مراتب ساده‌اش اشاره مىكنيم ؛ مىگوييم اين وجود در فلان زمان است ، وجود ديگر در زمان بعد قرار گرفته است ؛ پس آن وجود در آن مرتبهء زمانى است و اين وجود در اين مرتبهء زمانى است .\r\nو يا مثلا در باب علت و معلول ، الف در مرتبهء علت قرار گرفته است ، ب در مرتبهء معلول و ج در مرتبهء معلول ب . آيا اين مراتب يك سلسله امور زائد بر ذات و حقيقت اشياءاند ؟ يعنى اشياء حقيقتى دارند جدا از مراتبشان و اشيائى كه حقيقتى جدا از مراتبشان دارند در اين مراتب هم قرار گرفته‌اند ؟ يعنى الف كه در مرتبهء علت است براى ب ، و ب كه در مرتبهء معلول است از براى الف ، آيا الف قطع نظر از مرتبهء عليتش الف است ، ب هم قطع نظر از مرتبهء معلوليتش ب است ، منتها الف در اين مرتبه قرار گرفته است و ب در آن مرتبه ، كه الف به حسب ذات خودش مانعى ندارد .\r\n\r\n\r\n\r\n\r\n","description":"","footnote":"\r\n( 1 ) [ مقصود ابتداى بحث « امتناع اعادهء معدوم » از كتاب اسفار است كه در آنجا مرحوم آخوند ابتدا بيان عرفا را ذكر مىكند و سپس به تقريراتى كه فلاسفهء پيشين مثل بوعلى و امثال وى كرده‌اند مىپردازد ( رجوع شود به فصل « امتناع اعادهء معدوم » اسفار ، جلد اول از چاپ جديد ) . 
  ]\r\n( 2 ) ما در كتاب عدل الهى از اين مسأله خيلى استفاده كرده‌ايم .\r\n","page_name":" 517 ","page_number":517},
  {"content":"\r\n\r\nكه او را بگذاريم جاى ب و ب را بگذاريم جاى او ( مثل همهء امور اضافى و قراردادى ، و مثل امور ادارى كه امروز آقاى الف رئيس است و آقاى ب مرئوس ، فردا قضيه را بر عكس مىكنيم ب را مىگذاريم پشت ميز رياست و الف را مىگذاريم در مرتبهء مرئوسيت ) ؟ يا نه ، در هستى مرتبهء هر موجود مقوّم ذاتش است ؟\r\nيعنى الف هويتش با علت بودنش براى ب يكى است . خودش بودن با علت بودن براى ب يكى است ؛ يعنى اگر او را از مرتبهء عليت برداريم نه اين است كه جايش را عوض كرده‌ايم ، بلكه اصلا خودش ديگر خودش نيست « 1 » .\r\nمراتب هستى در مقام تمثيل مثل مراتب اعداد است . اعداد يك مراتبى دارند كه هر عدد قبل از يك عدد ديگر و بعد از يك عدد ديگر است . مثلا عدد 4 قبل از عدد 5 و بعد از عدد 3 قرار گرفته است . حالا آيا مراتب اعداد با خود اعداد دو چيزند ؟ يعنى عدد 4 ، 4 بودنش يك مطلب است و بعد از 3 يا قبل از عدد 5 قرار گرفتنش يك مطلب ديگر است ؟ اگر فرض كنيم كه 4 را از ميان 3 و 5 برداريم و ميان 8 و 9 قرار دهيم باز 4 ، 4 است ؟ يا نه ، 4 را كه از جاى خودش برداريم و در آنجا قرار بدهيم ديگر خودش خودش نيست ؟ اين دومى درست است .\r\nدر مسألهء زمان هم عينا همين طور است . البته ما زمان را نه به آن مفهوم بهمنيارى و به آن شكلى كه او گفته است زمان مشخص است در نظر مىگيريم ( او در شكل اصالت ماهيتى مىخواسته است زمان را مشخص بداند ) بلكه آن را در شكل ديگرى كه خود زمان هم مبيّن مراتب وجود است در نظر مىگيريم . اگر اينطور در نظر بگيريم هر چيزى در هر زمان كه قرار بگيرد آن زمان بودنش جزء فرمول وجودش است ، يعنى مقوم وجودش است ، ولى مقوم ماهيتش نيست . مثلا سعدى را اگر از نظر ماهيت بخواهيم تعريف كنيم مىگوييم سعدى فردى است از انسان ، و انسان نوعى است از حيوان ، و حيوان يك نوع اضافى است از جسم نامى و سعدى جنسش چنين\r\n\r\n\r\n\r\n\r\n","description":"","footnote":"\r\n( 1 ) اين همان مبحث ذاتيت نسب است . ما مىگوييم نسب و اضافات عرضىاند ، آن وقت اينجا باز قائل مىشويم .\r\nكه نسب و اضافات ذاتىاند ؟ ! استاد : نه ، اين نسبتى كه ريشه‌اش به وجود برمىگردد - يعنى آنچه كه به قول آنها « اضافهء اشراقيه » ناميده مىشود - اينطور نيست . اضافه‌هاى مقوليه كه نسب و اضافاتى است كه اغلب فرنگيها هم مقصودشان همانهاست ، آنها عرضىاند ، ولى حقيقت امر در مورد آنچه كه « اضافهء اشراقيه » ناميده مىشود كه همان اضافات وجوديه است عين همين مطلب است .\r\n","page_name":" 518 ","page_number":518},
  {"content":"\r\n\r\nاست و فصلش چنين ، و اين سعدى يك وجودى در هفتصد سال پيش داشته است .\r\nاين سعدى آنطورى كه ذهن ما مىگويد چه مانعى دارد كه الآن در اين زمان قرار بگيرد ؟ انسان هميشه ماهيت را انتزاع مىكند [ و در اين حال 
  ] ماهيت از نسب و روابطش جدا مىشود . بعد ذهن انسان وقتى اصالت ماهيتى فكر مىكند اينچنين تصور مىكند كه سعدى مىتواند سعدى باشد ولى فرزند پدر خودش نباشد فرزند يك كس ديگر باشد ، فرزند آن مادر هم نباشد فرزند يك كس ديگر باشد ، در آن زمانى كه بوده است نباشد در يك زمان ديگرى باشد ، در مجموع آن شرايطى كه وجود داشته است نباشد در يك شرايط ديگرى باشد . اينها كارهاى ذهن است . اگر ما سعدى را با ديد اصالت وجودى ببينيم ، يعنى او را در يك قطعه‌اى از وجود ببينيم در قطعه‌اى از زمان با روابطى كه با همهء اشياء دارد ، آن وقت مىبينيم جميع نسب و اضافاتى كه سعدى دارد جزء فرمول وجود سعدى است ، يعنى هر كدام را از او بگيريم ديگر او وجود سعدى نيست « 1 » .\r\nحال اين مطلب را كه در نظر بگيريم مسألهء امتناع اعادهء معدوم خيلى روشنتر و واضحتر مىشود ، زيرا اعادهء معدوم معنايش اين است كه مثلا يك شىء را كه در هفتصد سال قبل وجود داشته است از مرتبهء خودش جدا كنيم و بياوريم در مرتبهء ديگر . همانطور كه محال است كه ما الف را كه در مرتبهء علت ب قرار گرفته است در مرتبهء ب قرار بدهيم و ب را در مرتبهء الف قرار بدهيم ، چون عليت براى ب جزء فرمول وجود الف است و آن الفى كه به جاى ب قرار بگيرد همان ب است كه شما اسمش را الف گذاشته‌ايد ، همين طور هم محال است كه شىء را در غير زمان خودش\r\n\r\n\r\n\r\n\r\n","description":"","footnote":"\r\n( 1 ) هگل هم همين را مىگويد .\r\nاستاد : منتها آنها از حرفهايشان استفاده مىشود كه شىء جز نسب و اضافات چيزى نيست . يك وقت ما مىگوييم اين « وجود » بودنش در اين مرتبه مقوّم ذاتش است ؛ يعنى اين وجود كه الآن در اينجا هست كه با اين شىء نسبت دارد لازمهء ذاتش نسبت داشتن با اين شىء هم هست ؛ ديگر نمىتواند اين وجود باشد و اين نسبتش را با اين شىء از او بگيريم و نسبتش با آن شىء ديگر را بجاى آن قرار بدهيم ؛ و يك وقت مىگوييم : نه ، اين خودش غير از اين نسبتها چيزى نيست . بعد همهء اشياء مىشود « نسبتها » و در واقع ديگر ما منتسبى در عالم نداريم . نظر آنها يك چنين چيزى است ، خصوصا كه آنها نسبتها را به نحوى بيان مىكنند كه بيشتر با نسبتهاى ماهوى قابل انطباق است .\r\n","page_name":" 519 ","page_number":519},
  {"content":"\r\n\r\nو در غير مكان خودش و در غير شرايط خودش فرض كنيم . اين يك خيال و يك توهم محض است كه الف مىتواند الف باشد و بجاى ب باشد ، ب هم ب باشد و بجاى الف باشد . همانطور كه آن توهم محض است ، اينكه شىء در غير زمان خودش و در غير مكان خودش و در غير شرايط خودش فرض بشود نيز توهم محض است . شىء اگر در غير شرايط خودش فرض بشود خودش خودش نيست ، بلكه او اصلا غير خودش است . شىء در غير شرايط خودش غير خودش است .\r\nبنابراين معنى ندارد كه يك شىء در يك مرتبه‌اى از هستى قرار بگيرد و در مرتبهء ديگر هستى باز خود همان باشد ؛ چون آن مرتبهء ديگر يا هست و يا نيست ؛ به عبارت ديگر : يا مرتبهء دوم همان مرتبهء اول است و اينها يك مرتبه‌اند و يا مرتبهء دوم غير از مرتبهء اول است و اينها دو مرتبه‌اند . اگر آن ديگرى كه اسمش را اعاده گذاشته‌ايم مرتبهء ديگر نيست پس اعاده نشده است ، همان خود مرتبهء اول است ، اسمش را گذاشته‌ايد « اعاده » و الّا تكرارى در كار نيست ؛ و اگر نه ، با حفظ دو مرتبه بودن داريد مىگوييد ، اين حرف باز بر اين اساس است كه شما خيال كرده‌ايد كه مرتبه بودن يك امر عرضى ، يك امر اضافى و يك امر خارج از ذات است و يك امرى است كه مقوم ذات نيست و حال آنكه ما گفتيم مرتبه بودن مقوم شىء است « 1 » .\r\n\r\n\r\n\r\n\r\n","description":"","footnote":"\r\n( 1 ) حالا از لحاظ مكان اينقدر اشكال نيست ، ولى از لحاظ زمان اشكال است .\r\nاستاد : بله ، همين طور كه شما مىفرماييد از نظر مكان آنقدرها اشكال نيست ، چون دخالت زمان در مشخص بودن بيش از دخالت مكان در مشخص بودن است ، ولى در عين حال خود مكان را هم اگر ما در مجموعش در نظر بگيريم همين طور است ؛ يعنى يك شىء حتى اگر مكانش عوض بشود باز همان مكان عوض شده‌اش هم جزء وجودش است ؛ يعنى اگر شما بياييد اين حرفى را كه دربارهء زمان و مكان گفته‌اند بگوييد و اينها را به منزلهء ابعاد وجود شىء در نظر بگيريد مىبينيد هر شىء يك وجودى است امتداد يافته در اين مكان و در اين زمان ؛ يعنى وقتى كه زمان جزء مقوم شىء شد مكان هم جزء مقوم شىء مىشود . وقتى كه شما مىگوييد اين شىء يك وجود ممتد مثلا يكساله‌اى دارد ، يعنى اين امتداد يك ساله امتداد وجود خودش است نه اينكه زمان بيرون از وجود اوست و اين دارد در « زمان » غوطه مىخورد ؛ نه ، خود زمان مقوم وجود اوست . درست است كه يك زمان بيرونى هست كه ما اين را با آن زمان بيرونى مىسنجيم ولى چون خودش داراى زمان است با زمان بيرونى قابل سنجش است . مثل يك شىء كه تا خودش كميت نداشته باشد با يك كميت ديگر قابل سنجش نيست . اگر اين پارچه خودش كميت نداشته باشد كه نمىشود آن را با متر تطبيق بدهيم و بگوييم اين چند متر است . پس اين بايد خودش يك كميتى مثل آن داشته باشد تا با آن قابل سنجش باشد . در مورد مكان\r\n","page_name":" 520 ","page_number":520},
  {"content":"\r\n\r\nروح مطلب در اينجا همين است كه بيان كرديم . روح مطلب همان بوده است كه عرفا در باب شناخت وجود گفته‌اند ، منتها براهينى هم كه فلاسفه ، يعنى فلاسفهء قبل از صدرا در مورد امتناع اعادهء معدوم اقامه كرده‌اند - كه همين براهينى است كه حاجى در اينجا ذكر مىكند - با نظر عرفا جور در مىآيد . صدر المتألّهين مىگويد با اينكه اين فلاسفه خودشان متوجه آن مبانى نبوده‌اند ولى براهينى كه اقامه كرده‌اند با آن مبانى جور در مىآيد ؛ يعنى اين براهينى كه در اينجا ذكر مىكنند بر مبناى همان اصل متقوم بودن مرتبهء هر موجود است براى آن موجود ؛ و در واقع آنچه كه اين براهين و اين استدلالها را مايه‌دارتر مىكند همان حرف عرفاست و لهذا مرحوم آخوند وقتى كه حرف عرفا را در اين زمينه نقل مىكند بعد مىگويد كه اين مطلبى است كه بنابر ذوق عرفا گفتيم و مطلب درست همين است ، و بعد مىگويد : « و هيهنا استبصارات تنبيهيّة ذكرها شيوخ الفلسفة العامية » « 1 » كه مقصودش از شيوخ فلسفهء عاميه امثال بوعلى است . مىگويد حرفهاى اينها هم استبصارهاى تنبيهى و خوبى است كه گفته‌اند و حرفهاى درستى هم هست ، يعنى اين حرفها با همين مبنا هم جور درمىآيد .\r\nما يك مقدار از اين براهين و استدلالها را در درسهاى قبل گفته‌ايم و ديگر تكرار نمىكنيم . اكنون مىپردازيم به بقيه استدلالها و براهينى كه در اين مورد ذكر كرده‌اند .\r\n\r\nبرهان سوم\r\nاز جمله استدلالهايى كه همان شيوخ فلسفهء عاميه ( به قول ملاصدرا ) در مورد\r\n\r\n\r\n\r\n\r\n","description":"","footnote":"\r\nهم همين طور است . اگر مكان مقوم شىء نباشد و امرى بيرون از وجود شىء باشد چگونه مىتوان گفت كه امتداد مكانى شىء فلان مقدار است ؟\r\n- ولى بنده يك چيزى به خاطرم مىرسد كه اين فلاسفه هيچ وقت « لا ادرى » بلد نيستند ؛ انگار هر مطلبى را بايد حتما توجيهش كنند ! ( خندهء استاد و ديگران ) .\r\nاستاد : آخر حرفى را كه مىخواهند بزنند كه با لا ادرى نمىتوانند بزنند . آنها حرفشان را مىزنند ولى حرفى را كه مىدانند مىزنند .\r\n( 1 ) [ رجوع شود به اسفار چاپ جديد ، ج 1 / ص 356 كه در آنجا پس از نقل كلام عرفا مىگويد : « هذا تحقيق الكلام فى هذا المرام على ذوق ارباب العرفان و وجدان اهل الايقان » و سپس مىگويد : « و هيهنا استبصارات تنبيهية ذكرها شيوخ الفلسفة العامية و رؤسائهم فى زبرهم . . . » . 
  ]\r\n","page_name":" 521 ","page_number":521},
  {"content":"\r\n\r\nامتناع اعادهء معدوم كرده‌اند اين است كه : « على تقدير جواز اعادة المعدوم بعينه ، العود عاد عين الابتداء » يعنى بر فرض جواز اعادهء معدوم لازم مىآيد عود عين ابتدا باشد .\r\nمىگويد لازمهء اعادهء معدوم اين است كه اعادهء معدوم نشده باشد ؛ يعنى چه ؟ اين را به سه بيان ذكر مىكنند ، چون دو سه جور مىشود فرض كرد :\r\n1 . يكى اينكه بر فرض اعادهء معدوم لازم مىآيد كه انقلاب شده باشد ، يعنى عود ابتدا شده باشد .\r\n2 . ديگر اينكه بر فرض اعادهء معدوم لازم مىآيد كه عود نباشد ، همان ابتدا باشد و اصلا عودى نشده باشد .\r\n3 . ديگر اينكه بر فرض اعادهء معدوم لازم مىآيد يك شىء در آن واحد هم عود باشد هم ابتدا .\r\nاما اينكه اعاده منقلب بشود به ابتدا ، يعنى اعاده بشود بعد ديگر اعاده نباشد ، ابتدا باشد ، كه هر اعاده‌اى اعاده نباشد بلكه مبدل بشود به ابتدا ، معلوم است كه قائل به اعادهء معدوم نمىخواهد چنين حرفى بزند . او نمىخواهد بگويد كه با اعادهء معدوم ، اعاده منقلب مىشود به ابتدا . مىخواهد بگويد ابتدا حسابش جداست و اعاده حسابش جدا ، ولى اين معاد ما عين مبتدأ است .\r\nو اينكه اعاده نباشد بلكه از اول ابتدا باشد ؛ ابتدا كه هست ، همه چيز اولش ابتداء است ، پس ديگر اعادهء معدوم نيست ، پس اين خلف است .\r\nو اينكه در آن واحد هم ابتدا باشد هم اعاده ، يعنى اين شىء كه يك بار وجود پيدا كرده است اين بار دوم كه ما مىگوييم موجود شده است در آن واحد هم ابتداء است هم اعاده . اين هم كه كوسه و ريش پهن است و اجتماع متقابلين است .\r\nتعبير اينكه « عود عين ابتدا باشد » يك تعبير مبهمى است كه همانطور كه خود حاجى در شرح مىگويد اين هر سه شق را شامل مىشود ؛ يعنى يا به اين شكل عود عين ابتدا باشد كه انقلاب و تبدل شده باشد ، يا به اين شكل عود عين ابتدا باشد كه خلف باشد ، اصلا عود نباشد و ابتدا باشد ، و يا به اين شكل عود عين ابتدا باشد كه در عين اينكه عود است ابتدا باشد . اين سه بيان را حاجى در همين يك جمله بيان كرده است .\r\nحال چرا لازم مىآيد عود عين ابتدا باشد ؟ مىگويد : براى اينكه حرف شما اين است كه مىگوييد طبيعت معاد عين مبتدأ است . شما نمىخواهيد بگوييد اعاده عين\r\n\r\n","description":"","footnote":"","page_name":" 522 ","page_number":522},
  {"content":"\r\n\r\nابتداء است ، بلكه مىخواهيد بگوييد معاد عين مبتدأ است . ولى لازمهء اينكه معاد عين مبتدأ باشد اين است كه عود هم عين ابتداء باشد . ايندو از يكديگر تفكيك‌پذير نيست ( كه اين نظير همان بيانى است كه ما در باب وجود و ايجاد ذكر كرديم ) . اگر شما بخواهيد بگوييد « ايجاد همان وجود » يعنى بگوييد وجود يكى است و ايجاد دو تا ، اين غير ممكن است . لازمهء اينكه وجود يكى باشد اين است كه ايجاد هم يكى باشد . اين كه شما مىگوييد اعاده غير از ابتداء است ولى معاد عين مبتدأ است نه مثل مبتدأ ، محال و غير ممكن است . اگر معاد صد در صد عين مبتدأ باشد يعنى اصلا همان مبتدأ باشد و هيچ اثنينيّتى در كار نباشد لازمه‌اش اين است كه اعاده عين ابتداء باشد چون ايندو از يكديگر جدايى ندارد ( كه بيان بهترش همان مسألهء ايجاد و وجود بود كه عرض كرديم ) .\r\nبيان ديگر در اين مورد اين است كه زمان از مشخصات است « 1 » . شما خيال كرده‌ايد كه شىء در زمان كه قرار مىگيرد رابطهء زمان شىء با شىء رابطهء يك امر بيگانه با شىء است و مىشود شىء را از زمانش جدا كرد ، كه اين شىء در آن زمان بوده است حالا باز همان شىء است ، خودش خودش است ولى زمانش دوتاست ؟\r\nنه ، اگر زمان دو تا شد خودش هم دو تا شده است ، و اگر زمان يكى باشد پس ديگر اعاده نشده است ، همان زمان اول ابتدا بود ، الآن هم كه زمان اول است پس ابتداء است « 2 » .\r\n\r\nبرهان چهارم\r\nيكى ديگر از براهينى كه در مورد امتناع اعادهء معدوم اقامه كرده‌اند اين است كه :\r\n\r\n\r\n\r\n\r\n","description":"","footnote":"\r\n( 1 ) مسألهء اينكه زمان از مشخصات است به دو نحو قابل فرض است : يكى در آن فرض تصور بهمنيارى كه با ديد اصالت ماهيتى مىخواهد بگويد زمان از مشخصات است ، كه آن را قبول ندارند ، و يكى هم در فرض اصالت وجودى كه در آن شكى نيست و قابل قبول است .\r\n( 2 ) يعنى مىفرماييد زمان را يك امر مستقل از وجود اشياء نمىشود تصور كرد مثل يك رودخانه‌اى كه مثلا يك سنگى را از بالاى رود برداريم و پايين رود بيندازيم كه سنگ همان سنگ است ؟\r\nاستاد : بله ، سنگ همان سنگ است يا رودخانه همان رودخانه است ولى آب غير آن آب است . رابطه شىء و زمان مثل رابطه رودخانه و آب نيست كه رودخانه يك امر بيگانه است از آب ، يعنى وجود اين غير از وجود اوست . زمان اينچنين نيست .\r\n","page_name":" 523 ","page_number":523},
  {"content":"\r\n\r\n« [ و على تقدير جواز اعادة المعدوم بعينه 
  ] ليس [ عدد نفس العود 
  ] بالغا الى انتهاء » يعنى لازمهء اعادهء معدوم اين است كه به هيچ حدى متوقف نشود ، كه البته اين را به دو تقرير و دو بيان ذكر كرده‌اند « 1 » ؛ يكى اينكه اعاده در حدى متوقف نشود و ديگر اينكه معادها در حدى متوقف نشوند .\r\nاما اگر اين برهان را در باب اعاده بخواهيم بگوييم مسأله اين است كه اعاده يا ممكن است يا محال . اگر اعاده محال باشد كه مدعاى ما هم همين است و ديگر بحثى نداريم . اما اگر اعاده ممكن بود ديگر نمىشود گفت اعاده براى بار اول ممكن است اما براى دوم و سوم و . . . ممكن نيست . اعاده اگر جايز شد و واقع شد ، به دفعات غير متناهى بايد واقع شود . ديگر قانون عقل و قانون وجود و هستى استثناپذير نيست كه مثلا يك اعاده ممكن است و قهرا واقع هم هست اما ديگر براى بار دوم نه .\r\nبار دوم و بار سوم و بار هزارم هم بايد مثل بار اول ممكن باشد .\r\nو اما اگر اين برهان را در باب معادها بخواهيم بگوييم مسأله اين است كه - همانطور كه قبلا گفتيم - رابطهء شىء با علل خودش يك رابطهء قراردادى نيست كه مثلا شخص اين شىء كه از شخص اين علت وجود پيدا كرده است بگوييم اين يك رابطه‌اى است كه اين شىء با اين علت دارد ، حالا چه مانعى دارد كه همين شىء كه از اين شخص وجود پيدا كرده است عين همين شىء از يك شخص ديگر وجود پيدا كند ؛ نه ، اگر از شخص ديگرى وجود پيدا كند اين آن نيست . بنابراين رابطهء هر معلول با علت خودش انفكاك ناپذير است . پس لازمهء اعادهء يك معدوم اعادهء علتش هم هست ، چون اين معدوم اگر بخواهد اعاده بشود جز از طريق علت خودش محال است كه اعاده بشود ، زيرا رابطهء علت و معلول يك رابطهء عرضى و اضافى و قراردادى نيست كه بگوييم حالا اتفاقا اين شىء بالخصوص از اين علت بالخصوص صادر شده است ، چه مانعى داشت كه همين شىء بالخصوص از يك علت ديگر صادر مىشد ؟ ( مثل همان مثال سعدى كه قبلا گفتيم ) . انسان خيال مىكند اگر اين شىء از يك علت ديگرى صادر شده بود باز خود همين شىء بود ؛ مثل بچه‌هاى كوچك كه مىگويند من دوست داشتم فلان كس مادر من بود . اوقاتش از دست مادرش كه تلخ مىشود به پدرش مىگويد تو چرا رفتى اين مادر را برايمان گرفتى ،\r\n\r\n\r\n\r\n\r\n","description":"","footnote":"\r\n( 1 ) البته حاجى بيان دوم را باز به دو بيان ذكر كرده است و لذا جمعا سه بيان براى اين برهان در شرح منظومه ذكر شده است كه خود حاجى هم در آخر مىفرمايد : « فهذه وجوه ثلثة اشرنا اليه بقولنا : و ليس بالغا الى انتهاء » .\r\n","page_name":" 524 ","page_number":524},
  {"content":"\r\n\r\nمىخواستى يك مادر ديگرى برايمان بگيرى ! خيال مىكند اگر مادر ديگرى بود خودش خودش بود . يا اوقاتش از پدرش كه تلخ مىشود به مادرش مىگويد تو چرا زن اين شدى ، مىخواستى يك پدر ديگرى براى ما انتخاب كنى ! قضيه اين طور نيست كه اين بچه همين بچه باشد اما از يك پدر ديگر يا از يك مادر ديگر ، و اين طور نيست كه سعدى بتواند سعدى باشد ولى فرزند پدر خودش نباشد .\r\nبنابراين اعادهء هر معدوم مستلزم اعادهء علت اوست و اعادهء آن علت هم مستلزم اعادهء علت آن علت است و اعادهء او هم همين طور . پس معناى تكرار شدن يك شىء تكرار همهء علل آن شىء است و چون علل غير متناهى است ( خصوصا با حساب حكماى اسلامى كه علل زمانى هم غير متناهى هستند ؛ علل زمانى و غير زمانى هر دو غير متناهى هستند ) پس يك شىء كه مىخواهد اعاده بشود تمام هستى بايد اعاده بشود . پس ، از اين جهت هم اين بيان ديگرى است بر اينكه اعادهء معدوم محال است .\r\n\r\nعدم ارتباط مسألهء اعادهء معدوم با مسألهء معاد\r\nبعد از ذكر براهين امتناع اعادهء معدوم وارد اين مطلب مىشوند كه مىگويند متكلمين كه اين مسأله را طرح كرده‌اند بىجهت آمده‌اند اين مسأله را به مسألهء معاد بسته‌اند . مسألهء معاد مسألهء اعادهء معدوم نيست .\r\nاگر ما مسألهء معاد را از نظر جسمى در نظر بگيريم منطق قرآن اين است كه مرده‌ها زنده مىشوند نه اينكه معدومها بار ديگر موجود مىشوند . صحبت اين است كه اين اشيائى كه مىميرند بار ديگر زنده مىشوند . قرآن نمىگويد اين اجسام يك بار معدوم مىشوند بار ديگر از نو ايجاد مىشوند ، بلكه مىگويد اينها مىميرند و بار ديگر زنده مىشوند ( قال من يحيى العظام و هى رميم ، قل يحييها الّذى انشأها اوّل مرّة ) « 1 » و « 2 » .\r\n\r\n\r\n\r\n\r\n","description":"","footnote":"\r\n( 1 ) يس / 78 و 79 .\r\n( 2 ) اين سؤال مطرح مىشود كه اصلا معدوم شدن چيست ؟\r\n- بله ، اين سؤال براى بنده هم هست .\r\nاستاد : البته اين سؤال هست ؛ عرض مىكنم .\r\n- كه آيا اصلا ممكن است وجود معدوم بشود ؟\r\n","page_name":" 525 ","page_number":525},
  {"content":"\r\n\r\nو اما اگر مسألهء معاد را از نظر روحى بخواهيم در نظر بگيريم اساسا مسأله شكل ديگرى دارد . مسأله اين است كه :  « اللَّهُ يَتَوَفَّى الْأَنْفُسَ حِينَ مَوْتِها وَ الَّتِي لَمْ تَمُتْ فِي مَنامِها »  « 1 » .\r\nمردن معدوم شدن نيست . مردن فقط انتقال است ؛ توفّى است ، يعنى به تمام وجود تحويل گرفته شدن است ، زيرا توفّى از مادهء « وفى » است نه از مادهء « فوت » ( كه اغلب اشتباه مىكنند و از مادهء « فوت » مىگيرند ) . از مادهء « فوت » نيست ، از مادهء « وفى » است و توفّى به معنى استيفاء است . متوفّى يعنى استيفا شده ، يعنى آنچه كه به تمام وجود تحويل گرفته شده و باز ستانده شده است ( مثل اينكه كسى از كسى طلبى دارد ، وقتى كه تمام دين و طلب خود را از او بگيرد مىگوييم دين خود را استيفا كرد يعنى چيزى از آن باقى نگذاشت ) .\r\nآيهء ديگرى هست در سورهء سجده كه يك تعبير خاصى به كار رفته است و آقاى طباطبائى استنباط شيرينى در آنجا دارد « 2 » و آن آيه اين است :\r\n  « وَ قالُوا أَ إِذا ضَلَلْنا فِي الْأَرْضِ أَ إِنَّا لَفِي خَلْقٍ جَدِيدٍ بَلْ هُمْ بِلِقاءِ رَبِّهِمْ كافِرُونَ . قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ ثُمَّ إِلى رَبِّكُمْ تُرْجَعُونَ »   « 3 » .\r\nيعنى : گفتند آيا وقتى كه ما مرديم و گم شديم در زمين ( كه البته مقصود از « گم شدن » اين نيست كه ما در جايى مخفى بشويم كه ما را پيدا نكنند ، بلكه مقصود از « گم بشويم » يعنى نيست بشويم و محو بشويم ) در آفرينشى جديد قرار خواهيم گرفت ؟\r\nمدعاى آنها عين مسألهء اعادهء معدوم است . گويى مسألهء اعادهء معدوم را عنوان كرده‌اند ، چون با توجه به اينكه وقتى مىگويند « ضللنا » - يعنى « گم شديم » - مقصود نه گم شدن به اين نحو است كه از نظرها پنهان بشويم بلكه مقصود اين است كه اصلا ديگر ما نيستيم ، معلوم مىشود كه مدعاى آنها اين است كه آيا وقتى كه ما نيست و معدوم شديم بار ديگر موجود مىشويم ؟ !\r\n\r\n\r\n\r\n\r\n","description":"","footnote":"\r\nاستاد : نه ، ممكن نيست وجود معدوم بشود ، ولى ممكن نبودن دو تعبير دارد ؛ عرض مىكنم . در همين باب امتناع اعادهء معدوم تصريح به اين مطلب مىكنند كه وجود محال است معدوم بشود .\r\n- يعنى اصلا نيستى به هستى راه ندارد .\r\nاستاد : بله ، اين را هم عرض مىكنم .\r\n( 1 ) زمر / 42 .\r\n( 2 ) [ رجوع شود به تفسير الميزان ، ج 16 ، ذيل آيه مورد بحث . 
  ]\r\n( 3 ) سجده / 10 و 11 .\r\n","page_name":" 526 ","page_number":526},
  {"content":"\r\n\r\nدر بعضى آيات ديگر كه همين تعبير « گم شدن » است گفته شده است كه در جواب آنها بگو خداوند عالم است ، آگاه است و از نظر خدا چيزى پنهان نيست ؛ چون در آنجا مقصود از « گم شدن » متفرق شدن است . ولى در اين آيه بالخصوص به شكل ديگرى جواب داده شده است . در اينجا گفته نشده است كه : بگو خداوند عالم و آگاه است و از نظر او چيزى پنهان نيست ، بلكه جواب مىدهد كه :  « قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ »  . معلوم مىشود كه مقصود از « گم شدن » در اينجا نيست شدن است . در اينجا كه مىگويد « وقتى گم شديم » نظرش به بدنش است ؛ مىگويد وقتى اجزاء بدن ما گم مىشود و نيست مىشود آيا ما در خلقت جديدى قرار خواهيم گرفت ؟ لذا جواب مىدهد آنچه كه تو هستى ، آن « تو » ، آن « كم » را گرفته‌اند برده‌اند . آنچه كه تو مىگويى « گم شديم » ، آن تو نيستى . بالاخره جواب بايد به سؤال بخورد . اينجا جواب نمىدهد كه نه ، آنچه كه مىگويى گم شده است از نظر تو گم شده است ، از نظر ما گم نشده است ، ما آن را پيدا مىكنيم و مىآوريم . سؤال او اين است كه اين بدنهاى ما اساسا نيست و نابود مىشود ، چيزى كه نيست و نابود شد آيا باز دو مرتبه تكرار مىشود ؟ ! و لهذا جواب مىدهد آنچه كه تو هستى ، آن را گرفته‌اند و برده‌اند ؛ تو را مىگيرند و مىبرند :  « قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ »  ( بگو شما را به تمام و كمال گرفته‌اند ) . او مىگويد ما به تمام و كمال نيست شديم ، و او مىگويد : بگو همان اول كه تو مردى تو را به تمام و كمال گرفتند و بردند « 1 » و « 2 » .\r\nاز اين جهت است كه فلاسفه مىگويند مسألهء اعادهء معدوم با مسألهء معاد ارتباط ندارد . متكلم چنين فرض كرده است كه مسألهء معاد همان مسألهء اعادهء معدوم است ، و الّا در واقع معاد ربطى به اعادهء معدوم ندارد . يك عده - البته افراد معدودى - از متكلمين بوده‌اند كه قائل به بقاى روح نبوده‌اند ( مثل باقلانى و امثال وى ) . اينها چنين\r\n\r\n\r\n\r\n\r\n","description":"","footnote":"\r\n( 1 ) [ رجوع شود به تفسير الميزان و نيز به كتاب زندگى جاويد يا حيات اخروى استاد شهيد ، بحث « ماهيت مرگ » ، ذيل آيهء مورد بحث . 
  ]\r\n( 2 ) يعنى آن ضمير « ضللنا » به كسى برنمىگردد .\r\nاستاد : بله ، آن « ضللنا » به كسى برنمىگردد ، آنچه كه تو هستى همان است كه گرفته‌اند و برده‌اند .\r\n- نقل مىكنند كه به سقراط گفتند وقتى كه تو مردى كجا دفنت كنيم ؟ گفت اگر مرا پيدا كرديد هر جايى كه دلتان مىخواهد دفن كنيد ؛ يعنى ديگر نمىتوانيد مرا دفن كنيد .\r\n","page_name":" 527 ","page_number":527},
  {"content":"\r\n\r\nفكر مىكردند كه انسان كه مىميرد با مردنش روحش كه ملاك شخصيت اوست معدوم مىشود بعد خداوند روح معدوم شده را از نو ايجاد مىكند . و بعضى از متكلمين لا اقل در باب جسم چنين عقيده‌اى داشته‌اند ؛ مىگفتند عالم قبل از قيامت يك بار نيست مطلق مىشود و بعد خداوند دوباره عالم را از نو ايجاد مىكند . اينها از آياتى كه در باب نفخ صور آمده است و يا از آيهء  « كُلُّ شَيْءٍ هالِكٌ إِلَّا وَجْهَهُ »  و نظاير اين آيات چنين استنباط كرده‌اند كه معنى  « كُلُّ شَيْءٍ هالِكٌ »  اين است كه اشياء واقعا معدوم مىشوند و بعد خداوند يك بار ديگر از نو عين آن اشياء را موجود مىكند .\r\nفلاسفه جواب مىدهند كه اصل اين برداشت شما غلط است . نه روح انسان معدوم مىشود و نه جسم انسان ، و نه معنى اين آيات اين است كه عالم معدوم مىشود ، بعد از آنكه معدوم شد دوباره از نو موجود مىشود . آنچه كه در باب عالم و در باب همهء اشياء رسيده است مردن همهء اشياء است و زنده شدن آنها ، كه خود آن مردن و زنده شدن هم باز مردن از يك درجه‌اى و زنده شدن به درجهء ديگر است « 1 » .\r\n\r\n\r\n\r\n\r\n","description":"","footnote":"\r\n( 1 ) اينكه در درس پيش فرموديد لفظ « معاد » در قرآن نيست ، چرا در قرآن هست آنجا كه مىفرمايد :  « اللَّهُ يَبْدَؤُا الْخَلْقَ ثُمَّ يُعِيدُهُ »  .\r\nاستاد : مطلبى كه من عرض كردم اين بود كه كلمه « معاد » در قرآن نيست و حتى تعبيرش هم به آن معنا كه غالبا متكلمين يا عوام مسألهء معاد را تصور مىكنند - يعنى عود ارواح به اجسام - در قرآن نيست . تصور متكلمين يا عوام از مسألهء معاد اغلب همان عود ارواح به اجسام است . اگر بگوييم معاد را چرا معاد مىگويند ، جواب مىدهند : « به اعتبار اينكه روحها به بدنها عود مىكند » . گفتيم در قرآن تعبير « عود » هست اما نه به معناى عود روح به بدن ، بلكه به معناى عود انسان به سوى خدا ، بازگرداندن انسان به سوى خدا ، رجوع انسان به خداوند :\r\n اللَّهُ يَبْدَؤُا الْخَلْقَ ثُمَّ يُعِيدُهُ  ( روم / 11 ) .\r\n إِنَّ إِلى رَبِّكَ الرُّجْعى  ( علق / 8 ) .\r\n   يَقُولُ الْإِنْسانُ يَوْمَئِذٍ أَيْنَ الْمَفَرُّ ، كَلَّا لا وَزَرَ ، إِلى رَبِّكَ يَوْمَئِذٍ الْمُسْتَقَرُّ    ( قيامت / 10 - 12 )  وَ أَنَّ إِلى رَبِّكَ الْمُنْتَهى  ( نجم / 42 )  إِلى رَبِّكَ مُنْتَهاها  ( نازعات / 44 )  إِنَّا لِلَّهِ وَ إِنَّا إِلَيْهِ راجِعُونَ  ( بقره / 156 ) .\r\n- آيا اين هم در معنا همان نمىشود ؟\r\nاستاد : خير ، معناى اين خيلى متفاوت است با آن عود ارواح به اجسام كه متكلمين مىگويند . آنها تأويل مىكنند . آنهايى كه معناى رجوع به پروردگار را نمىتوانند خوب تصور كنند اين آيات را تأويل مىكنند ، مىگويند مجازا گفته شده است « رجوع به پروردگار » ، رجوع به پروردگار كه معنى ندارد ؛ از باب اينكه يك روزى مىآيد و در آن\r\n","page_name":" 528 ","page_number":528},
  {"content":"\r\n\r\nبنابراين مسألهء اعاده معدوم هيچ گونه ارتباطى با مسألهء معاد ندارد ، و حكماى اسلامى پيرو مشرب صدر المتألّهين معتقدند آن انعدامى هم كه در اين بدن مادى پيدا مىشود در آن بدن اخروى پيدا نمىشود ( و لذا حاجى مىگويد : ما ضرّ انّ الجسم غبّ ما فنى - هو المعاد فى المعاد قولنا ) براى اينكه اين جسمى كه اين فلاسفه قائلند جسمى است كه داراى ابعاد هست ولى داراى ماده نيست ؛ يعنى جسم هيولانى نيست كه داراى استعداد و حركت و قابل فصل و وصل باشد ، ولى داراى ابعاد هست و طول و عرض و عمق دارد ، كه اين همين چيزى است كه ما آن را « جسم برزخى » مىناميم « 1 » .\r\nاز اين مطلب هم بگذريم .\r\nدو مطلب ديگر در اينجا هست كه اين دو مطلب را هم به طور مختصر بيان مىكنيم « 2 » . اين دو مطلب دربارهء دو استدلال است كه قائلين به جواز اعادهء معدوم براى مدعاى خود آورده‌اند :\r\n1 . مطلب اول اين است كه قائلين به جواز اعادهء معدوم استدلال كرده‌اند و گفته‌اند اعادهء معدوم نمىتواند محال باشد ؛ يك چيز اگر يك بار موجود باشد بار\r\n\r\n\r\n\r\n\r\n","description":"","footnote":"\r\nروز خداوند به اعمال مردم رسيدگى مىكند از اين جهت آن را مجازا رجوع به خداوند گفته‌اند ، و الّا رجوع به خداوند معنى ندارد .\r\n- در آن تفسيرهاى متكلمين ، مرجع بدن است و راجع روح است در حالى كه در اين بيان اصلا راجع كل انسان است و مرجع هم پروردگار است .\r\nاستاد : بله ، مرجع خود پروردگار است . و اين مسألهء « مآب » ( اليه ادعوا و اليه مآب ) و « مصير » و « صيرورت » ( الا الى اللّه تصير الامور ) ، همهء اينها و تعبيرات نظير اينها كه در قرآن آمده است تعبير ديگرى است غير از مسألهء معاد به اصطلاح متكلمين كه به معنى عود ارواح به اجسام است .\r\n( 1 ) آن جسمى را كه در معاد ظاهر مىشود مىفرماييد ؟\r\nاستاد : بله ، به عقيده ملاصدرا و امثال او همان جسم برزخى است كه در معاد ظاهر مىشود .\r\n- عذاب هم به همين جسم تعلق مىگيرد ؟\r\nاستاد : بله ، عذاب هم به همان تعلق مىگيرد .\r\n( 2 ) اين دو مطلب را حاجى در ضمن دو بيت زير آورده است :\r\n و امتناعها لامر لازم * و معنى الامكان خلاف الجازم\r\nفى مثل ذر فى بقعة الامكان * مالم يذده قائم البرهان \r\n","page_name":" 529 ","page_number":529},
  {"content":"\r\n\r\nدوم هم وجود پيدا كردنش بايد ممكن باشد ؛ چرا ؟ زيرا آن شىء كه مىخواهد اعاده بشود اگر اعاده‌اش محال است ما سؤال مىكنيم كه اين محال بودن ريشه‌اش چيست ؟\r\nاگر محال بودن اعاده از آن جهت است كه ذات و ماهيتش محال است موجود شود ؛ چنانچه ذات و ماهيتش ممتنع الوجود مىبود كه از اول به وجود نمىآمد « 1 » .\r\nاگر ممتنع الاعاده بودنش به واسطهء ذاتش نبود ، بلكه به واسطهء يك امرى بود كه لازم ذاتش بود باز هم از اول وجود پيدا نمىكرد .\r\nاما اگر اعاده‌اش محال باشد به واسطهء يك امرى كه آن امر نه عين ماهيت است نه لازم ماهيت ، بلكه يك امر عارض ماهيت يعنى يك امر خارجى است ؛ امر خارجى قابل زوال است و نتيجتا امتناع هم كه مستند به اين امر خارجى است قابل زوال است .\r\nپس « الف » اگر اصل وجود ابتدائىاش ممكن باشد اعاده‌اش هم بايد ممكن باشد ، زيرا اگر شما بگوييد اعاده‌اش محال است اين محال بودن نه از اين جهت است كه خودش محال است و نه از اين جهت است كه به واسطه يك امر لازم ذاتش محال است ، بلكه به واسطهء يك امر خارجى و امر عارضى محال است . امر خارجى و امر عارضى هم كه قابل زوال است و لهذا امتناع اعاده هم بالتبع زايل مىشود .\r\nفلاسفه به اين استدلال جواب مىدهند كه : نه ، اين لازمهء ذاتش است كه اعاده محال است ولى لازمهء هويت اوست نه لازمهء ماهيت به آن معنا كه شما مىگوييد ؛ يعنى هويت - كه همان وجود باشد - غير قابل تكرار است . معناى اينكه هويت غير قابل تكرار است اين است كه شىء بعد از آنكه معدوم شد ديگر محال است وجود پيدا كند « 2 » .\r\n2 . مطلب دوم دربارهء استدلال ديگرى است كه قائلين به جواز اعادهء معدوم در اينجا ذكر كرده‌اند كه در واقع استدلال هم نيست بلكه يك بيان خطابى است ( و همين است كه شنيده‌ام بعضى از اساتيد اينجا هم عين همين را گفته‌اند ) .\r\n\r\n\r\n\r\n\r\n","description":"","footnote":"\r\n( 1 ) . - ماهيت كه اعاده مىشود به هر صورت .\r\nاستاد : نه ، اين مىخواهد بگويد پس اعاده ممكن است ؛ مىخواهد استدلال بياورد بر امكان اعادهء معدوم .\r\n( 2 ) . - پس ابتدايش ممكن است ، اعاده‌اش محال .\r\nاستاد : بله ، ابتدايش ممكن است ، اعاده‌اش محال .\r\n","page_name":" 530 ","page_number":530},
  {"content":"\r\n\r\nمىگويند مگر شما فلاسفه خودتان نگفتيد كه « كلّ ما قرع سمعك من الغرائب فذره فى بقعة الامكان مالم يذدك عنه قائم البرهان » اصل در هر چيزى امكان است . اين معنايش اين است كه ناممكن بودن دليل مىخواهد ، ممكن بودن كه ديگر دليل نمىخواهد . پس اصل در هر چيزى قبول كردن است . چون ممكن است بايد قبول كنيم كه مطلب چنين است .\r\nفلاسفه جواب مىدهند :\r\nاولا اين حرف دليل نمىشود ، چون اين استناد به قول فلاسفه است و داخل در باب جدل و خطابه مىشود . يك وقت انسان استناد مىكند به برهانى كه كسى اقامه كرده است ؛ اين يك مطلبى است و مىتواند برهان محسوب بشود ؛ و يك وقت استناد مىكند به قول و به حرفى كه كسى گفته است . استناد به قول ديگرى داخل در باب جدل است و برهان محسوب نمىشود .\r\nثانيا آن گوينده‌اى كه در اينجا گفته است : « كلّ ما قرع سمعك من الغرائب فذره فى بقعة الامكان . . . » مقصودش از اين امكان غير از امكانى است كه در باب ضرورت و امكان و امتناع از آن بحث مىكنيم . آن امكان غير از ممكن بودن در مقابل ممتنع بودن است . او امكان در اصطلاح فلاسفه را نمىگويد ، امكان در اصطلاح عرف را مىگويد . امكان در اصطلاح عرف به معنى « احتمال » است و آن حالت ذهن انسان است نه حالت شىء . مثلا اگر بگويند زيد قرار بوده است به تهران بيايد ، آمده است يا نه ؟ مىگويد « ممكن است » . اين معنايش اين است كه « محتمل است » يعنى ذهن من احتمالش را مىدهد ( در مقابل اينكه ذهن من يقين ندارد ) . امكانى كه در مقابل امتناع است به معنى اين است كه اين شىء در ذات خودش محال نيست . اما امكان به معنى احتمال اين است كه تازه امرى كه در ذات خودش محال نيست گاهى انسان به بودنش يقين دارد ، گاهى به نبودنش يقين دارد ، و گاهى احتمال مىدهد باشد يا نباشد « 1 » .\r\nبنابراين كسانى كه براى مدعاى خود به اين كلام بوعلى سينا استناد كرده‌اند بين امكان در اصطلاح فلاسفه و امكان به معنى احتمال خلط كرده‌اند ؛ و لهذا بعضىها كه\r\n\r\n\r\n\r\n\r\n","description":"","footnote":"\r\n( 1 ) . - به اصطلاح يك امر سوبژكتيو (  sunjective  ) است .\r\nاستاد : بله ، امر ذهنى است . آن ، امر عينى است و اين امر ذهنى .\r\n","page_name":" 531 ","page_number":531},
  {"content":"\r\n\r\nگفته‌اند فرق بوعلى سينا و ابوريحان در اين است كه بوعلى سينا گفته است اصل در هر چيزى ممكن بودن است تا دليل بر خلافش ثابت نشود ولى ابوريحان گفته است نه ، هر چيزى را تا ثابت نشود ما قبول نمىكنيم ، آنها هم همين اشتباه را در جملهء بو على كرده‌اند .\r\nمعناى حرف بوعلى اين نيست كه اصل در هر چيزى ممكن بودن و قبول كردن آن است مادامى كه دليل بگويد قبول نكن . بوعلى مىگويد هيچ چيزى را بدون دليل انكار نكن . اتفاقا دو جمله ديگر دارد كه هر دو در آخر اشارات است منتها اين دو جمله را با يك فاصله‌اى ذكر كرده است . مىگويد اگر كسى چيزى را بدون دليل قبول كند « فقد انخلع من الفطرة الانسانية » از فطرت انسانى خارج است . فطرت انسانى براى هر چيزى دليل مىخواهد ، بدون دليل قبول نمىكند . در نقطه مقابل ، فطرت انسانى هيچ چيزى را هم بدون دليل انكار نمىكند . پس مادامى كه دليل ندارى احتمال بده ؛ نه قبول كن نه انكار . اين از حكيمانه‌ترين دستورهاست : هيچ چيزى را بدون دليل نه قبول كنيد و نه انكار « 1 » .\r\nاتفاقا يك حديثى هم از حضرت صادق ( عليه السلام ) هست كه با همين جملهء بوعلى خيلى تطبيق مىكند ؛ يعنى ايشان هم يك استنباطى كرده‌اند از آيات قرآن كه با اين دو جملهء بوعلى شباهت دارد . حضرت مىفرمايد قرآن دو گروه را طرد كرده و مورد ملامت قرار داده است : يك گروهى كه چيزى را كه بر علم او احاطه ندارند تكذيب مىكنند . ديگر گروهى كه چيزى را كه باز بر علم او احاطه ندارند و علم به او ندارند قبول مىكنند . اما آن گروهى كه چيزى را كه نمىدانند و بر او احاطه ندارند تكذيب مىكنند در اين آيه مورد ملامت قرار گرفته‌اند كه :  « بَلْ كَذَّبُوا بِما لَمْ يُحِيطُوا بِعِلْمِهِ »  « 2 » يعنى مسأله‌اى را كه بر علمش احاطه ندارند تكذيب مىكنند ؛ يعنى تكذيب هم احاطهء علمى مىخواهد . همان‌طور كه تصديق بايد از روى دانايى باشد تكذيب هم بايد از روى دانايى باشد . آنجا كه دانايى نيست نه تكذيب بايد كرد نه تصديق .\r\nو اما آنجا كه قرآن تصديق بدون دليل را نفى كرده است آنجايى است كه مىگويد :\r\n « وَ لا تَقْفُ ما لَيْسَ لَكَ بِهِ عِلْمٌ »  « 3 » و آياتى نظير اين آيه كه چندين آيه است .\r\n\r\n\r\n\r\n\r\n","description":"","footnote":"\r\n( 1 ) . - بسيار خوب است ، اگر اغلب فلاسفه به آن عمل مىكردند خوب بود ( خندهء استاد و ديگران ) .\r\n( 2 ) . يونس / 39 .\r\n( 3 ) . اسراء / 36 .\r\n","page_name":" 532 ","page_number":532},
  {"content":"\r\n\r\nبه هر حال ، مطلب اين است كه اين امكان به معنى احتمال است و نه امكان در مقابل امتناع ؛ و بعلاوه بو على مىگويد : « كلّ ما قرع سمعك من الغرائب فذره فى بقعة الامكان مالم يذدك عنه قائم البرهان » يعنى مادامى كه برهان ندارى آن را در بقعهء امكان بگذار . ما در اينجا برهان داريم . وقتى كه برهان هست ديگر با وجود برهان چكار مىشود كرد « 1 » ؟\r\nبعضىها هم در جواب بوعلى گفته‌اند : آقا ! آنقدر در بقعهء امكان ريختيم كه ديگر پر شده است ، جا ندارد ( خندهء استاد و ديگران ) ؛ ديگر در بقعهء امكان جايى براى اين « ذره » باقى نمانده است « 2 » !\r\n\r\n\r\n\r\n\r\n","description":"","footnote":"\r\n( 1 ) - تازه گفته‌اند « غرائب » ، نگفته‌اند « ممتنعات » .\r\nاستاد : نه ، آن « غرائب » را كه مىگويد مىخواهد حالت ذهنى را بگويد ؛ مىخواهد بگويد آنچه كه به نظرت عجيب مىآيد .\r\n- بله ، نگفته‌اند « ممتنعات » ؛ نگفته‌اند : « كلّ ما قرع سمعك من الممتنعات » .\r\nاستاد : بله ، مقصودش اين است كه به نظر عجيب آمدن و مستبعد شمردن نبايد ملاك انكار قرار بگيرد . خيلى چيزها در عالم مستبعد هست و وجود دارد . اگر دليل پيدا كردى انكار كن ، اما اگر دليل پيدا نكردى به صرف اينكه به ذهنت عجيب و غريب مىآيد ردش نكن .\r\n- يك تقسيماتى هم جديدىها مىكنند كه امكان را به امكان عقلى و امكان تجربى و امكان عملى تقسيم مىكنند .\r\nاستاد : به هر حال اين تقسيمات مورد بحث ما نيست . تفاوت امكان عقلى و امكان احتمالى در فلسفهء كانت هم آمده است . در اصطلاحات كانت هم اين امكان به معنى احتمال آمده است كه همان امكان ذهنى مىشود و به قول شما همان حالت سوبژكتيو قضيه مىشود .\r\n( 2 ) - سعدى هم دارد ؛ مىگويد :\r\n و ما ابرّء نفسى و ما ازكّيها * كه هر چه نقل كنند از بشر در امكان است \r\n( خندهء استاد و ديگران ) مىگويد :\r\n جماعتى كه ندارند حظّ روحانى * تفاوتى كه ميان دواب و انسان است\r\nگمان برند كه در باب حسن سعدى را * نظر به سيب زنخدان و نار پستان است\r\nو ما ابرّء نفسى و ما ازكّيها * كه هر چه نقل كنند از بشر در امكان است \r\n","page_name":" 533 ","page_number":533},
  {"content":"\r\n\r\n\r\n1 . شبههء معدوم مطلق\r\n لعقلنا اقتدار ان تصوّرا * عدمه و غيره و يخبرا\r\nعن نفى مطلق بلا اخبار * و بامتناع عن شريك البارى\r\nو ثابت فى الذّهن و اللّاثابت * فيه عن الشّىء بلا تهافت\r\nفما بحمل الاوّلى شريك حق * عدّ بحمل شايع ممّا خلق\r\nوعدما قس انّه ذاتا عدم * لكن ثبوت حيث بالذّهن ارتسم \r\nاين چند فصلى كه اخيرا خوانديم هر كدام به نحوى مسائل مربوط به عدم بود ، مثل بحث « فى أنّ المعدوم ليس بشىء » كه نظريات بعضى از معتزله را در آنجا نقل كرديم و يا بحث انقسام عدم به مطلق و مضاف و بحث امتناع اعادهء معدوم . همهء اينها احكام عدم بود .\r\nيكى از مسائل مربوط به عدم ، شبههء معروفى است كه به نام « شبههء معدوم مطلق » ناميده مىشود و به اصطلاح يك نوع تناقض لا ينحل به نظر مىرسد ( نظير بسيارى از اين تناقضهايى كه امروز هم عنوان مىكنند و آنها را « تناقضهاى منطقى » مىنامند ) .\r\nاين شبهه گاهى تحت عنوان « شبههء معدوم مطلق » و گاهى تحت عنوان « شبههء مجهول مطلق » ذكر مىشود ، منتها چون ما دربارهء احكام عدم بحث مىكنيم آن را « شبههء معدوم مطلق » مىناميم ، ولى نظيرش در باب مجهول مطلق هم هست .\r\n\r\n","description":"","footnote":"","page_name":" 534 ","page_number":534},
  {"content":"\r\n\r\nاما مطلب را به ترتيبى كه حاجى ذكر كرده است ذكر نمىكنيم بلكه به ترتيب ديگرى ذكر مىكنيم و بعد عرض مىكنيم كه وجهش چيست .\r\nشبهه اين است كه اگر بنا بشود از چيزى خبر داده بشود شرط خبر دادن از آن چيز موجود بودن آن چيز است ولو لا اقل در ذهن . بنابراين اگر چيزى معدوم مطلق باشد ، يعنى نه موجود باشد در خارج و نه موجود باشد در ذهن ، از او خبر هم داده نمىشود ؛ اصلا خبر دادن از او معنى ندارد ؛ يعنى هيچ وقت در عالم خبرى داده نشده است و داده نخواهد شد از چيزى كه نه در ذهن موجود باشد و نه در خارج « 1 » .\r\nبنابراين جاى بحث نيست كه امكان اخبار از معدوم مطلق نيست . پس اين قضيه كه مىگوييم : « المعدوم المطلق لا يخبر عنه » يا مىگوييم : « المعدوم المطلق لا يمكن أن يخبر عنه » قضيه‌اى است صادق . از طرف ديگر ما مىبينيم خود همين قضيه ، خبرى است كه از معدوم مطلق داده‌ايم . تناقضى كه رخ مىدهد همين است كه وقتى ما خبر مىدهيم به اينكه از معدوم مطلق خبر داده نمىشود ، خود همين خبرى است از معدوم مطلق . آيا وقتى كه شما مىگوييد از معدوم مطلق خبر داده نمىشود ، شامل خود همين خبر هم مىشود يا نمىشود ؟ نمىشود كه شامل اين خبر نباشد ، چون حكم عقل تخصيص بردار نيست . آنجا كه مىگوييد « المعدوم المطلق لا يخبر عنه » يعنى « المعدوم المطلق لا يخبر عنه باىّ خبر » از معدوم مطلق نمىشود خبر داد به هر خبرى كه باشد . مناط حكم عقل به عدم اخبار از معدوم مطلق اختصاص به يك خبر دون خبر ندارد . حكم عقل استثنا پذير نيست « 2 » .\r\n\r\n\r\n\r\n\r\n","description":"","footnote":"\r\n( 1 ) . - يعنى به خاطر كسى خطور نكرده باشد .\r\nاستاد : قهرا همين طور است . وقتى به خاطر كسى خطور نكرده باشد امكان خبر هم ندارد ؛ و اصلا وقتى كه ما مىگوييم « چيزى كه نه در خارج باشد و نه در ذهن » خود اين تعبير هم باز از ضيق عبارت است . آنكه فرض مىشود كه نه موجود در خارج باشد و نه موجود در ذهن ، يعنى لا شىء مطلق .\r\n( 2 ) . - اين نظير همان معماهايى است كه پيرهون در يونان قديم مىگفت كه « اهل اين شهر همه دروغگو هستند » .\r\nاستاد : بله ، قبلا اين را عرض كرديم . تقريبا نظير همان معماهاست . البته نمىخواهم بگويم كه راه حل‌ها هم يكى است ؛ و اتفاقا اگر راجع به همانها هم كمى فكر بشود و ببينيم راه‌حل‌ها با هم فرق مىكند يا نمىكند و شبيه يكديگر است يا عين يكديگر ، خيلى خوب است .\r\n","page_name":" 535 ","page_number":535},
  {"content":"\r\n\r\nپس اينكه مىگوييم از معدوم مطلق خبر داده نمىشود ، يك قانون كلى استثنا ناپذير است و قهرا شامل خود اين هم مىشود . خود همين كه مىگوييد از معدوم مطلق خبر داده نمىشود ، يك نوع خبرى است از معدوم مطلق به اينكه از او خبر داده نمىشود . پس شما از همان معدوم مطلق خبر داده‌ايد .\r\nدر اينجا اين حكم يا صادق است يا كاذب . ممكن است كسى بگويد اصلا ما قبول نداريم كه اين قضيه صادق باشد كه از معدوم مطلق خبر داده نمىشود ؛ خير ، از معدوم مطلق خبر داده مىشود .\r\nاين حرف به حكم برهان محال است . مسلّما چيزى كه نه در ذهن موجود باشد و نه در خارج ، نمىشود از او خبر داد . و اما اگر بگوييم اين قضيه صادق است كه از معدوم مطلق خبر داده نمىشود ، پس بايد اين يك خبر هم از او داده نشود و حال آنكه با همين قضيه از او خبر داده شده است « 1 » ، پس تناقض لازم مىآيد چون خود اين خبرى است كه از معدوم مطلق داده‌ايم « 2 » .\r\n\r\n\r\n\r\n\r\n","description":"","footnote":"\r\n( 1 ) بايد اصلا سكوت كرد .\r\nاستاد : اگر ما سكوت كنيم كه امكان قضيه از بين نمىرود . اگر ما سكوت كنيم امكان قضيه كه هست . با سكوت و حرف نزدن ما قضيه حل نمىشود ؛ باز اين امكان براى ذهن ما هست كه اين تناقض را مطرح كند . و بعلاوه سكوت هم نكرده‌ايم . فرض اين است كه اين قضيه را گفته‌ايم كه از معدوم مطلق خبر داده نمىشود . پيدايش اين اشكال به گفتن لفظ نيست ؛ يك واقعيتى است كه انسان دربارهء معدوم مطلق فكر مىكند و اين فكر در ذهن انسان وجود دارد كه از معدوم مطلق خبر داده نمىشود .\r\n( 2 ) ولى آيا واقعا اين يك خبر است در عداد ساير اخبار ؟\r\nاستاد : خبر كه هست . بدون شك خبرى است از خبرها . با خبرهاى ديگر چه فرق مىكند ؟ مگر شما در باب خبرها چه مىخواهيد ؟ شما يك موضوعى را تصور مىكنيد و محمولى را تصور مىكنيد و بعد تصديق به مفاد رابطهء ايندو مىكنيد . منتها در اينجا قضيه ما به صورت قضيهء سالبه است . چه اشكالى دارد ؟ شما مىگوييد از معدوم مطلق خبر داده نمىشود ؛ نمىگوييد از او خبر به ايجاب داده نمىشود ، چون فرق نمىكند كه خبر به ايجاب باشد يا خبر به سلب .\r\nحال يك توضيحى در اينجا عرض مىكنيم و آن اين است كه يك تفاوت ميان قضيهء موجبه و قضيهء سالبه هست ولى آن تفاوت در مرحلهء صدق ( يعنى در مرحلهء مصداق ) است . تفاوت [ اين دو نوع قضيه 
  ] در مرحلهء مصداق اين است كه صدق قضيهء موجبه متوقف بر وجود موضوع هست يعنى ثبوت شىء لشىء فرع ثبوت المثبت له ، ولى صدق قضيهء سالبه متوقف بر وجود موضوع در خارج نيست .\r\n","page_name":" 536 ","page_number":536},
  {"content":"\r\n\r\n\r\n\r\n\r\n\r\n","description":"","footnote":"\r\nاگر شما بگوييد الف ب است ، نمىشود ب براى الف وجود داشته باشد ولى خود الف وجود نداشته باشد . پس در مرحلهء مصداق و در مرحلهء تحقق ، هر قضيهء موجبه‌اى صدقش نيازمند به وجود موضوع است . اين است كه مىگويند : « و لابدّ فى الموجبة فى مرحلة الصدق من وجود الموضوع » . ولى در قضيهء سالبه احتياج به وجود موضوع نيست .\r\nمىگويند قضيهء سالبه صدق مىكند حتى با انتفاء موضوع . اگر بگوييم الف ب نيست ، اين قضيه صدق مىكند به اينكه الف وجود داشته باشد و ب نباشد و صدق مىكند به اينكه اصلا الفى وجود نداشته باشد . اگر الفى هم وجود نداشته باشد باز الف ب نيست . آنجا كه ما ب بودن را از الف نفى مىكنيم اعم از اين است كه الف وجود داشته باشد و ب نباشد و يا اينكه اصلا الفى وجود نداشته باشد .\r\nاگر بخواهيم براى اين جور قضاياى سالبهء به انتفاء موضوع مثالى بزنيم مىتوانيد مثلا بگوييد اتومبيل من چراغ ندارد ، در حالى كه شما اصلا اتومبيل نداريد . يك وقت شما مىگوييد اتومبيل من چراغ ندارد ، از باب اينكه اتومبيل داريد و چراغ ندارد ، و يك وقت مىگوييد اتومبيل من چراغ ندارد ، از باب اينكه اصلا اتومبيل نداريد ؛ باز هم مىگوييد اتومبيل من چراغ ندارد ، حالا اينكه در اين جور قضايا حكم عرف با حكم عقل تفاوت دارد ، يعنى عرف در اين جور قضايا وجود موضوع را محرز مىداند ، مسألهء ديگرى است . ما خيلى چيزها داريم كه حكم عرف و حكم دقيق عقل در مورد آنها با هم فرق مىكند . عرف معمولا اين جور قضايا را در مورد يك مصداق خاص ذكر مىكند و اين از باب اين است كه عرف هميشه راه اخف و اسهل را طى مىكند . مثلا در همين جا اگر شما بگوييد اتومبيل من چراغ ندارد ، عرف از اين كلام دو قضيه مىفهمد ؛ يكى اينكه من اتومبيل دارم ، و ديگر اينكه اتومبيلى كه دارم چراغ ندارد . عرف مىگويد شما كه اتومبيل نداريد اين راه دور طى كردن است كه بگوييد اتومبيل من چراغ ندارد . شما كه ندارى خوب بگو اتومبيل ندارم ، نه اينكه اتومبيل من چراغ ندارد . ولى از نظر حكم عقل - اگر ما باشيم و حكم عقل و اين جنبهء خاص عرفى را از قضيه بگيريم - وقتى بگوييم اتومبيل من چراغ ندارد ، اين صدق مىكند به اينكه اتومبيل من ، يعنى اتومبيل موصوف به اينكه مال من باشد ، اصلا وجود نداشته باشد ؛ يعنى عقد الحمل صدق نكند از باب اينكه اساسا عقد الوضعش وجود نداشته باشد .\r\nبنابراين در مرحله صدق ، ميان موجبه و سالبه اين تفاوت را قائل هستند .\r\nاما در مرحلهء خبر ( كه خبر غير از قول است ؛ خبر كه مىگوييم لازم نيست قول باشد ) ، در مرحله ذهن و در مرحله حكم هيچ فرقى ميان سالبه و موجبه نيست ؛ يعنى هم موجبه در مرحله حكم كه مرحله ذهن است به وجود موضوع احتياج دارد و به تبع در مرحله لفظ ( كه حالا لفظ براى ما مطرح نيست ) به وجود موضوع نياز دارد و هم سالبه در مرحله حكم به وجود موضوع نياز دارد ؛ يعنى امكان ندارد كه موضوع - و لو در قضيهء سالبه - در ذهن هم وجود نداشته باشد . اصلا تصورش محال است . محال است كه ذهن بتواند روى يك قضيه‌اى با يك پا حكم كند ، يعنى تصديق كند به مفاد يك قضيه‌اى كه فقط محمولش در ذهن آمده است و موضوع اساسا در ذهن نيامده است . در ذهن قطعا بايد\r\n","page_name":" 537 ","page_number":537},
  {"content":"\r\n\r\n\r\nمثال ديگر\r\nمثالى از اين بالاتر كه قضيه را از شبههء معدوم مطلق هم مشكلتر مىكند اين است كه ممكن است ما قضيهء منفصلهء حقيقيه‌اى به اين شكل داشته باشيم كه بگوييم :\r\n« الشىء إمّا ثابت فى الذهن أو لا ثابت فى الذهن » و بعد مثلا بگوييم : « كلّ لا ثابت فى الذهن كذا » يا بگوييم : « كلّ ثابت فى الذهن و كلّ لا ثابت فى الذهن كذا » ؛ يعنى ما مىتوانيم حكم را ببريم روى « لا ثابت فى الذهن » . حالا آيا اين « لا ثابت فى الذهن » كه حكم روى آن رفته است در ذهن هست و حكم روى آن رفته است و يا در ذهن نيست و حكم روى آن رفته است ؟ اگر در ذهن هست و حكم روى آن رفته است پس ثابت فى الذهن است ، پس چطور شما مىگوييد لا ثابت فى الذهن است ؟ و اگر در ذهن ثابت نيست چطور درباره‌اش حكم كرده‌ايد ؟ مگر شيئى كه اصلا لا ثابت فى الذهن باشد قابل اين است كه درباره‌اش حكم بشود ؟\r\nالبته شبهه‌اى كه در اينجا ( در اين دو مثالى كه ذكر كرديم ) هست حتى متوقف بر اين نيست كه ما در مسألهء وجود ذهنى قائل به وجود ذهنى به آن معنا كه فلاسفه گفته‌اند بشويم كه بگوييم هر تصورى كه از شىء داريم نحوهء وجودى است از آن شىء . به اين بيانى كه گفتيم ، احتياجى نيست كه حتى مطلب را به آن شكل بيان كنيم ، براى اينكه مثلا وقتى ما مىگوييم : « كلّ لا ثابت فى الذهن كذا » يعنى « كلّ غير متصور فى الذهن كذا » . حالا در اينكه ذهن تصور دارد كه بحث نيست ؛ اگر بحثى هست راجع به اين است كه آيا تصور ذهنى شىء ، وجود اوست يا وجود او نيست ؟\r\nبنابراين اشكال و شبهه‌اى كه در اين مثالها و موارد نظير اينها هست توقف بر آن\r\n\r\n\r\n\r\n\r\n","description":"","footnote":"\r\nاين كثرت وجود داشته باشد ؛ يعنى موضوع بايد در ذهن آمده باشد ، محمول هم بايد آمده باشد ، اينها در ذهن تحليل شده باشد و بعد محمول از روى موضوع برداشته شده باشد .\r\nحالا در اينجا كه ما مىگوييم آيا از معدوم مطلق خبر داده مىشود يا خبر داده نمىشود ، اين خبر داده شدن يا خبر داده نشدن مرحله اخبار و مرحله حكم است . در مرحله حكم فرقى ميان حكم ايجابى و حكم سلبى نيست . وقتى كه فرق نيست پس معدوم مطلق نه قابل حكم ايجابى است نه قابل حكم سلبى و حال آنكه در اينجا ما يك حكمى - ولو حكم سلبى - درباره‌اش كرده‌ايم و گفته‌ايم : المعدوم المطلق لا يخبر عنه .\r\n","page_name":" 538 ","page_number":538},
  {"content":"\r\n\r\nقضيه ندارد .\r\nاكنون مىخواهيم ببينيم اشكال و تناقضى را كه در اينجا هست چگونه مىتوان حل كرد . آيا واقعا تناقضى رخ داده است ؟ يعنى آيا واقعا اين معدوم مطلق در ذهن ما ، هم معدوم مطلق است و هم معدوم مطلق نيست ؟ آيا « لا ثابت فى الذهن » در آن واحد و از حيث واحد هم لا ثابت فى الذهن است و هم ثابت فى الذهن ؟ اين را كه ذهن هيچ وقت قبول نمىكند كه يك شىء در آن واحد هم باشد و هم نباشد « 1 » . اينطور\r\n\r\n\r\n\r\n\r\n","description":"","footnote":"\r\n( 1 ) اين ايراد را راجع به « موجود مطلق » هم مىشود گفت .\r\nاستاد : چطور ؟\r\n- براى اينكه موجود مطلق هم مثل معدوم مطلق تصورش در ذهن محال است . موجودى كه هيچ چيز معينى نباشد ، هيچ ماهيت معينى نباشد ، بلكه موجود مطلق باشد ، اين هم تصورش محال است .\r\nاستاد : نه ، مسأله‌اى كه تصورش محال است غير از اين است كه مستلزم اين تناقض باشد .\r\nمسأله‌اى كه تصورش محال است يك وقت مستلزم اين تناقض نيست و يك وقت مستلزم اين تناقض هست . اشكالى كه در شبههء معدوم مطلق است اين است كه تناقض منطقى ايجاد مىكند .\r\nشما مىتوانيد مثال ديگر بزنيد ؛ مثلا مىتوانيد بگوييد انسان « غير متناهى » را تصور نمىكند . شما مىگوييد انسان « موجود مطلق » را تصور نمىكند ؛ يعنى آنچه كه شما تصور كرده‌ايد تصور موجود مطلق نيست . اين يك بحث فلسفى است كه شما انكار داريد كه اين تصور تصور او باشد . اما مدعى تناقض نيستيد كه اين در آن واحد ، هم موجود مطلق هست هم موجود مطلق نيست . اگر شما مىگفتيد تصور موجود مطلق مستلزم تناقض است ، داخل در اين بحث مىشد ، ولى شما حرف ديگرى داريد ، حرف شما مثل مسألهء « غير متناهى » است كه عده‌اى مىگويند غير متناهى قابل تصور نيست ، يعنى آنچه كه آن را « غير متناهى » تصور كنيد آن « غير متناهى » نيست . اين يك اشكالى است ولى غير از اين است كه تصور غير متناهى مستلزم تناقض است .\r\nالبته در غير متناهى به يك شكل ديگرى مىتوان گفت كه نظير مطلبى است كه در شبهه معدوم مطلق وجود دارد و آن اين است كه شما مىگوييد غير متناهى قابل تصور نيست ، آن وقت از شما مىپرسند كه آيا در همين حكمى كه كردى كه غير متناهى قابل تصور نيست آيا غير متناهى را تصور كرده‌اى و حكم كرده‌اى به غير قابل تصور بودن ، يا تصور نكرده‌اى ، يعنى تصديق بلا تصور كرده‌اى ؟ اگر غير متناهى را تصور نكرده‌اى پس چه چيزى را مىگويى تصورش محال است ؟ دربارهء چيزى كه تصور نكرده‌اى حكم هم نمىتوانى بكنى ؛ و اگر تصور كرده‌اى و حكم مىكنى كه تصورش محال است پس چگونه مىگويى « غير متناهى » تصور نمىشود ؟ خودت تصور كرده‌اى ولى مىگويى تصور نمىشود ؟ ! اين يك تناقض است ؛ يعنى نفس اين حكم مستلزم رفع خودش است .\r\n- حالا اگر قضيه را به شكل شرطى بگوييم چطور ؟ همين طور كه در مورد « هر انسان داناست » مىگوييم اگر\r\n","page_name":" 539 ","page_number":539},
  {"content":"\r\n\r\nكه نيست ، پس چگونه است ؟\r\n\r\nپاسخ شبههء معدوم مطلق\r\nدر اينجا تقريبا مىشود گفت كه در مجموع دو جواب داده‌اند :\r\n1 . جواب قدماى فلاسفهء اسلامى : يك جواب همين است كه قدماى فلاسفهء اسلامى گفته‌اند . فلاسفهء معاصر غرب هم تقريبا بيشتر تكيه‌شان روى همين جواب است كه به تعبير قدما همان مسألهء قضاياى بتّيّه و غير بتّيّه مىشود و آن اين است كه اين جور قضايا در واقع به نوعى قضيهء شرطيه برمىگردد ؛ يعنى در اينجا كه مىگوييم از معدوم مطلق خبر داده نمىشود ، نمىخواهيم بگوييم از اين مفهومى كه الآن به عنوان معدوم مطلق در ذهن تصور كرده‌ايم خبر داده نمىشود ، بلكه مىخواهيم بگوييم اگر چيزى به نحوى عينيت پيدا كند كه آن چيز مصداق معدوم مطلق باشد آن چيز قابل اينكه از او خبر داده بشود نيست ؛ يعنى اين حكم ( المعدوم المطلق لا يخبر عنه ) و اين مفهومى كه در ذهن شماست ( يعنى مفهوم معدوم مطلق ) آينه قرار گرفته است براى مصاديق معدوم مطلق آن هم به نحو شرط . نمىگوييم انها الآن معدوم مطلقند و من حكم كرده‌ام برايشان ، بلكه مىگوييم اگر چيزى به نحوى عينيت پيدا كند كه آن چيز مصداق معدوم مطلق باشد آن چيز قابل خبر دادن از او نيست .\r\nپس قضيهء ما مىشود قضيهء فرضيه . آن وقت ما اينجا يك قضيهء غير فرضى و يك قضيهء بالفعل داريم و حكم بالفعل كرده‌ايم به اينكه « المعدوم المطلق لا يخبر عنه » ؛ يعنى در اينجا كه مىگوييم : « المعدوم المطلق لا يخبر عنه » يك حكم بالفعل كرده‌ايم كه اين حكم بالفعل تعلق دارد به همين مفهومى كه الآن تصور كرده‌ايم در ذهن و آن را آينه و مرآت براى افراد قرار داده‌ايم . موضوعش الآن همين چيزى است كه در ذهن موجود است . اين معدوم مطلق نيست ؛ اين موجود در ذهن است . شما وقتى مىگوييد « معدوم مطلق » منظور از اين معدوم مطلق يعنى هر مصداق معدوم مطلق پس وقتى كه مىگوييد : « المعدوم المطلق لا يخبر عنه » اين قضيه به اين معنى است كه هر\r\n\r\n\r\n\r\n\r\n","description":"","footnote":"\r\nانسانى باشد آن انسان داناست ؛ يعنى اصلا عقد الوضع و تحقق موضوع مشروط باشد .\r\nاستاد : حالا عرض مىكنم . اتفاقا يكى از جوابهايى كه صاحب شوارق و امثال وى داده‌اند همين است . اصلا قدماى قبل از صاحب شوارق هم به همين نحو جواب مىدهند .\r\n","page_name":" 540 ","page_number":540},
  {"content":"\r\n\r\nمصداق معدوم مطلق يعنى هر چيزى كه موجود بشود اگر موجود بشود يعنى به نوعى عينيت پيدا كند و هر چيزى كه به نحوى تحقق پيدا كند اگر تحقق پيدا كند و مصداق معدوم مطلق باشد اين حكم را دارد كه از او خبر داده نمىشود .\r\nشما اگر گفتيد « هر انسان خندان است » اينجا يك حكم مشروط كرده‌ايد ؛ يعنى اگر چيزى در خارج وجود پيدا كند و آن چيز مصداق انسان باشد آن چيز خندان است ، نه انسانى كه الآن تصور كرده‌ام خندان است ، و نه يك شىء بالفعلى الآن در خارج در نظر گرفته‌ام و مىگويم اين انسان خارجى خندان است . آن گونه قضايا قضاياى حقيقيه است و قضاياى حقيقيه به نحوى قضاياى شرطيه است « 1 » . « هر انسانى خندان است » يعنى اگر چيزى در عالم موجود باشد و آن چيز مصداق انسان باشد آن چيز خندان است . نمىگويند چيزى هم موجود هست يا نيست ، يعنى در مفاد اين قضيه تحقق موضوع معتبر نيست ، مشروط است . « هر انسانى خندان است » يعنى اگر در عالم در زمان حاضر يا گذشته يا آينده چيزى موجود باشد كه آن چيز مصداق انسان باشد آن چيز ضاحك است . اينجا هم همين طور است . همان گونه كه در اينجا مفهوم انسان مرآت براى مصداقها قرار گرفته است ولى حكم مال مصداق است و مصداق هم وجود مشروط دارد - اگر مصداق موجود باشد - در مورد معدوم مطلق نيز همين طور است . وقتى ما مىگوييم از معدوم مطلق خبر داده نمىشود ، در اينجا ذهن ما اين مفهوم معدوم مطلق را مرآت قرار داده است براى مصاديق معدوم مطلق ؛ به اين معنى كه اگر چيزى مصداق معدوم مطلق باشد آن مصداق لا يخبر عنه است « 2 » . آن وقت شما نمىتوانيد اشكال كنيد و بگوييد پس الآن شما از معدوم\r\n\r\n\r\n\r\n\r\n","description":"","footnote":"\r\n( 1 ) [ تحليل قضاياى حقيقيه به شرطيه معتقد برخى از قدما بوده است ولى از نظر متأخرين و از جمله صدر المتألّهين اين مطلب صحيح نيست و قضاياى خارجيه هستند كه منحل به شرطيه مىشوند نه حقيقيه . توضيح مطلب در گذشته در بحث وجود ذهنى آمده است . 
  ]\r\n( 2 ) - ولى آيا معدوم مطلق اصلا مصداق پيدا مىكند ؟\r\nاستاد : نه ، و لذا ما به صورت مشروط مىخواهيم بگوييم .\r\n- به فرض .\r\nاستاد : بله ، به فرض اين طور مىگوييم ؛ يعنى مفاد قضيهء ما اين است كه اگر به فرض محال معدوم مطلق مصداق داشته باشد آن مصداق لا يخبر عنه است .\r\n","page_name":" 541 ","page_number":541},
  {"content":"\r\n\r\nمطلق خبر داديد . ما الآن خبر نداده‌ايم از يك امرى كه مصداق معدوم مطلق باشد .\r\nآنچه كه گفتيم محال است ، خبر دادن از مصداق معدوم مطلق است به شرط اينكه وجود پيدا كند . در اينجا ما خبر از مصداق نداده‌ايم . پس خبر از چه داده‌ايم ؟ در اينجا در واقع خبر از مفهوم داده‌ايم .\r\nاين حرفى بوده است كه قدما در اين زمينه گفته‌اند و حرفشان هم تقريبا به همين شكل بوده است و حتى صاحب شوارق كه با اينكه متأخر از زمان صدر المتألّهين است اغلب در نظرياتش به همان نظريات قدما و شيخ و امثال اينها برمىگردد ، در اينجا هم حرف خواجه را كه نقل مىكند - كه تقريبا بر همين اساس است - گويا همان را قبول مىكند ولى اين را هم نقل مىكند و مىگويد و قيل كه مطلب چنين است ؛ خيلى نشان نمىدهد كه خودش هم اين نظر را داشته باشد .\r\n\r\nحل شبههء معدوم مطلق طبق نظر ملاصدرا و حكيم سبزوارى\r\nملاصدرا و حاجى و امثال اينها قضيه را به اين شكل حل نمىكنند و على الظاهر به طور كلى به اين شكل قابل حل هم نيست . مشكل منحصر به اين دو مثال هم نيست و ما اشباه اين را در جاى ديگر هم داريم و همهء اينها هم يك راه حل دارد « 1 » و آن اين است كه مىگويند شما ببينيد در مورد « كلى » « 2 » مىتوانيد بگوييد كلى كلى است ؛ هيچ اشكالى پيدا نمىشود . كلى ، هم به حمل اولى كلى است هم به حمل شايع . « كلى به حمل اولى كلى است » يعنى در تعريف « كلى » مىتوانيد خود كلى را بياوريد . خود كلى يعنى چه ؟ يعنى آن مفهومى كه بر كثيرين صدق مىكند . شما در مقام تعريف « كلى » مىگوييد : « الكلى هو ما لا يمتنع فرض صدقه على كثيرين » . اكنون مىپرسيم شما كه مىگوييد كلى آن مفهومى است كه فرض صدقش بر كثيرين محال نيست ، يكى از مفاهيم عالم خود همين مفهوم است ؛ اين مفهوم خودش كلى است يا\r\n\r\n\r\n\r\n\r\n","description":"","footnote":"\r\n( 1 ) . - دليلش اين راه حلى است كه در وجود ذهنى پيدا كرده‌اند .\r\nاستاد : بله ، اتفاقا مصداقش عين همان است . اينكه در آنجا وعده داديم كه در آينده باز روى آن بحث كنيم همين جاست .\r\n( 2 ) . مثالى كه اينها بيشتر ذكر مىكنند همين مثال جزئى و كلى است .\r\n","page_name":" 542 ","page_number":542},
  {"content":"\r\n\r\nنه ؟ مفهومى كه فرض صدقش بر كثيرين ممتنع نيست مصداقش انسان است ، حيوان است ، فلان شىء ديگر است ، ولى خود اين هم يكى از مفهومهاى دنياست ؛ خود همين مفهوم كه مىگوييم : « كلى مفهومى است كذا » ، همين « مفهوم كذا » يكى از مفاهيم عالم است ؛ آيا اين مفهوم خودش كلى است يا نه ؟ يعنى آيا مفهوم كلى هم كلى است يا غير كلى ؟ مىگوييد خود مفهوم كلى هم كلى است . پس مفهوم كلى در عين حالى كه به نحو حمل اوّلى خودش خودش است مصداق خودش هم هست « 1 » .\r\nدر اينجا اشكالى پيش نمىآيد . ولى حالا مىآييم سر مفهوم « جزئى » .\r\nوقتى مفهوم « جزئى » را تعريف مىكنيم مىگوييم : « جزئى يعنى مفهومى كه امتناع دارد صدق آن مفهوم بر كثيرين » . اما خود اين هم يك مفهومى است كه مصداقها دارد . مصداقش زيد است ، عمرو است ( يعنى مفهوم زيد و مفهوم عمرو ) ، فلان شىء ديگر است . خود همين كه مىگوييم : « جزئى مفهومى است كه قابل صدق بر كثيرين نيست و ممتنع الصدق بر كثيرين است » خودش يك مفهومى از مفهومهاى عالم است . خود اين مفهوم آيا كلى است يا جزئى ؟ خود اين مفهوم كلى است ، يعنى خودش مصداق نقطهء مقابلش است ، مصداق ضد خودش است ؛ چون وقتى كه از شما مىپرسيم مفهوم زيد چيست مىگوييد جزئى است ؛ مفهوم عمرو چيست ؟\r\nجزئى است ؛ مفهوم بكر چيست ؟ جزئى است . مىبينيم كه اين مفهوم « جزئى » ميليونها مصداق دارد . كلى هم كه ديگر غير از اين چيزى نيست .\r\nاين است كه دربارهء « جزئى » در آن واحد هر دو صادق است : جزئى جزئى است ؛ جزئى جزئى نيست . جزئى جزئى است به آن معناى هو هويّت كه هر مفهومى خودش بر خودش صدق مىكند ، يعنى خودش خودش است ، خودش عين خودش است ؛ در مقام تعريف ، هر چيزى خودش خودش است . همانطور كه خط در مقام تعريف كميتى است كذا ، و انسان در مقام تعريف حيوان ناطق است ، جزئى هم در مقام تعريف مفهومى است كه ممتنع الصدق بر كثيرين است ، يعنى اين قضيه از قضاياى صادقه است ؛ ولى خودش مصداق خودش نيست ، بلكه مصداق كلى است . پس ما اين تناقض را در اينجا پيدا مىكنيم كه مىگوييم جزئى جزئى است و در عين حال\r\n\r\n\r\n\r\n\r\n","description":"","footnote":"\r\n( 1 ) . - اين را در منطق جديد هم مورد بحث قرار داده‌اند .\r\nاستاد : بله ، كه خود مفهوم كلى هم مصداق كلى است ؛ چون هر مفهومى يا كلى است يا جزئى ، خود مفهوم كلى آيا مصداق خودش هست يا نيست ؟ مصداق خودش هست .\r\n","page_name":" 543 ","page_number":543},
  {"content":"\r\n\r\nمىگوييم جزئى كلى است و يا مىگوييم جزئى جزئى نيست . اين نوعى تناقض است .\r\nدر اينجا ما چگونه مىتوانيم اشكال را حل كنيم ؟ وقتى كه ما مىگوييم جزئى جزئى است ، مسلم است كه نظر به مصداق نداريم ، چون حمل اولى است . ولى آنجا كه مىگوييم جزئى جزئى نيست و كلى است ، آيا مىتوانيم به نحو قضيهء شرطيه بگوييم كه اگر اين مفهوم جزئى در خارج مصداق پيدا كند آن مصداقش كلى است نه جزئى ؟ مصداقش كه قطعا جزئى است . پس قضيهء شرطيه مسأله را حل نمىكند ، همچنانكه قضيهء شرطيه مثال خود ما را هم حل نمىكند ؛ يعنى اين درست نيست كه ما بگوييم « المعدوم المطلق لا يخبر عنه » به اين معنى است كه از مصداقهاى معدوم مطلق خبر داده نمىشود ولى اين خبر كه ما داده‌ايم خبر از مصداقها نيست . پس خبر از چيست ؟ ما كه نمىخواهيم بگوييم اين چيزى كه در ذهن من است لا يخبر عنه . الآن هم كه مىگوييم از او خبر داده نمىشود باز مىخواهيم بگوييم خود همين خبر نوعى خبر است از خود همان مصداقها ، آن چيزى هم كه مصداق لا يخبر عنه است خود آنهاست ؛ يعنى همين « المعدوم المطلق لا يخبر عنه » هم خبرى است از همان مصداقهاى معدوم مطلق . ما خبر مىدهيم كه از مصداقهاى معدوم مطلق خبر داده نمىشود . اين هم يك خبرى است دربارهء مصداقهاى معدوم مطلق . پس تناقض سر جاى خودش هست .\r\nصدرالمتألّهين و امثال وى آمده‌اند جواب را به همان نحو تفاوت حملين داده‌اند كه ما اساسا دو گونه حمل داريم و در مقام حمل دو گونه مقام داريم ؛ يكى حمل اولى است و يكى حمل شايع . البته گاهى يك شىء به حمل اولى بر خودش صدق مىكند ، به حمل شايع هم ممكن است همان خودش بر خودش صدق كند . مثلا بر مفهوم كلى ، هم كلى به حمل اولى صدق مىكند هم كلى به حمل شايع . ولى در بسيارى از موارد ، شىء به حمل اولى معنايى بر او صدق مىكند كه به حمل شايع آن معنا بر او صدق نمىكند ، و شايد استثنائا فقط همان مفهوم « كلى » اينطور است كه هم كلى به حمل اولى بر او صدق مىكند و هم كلى به حمل شايع ، و الّا هر مفهوم ديگرى را كه شما در نظر بگيريد خودش بر خودش به حمل اولى صدق مىكند ولى خودش بر خودش به حمل شايع صدق نمىكند ، يعنى خودش مصداق خودش نيست . هر مفهومى كه شما در نظر بگيريد چنين است .\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nمثلا شما انسان را تصور مىكنيد و مىگوييد : « انسان انسان است » . اما همين انسان مصداق انسان نيست . در وقتى كه مىگوييد انسان انسان است ، يعنى معنى انسان معنى انسان است ، مثل اين كه مىگوييم سفيدى سفيدى است ، يعنى معنى سفيدى معنى سفيدى است ؛ سياهى هم سياهى است . اسب هم اسب است ؛ يعنى معنايى كه من از اسب در نظر گرفته‌ام همان معنايى است كه از اسب در نظر گرفته‌ام ؛ ديگر معنايى كه از اسب در نظر گرفته‌ام آن معنايى كه از الاغ در نظر گرفته‌ام نيست « 1 » .\r\n\r\n\r\n\r\n\r\n","description":"","footnote":"\r\n( 1 ) . - اين مربوط به معقولات ثانيهء منطقى و فلسفى نيست ؟ در تمام معقولات ثانيه منطقى اين مطلب كه مىفرماييد درست است . مثلا قضيه قضيه است به حمل اولى ذاتى ؛ قضيه قضيه نيست به حمل شايع صناعى .\r\nاستاد : نه ، در همه جا اين مطلب نمىآيد .\r\n- ملاحظه بفرماييد : در معقولات ثانيه منطقى همه جا مىتوانيم اين حكم را بكنيم ولى در معقولات ثانيه فلسفى . . .\r\nاستاد : خود « جزئى » را در نظر بگيريد . خود مفهوم جزئى از معقولات ثانيه است .\r\n- عرض مىكنم معقولات ثانيه منطقى .\r\nاستاد : جزئى هم معقول ثانى منطقى است .\r\n- لذا مىتوانيم بگوييم جزئى جزئى است ، و جزئى جزئى نيست ؛ قضيه قضيه است و قضيه قضيه نيست . ولى در مورد معقولات ثانيه فلسفى همين طور كه مىفرماييد نمىتوانيم بگوييم انسان انسان است به حمل شايع صناعى ، بلكه انسان حسن است .\r\nاستاد : نه ، حسن انسان است ، ولى انسان انسان نيست .\r\n- بله ، حسن انسان است ، ولى انسان انسان نيست .\r\nاستاد : « انسان انسان است » به معنى اين است كه اين معنىاى كه من از انسان اخذ مىكنم همان معنىاى است كه از انسان گرفته‌ام . اين از بس بديهى است براى انسان مشكل است كه آن را بر زبان جارى كند . شما وقتى كه يك معنا و يك مفهوم را از يك شىء تصور كرديد همان خودش را تصور كرده‌ايد نه خلاف آن را . شما اگر سفيدى را تصور كرده‌ايد مسلم است كه همان سفيدى را تصور كرده‌ايد نه سياهى را ، بنابراين سفيدى سفيدى است ؛ يعنى اين معنا كه من در ذهن آورده‌ام همان معنا خود معناست نه معنى ديگرى ، كه معانى در ذهن همه حسابشان از يكديگر جداست . هيچ معنى در عالم ذهن به حمل اولى بر هيچ معنى ديگر صدق نمىكند . اين كه مىگويند معانى مثار كثرت هستند به اين معناست . هر معنى در عالم معنى بودن ، خودش خودش است . خط غير خط نيست ؛ سفيدى شيرينى نيست ؛ شيرينى سفيدى نيست ؛ جسم روح نيست ، روح جسم نيست ؛ هيچ چيزى هيچ چيز ديگر نيست . معانى در عالم ذهن يك كثرت و يك بينونتى دارند . مىگويند ماهيات متباين بالعزلة هستند ، بينونت عزلى دارند . اين خاصيت ذهن است كه همهء معانى و همهء مفاهيم در عالم ذهن منعزل از يكديگر هستند .\r\nاز جنبهء معنى بودن هيچ معنى عين معنى ديگر نيست . علم يك معنى است ، قدرت معنى ديگرى است و حيات معنى ديگر و مفهوم ديگر و تصور ديگرى است . هيچ تصورى در\r\n","page_name":" 545 ","page_number":545},
  {"content":"\r\n\r\nبه هر حال اينها چنين مىگويند كه مسألهء حمل اولى غير از مسألهء حمل شايع است .\r\n\r\n\r\n\r\n\r\n","description":"","footnote":"\r\nعالم تصور بودن و در عالم معنى بودن عين معنى ديگر نيست ، زيرا عالم ، عالم ذهن است و عالم معنى ، يعنى عالم مفهوم و عالم كثرت محض . اين است كه هر مفهومى و هر معنىاى از آن جهت كه مفهوم و معنى است فقط بر خودش صدق مىكند و نه بر غير خودش .\r\n- يعنى مىتوانيم بگوييم كه خودش مصداق خودش است ؟\r\nاستاد : مصداق ، نه . همين را مىخواهم بگويم كه خودش فقط خودش است نه اينكه خودش مصداق خودش باشد . خودش خودش است و خودش غير خودش نيست . نه خودش غير خودش است و نه خودش مصداق خودش است ، بلكه فقط خودش خودش است . عالم معانى اينچنين است . معنى الف غير از معنى ب است و معنى ب هم غير از ج است ؛ يعنى الف علاوه بر اينكه معنى ب نيست و معنى ج هم نيست ، و اين معنى از آن جهت كه معنى و مفهوم است قهرا غير از معنى اوست ، مصداق او هم نيست و حتى اين معنى مصداق خودش هم نيست . عالم معانى و عالم مفاهيم يك چنين عالمى است و معانى و مفاهيم يك چنين دنيايى دارد . وقتى با اين حساب بياييم و بررسى كنيم مىبينيم انسان معنىاى است غير از معنى فرس و غير از معنى ابيضيت و غير از هر معنى ديگر و حتى انسان از آن جهت كه معنىاى است در مقابل معانى ديگر ، مصداق خودش هم نيست ، يعنى معنى انسان مصداق انسان نيست . معنى اسب مصداق اسب نيست ، مصداق اسب همان است كه در بيرون و در عالم خارج است .\r\n- كه اين حرف بر خلاف قول ايده آليستها مىشود .\r\nاستاد : بله ، مصداق اسب آنى است كه در بيرون است . اين فقط معنى اسب است نه مصداق اسب . از اينجا معلوم مىشود اصل هو هويت به آن معنى و به آن تعبيرى كه قدما مىكنند با اصل هوهويت به تعبيرى كه امروز مىكنند دوتاست . قدما اصل هوهويت را در مفهوم جارى مىكنند ، اما اينها اصل هوهويت را در مصداق جارى مىكنند . آن حساب ديگرى است . آيا انسان خارجى انسان است ؟ آيا انسان در خارج انسان است ؟\r\n- مفهوم انسان كه نيست .\r\nاستاد : بله ، آن يك حرف ديگرى است . ما مىگوييم كه در عالم معانى هميشه انسان انسان است ، هيچ وقت انسان غير انسان نيست . ولى در عالم مصداق اينطور نيست كه هميشه انسان انسان است . ممكن است يك انسان الآن انسان باشد ، همينى كه الآن انسان است فردا چيز ديگرى بشود . اينى كه امروز سفيدى است فردا همين تبديل بشود به سياهى .\r\nلذا آنهايى كه اصل هو هويت را با اصل حركت متضاد گرفته‌اند و گفته‌اند با اصل حركت جور در نمىآيد خيال كرده‌اند اصل هوهويت در مصداق جارى است و حال آنكه اين اصل در معانى و مفاهيم و در حمل اولى جارى است . در عالم ذهن هيچ وقت تصور انسان تصور ديگر نخواهد شد ، هميشه تصور انسان تصور انسان است ، ولى انسان عينى ممكن است تبديل به خاك بشود ؛ همينى كه امروز مصداق انسان است فردا بخواهد مصداق خاك باشد . آن ، عالم مصاديق است و غير از عالم معانى و مفاهيم است .\r\n","page_name":" 546 ","page_number":546},
  {"content":"\r\n\r\nاكنون مىآييم سراغ معدوم مطلق . مىخواهيم ببينيم اين معدوم مطلقى كه شما مىگوييد ما از او خبر داده‌ايم آيا ما از [ مفهوم 
  ] معدوم مطلق خبر داده‌ايم يا از [ مصداق 
  ] معدوم مطلق ؟ اشكال اين بود كه شما مىگوييد از معدوم مطلق خبر داده نمىشود و حال آنكه همين خودش خبرى است از معدوم مطلق ، زيرا بالاخره اين معدوم مطلق در ذهن شما كه آمده است ، پس اين خودش خبرى است از معدوم مطلق ، پس چطور مىگوييد از معدوم مطلق خبر داده نمىشود ؟ جواب مىدهند كه اين قضيهء ما كه مىگوييم : « المعدوم المطلق لا يخبر عنه » و موضوعش معدوم مطلق است اين معدوم مطلق به حمل اولى است نه معدوم مطلق به حمل شايع ؛ يعنى اين معنى معدوم مطلق و مفهوم معدوم مطلق است نه مصداق معدوم مطلق . اين خودش موجودى از موجودات است . اين معدوم مطلقى كه موضوع اين قضيه واقع شده است ، هم معدوم مطلق هست هم معدوم مطلق نيست ؛ معدوم مطلق است به حمل اوّلى ، معدوم مطلق نيست به حمل شايع .\r\nبنابراين همانطور كه در باب « جزئى جزئى است و جزئى كلى است » اگر مىگوييم جزئى جزئى است يعنى جزئى جزئى است به حمل اوّلى و اگر مىگوييم جزئى كلى است يعنى جزئى به حمل شايع مصداق كلى است ، پس « جزئى مصداق كلى است » غير از اين است كه جزئى خودش عين مفهوم جزئى است ، پس جزئى ذهن ما جزئى هست به معناى اينكه مفهوم جزئى است ، جزئى نيست به معناى اينكه مصداق كلى است ، واقعا خودش يكى از مصاديق كلى است . در اينجا هم معناى اينكه مىگوييم از معدوم مطلق خبر داده نمىشود اين است كه هيچ وقت معدوم مطلق موضوع قضيه واقع نمىشود . بعد شما مىگوييد در همين جا معدوم مطلق موضوع قضيه واقع شده است ؛ اين خودش قضيه‌اى است و موضوعش معدوم مطلق است و از آن خبر داده شده است . جواب مىدهيم كه آنچه كه الآن موضوع اين قضيه واقع شده است معدوم مطلق نيست ، معدوم مطلق به حمل اوّلى است نه معدوم مطلق به حمل شايع ؛ يعنى خودش به حمل شايع مصداق موجودى از موجودات است « 1 » .\r\n\r\n\r\n\r\n\r\n","description":"","footnote":"\r\n( 1 ) . - اين ، موجود در ذهن مىشود .\r\nاستاد : بله ، قهرا موجود در ذهن مىشود . معدوم مطلق يعنى معدوم نه در ذهن و نه در خارج . اين معدوم نه در ذهن و نه در خارج هست ، اما مفهوم معدوم نه در ذهن و نه در خارج است نه مصداق معدوم نه در ذهن و نه در خارج ؛ و به تعبير اينها ، هم معدوم مطلق\r\n","page_name":" 547 ","page_number":547},
  {"content":"\r\n\r\n\r\n\r\n\r\n\r\n","description":"","footnote":"\r\nاست هم معدوم مطلق نيست . معدوم مطلق است به اين معنى كه تعريف معدوم مطلق در باره‌اش صادق است ؛ معدوم مطلق نيست به اين معنى كه خودش مصداق معدوم مطلق نيست ، واقعيت معدوم مطلق نيست . ما آنجا كه خبر مىدهيم ، از واقعيت معدوم مطلق خبر مىدهيم ، كه البته واقعيت هر چيزى به حسب خودش است .\r\n- پس در هر صورت يك حيثيتى در ذهن براى معدوم مطلق قائل مىشويم .\r\nاستاد : البته يك چيزى الآن در ذهن ماست ، ولى آن چيزى كه در ذهن هست معدوم مطلق نيست . اشكال اين بود كه شما مىگوييد از معدوم خبر داده نمىشود و حال آنكه خود همين خبرى است از معدوم مطلق . جواب مىدهيم خود اين ، خبر از موجود است نه از معدوم مطلق ، خبر از موجود در ذهن است نه از معدوم مطلق .\r\n- آن وقت چه چيزى در ذهن موجود است ؟\r\nاستاد : مفهوم معدوم مطلق در ذهن موجود است نه مصداق معدوم مطلق .\r\n- پس بالاخره مفهوم معدوم مطلق كه در ذهن ثابت است .\r\nاستاد : مفهومش را كه قبول داريم . طرفين نقيض اگر به حمل شايع در موردى صدق كنند تناقض است . مگر نمىگوييم در تناقض وحدت حمل هم شرط است ؟ اگر بگوييم الف ب است به حمل شايع ، الف ب نيست به حمل شايع ، اين تناقض است . و يا اگر بگوييم الف ب است به حمل اولى ، الف ب نيست به حمل اولى ، تناقض است . اما اگر بگوييم الف ب است به حمل اولى ، الف ب نيست به حمل شايع ، ديگر تناقض نيست . ما مىگوييم معدوم مطلقى كه الآن موضوع قضيه ما واقع شده است معدوم مطلق است به حمل اولى ، معدوم مطلق نيست به حمل شايع . پس اين ، هم معدوم مطلق است هم نيست ، اما اين « هم هست و هم نيست » اگر از يك جهت و به يك اعتبار باشد تناقض است ، اگر به دو اعتبار باشد تناقض نيست .\r\n- تعريف ما از معدوم مطلق اين بود كه نه در خارج موجود باشد نه در ذهن ، ولى ما الآن داريم برايش وجود ذهنى قائل مىشويم .\r\nاستاد : ما هم حرف شما را قبول داريم ؛ مىگوييم معدوم مطلق تعريفش اين است كه نه موجود در ذهن باشد و نه موجود در خارج . ولى اينى كه در ذهن ما هست خود معدوم مطلق نيست ، تعريف معدوم مطلق است . فرق است ميان تعريف يك شىء يعنى نفس ماهيت يك شىء و آنچه كه به واسطهء او مىگوييم شىء شىء است به حمل اوّلى ، و ميان مصداق او .\r\nدر جلسهء آينده همين بحث را دنبال خواهيم كرد .\r\n","page_name":" 548 ","page_number":548},
  {"content":"\r\n\r\n\r\n2 . شبههء معدوم مطلق\r\n\r\nريشهء تاريخى\r\nبحث دربارهء مسأله‌اى است كه تحت عنوان دفع شبههء معدوم مطلق عنوان مىشود كه در درس گذشته هم مقدارى دربارهء آن بحث كرديم . به نظر مىرسد اين مسأله از نظر ريشهء تاريخى از منطق - در بحث قضايا - پيدا شده و به فلسفه رسيده است ، زيرا در بحث قضايا اين سخن مطرح مىشود كه در هر قضيه‌اى ناچار است كه محكوم عليه در ذهن بيايد و براى ذهن معلوم و متصوّر باشد . آن وقت در آنجا شبهه‌اى تحت عنوان شبههء مجهول مطلق طرح شده است كه بنابراين اگر چيزى به طور مطلق مجهول باشد قابل اينكه از او خبر داده بشود نيست ؛ هر چه كه از او خبر داده مىشود بايد به وجهى براى ذهن معلوم باشد ؛ و حال آنكه خود همين نوعى خبر است دربارهء مجهول مطلق . اگر اين مطلب درست باشد كه « المجهول المطلق لا يخبر عنه » خود همين نوعى خبر است كه از مجهول مطلق داده‌ايم . آيا اين قضيه كه مىگوييم :\r\n« المجهول المطلق لا يخبر عنه » قضيه‌اى است صادق يا قضيه‌اى است كاذب ؟ اينكه قضيه‌اى است صادق قابل بحث نيست ؛ يعنى شك ندارد كه اگر شيئى مجهول من كلّ وجه باشد ، يعنى ذهن هيچ التفاتى به هيچ نحو به او پيدا نكند خبر دادن از او هم محال\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nاست . ولى در عين حال كه مىدانيم خبر از مجهول مطلق محال است باز مىبينيم همين خودش مىشود يك خبر ، و خبر از مجهول مطلق است « 1 » . از يك طرف شما در همين قضيه حكم مىكنيد كه امكان خبر دادن از مجهول مطلق وجود ندارد ، و اين قضيه‌اى است صادق ، در حالى كه خود همين قضيه خودش را نقض مىكند ، زيرا خبرى است از مجهول مطلق به اينكه خبرى از او داده نمىشود .\r\nاين شبهه‌اى بوده است كه در آنجا آمده است و در كتابهاى منطقى مثل شرح مطالع در اوايل باب تصورات اين مسأله مطرح شده است . بعد آمده‌اند اين را در معانى و مفاهيم ديگر هم سرايت داده‌اند ، از جمله در مورد معدوم مطلق تحت عنوان « المعدوم المطلق لا يخبر عنه » ؛ يعنى آنچه كه معدوم مطلق باشد خبر دادن از او محال است ؛ كه اگر در شبههء معدوم مطلق خوب دقت كنيم مىبينيم ريشه‌اش همان مجهول مطلق است ؛ يعنى گو اينكه ما آن را تحت عنوان « معدوم مطلق » ذكر مىكنيم ولى در واقع يك مسألهء جديدى نيست . معدوم مطلق يعنى آنى كه نه در ذهن وجود دارد نه در خارج و نه در هيچ ظرفى ، پس شامل معدوم بودن در ذهن هم هست . معدوم بودن در ذهن مساوى است با مجهول بودن از براى ذهن . پس معدوم مطلق اوسع از مجهول مطلق است . ولى اشكال در مورد معدوم مطلق هم به علت ساير مصاديقش نيست ، به علت آن مصداق « معدوم بودن در ذهن » اش است « 2 » . بنابراين گو اينكه\r\n\r\n\r\n\r\n\r\n","description":"","footnote":"\r\n( 1 ) . - ولى آيا واقعا اين خبر است ؟ ! استاد : خبر كه هست . آيا مىتوانيد بگوييد خبر نيست ؟ به چه بيان مىتوانيد بگوييد ؟\r\n- اين قضيه دلالت مىكند بر اينكه نمىشود از او خبر داد .\r\nاستاد : بالاخره خود همين باز يك خبرى است . مگر « خبر » خودش موضوع يك خبر واقع نمىشود ؟ همين قول آقايان منطقيين كه قضايا را طبقه‌بندى مىكنند و مىگويند قضيه يا حمليه است يا شرطيه و قضيه شرطيه يا متصله است يا منفصله و . . . ، در همهء اين خبرها و قضايا « قضيه » و « خبر » موضوع واقع شده است . اگر شما مىگوييد : « زيد قائم » يا مىگوييد : « السماء فوق الارض » اين خودش خبر است . اكنون مىتوانيد يك خبر بدهيد از خبرهاى خودتان ، بگوييد : « كلّ خبرى صادق » يا بگوييد : « كلّ خبرى كاذب » يا بگوييد :\r\n« بعض خبرى صادق و بعض خبرى كاذب » . اينها همه خبر است . وقتى مىگوييد : « كل خبرى صادق » ( هر خبر من صادق است ) اين خبرى است كه موضوعش خبرهاى شماست .\r\nدر باب خبر كه شرط نشده است كه موضوعش خبر نباشد ؛ يعنى آنچه كه در ماهيت خبر معتبر است در اين خبرها هم هست .\r\n( 2 ) علتش اين است كه مجهول مطلق ممكن است در خارج وجود داشته باشد و در ذهن مجهول باشد ، ولى\r\n","page_name":" 550 ","page_number":550},
  {"content":"\r\n\r\nصورت قضيه فرق مىكند ولى ريشه و مناط اشكال همانى است كه در آنجا گفته‌اند .\r\nاين است شبهه‌اى كه معمولا تحت عنوان شبههء معدوم مطلق بيان مىكنند . در منطق بيشتر تحت عنوان « مجهول مطلق » بيان مىشود و در فلسفه تحت عنوان « معدوم مطلق » . آنها كه در باب قضايا بحث مىكنند و بحثشان مستقيما به معلوم بودن و مجهول بودن موضوع توجه دارد مسأله را تحت عنوان « مجهول مطلق » ذكر مىكنند و اينها كه بحث از وجود و عدم مىكنند به مناسبت اينكه بحثشان دربارهء وجود و عدم است و يكى از مسائلى كه در باب اعدام بايد جواب آن را بدهند شبههء معدوم مطلق است لذا مسأله را تحت عنوان « معدوم مطلق » بيان مىكنند . ريشهء اشكال يكى بيشتر نيست .\r\n\r\nتعميم شبهه به موارد ديگر\r\nبعد آمده‌اند اين شبههء معدوم مطلق و يا مجهول مطلق را - كه ما در اينجا به صورت معدوم مطلق مىگوييم - از نظر مثالها تعميم داده‌اند به يك سلسله مثالهاى ديگر كه آن مثالها به اندازهء اصل شبهه اشكال ندارد ولى به علت اينكه جوابى كه از اين اشكالها مىدهند جوابى است كه از آن شبهه مىدهند ، يعنى در واقع جوابى كه از اين اشكالها مىدهند جوابى است كه از آن شبهه مىدهند ، يعنى در واقع جوابى كه از آن شبهه در آنجا داده مىشود عين جوابى است كه به اين اشكالها داده مىشود ، اين است كه همه را در يك رديف ذكر كرده‌اند و حال آنكه اينها را در يك رديف ذكر كردن از نظر مناط اشكال صحيح نيست ؛ از نظر مناط « جواب » در يك رديف قرار مىگيرند نه از نظر مناط « اشكال » ؛ و لهذا ما اول اين اشكالات و اين مثالها را به ترتيبى كه حاجى بيان كرده است « 1 » - و البته ديگران هم همين جور بيان كرده‌اند -\r\n\r\n\r\n\r\n\r\n","description":"","footnote":"\r\nمعدوم مطلق در هر دو - هم در ذهن و هم در خارج - معدوم است .\r\nاستاد : بله ، در هر دو .\r\n( 1 ) اتفاقا بيان حاجى در اينجا خوب و شيرين است . قبلا كه صحبت اشعار حاجى بود گفتيم حاجى با اينكه معانى خشك فلسفى را به نظم كشيده است در بعضى جاها مطلب را شيرين بيان كرده است . يكى از آن جاهايى كه شعرهايش را شيرين آورده است اين بحث « معدوم مطلق » است كه خيلى خوب و روان و بدون سكته و پاكيزه بيان كرده است ؛ مىگويد :\r\n لعقلنا اقتدار ان تصورا * عدمه و غيره و يخبرا \r\n","page_name":" 551 ","page_number":551},
  {"content":"\r\n\r\nبيان مىكنيم و سپس به اصل شبهه مىپردازيم « 1 » .\r\n\r\nمثال يا اشكال اول\r\nاولين اشكالى كه گفتيم مناط آن ساده است ولى بعد در جواب ، همه اينها را يك جور جواب مىدهيم اين است كه مىگويند عقل ما يا نفس ما قدرت دارد كه عدم خودش را تصور كند و بگويد « نيستى من » همان گونه كه نيستى اشياء ديگر را تصور مىكند ؛ و همچنين عقل ما قدرت دارد كه عدم مطلق را تصور كند و از همهء اينها خبر بدهد - كه مقصود از نفى مطلق در اينجا لااقل اين است كه خبر بدهد به عدم اثبات - و اين نوعى تناقض است .\r\nبه عبارت ديگر مىگويند عقل ما تصور مىكند عدم خود را ؛ آيا واقعا عدم خود را تصور كرده است يا آن را تصور نكرده است ؟ يعنى آيا آن متصوّر همان عدم خودش است يا چيز ديگرى را بجاى عدم تصور كرده است ؟ نه ، عدم خودش را تصور كرده است نه چيز ديگر را . حال كه خود عدم را تصور كرده است اصلا مگر\r\n\r\n\r\n\r\n\r\n","description":"","footnote":"\r\n عن نفى مطلق بلا اخبار * و بامتناع عن شريك البارى \r\nو شعر بعدش هم همين جور .\r\n( 1 ) . - اين اشكال معدوم مطلق يا مجهول مطلق را ما در وجود ذهنى حل كرديم ، چرا دوباره اينجا مطرح مىكنيم ؟\r\nاشكال در وجود ذهنى اگر حل بشود كه به اختلاف حمل است ما مىتوانيم اينجا هم همان جور حل كنيم ؟\r\nاستاد : بسيار خوب ، قبول است ، اشكال حل بشود ، ولى اشكال دو اشكال است ؛ يعنى ما همان جوابى را كه در آنجا هست در اينجا مىآوريم ولى نه اين است كه اشكال عين همان اشكال باشد . اگر دو مسأله از نظر راه حل يك راه حل داشته باشند دو مسأله كه يك مسأله نمىشود . ممكن است كه ماده مسألهء ديگر هم داشته باشيم و همهء آن مسائل را از همين راه حل جواب بدهيم ولى اين دليل نمىشود كه اين مسأله عين آن مسأله است . جواب عين آن جواب است ولى اشكال كه عين آن اشكال نيست . اگر اشكال عين آن اشكال مىبود و جواب هم عين آن جواب ، تكرار بود ، ولى وقتى اشكال غير آن اشكال است ولى جواب عين آن جواب است ديگر تكرار لازم نمىآيد .\r\n- يعنى آنجا بحث وجود بود و اينجا بحث عدم است .\r\nاستاد : آنجا بحث وجود بود و در همان بحث وجود اين اشكال را مطرح كرديم ، و اينجا بحث عدم است .\r\n","page_name":" 552 ","page_number":552},
  {"content":"\r\n\r\nمعنى تصور يك شىء غير از اين است كه آن شىء در ظرف ذهن وجود داشته باشد ؟\r\nپس عدم در ذهن وجود دارد . پس عدم شىء در خود شىء وجود پيدا كرده است ؛ آيا اين تناقض نيست . پس اينجا يك نوع تناقض منطقى رخ داده است . پس شىء ، هم وجودش در اينجا تحقق دارد هم عدمش . اين صورت اشكال است كه بلكه اين اشكال در عدم غير هم مىآيد . زيد در خارج وجود دارد . من تصور مىكنم عدم زيد را ؛ آيا واقعا همان عدم زيد را تصور كرده‌ام يا چيز ديگر را تصور كرده‌ام ؟ آيا متصور واقعا عدم زيد است يا چيز ديگر ؟ اگر متصور عدم زيد است آيا اين عدم در اينجا تحقق پيدا كرده است يا نه ؟ بله . پس معنايش اين است كه زيد در ظرف ذهن من « نيست » است ؛ يعنى در ظرف من ، نه اينكه در ذهن من « نيست » است . پس در اينجا واقعا زيد به نوعى نيستى پيدا كرده است . اين صورت اشكال است كه گفتيم اشكال خيلى ساده‌اى است و شكل مهمى ندارد ، منتها چون راه جواب آن با اشكالات بعدى يكى است لذا اينها را در يك رديف ذكر مىكنند . بالاخره اشكال را بايد حل كرد .\r\n\r\nمثال يا اشكال دوم\r\nدومين مثال به ترتيب « الاسهل فالاسهل » اين است كه مىگويند ذهن حكم مىكند به اينكه شريك البارى ممتنع است يا حكم مىكند به اينكه اجتماع نقيضين محال است . آيا آنچه كه ذهن دربارهء آن حكم به امتناع كرده است و حكم به امتناع روى آن رفته است شريك البارى است يا شريك البارى نيست ؟ اگر شريك البارى نيست پس چه چيزى را تو مىگويى ممتنع است . اگر آن متصور تو كه موضوع حكم توست شريك البارى است پس ممكن است ، زيرا آن متصور تو در ذهنت وجود پيدا كرده است و چون وجود پيدا كرده است پس ممكن است . تا ممكن نباشد كه وجود پيدا نمىكند ، چون شىء موجود يا ممكن است يا واجب . قدر مسلم اين است كه واجب نيست ، پس ممكن است . پس اين چيزى كه ممتنع است در عين حال ممكن است . پس يك شىء هم موضوع « ممتنع » واقع شده است هم موضوع « ممكن » ؛ يعنى شريك البارى كه در ذهن شماست ممتنع است و همان شريك البارى كه در ذهن شماست ممكن است . همان شريك البارى كه در ذهن شماست معدوم است و ممتنع ، همان شريك البارى كه در ذهن شماست موجود است\r\n\r\n","description":"","footnote":"","page_name":" 553 ","page_number":553},
  {"content":"\r\n\r\nو ممكن . چگونه مىشود اينها را حل كرد « 1 » ؟\r\n\r\nمثال يا اشكال سوم\r\nبالاتر از اشكال شريك البارى همين شبههء معدوم مطلق است و آن اين است كه ما مىگوييم : « المعدوم المطلق لا يخبر عنه » يعنى از معدوم مطلق خبر داده نمىشود . اين يك حكمى است صادق . از طرف ديگر خود همين كه مىگوييم از معدوم مطلق خبر داده نمىشود ، خبرى است دربارهء معدوم مطلق . پس نوعى تناقض به وجود مىآيد .\r\nدر اينجا يك مطلب بايد اضافه كرد و آن اينكه ممكن است كسى بگويد كه اين حكم صادق است ولى نه به عمومش ، بلكه صادق است و استثناپذير . بعضى خبرها تناقضش به اين شكل حل مىشود كه واقعا خودش استثناپذير است ، چون عمومش آن عمومى نيست كه تفكيك افراد امتناع داشته باشد كه بگوييم بعضى چنين است و بعضى چنان . گاهى عامّ ما و كلى ما كلىاى است كه امكان استثنا در افرادش نيست ، همهء افرادش يك جور حكم دارند . ولى گاهى كلى ما كلىاى است كه امكان استثنا در افرادش هست ، مانعى ندارد كه بعضى افرادش يك حكم داشته باشند و بعضى افرادش حكم ديگر .\r\nمثلا عين اين شبهه در « كلّ خبرى كاذب » مىآيد كه گاهى در علم اصول مطرح مىكنند . شخص مىگويد تمام خبرهاى من دروغ است . مىگويند كه خود اين ، خبر است يا خبر نيست ؟ واضح است كه خبر است . حال كه خبر است يا راست است يا دروغ . اگر راست باشد لازم مىآيد دروغ باشد ، اگر دروغ باشد لازم مىآيد راست باشد ؛ و اگر يك خبر هم راست باشد هم دروغ ، تناقض است . اگر اين قضيه راست باشد كه همهء خبرهاى من دروغ است شامل خودش هم هست ، پس خودش هم بايد دروغ باشد . اگر خودش دروغ باشد پس بايد همهء خبرها كاذب نباشد . پس بايد در آن واحد هم همهء خبرها كاذب باشد هم همهء خبرها كاذب نباشد . و اما اگر اين قضيه دروغ باشد كه همهء خبرهاى من دروغ است ، نتيجه اين مىشود كه بايد خبرهاى من\r\n\r\n\r\n\r\n\r\n","description":"","footnote":"\r\n( 1 ) آيا در اينجا نمىشود گفت فرق در تصور اجمالى و تفصيلى است ؟\r\nاستاد : نه ، با اجمال و تفصيل ، قضيه حل نمىشود .\r\n","page_name":" 554 ","page_number":554},
  {"content":"\r\n\r\nراست باشد . وقتى خبرهاى من بايد راست باشد پس خود اين خبر هم كه مىگوييم همهء خبرهاى من دروغ است بايد راست باشد ، خودش كه راست باشد پس بايد همهء خبرها دروغ باشد . پس اگر راست باشد مستلزم اين است كه دروغ باشد و اگر دروغ باشد مستلزم اين است كه راست باشد . حال اگر بگوييم اين حكم كلى استثناپذير است و شامل خودش نمىشود اشكال حل مىشود . اگر يك مورد هم استثنا داشته باشد ديگر كلى صادق نيست .\r\nحال ممكن است كسى در باب معدوم مطلق هم بيايد همين حرف را بزند و بگويد اين قضيهء « المعدوم المطلق لا يخبر عنه » به عمومش كاذب است يعنى استثناپذير است . از معدوم مطلق خبر داده نمىشود ، هيچ خبرى الّا همين يك خبر . پس اشكال حل مىشود چون اصلا قضيهء ما استثناپذير است . از اول به عمومش صادق نيست ، ولى به غير عمومش يعنى با يك استثنا صادق است ، مثل « كلّ خبرى كاذب الّا هذا الخبر » . اگر كسى چنين فكرى بكند قضيه جواب دارد . جواب اين است كه نه ، اين قضيه استثنابردار نيست . اين يك قضيهء كليه است كه بر مفاد آن برهان عقلى اقامه شده است و برهان عقلى تخصيص‌بردار نيست . برهان عقلى مىگويد محال است از معدوم مطلق خبر بدهيد . محال است از آن خبر بدهيم ، هر نوع خبرى كه باشد ، چرا ؟\r\nچون معدوم مطلق يعنى آنچه كه نه در خارج وجود دارد نه در ذهن ، يعنى ذهن هيچ‌گونه التفاتى به آن ندارد . عقل مىگويد محال است از چيزى كه مورد التفات ذهن نيست بشود خبر داد ، خبرش هر خبرى كه مىخواهد باشد « 1 » فرق نمىكند .\r\nپس در مثل « كلّ خبرى كاذب » مىتوان مسأله را به آن شكل حل كرد ، اما آن راه حل كه در آنجا داريم به درد اينجا نمىخورد . در مثل « كلّ خبرى كاذب » اين تناقضى كه ما در باب معدوم مطلق مىگوييم نمىآيد . در شبهه معدوم مطلق يك تناقض يا تعارض منطقى وجود دارد كه از يك طرف مىبينيم اين حرف درست است كه « المعدوم المطلق لا يخبر عنه » ، شك نداريم و با يقين كامل مىگوييم كه « المعدوم المطلق لا يخبر عنه » ، از طرف ديگر مىبينيم خود همين باز خبرى است دربارهء معدوم مطلق ؛ چگونه بايد اين اشكال را حل كرد ؟\r\n\r\n\r\n\r\n\r\n","description":"","footnote":"\r\n( 1 ) . - حتى اگر خبرش اين باشد كه « از آن نمىشود خبر داد » ؟\r\nاستاد : هر خبرى مىخواهد باشد . آن راه حل در اينجا وجود ندارد .\r\n","page_name":" 555 ","page_number":555},
  {"content":"\r\n\r\n\r\nمثال يا اشكال چهارم\r\nمثال ديگرى حاجى ذكر مىكند « 1 » كه آن مثال هم تقريبا نظير همين مثال است و فقط شكلش كمى فرق مىكند و آن اين است كه مىگويند ما مىتوانيم اشياء را تقسيم كنيم به موجود در ذهن و لا موجود در ذهن . همانطور كه ما مىتوانيم اشياء را در خارج تقسيم كنيم مثلا به ممكن و واجب يا حادث و قديم ، به بالقوه و بالفعل ، به علت و معلول ، مىتوانيم يك تقسيم هم به اين شكل بكنيم كه « الشىء إمّا موجود فى الذهن أو لا موجود فى الذهن » و يا به تعبير آنها « إمّا ثابت فى الذهن أو لا ثابت فى الذهن » ايندو در مقابل همديگر : ثابت و لا ثابت . آنچه كه ثابت در ذهن است كه ثابت در ذهن است ؛ لا ثابت در ذهن يعنى آنى كه در ذهن نيامده است . خود همين تقسيم به ثابت و لا ثابت باز به معنى اين است كه لا ثابت فى الذهن ثابت در ذهن است . خود نفس تقسيم مستلزم ثبوت در ذهن است ؛ يعنى وقتى شما مىخواهيد يك شىء را تقسيم كنيد به دو قسم ، هر دو قسم در ذهن شما ثبوت پيدا مىكند . مثلا وقتى مىگوييد : « الحيوان إمّا انسان أو غير انسان » هم « حيوان » كه مقسم است در ذهن شما آمده است ، هم « انسان » و هم « غير انسان » . پس همين قدر كه شما گفتيد : « الشىء إمّا موجود فى الذهن أو لا موجود فى الذهن » يا گفتيد : « الشىء إمّا ثابت فى الذهن أو لا ثابت فى الذهن » نفس همان لا ثابت فى الذهن باز ثابت در ذهن شماست ، چون به هر حال در در ذهن شما آمده است ؛ اگر نيامده بود كه نمىتوانستيد تقسيم كنيد . تقسيم يك عمل ذهنى است ؛ يك قضيهء منفصله است . شما كه در بيرون كارد برنداشته‌ايد يك شىء را تقسيم خارجى بكنيد ؛ معنى و مفهوم را تقسيم كرده‌ايد . اين تقسيم ، تقسيم ذهنى و تقسيم منطقى است . همين قدر كه تقسيم منطقى صورت گرفت قسمها مثل مقسم بايد در ذهن بيايند . اصلا محال است بتوانيد تقسيم بكنيد بدون اينكه قسمها در ذهن بيايند . پس ثابت در ذهن كه ثابت در ذهن است ، لا ثابت در ذهن هم ثابت\r\n\r\n\r\n\r\n\r\n","description":"","footnote":"\r\n( 1 ) البته اينها قبلا در كلمات ديگران مطرح شده است ؛ حاجى هم همين مثالها را نقل كرده است ؛ چون در تجريد عين همينها هست و در شروح تجريد روى اينها بحث كرده‌اند . در سىامين مسأله‌اى كه در تجريد هست همين بحث عنوان شده است منتها خواجه به يك شكل مخصوص به خودش حل كرده است نه به شكلى كه از ملا صدرا به بعد مطرح شده است . آن راه حل هم بالاخره راه حل قويّى است .\r\n","page_name":" 556 ","page_number":556},
  {"content":"\r\n\r\nدر ذهن است « 1 » .\r\n\r\nپاسخ اشكالات\r\nحاجى در اينجا مطلب را فقط به همان صورت لبّ مطلب و يا بگوييد به صورت سادهء مطلب بيان كرده است كه همان حرفى است كه مرحوم آخوند ملا صدرا در كتابهاى خودش گفته است . ايشان در اسفار « 2 » مسأله را طرح مىكند ، بعد جوابى را كه ديگران به اين مسأله داده‌اند ذكر مىكند و بعد مىگويد : « و أنا أقول » يعنى من اين جور مىگويم . اتفاقا آنجا اين بحث را خيلى مفصل طرح نكرده است ، همين نظر خودش را تحت عنوان « انا اقول » مىگويد و رد مىشود . حاجى هم همان « انا اقول » ايشان را در اينجا تكرار كرده است ، آمده است در همين شبههء معدوم مطلق جواب داده است كه نه ، تناقض لازم نمىآيد . حالا ما از همان اسهل اشكالات وارد مىشويم تا برسيم به اصعب اشكالات .\r\n\r\nپاسخ اشكال اول\r\nاشكال اول اين بود كه گفتيد من وقتى تصور مىكنم نيستى خودم را ، آيا تصور كرده‌ام نيستى خودم را يا نه ؟ جواب داديد بله ، تصور كرده‌ام نيستى را . بعد گفتيد پس تصور كرده‌ام نيستى خودم را ، پس من « نيست » شدم ، چون اين « نيستى » است كه من او را تصور كرده‌ام .\r\nجواب مىدهد به اينكه اين نيستى كه من تصور كرده‌ام هم نيستى است هم نيستى نيست . نيستى است به معنى اين كه مفهوم نيستى است ، نيستى به حمل اوّلى است . ولى نيستى نيست به معنى اينكه آن واقع نيست من نيست ، آن نيستىاى كه\r\n\r\n\r\n\r\n\r\n","description":"","footnote":"\r\n( 1 ) . - ولى نحوهء ثبوتشان فرق نمىكند ؟\r\nاستاد : خوب ، فرق بكند . آن مربوط مىشود به جواب اشكال . ما هنوز داريم تقرير اشكال مىكنيم .\r\n( 2 ) . اسفار ، چاپ جديد ، ج 1 / ص 239 ( منهج ثانى از مرحلهء اولى از سفر اول اسفار ، فصل 19 ) .\r\n","page_name":" 557 ","page_number":557},
  {"content":"\r\n\r\nنقيض هستى من است مفهوم نيستى نيست ، بلكه آن رفع هستى من از خارج است .\r\nبه طريق اولى در عدم غير هم همين حرف مىآيد .\r\n\r\nپاسخ اشكال دوم\r\nاشكال دوم اين بود كه تو مىگويى شريك البارى ممتنع است . آيا آنچه كه حكم را روى آن آورده‌اى و او را تصور كرده‌اى شريك البارى است يا شريك البارى نيست ؟ بله ، شريك البارى است . آيا آن شريك البارى در ذهن تو وجود پيدا كرده يا وجود پيدا نكرده است ؟ بله ، وجود پيدا كرده است . حالا كه وجود پيدا كرده است پس موجود است و حال آنكه شريك البارى ممتنع است .\r\nجواب اين است كه آن شريك البارى ذهن من ، هم شريك البارى است هم شريك البارى نيست . شريك البارى است به معنى اينكه مفهوم شريك البارى است و حدّ شريك البارى بر او صادق است . شريك البارى نيست به معنى اينكه مصداق شريك البارى نيست ، شريك البارى به حمل شايع نيست .\r\nآن وقت مثالهاى معروف را آورده‌اند و مىگويند براى اينكه شما ببينيد چطور يك شىء در آن واحد يك معنا بر او صدق مىكند و نقيض آن معنا هم بر او صدق مىكند ما براى شما مثال مىآوريم كه از آن مثالها خوب به مطلب توجه كنيد .\r\n\r\nمثال جزئى و كلى\r\nيكى از آن مثالها كه براى توجه به مطلب آورده‌اند مثال معروف جزئى و كلى است :\r\nما زيد را تصور مىكنيم ، عمرو را تصور مىكنيم ، بكر را تصور مىكنيم ؛ اينها مصداقهاى جزئىاند ؛ انسان را تصور مىكنيم ، فرس را تصور مىكنيم ؛ اينها مصداقهاى كلىاند . از جمله چيزهايى كه تصور مىكنيم خود جزئى است . ما خود مفهوم جزئى را هم تصور مىكنيم و لهذا در منطق سر و كار ما با زيد و عمرو نيست ، در منطق سر و كار ما با مفهوم جزئى است نه با مفهوم زيد و عمرو . در منطق سرو كار ما با مفهوم كلى است نه با انسان و فرس و غيره . فلسفه سر و كارش با انسان و فرس و بقر\r\n\r\n","description":"","footnote":"","page_name":" 558 ","page_number":558},
  {"content":"\r\n\r\nو غنم و عقل و نفس و جسم و اين حرفهاست ، ولى منطق سر و كارش با مفهوم جزئى ، مفهوم كلى و امثال اينهاست و لهذا اين مفهومها را مىگويند جزئى منطقى و كلى منطقى . زيد را مىگويند جزئى حقيقى يا جزئى طبيعى ، ولى مفهوم جزئى را مىگويند جزئى منطقى . انسان را مىگويند كلى طبيعى ولى مفهوم كلى را مىگويند كلى منطقى . به هر حال خود مفهوم كلى يكى از مفاهيم عالم است ، خود مفهوم جزئى هم يكى از مفاهيم عالم است .\r\nوقتى خود اينها از مفاهيم عالم است سؤال مىكنيم كه هر يك از اينها مصداق چيست ؟ در مورد زيد و عمرو و بكر و انسان و فرس مىتوانيم حساب كنيم . اگر بپرسند زيد مصداق مفهوم جزئى است يا مصداق مفهوم كلى ، مىگوييم زيد مصداق جزئى است . اگر بپرسند انسان مصداق چيست ، مصداق كلى است يا مصداق جزئى ، مىگوييم مصداق كلى است . حالا مىآييم سراغ خود « كلى » . كلى خودش مصداق چيست ؟ آيا مصداق كلى است يا مصداق جزئى ؟ در مورد « كلى » ما دچار اشكال نمىشويم ، مىگوييم مفهوم كلى هم كلى است ؛ يعنى كلى هم مصداق كلى است ، كلى هم خودش يك مفهوم كلى است كه داراى مصداقهاى زياد است ، يكى انسان است ، يكى فرس است ، يكى بقر است و يكى چيز ديگر .\r\nاكنون مىرويم سراغ مفهوم جزئى . مىگوييم خود مفهوم جزئى چيست ؟ آيا كلى است يا جزئى ؟ مىگوييم خود مفهوم جزئى كلى است ، يعنى مانند انسان و فرس و بقر و مانند مفهوم كلى ، خودش مصداقهاى زياد دارد ؛ يعنى مفهوم جزئى يكى از مفهومهاى عامّ عالم است ؛ مفهوم خاص كه نيست . زيد مفهوم خاص است ، اما مفهوم جزئى يك مفهوم عام است مثل مفهوم كلى كه يك مفهوم عام است . پس مفهوم جزئى مصداق خودش نيست ، بلكه مصداق كلى است و يا به تعبيرى كه آقاى دكتر هشترودى در آن مقالهء « تعارضات منطقى » به كار برده بود كه در مورد هر مفهومى مىشود گفت يا خاصيت مصداق خود را دارد يا ندارد ، مىگوييم مفهوم جزئى خاصيت مصداق خود را ندارد ؛ يعنى مفهوم جزئى ، جزئى نيست .\r\nاينجاست كه آن تناقض منطقى رخ مىدهد و در اينجاست كه دچار تناقض مىشويم :\r\nاز يك طرف مفهوم جزئى واقعا مفهوم جزئى است از باب اينكه هر چيزى خودش خودش است . همانطور كه انسان انسان است جزئى هم جزئى است . اصولا\r\n\r\n","description":"","footnote":"","page_name":" 559 ","page_number":559},
  {"content":"\r\n\r\nهمهء تعريفات چنين است كه مىگوييم هر شىء خودش خودش است . در مقام تعريف اگر بخواهيد مفهوم جزئى را تعريف كنيد چگونه تعريف مىكنيد ؟ مىگوييد :\r\n« الجزئىّ هو المفهوم الّذى يمتنع فرض صدقه على كثيرين » همانطور كه در مقام تعريف انسان مىگوييد انسان حيوان ناطق است . انسان و حيوان ناطق هر دو يك مفهومند ، منتها مفهوم شكافته شده و تفصيل داده شدهء انسان مىشود حيوان ناطق . پس اين كه مىگوييم : « انسان حيوان ناطق است » با اين كه مىگوييم : « انسان انسان است » يك معناست . در قضيهء « انسان انسان است » موضوع و محمول هر دو يكى است يعنى محمول به همان اجمال موضوع است . در قضيهء « انسان حيوان ناطق است » همان انسان را شكافته‌ايد به دو معنى ديگر . در مورد جزئى هم وقتى مىگوييم : « الجزئىّ ما يمتنع فرض صدقه على كثيرين » به معنى اين است كه جزئى جزئى است . پس وقتى كه مىگوييم : « الجزئى ما يمتنع فرض صدقه على كثيرين » همان معنى خودش را بر خودش حمل كرده‌ايم ، كه در همهء تعريفات ، شما معنى خود شىء را بر خود شىء حمل مىكنيد . هر تعريفى در هر علمى همين‌طور است . اصلا معنى تعريف همين است كه معنى خود شىء را بر خودش حمل كنيد . به عنوان مثال « مثلث » را در نظر مىگيريم .\r\nشما يك وقت مىگوييد « مثلث » و احكامش را ذكر مىكنيد ، مىگوييد مثلث داراى فلان حكم است ، مثلا مجموع زواياى آن دو قائمه است . ولى يك وقت مىخواهيد مثلث را تعريف كنيد ، مىگوييد مثلا مثلث آن شكلى است كه بر آن احاطه دارد سه ضلع . اين حكم مثلث است يا خود مثلث را داريد بيان مىكنيد ؟ جواب اين است كه وقتى مىگوييد مثلث شكلى است كه بر آن سه ضلع احاطه دارد ، همان خود مثلث را داريد بيان مىكنيد ، معناى مثلث را داريد مىشكافيد و به عبارت ديگر مىگوييد :\r\n« مثلث مثلث است » . « مثلث مثلث است » با اين كه « مثلث شكلى است كه بر آن سه ضلع احاطه دارد » يكى است منتها يكى مشروح‌تر است و يكى غير مشروح تر .\r\nبنابراين مفهوم جزئى و مفهوم « ما يمتنع فرض صدقه على كثيرين » - كه در تعريفش مىگوييد - هر دو يكى است . پس اينكه مىگوييد : « الجزئى هو ما يمتنع فرض صدقه على كثيرين » مثل اين است كه بگوييد جزئى جزئى است .\r\nاز طرف ديگر و به نظر ديگر كه نگاه مىكنيد مىبينيد خود مفهوم جزئى ، لا يمتنع فرض صدقه على كثيرين ، چون بر جزئيات بسيارى صادق است . پس در آن واحد مفهوم جزئى هم « لا يمتنع فرض صدقه على كثيرين » هم « يمتنع فرض صدقه على\r\n\r\n","description":"","footnote":"","page_name":" 560 ","page_number":560},
  {"content":"\r\n\r\nكثيرين » ، يعنى ايجاب و سلب هر دو برايش صادق است . اين است آن تناقض منطقى كه با آن مواجه مىشويم .\r\nولى وقتى نگاه مىكنيد مىبينيد كه در اينجا دو جور حمل است و لذا گفته‌اند :\r\n« در تناقض وحدت حمل شرط دان » . آنجا كه مىگوييم : « الجزئى هو ما يمتنع فرض صدقه على كثيرين » داريم معنى جزئى را تشريح مىكنيم ، نمىخواهيم بگوييم مصداق چيست ؛ همانطور كه وقتى مىگوييم : « انسان حيوان ناطق است » نمىخواهيم بگوييم كه انسان مصداق چيست ، مىخواهيم بگوييم معنى انسان همان معنى حيوان ناطق است . وقتى كه ما مىگوييم : « الجزئى ما يمتنع فرض صدقه على كثيرين » يعنى معنى جزئى همان معنى « ما يمتنع » است . در اينجا مىخواهيم معنى جزئى را تشريح بكنيم نه اينكه بگوييم مصداق چيست . ولى وقتى كه مىگوييم : « الجزئى لا يمتنع فرض صدقه على كثيرين » نمىخواهيم بگوييم معنايش لا يمتنع است ، بلكه مىخواهيم بگوييم حكمش اين است كه لا يمتنع فرض صدقه على كثيرين ، يعنى مصداق لا يمتنع است .\r\nاز اين جهت است كه انسان خارجى مصداق انسان است ولى انسان ذهنى فقط همان مفهوم انسان است يعنى تعريف انسان درباره‌اش صدق مىكند . پس در باب وجود ذهنى اگر ما قائل به وجود ذهنى شديم نمىخواهيم بگوييم كه انسان ذهنى مصداق انسان است همان گونه كه انسان خارجى مصداق انسان است ؛ مىخواهيم بگوييم انسان ذهنى ممكن است مصداق لا انسان باشد ، كه مصداق لا انسان هم هست . انسان ذهنى يعنى همان معنىاى كه حد انسان بر او صدق مىكند ، ولى او در واقع و نفس الامر كه انسان نيست . در واقع و نفس الامر يعنى در مقام مصداق ، مصداق لا انسان است . اگر شما عدم خود را تصور كرديد آن ، مفهوم عدم شماست نه واقع عدم شما و مصداق عدم شما . تناقض ميان واقعيت وجود زيد و واقعيت عدم زيد است كه واقعيت عدم زيد يعنى رفع وجود خارجى زيد . ولى ميان وجود عينى زيد و يك معنايى كه آن معنا عدم زيد به حسب واقع و مصداق نيست بلكه مفهوم عدم زيد است ديگر تناقضى نيست .\r\nهمين حرف در شريك البارى هست . شريك البارى ذهن شما مفهوم شريك البارى است ، معنىاى است كه تعريف شريك البارى بر آن معنى صادق است ؛ آنچه كه شريك البارى را اگر بخواهيم تعريف كنيم اين مطلب از آن در مىآيد آن شريك البارى است ، اما آيا مصداق شريك البارى هم هست ؟ نه ، مصداق\r\n\r\n","description":"","footnote":"","page_name":" 561 ","page_number":561},
  {"content":"\r\n\r\nشريك البارى كه نيست . اين است كه مىگوييم شريك البارى ذهن شريك البارى به حمل اولى است نه شريك البارى به حمل شايع :\r\n فما بحمل الاوّلى شريك حق * عدّ بحمل شايع ممّا خلق \r\nبه حمل شايع مخلوق البارى است و به حمل اوّلى شريك البارى « 1 » .\r\nتا اينجا رفع شبهه ساده است كه عدم زيد در ذهن من نيستى زيد نيست ؛ مفهوم نيستى زيد است نه خود نيستى زيد . عدم من [ در ذهن من 
  ] مفهوم عدم من است نه\r\n\r\n\r\n\r\n\r\n","description":"","footnote":"\r\n( 1 ) . - يعنى خلاصهء مطلب اينكه امر ذهنى غير از امر خارجى است .\r\nاستاد : البته ، امر ذهنى غير از امر خارجى است . از نظر مقام مصداق ، امر ذهنى غير از امر خارجى است ؛ يعنى امر خارجى مصداق طبيعت خودش است ، ولى امر ذهنى مصداق آن طبيعت نيست ، مفهوم آن طبيعت است و مصداق طبيعتى كه احيانا نقيض و ضد آن طبيعت است .\r\n- ظاهرا مىشود گفت كه با هر موضوعى كه در تعريف بشود آن را موضوع يك قضيهء سالبهء كليه قرارداد مىشود اين اشكال را كرد .\r\nاستاد : در همهء جاها ممكن است بيايد ، منتها تناقض در بعضى جاها هست و در برخى جاها نيست ولى اختلاف حمل در همه جا هست . مثلا اگر شما خط را مىآييد تعريف مىكنيد و مىگوييد مثلا كميتى است يك بعدى ، اين هم خط هست هم خط نيست . خط است يعنى مفهوم خط است و آن تعريف ، تعريف اين است ؛ خط نيست يعنى واقعا يك كميتى در ذهن شما وجود پيدا نكرده است .\r\n- بنابراين مسأله نقيض را ما در همه جا مىتوانيم بگوييم . مثلا مىتوانيم بگوييم : « الانسان حيوان ناطق » و بلافاصله مىتوانيم بگوييم : « الانسان ليس به حيوان ناطق » .\r\nاستاد : همين جور هم هست ، و لذا مىگوييم : « در تناقض هشت وحدت شرط دان » . درست هم هست . شما مىتوانيد بگوييد : « الانسان حيوان ناطق » و مىتوانيد به انسان ذهنى اشاره كنيد و بگوييد : « الانسان ليس به حيوان ناطق » زيرا يكى از اين دو قضيه به حمل اولى است و يكى به حمل شايع . اما اگر مقصودتان اين باشد كه الانسان حيوان ناطق به حمل اولى ، ديگر نمىتوانيد بگوييد الانسان ليس به حيوان ناطق به حمل اولى . به حمل شايع هم اگر بگوييد الانسان حيوان ناطق ، ديگر نمىتوانيد بگوييد الانسان ليس به حيوان ناطق به حمل شايع .\r\n- پس در اينجا خصوصيت ويژه‌اى ندارد ، فقط همين جهت تناقض مطرح است .\r\nاستاد : نه ، در اينجاها مستلزم نوعى تناقض است ، يعنى شبههء تناقض در آن مىآيد ، ولى در آنجا شبههء تناقض در ذهن نمىآيد .\r\n- به نظر مىرسد كه اشكال برمىگردد به خلط ميان ذهن و عين .\r\nاستاد : بله ، اشكال برمىگردد به خلط ميان ذهن و عين و عدم توجه به اينكه رابطهء ذهن و عين چه رابطه‌اى است .\r\n","page_name":" 562 ","page_number":562},
  {"content":"\r\n\r\nخود عدم من . خود عدم من يعنى همانى كه رافع وجود من است كه اگر وجود من او را نفى كرده و طرد كرده طارد اوست . اين خود او نيست . در شريك البارى هم عين همين حرف مىآيد .\r\n\r\nپاسخ اشكال سوم\r\nحال ببينيم در مورد معدوم مطلق هم عين اين حرف را به همين بيان مىشود گفت يا نه ؟ بله ، مىشود گفت . ولى مسأله اندكى بيشتر به اصطلاح مايه مىخواهد . اشكال اين است كه شما گفتيد از معدوم مطلق خبر داده نمىشود و حال آنكه خود همين خبرى است از معدوم مطلق . راه حل ساده‌اى كه حاجى در پاسخ اين اشكال آورده است اين است كه مىگويد وقتى ما مىگوييم : « المعدوم المطلق لا يخبر عنه » مقصود اين است كه « كل ما هو بالحمل الشايع معدوم مطلق هو لا يخبر عنه » مانند وقتى كه مىگوييم :\r\n« كل انسان ضاحك » به اين معنى كه « كل ما هو انسان بالحمل الشايع فهو ضاحك » يعنى عقد الوضع ما مصداق اين موضوع است . « كل نار حارّة » يعنى « كل ما هو مصداق للنّار فهو حارّ » و لهذا شامل نار ذهنى نمىشود چون نار ذهنى مصداق نار نيست ؛ نار هست ولى مصداق نار نيست . در اينجا هم وقتى ما مىگوييم : « المعدوم المطلق لا يخبر عنه » قضيهء ما قضيه‌اى است كه عقد الوضع آن مصداق موضوع است ، يعنى آنى است كه موضوع به حمل شايع بر او صدق مىكند . پس وقتى مىگوييم : « كل معدوم مطلق لا يخبر عنه » مقصود اين است كه « كل ما هو بالحمل الشايع معدوم مطلق لا يخبر عنه » . اگر كسى بگويد الآن شما خبر داديد از معدوم مطلق ، پس چطور مىگوييد از معدوم مطلق خبر داده نمىشود ؟ مىگوييم الآن خبر داديم از چيزى كه آن چيز الآن معدوم مطلق هست ولى معدوم مطلق به حمل اولى است ؛ يعنى اين قضيهء ما خبرى است از معدوم مطلق اما معدوم مطلقى كه الآن فقط مفهوم معدوم مطلق است نه مصداق معدوم مطلق ، يعنى معدوم مطلق به حمل اوّلى است نه معدوم مطلق به حمل شايع .\r\nبه عبارت ديگر آن چيزى كه محال است ما از او خبر بدهيم معدوم مطلق به حمل شايع است و آنچه كه الآن از او خبر داده‌ايم معدوم مطلق به حمل اوّلى است نه\r\n\r\n","description":"","footnote":"","page_name":" 563 ","page_number":563},
  {"content":"\r\n\r\nمعدوم مطلق به حمل شايع « 1 » .\r\n\r\nپاسخ اشكال چهارم\r\nدر مورد مثال يا اشكال چهارم هم عين همين مطلب را مىتوان گفت . وقتى مىگوييد : « الشىء إمّا ثابت فى الذهن أو لا ثابت فى الذهن » در اينجا قضيهء شما يك قضيهء منفصلهء حقيقيه‌اى است از نوع قضاياى به حمل شايع ؛ يعنى مىخواهيد بگوييد هر چيزى يا مصداق ثابت در ذهن است يا مصداق لا ثابت در ذهن . اگر بگوييد [ آيا 
  ] اين لا ثابت در ذهن ما هم الآن مصداق لا ثابت در ذهن است ؟ مىگوييم نه ، اين لا ثابت در ذهن شما مفهوم لا ثابت در ذهن است نه مصداق لا ثابت در ذهن . پس الآن لا ثابت در ذهن شما ، هم لاثابت در ذهن است هم ثابت در ذهن . لا ثابت در ذهن است چون مفهوم لا ثابت در ذهن است ، يعنى لا ثابت در ذهن است به حمل اوّلى ، يعنى تعريف لا ثابت در ذهن بر او صدق مىكند ، و ثابت در ذهن است چون مصداق ثابت در ذهن است .\r\n\r\nنكته\r\nحال اين مسأله طرح مىشود كه اينكه شما مىگوييد وقتى گفته مىشود :\r\n« المعدوم المطلق لا يخبر عنه » مقصود اين است كه « كل ما هو مصداق للمعدوم المطلق ( يا كل ما هو معدوم مطلق بالحمل الشايع ) فهو لا يخبر عنه » اين را در مورد ساير قضايا مثل « كل نار حارّة » و « كل انسان كذا » مىشود گفت چه به صورت قضيهء خارجيه كه حكم روى افراد محقّق مىرود مانند اينكه مىگوييم : « كل طهرانى كذا » يا مىگوييم : « قتل من فى العسكر » به تعبير حاجى ، و چه به نحو قضيهء حقيقيه مثل « كل نار حارّة » كه مصاديق واقعى دارد و مىتواند داشته باشد ؛ ولى آيا در مورد قضيه‌اى كه موضوعش معدوم مطلق است هم مىشود اين را گفت ؟ معدوم مطلق مگر مىتواند مصداق داشته\r\n\r\n\r\n\r\n\r\n","description":"","footnote":"\r\n( 1 ) . - آيا اصلا معدوم مطلق مصداق دارد ؟\r\nاستاد : سؤالتان درست است ؛ جوابش را عرض مىكنم .\r\n","page_name":" 564 ","page_number":564},
  {"content":"\r\n\r\nباشد ؟ اصلا معدوم مطلق با مصداق داشتن منافات دارد . اگر مصداق داشته باشد كه معدوم مطلق نيست .\r\nاينجاست كه آن مسألهء معروف را آورده‌اند و حرف خيلى خوبى است كه همانطور كه قضايا تقسيم مىشود مثلا به قضيهء بسيطه و قضيهء مركبه ، و تقسيم مىشود به قضيهء خارجيه و قضيهء حقيقيه ، و تقسيم مىشود به‌قضاياى ديگر ؛ از جمله تقسيم مىشود به قضيهء بتّيّه و قضيهء غير بتّيّه « 1 » . اينجاست كه آن مسألهء معروف - كه گفتيم در منطق جديد آمده است - با تلاقىاى كه با حرف قدماى ما مثل مرحوم آخوند پيدا مىكند مطرح مىشود ، كه گفتيم امثال راسل در مورد آن قضايايى كه ما آنها را قضيهء حقيقيه مىدانيم گفته‌اند كه اشتباه كرده‌اند كه اينها را قضيهء حمليه ناميده‌اند ، اصلا اينها قضيهء شرطيه است « 2 » ؛ تمام قضايايى كه در علوم استعمال دارد از نوع قضاياى شرطيه است . قضايايى كه در علوم استعمال دارد قضاياى حقيقيه است نه قضاياى خارجيه . قضاياى خارجيه مثل اين كه « تهرانىها چنين‌اند » كه تحت ضابطهء كلى در نمىآيد .\r\nحكماى ما اين بحث را طرح كرده‌اند و ما قبلا گفتيم « 3 » كه اصلا تقسيم قضايا به خارجيه و حقيقيه اولين بار به وسيلهء شيخ طرح شده است و قبل از شيخ اصلا اين مسأله مطرح نبوده است . تازه شيخ قضيه را به صورتى طرح كرده است كه بعدها\r\n\r\n\r\n\r\n\r\n","description":"","footnote":"\r\n( 1 ) . قبلا هم به طور اجمال به اين مطلب اشاره كرديم ولى وعده داديم كه بحثش را در اينجا بكنيم كه الآن وقت آن است كه بحثش را مطرح كنيم .\r\n( 2 ) . - يعنى آنها مىگويند اصلا هر قضيهء حمليه منصرف به شرطيه مىشود .\r\nاستاد : نه ، قضيه جزئيه را - مثل اين كه مىگوييم : « زيد انسان است » - او قبول دارد ؛ و قضاياى خارجيه هم در حكم قضاياى جزئيه است . آخر در منطق جديد اصلا مسألهء قضاياى خارجيه و حقيقيه و اين گونه حرفها مطرح نيست . او مىگويد در مورد قضاياى جزئى - كه قضاياى خارجيه هم در حكم قضاياى جزئى است - مطلب درست است ولى تمام قضاياى حقيقيه كه در منطق در باب اشكال چهارگانهء قياس از آنها استفاده كرده‌اند و خيال كرده‌اند كه اينها قضيهء حمليه است از نوع قضاياى شرطيه است . مىگويد قياسات ارسطويى و احكام قياسات در قضاياى حمليه صادق است ولى اشتباه آقايان اين است كه اين قضايا را حمليه دانسته‌اند و حال آنكه اين قضايا شرطيه است .\r\n( 3 ) [ رجوع شود به بحث « وجود ذهنى » . 
  ]\r\n","page_name":" 565 ","page_number":565},
  {"content":"\r\n\r\nمورد ابهام واقع شده و همين مسأله طرح شده است كه لازمهء بيان شيخ در قضاياى حقيقيه اين است كه هر قضيهء حقيقيه منحل بشود به قضيهء شرطيه ، ولى بعد ديگران اين مسأله را جواب داده‌اند كه نه ، قضيهء حقيقيه منحل به قضيهء شرطيه نمىشود ؛ يعنى به اصطلاح صيقل خوردن قضيهء حقيقيه بعد از شيخ صورت گرفته است . شيخ خودش مسأله را عنوان كرده است و اولين كسى است كه اين مسأله را عنوان كرده است و به عقيدهء من اين مسألهء فرق قضاياى حقيقيه و قضاياى خارجيه از عالىترين مسائلى است كه در فكر بشر آمده است . ولى بعدها منطقيين ديگر رفع اين شبهه را كرده‌اند كه نه ، قضاياى حقيقيه به قضاياى [ شرطيه 
  ] بر نمىگردد ، كه در شرح مطالع اين مسأله و اشكالش با جوابش مطرح است و خوب مطرح است . فقط بعضى علماى علم اصول ( مرحوم نائينى ) گفته‌اند كه نه ، همهء قضاياى حمليه منحل به قضاياى شرطيه مىشود ، ولى به هر حال اين حرف درست نيست « 1 » .\r\n\r\nقضيهء بتيه و غير بتيه\r\nمسألهء قضاياى بتيه و غير بتيه از اين قرار است كه اينها در ميان قضاياى حقيقيه به دو نوع قضيه قائلند : حقيقيهء بتيه و حقيقيهء غير بتيه .\r\nقضاياى بتيه آنهايى است كه حكم مىرود روى افراد و روى مصاديق واقعى ، خواه مصاديق واقعى محقّق و خواه مصاديق واقعى مقدّر ، ولى در مورد مصاديق مقدر هم با فرض وجود موضوع ، حكم مىرود روى مصاديق .\r\nقضاياى حقيقيهء غير بتيه آن قضاياى حقيقيه‌اى است كه موضوع آنها ممتنعات\r\n\r\n\r\n\r\n\r\n","description":"","footnote":"\r\n( 1 ) . - يعنى منحل شدن به قضيهء شرطيه درست نيست .\r\nاستاد : خير ، درست نيست . از اول اشتباه كرده‌اند كه خيال كرده‌اند احكام شرع على نحو القضايا الحقيقيه جعل شده است ، كه اين اشتباه هم از شيخ انصارى سرچشمه گرفته و اشتباه او نيز از حاجى سبزوارى ناشى شده است .\r\n- كه چون جعل دارد ، نمىشود آنها را از نوع قضاياى حقيقيه دانست .\r\nاستاد : نمىشود ، خير . احكام شرعى على نحو القضايا الخارجيه است ، اما نه قضيهء خارجيه‌اى كه حاجى گفته است ، بلكه قضيهء خارجيه‌اى كه شيخ گفته است . تعبير حاجى در مورد قضيهء خارجيه اشتباه است ، كه حالا ديگر وارد اين بحث نمىشويم .\r\n","page_name":" 566 ","page_number":566},
  {"content":"\r\n\r\nاست ، مثل همين قضاياى المعدوم المطلق ، شريك البارى و اجتماع النقيضين . در اينجا اين آقايان به نوعى شرطيت قائلند ولى در عين اينكه به نوعى شرطيت قائلند كه احيانا مىگويند « فى قوة الشرطيه » در عين حال مىگويند منحل به قضيهء شرطيه نمىشود ؛ يعنى در عين اينكه نوعى شرطيت در اينجا هست ولى واقعا قضيهء شرطيه نيست و منحل به قضيهء شرطيه نمىشود . از كلمات مرحوم آخوند هم شايد استفادهء اندكى تضاد بشود . در اوايل « وجود ذهنى » تعبيرى دارد كه از آن تعبير استفاده مىشود كه قضاياى غير بتيه منحل به قضيهء شرطيه مىشود ، ولى در اواخر باب وجود ذهنى حرف خودش را تفسير مىكند و مىگويد نه ، در عين اينكه قضيهء غير بتيه در قوهء قضيهء شرطيه است اما واقعا منحل به قضيهء شرطيه نمىشود .\r\nدر ميان متأخرين ، در بين آنهايى كه ما ديده‌ايم ، كسى كه توانسته است اين قضاياى غير بتيه را تحليل كند ، به نظر ما مرحوم ملا على نورى يا حكيم نورى معروف است كه استاد الاساتيد است و حواشى خيلى مختصرى بر اسفار دارد ولى همان حواشى مختصرش خيلى پر مغز است . هر جا كه حاشيه زده است حاشيه‌اش خيلى پر مغز است . او اتفاقا در همين باب معدوم مطلق و در باب قضاياى غير بتيه دو سه تا حاشيهء حسابى و پر مغز دارد « 1 » كه اين حواشى او به نظر ما بهترين بيان است در تفسير و ادراك اين بيان ملا صدرا در باب شبههء معدوم مطلق و در باب اينكه حقيقت قضيهء غير بتيه چيست كه با اينكه در قوهء قضيهء شرطيه است ولى در عين حال منحل به قضيهء شرطيه نمىشود « 2 » .\r\n\r\n\r\n\r\n\r\n","description":"","footnote":"\r\n( 1 ) . [ حواشى مرحوم حكيم نورى در اين مورد در اسفار چاپ جديد ( ج 1 / ص 239 ) آمده است . 
  ]\r\n( 2 ) . - پس درست است كه بگوييم معدوم مطلق وجود ذهنى دارد ولى وجود خارجى ندارد ؟\r\nاستاد : البته درست است .\r\n- با آن بيانى كه يك بار دربارهء فرق تجربه و استقراء مىفرموديد آيا نمىشود بگوييم كه تجربه - به آن معنايى كه مىفرماييد - بالاخره در نهايت امر برمىگردد به قضاياى حقيقيه و استقراء هميشه به قضاياى خارجيه نظر دارد ؟\r\nاستاد : چرا . اتفاقا اين مطلب را گفته‌ايم . استقراء آخرش برمىگردد به قضيه خارجيه ؛ يعنى كلىاى كه ما در باب استقراء استنباط مىكنيم آخرش قضيهء خارجيه است . ولى در تجربه چون ما در نهايت امر مىرسيم به كشف طبيعت جسم لذا قضيهء ما قضيهء حقيقيه است . و ما قبلا در بحث وجود ذهنى گفتيم كه قضيهء خارجيه مجموعى است از قضاياى\r\n","page_name":" 567 ","page_number":567},
  {"content":"\r\n\r\n\r\n\r\n\r\n\r\n","description":"","footnote":"\r\nشخصيه ، يعنى در قوهء چند قضيهء شخصيه است ، ولى قضيهء حقيقيه قضيه‌اى است كه حكم مىرود روى طبيعت كلى و در طبيعت كلى هيچ محدوديتى نيست كه افرادش بالفعل در خارج موجود باشند ، بلكه حكم شامل اين طبيعت مىشود ، مىخواهد افرادش موجود باشد در زمان حاضر ، مىخواهد موجود بوده باشد در زمان گذشته و مىخواهد موجود بشود در آينده ، مانند اينكه مىگوييم : « هر آهنى در اثر حرارت منبسط مىشود » . واضح است كه مقصود اين نيست كه آهنهاى امروز دنيا چنين‌اند ، بلكه مقصود اين است كه طبيعت آهن اينچنين است كه در اثر حرارت منبسط مىشود . در باب استقراء چون ما موارد معدودى را مورد آزمايش قرار داده‌ايم و هنوز به طبيعت جسم پى نبرده‌ايم لذا قضيهء ما قضيهء خارجيه است كه در حكم چند قضيهء شخصيه است ، ولى در باب تجربه ما به كشف طبيعت جسم نائل شده‌ايم و قضيهء ما قضيهء حقيقيه است .\r\n","page_name":" 568 ","page_number":568},
  {"content":"\r\n\r\n\r\n3 . شبههء معدوم مطلق\r\n\r\nيادآورى\r\nبحث دربارهء شبههء معروف معدوم مطلق بود . گفتيم كه در اين شبههء معدوم مطلق مسأله‌اى مطرح است كه اگر چه به اين نام خوانده نشده است ولى همين است و بايد آن را به اصطلاح يك نوع تعارض و تناقض منطقى ناميد و بايد اين قضيه را حل كرد كه چگونه مىگوييم : « المعدوم المطلق لا يخبر عنه » و حال آنكه خود همين خبرى است دربارهء معدوم مطلق ؟\r\nاين شبهه را گاهى تحت عنوان مجهول مطلق ذكر مىكنند و گاهى تحت عنوان معدوم مطلق ، كه ريشهء شبههء معدوم مطلق هم در مجهول مطلق است ، يعنى ملاك اشكال همان مجهول مطلق است . وقتى ما مىگوييم : « معدوم مطلق » مقصود آن چيزى است كه نه در خارج و نه در ذهن وجود ندارد . وقتى بگوييم « مجهول مطلق » يعنى آنچه كه در ذهن وجود ندارد ، كارى به خارج نداريم . به هر حال ملاك اشكال ، نبودن در ذهن است نه نبودن در خارج ؛ يعنى بود و نبود در خارج تأثيرى در اشكال ندارد . پس ملاك اشكال ، المعدوم فى الذهن است خواه اينكه موجود در خارج باشد\r\n\r\n","description":"","footnote":"","page_name":" 569 ","page_number":569},
  {"content":"\r\n\r\nيا موجود در خارج نباشد « 1 » . المعدوم فى الذهن يعنى المجهول المطلق ؛ چرا ؟ چون اينجا بحث سر خبر است ؛ بحث بر سر اين است كه از معدوم مطلق نمىشود خبر داد .\r\nموضوع ، خبر دادن از امرى است كه در ذهن وجود داشته باشد ، يعنى آنچه در خبر دادن به او نياز هست وجود در ذهن است نه وجود در خارج ؛ يعنى اگر شىء در خارج وجود نداشته باشد ولى در ذهن وجود داشته باشد مىشود از او خبر داد « 2 » ولى اگر چيزى در خارج وجود داشته باشد اما در ذهن وجود نداشته باشد امكان ندارد بشود از او خبر داد . پس ملاك ، لا موجوديت در ذهن است و لا موجوديت در ذهن مساوى مىشود با مجهول بودن . پس ريشهء اشكال معدوم مطلق « مجهول مطلق » است .\r\n\r\nشبههء مجهول مطلق\r\nشبهه اين است كه از يك طرف ما مواجه مىشويم با يك قضيه غير قابل ترديد و غير قابل اشكال و آن اينكه « مجهول مطلق قابل خبر دادن نيست » . اين يك اصلى است كه در خود اين اصل نمىشود خدشه كرد ، زيرا يك چيز آنگاه مخبر عنه واقع مىشود كه به نحوى براى ذهن معلوم باشد ، يعنى تصويرى از او در ذهن وجود داشته باشد و به تعبير ديگر وجودى در ذهن داشته باشد . پس اگر چيزى هيچ وجودى در ذهن نداشته باشد قابل خبر دادن نيست . اين مطلبى است كه قابل خدشه نيست ، ولى از طرف ديگر مىبينيم همين كه مىگوييم از مجهول مطلق خبر داده نمىشود ، خود همين خبرى است از مجهول مطلق « 3 » .\r\n\r\n\r\n\r\n\r\n","description":"","footnote":"\r\n( 1 ) . - و لو اينكه وجود خارجى هم داشته باشد ؟\r\nاستاد : بله ، آن تأثيرى ندارد .\r\n( 2 ) . - يعنى ممكن است چيزى مجهول مطلق باشد ، اما معدوم مطلق نباشد .\r\nاستاد : بله ، همين جور است .\r\n( 3 ) . - ولى خبرش اين است كه غير مخبر عنه است .\r\nاستاد : بالاخره خود همين يك خبرى است . شما الآن خبر مىدهيد به اينكه از او خبر داده نمىشود . به قول امروزيها اينها خبر درجه دوم و خبر مرحلهء دوم است . خبر مىدهيد از\r\n","page_name":" 570 ","page_number":570},
  {"content":"\r\n\r\n\r\nحل شبههء مجهول مطلق\r\nجواب قضيه اين است كه وقتى ما مىگوييم از مجهول مطلق خبر داده نمىشود ، مقصودمان اين است كه « هر چه كه در ذهن وجود ندارد از او خبر داده نمىشود » و وقتى مىگوييم از معدوم مطلق خبر داده نمىشود مقصودمان اين است كه « هر چه كه نه در ذهن وجود دارد و نه در عين ، از او خبر داده نمىشود » . اين « هر چه » كه مىگوييم يعنى مصداق اين معنا و مفهومى كه الآن ما داريم بيان مىكنيم ، يعنى به\r\n\r\n\r\n\r\n\r\n","description":"","footnote":"\r\nاو به اينكه از او خبر داده نمىشود . پس همين قضيه كه از مجهول مطلق خبر داده نمىشود ، خودش يك خبرى است .\r\n- ولى خبر حقيقى كه نيست .\r\nاستاد : خبر ديگر چه فرق مىكند ، خبر خبر است . ما ديگر خبر حقيقى و غير حقيقى نداريم . هر وقت كه شما از يك حالت عينى يا ذهنى از شىء ، قضيه‌اى تشكيل بدهيد كه مسندى داشته باشد و مسنداليهى ، مخبر عنهى داشته باشد و مخبر بهى ، آن خبر است .\r\nخبر كه ديگر با خبر فرق نمىكند .\r\n- ولى اين خبرى است كه شبيه خوارق اجماع است .\r\nاستاد : حالا هر چه مىخواهد باشد . اجماعات چون امر نقلى است قابل استثناست ولى قاعده و ضابطهء عقلى كه استثناپذير نيست كه بگوييم اين قاعده در همهء موارد صادق است الّا در چنين موردى ، مگر اينكه ضابطه غلط باشد . نمىشود ضابطه ، ضابطه باشد ولى همان ضابطه در عين اينكه ضابطه است استثنا بپذيرد . اين است كه مىگويند احكام عقلى تخصيص‌بردار نيست .\r\n- منظور ايشان از « خوارق اجماع » پارادوكس است ، همان پارادوكسهايى كه به اسم « پارادوكسهاى منطقى » معروف است ؛ يعنى اجماع در اينجا ربطى به امر نقلى و اين گونه امور ندارد .\r\nاستاد : بسيار خوب ، ما هم منظورمان همين تعارض منطقى است .\r\n- خبر از هيچ ، مثل معرفت بىموضوع است .\r\nاستاد : محال است چنين چيزى . محال است خبر از هيچ ؛ معرفت بدون موضوع باشد ، يعنى معرفتى كه از هيچ باشد و شما به هيچ معرفت داشته باشيد . آيا مىشود به هيچ معرفت داشته باشيد يا نمىشود ؟\r\n- نمىشود .\r\nاستاد : ولى وقتى كه شما مىگوييد به هيچ نمىشود معرفت پيدا كرد ، اين خودش نوعى معرفت به هيچ است . پس اين چگونه مىشود كه از يك طرف مىگوييم به هيچ نمىشود معرفت پيدا كرد و از طرف ديگر مىبينيم خود همين نوعى معرفت به هيچ است .\r\n","page_name":" 571 ","page_number":571},
  {"content":"\r\n\r\nمصاديق آن نظر داريم ، كما اينكه اگر ما بياييم نقطهء مقابل قضيه را بگيريم و بگوييم از معلوم مىشود خبر داد ، اين مفهوم « معلوم » را كه در ذهن ما آمده است آينه قرار داده‌ايم و حاكى قرار داده‌ايم از معلومهايى كه در اذهان وجود پيدا مىكنند . پس اين عنوان عنوانى است كه حكايت مىكند از يك سلسله مصداقها ، مثل همهء قضاياى ديگر . وقتى شما مىگوييد « هر انسانى چنين است » اين مفهوم « انسان » شما يك كلىاى است كه آيينه قرار داده شده است براى مصداقهاى خودش كه آن مصداقها افرادى هستند در عالم خارج ؛ يعنى حكم به وسيلهء اين معنا و مفهوم روى مصاديق او مىرود . شما وقتى مىگوييد : « هر انسانى عالم است » نمىخواهيد بگوييد انسان ذهنى عالم است ، نمىخواهيد بگوييد همين انسانى كه در ذهن من آمده است عالم است ، بلكه مىخواهيد بگوييد مصداق اين انسان عالم است ؛ يعنى شما اين را در عالم [ ذهن 
  ] از وجود ذهنىاش تجريد مىكنيد و اين ماهيت را بر مصداقهاى خودش منطبق مىكنيد و حكم را به اين وسيله روى مصداقها مىبريد .\r\nاين مطلب درست است ؛ در آنجاها « 1 » اشكالى ندارد ؛ ولى در باب مجهول مطلق اشكال اين است كه آخر اين مصداقى ندارد كه ما اين را وسيله براى او قرار بدهيم .\r\nجوابش اين است كه در اين جور جاها ذهن مصداق را اعتبار مىكند . مثلا در مورد مصاديق عدم ، ذهن يك چيزهايى را به عنوان مصاديق عدم اعتبار مىكند ، يعنى يك چيزهايى را اعتبار مىكند كه در واقع چيز نيست . وقتى كه مىگوييم از معدوم مطلق نمىشود خبر داد ، در عالم اعتبار ذهن آنچه كه محض نابودى و نيستى است هم در ذهن و هم در خارج ، به عنوان مصداق معدوم مطلق فرض مىشود ، يعنى اين حكم مىرود روى مصداقهايى كه خود آن مصداقها فرض ذهن است . كأنّه چنين مىشود كه اگر ما فرض كنيم كه معدوم مطلق مصداقى داشته باشد آن مصداق غير قابل خبر دادن است . ولى وقتى كه شما مىگوييد هر انسانى چنين است ، ديگر حكم روى مصداق فرضى نمىرود . قضيهء بتيه و غير بتيه كه مىگويند به اين اعتبار است « 2 » .\r\n\r\n\r\n\r\n\r\n","description":"","footnote":"\r\n( 1 ) . - دربارهء معلوم .\r\nاستاد : بله ، در معلوم .\r\n( 2 ) . - ولى اين فرض محال است .\r\nاستاد : نه ، ما نمىخواهيم فرض كنيم آن معدوم موجود باشد .\r\n","page_name":" 572 ","page_number":572},
  {"content":"\r\n\r\n\r\n\r\n\r\n\r\n","description":"","footnote":"\r\n- وقتى مصداق داشته باشد يعنى موجود است ديگر .\r\nاستاد : نه ، اجازه بدهيد . وقتى كه مىگوييم اعتبار مىكنيم نه اين است كه اعتبار وجود برايش مىكنيم ، اگر اعتبار وجود برايش بكنيم معنايش اين است كه معدوم در عين اينكه معدوم است موجود باشد ؛ نه ، معنى اعتبار اين است كه ذهن آنچه را كه در واقع مصداق نيست به عنوان مصداق در نظر مىگيرد . اتفاقا ذهن هميشه از اين اعتبارها دارد .\r\nذهن در مقابل وجود ، عدم را اعتبار مىكند و براى عدم هم مصاديقى اعتبار مىكند نه اينكه مصاديق را وجود اعتبار كند و همان مصاديق را مصداق عدم اعتبار كند . گويى در مقابل وجودستان يك عدمستان اعتبار مىكند ، نه اينكه اعدام را مىآورد در عالم وجود كه بگويد اين معدوم به فرض معدوم بودن و در عين معدوم بودن موجود باشد .\r\nنمىگويد عدم وجود باشد .\r\n- ما مىگوييم « عدم مطلق » . اگر بگوييم « عدم نسبى » اشكال ندارد ، مىشود گفت : « نبودن فلان چيز » ، اما عدم مطلق را چگونه مىشود گفت ؟\r\nاستاد : نه ، ما كه مىگوييم « عدم مطلق » ، مقصود آن چيزى است كه نه در ذهن وجود دارد و نه در خارج ؛ يعنى آنچه كه اساسا وجود ندارد . در عالم ذهن ، ما براى خود عدم مصاديق اعتبار مىكنيم ، مصاديقى كه عين مصداق عدم است ولى در عالم اعتبار ذهن ما ، اما در عالم عين نه ؛ عالم عين عالم وجود است . آن وقت در قضاياى ديگر وقتى حكم روى مصداق مىرود روى مصداق فرضى و اعتبارى نمىرود ، بلكه روى مصداقى مىرود كه اگر ما هم فرض نكنيم او تحقق دارد ، يعنى روى مصداق واقعى مىرود ؛ ولى در اين جور قضايا حكم روى مصداقى مىرود كه مصداق بودن او هم فرضى و اعتبارى است . از اين جهت است كه اين قضايا را مىگويند : « غير بتّى » . گويى مطلب از اين قرار است كه اگر ما به فرض محال فرض كنيم كه در كنار عالم وجود يك عالم عدمى داريم كه اصلا به كلى تاريكستان عدم است و در آن تاريكستان عدم اشيائى هستند كه نه در ذهن وجود پيدا مىكنند و نه در خارج - كه از اين اشياء تعبير به « معدومات مطلق » مىكنيم - آنها قابل خبر دادن نيستند .\r\n- ولى آخر چگونه مىشود كه اين هم وجود دارد هم وجود ندارد ؟\r\nاستاد : وجود ندارد ؛ يعنى ذهن ما چنين قدرتى را دارد كه در مقابل عالم وجود يك عالمى به نام عالم عدم اعتبار كند .\r\n- بالاخره ما داريم يك نوع تقررى برايشان فرض مىكنيم .\r\nاستاد : بله ، تقررى فرض مىكنيم . ذهن اين خصوصيت را دارد كه در عالم اعتبار خودش اوسع است .\r\n- قول خودشان است كه بين وجود و عدم واسطه‌اى نيست .\r\nاستاد : ما كه واقعا نمىخواهيم بگوييم واسطه‌اى باشد . اگر واسطه باشد كه او داخل در باب وجود مىشود . عمدهء مسأله اين است كه ذهن چنين قدرتى را دارد كه اوسع از وجود را اعتبار كند . خود ماهيت را كه در كنار وجود قرار مىدهد از همين قبيل است . ما مىدانيم كه در خارج وجودى و ماهيتى نداريم كه دو شىء با يكديگر معيت پيدا كرده باشند . اين\r\n","page_name":" 573 ","page_number":573},
  {"content":"\r\n\r\n\r\n\r\n\r\n\r\n","description":"","footnote":"\r\nتكثيرى است كه ذهن مىكند ، تحليلى است كه ذهن انجام مىدهد ، همان تحليلى كه از قديم‌ترين ايام توجه فلاسفه را به خود جلب كرده است : تحليل عقلى در مقابل تحليل عينى ، كه به مسألهء شناختن ذهن از جنبهء فلسفى مربوط مىشود . يك وقت شما در لابراتوار شيئى را به دو جزء تحليل مىكنيد ؛ اين تحليل مربوط به عالم عين است . ولى يك وقت هست شما چيزى را در نظر مىگيريد كه در عالم عين هيچ امكان تحليل ندارد و كثرتى در عالم عين ندارد ، معذلك ذهن شما در عالم خودش او را تكثير مىكند ، يعنى معانىاى كه بر او حمل مىكند بجاى يكى ده‌تاست ، در حالى كه او در خارج يكى بيشتر نيست . اين تحليل ، تحليل ذهنى است .\r\n- ما آن را هم قبول نداريم .\r\nاستاد : اتفاقا آن را قبول داريد ولى توجه نداريد . نه اينكه قبول نداريد ؛ قبول داريد و توجه نداريد . مثلا وقتى كه شما مىگوييد خط از مقولهء كم است ، يعنى چه ؟ شما مىگوييد خط از مقوله كم است . مىپرسيم سطح چيست ؟ مىگوييد اين هم از مقولهء كم است . بعد مىگوييم فرق بين خط و سطح چيست ؟ مىگوييد فرقشان اين است كه آن كم دو بعدى است ، اين كم يك بعدى است . جسم تعليمى هم داخل كم است ، آن چيست ؟ زمان هم داخل كم است . بعد ، از شما مىپرسيم اين كه مىگوييد خط كمّ يك بعدى است ، آيا خط در خارج دو چيز است و ما مىتوانيم آن را در خارج تجزيه كنيم به طورى كه نيمى از آن كميت باشد و نيمى يك بعدى ، يا اين به تمام وجودش كميت است و به تمام وجودش يك بعدى ؟ در سطح هم همين جور است . آيا شما مىتوانيد سطح را در خارج به دو قسم تجزيه كنيد و بگوييد نيمى از آن كميت است و نيمى دو بعدى بودن ؟ تمام مقولات از اين قبيل است . تمام مقولات در نهايت امر بر مىگردد به يك معنى عام و يك معنى خاص .\r\nهر عام و خاصى اين جور است . اگر شما مىگوييد انسان حيوانى است ناطق ، نه اين است كه در خارج نيمى از آن حيوانيت است و نيم ديگرش ناطقيت . آيا مىتوانيم در خارج انسانى را پيدا كنيم كه نيم اين طرفش حيوانيت باشد و نيم آن طرفش ناطقيت ؟ نه ، اين به تمام وجودش مصداق حيوان است و به تمام وجودش مصداق ناطق است نه اينكه در خارج نيمى از آن حيوان است و نيم ديگرش ناطق . اين تحليل تحليلى است كه عقل مىكند و در عين اينكه تحليلى است كه عقل مىكند منشأ انتزاع صحيح دارد ، يعنى به حيثى است كه قابل چنين تحليلى در ظرف ذهن هست ؛ و اصلا مشكلات مسائل فلسفه همين مسائل تحليلى است .\r\nيكى از كارهايى كه ذهن مىكند - و به دست آوردن ريشه‌اش خيلى مشكل است - اين است كه در كنار مفهوم وجود مفهوم عدم را مىگذارد . عالم عين كه نمىتواند چنين باشد كه نيمى از آن وجود باشد و نيمى عدم ، يعنى اشياء قطع نظر از ذهن نيمى از آنها وجود باشد و نيم ديگرشان عدم و ما وجودستانى داشته باشيم و عدمستانى ، نورستان وجود داشته باشيم و تاريكستان عدم . ولى ذهن چنين قدرتى را دارد كه اينچنين اعتبار كند .\r\nلذا عالم ذهن از يك نظر اوسع است از عالم عين ، چون ذهن غير از آنكه عين را در خودش منعكس مىكند قدرت اعتبار هم دارد ، قدرت فرض هم دارد . ذهن مفروضاتش\r\n","page_name":" 574 ","page_number":574},
  {"content":"\r\n\r\n\r\n\r\n\r\n\r\n","description":"","footnote":"\r\nاوسع از عين است ، گو اينكه وقتى كه نگاه مىكنيد مىبينيد خود عالم ذهن باز جزء عالم وجود است و خود آن مفروضات جزء عالم وجود است . در عين اينكه مفروض شما امر اعتبارى است خود فرض شما يك وجود است . اين است كه مىگويند سايهء وجود بر سر عدم هم آمده است ؛ يعنى آنچه كه به اعتبار حمل اوّلى عدم است به اعتبار حمل شايع وجود است .\r\n- ممكن است كسى اشكال بكند كه ما اصلا تصورى از معدوم مطلق نداريم و اين فقط يك لفظ است . اين اشكالى است كه ممكن است گفته بشود .\r\nاستاد : البته ممكن است گفته شود و خيلى از اين حرفها هم گفته‌اند ؛ ولى اگر فقط لفظ باشد آن وقت اين قضيه‌اى كه مىگوييم معدوم مطلق قابل خبر دادن نيست ، واقعا قضيهء درستى است يا قضيهء نادرستى است ؟ اگر اين قضيه درست است منظور اين است كه از لفظ معدوم مطلق نمىشود خبر داد ؟\r\n- درست است ، لفظش مورد نظر نيست ولى اين سؤال را هم مىشود مطرح كنيم كه ما در باب وجود يك مفهوم داشتيم و يك كنه و مىگفتيم : « مفهومه من أعرف الاشياء - و كنهه فى غاية الخفاء » آيا يك چنين دوگانگى در نقيضش كه عدم باشد هم جارى است يا جارى نيست ؟\r\nاستاد : چرا ، دوگانگى هست ؛ ولى در آنجا كنهش حقيقت است و د راينجا كنهش به اعتبار است .\r\n- همانطور كه در باب وجود مىگوييم كنهش در غايت خفاء است يعنى ما به او دسترسى نداريم ممكن است در جهت عدم هم دسترسى نداشته باشيم .\r\nاستاد : ولى در باب وجود دسترسى نداريم از باب اينكه او عين عينيت خارجى است و عين عينيت نمىتواند در ذهن باشد كه در اين صورت انتقال خارج به ذهن و انتقال ذهن به خارج است ، ولى در اينجا كنه عين لا عينيت است .\r\n- عين لا عينيت مىتواند در ذهن باشد ؟\r\nاستاد : آخر آن به قول شما مصداق كنه مىشود ؛ او كه نمىشود در ذهن باشد ؛ او فقط مفروض شماست ؛ يعنى شما فرض مىكنيد مفهوم عدم را و براى مفهوم عدم فرض مىكنيد مصداقهايى را . حالا يك مثال ديگر برايتان عرض مىكنم :\r\nشما در گفتارهاى روزمرهء خودتان مىگوييد : « اين شوفاژ روشن است ، اتاق گرم است » .\r\nحالا چرا اتاق گرم نيست ؟ مىگوييد : « چون شوفاژ روشن نيست اتاق گرم نيست » يعنى همانطور كه وجود علت را علت از براى وجود معلول مىدانيد عدم علت را هم علت از براى عدم معلول مىدانيد . شما هميشه اين كار را مىكنيد : مىگوييد آقا ، فلان كار نشد ، به اين دليل آن هم نشد . همانطور كه ارتباط علّى و معلولى را در عالم وجود قائليم در عالم عدم هم قائليم . حالا آيا همان‌طور كه يك نظام علت و معلولى در ميان وجودات در عالم عين هست و ما او را كشف مىكنيم واقعا يك نظام علت و معلولى ديگرى هم در ميان اعدام هست كه ما آن را هم كشف مىكنيم يا اينكه آن هيچ چيزى نيست ؟ در واقع آنجا علت و معلولى نيست . علتى نيست ، معلولى هم نيست ، اما ذهن براى نيستى علت يك نوع مصداق اعتبار كرده است ، براى نيستى معلول هم يك نوع مصداق اعتبار كرده\r\n","page_name":" 575 ","page_number":575},
  {"content":"\r\n\r\n\r\n\r\n\r\n\r\n","description":"","footnote":"\r\nاست و بعد آمده است اين حرف را گفته است . پس كار ذهن هميشه اين گونه كارهاست ؛ يعنى ذهن براى چيزهايى كه در عالم عين نيست مصداق اعتبار مىكند . ذهن از اين كارها زياد دارد . ولى براى آنها مصداق اعتبار مىكند نه اينكه در واقع مصداق داشته باشند .\r\n- ولى آيا مىتوانيم اينها را اصلا مصداق خطاب كنيم ؟ چون مصداق يعنى آنچه كه در عالم وجود هست ، در مقابل مفهوم .\r\nاستاد : نه ، معنى مصداق اين نيست . حق همين است كه ذهن مىتواند براى يك معنا و يك مفهوم مصداق اعتبار بكند بدون آنكه آن مصداق عينيت داشته باشد .\r\n- اين اصلا مفهومش در ذهن نيست ، آن وقت چطور ما مىتوانيم مصداق برايش اعتبار بكنيم ؟\r\nاستاد : مفهومش كه در ذهن است . شما كه مىگوييد مفهومش در ذهن است .\r\n- پس چرا بنا به تعريفش مىگوييم ، معدوم مطلق آن است كه نه در ذهن است و نه در خارج ؟\r\nاستاد : نه ، مفهوم معدوم مطلق در ذهن است . مصداق اين مفهوم آن چيزهايى است كه هيچ وقت به ذهن نمىآيند و در خارج هم نيستند . مصداق معدوم مطلق آن چيزهايى است كه هيچ وقت در ذهن نمىآيند و در عين هم نيستند .\r\n- باز هم در ذهن است .\r\nاستاد : نه ، ما الآن با اين مفهوم تصور آن چيزهايى را كرده‌ايم كه هيچ وقت در ذهن نمىآيند . كجا در ذهن مىآيند ؟ آن چيزهايى كه هيچ وقت در ذهن نمىآيند و در خارج هم نيستند مسلّم است كه ديگر خبر هم از آنها نمىشود داد .\r\n- ولى باز مىگوييم فرض مصداقشان را مىكنيم .\r\nاستاد : اصلا همينى كه ما مىگوييم ، فرض مصداق است برايش . فرض مصداقى كرده‌ايم كه آن مصداق هيچ وقت نه در ذهن مىآيد و نه در خارج . پس ما اينجا هم مثل قضاياى ديگر مفهومى داريم و مصداقى ؛ تفاوتش اين است كه مصداقهاى قضاياى ديگر مصاديق عينى و واقعى هستند و اين مصاديق ، مصاديق اعتبارى هستند . در آنجا حكم مىرود روى مصاديق ولى مصاديق عينى ، اينجا حكم مىرود روى مصاديق ولى مصاديق فرضى .\r\n- ولى ما مفهوم را از روى مصاديق انتزاع مىكنيم . وقتى اصلا مصاديقى نباشد چطور مىتوانيم يك مفهوم از آنها انتزاع بكنيم ؟\r\nاستاد : آن در مفاهيم واقعى است . شما كه عدم را در ذهنتان آورديد عدم را از كدام مصداق انتزاع كرده‌ايد ؟ اين حرف را كه گفته است كه شما مفهوم را از روى مصداق مىگيريد ؟\r\n- در مورد عدم ما مىگوييم نقيض وجود است .\r\nاستاد : مىگوييم نقيض وجود است ، از مصداقش كه نگرفته‌ايم . از بزرگترين اشتباهات يكى همين است كه ما خيال بكنيم تمام مفاهيمى را كه ذهن ما گرفته است عينا از مصداق عينى گرفته است . اگر بخواهيم چنين حرفى بزنيم پس نبايد عدم در ذهن باشد ، چون عدم كه مصداق ندارد .\r\n- عدم هم در ذهن ما نمىآيد ؛ هيچ وقت نمىآيد .\r\n","page_name":" 576 ","page_number":576},
  {"content":"\r\n\r\n\r\n\r\n\r\n\r\n","description":"","footnote":"\r\nاستاد : پس چطور شما تصور عدم را مىكنيد ؟ همين كه خودتان مىگوييد عدم در ذهن ما نمىآيد ، عدم را در ذهنتان آورده‌ايد .\r\n- دروغ مىگوييم ، به اعتبار نسبتش با وجود مىگوييم .\r\nاستاد : همين كه مىگوييد « نسبتش » پس حتما در ذهنتان آمده است كه مىگوييد « نسبتش » . اصلا انسان اگر تصور عدم را نداشته باشد نمىتواند فكر بكند . يك بار ديگر هم به اين مطلب اشاره كرده‌ايم كه تمام فكر كردن انسان و همهء كار ذهن در مرحلهء شناخت مرهون اين قبيل تصورات و مفاهيم است . در باب معقولات ثانيه هم بحث كرديم و گفتيم از بهترين بحثهايى كه در اروپا مطرح شده است همين مسأله بوده است كه من فقط چيزى را قبول مىكنم كه محسوس من باشد ، كه اين اولين بار به وسيلهء هيوم مطرح گرديد و بعد به وسيلهء كانت دنبال شد . اين دروازهء خوبى بود . كانت ديد كه از يك طرف حرف درستى است : من نبايد چيزى را بپذيرم كه قبلا آن را احساس نكرده‌ام ؛ ولى يك دفعه متوجه عالم شناخت شد ، ديد اگر به اين حرف قانع بشود اصلا شناختى در عالم حتى در همان حدى هم كه هيوم قبول دارد وجود ندارد . يك دفعه در عالم ذهن به يك سلسله معانى و مفاهيم پى برد كه به هيچ وجه نمىشود گفت كه اينها به طور مستقيم از خارج گرفته شده است و چون مصداقش در خارج بوده به ذهن آمده است . حرف درستى هم هست ، منتها راه‌حلى كه خواست براى قضيه پيدا كند راه حل غلطى بود . آمد اين‌گونه چيزها را ذهنى محض دانست و بعد شناخت را تركيبى از آنچه كه از بيرون مىآيد و آنچه كه ذهن خودش قبلا به طور فطرى و ذاتى دارد به شمار آورد ، كه افتاد در يك ايده‌آليسمى كه اصلا بيرون آمدن هم ندارد .\r\nنوبت به هگل رسيد . او آمد دو مرتبه از آن طرف شروع كرد و گفت : خير ، اساسا همهء آنچه كه در ذهن است در عين است . تمام معقولاتى را كه كانت گفته بود ، چه آنهايى كه از بيرون قابل گرفتن بود و چه آنهايى كه از بيرون قابل گرفتن نبود ، او آمد و گفت : نه ، اصلا ما « ذهن » و « عين » ى نداريم ، همهء اينها كه در عقل است در عين هم هست ، منتها از عقل آمده است در عين . هر معقولى موجود است و هر موجودى معقول است . او هم يك چنين راه حلى ارائه داد .\r\nبه ماركسيستها كه رسيد چون اصلا ادراك صحيحى از فلسفه ندارند يك دفعه برگشتند به همان حرف اولى هيوم و گفتند : خير ، ما ديالكتيك هگل را كه روى سرش بود آمديم روى پايش قرار داديم ؛ در حالى كه بايد گفت بر عكس ، شما دو مرتبه برگشتيد به آن ساده‌ترين و نامعقول‌ترين حرفها كه ذهن فقط نظير خارج است ، هر چه كه در خارج است نظيرش در ذهن است . پس آن حرفهايى كه در گذشته گفتند چه شد ؟ كانت اگر دچار اشكال شد درست است كه نتوانست از اشكالش بيرون بيايد ، اما آخر بايد ديد كه او به كجاها رسيد كه بعد به اين بن بست رسيد . اينها نتوانستند راهى را كه كانت و هگل و امثال آنها رفتند يك قدم هم طى كنند .\r\n- يعنى سؤالشان درست بود اگر چه جوابشان غلط بود .\r\nاستاد : بله ، سؤال كانت و هگل درست بود . اشتباه فيلسوف بعد از دهها مطلبى است كه\r\n","page_name":" 577 ","page_number":577},
  {"content":"\r\n\r\n\r\n\r\n\r\n\r\n","description":"","footnote":"\r\nكشف مىكند . يك بار ديگر هم گفتيم كه او مثل شخصى است كه به طرف قلهء توچال بالا مىرود . يك شخصى از يك قله‌اى بالا مىرود و خيلى هم بالا مىرود ، ولى به يك جا كه مىرسد پايش مىلغزد و پايين مىافتد . اين شخص خيلى فرق دارد با شخصى كه همين پايين ايستاده است و اصلا نمىداند كه بالا رفتن يعنى چه ؟ اين حرفهايى كه بعد امثال ماركس آمدند گفتند كه ما ديديم ديالكتيك هگل چنين بود چنانش كرديم ، بر روى سر ايستاده بود ما آمديم او را بر روى پا قرار داديم ، هيچ محتوايى ندارد .\r\nبسيار خوب ، حالا چه مىخواهيد بگوييد ؟ بالاخره حرف شما دربارهء شناخت چيست ؟\r\nهمان حرف هيوم را به ساده‌ترين شكل طرح كرده‌اند كه خير ، ذهن فقط كارش اين است كه عين را منعكس مىكند ، و حال آنكه هزار معنا و مفهوم الآن در ذهن تو هست كه با اين مطلب قابل توجيه نيست . ابدا نتوانسته‌اند با اين مطلب آن مفاهيم را توجيه كنند . آخر اگر آن شخص گفته است عليت با تجربه قابل توجيه نيست ، ديده است اين مطلب را .\r\n- يعنى باز معلومات فطرى داريم ؟\r\nاستاد : نه ، من نمىخواهم راه‌حلش را بگويم ، من فقط به اشكالش توجه دارم . معلومات فطرى به آن معنايى كه كانت گفته است نداريم و نمىتوانيم هم داشته باشيم .\r\n- بالاخره يك چيزى غير از خارج بايد در ظرف ذهن باشد تا بتواند . . .\r\nاستاد : آرى ، بايد باشد . آنچه كه بايد باشد همان معقولات ثانيه‌اى است كه ما گفتيم و گفتيم يكى از معجزات فلسفهء اسلامى است كه در باب شناخت مشكل را حل مىكند ، به اين معنى كه ذهن يك سلسله معانى انتزاع مىكند كه مستقيما از عين نگرفته است ؛ از عالم عين معقولات اوليه را مىگيرد و بعد در ظرف خودش از اين معقولات اوليه معقولات درجهء دوم - آن هم دو نوع معقول درجهء دوم - مىگيرد كه با اينكه اين معقولات درجهء دوم به طور مستقيم از عين گرفته نشده‌اند به طور غير مستقيم با عين قابل انطباق هستند ، اين است كه شناخت درست مىشود .\r\n- پس بالاخره منشأش عين خارجى است .\r\nاستاد : منشأش عين خارجى است ولى نه به طور مستقيم . اتفاقا همين جور هم هست كه منشأش عين خارجى است . « منشأش عين خارجى است » به آن نحو كه هيوم گفته است ، نه به آن معنا كه حسيون مىگويند كه اينها مستقيما از عين آمده و همه‌شان معقول اولى است . نه ، هرگز چنين چيزى امكان ندارد .\r\n- آنها هم هيچ وقت چنين حرفى را نزده‌اند .\r\nاستاد : چرا ، همين حرف را مىزنند .\r\n- آنها مىگويند ذهن خودش مىتواند انتزاع بكند .\r\nاستاد : نه ، آنها حداكثر از انتزاع ، « تعميم » را گفته‌اند ؛ بيش از تعميم را اصلا عنوان نكرده‌اند .\r\nبازگرديم به ادامهء بحث : و اما اينكه مىگوييم اين معقولات ثانيه از خارج گرفته نشده‌اند يعنى اينها صورت اشياء در خارج نيستند كه معقول اولى باشند . اينها انعكاس صورت اشياء در خارج نيستند . انعكاس صورت اشياء در خارج يعنى همان معقولات اولى .\r\n","page_name":" 578 ","page_number":578},
  {"content":"\r\n\r\nپس اينكه ما مىگوييم از معدوم مطلق يا مجهول مطلق نمىتوان خبر داد ، يعنى از آنچه كه مصداق اينهاست نمىشود خبر داد . اگر بگوييد پس الآن خبر داديد از چيزى كه آن چيز معدوم مطلق است ، مىگوييم نه ، ما كه الآن خبر داديم ، اين خبر ما خبر از يك موجود در ذهن است ، يعنى خبر از يك مفهومى است كه آن مفهوم ،\r\n\r\n\r\n\r\n\r\n","description":"","footnote":"\r\nضرورت ، امتناع ، عدم ، امكان ، عليت ، همهء اينها كه مقولات كانت هستند جزء معقولات ثانيه به شمار مىروند ، منتها كانت در اينجا ميان معقولات ثانيهء منطقى و فلسفى تقريبا يك نوع خلطى كرده است . حتى خود مفهوم « وجود » از اين قبيل است . عجيبتر خود مفهوم وجود است . وجود يك مفهوم عامّى است كه امكان ندارد كه اين مفهوم از راه حس به ذهن ما بيايد . اشتباه نشود ، به اين معنا وجود را حس نمىكنيم كه مفهوم وجود [ ابتداء 
  ] به ذهن ما نمىآيد ؛ هميشه معانى [ گوناگون 
  ] به ذهن ما مىآيد با اينكه همه را از وجود گرفته‌ايم . از وجود ، ما صورتى مىگيريم ، كه آن صورت عين مفهوم وجود نيست . اينجا مفهوم سفيدى را مىگيريم ، آنجا سياهى را مىگيريم ، گرمى را مىگيريم ، سردى را مىگيريم ، بلندى را مىگيريم ، كوتاهى را مىگيريم ، ولى بعد مىبينيم همه اينها موجودند ، يعنى مفهوم وجود را بعد انتزاع مىكنيم و بر همهء اينها حمل مىكنيم . بعد ما در مراحل خيلى نهايى مىبينيم اتفاقا اينهايى كه ابتدا ذهن ما گرفته است و اين وجود را از همهء اينها انتزاع كرده است [ حقيقتى ندارد 
  ] ، آنچه كه حقيقت عينى است همان معناى عامى است كه ما بر اينها منطبق مىكنيم . باز همهء اينها را ذهن به يك نحو از انحاء [ از آن حقيقت انتزاع مىكند 
  ] . همان معقولات اولى هم به منزلهء حدود آن چيزى است كه عين عينيت است . باز مىبينيم آنچه كه عين عينيت است و عين واقعيت است و عين منشأيّت آثار است و در ماوراء ذهن ما ، چه باشيم و چه نباشيم او وجود دارد آن يك حقيقتى است كه ما چاره‌اى نداريم جز اينكه با مفهوم « وجود » از آن تعبير كنيم ؛ يعنى هيچ مفهومى از معقولات اوليهء ما بر اندام او راست نمىآيد ؛ هيچيك از معقولات اوليهء ما بر او راست نمىآيد . حتى خود مفهوم وجود را هم كه مىخواهيم به يك شكل بيان كنيم همين قدر مىتوانيم بگوييم كه چيزى است كه عين عينيت است ، عين واقعيت است ، عين منشأيّت آثار است ، عين حقيقت است و به هيچ وجه قابل انتقال و تجافى و آمدن به ذهن نيست . وجود ، يك چنين چيزى است و هر چيز ديگر كه ذهن ما مىگيرد تصويرها و عكسهايى است كه از حدود او و از كناره‌هاى او مىگيرد .\r\n- منشأ اشتباه هم همين است . وقتى يك وجود مطلق را حقيقت وجود فرض كرديم مجبوريم يك عدم مطلقى هم در مقابلش فرض كنيم . اجبارى نداريم ، نه آن را فرض كنيم نه اين را .\r\nاستاد : نه ، اين وجود كه ما مىگوييم ، به معنى وجود مطلق نيست ؛ وجود مطلق چيز ديگرى است . اين عدم مطلق هم كه مىگوييم « عدم مطلق » يا مىگوييم « معدوم مطلق » مقصود ما از « مطلق » در اينجا يعنى آنچه كه در مقابل خارج و ذهن است . معدوم مطلق يعنى چيزى كه نه در خارج موجود است و نه در ذهن . از مطلب خيلى پرت شديم .\r\n","page_name":" 579 ","page_number":579},
  {"content":"\r\n\r\nموجود در ذهن است . آنچه كه در اينجا موضوع قضيه واقع شده است مصداق معدوم مطلق نيست ، مفهوم معدوم مطلق است كه مصداق موجود در ذهن است . پس آن چيزى كه من از آن خبر داده‌ام الآن موجود در ذهن است . آنچه كه مىگويم از آن خبر داده نمىشود مصداقهاى اين موجود در ذهن است ، همان مصداقهاى فرضى و اعتبارى . بين اين دو حرف تناقض نيست . پس شما نگوييد كه بايد در آن واحد يك چيزى ، هم امكان خبر دادن از او نباشد و هم از او خبر داده شده باشد ؛ نه ، ما مىگوييم آن چيزى كه مصداق معدوم مطلق است - كه نه موجود در ذهن است و نه موجود در خارج - قابل خبر دادن نيست . بعد مىگوييد : پس اينكه « معدوم مطلق قابل خبر دادن نيست » خودش خبر از معدوم مطلق است ؛ مىگوييم « اين » كه مصداق او نيست ؛ اين خودش مصداق خودش نيست ، اين خودش مصداق نقيضش است ، اينجا خودش مصداق « موجود در ذهن » است . پس اين قضيهء ما موضوعش چيزى است كه الآن در ذهن موجود است و آن ، مفهوم معدوم مطلق است . الآن مفهوم معدوم مطلق در ذهن من آمده است « 1 » .\r\n\r\n\r\n\r\n\r\n","description":"","footnote":"\r\n( 1 ) . - يعنى مفهومش آمده است يا لفظش ؟\r\nاستاد : مفهومش آمده است . اگر لفظ بدون معنا باشد كه اصلا قابل بحث فلسفى نيست .\r\n- اثبات معنايش را كه نمىتوانيد بكنيد . خودتان اقرار داريد كه بىمعنى است .\r\n- يعنى مثل « ديز » است به اصطلاح منطقيون ؟ ! - كه هيچ چيزى نيست .\r\n- بنده هم همين را عرض مىكنم .\r\n- يك تصورى هست .\r\n- هيچ چيزى نيست .\r\nاستاد : ما كه نمىگوييم بىمعنى است . شما در عالم شناخت خودتان وقتى مىگوييد « هيچ چيزى » آيا در ذهن تصورى از اين لفظ « هيچ چيزى » داريد يا نداريد ؟\r\n- نسبت به ماهيات بله ؛ يعنى اين ماهيات را كه من مىبينم هيچكدام از اينها نيست ؛ يعنى « هيچ چيزى » از اين ماهيات معلوم در ذهن نيست .\r\nاستاد : مىدانم . وقتى كه شما مىگوييد « نيست » بعد مىگوييد « آن كه نيست چنان » پس شما از « نيستى » يك تصورى در ذهن خودتان ساخته‌ايد . وقتى تصورى از « نيستى » در ذهن خودتان ساخته‌ايد معنايش اين است كه اين با اينكه مفهوم نيستى است مصداق هستى است ؛ با اينكه مفهوم نيستى است مصداق هستى در ذهن است . هر مفهوم نيستى مصداق هستى در ذهن است ؛ يعنى آن وقت دو اعتبار دارد : وقتى كه او را از وجود ذهنىاش تجريد مىكنيد ، يعنى ديگر وجود ذهنىاش را نمىبينيد مىشود « نيستى » ؛ وقتى كه وجود ذهنىاش را مىبينيد خود همين « نيستى » يعنى وجود در ذهن . از اين\r\n","page_name":" 580 ","page_number":580},
  {"content":"\r\n\r\nبحث معدوم مطلق در اينجا پايان مىپذيرد و ما بحث ديگرى را شروع مىكنيم كه اين هم باز بحث خوبى است ، تحت عنوان « مناط صدق و كذب در قضايا » .\r\n\r\n\r\n\r\n\r\n","description":"","footnote":"\r\nجهت است كه اشكال حل مىشود .\r\n- حالا براى اينكه اين موضوع روشن بشود من از آقاى « ب » اين سؤال را مىكنم كه شما بين مفهوم « هيچ چيز » و « عدم » و بين مثلا لفظ « ديز » كه وارونهء زيد باشد و به فرمايش خودتان مهمل است فرق نمىگذاريد ؟\r\n- نه .\r\n- يعنى ايندو عين هم است ؟\r\nاستاد : چطور عين هم است ؟\r\n- عدم معناى محصّلى ندارد ؛ چه معنايى دارد ؟\r\n- ( خطاب به آقاى « ب » ) : آيا عدم اضافى مهمل است ؟\r\n- عدم اضافى را عرض نكردم ؛ معدوم مطلق را عرض مىكنم .\r\nاستاد : عدم اضافى يعنى عدم شىء در خارج .\r\n- بله ، مثل نبودن اين استكان .\r\nاستاد : نبودن اين استكان در خارج .\r\n- بله .\r\nاستاد : نبودن اين استكان در خارج و نبودنش در ذهن . بسيار خوب ، وقتى ما مىگوييم آن چيزى كه نه در خارج است و نه در ذهن ، اين همان مىشود كه ما مىگوييم معنى دارد .\r\nوقتى كه شما مىگوييد « اين استكان » بعد مىگوييد « نبود اين در خارج و نبود اين در ذهن » آن وقت مىتوانيد همين را تعميم بدهيد و بگوييد « نبود هيچ استكانى در خارج ، نبود هيچ استكانى در ذهن » و بعد بگوييد « نبود هيچ چيزى در خارج ، نبود هيچ چيزى در ذهن » . همان را شما تعميم داده‌ايد و اين تصور معقولى است .\r\n","page_name":" 581 ","page_number":581},
  {"content":"\r\n\r\n\r\n1 . مناط صدق در قضايا\r\n\r\nصدق و كذب يا حقيقت و خطا\r\nدر اين بحث كه تحت عنوان « مناط صدق و كذب در قضايا » مطرح مىشود مسأله ، مسألهء « حقيقت » است . بحث روى حقيقت است كه ملاك حقيقى بودن يك انديشه چيست .\r\nانسان در ابتدا فرقى ميان انديشه و عين نمىگذارد . براى يك كودك اصلا ذهن و عين مطرح نيست . وقتى كه متوجه عالم عين است و مثلا مادر خودش را مىبيند او فكر نمىكند كه يك ذهنى دارد و در ذهن خودش صورتى از اين مادر دارد . او در عالم خودش گويى مخلوط با واقعيت است ، يعنى گويى كه الآن ذهنى در كار نيست و خود همان واقعيت مادر با او يكى است . ولى انسان نمىتواند هميشه در اين مرحله باقى بماند . خواه ناخواه برخورد مىكند به اينكه نه ، ذهن عين واقع نيست ؛ واقع چيزى است و ذهن چيزى . اين توجه و التفاتى كه براى انسان پيدا مىشود ريشه‌اش از خطاهاست ، يعنى موقع خطا متوجه مىشود كه نه ، ذهن غير از عين است\r\n\r\n","description":"","footnote":"","page_name":" 582 ","page_number":582},
  {"content":"\r\n\r\nو اينها دو حساب است « 1 » . پس قهرا براى انسان دو انديشه مطرح مىشود :\r\nانديشه‌هاى راست و انديشه‌هاى دروغ ، كه اين از تجربه‌هايى است كه خيلى زود انسان به آن مىرسد ، به طورى كه يك كودك شايد در سن سه سالگى فرق راست و دروغ را مىفهمد ، كه اگر از مادرش بپرسد كه مثلا بابا كجاست و او به دروغ بگويد كه فلان جا رفته است ، به مادرش مىگويد تو دروغ مىگويى ؛ يعنى اين قدر ادراك دارد كه اگر راست باشد مىفهمد و اگر دروغ هم باشد مىفهمد . اين تشخيص راست از دروغ و صحيح از غلط در مسائل عادى و روزمره است ؛ قهرا اين تشخيص در مرحلهء بالاتر در مسائل علمى و در مسائل فلسفى مطرح مىشود كه يك طرح ، يك فكر ، يك تشخيص ، يك معرفت دربارهء جهان و دربارهء اشياء ممكن است راست باشد و ممكن است راست نباشد . ضرورت منطق هم از همين جا كشف شده است كه حال كه انديشه‌هاى ما گاهى خطاست و گاهى خطا نيست ، آيا معيارى مىتوان كشف كرد كه با آن معيار بتوان انديشهء راست را از انديشهء ناراست و صواب را از ناصواب تمييز داد يا نه . منطق براى اين كار به وجود آمده است ؛ حالا اينكه از عهده برآمده يا برنيامده است مسألهء ديگرى است كه فعلا به بحث ما مربوط نيست .\r\n\r\nتعريف حقيقت\r\nديديم كه تشخيص راست از دروغ ، صحيح از غلط و حقيقت از خطا يكى از ابتدائىترين تجربياتى است كه انسان به آن پى مىبرد . ولى عمدهء مسأله - و يا به تعبير صحيح‌تر ، يكى از مسائل عمده - خود تعريف حقيقت است كه وقتى ما مىگوييم يك انديشه حقيقت است و يك انديشه خطا و يا يك انديشه را مىگوييم صحيح و يكى را مىگوييم غلط ، ملاك صحت و غلط بودن چيست ؟ بايد توجه\r\n\r\n\r\n\r\n\r\n","description":"","footnote":"\r\n( 1 ) . - مقصودتان از خطا خطاهاى حسى است .\r\nاستاد : خطاى حسى و در مرحلهء بالاترش خطاى عقلى ، فرق نمىكند ، خطاى عقلى هم همين جور است . ولى البته انسان اول به خطاى حسى خودش پى مىبرد . شك ندارد كه چنين است . انسان وقتى كه به خطاى حس و بعد به خطاى عقل پى برد اينجاست كه مىفهمد كه نه ، ذهن يك چيز است و خارج چيز ديگر ؛ انديشه يك چيز است و واقع چيز ديگر .\r\n","page_name":" 583 ","page_number":583},
  {"content":"\r\n\r\nداشت كه آنچه مورد نظر است اين است كه ملاك صحت و غلط بودن چيست ، نه اينكه ملاك تشخيص صحيح از غلط چيست . اينها دو مسأله و دو مطلب است .\r\nملاك تشخيص ، يك مطلب است و ملاك صحيح و غلط بودن مطلب ديگر . آنچه مورد نظر ماست اين است كه ما به چه انديشه‌اى مىگوييم « صحيح » و تعريفش چيست ؟ اين كلمهء « حقيقت » - كه قدر مسلّم از زمان افلاطون مطرح است كه وى در باب اخلاق مىگويد انسان در جستجوى سه چيز است : خير و حقيقت و زيبايى ، يا نيكى و راستى و زيبايى - به چه معنى است ؟ اصلا خود راستى و حقيقت كه يك فيلسوف هميشه خودش را دنبال حقيقت مىداند ملاكش چيست ؟ تعريف حقيقت بودن چيست ؟ اين غير از مسألهء منطق است كه معيار تشخيص صحيح از غلط را به ما ارائه مىدهد .\r\n\r\nتعريف حقيقت از نظر قدما\r\nاز نظر قدما در اينكه تعريف حقيقت مطابقت با واقع و نفس الامر است ترديدى وجود نداشته است ؛ يعنى در پاسخ اين سؤال كه حقيقت يعنى چه ؟ مىگفته‌اند حقيقت يعنى انديشهء مطابق با واقع و نفس‌الامر . پس تعريف حقيقت اين بوده است و از اين جهت هيچ شك و ترديدى وجود نداشته است ، مشكلى اگر بوده در انواع قضايا بوده است كه ديده‌اند اين تعريف در انواع قضايا به يك نحو نيست ، كه آن وقت اين سؤال مطرح مىشود كه آيا واقعا اين تعريف اشكال دارد ؟ يا نه ، تعريف اشكال ندارد ولى بايد ديد كه اين تعريف در مورد هر يك از انواع قضايا چگونه انطباق پيدا مىكند ؟\r\nقبلا هم گفته‌ايم كه قدما - البته از زمان بوعلى به اين طرف - به يك نوع تقسيم در باب قضايا برخورد كرده‌اند كه اين تقسيم بسيار نافع و مفيد بوده و همان تقسيم هم سبب اشكال در باب اين قضايا و چگونگى انطباق تعريف حقيقت بر آنها شده است و آن ، تقسيم قضايا به خارجيه و حقيقيه و ذهنيه است .\r\nدر مورد قضاياى خارجيه و يا قضاياى شخصيه مثل « زيد قائم » مطلب خيلى ساده است و اشكالى پيش نمىآيد . وقتى ما مىگوييم مثلا تمام مردم تهران بيمه شده‌اند ، واضح است كه اگر اين قضيه با عالم واقع و خارج منطبق بود حقيقت است\r\n\r\n","description":"","footnote":"","page_name":" 584 ","page_number":584},
  {"content":"\r\n\r\nو الّا خطاست .\r\nاما در قضاياى ذهنيه چه مىگوييد ؟ وقتى كه شما مىگوييد حقيقت ، مطابق بودن قضيه با واقع و نفس‌الامر است ، آيا در قضاياى ذهنيه هم اين حرف درست است ؟\r\nقضاياى ذهنيه كه اصلا از ذهن بيرون نيست ، مربوط به خود عالم ذهن است . مثلا وقتى كه مىگوييم : « انسان كلى است » انسان در ظرف ذهن كلى است ؛ انسان در ظرف خارج كه كلى نيست . پس كليت در ذهن عارض انسان مىشود و لذا قضيهء « انسان كلى است » يك قضيهء ذهنيه است . آيا قضيهء « انسان كلى است » حقيقت است يا حقيقت نيست ؟ اگر حقيقت است ، كه اين قضيه اصلا با واقع و نفس‌الامر و با عالم عين ارتباط ندارد . پس چگونه مىتوان گفت حقيقت يعنى مطابقت قضيه با واقع و نفس‌الامر ؟ البته جواب اين اشكال را اينها به يك شكل ساده‌اى مىدهند كه واقع و نفس‌الامر كه مىگوييم شامل اين هم مىشود . حال اينكه به چه شكلى جواب اشكال را مىدهند بعدا عرض مىكنيم . اكنون فقط صورت اشكال را بيان مىكنيم .\r\nحتى انطباق اين تعريف در مورد قضاياى حقيقيه هم خالى از اشكال نيست چون قضاياى حقيقيه قضايايى است كه ذهن حكم را مىبرد روى افراد ، روى افراد واقعى و نفس‌الامرى ؛ يعنى دايره‌اش اوسع است از آنچه كه وجود دارد ، يعنى روى افراد مفروض الوجود هم مىرود . مىگويند قضاياى علوم از نظر اينها چنين است ؛ يعنى از نظر قدماى فلاسفهء ما قضايايى كه در علوم به كار مىرود از نوع قضاياى حقيقيه است . اگر بگوييد : « هر آتشى سوزندهء پنبه است » درست است . آتشهايى در عالم وجود داشته و دارد و خواهد داشت كه مشمول اين حكم مىشوند . ولى اگر از شما بپرسند كه آيا اين حكم منحصر است به آتشهاى گذشته و حال و آينده يا منحصر به اينها نيست ، چه خواهيد گفت ؟ اگر ما فرض كنيم آتشى علاوه بر اينها وجود پيدا كند آن هم سوزنده است يا نه ؟ مىگوييم : بله ، اگر فرض كنيم آتش ديگرى هم غير از آنچه كه وجود دارد و وجود خواهد داشت در عالم وجود پيدا كند باز هم سوزنده است ؛ يعنى حكم مىرود روى موضوعى كه اوسع است از افراد محققة الوجود در ظرف زمان . اينجاست كه اشكال به وجود مىآيد ؛ مىگويند شما گفتيد قضيه‌اى حقيقت است كه مطابق با واقع و نفس‌الامر باشد ، در حالى كه اين قضيه مفادش اوسع از واقع و نفس‌الامر و اوسع از واقعيت است ، پس تعريف چگونه\r\n\r\n","description":"","footnote":"","page_name":" 585 ","page_number":585},
  {"content":"\r\n\r\nبر آن صدق مىكند ؟ اين تعريفى كه شما مىگوييد حقيقت عبارت است از انديشه‌اى و قضيه‌اى كه مطابق با واقع باشد ، در اينجا دچار اشكال مىشود ، زيرا مفاد قضيه شما اوسع از واقع است . پس اين تعريف در اينجا درست نيست .\r\nاشكالى كه براى قدماى ما در اين باب پيش آمده است همين اشكال بوده است كه ديده‌اند انطباق اين تعريف در مورد قضاياى ذهنيه و حقيقيه با اشكال مواجه مىشود . و اما اشكالاتى كه براى علماى جديد در اين باب پيش آمده است .\r\n\r\nتعريف حقيقت از نظر علماى جديد\r\nاز مجموع حرفهايى كه ما در كلمات امروزيها ديده‌ايم معلوم مىشود كه براى آنها باز يك سلسله اشكالات ديگر به وجود آمده و همانها سبب شده است كه اين تعريف را براى حقيقت نارسا بدانند و به دنبال تعريفهاى ديگرى براى حقيقت بروند كه در همين كتاب معروف فيليسين شاله « 1 » اين اشكالات به طور متفرق ذكر شده است .\r\nيكى از اشكالات اين است كه مىگويند اين تعريف در باب رياضيات صادق نيست ؛ حداكثر در باب تجربيات صادق است ، براى اينكه معانى رياضى در خارج لزوما وجود ندارند . اگر شما مثلا براى دايره يا براى خط حكمى ذكر مىكنيد اين خط يا دايره چيزى است كه شما در ذهن آن را فرض كرده‌ايد ، حكمى هم برايش مىآوريد ، و الّا خط به آن مفهوم رياضىاش شايد در طبيعت وجود نداشته باشد .\r\nدايره به مفهوم رياضىاش شايد در خارج وجود نداشته باشد . پس اين تعريف در آنجا صدق نمىكند .\r\nديگر اينكه گفته‌اند اين تعريف دربارهء قضاياى تاريخى هم صدق نمىكند ، چون قضاياى تاريخى مربوط به گذشته است و گذشته معدوم است ، پس اين با تعريف حقيقت كه گفته مىشود حقيقت عبارت است از مطابقت با واقع و نفس الامر جور در نمىآيد . وقتى كه من مىگويم ارسطو شاگرد افلاطون بوده است ، الآن اين در عالم ذهن من يك معنىاى هست ، شاگردى ارسطو براى افلاطون هم واقعه‌اى بوده است\r\n\r\n\r\n\r\n\r\n","description":"","footnote":"\r\n( 1 ) . [ فلسفه علمى ، ترجمه دكتر يحيى مهدوى 
  ] .\r\n","page_name":" 586 ","page_number":586},
  {"content":"\r\n\r\nدر ظرف گذشته و معدوم است . اما تطابق ، دو چيز مىخواهد ، بايد ذهنى باشد و واقعيتى تا بگوييم ايندو بر يكديگر منطبق هستند ، وقتى كه واقعيت معدوم شده است ديگر تطابق معنى ندارد .\r\nبعضى گفته‌اند حتى در امور تجربى هم اين اشكال هست ، براى اينكه ما در باب امور تجربى هم نمىتوانيم بگوييم كه اين صورى كه ذهن ما در تجربيات دارد عين اينها در خارج وجود دارد . همين قدر مىدانيم كه اينها نمايندهء يك چيزى هست در خارج ، اما اينكه خود همينها در خارج هستند مسأله‌اى است كه به راحتى نمىتوان اثبات كرد . مخصوصا با اصولى كه اخيرا آمده‌اند در علم امروز گفته‌اند مسألهء تطابق ذهن با خارج كارش خيلى مشكل مىشود « 1 » .\r\nمسألهء ديگرى كه باز سبب شده است كه علماى جديد از آن تعريف دست بردارند مسألهء به اصطلاح تكامل علوم است . ما مىبينيم در علوم در هر زمان يك نظرياتى مىآيد - نظريات علمى - و اين نظريات به ثبوت مىرسد ولى اين نظريات در زمان بعد نقض مىشود و نظريهء ديگرى جاى آن را مىگيرد . در اينجا ما نمىتوانيم بگوييم هر دو نظريه درست است ، اگر مىگوييم حقيقت يعنى آنچه كه مطابق با واقع و نفس الامر باشد ، اين معنى ندارد كه هم آن نظريه درست و مطابق با واقع و نفس الامر باشد و هم اين نظريه ، چون « واقع » كه دو جور نيست . از طرفى هم نمىتوانيم بگوييم كه آن نظريهء گذشته اصلا چرند و باطل بود و با حقيقت سر و كار نداشت ، ناچار بايد آن را حقيقت بدانيم ، اين را هم حقيقت بدانيم . ولى اين با تعريف حقيقت كه مطابقت با واقع است جور در نمىآيد ، پس تعريف حقيقت را بايد عوض\r\n\r\n\r\n\r\n\r\n","description":"","footnote":"\r\n( 1 ) . - منظورتان از اصولى كه اخيرا آمده‌اند در علم امروز گفته‌اند همان تقسيم‌بندى كيفيات به كيفيات اوليه و ثانويه است ؟\r\nاستاد : نه ، غير از آن مطلب . در باب امور عينى شما الآن هيچ چيزى را نمىتوانيد بگوييد آن طورى كه شما تصور مىكنيد در خارج وجود دارد . مثلا شما الآن تصورى از خورشيد داريد . مطابق آنچه كه علم مىگويد اصلا آن معنىاى كه شما در ذهن خودتان از خورشيد داريد در خارج وجود ندارد . آنچه كه شما مثلا به صورت يك قرص نورانى با اندازه و حجم معين داريد مىبينيد علم در نهايت امر از او به يك صورت ديگرى خبر مىدهد غير از اين صورتى كه در ذهن شماست ، كه اين مطلب در كتاب جهان‌بينى علمى راسل خيلى خوب شرح داده شده است .\r\n","page_name":" 587 ","page_number":587},
  {"content":"\r\n\r\nكنيم تا با آن جور در بيايد . از جمله تعريفهايى كه بجاى اين تعريف از حقيقت آورده‌اند يكى همين است كه حقيقت آن چيزى است كه مفيد فايده باشد . آن نظريه در زمان خودش مفيد فايده بود ، اين نظر هم در زمان خودش مفيد فايده است .\r\nبنابراين ما مىتوانيم بگوييم هيئت بطلميوس حقيقت است ، هيئت كپرنيك هم حقيقت است ، چون هيئت بطلميوس مفيد فايده بود و همهء خسوف و كسوف‌ها را مىتوانست براى ما توجيه كند ، هيئت كپرنيك هم مفيد فايده است و همهء خسوف و كسوف‌ها را مىتواند براى ما توجيه كند .\r\nاينها اشكالاتى است كه براى علماى جديد مطرح شده است . آن ، اشكالهاى قدماى ما بود و اين هم اشكالهاى علماى جديد . ما اول وارد بحث علماى جديد بشويم و سپس به اشكالات قدماى خود بپردازيم .\r\nقدماى ما تعريف را قبول كرده‌اند و در صدد حل اشكال برآمده‌اند ، يعنى بر اساس همان تعريف مىخواهند اشكال را حل كنند ، ولى علماى جديد تعريف را عوض كرده‌اند ؛ از اول خودشان را اينجور نجات داده‌اند كه بايد از اين تعريف كه حقيقت عبارت است از انديشهء مطابق با واقع دست برداشت « 1 » ؛ يعنى اينها خواسته‌اند اشكال را با رفع يد از آن تعريف و دست زدن به تعريفهاى ديگر حل كنند .\r\nمثلا پراگماتيستها در باب حقيقت گفته‌اند حقيقت آن چيزى است كه مفيد فايده باشد . اين را دو گونه مىشود تعبير كرد : يكى اينكه بگوييم آنچه كه حقيقت است ( يعنى مطابق با واقع است ) مفيد فايده است . اگر چنين بگوييم اثر حقيقت را گفته‌ايم . يك وقت مىگوييم : نه ، اصلا معنى حقيقت بودن اين است كه مفيد فايده است ؛ تعريف حقيقت اين است كه حقيقت يعنى آنچه كه مفيد فايده باشد . اشكال عليحده‌اى كه فروغى هم از ويليام جيمز نقل مىكند همين است كه مىگويد آنچه كه قدما گفته‌اند كه حقيقت انديشهء مطابق با واقع است ، با فلسفهء « بودن » جور در مىآيد\r\n\r\n\r\n\r\n\r\n","description":"","footnote":"\r\n( 1 ) . - اين را همه نگفته‌اند ، ايده‌آليستها گفته‌اند .\r\nاستاد : خير ، پوزيتيويستها گفته‌اند ، پراگماتيستها گفته‌اند ، ديگران هم گفته‌اند .\r\n- پوزيتيويستها كه اعتقاد دارند كه حقيقت انديشه‌اى است كه مطابق با واقع است .\r\nاستاد : نه ، پوزيتيويستها مىگويند حقيقت عبارت است از توافق اذهان . امروز اتفاقا هيچ كس اين حرف را نمىگويد ، يعنى حرف تطابق با واقع ديگر فعلا مطرح نيست .\r\n","page_name":" 588 ","page_number":588},
  {"content":"\r\n\r\nنه با فلسفهء « شدن » و تغيير ( البته اين تعبير به اين نحو از من است ) . در فلسفهء « بودن » چون اشياء را ثابت مىانگارند مىتوانند يك انديشه‌اى را بگويند با آنچه كه در عالم واقع ثابت است تطابق دارد ، ولى در فلسفهء « شدن » هيچ چيزى در دو لحظه ثبات ندارد . وقتى كه در دو لحظه ثبات ندارد ، شما نمىتوانيد انديشهء خودتان را با آن مطابق بدانيد . اين انديشه اصلا نمىتواند با آن مطابق داشته باشد ، چون واقعيت اصلا هيچ ثباتى ندارد . وقتى كه واقعيت ثابت نيست چيزى نمىتواند با آن انطباق پيدا كند .\r\nتعريف ديگرى كه براى حقيقت كرده‌اند اين است كه گفته‌اند حقيقت آن است كه همهء اذهان در يك زمان بر روى آن توافق داشته باشند « 1 » . اين را به عنوان حقيقت گفته‌اند نه اينكه توافق اذهان علامت حقيقت باشد . مىگويند به اين ترتيب مشكل حل مىشود . آن نظريهء علمى قرن گذشته ، اذهان قرن گذشته در آن توافق داشتند پس حقيقت است ؛ يعنى آنچه را كه اصوليون اهل تسنن در باب اجماع گفته‌اند اينها در باب حقيقت گفته‌اند . اصوليون اهل تسنن مىگويند توافق اذهان در يك مسألهء شرعى حكم وحى را دارد ، منتها وحى اختصاص به زمان يك فرد دارد ، اينجا جمع جانشين فرد مىشود . مىگويند اگر همهء علما در يك زمانى بر يك مسأله توافق كنند ، در اينجا ديگر يك نوع عصمتى در كار است ، امكان خطا در آن نيست و حكم وحى را دارد .\r\n\r\n\r\n\r\n\r\n","description":"","footnote":"\r\n( 1 ) . [ رجوع شود به سير حكمت در اروپا ، ج 3 / ص 242 و يا به اصول فلسفه . 
  ]\r\n","page_name":" 589 ","page_number":589},
  {"content":"\r\n\r\n\r\n2 . مناط صدق در قضايا\r\n\r\nيادآورى\r\nگفتيم كه مسألهء بيان ملاك صدق در قضايا مبنى بر اين تعريف از حقيقت و از صدق است كه قضيهء صادق يا قضيه‌اى كه حقيقت است عبارت است از قضيه‌اى كه با واقع و نفس الامر مطابق باشد . حقيقت چنين تعريف شده است . اصلا تمايز حقيقت از خطا به همين جهت شناخته شده است كه حقيقت يعنى انديشه‌هايى كه با واقع و نفس‌الامر منطبق است و خطا يعنى انديشه‌هايى كه با واقع و نفس الامر منطبق نيست . اين مسأله را گاهى تحت عنوان « حقيقت و خطا » مىگوييم ، گاهى تحت عنوان « صدق و كذب » و گاهى تحت عنوان « صحيح و غلط » ؛ فرق نمىكند .\r\nاين تعريف قهرا ، هم براى قدما و هم براى علماى جديد اشكال به وجود آورده است كه اشكالات علماى جديد را قبلا مطرح كرديم و اكنون به اشكال قدما مىپردازيم و آن اشكال اين است كه اگر ما حقيقت را به اين نحو تعريف كنيم ممكن است در بعضى از قضايا صادق نباشد .\r\nقدماى ما مطلب را به اين شكل طرح كرده‌اند كه قضايا سه نوع است : قضاياى خارجيه ، قضاياى حقيقيه و قضاياى ذهنيه . اين تعريف را درباره قضاياى خارجيه\r\n\r\n","description":"","footnote":"","page_name":" 590 ","page_number":590},
  {"content":"\r\n\r\nمىشود گفت صادق است ، دربارهء قضاياى حقيقيه هم مىتوان گفت صادق است ، ولى دربارهء قضاياى ذهنيه كه اين تعريف نمىتواند صادق باشد كه بگوييم حقيقت بودن يك قضيهء ذهنيه عبارت است از منطبق بودن آن با واقع و نفس الامر ، چون فرض اين است كه قضيه ذهنى است ، ديگر اصلا واقع و نفس الامرى ندارد . از اين طرف هم اگر در قضاياى ذهنيه نگوييم كه حقيقت عبارت است از مطابق بودن قضيه با واقع ، و مثلا بگوييم حقيقت عبارت است از مطابق بودن قضيه با خودش ، در اين صورت فرقى بين قضيهء صادق و كاذب باقى نمىماند . كاذب هم خودش با خودش مطابق است . كاذب كه كاذب است با چيز ديگرى كه محكىّ عنه اوست مطابقت ندارد . اين اشكالى بوده است كه براى قدما مطرح شده است .\r\n\r\nتفصيل اشكال در مورد قضاياى سه‌گانه\r\nتعريف قضيه خارجيه ، حقيقيه و ذهنيه را قبلا عرض كرده‌ايم ؛ حالا اشاره مىكنيم . مىگويند در هر قضيهء موجبه‌اى موضوع قضيه بايد وجود داشته باشد ؛ امكان ندارد براى موضوعى كه در هيچ ظرفى وجود ندارد محمول آورده شود . بدون آنكه موضوع وجود داشته باشد امكان ندارد كه محمول برايش ثابت باشد ( ثبوت شىء لشىء فرع ثبوت المثبت له ) ، حال موضوع آن قضيهء موجبه يا در خارج وجود دارد و يا در ذهن . اگر در ذهن وجود داشته باشد مىشود قضيه ذهنيه و اگر در خارج وجود داشته باشد باز به دو نحو است « 1 » ( به تعبيرى كه قدماى خودمان گفته‌اند عرض مىكنيم ) : يا حكم مىرود روى افراد موجود محقّقة الوجود ، مىشود قضيهء خارجيه ؛ يا حكم مىرود روى يك طبيعت كه هر جا اين طبيعت محقق بشود اين حكم براى او هست ، مىشود قضيهء حقيقيه .\r\n\r\nقضيهء خارجيه\r\nدر قضيهء خارجيه حكم مىرود روى افراد موجود محققة الوجود ؛ يعنى يك\r\n\r\n\r\n\r\n\r\n","description":"","footnote":"\r\n( 1 ) . بحث ما در قضاياى كلى است ؛ قضاياى شخصى مسأله‌اى ندارد .\r\n","page_name":" 591 ","page_number":591},
  {"content":"\r\n\r\nسلسله افراد موجود مشخصى را در نظر گرفته‌ايم و حكم را روى يك كلى مىبريم به اعتبار افرادى از آن كلى كه آن افراد تحقق دارند ، كه در واقع ما حكم را روى افراد مىبريم و نقش كلى فقط اين است كه مىتواند همه را در يك لفظ و در يك مفهوم جمع كند و هيچ نقش ديگرى ندارد ، مثل همين مثالهايى كه حاجى ذكر كرده است كه مثلا مىگوييم : « قتل من فى الدّار » يا مىگوييم : « هلكت المواشى » . وقتى مىگوييم :\r\n« هلكت المواشى » يعنى امسال ماشيه‌ها ( گوسفندها ) همه تلف شدند . معلوم است كه ما يك گوسفندهاى معينى را كه مثلا مملكت ايران در امسال دارد - و از يك محدودهء معينى تجاوز نمىكنند - در نظر گرفته‌ايم و مىگوييم كه اين مواشى مردند . در اينجا « مواشى » يك مفهوم كلى يا شبه كلى است ، ولى بالاخره شامل يك عده افراد معدود معينى است كه مثلا گوسفندهاى موجود امسال ايران است ؛ مىگوييم اينها همه تلف شدند .\r\nيا اگر مىگوييم : « قتل من فى الدار » يعنى كسانى كه در خانه بودند كشته شدند . مثلا خانه خراب شد و همهء كسانى كه در خانه بودند كشته شدند . يا اگر بگوييم : « كلّ من فى الدار قتل » يعنى مثلا خانه خراب شد و هر كس در خانه بود كشته شد . اين « هر كس در خانه بود » يك مفهوم كلى است ولى يك مفهوم كلىاى است كه براى يك افراد معين و مشخصى كه ما در نظر گرفته‌ايم آورده شده است ، زيرا ما يك خانهء معينى را در نظر گرفته‌ايم و گفته ايم هر كس در خانه بود كشته شد . وقتى مىگوييم « قتل من فى الدار » در اينجا « من فى الدار » يعنى كسانى كه در خانه بودند . اين يك مفهوم كلى است كه فقط شامل افراد اين خانهء معين مىشود . يا اگر مىگوييم : « كلّ من فى الدار قتل » اينجا « كلّ من » يعنى « هر كس » ؛ اين مىشود يك مفهوم كلى .\r\nدر مورد « هلكت المواشى » هم همين جور است . گو اينكه ممكن است كسى بگويد « المواشى » در اينجا كل است « 1 » چون به صيغه جمع است و جمع حكم يك كل را پيدا مىكند ( مانند وقتى كه مىگوييم « الرجال » يعنى اين مجموع مردان ) ، اما اين يك نوع مناقشهء در مثال است ؛ مقصود روشن است . مثلا ما مىتوانيم بجاى « المواشى » لفظ « ماشية » را بياوريم و بگوييم : « هلكت كل ماشية فى هذه السنة » . المواشى كه مىگوييم\r\n\r\n\r\n\r\n\r\n","description":"","footnote":"\r\n( 1 ) . فرق بين كل و كلى اين است كه كل آن چيزى است كه بر مجموع قابل اطلاق هست ولى بر يك [ جزء 
  ] قابل اطلاق نيست ، [ اما كلى بر فرد خودش قابل اطلاق است 
  ] .\r\n","page_name":" 592 ","page_number":592},
  {"content":"\r\n\r\nمقصود گوسفندهاى امسال است . در اينجا « المواشى » قائم مقام « كلّ ماشية » است .\r\nما اينجا نبايد در لفظ مناقشه كنيم . مقصود اين است كه در اين گونه از قضايا و لو به صورت كلى ذكر كنيم ولى نظر به يك عدّه افراد معين محقق موجود است ، مانند اينكه بگوييم : « الآن هشتاد درصد مردم ايران باسواد و بيست درصد آنها بىسوادند » ؛ اينجا كه ما مىگوييم « مردم ايران » يعنى هر كسى كه در ايران هست ، هر ايرانى : « ايرانى بيست درصدش بىسواد و هشتاد درصدش باسواد است » . حال اينكه بايد كلمهء « مردم ايران » گفت يا « كلّ من فى ايران » اين ديگر مناقشهء لفظى است . اينجا حكم رفته است روى كلى و اين كلى فقط براى اين آورده شده است كه بر يك عده افراد معين محقق موجود اطلاق بشود . اگر كسى بگويد چرا مىگوييد « هر ايرانى » ؟ در اين صورت ايرانيهاى پانصد سال پيش چطور ؟ مىگويم من ايرانيهاى موجود الآن را مىگويم . اگر بگويد ايرانيهاى صد سال بعد چطور ؟ مىگويم من ايرانيهاى موجود الآن را مىگويم . اين مجموعهء موجود محقق الآن چنين‌اند . اين را مىگويند قضيهء خارجيه . در اين‌گونه قضايا از نظر انطباق تعريف مشهور حقيقت بر آنها اشكالى پيش نمىآيد .\r\n\r\nقضيهء حقيقيه\r\nو اما قضيهء حقيقيه قضيه‌اى است كه حكم روى مفهوم كلى يعنى روى يك طبيعت مىرود . از آن حيث اين حكم بر روى اين طبيعت مىرود كه اين طبيعت اين طبيعت است ؛ يعنى مناط حكم ، نفس اين طبيعت است ، كه معنايش اين است كه اين طبيعت هر جا و هر وقت محقق بشود اين حكم براى او هست ؛ يعنى شما از اول نخواسته‌ايد كه حكم را روى افراد ببريد بعد بخواهيد براى افراد يك تعبير جامعى پيدا كنيد ، بلكه يك طبيعت را موضوع قرار داده و حكم را روى آن طبيعت برده‌ايد ؛ و لهذا قهرا در قياسات ، قضيهء ما مىشود قضيهء حقيقيه و در استقرائات قضيهء ما مىشود قضيهء خارجيه .\r\nيك وقت شما از اول اطلاعتان روى افراد است ، بعد مىخواهيد يك تعبير جامعى در بيان پيدا بكنيد ؛ بجاى اينهمه تكرار كه مىگوييد : اين يكى ، اين يكى ، اين يكى ، . . . ، همه را در يك لفظ جمع مىكنيد و مىگوييد : « همهء مردم ايران » . در اين\r\n\r\n","description":"","footnote":"","page_name":" 593 ","page_number":593},
  {"content":"\r\n\r\nموارد مناط حكم شما مردم ايران از آن حيث كه مردم ايران هستند نيست و لهذا به مردم زمان بعد صدق نمىكند و به مردم زمان قبل هم صدق نمىكند ، چون مناط حكم ، مردم فعلى ايرانند ، اين مردم خاصى كه الآن در ايران هستند . شما نه به دليل « مردم ايران بودن » بلكه به دلايل ديگرى ، مثلا از باب اينكه شما از اوضاع اجتماعى امروز ايران اطلاع داريد ، حكم مىكنيد كه مثلا وضع سواد يا وضع بهداشت در مردم ايران فعلا چنين است . اين مردم خاص به حكم يك سلسله شرايطى كه در اين زمان دارند اين حكم را دارند ، نه اينكه شما يك مناطى به حكم عقل به دست آورده‌ايد كه ايرانى چنين است . بلى ، شما اگر مثلا روى بعضى قواعد و ضوابط ( مثلا بر اساس شناخت مردم ايران به حكم نژاد ) چيزى به دست بياوريد و مثلا بگوييد كه مردم ايران يك مردمى هستند كه زود تغيير عقيده مىدهند ، يعنى ايرانى چنين است ، در اين صورت شما يك مناط به دست آورده‌ايد و حكم را بر روى همين مناط آورده‌ايد . مثلا ما گاهى مىگوييم كه ايرانى چنين است . آنجا كه مىگوييم ايرانى چنين است ، مىخواهيم حكم را روى ايرانى بما هو ايرانى ببريم و لهذا ديگر اين حكم نمىتواند فقط براى امروز صادق باشد كه وقتى بگوييم ايرانى چنين است ، كسى بگويد : آيا دو هزار سال پيش هم ايرانى چنين بود كه تو مىگويى ايرانى چنين است ؟ پس ايرانى چنين نيست . [ اگر اين حكم شامل ايرانيهاى گذشته نشود پس 
  ] يك چيز ديگرى علت قضيه است ، نه اينكه ايرانى بودن ملاك باشد .\r\nدر قضاياى حقيقيه حكم واقعا رفته است روى يك طبيعت كلى و نفس اين طبيعت از آن جهت كه اين طبيعت است ملاك اين حكم است ؛ يعنى اين حكم و اين محمول چسبيده است به خود اين طبيعت . اين محمول به منزلهء يك لازمى از اين طبيعت است . قهرا اين طبيعت ديگر فرق نمىكند ، هر جا و هر زمان كه محقق بشود اين حكم را دارد ، و لهذا روى افراد مفروض هم مىآيد ؛ يعنى اگر ما براى اين طبيعت فردى را فرض كنيم قهرا اين لازم براى آن فرد مفروض هم هست . مثلا قواعد و ضوابط علوم كه كليت دارد و ضابطه و قانون است ، از نظر اين آقايان همه از اين قبيل است . چه در علوم تجربى و چه در علوم غير تجربى در همه جا قضيه از اين قبيل است ، و لذا مىگويند آنچه در علوم معتبر است قضاياى حقيقيه است . اوضح مسائلش را مىتوانيد در باب مسائل فلسفى ، رياضى و منطقى پيدا كنيد . البته مسائل ساير علوم همچون پزشكى ، طبيعى ، فيزيك و شيمى هم از همين قبيل است .\r\n\r\n","description":"","footnote":"","page_name":" 594 ","page_number":594},
  {"content":"\r\n\r\nاگر شما گفتيد آهن در اين درجه حرارت چنين است و در آن درجه حرارت چنان است ، حتى با اينكه يك قاعدهء طبيعى است ولى قضيهء حقيقيه است . اينجا حكم شما روى طبيعت آهن رفته است و معنايش اين است كه طبيعت آهن اين خصلت را دارد . اگر طبيعت آهن اين خصلت را داشته باشد ، ديگر فرقى نمىكند ، هر جا اين طبيعت محقق شد اين خصلت هم براى او هست . اگر ثابت شد كه اين خصلت مربوط به طبيعت آهن است پس همهء آهنهاى دنيا در زمان حاضر و آهنهاى دنيا در زمان گذشته و آهنهاى دنيا در زمان آينده چنين‌اند ، و حتى اگر فرض هم بكنيد كه اين شىء آهن باشد باز بايد اين خصلت را داشته باشد . اگر ما فرض بكنيم در اينجا آهنى وجود داشته باشد كه الآن وجود ندارد باز بايد چنين باشد .\r\nاگر گفتيم آهن خصلتش اين است كه به سوى آهنربا كشيده مىشود ، معنايش اين است كه اگر فرض كنيم الآن اينجا [ آهنى 
  ] باشد آهنربا آن را به سوى خود مىكشد ، كما اينكه شما اين حرف را مىزنيد : اگر كسى گفت آهن خصلتش اين است كه به سوى آهنربا كشيده مىشود ، شما مىگوييد واقعا اين خصلت آهن و آهنرباست ؛ اگر ما در اينجا آهنى بياوريم و آهنربايى ، حتما اين آهنربا آهن را به سوى خود مىكشد . شما اين حرف را مىگوييد يا نمىگوييد ؟ مسلّما مىگوييد .\r\nپس حكم را تعميم مىدهيد حتى روى افرادى كه موجود نيستند و مفروض الوجود هستند ؛ يعنى حكم را محدود نمىكنيد به آنچه وجود دارد ؛ نمىگوييد كه فقط آهنرباهاى موجود آهنهاى موجود عالم را كه در گذشته و امروز و آينده وجود داشته‌اند و وجود دارندو وجود خواهند داشت به سوى خود مىكشند . اگر كسى بگويد چنانچه ما فرض كنيم كه غير از [ آهنربا و 
  ] آهنهايى كه تاكنون در عالم وجود داشته و دارد به طور خلق الساعه يك آهنربا در اينجا خلق شود و يك آهن هم خلق شود آيا باز اين آهنربا آن آهن را به سوى خود مىكشد ؟ شما چه مىگوييد ؟ مسلّما مىگوييد به سوى خود مىكشد ؛ چرا ؟ مىگوييد : چون آهنربا و مغناطيس از آن جهت كه آهنربا و مغناطيس است جذاب است و آهن هم از آن جهت كه آهن است تحت تأثير آهنرباست ، پس اگر فرض هم بكنيم كه الآن يك آهنربا و يك آهن موجود شوند باز هم اين آهنربا آن آهن را به سوى خود مىكشد از اين جهت است كه اين قضيه يك قضيهء حقيقيه است .\r\nدر مسائل رياضى كه ديگر مسأله خيلى واضح است . اگر شما گفتيد دايره\r\n\r\n","description":"","footnote":"","page_name":" 595 ","page_number":595},
  {"content":"\r\n\r\nحكمش چنين است ، حكم شما محدود نيست به دايره‌هاى موجود در عالم .\r\nمىگوييد اگر ما فرض كنيم يك دايره‌اى كه موجود نيست الآن در اينجا موجود بشود ، آن خصلت خاص را ( مثلا اينكه نسبت محيط دايره‌اش به قطرش برابر عدد ثابت « پى » است ) خواهد داشت ؛ يعنى به فرض وجود اين دايره آن نسبت وجود خواهد داشت . اين قضيه را مىگوييم قضيهء حقيقيه « 1 » .\r\n\r\n\r\n\r\n\r\n","description":"","footnote":"\r\n( 1 ) . - اين مطلبى كه در تجريد ملاحظه فرموده‌ايد كه مىگويد اگر وجود ذهنى نباشد « لبطلت الحقيقية » آن وقت من اين مسائل را ربط داده‌ام به همين مطلبى كه مىفرماييد ، كه يك جايى هم نوشتم كه قضاياى علمى به معناى علوم تجربى جديد قضاياى حقيقيه نيست و اين نظر از آن جهت براى بنده پيدا شده بود كه در قضاياى حقيقيه موضوع بايد طبيعى باشد و حال آنكه در قضاياى علم جديد اصلا به كلى طبيعى اعتنا نمىشود و كلى ، كلى انتزاعى صرف است ؛ انتزاعى به معنى ذهنى ، به آن معنى كه متجددين مىگويند « ذهنى » و گرنه وجود ذهنى را كه متجددها منكرند .\r\nاستاد : بله ، به همان معنى ، يعنى عينيت ندارد .\r\n- بله ، غرض اينكه مطلبى كه باز اين نظر را تأييد مىكند اين است كه در مثال آهنربا كه فرموديد ، قضيه قضيهء حقيقيه است ، جاى چون و چرا هم ندارد . اما قضايايى كه در علوم جديد بيشتر محل اعتبار و معتبر است قضايايى است از نوع آن قضيه‌اى كه قبلا فرموديد : « آهن در اثر حرارت منبسط مىشود » . در اينجا من نمىتوانم بگويم كه طبيعت آهن مطرح نيست ، اما علم جديد به طبيعت آهن كه عبارت از كلى طبيعى باشد اصلا اعتنا ندارد ، اصلا به وجودش هم توجه ندارد ، شرط وجود هم نمىكند . مىگويد يك قضيهء شرطيه‌اى در كار است كه :\r\n« اگر آهن را حرارت بدهيم منبسط مىشود » . بنابراين ، اين قضايايى كه تبديل به قضيهء شرطيه مىشوند مىتوانند قضاياى حقيقيه باشند و حال آنكه قضاياى حقيقيه بتّيّه تبديل به قضيهء شرطيه نمىشوند .\r\nاستاد : اينجا سه مسأله است ، حالا فقط اين سه مسأله را مطرح مىكنم ، اين بحث مناط صدق و كذب در قضايا را كه تمام كرديم بعد تفصيل مطلب را بيان مىكنم .\r\n[ مسألهء اول 
  ] : يكى از اشكالات خود مسألهء طبيعت است . اصلا اين حرف مطرح است كه آيا هر شىء از خود طبيعتى مخصوص دارد يا اينكه هيچ چيزى از خود طبيعت مخصوص ندارد ، كه مىدانيد اين قضيه تقريبا از هگل به اين طرف مطرح شده است و آنها اينجور فكر كرده‌اند كه افرادى كه براى اشياء طبيعت مخصوص قائل هستند اشياء را مجزا و مستقل از يكديگر ديده‌اند ، گفته‌اند الف طبيعتى دارد ، ب طبيعتى دارد ، ج طبيعتى دارد ، فلان شىء ديگر طبيعتى دارد ، در صورتى كه طبيعت مستقل براى اشياء در نظر گرفتن مولود يك بينش خاص است و آن بينش خاص اين است كه اشياء را در ارتباط با يكديگر نمىبيند ، ولى با بينشى كه اشياء را در ارتباط با يكديگر مىبيند مرزها شكسته مىشود . شىء در ارتباطش با يك سلسله از اشياء يك چيز است و در ارتباطش با يك سلسله از اشياء ديگر چيز ديگر است ؛ كما اينكه در باب حركت هم اين حرف را مىزنند ؛ يعنى اين مسألهء « طبيعت » را از دو ناحيه به اصطلاح مىشكنند ؛ يكى اينكه مىگويند اشياء را بايد ثابت انگاشت تا بشود براى آنها طبيعت فرض كرد . ديگر اينكه مىگويند اشياء را بايد مستقل از يكديگر و بىارتباط با يكديگر انگاشت و عالم را بايد\r\n","page_name":" 596 ","page_number":596},
  {"content":"\r\n\r\n\r\n\r\n\r\n\r\n","description":"","footnote":"\r\nگسسته ديد تا بتوان براى هر چيزى يك طبيعت مخصوص قائل شد .\r\n- اين به بحث قوه و فعل مربوط نمىشود ؟\r\nاستاد : قوه و فعل خودش به حركت مربوط است . حركت يك نوع قوه و فعل است . البته از آن جهت كه به حركت مربوط مىشود به قوه و فعل مربوط مىشود - نه ، بنده نمىخواهم توضيح بفرماييد كه مربوط مىشود يا مربوط نمىشود ، بنده از اين جهت عرض مىكنم كه شما هيچ خاصيتى براى اين شىء نمىتوانيد به نحو بالقوه فرض بكنيد كه مثلا اين شىء بالقوه اينطور است ، يعنى طبيعتش چنين اقتضائى دارد ، بلكه بايستى بگوييد اگر در ارتباط با اين شىء در نظر بگيريم بالقوه چنين است و اگر در ارتباط با آن شىء در نظر بگيريم چنان است .\r\nاستاد : نه ، آن را بالقوه نمىگويند . اين ، اصطلاح بالقوه نيست . معنى اينكه يك طبيعت يك اقتضائى دارد لزوما با آن مسأله بالقوه يكى نيست . تعبير بالقوه كردن در اينجا تا حدى نارساست .\r\nپس مىگويند اينكه براى هر چيز طبيعت قائل شويم و مثلا بگوييم انسان طبيعتش چنين اقتضا مىكند و اين درخت آلبالو طبيعتش چنان اقتضا مىكند ، اين مبتنى بر دو نوع بينش است : يكى بينش سكون و عالم را در حال يكنواختى ديدن يعنى در دو لحظه به يك حال ديدن ، و ديگر بينش استقلال و گسستگى اشياء از يكديگر و اشياء را بىارتباط با يكديگر ديدن . اما اولا بنابر بينش حركتى - يا گاهى به تعبير خود اينها بينش ديالكتيكى - هيچ چيزى در دو لحظه به يك حال نيست ، يعنى خودش خودش نيست ؛ هر چيزى در لحظهء دوم غير خودش است . وقتى كه يك شىء در لحظهء دوم خودش خودش نباشد ديگر طبيعت برايش معنى ندارد . اصلا طبيعت در نظر گرفتن براى اشياء فرع بر ثابت انگاشتن آنهاست . وقتى كه ثباتى در كار نباشد طبيعتى هم وجود نخواهد داشت . ثانيا قطع نظر از مسألهء حركت ، اگر اشياء استقلال ذاتى از يكديگر داشته باشند باز طبيعت قابل تصور است ، اما اگر اشياء در متن ذاتشان به يكديگر پيوسته باشند ، يعنى پيوستگى جزء ذاتشان باشد چگونه مىتوان براى هر شىء يك طبيعت جداگانه فرض كرد ؟ اگر ارتباط من با اين خانه بيرون از ذات من نباشد كه بگويم من ذاتى دارم ، رابطه‌اى هم با اين خانه دارم كه اگر رابطه‌ام از من گرفته شود من من هستم ، خانه هم خانه است و اين ارتباط يك امر عرضى و زائد است ، بلكه اصلا همان « من » من به رابطه‌ام با اين محيط خودم بستگى دارد كه اگر ارتباطم با اين محيط عوض بشود من ديگر آن من نيستم ، در اين صورت چگونه مىتوان گفت من يك طبيعتى دارم و خانه هم يك طبيعتى مستقل از من دارد ؟ شما از يك طرف كه مسألهء حركت را در نظر بگيريد و از طرف ديگر ارتباط متقابل اشياء با يكديگر را در نظر بگيريد آن وقت مىبينيد كه حركت به تنهايى نمىتواند اشياء را توجيه كند ، ارتباط متقابل هم به تنهايى نمىتواند اشياء را توجيه كند ، تا چه رسد به سكون و گسستگى كه بخواهيم هر شىء را در حال سكون و اشياء را بىارتباط و گسسته از يكديگر ببينيم ، بلكه بايد ايندو را با هم در نظر بگيريد و اشياء را متغير و در حال ارتباط متقابل ببينيد تا بتوانيد آنها را توجيه كنيد . اين ، يك اشكال است . ( فعلا ما داريم اشكال را تقرير مىكنيم و كارى به جواب اشكال نداريم . )\r\n","page_name":" 597 ","page_number":597},
  {"content":"\r\n\r\n\r\n\r\n\r\n\r\n","description":"","footnote":"\r\nبنابراين در فلسفهء جديد ، ديگر مسالهء طبيعت مطرح نيست ( توجه شود كه مىگوييم : در « فلسفهء جديد » زيرا اين مسأله به فلسفه مربوط مىشود نه به علم ) تا بعد بگوييم آهن طبيعتى دارد و طبيعت آهن چنين اقتضا كرده است و مغناطيس طبيعتى دارد و طبيعت مغناطيس چنان اقتضا كرده است . به هر حال اين ، يك اشكال است و اشكال خيلى مهمى است و به راحتى نمىشود قضيه را حل كرد .\r\n[ مسألهء دوم 
  ] : اشكال ديگر ، اشكال كلى طبيعى است كه خود يك بحث عليحده است .\r\nاين اشكال مربوط به رابطهء ذهن با خارج است كه آيا كلى طبيعى در خارج وجود دارد يا در خارج وجود ندارد . ممكن است كسى بگويد اصلا اين طبيعت كه شما مىگوييد ، همان كلى طبيعى است ، چون شما مىگوييد : « طبيعت كلى » و طبيعت كلى همان كلى طبيعى است ، و ما مىدانيم كه كلى طبيعى اصلا در خارج وجود ندارد ؛ يعنى اگر ما به اصل حركت هم قائل نباشيم ، به اصل ارتباط متقابل اشياء هم قائل نباشيم ، با قطع نظر از همهء آن اشكالات ، باز مسألهء طبيعت مطرح است . بله ، طبيعت جزئى را مىتوان گفت كه در خارج وجود دارد ، ولى طبيعت كلى مىشود همان « كلى طبيعى » و كلى طبيعى اصلا ذهنى است و در خارج وجود ندارد . وقتى كلى طبيعى در خارج وجود نداشته باشد پس شما چگونه مىگوييد حكم رفته است روى كلى مغناطيس و كلى آهنربا ، يعنى كلى طبيعى مغناطيس و كلى طبيعى آهنربا ؟ اصلا كلى طبيعى در خارج وجود ندارد . اين هم مىشود اشكال ديگر ، كه اشكال عليحده‌اى است غير از اشكال « طبيعت » .\r\n[ مسألهء سوم 
  ] : ظاهرا نظر آقاى « د » بيشتر به همين دو مسأله‌اى بود كه من عرض كردم . و اين دو مسأله شايد از حرفهاى ايشان استفاده مىشد .\r\n- بله .\r\nاستاد : ولى اشكال ديگر كه شايد نظر شما به اين جهت هم باشد اين است كه اگر علم جديد بنايش بر استقراء باشد ( البته استقراء به معنى واقعى ، نه تجربه به مفهومى كه قدما مىگفتند كه مىخواستند با تجربه حكم طبيعت كلى را به دست بياورند ؛ يعنى منظور علم جديد از استقراء اين باشد كه مىروند سراغ جزئيات ؛ اگر هم سراغ يك لفظ كلى مىروند فقط براى اين است كه آن لفظ بيانگر جزئياتى باشد كه آن جزئيات قبلا تكليفش مشخص شده است و نقش اين لفظ يا اين كلى فقط اين است كه شما با يك لفظ توانسته‌ايد جزئىهاى متعدد را بيان كنيد ؛ نقش ديگرى در اينجا ندارد ؛ لفظ بيانگر چيزى نيست جز اينكه توانسته‌ايد مجموع افراد را با يك تعبير و با يك لفظ بيان كنيد ) در اين صورت نمىتوان گفت كه قضاياى علوم از نوع قضاياى حقيقيه است ، بلكه بايد گفت برعكس آنچه كه شما قدما مىگوييد كه قضاياى علوم به نحو قضاياى حقيقيه است اصلا قضاياى علم امروز به نحو قضاياى خارجيه است . وقتى يك عالم امروزى مىگويد مطلب اينچنين است اين بدان معنى است كه مجموع مواردى كه من مشاهده كرده‌ام چنين دلالتى دارد ؛ بيش از اين ديگر چيزى نيست . اصلا او سراغ كلى نمىرود ؛ حالا كارى نداريم كه كلى طبيعى موجود است يا نه ، و طبيعتى وجود دارد يا ندارد . عالم امروزى از همان اول حكمش به نحو قضيهء خارجيه است ؛ يعنى از همان ابتدا كارش اين\r\n","page_name":" 598 ","page_number":598},
  {"content":"\r\n\r\n\r\nقضيهء ذهنيه\r\nو اما قضيهء ذهنيه قضيه‌اى است كه از همان اول حكم ناظر به خارج نيست ؛ از همان ابتدا حكم ناظر به خود ذهن است ؛ يعنى ذهن حكم خود ذهن را بيان مىكند نه اينكه ذهن حكم خارج را بيان كرده باشد . مثلا اگر شما گفتيد : « الانسان نوع » ( انسان نوع است ) در اينجا مقصود چيست ؟ آيا مقصود اين است كه هر انسان در خارج نوع است ؟ انسان خارجى كه نوع نيست . پس مقصود چيست ؟ مقصود اين است كه انسان وقتى كه در ذهن آمد با فرض اينكه در ذهن است نوع است . انسان در ظرف ذهن - و نه به طور مطلق - نوع است . انسان در ظرف ذهن متصف به نوعيت است ، كما اينكه قضيهء « انسان كلى است » هم همين جور است . اگر مىگوييد : « انسان كلى است » در اينجا شما انسان را به شرط شىء يعنى به شرط ذهنيت اعتبار كرده‌ايد يعنى گفته‌ايد انسان در حالى كه در ذهن است و به شرط آنكه در ذهن باشد كلى است .\r\n\r\n\r\n\r\n\r\n","description":"","footnote":"\r\nاست كه يك مجموع مواردى را مشاهده مىكند . آنچه را كه عرضه مىدارد اين است كه در اين مجموع مواردى كه من تاكنون مطالعه كرده‌ام اين مطلب ديده شده است . پس اصلا قضايا در علوم جديد از به دو امر صورت خارجيه دارد ( كه بعدا خواهيم گفت كه قضاياى خارجيه اصلا از نوع قضاياى جزئيه و قضاياى شخصيه است نه اينكه در واقع و نفس الامر از نوع قضاياى كلى باشد ) . اين هم اشكال سوم .\r\n- گاهى هم مىگويند كه اصلا ما موضوع ماهيت و طبيعت واقعى اشياء را در پرانتز مىگذاريم ؛ يعنى اصلا ما در علم دنبال چنين چيزى نيستيم . ما بر اساس مشاهدات خودمان مىآييم يك مدلى در ذهنمان مىسازيم و آنگاه اين مدل را فرض مىكنيم كه حقيقت باشد و دائما هم با تجربيات جديدتر سعى مىكنيم اين مدل را منطبق‌تر بكنيم با آنچه كه در عالم واقع هست . حالا هيچ ادعا هم نمىكنيم كه اصلا چيزى دربارهء طبيعت يا ماهيت يا حقيقت علمى به دست آورده‌ايم ؛ يعنى اين را در پرانتز مىگذارند ؛ مىگويند كه ما نفيا يا اثباتا راجع به اينكه حقيقت عالم خارج چيست و حقيقت اشياء و طبيعت و خواص طبيعى چيست حكمى نمىكنيم ؛ ما اصلا به اين مطلب كارى نداريم ؛ ما فقط مدل‌سازى مىكنيم .\r\nاستاد : مدل‌سازى آخرش برمىگردد به همين مطلبى كه ما گفتيم . مطلب خيلى فرق نمىكند . بالاخره تعبير شما هم بيان ديگرى است از همين حفى كه من عرض كردم ؛ چيز ديگرى نيست .\r\nاينها يك سلسله سؤالات است كه فعلا مستقيما به اين بحث ما مربوط نيست . پس اجازه بدهيد ما اين بحث را - كه بحث حقيقت است - در اين حدودى كه به اينجا مربوط مىشود عرض بكنيم و بعد به اين سؤالات و جواب آنها بپردازيم .\r\n","page_name":" 599 ","page_number":599},
  {"content":"\r\n\r\nپس خود « الانسان كلىّ » حكم انسان ذهنى را بيان مىكند نه حكم انسان خارجى را و نه انسان اعم از خارجى و ذهنى را ؛ فقط حكم انسان ذهنى را بيان مىكند . انسان در ذهن كلى است ؛ انسان در خارج جزئى است .\r\nو نيز اگر مىگوييد جنس و فصل معرف نوعند ، مقصود چيست ؟ آيا جنس و فصل در خارج معرف نوعند ؟ در خارج كه تعريف وجود ندارد . تعريف ، شناخت است و شناخت مربوط به ذهن است ؛ يعنى جنس و فصل اساسا در ظرف ذهن شناسانندهء نوع هستند . خصلت شناسانندگى براى جنس و فصل اساسا در ظرف ذهن است ، چون شناختن يك عمل ذهنى است . وقتى شما مىگوييد كه جنس و فصل حدّ تام‌ّاند از براى نوع ، مقصود اين است كه جنس و فصل معرف تام و شناسانندهء تام هستند براى نوع ، و هر چه كه شما درباره شناخت بحث كنيد از قضاياى ذهنيه بحث كرده‌ايد .\r\nهر چه كه شما دربارهء شناخت بحث كنيد واقعا دربارهء علم بحث كرده‌ايد نه دربارهء معلوم ؛ دربارهء خود علم بحث مىكنيد ؛ يعنى بحث « علم » معلوم شما شده است .\r\nوقتى بحث « علم » معلوم شما شده است پس اصلا بحث شما راجع به علم است ، راجع به معرفت است ، راجع به شناخت است . علم ، معرفت و شناخت ، همهء اينها مربوط به عالم ذهن است . پس اگر شما گفتيد براى شناسايى تصورى چه چيز معرّف است و چه چيز معرّف ؛ يا در شناسايى تصديقى چه چيز دليل است و چه چيز نتيجه ؛ يا گفتيد فلان قياس منتج است و فلان قياس منتج نيست ، اينها همه مربوط به عالم ذهن است . مسلّما اين انتاجى كه شما مىگوييد ، انتاج ذهنى است . بدون شك انتاج - يعنى مجهولى را تبديل به معلوم كردن - مربوط به عالم ذهن است . در عالم بيرون كه چنين انتاجى وجود ندارد . انتاجى كه در عالم بيرون است آن كارى است كه مثلا گندم دارد مىكند يا آن حيوان دارد انجام مىدهد ، ولى اين انتاج يك عمل ذهنى و مربوط به عالم ذهن است .\r\nما در باب شناخت ، هر چه كه بحث مىكنيم و مثلا مىگوييم شناخت صحيح اين است ، فلان شىء به چه شكل مىتواند شناسانندهء شىء ديگر باشد ، داريم يك حكمى را براى عالم ذهن بيان مىكنيم . پس اينكه شما مىگوييد حقيقت عبارت است از قضيه‌اى كه با واقع مطابق باشد ، در اينجا واقعى در كار نيست ، چون اصلا با عالم واقع كار ندارد ، با عالم ذهن كار دارد . پس شما در اينجا بايد بگوييد ذهن بايد با ذهن مطابق باشد . اگر ذهن با ذهن مطابق باشد كه كارها همه خراب مىشود ؛ هر\r\n\r\n","description":"","footnote":"","page_name":" 600 ","page_number":600},
  {"content":"\r\n\r\nقضيهء كاذبه‌اى هم خودش با خودش تطابق دارد يعنى هر قضيهء كاذبه‌اى صادق است و ديگر فرقى ميان قضيهء كاذبه و قضيهء صادقه باقى نمىماند و همهء قضاياى ذهنيه صادقند و حال آنكه ما در اينجا قضاياى صادقه داريم و قضاياى كاذبه و اينها از يكديگر متمايزند . پس اين چگونه مىشود و ما در اينجا چه بايد بگوييم « 1 » ؟\r\nاين ، صورت اشكال است در ميان قدما ( كه ما فعلا داريم صورت اشكال را بيان مىكنيم ) كه شما وقتى حقيقت را يا صدق را يا صحيح را تعريف مىكنيد به آنچه كه مطابق با واقع باشد ، اين دربارهء همهء قضايا صادق نيست ؛ دربارهء قضاياى خارجيه صادق است ، دربارهء قضاياى حقيقيه هم فى الجمله صادق است - يعنى يك « امّا » يى در آن هست ولى اشكال زيادى ندارد - ولى در باب قضاياى ذهنيه اين تعريف اشكال دارد . ببينيم اين اشكال را مطابق نظر قدما چگونه مىشود حل كرد .\r\n\r\nپاسخ اشكالات در مورد قضاياى سه‌گانه\r\nابتدا به تعريف قضاياى خارجيه و حقيقيه مىپردازيم چون مكرر گفته‌ايم كه تعريف حاجى از قضاياى خارجيه تعريف چندان درستى نيست ؛ گو اينكه اين تعريف رايج شده است ، ولى درست نيست .\r\n\r\nتحقيق دربارهء قضاياى خارجيه و حقيقيه و نقد تعريف حاجى از قضاياى خارجيه\r\nقبلا گفته‌ايم كه اين تقسيم قضايا به خارجيه و حقيقيه و ذهنيه از بوعلى شروع شده است . البته او هم به اين تفصيل ذكر نكرده است ولى او بوده است كه اينها را از يكديگر تفكيك كرده است ؛ يعنى اين مطلب از او شروع شده است ؛ بعدها حكماى متأخر آن را مضبوطتر و مبسوطتر بيان كرده‌اند .\r\n\r\n\r\n\r\n\r\n","description":"","footnote":"\r\n( 1 ) - اينكه در قضاياى ذهنيه گفته مىشود « مطابقت ذهن با خودش » مقصود مطابقت ذهن با قوانين خودش است مثل اصل امتناع تناقض ، اصل هو هويت و امثال اينها . پس اينكه گفته مىشود در قضاياى كاذبه هم خودش با خودش تطبيق مىكند ، چنين نيست .\r\nاستاد : درست است ؛ حالا عرض مىكنم . بيان جنابعالى با يك توضيح بيشترى كه من عرض مىكنم درست است . ما فعلا داريم خود اشكال را طرح مىكنيم .\r\n","page_name":" 601 ","page_number":601},
  {"content":"\r\n\r\nحاجى قضاياى خارجيه را به همين شكل تعريف كرده است كه گفتيم ؛ مثال مىزند به « قتل من فى الدار » و « هلكت المواشى » و امثال اينها ؛ يعنى حاجى تصورش از قضاياى خارجيه قضايايى است كه حكم روى يك فرد نرفته است ، روى مجموعه‌اى از افراد رفته است كه آن مجموعه از افراد در خارج وجود دارند ، و لهذا شما مىبينيد كه گاهى در تعبيراتش لغاتى مىآورد كه همان‌طور كه قبلا گفته شد كل است نه كلى . ولى قضيهء خارجيه‌اى كه بو على گفته است اين نيست . اينها در واقع قضيهء شخصيه است نه قضيهء كليه ؛ يعنى اصلا نمىشود اينها را قضيهء كليه به حساب آورد . حرف شيخ در باب قضاياى كلى واقعى است . قضاياى كليه است كه بر سه قسم است : يا خارجى است يا حقيقى است يا ذهنى . قضاياى شخصيه از اين مقسم خارج است .\r\nمثلا اگر بگوييم همهء انسانهايى كه در اين اتاق جمع هستند مذكّرند ، يا اينهايى كه در اينجا هستند مسلمانند ، اين فقط يك تعبير جامعى است كه آورده‌ايم ، چيز ديگرى نيست . بجاى اينكه بگوييم زيد مسلمان است ، عمرو مسلمان است ، بكر مسلمان است ، گفته‌ايم همهء اين چند نفر مسلمانند . اين با قضاياى شخصيه هيچ فرق نمىكند . حرف بو على اين بوده است كه وقتى ما حكم را روى كلى مىبريم به دو نحو است : يك وقت روى كلىاى مىرود كه آن كلى منحصر به افراد متناهى زمان ما نيست ، شامل زمان گذشته مىشود ، شامل زمان آينده هم مىشود ، شامل زمان حاضر هم مىشود ، ولى ديگر شامل افراد مفروض نمىشود ؛ فقط شامل افراد موجود در يكى از ازمنهء ثلاثه مىشود ولى شامل افراد مفروض نمىشود ؛ و يك وقت روى كلىاى مىرود كه آن كلى حتى شامل افراد مفروض الوجود هم مىشود .\r\nمثالى كه ذكر مىكند اين است كه مىگويد در طبيعت در ميان شكلهايى كه فرض مىشود ، ممكن است يك اشكال معينى وجود داشته باشد و يك اشكالى وجود نداشته باشد كه اين اشكال نه در گذشته وجود داشته ، نه در زمان حاضر وجود دارد و نه در آينده وجود خواهد داشت . مثلا يك كثير الاضلاعى فرض كنيم كه 1999999 ضلع داشته باشد . اگر در طبيعت چنين چيزى وجود نداشته باشد و شكلهايى كه در طبيعت وجود داشته و وجود دارد و وجود خواهد داشت محدود و منحصر باشد به همين چند شكل هندسى شناخته شده ( مثلا منحصر باشد به ده شكل ) شما در اينجا مىتوانيد بگوييد : « كلّ شكل إمّا كذا و إمّا كذا و إمّا . . . » يعنى هر\r\n\r\n","description":"","footnote":"","page_name":" 602 ","page_number":602},
  {"content":"\r\n\r\nشكلى كه در طبيعت وجود داشته است يا وجود دارد و يا وجود خواهد داشت يكى از اين اشكال است ؛ در طبيعت شكلى غير از اينها نداريم . اين مىشود قضيهء خارجيه .\r\nولى يك وقت شما مىخواهيد بگوييد براى شكل نوع ديگرى فرض نمىشود ؛ لازمهء طبيعت شكل اين است كه اين ده نوع باشد . در صورت اول اگر مثلا مىگفتيد :\r\n« كلّ شكل إمّا مربع أو فلان أو فلان أو . . . » درست بود ، ولى در حالت دوم شما كارى به عالم عين نداريد ، مىخواهيد ببينيد طبيعت شكل از آن جهت كه طبيعت شكل است چند نوع مىتواند باشد . در اينجا ذهن شما اوج مىگيرد ، فقط شكلهاى موجود را در نظر نمىگيرد ، بلكه اشكال مفروض الوجود را نيز در نظر مىآورد . آن وقت نمىتوانيد بگوييد : « هر شكلى يا اين است يا اين است يا اين است يا . . . » يعنى يكى از اين ده تاست ؛ بايد بگوييد : « بعضى از شكلها يا اين است يا اين است يا اين است يا . . . » و اگر بخواهيد بگوييد : « كلّ شكل . . . » بايد تمام انواع ممكن شكل را بياوريد ، آن وقت مىگوييد : « كلّ شكل إمّا هذا ، إمّا هذا ، إمّا هذا . . . » ممكن است يك ميليون « إمّا هذا » داشته باشيد ، چون وقتى حكم را روى طبيعت شكل و اقتضاى ذات شكل ببريد ذات شكل امكان هزاران نوع دارد ولى در طبيعت مثلا بيش از ده نوع وجود ندارد .\r\nيا مثلا در مورد حيوان ، يك وقت شما مىگوييد هر حيوانى يا اين نوع است يا اين نوع است يا . . . ؛ يعنى اگر مثلا صدهزار نوع در عالم وجود داشته و وجود دارد و وجود خواهد داشت همهء اين انواع را ذكر مىكنيد . ولى يك وقت مىگوييد اصلا طبيعت حيوان اقتضا مىكند كه همين صد هزار نوعى را كه دارد داشته باشد ، ديگر اين طبيعت امكان بيش از آن را ندارد . پس بايد ديد كه آيا طبيعت امكان بيش از اين را ندارد يا شرايطش وجود نداشته است . شايد اگر شرايطش وجود مىداشت صدهزار نوع حيوان ديگر هم وجود پيدا مىكرد غير از اين صد هزار نوع حيوانى كه تا حالا وجود داشته و وجود دارد . به عبارت ديگر در بعضى موارد حصر ، حصر عقلى است و در بعضى موارد حصر ، حصر استقرائى است . مثلا او « 1 » مىگويد در قضاياى ضروريه شما حصر عقلى داريد . اگر گفتيد هر مثلثى مجموع زوايايش\r\n\r\n\r\n\r\n\r\n","description":"","footnote":"\r\n( 1 ) . [ ظاهرا مقصود بو على است . 
  ]\r\n","page_name":" 603 ","page_number":603},
  {"content":"\r\n\r\nمساوى با دو قائمه است ، اين معنايش اين نيست كه اين مثلثهاى موجود دنيا چنين‌اند ، بلكه اين حكم مربوط به طبيعت است . طبيعت مثلث از آن جهت كه مثلث است جز اين نمىتواند باشد . اگر فرض كنيم كه الآن مثلث ديگرى هم بخواهد در عالم وجود داشته باشد باز جز اين نمىتواند باشد . اينجاست كه حكم مىرود روى طبيعت ، اعم از افراد موجود و افراد مقدّرة الوجود ، و اينجاست كه چيزى را كه وجود ندارد اگر فرض وجودش را هم بكنيم حكم جارى مىشود .\r\nپس فرق قضيهء خارجيه و حقيقيه اين نيست كه در قضيهء حقيقيه موضوع ، كلى است و در خارجيه موضوع يك عده افراد محقق است ؛ نه ، آن اصلا قضيهء كليه نيست تا چه رسد كه خارجيه باشد بلكه قضيهء شخصيه است ؛ آن را اصلا به حساب نياوريد . آنجا كه موضوع ، كلى است يك وقت نظر به واقعيت است كه در عالم واقع و نفس الامر و در عالم عين چنين است ، و يك وقت نظر به طبيعت است كه ما حكم را مىبريم روى آنچه كه امكان دارد و آنچه كه اقتضاى اين طبيعت است .\r\nآنچه وجود دارد ممكن است از نظر اقتضاى طبيعت نباشد ، از نظر علل خارجى باشد ، اما آنچه كه اقتضاى طبيعت است مسألهء ديگرى است . اگر گفتيم اقتضاى طبيعت چنين است معنايش اين است كه اين طبيعت هر جا كه موجود شود اين لازم نمىتواند از آن منفك شود . پس اگر فرض هم بكنيم كه طبيعت در اينجا وجود دارد اين لازم نمىتواند از آن جدا شود . اين مىشود قضيهء حقيقيه « 1 » .\r\n\r\n\r\n\r\n\r\n","description":"","footnote":"\r\n( 1 ) . - اين با تعريفى كه ما از « كلى » مىكنيم منافات ندارد ؟\r\nاستاد : نه ، هيچ منافات ندارد .\r\n- چطور منافات ندارد ؟ ما در اينجا يك قيدى اضافه كرده‌ايم ، زيرا مىگوييم قضيه خارجيه قضيهء كليه است ولى در عين حال يك قيدى هم گذاشته‌ايم كه موضوع قضيهء خارجيه بايد محققة الوجود باشد ؛ يعنى كليت در اينجا محدود و مقيد است به محققة الوجود بودن .\r\nاستاد : بله ، ما دو جور قضيه مىتوانيم اعتبار كنيم يعنى ذهن مىتواند دو نوع قضيه داشته باشد . اين را شما نمىتوانيد انكار كنيد كه ما مىتوانيم كلى را دو نوع اعتبار كنيم : يكى اينكه كلى را فقط وسيله قرار بدهيم براى بيان افرادى كه در عالم عين وجود داشته و وجود دارد و وجود خواهد داشت . ديگر اينكه كلى را مرآت افراد موجود قرار ندهيم ، بلكه به خود طبيعت نظر داشته باشيم كه اين طبيعت خودش اين حكم را دارد ؛ اين حكم را چه در افراد موجودش دارد و چه در افراد مفروض الوجودش . ولى بعد شما يك سؤال ديگر بايد بكنيد ؛ بايد بگوييد در علوم ، ما به كداميك از اينها مىرسيم ؟ آيا علوم ما را به قضاياى حقيقيه مىرسانند يا به قضاياى خارجيه ؟\r\n","page_name":" 604 ","page_number":604},
  {"content":"\r\n\r\n\r\nپاسخ اشكال در مورد قضيهء ذهنيه\r\nو اما اشكال قضيهء ذهنيه روى حساب قدما . جواب اشكال را حاجى به يك بيانى داده است . اكنون ما به بيان ديگرى كه خيلى روشن است عرض مىكنيم .\r\nبايد بدانيم كه معناى قضيه ذهنيه قضيهء نفسانيه نيست ، و فرق است ميان امر ذهنى و امر نفسانى . اساسا اين اشتباه و اين اشكال از تفاوت نگذاشتن ميان امر ذهنى ( در مقابل امر عينى و امر خارجى ) و امر درونى ( در مقابل امر بيرونى ) ناشى شده است . هر چه را كه به عالم بيرون از وجود خود ما مربوط مىشود ما مىگوييم « بيرونى » و هر چه را كه به عالم درون ما مربوط مىشود مىگوييم « درونى » ، ولى همهء امور درونى را كه ما نمىگوييم ذهنى است . مثلا درد براى انسان يك امر درونى است ، لذت هم يك امر درونى است ، ولى آيا مىتوان گفت كه اينها ذهنى است ؟ به ذهن ربطى ندارد . ذهن عبارت است از انعكاس عالم بيرون در ظرف ادراك انسان .\r\nبه عبارت ديگر ذهن يعنى علم و آگاهى . آگاهى از آن جهت كه با بيرون مقايسه مىشود و از آن جهت كه حكايتگر بيرون است « ذهن » ناميده مىشود . پس ذهن يعنى علم ، و علم هم از آن جهت كه حكايتگر بيرون است ذهن ناميده مىشود و لهذا هر علمى قطع نظر از آن جهت كه از بيرون حكايت مىكند خودش يك عين\r\n\r\n\r\n\r\n\r\n","description":"","footnote":"\r\n- بله ، اين يك سؤال مهم بود ، ولى در باب اختلاف بين حاجى و بو على مىتوانيم بگوييم كه اين ناشى از دو نوع تعريف در باب كلى است ؛ يعنى اصلا مىتوانيم مطلب را به اين شكل مطرح كنيم كه حاجى كلى را به نحوى تعريف كرده است كه فقط به قضاياى حقيقيه اطلاق مىشود ، چون او فقط مفهوم را در نظر مىگيرد .\r\nاستاد : خير ، اصلا آن چيزى كه حاجى گفته است داخل كردنش در اين تقسيم درست نيست . اصلا مقسم ، قضاياى كلى است . ما به قضاياى غير كلى كارى نداريم . اين قضاياى خارجيه را كه حاجى جزء قضاياى كليه حساب كرده است در واقع اصلا كلى نيست .\r\nپس مسأله يا سؤال دوم اين بود كه آيا مسائلى كه ما در علوم به حكم برهان استنتاج مىكنيم و به آنها مىرسيم و حتى آنهايى كه به حكم تجربه به عقيدهء حكماى اسلامى به آنها مىرسيم از نوع قضاياى حقيقيه است يا از نوع قضاياى خارجيه ( قضيه خارجيه به همان معنايى كه شيخ گفته است ) ؟ شيخ و امثال وى مدعى هستند كه در علوم هميشه به قضاياى حقيقيه مىرسيم . باقى سؤالات باشد تا بعد جواب بدهيم .\r\n","page_name":" 605 ","page_number":605},
  {"content":"\r\n\r\nاست .\r\n\r\nامر ذهنى يك امر مقايسه‌اى است\r\nاز جمله امورى كه دلالت مىكند بر اينكه امر ذهنى و امر درونى با يكديگر فرق دارند اين است كه امر ذهنى بر خلاف امر درونى يك امر مقايسه‌اى است . براى درك بهتر اين موضوع مناسب است كه در اينجا به يك مطلبى اشاره شود و آن اينكه مىگويند در تقسيمات وجود نكتهء جالبى هست كه احد القسمين شامل قسم ديگر هم مىشود اما به دو اعتبار . مثلا اگر ما مىگوييم موجود يا بالقوه است يا بالفعل ، خود موجود بالقوه هم در بالقوه بودنش باز بالفعل است ، يعنى در بالقوه بودنش ديگر بالقوه نيست . بالفعل بالقوه است نه اينكه بالقوه بالقوه است ؛ يعنى بالقوه بودنش به نحو فعليت است نه به نحو بالقوه . پس اين چيزى را كه ما مىگوييم « بالقوه » ، بالقوه بودنش [ در 
  ] مقايسه با آن فعليت است ولى فى حد ذاته و بما هو هو فعليت است و بالفعل است . پس هر قوه‌اى با مقايسهء با آينده‌اش قوه است ولى فى حد ذاته خودش يك فعليت است . نطفه با مقايسهء با انسان بالقوه است ولى نطفه از آن جهت كه نطفه است بدون شك يك امر بالفعل است .\r\nو نيز اگر مىگوييم : « موجود يا عينى است يا ذهنى » ذهنى در مقايسه با عين ذهنى است يعنى حكايتگر اوست ، ولى قطع نظر از اينكه اين را با او مقايسه كنيم خودش يك عينيتى است ، خودش يك وجود عينى است . وجود عينى است ولى در درون من وجود دارد . مگر وقتى كه در درون من وجود داشت عينى نمىشود ؟ خود درون من وجود دارد . مگر وقتى كه در درون من وجود داشت عينى نمىشود ؟ خود درون ما هم جزء عالم عين است ، تمام درون انسان هم جزئى از عالم عين است ، منتها اين جزء از عالم عين آن قسمتش كه مربوط به عالم ادراك است چون هميشه ادراك به شىء ديگر تعلق مىگيرد و بايد يك شىء باشد تا ادراك شود لذا در مقايسه با آن شىء ديگر اين ذهنى اوست ولى در مقايسه با خودش عينى است .\r\nحال كه اين مطلب دانسته شد ببينيم خود ذهن اگر حكايتگر از ذهن ديگر باشد چگونه مىشود ؟ ما مىبينيم كه ذهن خودش يك وقت از ذهن هم حكايت مىكند ؛ يعنى همان گونه كه ما علم به اشياء خارج داريم علم به اشياء ذهنى هم داريم . در اين صورت باز خود ذهن در مقايسه با ذهن ذهن است و آن ذهن ديگر نسبت به اين ، عين\r\n\r\n","description":"","footnote":"","page_name":" 606 ","page_number":606},
  {"content":"\r\n\r\nاست . مثلا اين قضيهء ذهنيه را در نظر مىگيريم كه : « انسانهايى كه در ذهنها هستند كلى هستند » . شما تصورى در ذهنتان داريد و آن اين است كه « انسانهاى در اذهان كلى هستند » . اين قضيه شما ذهنيتى است در مقابل همه ذهنيتهاى ديگر ؛ يعنى در اينجا ديگر آن ذهنيتها همه عين هستند « 1 » .\r\nپس مانعى ندارد كه يك قضيه ذهنيه در عين اينكه قضيه ذهنيه است حكايتگر از واقع و نفس الامر باشد ولى واقع و نفس الامرش اذهان است نه خودش . اين معنايش اين نيست كه خودش با خودش تطابق دارد . خودش با خودش تطابق ندارد ؛ خودش با يك واقعيت تطابق دارد كه آن واقعيت مسائل ديگرى است در عالم ذهن .\r\nپس يك قضيه در ذهن حكايت مىكند از حالاتى ذهنى كه آن حالات ذهنى نسبت به اين « واقعيت » است . پس قضيه ذهنيه هم صدقش به اين است كه مطابق با واقع و نفس الامر باشد . پس ، از اين جهت فرقى ميان قضيه ذهنيه و قضاياى ديگر نيست .\r\nوقتى ما توجه كرديم كه اصلا مفهوم ذهنى بودن يك مفهوم مقايسه‌اى است يعنى علوم و ادراكات ما از آن جهت كه حكايتگر از عين هستند و در مقايسه با عين « ذهن » ناميده مىشوند ولى خود ذهن هم يك واقعيتى است و يك مرتبه از مراتب عين است ، پس اگر يك قضيه‌اى داشته باشيم كه حكايتگر از ذهن من باشد اين حكايتگر از يك واقع و نفس الامر است . پس باز حاكى غير از محكى است . پس [ معنى صدق قضيه ذهنيه اين نيست كه 
  ] خودش با خودش تطابق دارد . حاكى غير از محكى است و حاكى تطابق هم دارد با محكى خودش . اما قضاياى كاذبه قضايايى است كه مطابقى در هيچ عالمى ندارد . پس فرق قضيه ذهنيه و قضاياى كاذبه معلوم\r\n\r\n\r\n\r\n\r\n","description":"","footnote":"\r\n( 1 ) . حرف شما آقاى دكتر . . . هم كه مىخواستيد بگوييد ، به همين برمىگردد . اينكه شما مىگوييد مثلا اصل امتناع اجتماع نقيضين يكى از قوانين ذهن است و مقصود از مطابقت ذهن با خودش در قضاياى ذهنيه مطابقت ذهن با قوانين خودش است به همين مطلب برمىگردد ؛ يعنى اينكه من الآن در ذهن خودم يك قضيه آورده‌ام بيانگر يك قانون ديگرى است كه آن قانون باز در ذهن است . پس آن قانون ديگر نسبت به اين عين است ، چون عينيت و ذهنيت يك امر نسبى است . پس اين هم در عالم خودش مطابق با واقع و نفس الامر است ولى واقع او واقعى است در درون انسان ، زيرا معنى ذهنى بودن نفسانيت نيست كه هر چه كه در بيرون انسان وجود داشته باشد عين است و هر چه كه در درون انسان وجود داشته باشد ذهن است ؛ نه ، درون با مقايسه با بيرون ذهن است ولى خودش فى حد ذاته عين است . باز درون در مقايسهء با خود درون ، يعنى اگر درون حكايت كند از يك قانونى در درون ، آن درون حكايت شده عين است و درون حكايتگر ذهن است . باز درون حكايتگر خودش براى خودش و بالنسبه به خودش يك عينيتى است .\r\n","page_name":" 607 ","page_number":607},
  {"content":"\r\n\r\nشد .\r\nدر اينجا مناسب است به يك مطلب ديگر هم اشاره كنيم . گفتيم كه ميان امور نفسانى و امور ذهنى اشتباه كرده‌اند . اين اشتباه اختصاص به اينجا يعنى مسألهء « حقيقت » ندارد ؛ در جاى ديگر هم هست و اين اشتباه را زياد مرتكب مىشوند كه ما به مواردى از آن اشاره مىكنيم .\r\nالف . بدون شك ذهن از آن جهت كه ذهن است يعنى حكايتگر واقع است ارزشش ارزش حكايتگرى است ، يعنى ارزش از آن واقعيت است نه از آن ذهن . اين ذهن فقط مثل يك عينك است . ارزش عينك براى چشم فقط اين است كه مىتواند وسيله‌اى باشد براى ارائه دادن بيرون . ذهن هم تا آنجا كه ذهن است و حكايتگر بيرون است ارزش ذاتى ندارد ؛ ارزش ذاتى از آن واقعيت و عالم بيرون است . از اين جهت است كه در پاسخ اين سؤال كه آيا انسان از نظر كمالات انسانى بايد واقع‌گرا باشد يا ذهن‌گرا ، مىگوييم البته بايد واقع‌گرا باشد ، چون ارزش ذهن ارزش وسيله‌اى است و لهذا علمايى كه علمشان شاغل آنهاست يعنى بجاى اينكه علمشان وسيله‌اى باشد براى ارتباط با واقع و نفس الامر و به تعبير ديگر علمشان وسيله‌اى باشد براى عمل ، خود علم براى آنها موضوعيت پيدا كرده است و اسباب سرگرمى شده است ارزشى ندارند و مورد نكوهش واقع شده‌اند . اينها هميشه سرگرم همان ذهنيات خودشان هستند با اينكه اين ذهنيات ارزشش فقط اين است كه وسيلهء تماس و ارتباط ما با واقع و نفس الامر است . همانند آن شخصى هستند كه عينك به چشمش زده است اما هميشه توجهش به عينكش است كه ببيند اين عينك مثلا دور را آنطور مىبيند و نزديك را اينطور ، آنجا را بهتر مىبيند و اينجا را بدتر ، آنجا را به اين شكل ارائه مىدهد و اينجا را به شكل ديگر . به او مىگويند تو كه اين عينك را به چشمت زده‌اى فقط اسباب سرگرمى تو شده است ؛ عينك را كه به چشم مىزنند مىخواهند بيرون را بهتر ببينند و از طريق عينك به سراغ عالم بيرون بروند ، اما همهء توجه تو به اين عينك است و از عالم بيرون غافل شده‌اى .\r\nتا اينجا اين حرف درست است . ولى بايد توجه داشت كه همهء عالم درون انسان عالم ذهن نيست ؛ يعنى همهء درون انسان همان جنبه‌هايى كه از بيرون حكايت مىكند نيست . گفتيم انسان در درون خودش چيزهايى دارد كه اينها به عالم ذهن و\r\n\r\n","description":"","footnote":"","page_name":" 608 ","page_number":608},
  {"content":"\r\n\r\nحكايت از عالم بيرون مربوط نيست .\r\nمثلا رنج و لذت از امور درونى است كه ربطى به عالم ذهن ندارد . لذت ماهيتش ماهيت درونى است نه اينكه لذت در بيرون وجود دارد ، و آن تصورى كه از لذت در ذهن من وجود دارد حكايتگر است از لذت بيرونى ؛ در بيرون لذتى وجود ندارد .\r\nدرد هم ماهيتش ماهيت درونى است نه اينكه دردى در بيرون وجود دارد و وقتى من درد احساس مىكنم اين درد من حكايت مىكند از وجود درد در بيرون . درد اصلا در بيرون وجود ندارد ؛ در درون من وجود دارد . حالا اگر من يك انسان لذت‌گرا شدم ممكن است اين كار من از يك جنبه‌هاى ديگر مثلا از جنبهء اخلاقى كار خوبى نباشد ولى معنايش ذهن‌گرايى نيست . اين نبايد با ذهن‌گرايى اشتباه بشود . اگر كسى لذت‌گراست مىشود به او درون‌گرا گفت ، زيرا او فقط به درون خودش مشغول است ، به خودش مشغول است و به لذات خودش مشغول است ، ولى نمىشود به او ذهن‌گرا گفت .\r\nحال مىآييم سراغ مسائل بالاتر : اگر كسى قائل شد كه انسان داراى يك حقيقت است به نام روح ، و روح چون خودش يك واقعيت است كمالاتى دارد ماوراى كمالات بدنى و جسمانى و ماوراى كمالاتى كه در روابط اجتماعى و امثال اينها هست - كه تازه اگر كمالات روحى معنى نداشته باشد آنها هم هيچ معنىاى پيدا نمىكند - آيا او را بايد ذهن‌گرا ناميد ؟ اگر كسى قائل شد كه خود روح در عالم اطوارى دارد كه اگر اين اطوار خودش را طى كند به يك نوع رشد و يك نوع كمال و شكفتگى رسيده است و خود روح ، بالقوه يك كمالات و شكفتگيهايى دارد كه ممكن است انسان از اين جهان برود و روحش بالقوه هنوز آن كمالات را داشته باشد و به مرحله فعليت نرسيده باشد و ممكن است كه به اين كمالات روحى ، درونى ، باطنى و معنوى خودش برسد ؛ آيا اين ذهن‌گرايى است ؟ اگر كسى چنين حرفى را زد و اگر كسى قائل به چنين نظريه‌اى بود آيا مىشود او را ذهن‌گرا ناميد ؟\r\n( ما فعلا اينها را على المبنى عرض مىكنيم براى اينكه با ذهن‌گرايى اشتباه نشود ) .\r\nاگر كسى گفت انسان مىتواند از طريق تربيت و تهذيب نفس به يك اطوار علمى يا عملى برسد يعنى حقايقى را كشف كند كه از طريق ديگر كشف شدنى نيست و به قدرتهايى برسد كه رسيدن به آن قدرتهاى خاص از طرق ديگر امكان‌پذير نيست ، اين را شما مىتوانيد « باطن‌گرايى » بناميد ولى نمىتوانيد « ذهن‌گرايى » بناميد ؛ و حتى\r\n\r\n","description":"","footnote":"","page_name":" 609 ","page_number":609},
  {"content":"\r\n\r\nتعبير باطن‌گرايى يا درون‌گرايى - صرف درون گرايى - هم غلط است ، چون درون‌گرايى به معناى اين است كه رابطه‌اش را با بيرون قطع كرده است ، ولى او رابطه‌اش را با بيرون قطع نكرده است ؛ او دارد كاوشى در درون خودش مىكند و مىخواهد يك راهى پيدا كند كه با كل جهان هستى و با عالم بيرون در ارتباط باشد .\r\nاو رابطه‌اش را از يك طرف با بيرون قطع كرده است ، مىخواهد از جاى ديگر با بيرون خودش رابطه برقرار كند . مثلا ما كه الآن روى زمين هستيم يك وقت از سطح زمين با اشياء ارتباط داريم ، يك وقت مىخواهيم اين زمين را بشكافيم و از آن زير زمين و اعماق زمين با اشياء ارتباط پيدا كنيم . آن هم باز ارتباط با هستى است و ارتباط با جهان است . كسى كه آن كار را مىكند مثل اين است كه از اعماق زمين با جهان ارتباط پيدا كند و بلكه آن شخصى كه اين كار را مىكند معتقد است كه اين ارتباط كه ما با اشياء و با جهان داريم سطحى است و آن ارتباط كه او با اشياء و با جهان دارد عمقى است . او مىخواهد از دورن با جهان ارتباط پيدا كند و بعد ، از آن طريق بر همهء عالم اشراف پيدا كند . پس او درون‌گرا به معنى اينكه قطع رابطه با بيرون كرده است نيست . او معتقد است كانال ديگرى در درون خودش كشف كرده است و از طريق آن كانال مىخواهد با كل جهان پيوستگى داشته باشد . اما عده‌اى مرتبا اين نحوه ارتباط با هستى را مىگويند « ذهن‌گرايى » .\r\nب . حتى عده‌اى آمده‌اند ايمان را به عنوان يك امر ذهنى تعريف كرده‌اند و عمل را به عنوان يك امر عينى اينكه ايمان را قبول نداشته باشيم يك مسأله است و اينكه قبول داشته باشيم ولى آن را يك امر ذهنى بدانيم مسأله ديگر است . اگر ما ايمان را قبول نداريم كه بحثى نيست ؛ ولى اگر قبول داريم ، ايمان يك امر ذهنى در مقابل امر عينى نيست ، ايمان خودش يك عينيت است . ايمان كه مربوط به رابطه من با بيرون خودم نيست ؛ ايمان كه فقط يك نوع ادراك از عالم بيرون نيست ، ايمان خودش يك كمال روحى و يك كمال معنوى براى انسان است . « الّذين امنوا و عملوا الصّالحات » يعنى كسانى كه از دو راه در مسير كمال سير مىكنند ، از راه درون و از راه بيرون ؛ هم ايمان دارند و مراتب ايمان را طى مىكنند و هم مرد عمل هستند و مراتب عمل را طى مىكنند .\r\nاين است كه اين كلمهء ذهن‌گرايى هم امروز يك مصيبتى شده است كه ذهن را\r\n\r\n","description":"","footnote":"","page_name":" 610 ","page_number":610},
  {"content":"\r\n\r\nمساوى با درون و امر ذهنى را مساوى با امر درونى و نفسانى مىگيرند و بعد هر امرى كه با عالم درون ارتباط داشته باشد اسمش را ذهنيت مىگذارند و به اسم ذهن‌گرايى آن را مورد طعن قرار مىدهند .\r\nاين امر درباره ذهن درست است كه ذهن از آن جهت كه ذهن است ارزشش از آن عين است و مقدمه‌اى است براى عالم عين . لذا اگر ما آنجا كه ذهنياتى داريم كه ما را به عالم عين مرتبط مىكند به همان ذهنيات مشغول باشيم و به خود عين هيچ توجهى نداشته باشيم اين خودش يك نقص بسيار بزرگ است ، همان علمى است كه مىگويند براى انسان و بال است . مىگويند علمى كه به عمل منتهى نشود ارزش ندارد ( العلم بلا عمل كالشّجر بلا ثمر ) . علمى كه كشف عالم بيرون است و براى شناخت عالم بيرون و براى عمل در عالم بيرون است همه ارزشش ارزش شناخت بيرون است . آن چيزى كه ارزشش ارزش شناخت بيرون است اگر مقدمه‌اى براى عمل در بيرون نباشد و بال مىشود ؛ فقط يك بارى است بر دوش انسان ، كه « مثل الّذين حمّلوا التّورية ثمّ لم يحملوها كمثل الحمار يحمل اسفارا » . آن وقت مىشود مثل يك حيوان كه :\r\n نه محقق بود نه دانشمند * چارپايى بر او كتابى چند \r\nآن وقت كسى مىشود كه از عالم عين و عالم بيرون خيلى شناخت دارد ولى در همان مرحله شناخت مانده است ، شناخت را به مرحله عمل و به مرحله تحقق نرسانده است ، و حال آنكه اين شناخت مقدمه تحقق بخشيدن به آن است .\r\nاما همهء شناختها كه اينطور نيست ، همهء امور درونى كه اين‌گونه نيست . هر امر درونى كه از نوع شناخت بيرون - آن هم بيرون مادى - نيست كه بگوييم ارزشش فقط ارزش مقدمه‌اى براى تحقق بخشيدن [ آن شناخت در 
  ] عالم بيرون است و بعد هر چه را كه به درون انسان مربوط مىشود بگوييم اينها ديگر ذهن‌گرايى است ، پس اينها ديگر بىارزش است .\r\nاز طرف ديگر ، فرضا بگوييم اينها ذهن‌گرايى است نه عين‌گرايى ؛ حالا كه ذهن‌گرايى شد شما چه مىخواهيد بگوييد ؟ آخر اين اصل موضوع را از كجا آورده‌ايد كه مىگوييد بايد عين‌گرا بود نه ذهن‌گرا ؟ يك كسى مىتواند بگويد خير ، بايد ذهن‌گرا بود نه عين‌گرا ؛ اينها كه شما در پى آن هستيد عين‌گرايى است ، بايد ذهن‌گرا بود ! پس بايد اين حرف را كه مىگوييد بايد عين‌گرا بود نه ذهن‌گرا بر يك\r\n\r\n","description":"","footnote":"","page_name":" 611 ","page_number":611},
  {"content":"\r\n\r\nمبنايى پياده كرد تا دليل مسأله روشن شود كه چرا بايد عين‌گرا بود نه ذهن‌گرا .\r\nمبنايش همين است كه گفتيم ذهن يعنى شناخت عالم بيرون . اين شناخت عالم بيرون براى اين به انسان داده شده است كه در عالم بيرون آن را به مرحله عمل در بياورد . وقتى به مرحلهء عمل در نياورد فايده‌اش چيست ؟ مثل كسى است كه مثلا قوه برق را بشناسد ولى آن را در ذهن خودش دفن كند و به مرحلهء عمل در نياورد ؛ قوه برق را كشف كند ولى با همان مكشوف خودش بميرد و مردم او را دائما ملامت كنند كه اين كشف تو فايده‌اش چيست ، كه تو مثلا بيست سال زحمت كشيدى و قوه برق را كشف كردى ولى آن را به مرحله عمل در نياوردى « 1 » .\r\n\r\n\r\n\r\n\r\n","description":"","footnote":"\r\n( 1 ) . - علت اينكه اينها عين‌گرايى را بر ذهن‌گرايى ترجيح مىدهند اين است كه در واقع يك قياس خفى تشكيل مىدهند كه مىگويند ذهن‌گرايى ( به همان معناى درون‌گرايى كه غير از ذهن‌گرايى به معنى صحيح كلمه است ) نشانه توجه انسان به ذات خودش است ، اما عين‌گرايى نشانه اين است كه انسان به افراد علاقه دارد و به جامعه علاقه دارد و مىخواهد تغيير و تحول ايجاد كند و جامعه را اصلاح كند و به تعبير ديگر فقط گليم خودش را از آب در نياورد بلكه دست اين و آن را هم بگيرد و غرق‌شدگان را نجات بدهد . آنها يك چنين حرفى مىزنند ؛ يعنى مىخواهند اينطور وانمود كنند كه عين‌گرايى مترادف است با جمع‌گرايى و علاقه داشتن به اصلاح جامعه ، ولى ذهن‌گرايى مساوى است با فردگرايى و گريز از جامعه و تنها به خود توجه داشتن . من فقط دارم اشكال را عرض مىكنم .\r\nاستاد : اين يك جنبهء ديگر قضيه است . اين را من در ضمن عرايضم گفتم كه هر درون‌گرايى فرديت نيست . آن كسى كه قائل است از طريق مراقبه و تهذيب نفس مىتواند حقايقى را كشف كند ، او به حساب خودش در درون‌گرايى خودش مىخواهد يك ارتباط كاملترى با كل عالم پيدا كند ؛ يعنى ارتباط بيرون را ضعيف مىبيند ، مىخواهد يك شناختى نسبت به عالم واقع و نفس الامر پيدا كند كه آن شناخت جامع و كامل باشد . او در واقع اين شناخت بيرون را ناقص مىداند و مىخواهد به شناخت كاملترى نائل آيد . فرقى كه عارف با حكيم دارد نه اين است كه مثلا حكيم جمع‌گراست و عارف فردگرا ، بلكه عارف شناخت حكيم را ضعيف مىداند ، مىگويد من به شناخت قويترى مىخواهم نائل بشوم . اين غير از مسألهء فردگرايى است كه مثلا بگوييم او مىخواهد گليم خودش را از آب بيرون بكشد و امثال اين حرفها .\r\nتازه قطع نظر از همهء اينها اين سؤال باقى مىماند كه چه كسى گفته است كه مثلا جامعه‌گرايى خوب است و فردگرايى بد است ؟ هميشه اشكال قضيه اين است كه اول يك سلسله مسائل به عنوان اصل موضوع فرض مىشود و بعد هر چيزى با آنها سنجيده و محك زده مىشود . خودمان اول يك مترى مىسازيم ، حالا كه اين متر را ساخته‌ايم ديگر هيچ حرفى نبايد روى آن بزنيم ؛ ديگر اين متر را ساخته‌ايم ، بعد هم همه چيز را مىخواهيم با همين متر بسنجيم . چرا متر شما ملاك سنجش قرار گيرد ؟ آن ديگرى متر ديگرى دارد ، بياييم با آن متر بسنجيم . اگر حرف من با متر تو جور در نمىآيد حرف تو\r\n","page_name":" 612 ","page_number":612},
  {"content":"\r\n\r\n\r\n\r\n\r\n\r\n","description":"","footnote":"\r\nهم با متر من جور نمىآيد .\r\n","page_name":" 613 ","page_number":613},
  {"content":"\r\n\r\n\r\n3 . مناط صدق در قضايا\r\n\r\nيادآورى\r\nگفتيم بنابراينكه ما صادق بودن و حقيقى بودن يك قضيه را به مطابقت آن قضيه با واقع و نفس الامر تعريف كنيم اشكالاتى به وجود آمده است ؛ يعنى اين تعريف سبب بروز يك سلسله اشكالات شده است ، اشكالاتى مشابه يكديگر در شرق و در غرب ؛ چيزى كه هست غربيها اغلب به دليل همين اشكالات از اين تعريف رفع يد كرده‌اند كه ملاك حقيقت بودن يك علم ، نظريه يا يك قضيه را مطابقت با واقع و نفس الامر بدانند و به ملاكهاى ديگرى رو آورده‌اند ولى حكماى ما كه آنها هم به برخى اشكالات بر اساس اين تعريف رسيده‌اند نخواسته‌اند از تعريف دست بردارند و اين كار را نكرده‌اند و دست برداشتن از اين تعريف را ناصحيح دانسته‌اند ، زيرا واقعا هم رفع يد از اين تعريف يعنى ارزش واقعى علم را به كلى نفى كردن و افتادن در همان چيزى كه خود فلاسفهء غربى اسمش را ايده آليسم ، ذهنيت مطلق و جدا شدن از عينيت گذاشته‌اند . ما نبايد از اين تعريف دست برداريم . تعريف همان تعريف است ولى اشكالات هم قابل حل است .\r\nگفتيم كه حاجى مطلب را به اين شكل بيان كرده است كه بعد از آنكه قضايا را به\r\n\r\n","description":"","footnote":"","page_name":" 614 ","page_number":614},
  {"content":"\r\n\r\nخارجيه و حقيقيه و ذهنيه تقسيم نموده گفته است كه در قضاياى خارجيه و قضاياى حقيقيه ( كه مثالهايش هم در درس پيش گفته شد ) ملاك صدق مطابقت با واقع يعنى با وجود عينى است ولى در قضاياى ذهنيه ملاك صدق مطابقت با نفس الامر است .\r\nو نيز گفتيم كه بيان حاجى به اين شكل تمام نيست ؛ نه در قضيهء ذهنيه بايد اينچنين بگوييم و نه در قضيهء حقيقيه آنچنان .\r\n\r\nملاك صدق در قضيهء ذهنيه\r\nاما در قضيهء ذهنيه اشكال چندانى نيست . قضيهء ذهنيه قضيه‌اى است كه محمول فقط در ظرف ذهن عارض موضوع مىشود و موضوع هم در ظرف ذهن متصف به محمول است . اصولا اشياء در ظرف خارج به اعتبار وجود خارجى يك سلسله احكام و عوارض دارند و اشياء احيانا در ظرف ذهن يك سلسله احكام و عوارض ديگرى دارند كه مخصوص ذهن است ، يعنى اين احكام را در بيرون از ذهن و در خارج ندارند . احكامى كه در منطق محل بحث است كه آنها را « معقولات ثانيه » مىگويند همه عوارض ذهنى ماهياتند ؛ يعنى ماهيات در ظرف ذهن از آن جهت كه وجودشان وجود ذهنى است داراى اين احكامند ؛ در خارج چون نحوهء وجودشان خارجى است داراى اين احكام نيستند . پس وجود ذهنى يك سلسله احكام مخصوص به خود دارد و وجود عينى هم يك سلسله احكام ديگر مخصوص به خود . حال كه چنين است يعنى ماهيات به اعتبار آنكه در ذهن هستند و به اعتبار وجود ذهنىشان يك سلسله احكام مخصوص به خود دارند ما قضيه‌اى تشكيل مىدهيم كه مصداق اين قضيه همين ماهيات در ذهن است ، يعنى اين قضيه بيان‌كنندهء حالت ماهيت است در ذهن ، مانند اينكه مىگوييم : « انسان در ذهن كلى است » . كليت يعنى عموميت ، يعنى قابليت انطباق بر كثير . اين خصلت متعلق به وجود ذهنى ماهيت است ؛ يعنى ماهيت در ذهن چنين وضعى پيدا مىكند كه قابليت انطباق بر كثير دارد . اين قابليت انطباق بر كثير را ما « كليت » مىناميم . ماهيت در خارج كليت ندارد ، يعنى قابليت انطباق بر كثير ندارد . ماهيت در خارج يعنى وجود همين فرد ؛ فرد خارجى هيچ وقت قابليت انطباق بر كثير ندارد .\r\n\r\n","description":"","footnote":"","page_name":" 615 ","page_number":615},
  {"content":"\r\n\r\nحال اين قضيهء ما كه مىگوييم : « انسان كلى است » مصداقش چيست ؟ مصداقش انسانها در ذهنهاست . هر انسان در ذهن ، وجود ذهنى انسان خارجى است و از همين جهت است كه به او مىگوييم « وجود ذهنى » ؛ يعنى انسان در ذهن در مقايسه با مصداقش در خارج وجود ذهنى آن است ، ولى خود « انسانها در ذهنها » در مقايسه با اين قضيه كه مىگوييم : « انسان كلى است » مصداق اين قضيه است . آيا مصداق اين نيست ؟ بله ، مصداق اين است ؛ يعنى وجود عينى اين است . اصلا وجود عينى هر چيزى يعنى مصداق خود او .\r\nبه تعبير ديگر ، شما انسان خارجى را كه تصور مىكنيد ، اين انسانى كه در ذهن شماست وجود ذهنى آن انسان خارجى است . بار ديگر برمىگرديد و خود انسان در ذهن را تصور مىكنيد . آيا مىتوانيد اين كار را بكنيد يا نه ؟ بله ، مىشود اين كار را كرد . مىشود شما يك تصور ثانوى كرده و انسان در ذهن را تصور كنيد . آن وقت « انسان در ذهن » مصداق اين انسانى است كه بار دوم در ذهن شما آمده است .\r\n« مصداق اوست » يعنى وجود عينى اوست . همان كه خودش وجود ذهنى افراد خارجى بود حالا مىشود وجود عينى اين تصور ثانوى شما .\r\nما مثالهاى بسيارى داريم : قضايايى كه در علوم مختلف هست ؛ در فلسفه هست ، در هندسه هست ، در طبيعيات هست و در همه علوم ديگر هست ، يك سلسله قضايايى است كه ذهن انسان براى علوم مختلف مىسازد ؛ بعد به عنوان يك شخص منطقى مىگويد : « جميع قضايايى كه در ذهن تشكيل مىشود يا حمليه است يا شرطيه » . در اينجا اين قضايا - كه خود قضايا وجود ذهنى يك سلسله واقعيات عينى خارجى است - مصداقهايى براى يك قضيه‌اى شده‌اند كه يك منطقى ساخته است كه مىگويد : « القضيّة إما حملية و إما شرطية » . آن قضايا مصداقهاى اين قضيه و وجود عينى اين قضيه‌اند .\r\nآيا صادق بودن اين قضيه كه مىگوييم : « القضية إما حملية و إما شرطية » به چيست ؟ صادق بودنش به اين است كه قضايايى كه در اذهان علما - علماى هر علمى - هست واقعا چنين باشد كه يا حملى باشد يا شرطى . پس اين قضيه هم ملاك صدقش مطابقتش با واقع خودش است ، منتها واقع او اين است . بنابراين هيچ فرقى از اين جهت ميان قضيهء خارجيه و حقيقيه از يك طرف ( به قول حاجى ) و قضيهء ذهنيه از طرف ديگر نيست ؛ يعنى هر قضيهء ذهنيه همان گونه مطابق با واقع و\r\n\r\n","description":"","footnote":"","page_name":" 616 ","page_number":616},
  {"content":"\r\n\r\nنفس الامر است كه قضيهء خارجيه مطابق با واقع و نفس الامر است ، ولى « واقع كلّ شىء و مصداق كلّ شىء بحسبه » . وقتى من قضيه‌اى تشكيل مىدهم كه اين قضيه از قضايايى كه در اذهان است حكايت مىكند ، در اينجا نبايد انتظار داشته باشيم كه اين قضيهء من با اعيان خارجى انطباق داشته باشد ، چون قضيهء من از آنها حكايت نمىكند . قضيهء من از قضاياى اذهان حكايت مىكند و راست بودنش به اين است كه آنچه كه در اذهان است به اين شكل باشد . پس اين قضيه مطابق با واقع و نفس الامر است و ملاك صدقش هم مطابقت با واقع و نفس الامر است . بنابراين لزومى ندارد كه ما در اينجا كلمهء « نفس الامريه » بياوريم . اما اينكه « نفس الامريه » يعنى چه ، بعد درباره‌اش سخن مىگوييم .\r\nپس ما در باب قضاياى ذهنيه هم همين حرف را مىزنيم و مىگوييم هر قضيهء ذهنيه‌اى هم مانند قضيهء خارجيه صدقش به اين است كه با واقع عينى خودش مطابقت داشته باشد ولى « واقع كلّ شىء بحسبه و عينية كلّ شىء بحسبه » . در مقام مثال مثل اين است كه به قول اصوليون يك وقت لحاظ مىكنيد « خارج » را و يك وقت لحاظ مىكنيد « لحاظ » را ، يعنى لحاظ مىشود ملحوظ شما . هر لحاظ نسبت به خارج لحاظ است ولى نسبت به لحاظ ثانوى كه خود لحاظ را لحاظ كرده‌ايد شده است « ملحوظ » . پس اين مطالب اشكال و ابهامى ندارد « 1 » .\r\n\r\n\r\n\r\n\r\n","description":"","footnote":"\r\n( 1 ) . - پس به اين ترتيب جواب اگوست كنت هم در مورد علوم تجربى و آزمايشى داده مىشود .\r\nاستاد : بله ، جوابش داده مىشود ؛ جواب همهء اينها داده مىشود .\r\n- او مىگويد چون قضاياى اين علوم ذهنى هست ديگر نمىتوانيم بگوييم ملاك حقيقت مطابقت با واقع است .\r\nاستاد : تازه اگر ما فرض كنيم ذهنى باشد ! اشكال آنجاست كه به آن نحو كه او مىگويد « ذهنى » نيست ؛ چون ما مىگوييم قضيهء ذهنى آنى است كه از اذهان حكايت مىكند ؛ مطابقتش با واقع اين است كه اذهان همان‌گونه باشد كه ما نقل كرده‌ايم . مثلا اگر ما بگوييم : « كل قضية فهو حملية » ما يك قضيه كاذبه‌اى گفته‌ايم ، چون همه قضايايى كه در اذهان تشكيل مىشود حمليه نيست . اگر بگوييم : « كل حملية هو يرجع الى شرطية » باز دروغ گفته‌ايم ؛ همهء حمليه‌ها كه در اذهان هست به شرطيه برنمىگردد . اما اگر حرف راسل و امثال وى را قبول كرديم و گفتيم بعضى از حمليات به شرطيه برمىگردند ، اين قضيه صادق است ؛ يعنى اگر حرف راسل درست باشد اين قضيه صادق است . پس واقعيت هر چيزى به حسب خودش است .\r\n- بعضى « واقع » را فقط همين وجود اشياء گرفته‌اند .\r\nاستاد : بله ، وجود عينى اشياء گرفته‌اند . اين اشتباه است ؛ يعنى توجه نكرده‌اند كه ذهنيت يك امر مقايسه‌اى است ؛ يعنى يك امر با مقايسه با آن چيزى كه از آن حكايت مىكند\r\n","page_name":" 617 ","page_number":617},
  {"content":"\r\n\r\n\r\nملاك صدق در قضاياى خارجيه و قضاياى حقيقيه\r\nاكنون برويم سراغ آن دو نوع قضيهء ديگر يعنى قضاياى خارجيه و قضاياى حقيقيه كه حاجى در مورد آنها فرموده است :\r\n الحكم ان فى خارجيّة صدق * مثل الحقيقيّة للعين انطبق \r\nيعنى صدق آنها به اين است كه با عالم عين منطبق باشند . اتفاقا اگر حاجى در باب قضاياى حقيقيه كلمهء « نفس الامريه » را آورده بود بهتر بود از اينكه در مورد قضاياى ذهنيه آورده است ؛ چطور ؟\r\nبراى توضيح مطلب مىگوييم قضايا از يك نظر ديگر به دو نوع تقسيم مىشوند :\r\n1 . قضايايى كه شما در آنها محمولى را براى موضوعى ثابت مىكنيد ، كه خود محمول در خارج ما بازائى دارد غير از موضوع ، و به اصطلاح حكما محمول ، محمول بالضميمه است . مثلا مىگوييد : « زيد قائم » . زيد در ذات خودش ممكن است قائم باشد و ممكن است قائم نباشد . قيام يك امرى است كه به زيد ضميمه شده است و از او هم زائل مىشود . يا مثلا مىگوييد : « الجسم ابيض » ( بنابر اينكه ما نظر علم جديد را در مورد بياض ناديده بگيريم و روى همان حساب قدما آن را يك كيفيت عينى بدانيم ) . جسم يك واقعيتى است و بياض يك واقعيت ديگرى است كه در آن حلول كرده است ؛ يعنى همان‌گونه كه در ذهن ما جسم چيزى است و بياض چيزى است و جسم داراى بياض است ، در خارج هم جسم چيزى است و بياض چيزى است و جسم داراى بياض است . در اين گونه موارد اگر ما بگوييم صدق قضيه به اين است كه با عين منطبق باشد درست گفته‌ايم . ولى همه قضايايى كه ذهن ما دارد اينطور نيست .\r\n2 . قسم ديگر از قضايا آنهايى است كه محمول آنها يك مفهوم انتزاعى است كه\r\n\r\n\r\n\r\n\r\n","description":"","footnote":"\r\nذهنى است ولى خودش فى حد ذاته يك واقعيت است و لهذا يك ذهن مىتواند از اين واقع حكايت كند . وقتى من مىگويم : « كل نار حارّة » اين قضيه نسبت به نار خارجى ذهنى است ؛ ولى همين قضيه كه « كل نار حارّة » نسبت به اين قضيه كه مىگويم : « كل قضية اما حملية و اما شرطية » يك عينيت است ، چون ذهنيت يك امر مقايسه‌اى است ؛ يعنى يك امر نسبت به يك چيز ذهنى است ، خود همان امر نسبت به چيز ديگر عين واقع است .\r\n","page_name":" 618 ","page_number":618},
  {"content":"\r\n\r\nاين مفهوم انتزاعى از حاقّ ماهيت اين شىء ، مقدم بر وجودش انتزاع مىشود ، و محمول ما وجود جدا از وجود موضوع ندارد ؛ يعنى در خارج فقط موضوع است كه وجود دارد ولى عقل از همين يك وجود معانى بسيارى را تحليل و تكثير مىكند .\r\nدر خارج ، ما فقط وجود موضوع داريم ، ديگر وجود محمول نداريم ؛ يعنى محمول وجودى مستقل از موضوع ندارد . اگر وجود محمول هم اعتبار بكنيم همان وجود موضوع ، وجود محمول است نه اينكه علاوه بر وجود موضوع چيزى به [ موضوع 
  ] ضميمه شده باشد . در اينجا چه بگوييم ؟ آيا در اينجا مىتوانيم بگوييم اين قضيه كه در ذهن ميان دو چيز به نام موضوع و محمول رابطه برقرار كرده‌ايم در خارج دو چيز نيست كه ميانشان رابطه وجود داشته باشد ؟ در خارج يك چيز است ؛ اين كثرت را فقط و فقط ذهن ما به وجود آورده است « 1 » . اگر در خارج فقط يك چيز است نه دو چيز و اين كثرت را ذهن ما به وجود آورده است پس ما نمىتوانيم بگوييم ملاك صدق اين قضيه مطابقت با عين است .\r\nگاهى نه تنها محمول ما وجودى ندارد ، بلكه نشانه يك كمبود و كسرى در موضوع است و از يك نوع نقص و عدم در موضوع انتزاع مىشود . حال [ مثالهايى 
  ] ذكر مىكنيم .\r\n\r\nمثال اول\r\nاگر ما گفتيم : « زيد اعمى است » يا « زيد كور است » آيا در عالم عين زيدى وجود دارد و يك امرى به نام كورى وجود دارد كه اين امرى كه وجود دارد آمده و به زيد منضم شده است و بعد ميان اين دو امر وجودى رابطه برقرار شده است كه وقتى من مىگويم : « زيد كور است » لفظ « زيد » از زيد خارجى حكايت كند و لفظ « كورى » از كورىاى كه در خارج وجود دارد حكايت كند و نسبت هم از رابطهء ميان اين دو\r\n\r\n\r\n\r\n\r\n","description":"","footnote":"\r\n( 1 ) . - خود رابطه را چه چيز به وجود آورده است ؟\r\nاستاد : به طريق اولى رابطه را هم ذهن به وجود آورده است .\r\n- در آن قضاياى فرم اول هم باز مىتوانيم اين حرف را بزنيم ؟\r\nاستاد : در قضاياى قسم اول ، بله . اتفاقا مسألهء اينكه نحوهء وجود رابطه چه نحوه وجودى است در فصل بعد كه فصل « جعل » است مورد بحث واقع مىشود .\r\n","page_name":" 619 ","page_number":619},
  {"content":"\r\n\r\nامر موجود حكايت كند ؟ واقعش كه چنين چيزى نيست . چون وقتى مىگوييم « كور است » معنايش اين است كه « چشم ندارد » نه اينكه چيزى دارد به نام « كورى » .\r\n« زيد اعمى است » نه به اين معنى است كه در زيد چيزى وجود دارد به نام « كورى » ، بلكه « زيد اعمى است » برمىگردد به اينكه در زيد چيزى وجود ندارد به نام « بينايى » ، ولى قضيه را به اين شكل بيان مىكنيم كه زيد متصف است در خارج به كورى ، در حالى كه كورى خودش وجود عينى ندارد . اين يك مثال . چون با تكثير مثال مطلب بهتر فهميده مىشود مثال ديگرى ذكر مىكنيم .\r\n\r\nمثال دوم\r\nشما مىگوييد : « انسان ممكن الوجود است » . اين قضيه درست است . انسان نه واجب الوجود است و نه ممتنع الوجود ، بلكه ممكن الوجود است . در اينجا مسأله چگونه است ؟ آيا انسان چيزى است و امكان وجود هم يك صفت وجودى در خارج است و ميان انسان و امكان وجود يك رابطه‌اى برقرار شده است ؟ يا اصلا امكان نمىتواند يك امر وجودى در خارج باشد ؟ اگر امكان يك امر وجودى باشد و در خارج ميان انسان و امكان يك ربطه‌اى برقرار باشد اين سؤال مطرح مىشود كه خود آن رابطه آيا رابطهء امكانى است يا رابطهء ضرورى ؟ به عبارت ديگر : آيا انسان ممكن الوجود است بالامكان ، يا انسان ممكن الوجود است بالضروره ؟\r\nدر اينجا ناچار بايد گفت انسان ممكن الوجود است بالضروره . هر كدام را بگوييد فرق نمىكند ، زيرا ضرورت هم مثل امكان يك مفهوم انتزاعى است و نمىتواند امر وجودى باشد ؛ اگر گفتيم امكان يك امر وجودى است ضرورت هم بايد يك امر وجودى باشد . اگر بگوييم انسان ممكن الوجود است بالامكان ، و امكان وجود جداگانه‌اى دارد ، پس امكان امكان هم بايد وجود جداگانه‌اى داشته باشد . و اگر بگوييم انسان ممكن الوجود است بالضروره ، و امكان وجود جداگانه‌اى دارد ، پس ضرورت امكان هم بايد وجود جداگانه داشته باشد . پس ما انسانى داريم و امكان انسان و امكان امكان انسان ، يا انسانى داريم و امكان انسان و ضرورت امكان انسان . پس در اينجا سه چيز موجود است . حال كه انسان ضرورىّ الامكان يا ممكن الامكان است اگر بنا باشد اين ضرورت و امكان هم امور عينى باشند بايد\r\n\r\n","description":"","footnote":"","page_name":" 620 ","page_number":620},
  {"content":"\r\n\r\nوجود مستقلى داشته باشند . پس يك انسان كه ممكن الوجود است بايد هزارها امكان يا هزارها ضرورت داشته باشد و اين امرى است واضح البطلان . مسلّما اينها يك سلسله مفاهيم انتزاعى است .\r\nدر اين گونه قضاياست كه اشكال پيش مىآيد كه اگر معناى صادق بودن قضيه انطباق قضيه با عين است اصلا محمول وجود مستقلى ندارد كه مطابق واقع شود ، چون انطباق قضيه با عين موقوف به اين است كه موضوع ، مطابقى در عين داشته باشد ، محمول هم مطابقى در عين داشته باشد ، رابطه هم مطابقى در عين داشته باشد و چون در اينجا محمول وجودى مستقل از موضوع ندارد پس انطباقى نيست . پس در اين گونه قضاياست كه اشكال پيش مىآيد نه در قضيهء ذهنيه .\r\nدر قضاياى حقيقيه از يك نظر ديگر باز اشكال وارد مىآيد - و از حاجى عجيب است كه چرا حتى در قضيهء حقيقيه اين حرف را زده و گفته است ملاك صدقش مطابقت با عالم عين است - و آن اشكال اين است كه شما مىگوييد در قضاياى حقيقيه حكم اوسع از قضاياى خارجيه است ؛ مىگوييد حكم شامل افراد مقدّرة الوجود هم مىشود . ولى افراد مقدرة الوجود كه در خارج وجود ندارد ، در عالم فرض وجود دارند . پس در اينجا قضيه صادق است بدون آنكه در بسيارى از افراد خودش مصداقى داشته باشد ، مانند آنجا كه مىگوييد : « كل نار حارّة » . در اينجا مىخواهيد بگوييد نار از آن جهت كه نار است سوزنده است . حتى اگر فرض كنيم اين شىء نار است ، به فرض نار بودن حرارت هم دارد ، همان‌طور كه اگر مثلثى در عالم باشد ، به فرض مثلث بودن احكام مثلث را هم دارد . در اينجا چه بگوييم ؟ در اينجا هم باز اشكال هست و وسيعتر هم هست « 1 » .\r\nاينجاست كه ما بايد كلمهء « نفس الامر » را بياوريم . البته نفس الامر چيزى در مقابل « واقع » نيست ، زيرا « واقع » يعنى وجود ، « واقعيت » يعنى وجود ؛ ما چيزى نداريم كه از عدم جدا باشد و در عين حال به وجود هم برنگردد و يك چيزى باشد\r\n\r\n\r\n\r\n\r\n","description":"","footnote":"\r\n( 1 ) . - آيا عين همين اشكال در قضيهء شرطيه وارد نيست ؟\r\nاستاد : اينكه گفته‌اند صدق قضيه به اين است كه با خارج مطابق باشد بيشتر در قضيهء حمليه گفته‌اند ولى در مورد قضيهء شرطيه هم ما بحثش را مىكنيم . جوابى كه در اينجا مىدهيم در قضيهء شرطيه هم هست .\r\n","page_name":" 621 ","page_number":621},
  {"content":"\r\n\r\nبين وجود و عدم به نام « نفس الامر » . پس نفس الامر يعنى چه ؟ نفس الامر يعنى مرتبه‌اى از مراتب واقع . مرتبه‌اى از مراتب واقع يعنى چه ؟ يعنى عقل انسان قدرت دارد كه خود واقع را به مراتبى تحليل كند و اين از قدرت تحليل عقل برمىخيزد . او مىتواند واقع را تحليل كند به مراتبى و از هر مرتبه از آن مراتب يك حكمى انتزاع كند ، ولى همهء اين مراتب ، مراتب واقع است .\r\nمثلا اگر دربارهء يك ذات و يك ماهيت ممكن الوجود از ما بپرسند آيا اين ماهيت موجود است ؟ مىگوييم بلى . بعد بپرسند آيا ممكن الوجود هم هست ؟ مىگوييم بلى .\r\nحال آيا اين ماهيت ، اول ممكن است بعد موجود ، يا اول موجود است بعد ممكن ؟\r\nآيا دربارهء انسان بايد گفت : « امكن فوجد » يا بايد گفت : « وجد فامكن » ؟ چون ممكن است موجود است يا چون موجود است ممكن است ؟ مىگوييد چون ممكن است موجود است ؛ يعنى عقل اين را به اين نحو تحليل مىكند ؛ مىگويد اين شىء امكان وجود دارد ، چون امكان وجود دارد موجود است ، نه اينكه چون موجود است امكان وجود دارد . بلى ، اينكه موجود است دليل مىشود كه امكان وجود دارد . در نحوهء « دليل واقع شدن » بحثى نداريم . ما مقام اثبات را بحث نمىكنيم ، مقام واقع و ثبوت را بحث مىكنيم : آيا يك ذات ممكن الوجود چون امكان دارد موجود است يا چون موجود است امكان دارد ؟ به تعبير ديگر : آيا ممكن بودن شرط موجود بودن است يا موجود بودن شرط ممكن بودن است ؟ بدون شك ممكن بودن شرط موجود بودن است . امكان شرط وجود است نه اينكه وجود شرط امكان باشد . هر شرطى هم بر مشروط خودش تقدم دارد .\r\nلهذا در باب مراتب كه عقل آنها را تحليل مىكند مىگويند : « الشىء قرّر » يعنى ماهيت يك مرتبهء ذات دارد « فامكن » يعنى بعد از مرتبهء ذات مرتبهء امكان است « فاحتاج » يعنى چون ممكن است پس نيازمند است « فاوجب » پس ، از ناحيهء علت ايجاب مىشود يعنى علت با او رابطهء ايجابى برقرار مىكند « فوجب » پس معلول واجب مىشود « فاوجد » پس علت آن را ايجاد مىكند « فوجد » پس معلول موجود مىشود : « الشّىء قرّر فأمكن فاحتاج فاوجب فوجب فاوجد فوجد » « 1 » .\r\n\r\n\r\n\r\n\r\n","description":"","footnote":"\r\n( 1 ) . - سه تاى آخرش همه يكى است .\r\nاستاد : همه‌اش يكى است ، نه اينكه فقط سه تاى آخرش يكى است . همهء اينها در واقع و نفس الامر امور متعددى نيست و يكى است .\r\n","page_name":" 622 ","page_number":622},
  {"content":"\r\n\r\nدر اينجا عقل هفت مرتبه تشخيص مىدهد ، اما اينها همه در واقع يك چيز است . ما امور متعدد نداريم كه مثلا در عالم واقع شيئى داشته باشيم كه اين شىء يك درجه‌اى داشته باشد مثل طبقهء پايين يك ساختمان كه در طبقهء بالا « امكان » قرار گرفته باشد ، در طبقهء بالايش « نيازمندى به علت » ، در طبقهء بالاترش « ايجاب » ، در طبقهء بالاتر « وجوب » ، در طبقهء بالاتر از آن « ايجاد » و در طبقهء بعدش « وجود » ( و بلكه در طبقهء بعد هم « حدوث » كه مجموعا هشت مرتبه مىشود ) ، مىشود يك ساختمان هفت اشكوبه :\r\n« الشىء قرّر فأمكن فاحتاج فاوجب فوجب فاوجد فوجد فحدث » .\r\nولى اين ساختمان هفت اشكوبه همه‌اش در واقع و نفس الامر يك چيز بيشتر نيست ؛ اين عقل است كه همهء اين معانى را در آن درك مىكند . يك معنا درك مىكند به نام « حدوث » يعنى وجود بعد العدم ( يعنى وجودش با مقايسهء با عدم مىشود وجود بعد العدم ) ، يكى اصل وجود اين شىء ، يكى رابطه‌اش با علتش كه مىشود « ايجاد » ، يكى اينكه ضرورت وجود دارد و امكان تخلف ندارد كه اسمش مىشود « وجوب » ، يكى اينكه اين ضرورت وجود از ناحيهء علت آمده است كه اسمش مىشود « ايجاب » ، يكى اينكه اين شىء نيازمند به علت بوده است كه مىشود « احتياج » ، ديگر اينكه در ذات خودش امكان وجود داشته است كه مىشود « امكان » ، يكى هم مرتبهء تقرر خود اين ذات و اين ماهيت است . اين قدرت حيرت‌انگيز تحليل ذهن و تحليل عقل است كه اينهمه معانى كثيره را از يك واقعيت انتزاع مىكند و در عين حال ميان اين معانى مراتب هم قائل است « 1 » . اين مىشود « نفس الامر » . نفس الامر\r\n\r\n\r\n\r\n\r\n","description":"","footnote":"\r\n( 1 ) . در اينجاست كه بايد گفت چقدر ساده‌انديش‌اند اين بيچاره‌هايى كه اصلا ذهن را نشناخته‌اند و خيال مىكنند كار ذهن فقط كار يك آينه است كه تنها عالم بيرون را به طور ساده منعكس كند ، يعنى در واقع معتقد به « تنازل » هستند به جاى « تعالى » ، و غافلند از اين كه اين كار حيرت‌انگيز ذهن است كه اينهمه مفاهيم متعدد را انتزاع مىكند از چيزى كه خود ذهن مىداند يك واقعيت بيشتر نيست . كار فلسفه هم همين است . فلسفه يعنى شناختن اين تحليلها . اشتباه است كه گفته‌اند فلسفه يعنى تعليل . فلسفه يعنى شناختن اينكه ذهن اين تحليلها را دارد . اين است كه مىگوييم : « تا انسان ذهن را نشناسد نمىتواند فلسفه داشته باشد » . انسان چگونه مىتواند چشمهايش را ببندد و بگويد ما به اين حرفها كار نداريم ؟ ! اگر ما چشمهايمان را ببنديم كه ذهن از كار خودش دست برنمىدارد . فلسفه چاره‌اى ندارد كه به اين تحليلها بپردازد . اينكه فلسفه قلمروش از قلمرو تجربه بيرون است براى همين است . تحليل اين معانى كه كار تجربه نيست كه ما بياييم در لابراتوار ببينيم آيا مىتوانيم اين هفت مرتبه را از يك شىء و يك واقعيت انتزاع كنيم يا نه . اين هفت مرتبه كه در عالم خارج نيست . اين هفت مرتبه در عالم ذهن است كه تحليل مىشود . اينها همه تحليلهاى لابدّمنه‌ى است كه ذهن مىكند و ذهن هر كسى\r\n","page_name":" 623 ","page_number":623},
  {"content":"\r\n\r\nيعنى در مرتبهء ذات شىء . « در مرتبهء ذات شىء » يعنى چه ؟ يعنى اين شىء در مرتبهء ذات خودش صلاحيت اين انتزاعها را دارد كه وقتى اين شىء در قرنطينهء عقل مىرود عقل اين معانى را از او انتزاع مىكند و براى او اعتبار مىكند ، ولى اين اعتبار اعتبار نفس الامرى است نه اعتبار نيش غولى ؛ چون ما دو گونه اعتبار داريم : اعتبار نفس الامرى و اعتبار نيش غولى . اعتبار نيش غولى اين است كه مثلا براى يك انسان هشت تا شاخ تصور كنيم و يا براى نقطه بعد فرض بكنيم . ولى اعتبار نفس الامرى مثل اين است كه از يك شىء جنس و فصل را انتزاع مىكنيد . شما وقتى خط را تعريف مىكنيد مىگوييد : « خط كميت متصل ذى بعد واحد است » . با اينكه خط در خارج يك امر بسيط بيشتر نيست ولى شما چند مفهوم را روى همديگر بر اين خط منطبق مىكنيد . اين كثرتى است كه ذهن شما ساخته است ولى كثرت دلبخواهى هم نيست ، كثرتى است كه در عالم نفس الامر وجود دارد و كثرتى است كه منشأ انتزاع دارد ، زيرا شما مىگوييد كميت است ، مىبينيد تعريف كميت بر او صدق مىكند ؛ مىگوييد متصل است ، مىبينيد تعريف متصل هم بر او صدق مىكند ؛ مىگوييد ذى بعد واحد است ، مىبينيد تعريف ذى بعد واحد هم بر او صدق مىكند . نمىگوييد يك قسمتش كميت است ، يك قسمتش متصل است ، يك قسمتش ذى بعد واحد است ، بلكه به تمام وجودش كميت است ، به تمام وجودش متصل است ، به تمام وجودش ذى بعد واحد است . ولى در عين حال شما در باب عدد نمىتوانيد بگوييد كميت متصل است ، بلكه بايد بگوييد كميت منفصل است . پس اين يك وجودى است كه تحمل اين معانى را دارد و آن وجودى است كه تحمل اين معانى را ندارد .\r\nاين را ما مىگوييم : « نفس الامر » : يعنى در خارج وجود محمول با وجود موضوع دو تا نيست ، يكى است ، و بلكه ما ديديم كه براى يك موضوع هفت محمول درست مىكنيم كه اين هفت محمول همه در عالم خارج يكى هستند و هيچ جدايى ندارند از موضوع ؛ همه را ذهن انتزاع كرده است ، ولى كار ذهن هم دلبخواهى و بدون مبنا نيست كه بگوييم چون ذهن انتزاع كرده است پس خودش هم برود برايش مصداق پيدا كند ؛ نه ، ذهن اين معانى را از چيزى انتزاع كرده است كه آن چيز در ذات خودش\r\n\r\n\r\n\r\n\r\n","description":"","footnote":"\r\nهم اين تحليلها را مىكند . هر كسى باشد و تابع هر مكتبى باشد چه بخواهد و چه نخواهد اين تحليلها [ در ذهن او 
  ] وجود دارد .\r\n","page_name":" 624 ","page_number":624},
  {"content":"\r\n\r\nچنين تحملى را دارد .\r\nبهترين مثالى كه مىشود گفت اين است كه فرض كنيد شما از يك شخص ده تا عكس برداريد و هر ده تا عكسش هم با او مطابق باشد . مثلا او در اينجا ايستاده است ؛ يك دفعه شما از روبرو عكس برمىداريد ، يك دفعه از طرف راستش عكس برمىداريد ، يك دفعه از طرف چپش عكس برمىداريد ، يك دفعه از پشت سر ، يك دفعه از بالا و يك دفعه هم از پايين . همهء اين عكسها از يك نفر حكايت مىكند اما از ديدهاى مختلف . از زاويه‌هاى مختلف كه اين شخص را مىبينيد عكسهاى مختلف در اين دستگاه عكس‌بردارى شما منعكس مىشود .\r\nذهن هم‌چنين است . ذهن يك واقعيت را در نظر مىگيرد و از يك واقعيت كثرتهاى بسيار و مفاهيم متعدد انتزاع مىكند و بر او حمل مىكند . از ديدهاى مختلف به اين واقعيت نگاه مىكند . چون از ديدهاى مختلف است پس صحيح است كه بگوييم بسيارى از قضايا با واقع مطابقند ولى نحوهء مطابقتشان با واقع با نحوهء مطابقت با واقع در آنجا كه مىگوييم جسم ابيض است ، فرق مىكند . در آنجا كه مىگوييم با واقع مطابق است يعنى موضوع يك مصداق دارد ، محمول مصداق جداگانه‌اى دارد و حتى رابطه هم به يك معنا مصداق جداگانه دارد . ولى در اينجا كه مىگوييم با واقع مطابق است ، يعنى با مراتب واقع مطابق است و با مرتبه‌اى [ از مراتب 
  ] واقع مطابق است ؛ يعنى واقعيت به نحوى است كه منشأيّت صحيح دارد براى انتزاع اين معانى متعدده . پس با اينكه موضوع و محمول دو وجود ندارند بلكه يك وجود دارند ولى در عين حال يك وجود ، وجودى است كه هم مصداق موضوع است و هم مصداق محمول . از اين جهت است كه در اينجا مىگوييم ملاك صدق قضيه مطابقت با نفس الامر است و صدق قضيه به اين است كه با نفس الامر مطابق باشد .\r\nبنابراين بر خلاف آنچه كه با حاجى فرموده است كه قضاياى خارجيه و قضاياى حقيقيه ملاك صدقشان مطابقت با عين است و قضيهء ذهنيه ملاك صدقش مطابقت با نفس الامر است ، بايد گفت در قضاياى خارجيه راست مىگوييد ، ملاك صدقشان مطابقت با عين است ( البته قضيهء خارجيه طبق همان اصطلاح خود حاجى ) ، ولى در قضاياى ذهنيه بايد گفت كه ملاك صدق آنها هم مطابقت با عين است اما با توجه به اين كه « عينيّة كلّ شىء بحسبه » . اما در مورد قضاياى حقيقيه و نيز قضايايى كه خارج از قضاياى خارجيه است بايد بگوييم كه ملاك صدق آنها مطابقت با نفس الامر\r\n\r\n","description":"","footnote":"","page_name":" 625 ","page_number":625},
  {"content":"\r\n\r\nاست ؛ ولى در اينجا كه مىگوييم « نفس الامر » يعنى مرتبه‌اى از مراتب واقع ، به همين معنا كه بيان كرديم .\r\n\r\nكلمهء « نفس الامر » به چه معنى است ؟\r\nبعد حاجى كلمهء « نفس الامر » را تعريف مىكند ؛ مىگويد نفس الامر يعنى فى حدّ نفسه ؛ يعنى بجاى « الامر فى نفسه » مىگوييم : « فى نفس الامر » . اين « الامر فى نفسه » يعنى « الامر فى مرتبة ذاته » . مىگويد در اينجا وضع ظاهر بجاى مضمر است .\r\nبعد حاجى ذوق عرفانىاش هم گل مىكند و يك حرفى در اينجا دارد كه البته حرفش حرف درستى هم نيست . حكماى ديگر هم اين حرف را زده‌اند و بعد هم ايراد گرفته‌اند ، كه خود حاجى هم اشاره به ايراد مىكند « 1 » . مىگويد بعضىها نفس الامر را به « عالم امر » تفسير كرده‌اند ؛ از باب اينكه « صورتى در زير دارد آنچه در بالاستى » و هر چه در عالم عين هست وجودى در عالم عقل كلى دارد و در قرآن آمده است كه  « أَلا لَهُ الْخَلْقُ وَ الْأَمْرُ »  لذا امر را به عالم عقل و عالم امر تفسير كرده‌اند ، پس مطابقت با نفس الامر يعنى مطابقت با عالم عقول . البته اين مطلب در جلد هفتم اسفار از چاپ جديد هست با بحثها و اشكالاتى كه شده است كه آيا مىتواند توجيه كننده باشد يا نه . خود حاجى هم چون چندان اين حرف را قبول نداشته است مىگويد شما مىتوانيد كلمهء « يعدّ » را به معناى « گمان مىشود » بگيريد نه به معناى « شمرده مىشود » ؛ يعنى گمان كرده‌اند كه نفس الامر به معنى عالم امر است ؛ كه اين تعبير اشاره است به تضعيف اين نظريه .\r\nبحث « حقيقت ، و مناط صدق و كذب در قضايا » در اينجا پايان مىپذيرد و ما به بحث « جعل » مىرسيم كه به يك معنا بحث تحليل ماهيت عليت است از يك نظر خاص كه اين هم يك بحث جديد است ؛ يعنى بحثى است كه بعد از دورهء خواجه پيدا شده و قبلا نبوده است ؛ بحثى است كه در دوره‌هاى بعد از خواجه و قبل از ميرداماد\r\n\r\n\r\n\r\n\r\n","description":"","footnote":"\r\n( 1 ) . - [ عبارت حاجى چنين است : « و يمكن أن يجعل « يعد » من العد بمعنى الحسبان لاالحساب ، تنبيها على اولوية المعنى الاول ، لأن ظهور الشىء بوجود تجردى أو مادى و كونه عند شىء مادة كان أو لوحا عاليا نوريا خارج عن نفسه » . 
  ]\r\n","page_name":" 626 ","page_number":626},
  {"content":"\r\n\r\nپيدا شده است « 1 » .\r\n\r\n\r\n\r\n\r\n","description":"","footnote":"\r\n( 1 ) . - در قضاياى خارجيه و قضاياى حقيقيه ، ما ملاك صدق را مطابقت با خارج و واقع مىگيريم و در قضاياى ذهنيه ملاك صدق را مطابقت با نفس الامر مىگيريم كه در واقع مطابقت ذهن است با خود ذهن .\r\nاستاد : اين نظريه‌اى است كه حاجى گفته است .\r\n- بله ، حالا سؤال اين است كه بالاخره در مورد قضاياى خارجيه و حقيقيه هم ملاك صدق به قضيهء ذهنيه برمىگردد ؛ يعنى باز هم در ذهن است كه ما مطابقت قضيهء خارجيه و يا قضيهء حقيقيه را با واقع مىفهميم ؛ يعنى ملاك صدق ، يك قضيه ذهنيه است . وجود آن مطابقت را با يك قضيهء ذهنيه درك مىكنيم .\r\nاستاد : چطور ؟ من نفهميدم .\r\n- قضاياى خارجيه و حقيقيه ملاك صدقشان مطابقت با واقع است . در قضيهء ذهنيه ملاك صدق ، مطابقت قضيه است با واقع خودش كه واقع ذهنى مىشود . ولى تشخيص وجود يا عدم مطابقت يك قضيهء خارجيه با عالم خارج و واقع يك امر ذهنى است ؛ يعنى يك قضيهء ذهنى بايد وجود آن تطابق يا وجود آن ملاك را تصديق كند و خلاصه اينكه همهء قضايا بالاخره برمىگردد به يك قضيهء ذهنى .\r\nاستاد : چطور برمىگردد به يك قضيهء ذهنى ؟ توضيح بدهيد كه چگونه برمىگردد به يك قضيهء ذهنى .\r\n- نگوييم « قضيهء ذهنى » ، بگوييم « امر ذهنى » .\r\n- منظورشان اين است كه وقتى ما يك حكمى را مطابقت مىكنيم خود اين حكم منشأش كجاست ؟\r\nاستاد : اين يك قضيهء جداگانه است . مثلا ما يك قضيهء شخصى را در نظر مىگيريم . ما مىگوييم : « زيد ايستاده است » . اين « زيد ايستاده است » يك قضيه است . خود قضيه از آن جهت كه يك قضيه است يك علم است و يك حكمى است كه ذهن كرده است . اين قضيه مىتواند صادق باشد و مىتواند كاذب باشد . اگر زيد عينى متصف به قيام عينى باشد اين قضيه صادق است و گرنه كاذب ؛ يعنى اين قضيه از نظر انطباق با واقع و نفس الامر دو حالت دارد : يا در واقع با آن مطابق است و يا با آن مطابق نيست . اگر با آن مطابق باشد صادق است و اگر با آن مطابق نباشد كاذب است . ممكن است شما بگوييد كه من از كجا بفهمم كه آيا اين قضيهء من با واقع مطابق است يا با واقع مطابق نيست ؟ يعنى مىخواهيد بگوييد معيارش چيست ؟ شما اين را مىخواهيد بگوييد ؟\r\n- بله .\r\nاستاد : بسيار خوب . اگر معيارش را مىخواهيد بگوييد ، در قضاياى بديهى كه معيار نمىخواهد غير از خودش . معيار در قضاياى نظرى است . قضاياى بديهى معيار نمىخواهد . اگر ما فرض كنيم هر قضيه‌اى صدقش دليل بخواهد ( دليل بخواهد نه ملاك .\r\nملاك صدقش كه مطابقت با واقع است . دليل بخواهد ؛ يعنى به چه دليل ما مىدانيم كه مطابق با واقع است ) خود دليل هم صدقش نيازمند به دليل است و دليل دليل هم نياز به دليل دارد الى غير النهايه . حالا ما فرض مىكنيم كه هيچ دليلى نداريم كه اين قضيه مطابق با واقع است ؛ اگر دليلى بياوريم از كجا معلوم است كه خود آن دليل مطابق با واقع است ؟ مسأله برمىگردد به اينكه ما اساسا هيچ معيارى نداريم . اين دليل هم ممكن است شك بردارد به اينكه ما هيچ دليلى نداريم براى اينكه بفهميم يك قضيه‌اى مطابق با واقع هست يا نيست ؛ يعنى همهء قضايا براى ما مشكوك مىشود . اين يك بحث جداگانه‌اى\r\n","page_name":" 627 ","page_number":627},
  {"content":"\r\n\r\n\r\n\r\n\r\n\r\n","description":"","footnote":"\r\nمىشود كه كارى به بحث حقيقت ندارد . حقيقت مطابق بودن قضيه با واقع است . اين تعريف حقيقت است . قضيه‌اى را ما صادق مىناميم كه با واقع و نفس الامر مطابق باشد .\r\nاگر همهء قضايا كشف مطابقتشان با واقع نيازمند به يك دليل باشد پس هيچ قضيه‌اى را نمىشود ثابت كرد كه با واقع مطابق است .\r\n- ولى اين اشكال در قضاياى ذهنى پيش نمىآيد .\r\nاستاد : در قضاياى ذهنى هم اين اشكال پيش مىآيد .\r\n- نه ، در آنجا مورد در خود ذهن است .\r\nاستاد : از كجا مىگوييد مورد در خود ذهن است ؟ دليل مىخواهد . شما مىگوييد همه چيز دليل مىخواهد . اينجا هم همين طور است . گفتيم اينكه شىء خودش عين خودش [ نباشد 
  ] چنين چيزى محال است . شما وقتى مىگوييد انسان كلى است ، حكايت مىكنيد از واقعيتى كه در اذهان هست . انسان در ظرف ذهن متصف به كليت است . اين يك قضيهء ذهنى است كه با واقع مطابق است . هر قضيهء ذهنى يا مطابق با واقع خودش هست يا مطابق با واقع خودش نيست . ممكن است من بگويم : « زيد كلى است » . اين يك قضيهء ذهنى است كه خبر مىدهم ، ولى يك قضيهء كاذب است ؛ چرا ؟ براى اينكه زيد در اذهان كلى نيست . ولى وقتى مىگوييم انسان كلى است ، اين يك قضيهء صادق است ، زيرا انسان در اذهان كلى است . اگر هر چيزى دليل بخواهد اين هم دليل مىخواهد : به چه دليل زيد كلى نيست ولى انسان كلى است ؟ ممكن است شما بگوييد بديهى است . اگر بخواهيد مسألهء بديهى بودن را پيش بكشيد بديهى بودن در آنجا هم مىآيد . در مثالى كه قبلا گفتيم هم همين طور است . اگر شما از آن فيلسوفانى شديد كه براى حس اعتبار قائل هستند و محسوسات را در زمرهء بديهيات شمرديد مىگوييد « زيد ايستاده است » براى من دليل نمىخواهد ؛ چرا ؟ چون من دارم به چشم خود مىبينم كه زيد ايستاده است و حس معتبر است . اما اگر شما از كسانى بوديد كه حس را معتبر نمىدانند و فقط امورى را بديهى مىدانيد كه با وجود خارجى كارى نداشته باشد و فقط مواردى را معتبر مىدانيد كه معانى و مفاهيم را با يكديگر مقايسه كنيم ( يا وجدانيات ) در اين صورت قضيهء « زيد ايستاده است » براى شما بديهى نيست و صدقش نياز به دليل دارد .\r\nبه هر حال اين مطلبى است كه به مسألهء ما ارتباطى ندارد . در مسألهء اينكه ملاك صدق مطابق بودن با واقع است ، هيچ فرق نمىكند كه قضاياى ذهنى را در نظر بگيريم يا قضاياى خارجى را . البته ما گفتيم كه تعبير حاجى از يك جهت ديگرى نارساست .\r\nاينكه حاجى فرموده است در قضاياى خارجى و قضاياى حقيقى ملاك صدق مطابقت با واقع است و در قضاياى ذهنى ملاك صدق مطابقت با نفس الامر است ، مطلبى است كه تا اندازه‌اى نارساست .\r\n","page_name":" 628 ","page_number":628},
  {"content":"\r\n\r\n\r\nفهرستها\r\n\r\n","description":"","footnote":"","page_name":" 629 ","page_number":629},
  {"content":"\r\n . \r\n","description":"","footnote":"","page_name":" 630 ","page_number":630},
  {"content":"\r\n\r\n\r\nفهرست آيات قرآن كريم\r\nمتن آيه / نام سوره / شمارهء آيه / صفحه  وَ بَشِّرِ الَّذِينَ آمَنُوا وَ عَمِلُوا . . .  / بقره / 25 / 610  الَّذِينَ . . .   إِنَّا لِلَّهِ وَ إِنَّا . . .  / بقره / 156 / 528  الَّذِينَ . . .   وَ الْكاظِمِينَ الْغَيْظَ . . .  / آل عمران / 134 / 270  إِنَّ . . .   أَلا لَهُ الْخَلْقُ وَ . . .  / اعراف / 54 / 626  يا . . .   وَ اعْلَمُوا أَنَّ اللَّهَ . . .  / انفال / 24 / 360  بَلْ كَذَّبُوا بِما لَمْ . . .  / يونس / 39 / 532  أَنْزَلَ مِنَ السَّماءِ ماءً . . .  / رعد / 17 / 439  وَ الَّذِينَ . . .   إِلَيْهِ أَدْعُوا وَ . . .  / رعد / 36 / 529  وَ لا تَقْفُ ما لَيْسَ . . .  / اسراء / 36 / 532  إِنَّ الَّذِي فَرَضَ عَلَيْكَ . . .  / قصص / 85 / 509  وَ لا . . .   كُلُّ شَيْءٍ هالِكٌ . . .  / قصص / 88 / 528  اللَّهُ يَبْدَؤُا الْخَلْقَ . . .  / روم / 11 / 528  وَ قالُوا أَ إِذا ضَلَلْنا . . .  / سجده / 10 / 526 ، 527  قُلْ يَتَوَفَّاكُمْ مَلَكُ الْمَوْتِ . . .  / سجده / 11 / 526 ، 527  وَ ضَرَبَ . . .   قالَ مَنْ يُحْيِ . . .  / يس / 78 / 525  قُلْ يُحْيِيهَا الَّذِي . . .  / يس / 79 / 525  اللَّهُ يَتَوَفَّى الْأَنْفُسَ حِينَ . . .  / زمر / 42 / 526  فاطِرُ . . .   لَيْسَ كَمِثْلِهِ شَيْءٌ . . .  / شورى / 11 / 45\r\n\r\n","description":"","footnote":"","page_name":" 631 ","page_number":631},
  {"content":"\r\n\r\n صِراطِ . . .   أَلا إِلَى اللَّهِ . . .  / شورى / 53 / 529  أَ فَعَيِينا . . .   بَلْ هُمْ فِي لَبْسٍ . . .  / ق / 15 / 125  وَ لَقَدْ . . .   وَ نَحْنُ أَقْرَبُ إِلَيْهِ . . .  / ق / 16 / 359 ، 360  وَ أَنَّ إِلى رَبِّكَ الْمُنْتَهى  . / نجم / 42 / 528  وَ نَحْنُ أَقْرَبُ إِلَيْهِ مِنْكُمْ . . .  / واقعه / 85 / 359  هُوَ الْأَوَّلُ وَ الْآخِرُ وَ . . .  / حديد / 3 / 359  هُوَ . . .   وَ هُوَ مَعَكُمْ أَيْنَ ما . . .  / حديد / 4 / 359  سابِقُوا . . .   ذلِكَ فَضْلُ اللَّهِ . . .  / حديد / 21 / 355  مَثَلُ الَّذِينَ حُمِّلُوا . . .  / جمعه / 5 / 611  يَقُولُ الْإِنْسانُ يَوْمَئِذٍ . . .  / قيامت / 10 / 528  كَلَّا لا وَزَرَ  . / قيامت / 11 / 528  إِلى رَبِّكَ يَوْمَئِذٍ الْمُسْتَقَرُّ .  . / قيامت / 12 / 528  إِلى رَبِّكَ مُنْتَهاها  . / نازعات / 44 / 528  إِنَّ إِلى رَبِّكَ الرُّجْعى  . / علق / 8 / 528\r\n\r\n","description":"","footnote":"","page_name":" 632 ","page_number":632},
  {"content":"\r\n\r\n\r\nفهرست احاديث\r\nمتن حديث / گوينده / صفحه تفكّروا فى الاء اللّه و . . . / - / 47\r\nلا احصى ثناء عليك و . . . ( دعا ) / رسول اكرم ( ص ) / 48 ضع فعل اخيك على . . . / - / 182\r\nابتدع الخلق على غير . . . / امام على ( ع ) / 273 فليبلغ . . . ربّ حامل فقه . . . / رسول اكرم ( ص ) / 350 العلم بلا عمل كالشّجر . . . / - / 611\r\n\r\n","description":"","footnote":"","page_name":" 633 ","page_number":633},
  {"content":"\r\n\r\n\r\nفهرست اشعار فارسى\r\nمصرع اوّل اشعار / تعداد ابيات / نام سراينده / صفحه آنچه در جوى مىرود آب است / - / - / 148 اى برادر تو همه انديشه‌اى / - / مولوى / 347 بر كار هيچ كس منه انگشت اعتراض / 1 / - / 260 پستان يار در خم آن زلف تابدار / 1 / سعدى / 274 تو وجود مطلق و هستى ما / - / مولوى / 61 جماعتى كه ندارند حظّ روحانى / 3 / سعدى / 533 ره عقل جز پيچ در پيچ نيست / 6 / سعدى / 183 صورتى در زير دارد آنچه در بالاستى / - / مير فندرسكى / 316 ، 317 عارفان در دمى دو عيد كنند / 1 / مولوى / 124 عنقا شكار كس نشود دام باز چين / - / حافظ / 48 كه پس آسمان و زمين چيستند ؟ / - / سعدى / 200 ما عدمهاييم هستىها نما / 1 / مولوى / 193 مى خوردن من حق ز ازل مىدانست / - / منسوب به خيام / 157 نو بهار است در آن كوش كه خوشدل باشى / 7 / حافظ / 125 نه محقق بود نه دانشمند / 1 / - / 611 هر آنكس ز دانش برد توشه‌اى / 1 / - / 213 هر نفس نو مىشود دنيا و ما / 1 / مولوى / 124 توضيح : اشعار منظومه كه در بسيارى از صفحات مورد بحث و تفسير قرار گرفته‌اند فهرست نگرديد .\r\n\r\n","description":"","footnote":"","page_name":" 634 ","page_number":634},
  {"content":"\r\n\r\n\r\nفهرست اسامى اشخاص\r\nآشتيانى ( آقا ميرزا مهدى ) : 355 آشتيانى ( سيّد جلال الدّين ) : 172 ، 437 ابن سينا ( ابو على حسين بن عبد اللّه ) : در بسيارى از صفحات ابن مباركشاه : 220 ابو الهذيل علّاف ( محمّد بن هذيل بن عبد اللّه ) :\r\n212 ، 223 ابو حنيفه نعمان بن ثابت ( قاضى نعمان ) : 351 احسائى ( شيخ احمد ) : 67 احمد بن حنبل : 47 احمد شاه قاجار : 244 ارسطو : 26 ، 31 ، 33 ، 35 ، 43 ، 44 ، 59 ، 62 ، 103 ، 111 ، 175 ، 187 ، 196 ، 203 ، 204 ، 211 ، 230 ، 240 ، 241 ، 260 ، 299 ، 332 ، 356 ، 378 ، 434 ، 586 استرآبادى ( ملّا امين ) : 71 اسكندر مقدونى : 83 اشعرى ( ابو الحسن ) : 47 ، 50 ، 219 ، 224 ، 225 ، 250 ، 278 افلاطون : 56 - 58 ، 60 ، 62 ، 158 ، 203 ، 204 ، 240 ، 241 ، 317 ، 356 ، 584 ، 586 افلوطين : 194 اقبال ( عباس ) : 152 اقليدس : 253 امين ( احمد ) : 222 ، 351 انجوى شيرازى ( ابو القاسم ) : 125 انصارى ( شيخ مرتضى بن محمّد امير شوشترى ) :\r\n71 ، 231 ، 566 اينشتين ( آلبرت ) : 84 ، 348 باركلى ( جرج ) : 88 ، 214 ، 270 - 272 باقلانى ( قاضى ابو بكر ) : 527 بايزيد بسطامى ( طيفور بن عيسى ) : 39 برگسون ( هانرى ) : 215 بروجردى ( سيّد حسين طباطبائى ) : 178 ، 264 ، 477 بطلميوس ( قلوذى ) : 588 بهمنيار ( ابو الحسن بهمن داده ابن مرزبان ) : 63 ،\r\n\r\n","description":"","footnote":"","page_name":" 635 ","page_number":635},
  {"content":"\r\n\r\n467 ، 486 ، 489 ، 523 بيرونى ( ابو ريحان محمّد بن احمد ) : 103 ، 532 بيضاوى ( قاضى عبد اللّه بن عمر ) : 220 پروتاگوراس : 66 پيرهون : 312 ، 535 تفتازانى ( سعد الدّين مسعود بن عمر ) : 220 ، 221 تهرانى ( آقا شيخ هادى ) : 178 تهرانى كربلائى ( آقا سيد احمد ) : 437 جامى ( نور الدّين عبد الرّحمن بن نظام الدّين ) :\r\n193 جرجانى ( مير سيّد شريف ، سيد على بن محمّد بن على ) : 50 ، 79 ، 90 ، 175 ، 220 ، 221 ، 433 ، 467 ، 468 ، 475 جعفر بن محمّد ، امام صادق ( ع ) : 532 جعفرى ( شمس الدّين محمّد ) : 294 جيمز ( ويليام ) : 588 حافظ شيرازى ( خواجه شمس الدّين محمّد ) :\r\n48 ، 125 خامه‌اى ( انور ) : 288 خضرى ( شمس الدّين محمّد بن احمد شيرازى ) :\r\n218 خيام نيشابورى ( ابو الفتح عمر بن ابراهيم ) :\r\n157 ، 175 داروين ( چارلز رابرت ) : 119 دانش پژوه ( محمّد تقى ) : 293 دشتكى ( سيّد صدر الدّين ) : 218 ، 221 دشتكى ( مير غياث الدّين ) : 218 ، 221 دكارت ( رنه ) : 124 ، 215 دوانى ( محقق جلال الدّين ) : 80 ، 90 ، 162 ، 164 ، 201 ، 218 ، 221 ، 226 ، 286 ، 294 ، 467 ، 470 ، 475 ، 486 دوانيقى ( منصور ) : 212 ذيمقراطيس ( ديموكريت ) : 104 ، 110 ، 211 راسل ( برتراند آرتور ويليام ) : 231 ، 293 ، 374 ، 462 ، 565 ، 587 ، 617 زنون : 106 سارتر ( ژان پل ) : 450 سبزوارى ( حاج ملّا هادى ) : در بسيارى از صفحات .\r\nستيس ( والتر ترنس ) : 53 ، 250 سعدى شيرازى ( مشرف الدّين مصلح بن عبد اللّه ) :\r\n174 ، 182 ، 183 ، 200 ، 270 ، 274 ، 360 ، 503 ، 519 ، 524 ، 525 ، 533 سقراط : 527 سكّاكى ( سراج الدّين ابو يعقوب يوسف خوارزمى ) : 264 سليمان اعمش : 351 سليمان بن داود ( ع ) : 178 سمنانى : 175 سهروردى ( شهاب الدّين يحيى بن حبش ، شيخ اشراق ) : 27 ، 61 ، 62 ، 72 ، 73 ، 76 - 78 ، 85 ، 87 ، 90 ، 156 ، 157 ، 179 - 181 ، 195 ، 206 ، 217 ، 218 ، 231 ، 241 ، 249 ، 254 ، 256 - 258 ، 262 ، 265 ، 271 ، 279 ، 383 ، 445 ، 447 - 449 ، 483 - 485 شيرازى ( سيد صدر ) : 218 ، 226 ، 284 ، 294 ، 478 شيرازى ( سيد صدر ) : 218 ، 226 ، 284 ، 294 ، 478 شاله ( فليسين ) : 586 شبسترى ( سعد الدّين محمود بن عبد الكريم ) : 70 صدر الدين شيرازى ( محمّد بن ابراهيم قوامى معروف به مرحوم آخوند و ملّا صدرا ) : در بسيارى از صفحات .\r\nطائى ( حاتم بن عبد اللّه بن سعد ) : 194 طباطبائى ( علّامه محمّد حسين ) : 194 ، 256 ، 258 - 260 ، 264 ، 265 ، 267 ، 319 ، 383 ، 385 ، 489 ، 526 طوسى ( خواجه نصير الدّين محمّد بن حسن ) :\r\n63 ، 175 ، 193 ، 196 ، 209 ، 217 ، 218 ، 221 ، 222 ، 226 ، 235 ، 245 ، 247 ، 253 ، 254 ، 265 ، 298 ، 300 ، 362 ، 397 ، 405 ، 556 ، 626 على بن ابيطالب ، امير المؤمنين ( ع ) : 222 ، 223\r\n\r\n","description":"","footnote":"","page_name":" 636 ","page_number":636},
  {"content":"\r\n\r\nعنايت ( حميد ) : 53 ، 293 غزالى طوسى ( ابو حامد محمّد بن محمّد ) : 63 ، 162 ، 164 ، 212 غنى ( قاسم ) : 194 فارابى ( ابو نصر محمّد بن محمّد ) : 33 ، 59 ، 60 ، 62 ، 70 ، 136 ، 161 ، 164 ، 173 ، 194 - 196 ، 208 ، 217 - 219 ، 221 ، 224 ، 279 فخر الدّين رازى ( ابو عبد اللّه محمّد بن عمر ) : 32 ، 33 ، 147 ، 162 ، 164 ، 207 ، 218 ، 219 ، 250 ، 281 ، 298 - 300 ، 325 ، 326 ، 500 ، 504 فرانس ( آناتول ) : 246 فرفوريوس ( آليوس مالخوس ) : 328 ، 329 ، 354 فروغى ( محمّد على ) : 43 ، 178 ، 327 ، 588 فنّارى ( حمزه ) : 61 ، 193 فولكيه ( پل ) : 294 ، 295 فيثاغورس : 106 فيض كاشانى ( ملا محسن محمّد بن مرتضى ) :\r\n171 قاضى عضد الدّين ايجى ( عبد الرّحمن بن احمد ) :\r\n221 قزوينى ( محمّد بن عبد الوهاب بن عبد العلى ) :\r\n125 ، 153 قشيرى ( ابو القاسم عبد الكريم بن هوازن ) : 182 قطب الدين شيرازى ( محمّد بن مسعود بن مصلح ) : 222 ، 226 قوشچى ( ملا على علاء الدّين على بن محمّد سمرقندى ) : 221 ، 282 قونوى ( صدر الدين محمّد بن اسحاق ) : 192 ، 193 قيصرى ( داود بن محمود ) : 175 كاتبى قزوينى ( على بن عمر بن على ) : 220 كاشانى ( آقا ميرزا على ) : 57 كاشانى ( ملا عبد الرزّاق ) : 193 كانت ( امانوئل ) : 29 ، 30 ، 37 - 39 ، 130 ، 141 ، 257 ، 261 - 263 ، 271 ، 272 ، 288 - 290 ، 327 ، 368 - 372 ، 375 ، 380 ، 386 ، 392 ، 457 ، 510 ، 533 ، 577 - 579 كپرنيك ( نيكلا ) : 588 كمپانى ( آقا شيخ محمّد حسين اصفهانى غروى ) : 437 كنت ( اگوست ) : 617 گاليله : 125 گرگياس : 66 لاك ( جان ) : 261 ، 457 لاهيجى ( ملا عبد الرزاق بن على بن حسين گيلانى ) : 171 ، 172 ، 226 ، 483 ، 540 ، 542 لايب نيتس ( گوتفريد ويلهلم ) : 262 ماركس ( كارل ) : 578 مالك بن انس : 47 مترلينگ ( موريس ) : 348 متوكل عبّاسى ( جعفر ) : 47 محمّد بن عبد اللّه ، رسول اكرم ( ص ) : 23 ، 48 ، 222 ، 350 ، 509 محيى الدين ابن عربى حاتم طائى اندلسى ( ابو بكر ) : 61 ، 173 ، 174 ، 184 ، 192 - 194 ، 316 مظفر الدين شاه قاجار : 244 ، 246 موسوى بهبهانى : 293 موسى بن عمران ( ع ) : 39 مولوى ( جلال الدّين محمّد ) : 61 ، 124 ، 194 مهدوى ( يحيى ) : 294 ، 295 ، 586 مير داماد ( محمّد باقر بن محمّد استر آبادى ) : 60 ، 61 ، 156 ، 157 ، 218 ، 221 ، 626 ميرزاى قمى ( ابو القاسم بن حسن ) : 289 نائينى ( حاج ميرزا حسين ) : 231 ، 566 نادر شاه افشار : 476 ناصر الدين شاه قاجار : 244 ، 246 ، 284 نصر ( حسين ) : 153 نصر ( مرحوم ) : 153\r\n\r\n","description":"","footnote":"","page_name":" 637 ","page_number":637},
  {"content":"\r\n\r\nنورى ( حكيم ملا على ) : 567 هايدگر ( مارتين ) : 349 هراكليتوس : 106 هشترودى ( محسن ) : 293 ، 295 ، 323 ، 559 هگل ( جرج ويلهلم فردريك ) : 29 ، 30 ، 32 ، 33 ، 39 ، 40 ، 52 - 54 ، 58 ، 61 ، 87 ، 90 ، 136 ، 138 ، 147 ، 148 ، 202 ، 289 ، 290 ، 318 ، 396 ، 370 ، 372 - 376 ، 392 ، 431 ، 519 ، 577 ، 578 ، 596 هلاكو : 153 هيوم ( ديويد ) : 141 ، 245 ، 272 ، 288 ، 348 ، 349 ، 357 ، 358 ، 368 ، 369 ، 380 ، 457 ، 470 ، 486 ، 487 ، 577\r\n\r\n","description":"","footnote":"","page_name":" 638 ","page_number":638},
  {"content":"\r\n\r\n\r\nفهرست اسامى كتب ، نشريات ، مقالات\r\nاثولوجيا : 194 اسفار اربعه : 103 ، 162 ، 168 ، 169 ، 189 ، 207 ، 293 ، 324 - 326 ، 328 ، 347 ، 354 ، 355 ، 359 ، 399 ، 420 ، 437 ، 489 ، 514 ، 517 ، 521 ، 557 ، 567 ، 626 اشارات و تنبيهات : 103 ، 162 ، 207 ، 300 ، 532 اصول فلسفه و روش رئاليسم : 32 ، 60 ، 64 ، 190 ، 207 ، 222 ، 259 ، 260 ، 262 ، 264 ، 319 ، 589 انديشه و هنر ( مجلّه ) : 293 انسان در قرآن : 351 ايران آباد ( مجلّه ) : 293 بوستان : 182 پرسشهاى فلسفى ابو ريحان از بو على ( مقاله ) :\r\n106 ، 117 تأمّلات : 124 تاريخ فلسفهء اسلامى : 62 تجريد الاعتقاد : 196 ، 217 ، 218 ، 221 ، 226 ، 230 ، 556 تعارضات منطقى ( مقاله ) : 293 ، 295 ، 559 تعليقه بر اسفار : 399 تعليقه بر شرح منظومهء حكمت : 355 تعليقه بر شرح منظومهء منطق : 355 تعليقهء حكمة الاشراق : 258 ، 291 تفسير الميزان : 526 ، 527 تهافت الفلاسفة : 63 تهذيب المنطق : 412 جاويدان خرد ( مجلّه ) : 437 جهان بينى علمى : 587 حكمة الاشراق : 62 ، 256 ، 258 حكمة العين : 220 درّة التاج : 226 رساله در باب عاقل و معقول : 328 ، 329 رسالهء خيام : 175 رساله فى بيان شبهة جذر الأصم : 294 رسالهء وحدت وجود : 175 زندگى جاويد يا حيات اخروى : 527 سفينة البحار : 351 سير حكمت در اروپا : 43 ، 327 ، 589 شاهنامه : 289\r\n\r\n","description":"","footnote":"","page_name":" 639 ","page_number":639},
  {"content":"\r\n\r\nشرح اشارات : 298 ، 300 ، 328 شرح اقليدس : 253 شرح حكمة العين : 220 شرح فصوص ( جامى ) : 193 شرح فصوص ( قيصرى ) : 175 ، 193 شرح فصوص ( كاشانى ) : 193 شرح مطالع : 550 ، 566 شرح منظومه ( استاد مطهرى ) : 294 ، 355 ، 359 شرح مواقف : 50 شرح هدايه : 26 ، 27 شفا : 25 ، 35 ، 103 ، 162 ، 188 ، 189 ، 207 ، 368 شوارق الالهام : 226 ، 397 ، 483 ، 540 ، 542 طوالع الانوار : 220 عدل الهى : 451 ، 517 فصوص : 59 فصوص الحكم : 175 ، 192 فلسفهء علمى : 586 فلسفهء عمومى يا ما بعد الطبيعه : 294 ، 295 فلسفهء هگل : 53 ، 250 قرآن كريم : 439 ، 509 ، 525 ، 528 ، 529 ، 532 كبرى : 433 گلستان : 270 گنجينهء آثار ايرانى : 171 مباحث المشرقيه : 250 ، 325 ، 326 ، 500 مبدأ و معاد ( ابن سينا ) : 355 مبدأ و معاد ( ملّا صدرا ) : 432 مثنوى : 61 ، 124 مجموعه آثار استاد : 376 مشاعر : 355 مصباح الانس : 193 مصنّفات شيخ اشراق : 256 مطالع الانوار : 468 مفتاح الغيب : 193 مقاصد : 220 ، 221 مقالات فلسفى : 103 مقدمه‌اى بر جهان بينى اسلامى : 351 منظومه ، شرح منظومه ( سبزوارى ) : در بسيارى از صفحات مواقف : 221 نجات : 36 ، 429 نصوص الحكم : 192 نگين ( مجلّه ) : 288 ، 293 نهج البلاغه : 47 ، 223 ، 273 ، 274\r\n\r\n\r\n","description":"","footnote":"","page_name":" 640 ","page_number":640}
  ]