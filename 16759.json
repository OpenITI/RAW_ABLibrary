[
  {"content":"\r\n\r\nشيعه\r\nدر پيشگاه\r\nقرآن و اهل بيت عليهم السلام\r\nترجمه\r\nقسمتى از پانزدهم\r\nبحار الانوار\r\nترجمه\r\nعلى تهرانى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nاز انتشارات\r\nكتابخانه مسجد حضرت ولى عصر عجل ا . . . تعالى فرجه\r\nخيابان حشمت الدوله\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nالإهداء\r\nبه مجدد دانش در قرن يازدهم هجرى زنده كننده معارف و علوم خاندان پيامبر صلّى اللّه عليه و آله و سلم آنكس كه بفرمودهء مرحوم صاحب جواهر نزد أئمه عليهم السلام معروف است به باب الأئمه علامه عليمقدار مؤلف بزرگوار مرحوم ملا محمد باقر مجلسى رضوان الله عليه\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n\r\nتقاضا از خوانندگان محترم آنست كه پيش از مطالعه كتاب حتما اين مقدمه مختصر را از نظر بگذرانند .\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\nپيشگفتار\r\nبنام خدا\r\nارزنده‌ترين ميراث خلف از سلف ، و گرانمايه‌ترين يادگار پيشينيان ، كتابهاى سودمند است ، چه اينكه كتاب نتيجه يك عمر مطالعات و تجربيات آنهاست كه در بايگانى زمان بامانت سپرده‌اند ، تا فرزندان آينده بيايند و بخوانند و پند گيرند و راه و روش زندگى را از تجربيات آنها بياموزند ، و در اين ميان آن دسته از كتابها كه رسالت خويش را در راه خوشبخت ساختن جامعه پسين ادا كرده ، و مأموريت خود را در مورد سازندگى انسانها و توجّه دادن اجتماع ، به خدا و دين و مقدسات مذهب ايفا نموده‌اند شايسته ستايش بيشترند ، و ميتوان گفت براى هميشه حقّى به گردن انسانيت پيدا نموده و مردمى كه از رهنمونى آنها بهره‌مند شده‌اند در هر موقعيت و شخصيّت ، مديون خدمات ارزنده مؤلّفين و مصنّفين آن كتابهايند قهرمان سخن ما كتاب ارزنده‌ايست كه يك قسمت از بيش از صد قسمت آن هم اكنون در دست شماست ، كتابى سودمند و بىنظير ، و مجموعه‌اى پرفايده و دلپذير ، درونش چون نامش اقيانوسى ژرف ، و دريائى پرعمق ، دريا ، نه بلكه درياها ، درياهائى از نور ، نورهائى كه هر كدام زاويه‌اى از زواياى تاريك اجتماع بشر را روشن نموده ، تا در نتيجه محيطى سراسر نور و روشنائى بوجود آورد ، چنانچه نكته ابهام و نقطه تاريكى بجاى نگذاشته است .\r\nآرى كتاب شريف بحار الانوار ، يعنى كانون معارف حقّه اسلام و آنچه از مكتب وحى سرچشمه گرفته و از طريق قرآن و اهل بيت عليهم السّلام تراوش نموده ، مجموعه‌اى\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nاز عقائد و اخلاقيات و جزئيّات دستور العمل زندگى ، و خلاصه آنچه در سعادت دنيا و آخرت فرد و اجتماع مؤثر است ، چنانچه ميتوان گفت اين كتاب شريف نمودارى از معارف و علوم خاندان پيامبر صلّى اللَّه عليه و آله و سلّم است .\r\n\r\nمؤلف :\r\nاز بزرگترين شخصيتهاى ارزنده علمى كه در اوائل قرن يازدهم هجرى متولّد ، و در خانواده علم و مهد فضيلت ، تحت تكفّل پدرى دانشمند و پرهيزگار ، مرحوم ملا محمّد تقى مجلسى رضوان اللَّه عليه كه او خود محقّقى كم‌نظير ، و فضيلتمندى پرارج بود ، و راه و روش تربيت فرزند را همچون ساير برنامه‌هاى زندگى از فرمايشات بزرگان دين استنباط نموده و در حسّاسترين موقعيّتها ، اين وظيفه مهم را از نظر دور نميداشت ، چنانچه گويند در نيمه شب جمعه‌اى كه براى نماز شب از خواب بيدار شده ، در ثلث آخر شب ، همگام و هم‌نغمه با ساير مردان حق كه براز و نياز و نيايش در پيشگاه پروردگار مشغول بود ، ميفرمايد جذبه مناجات با خدا انقلابى در من ايجاد كرد ، و شيفتگى انابه و ندبه چنانم ساخت كه يقين كردم در آن حال هر چه از خدا بخواهم بازيابم ، و لطفش چنان مشمولم ساخته كه خواسته‌ام را پرداخته و از بارگاه قدس محروم نباشم ، با خود فكر ميكردم كه در اين موقعيّت حسّاس كه در تمام عمر بندرت نصيب برخى از انسانهاى پاك مىشود از خدا چه بخواهم كه از تمام نيازهايم برتر و بالاتر باشد ، ناگهان صداى گريه فرزند خردسالم از ميان گهواره مرا به خود توجه داده ، در دم از خدا خواستم اين نو نهال زندگيم محمد باقر را از خدمتگزاران دين و مؤمنين قرار دهد .\r\nآرى دعاى نيمه شب پدر لطف ويژه خداوند لطيف را متوجه كودك گهواره ساخت بطورى كه براى هميشه موجى از تأييدات حقه و فوجى از نيروهاى غيبى ، معاون و مددكار او بود ، و گر نه بقول صاحب مرآة الاحوال بعد از نقل دعاى پدر ، امور خارق عادتى كه از آن بزرگوار ديده شده نشانه آنست كه مؤيّد به تأييدات خاصّه\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nبوده زيرا در اوج قدرت پادشاهان صفويّه شيخ الاسلام بوده ، تمام مرافعات و دعاوى گوناگون مردم را بشخصه رسيدگى ميفرموده و در عين حال ، نماز جماعت و نماز ميّت ، و ضيافتها و مهمانيهاى مداوم مفصّل و عباداتش كه هر كدام در حد خود نيازمند وقت بسيارى بود ، هرگز از وى ترك نميشد ، و وقتى بر كرسى تدريس تكيه ميزد بگفته شاگردش در رياض العلماء حدود هزار دانشمند در جلسه درسش حضور مىيافتند و شگفت‌تر اينكه كتابهائى كه از آن مرحوم و بسعى و كوشش خود آن بزرگوار انتشار يافته به قدريست كه اگر بروزهاى عمر هفتاد و سه ساله‌اش توزيع شود از روز ولادت تا روز مرگ هر روزى حدود پنجاه و سه سطر كتاب نوشته است .\r\nمرحوم علّامه ملا محمد باقر مجلسى سعى زيادى در نشر آثار اهل بيت داشت ، چنانچه در وصيتنامه‌اش مرقوم داشته « 1 » كه من ديدم مردم زمان ما براى كسب فضيلت و دانش دريوزه يونانيان ، و معتكف آستان دانشمندان يونان زمين شدند خواستم آنها را بسوى دين و مكتب فضيلت حق ، و مرام و مسلك اهل بيت عليهم السّلام سوق دهم تا آنچه خواهند از خوان احسان اين بزرگواران برگيرند ، و در اين جهت نهايت كوشش خويش را مبذول داشته و همّت گماردم تا آنچه مردم بدان نياز دارند ، يا خواستار آنند و امامان و پيشوايان ما نيز حق مطلب را در آن جهت ادا فرموده‌اند ، همه را گرد آورده و عرضه نمايم ، تا آنجا كه ديدم منجّمين و هيئت‌شناسان ، طبق موازين نجومى خود ، بعضى از روزها را نحس و پاره‌اى ديگر را سعد دانند ، از آنرو مردم چون ميخواستند به كارهاى مهم دست بزنند مراقب بودند به حساب موازين آنها عمل كنند و از اقدام در روزهاى نحس خوددارى نمايند نكند كارشان ناتمام يا بىنتيجه ماند ، خواستم پيروان اهل بيت عليهم السّلام در اين جهت هم نيازمند ديگران نباشند چنانچه در حقيقت نيستند و آنچه را از پيشوايان و معصومين عليهم السّلام در اين مورد رسيده كه برخى از روزها را براى پاره‌اى از كارها\r\n\r\n\r\n","description":"","footnote":"\r\n( 1 ) بفرمودهء حضرت آية اللَّه العظمى آقاى نجفى مرعشى دامت بركاته .\r\n","page_name":" 9 ","page_number":9},
  {"content":"\r\n\r\nمناسب دانسته و بعضى ديگر را نه ، گرد آورده و مجموعه‌اى بنام اختيارات در دسترس مؤمنين نهادم .\r\nدرود فراوان بروان پاكش باد .\r\n\r\nكتاب حاضر\r\nكتاب شريف بحار الانوار به ترتيب خود علامه مجلسى بيست و پنج جلد ، ولى در طبع جديد با قطع كوچكترى حدود صد و ده جلد است .\r\nجلد پانزدهم چاپ قديم كتاب ايمان و كفر است ، و جزء دوم آن كتاب حاضر است كه در شمار چاپ جديد جلد شصت و هشت است .\r\nبخش مهمّى از اين كتاب پيرامون صفات برجسته شيعه و مدح و ستايش و علائم و نشانه‌هاى شيعه است و بدين جهت نام كتاب را شيعه در پيشگاه قرآن و اهل بيت عليهم السّلام گذاشتيم ، و بخش ديگرش در نشانه‌هاى اسلام و ايمان ، و پايه‌ها و فرقهاى ميان آن دوست .\r\nنكته‌اى كه يادآوريش لازم است اينست كه اولين قسمت كتاب كه در فضائل شيعه است مطالبى دارد كه در ديد اوليّه ممكن است بذهن بزند كه چگونه مىشود يك انسان به صرف اينكه جزء يك جمعيتى بنام شيعه قرار گرفت اين همه فضيلت داشته باشد بدين جهت امكان دارد برخى از افراد كم مطالعه در اوّلين برخورد آن روايات و فرمايشات را مخدوش دانند همچون حديث شماره 18 در باب 15 كه :\r\nحضرت صادق عليه السّلام از پدر بزرگوارش از جدش عليه السّلام نقل ميفرمايد كه پيغمبر اكرم صلّى اللَّه عليه و آله و سلّم فرمود : خداوند روز قيامت پاره‌اى از بندگانش را از خاك برانگيزد در حالى كه صورتهاى آنها از نور ميدرخشد و لباسهائى از نور دارند بر فراز منبرهائى از نور ، و در دست آنها عصائى از نور است ، از دو طرف عرش حركت ميكنند ، در رتبه پيامبران ، ولى پيامبر نيستند و در مقام شهيدان ولى شهيد نيستند مردى به پا\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nخواسته عرض كرد اى رسول خدا آيا من از آنها هستم ؟ فرمود نه ديگرى برخاسته پرسيد ، باز فرمود نه پرسيد پس آنها كيستند ؟ حضرت دست مبارك خويش را بر شانه على عليه السّلام گذاشته فرمودند اين مرد و شيعيان او هستند .\r\nاين حديث شريف مقام بسيار بلندى را براى شيعيان نويد ميدهد كه در نظر بعضى بسى مايه شگفتى است ، اما توصيه ما اينست كه باب 19 را كه در باره صفات برجسته و نشانه‌هاى شيعه و تحريك و تشويق آنها به عمل و پرهيزگارى است مطالعه فرمايند تا واژه شيعه از نظر فرهنگ اهل بيت عليهم السّلام كاملا روشن ، و توجه يابند كه اين همه فضائل در مورد افراديست كه داراى چنان شرايطى باشند و اگر كسى چنان شد شايسته است اين همه موقعيت معنوى پيدا كند و ما براى نمونه و توضيح مطلب حديثى از باب 19 بازگو ميكنيم .\r\nنوف بن عبد اللَّه بكّالى گويد حضرت على عليه السّلام به من فرمود اى نوف ما از سرشت پاك آفريده شديم و شيعيان ما از سرشت ما آفريده شدند چون روز قيامت شود بما پيوندند نوف گويد عرض كردم اى امير المؤمنين شيعيانت را برايم توصيف كن حضرت چون از شيعه‌اش ياد شد گريست و فرمود اى نوف شيعه من به خدا بردباران هستند ، دانايان به خدا و دين او ، عمل‌كنندگان بدستور او ، راه يافتگان بدوستى او كاهيده عبادت و گليم پارسائىاند ، صورتهايشان از شب‌زنده‌دارى زرد ، و چشمها از گريه به هم خورده ، و لبها از ذكر خدا پژمرده ، و شكمها از گرسنگى تهى ، خداشناسى از چهره‌شان ، و گوشه‌گيرى و بىاعتنائى به دنيا از سيمايشان شناخته مىشود روشنگر هر تاريكى و گل سرسبد اجتماعند ، چنين نيستند كه مسلمانهاى زمان قبل از خود را ستايش كنند ولى آنها كه بعد آمده‌اند متّهم سازند ، بديهايشان پنهان ، و دلهايشان غمين و نفسهايشان عفيف و نيازشان سبك و خفيف ، خود از خويش در رنج ، و مردم از آنها در راحتند ، بنا بر اين آنها زيركان خردمند و پاكان نجيبند آنان بخاطر حفظ دين خود از مردم\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nميگريزند ، چنانند كه اگر در جمع باشند شناخته نشوند و اگر غايب باشند جستجو نكردند ، اينها شيعيان پاك من و برادران گرام منند آه آه چقدر شيفته و مشتاق ديدار آنهايم .\r\nخوانندگان گرامى با توجه بمضمون اين حديث شريف و شرايط سختى را كه امام عليه السّلام براى شيعه بيان فرموده اگر كسى آنها را دارا شود بديهى است سزاوار چنان موقعيّتى در سراى ديگر خواهد بود .\r\n\r\nانگيزه و گونهء ترجمه :\r\nكتابخانه مسجد ولى عصر عليه السّلام واقع در تهران خيابان حشمت الدّوله غربى كه بهمّت مؤمنين خيرانديش و رهبرى يكى از روحانيّون پركار و انديشمند تأسيس و كتابهاى ارزنده‌اى را فراهم و در دسترس اهل مطالعه و فهم قرار داده و فراتر از اين به نشر معارف اسلامى و آثار علمى خاندان پيامبر صلّى اللَّه عليه و آله و سلّم نيز همّت گمارده ترجمه اين اثر نفيس را انديشه كرده تا آنها هم كه بواژه و فرهنگ عربى آشنائى ندارند از مطالب سودمند اين كتاب نيز بهره‌مند شوند ، و در اين ميان توفيق ربانى رفيق اين حقير شد تا همگام با آن افراد صالح و مؤمنين اهل خير بتوانم قلم بدست گيرم و با بضاعت مزجاه و سرمايه ناچيز خود آن انديشه خير را تا حدّى بمرحله عمل آورم .\r\nو در ترجمه كتاب حدّاكثر سعى شده عين فرمايشات معصومين عليهم السّلام حرف به حرف به واژه فارسى درآيد و شايد از نظر برخى ، عبارات ترجمه بسبك انشاء روان فارسى نباشد زيرا توجّه خواهيد يافت ترجمه ما آزاد نبوده و حتى المقدور كوشش كرديم حتّى در توضيح متن نيز از خود چيزى نيفزائيم ، و فقط به تغيير لفظ با حفظ معنى اكتفا كنيم ، تنها نام راويان حديث را كه گاهى دو سطر يا بيشتر ميشد و براى افرادى كه از ترجمه استفاده ميكنند ، ضرورتى نداشت حذف كرده و فقط اوّلين راوى را كه از امام عليه السّلام گزارش مىكند و نيز\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nآخرين آنها كه مؤلّف از او نقل فرموده ياد كرديم و فاصله بين آن دو را چند نقطه گزارديم .\r\nدر خاتمه گفتار از خوانندگان محترم و اهل دانش و فهم تقاضا دارم در ضمن مطالعه كتاب آنجا كه به لغزشهاى حقير برخورند اگر قابل اغماض باشد ، اغماض ، و گر نه با خبرم سازند تا به يارى خداوند متعال جبران نمايم .\r\nحوزه علميه قم : على تهرانى 27 رجب 1397 هجرى\r\n\r\n","description":"","footnote":"","page_name":" 13 ","page_number":13},
  {"content":"\r\n\r\n« 1 »\r\n\r\nباب 15 در فضائل شيعه\r\n\r\nآيات قرآن :\r\nو آنان كه خدا و رسول را اطاعت كنند البتّه با كسانى كه خدا به آنها لطف و عنايت كامل فرموده يعنى با پيامبران و صدّيقان و شهيدان و نيكوكاران محشور خواهند شد و اينان ( در بهشت ) چقدر نيكو رفيقانى هستند ، اينست فضل و بخشش خدا و علم ازلى ( باحوال و حاجات خلق ) كفايت كند « 2 » .\r\nو هر كس كه ولى و فرمانفرماى او خدا و رسول و اهل ايمانند ( فيروز است ) كه تنها لشكر خدا فاتح و غالب خواهند بود « 3 » .\r\nاى كسانى كه به خدا ايمان آورده‌ايد ذكر حق و ياد خدا ( بدل و زبان ) بسيار كنيد ، و دائم صبح و شام به تسبيح و تنزيه ذات پاكش بپردازيد ، اوست خدائى كه او و هم فرشتگانش بر شما بندگان رحمت ميفرستند تا شما را از ظلمتها ( ى جهل و نقص و گمراهى ) بيرون آرد و بعالم نور ( علم و ايمان رساند و او بر اهل ايمان بسيار رؤف و مهربانست ، تحيّت مؤمنان و پذيرائى ايشان روزى كه بلقاء رحمت حق نائل شوند سلام خدا و بشارت لطف الهى خواهد بود و بر آنها پاداش با كرامت و شرافت مهيّا فرموده است « 4 » .\r\n\r\n\r\n","description":"","footnote":"\r\n( 1 ) از بابهاى ايمان و كفر كه چهارده باب آن در جلد 67 گذشت .\r\n( 2 ) سورهء نساء آيهء 69 و 70 .\r\n( 3 ) سورهء مائده آيه 56 .\r\n( 4 ) سورهء احزاب آيه 41 تا 44 .\r\n","page_name":" 14 ","page_number":14},
  {"content":"\r\n\r\nفرشتگانى كه عرش با عظمت الهى را بر دوش گرفته و آنان كه پيرامون عرشند به تسبيح و ستايش حق مشغولند هم خود به خدا ايمان دارند و هم براى اهل ايمان از خدا آمرزش و مغفرت مىطلبند كه اى پروردگارى كه علم و رحمت بىمنتهايت همه اهل عالم را فرا گرفته است تو بلطف و كرم گناه آنان كه توبه كرده و راه رضاى تو را پيمودند ببخش و آنان را از عذاب دوزخ محفوظ دار ، پروردگارا تو آنها را در بهشت عدنى كه وعده فرمودى با پدران ( و مادران ) صالح و همجفت و فرزندانشان و اصل گردان كه همانا توئى خدائى با حكمت و اقتدار ، و هم آن مؤمنان را ( بلطف و عنايت ) از ارتكاب اعمال زشت نگاهدار كه هر كه را تو از زشتكارى امروز محفوظ دارى ، در حقّ او رحمت و عنايت بسيار فرموده‌اى و آن بحقيقت رستگارى بزرگ ( و فيروزى عظيم ) خواهد بود « 1 » .\r\nو ليكن خدا ( بلطف خود ) مقام ايمان را محبوب شما گردانيد و در دلهاتان نيكو بياراست و كفر و فسق و معصيت را زشت و منفور در نظرتان ساخت ( تا در دو عالم سعادتمند شويد ) و اينان بحقيقت اهل صواب و هدايتند ، اين مقام بر آنان بفضل خدا و نعمت الهى حاصل گرديد و خدا ( باحوال بندگان ) دانا و بصلاح نظام عالم آگاهست « 2 » .\r\n\r\nتفسير\r\nمرحوم طبرسى در ذيل آيه اوّل ميفرمايد : برخى گفته‌اند اين آيه در باره ثوبان ، غلام حضرت رسول اكرم صلّى اللَّه عليه و آله و سلّم نازل شده ، ثوبان علاقه زيادى به آن حضرت داشت و طاقت فراق و جدائى از آن جناب نداشت ، روزى با رنگ پريده و تنى رنجديده نزد آن حضرت شتافت ، حضرت فرمودند چرا رنگ از چهره‌ات پريده است ؟ عرض كرد يا رسول اللَّه بيمارى و كسالتى ندارم جز شوق ديدار شما در زمان فراق و انديشه قيامت و عالم آخرت و ترس از جدائى و مفارقت حضرتت\r\n\r\n\r\n","description":"","footnote":"\r\n( 1 ) سورهء مؤمن آيه 8 تا 10 .\r\n( 2 ) ؟ ؟ ؟ ؟\r\n","page_name":" 15 ","page_number":15},
  {"content":"\r\n\r\nدر آن عالم زيرا چنين دانستم كه تو با ساير پيامبران در طبقات و درجات بالاى بهشت باشى و من اگر چه در بهشت جاى گيرم ولى در مقام نازل و درجه پائين باشم و اگر شايسته ورود بهشت نباشم هرگز شما را در آن عالم زيارت نخواهم كرد ، سخن ثوبان بدينجا رسيد ، ناگهان اين آيه نازل شد ، و بعد از بيان آيه شريفه ، حضرت رسول اكرم صلّى اللَّه عليه و آله و سلّم فرمودند سوگند به آن كس كه جانم در دست اوست ، هيچ بنده مؤمن كامل نخواهد شد مگر آنگاه كه مرا از خويش و پدر و مادر و همسر و فرزندانش و تمام مردم ديگر بيشتر دوست بدارد .\r\nبرخى در شأن نزول آيه گفته‌اند : ياران پيامبر صلّى اللَّه عليه و آله و سلّم خطاب به آن حضرت گفتند ، سزاوار نيست ما از شما جدا شويم ، زيرا فقط در اين دنيا توفيق ديدار حضرتت را داريم ولى در آخرت چون مقام شما بالاست توانائى زيارتت براى ما نيست ، در اينجا بقول قتاده و مسروق بن اجدع اين آيه نازل شد .\r\nسپس ميفرمايد : معناى آيه چنين است : آنهائى كه اطاعت ميكنند خدا را در تسليم بودن اوامر و نواهى او و پيرو رسول او هستند در انجام برنامه دين او و رضايت و خشنودى از حكومت او با كسانى كه خداوند به آنها لطف و عنايت فرموده يعنى انبيا و صدّيقان و شهيدان و نيكوكاران در بهشت محشور خواهند شد و از زيارت و ديدار آنها بهره مىبرند ، پس گمان نشود كه چون مقام آنها بالاست ديگران توانائى زيارتشان را ندارند .\r\nبرخى گويند ، صديق كسيست كه تمام دستورات و اوامر خداوند را باور داشته و در قبول آنها دچار شك و ترديد نباشد ، خود قرآن هم در جاى ديگر همين معنى را تأييد فرموده چنانچه ميفرمايد :\r\nآنهائى كه خدا و پيامبران او را باور داشته باشند صديقين آنها هستند « 1 » .\r\nمقصود از شهيدان در آيه شريفه آنهايند كه در راه مبارزه با دشمن خدا و\r\n\r\n\r\n","description":"","footnote":"\r\n( 1 ) سورهء حديد آيه 19 .\r\n","page_name":" 16 ","page_number":16},
  {"content":"\r\n\r\nجهاد در راه خدا كشته شده‌اند و صالحين ، نيكوكارانى هستند كه به خداوند ايمان دارند ولى درجه آنها به انبيا و صديقان و شهدا نرسيده ، بعد از اين ميفرمايد :\r\nاينها كه برشمرديم همراهان و رفقاى خوبى هستند .\r\nمرحوم طبرسى بعد از اين بيان ، روايتى را كه عياشى از حضرت صادق عليه السّلام نقل كرده و ما نيز در بخش روايات آورده‌ايم ذكر ميفرمايد و سپس دنباله معنى آيه را ميگيرد كه قرآن بعد از بيان رفاقت مؤمنين و اطاعت‌كنندگان از خدا و رسول با انبياء و صديقان و شهيدان و نيكوكاران ، و توجه دادن بارزش و خوبى اين رفاقت ميفرمايد اين همراهى و هم‌نشينى با اين افراد ممتاز در بهشت لطف و عنايتى است از خداوند به آن كس كه فرمانش را ببرد و اطاعتش كند و خداوند داناست به آن كس كه معصيت كند يا فرمانبردارى نمايد ، منافق باشد يا مخلص .\r\nو نيز بقولى معناى اين جمله ( و علم خدا كفايت كند ) اينست : دانائى خداوند به پاداش اطاعت‌كنندگان و فراوانى بهره آنها ترا كفايت مىكند « 1 » .\r\nسخن ما : در كتاب امامت « 2 » رواياتى را آورده‌ايم كه ميفرمايند مقصود از صديقان و شهيدان و نيكوكاران ، ائمه عليهم السّلام هستند ، چنانچه مرحوم كلينى در روضه كافى ضمن يك روايت طولانى ، از حضرت صادق عليه السّلام چنين نقل مىكند كه به شيعيان خويش فرمود : آيا نشنيده‌ايد آنچه را خداوند در فضيلت پيروى از پيشوايان و رهبران فرموده ، آنها كه پيروى از ائمّه كنند مؤمنين هستند و خداوند فرموده اين افرادى كه پيروى ميكنند با آنهائى كه مشمول لطف و عنايت خدايند . . . و همين آيه را قرائت فرمودند تا آنجا كه ميفرمايد اينها خوب رفيقانى هستند « 3 » .\r\nاين آيه يكى از جهات فضيلت پيروى از ائمه است ، تا چه رسد به خود آنها\r\n\r\n\r\n","description":"","footnote":"\r\n( 1 ) مجمع البيان ج 3 ص 72 .\r\n( 2 ) بحار الانوار چاپ جديد جلد 24 ص 30 تا 40 .\r\n( 3 ) كافى ج 8 ص 10 نامه‌اى كه حضرت صادق ( ع ) به شيعيان نوشتند .\r\n","page_name":" 17 ","page_number":17},
  {"content":"\r\n\r\nو برتريشان بر ديگران .\r\nدر تفسير علىّ بن ابراهيم گويد : منظور از تبيين ، پيامبر اكرم صلّى اللَّه عليه و آله و سلّم و صدّيقان حضرت على عليه السّلام و شهيدان امام حسن و امام حسين عليه السّلام و صالحان ساير پيشوايان ، و اينها خوب رفيقانى هستند ، قائم آل محمّد ، صلّى اللَّه عليه و آله و سلّم است « 1 » .\r\nتفسير آيه بعد كه فرمود : هر كس ولى و فرمانرواى او خدا و . . .\r\nاين آيه بعد از آيه ديگريست كه ميفرمايد : ولىّ امر و ياور شما تنها خدا و رسول و آن مؤمنانى خواهند بود كه نماز به پا داشته و بفقيران در حال ركوع زكوه ميدهند « 2 » و قبلا گفتيم مقصود از مؤمنان در اين آيه حضرت على عليه السّلام و ساير پيشوايان عليه السّلام خواهند بود و بر اين مضمون روايات زيادى از طريق عامّه و خاصّه رسيده است « 3 » .\r\nبنا بر اين معنى آيه چنين است هر كس كه آنها را دوست بدارد و آن پيشوايان را فرمانرواى خويش بداند و به يارى آنان بشتابد از حزب خداست ، و در شمار ياران حق است ، و همينهايند افرادى كه در دنيا با استدلال و منطق علمى بر دشمنان چيره شوند و در آخرت و نيز زمان ظهور حضرت مهدى عليه السّلام انتقام خويش را از آنها بگيرند .\r\nو در تفسير آيات بعد كه از سوره احزابست ، دوّمين آيه آن كه ميفرمايد : اوست خدائى كه او و هم فرشتگانش بر شما بندگانش رحمت ميفرستند ، صاحب مجمع البيان گويد منظور از كلمه صلوه در آيه ( كه ما آن را برحمت ترجمه كرديم ) اگر نسبت به خدا باشد ، يعنى صلوه خدا آمرزش و رحمت است و بقولى منظور ثنا و ستايش نيز هست و همچنين كرامت خدا هم گفته شده ولى مقصود از صلوه ملائكه و فرشتگان\r\n\r\n\r\n","description":"","footnote":"\r\n( 1 ) تفسير قمى ص 131 .\r\n( 2 ) سورهء مائده آيه 55 .\r\n( 3 ) بحار الانوار چاپ جديد ج 35 ص 183 تا 206 .\r\n","page_name":" 18 ","page_number":18},
  {"content":"\r\n\r\nدعا و نيايش آنهاست و بنا بقولى طلب رحمت از خداوند است و در هر حال معنى آيه چنين است : اوست خدائى كه او و هم فرشتگانش بر شما بندگان رحمت فرستند تا شما را از تاريكيها بسوى روشنائى بيرون سازد ، مقصود از تاريكيها ، جهل و نادانى به خداوند ، و نور ، معرفت و شناسائى اوست .\r\nدر اين آيه شريفه جهل را بظلمت و معرفت را به نور تشبيه فرموده زيرا معرفت همچون نوريست كه انسان را بسوى بهشت راهنمائى مىكند و جهل ظلمتى است كه سرانجام آن دوزخ است ، و بقولى مقصود از ظلمت گمراهى و نور هدايت است ، يا مراد از ظلمت آتش دوزخ و نور بهشت است و در هر صورت معنى درست است يعنى خداوند شما را از تاريكيها بيرون ميسازد و بروشنائى راهنمائى ميفرمايد و او بر اهل ايمان بسيار رؤف و مهربانست .\r\nدر اين آيه تنها مؤمنين را از رحمت خداوند بهره‌مند ميداند ، زيرا علّت بهره‌ورى از رحمت بزرگ و نعمتهاى بىپايان خداوند در عالم آخرت تنها ايمان است و بس ، سپس قرآن ميفرمايد : تحيّت مؤمنان و پذيرائى ايشان روزى كه بلقاء رحمت حق نائل شوند ، سلام خدا و بشارت لطف الهى خواهد بود ، يعنى در روزى كه ثواب خدا را ملاقات كنند ، چون منظور از لقاء حق ، لقاء ثواب خداست ، براى يك ديگر تقاضاى سلامتى از آفات ميكنند .\r\nبراء بن عازب گويد : منظور آيه از روز لقاء حق ، برخورد با فرشته مرگ است ، زيرا او جان مؤمنى را نميگيرد مگر اينكه بر او سلام مىكند ، بنا بر اين تحيّت مؤمن از فرشته مرگست ، بعد از بيان تحيّت مؤمنان ، قرآن ميفرمايد : و براى آنها پاداش با كرامت و شرافت مهيا فرموده يعنى ثواب فراوان « 1 » .\r\nسخن ما : دانشمندان عامه از طرق بسيار از پيامبر اكرم صلّى اللَّه عليه و آله و سلّم نقل كرده‌اند كه فرمود : فرشتگان هفت سال بر من و على درود فرستادند ، و اين ايّام ، روزگارى بود\r\n\r\n\r\n","description":"","footnote":"\r\n( 1 ) مجمع البيان ج 8 ص 362 .\r\n","page_name":" 19 ","page_number":19},
  {"content":"\r\n\r\nكه غير از من و على عليه السّلام نمازگزارى نبود « 1 » .\r\nشيخ صدوق در كتاب توحيد ضمن روايت مفصّلى « 2 » كه از حضرت على عليه السّلام نقل مىكند در جواب مرديكه از تفسير آياتى سؤال ميكرد فرمود : مقصود از لقاء در تمام مواردى كه در قرآن ذكر شده بعث و برانگيختن روز قيامت است و همچنين آنجا كه ميفرمايد تحيّت مؤمنان در روز لقاء او سلام است يعنى روزى كه از جايگاه خويش به پا ميخيزند ايمان از دل آنها زائل نميشود .\r\nو تفسير آيات سوره مؤمن ، چنانچه مرحوم طبرسى در مجمع البيان ميگويد چنين است :\r\nفرشتگانى كه عرش الهى را بر دوش گرفته‌اند تا فرمان خدا را ببرند و آنهائى كه اطراف عرش ميگردند يعنى كرّوبيان و آنها كه نسبت بساير فرشتگان سيادت و آقائى دارند به تسبيح و ستايش حق مشغولند و خدا را از آنچه كه اين ستيزه‌جويان ( يعنى اعرابى كه در قبول دعوت خدا و ايمان به او با پيامبر گفتگو و جدال داشتند ) به او نسبت ميدهند تنزيه مينمايند ، و بقول بعضى يعنى تسبيح ميكنند خدا را آن نحوه كه در پيمان اوّل تعهّد كرده‌اند و او را بر نعمت دادنش ميستايند و به خدا ايمان دارند چه او را باور داشته و بيگانگى حضرتش معترفند و از خدا طلب آمرزش ميكنند براى مؤمنان از اهل زمين كه همچون فرشتگان خدائى خدا را باور كرده و بدان چه بايد اعتراف دارند ، و فرشتگان در دعاى بر مؤمنين ميگويند اى خدائى كه علم و رحمت بىمنتهايت همه چيز و همه عالم را فرا گرفته . . .\r\nمنظور از كلمه علم در آيه ، معلوم ( دانسته شده ) است چنانچه در آيه ديگر ميفرمايد : مردمان به چيزى از علم حق احاطه نيابند « 3 » .\r\n\r\n\r\n","description":"","footnote":"\r\n( 1 ) مناقب ابن شهر آشوب ج 2 ص 16 و بحار الانوار 38 ص 201 .\r\n( 2 ) توحيد صدوق 274 .\r\n( 3 ) سورهء بقره آيه 255 .\r\n","page_name":" 20 ","page_number":20},
  {"content":"\r\n\r\nبنا بر اين علم را در محلّ معلوم قرار داده‌اند و معنى چنين است ، معلومات تو محدود نيست همچون رحمتت ، بلكه همه چيز را دانائى و رحمت تو شامل همگان است حتى حيوانات ، ضمنا فرشتگان ، طرز دعا كردن را بما تعليم ميدهند كه بايد اول خدا را ثنا گفت و تنزيه و تقديس كرد سپس از او چيزى خواست ، چنانچه خودشان ابتداء تسبيح ميكنند بعد عرض ميكنند پروردگارا آنها كه از شرك و گناه بازگشته و پيرو راه تو يعنى دين اسلام شدند بيامرز و هم عذاب دوزخ را از آنها دور ساز اين آيه شريفه دلالت دارد بر اينكه ، برداشتن عذاب بعد از توبه ، لطف و عنايتى است از خداوند و چنين نيست كه هر گاه ما توبه كرديم بر خداوند واجب و لازم باشد عذاب خويش را از ما دور سازد ، زيرا اگر چنين بود فرشتگان براى توبه‌كنندگان تمنّاى رفع عذاب نداشتند بلكه خداوند باجبار عذاب را از آنها برميداشت دنباله دعاى فرشتگان : بعد از تقاضاى آمرزش و رفع عذاب ، ميگويند بار خدايا توبه‌كنندگان را در بهشتهاى عدن كه بوسيله پيامبرانت به آنها نويد داده‌اى آنها را و هر كس از پدران و فرزندان آنها كه اهل صلاح و نيكوكارى باشند داخل فرما تا در بهشت نيز همدم داشته باشند و عيش و خوشى آنها كامل باشد ، چون تو مقتدرى و بر آنچه خواهى قدرت دارى و همه اعمال و افعال تو از روى حكمت است ، و نيز آنها را از گناهان حفظ كن .\r\nمنظور از گناهان ، عذاب آنهاست ، بطورى كه بگوئيم كلمه عذاب پيش از كلمه سيّئات در تقدير است يا بگوئيم عذاب گناهان را هم سيّئات گفته‌اند بدليل آيه ديگرى كه ميفرمايد : پاداش هر سيّئه سيّئه‌اى همانند اوست « 1 » .\r\nفرشتگان بدنبال دعاى خود ميگويند : بار خدايا هر آن كس را كه تو از شرّ گناهانش حفظ فرمائى و عذاب قيامت را از او دور سازى نعمتى بزرگ بر او ارزانى داشتى و اين خود رستگارى و پيروزى بزرگى است « 2 » .\r\n\r\n\r\n","description":"","footnote":"\r\n( 1 ) سورهء شورى آيه 40 .\r\n( 2 ) مجمع البيان ج 8 ص 515 .\r\n","page_name":" 21 ","page_number":21},
  {"content":"\r\n\r\nسخن ما : شيخ صدوق ضمن حديث مفصلى از حضرت رضا عليه السّلام نقل مىكند كه پيامبر صلّى اللَّه عليه و آله و سلّم به على عليه السّلام فرمودند يا على فرشتگان خدمتكاران ما و دوستان ما هستند ( سپس بقسمتى از اين آيه اشاره فرمودند ) آن فرشتگانى كه عرش را بر دوش گرفته و آنها كه بدور آن ميگردند خدا را تسبيح ميگويند و از او براى آنها كه ولايت ما را باور داشته‌اند آمرزش ميخواهند « 1 » .\r\nابن ابى عمير گويد : خداوند بتوبه‌كنندگان سه خصلت عنايت فرموده كه اگر يكى از آنها را به تمام اهل آسمانها و زمين عنايت فرمايد همه آنها نجات مييابند و اين آيه شريفه را خواند ، و آن سه چيز همانهائيست كه فرشتگان از خداوند براى توبه‌كنندگان درخواست كردند « 2 » .\r\nتفسير آيات سوره حجرات در باب فضيلت ايمان گذشت « 3 » .\r\n\r\nبخش اخبار و روايات :\r\n1 - قطّان از عبد الرّحمان از . . . ابن عبّاس گزارش كند كه حضرت پيامبر صلّى اللَّه عليه و آله و سلّم بعلى عليه السّلام فرمودند يا على شيعيان تو در روز قيامت خوشبخت و كامروايند پس هر كس بيكى از شيعيان تو اهانتى كند ترا اهانت كرده ، و هر كس چنين كند مرا نيز اهانت كرده و هر كس به من اهانت كند خداوند او را براى هميشه در آتش دوزخ عذاب كند و چه بد سرانجامى است .\r\nيا على تو از منى و من از تو ، جان تو از جان من و سرشت تو از سرشت من و شيعيان تو از زيادى سرشت ما آفريده شده‌اند ، هر كه آنها را دوست بدارد ما را دوست داشته و هر كس به آنها بغض ورزد بما بغض ورزيده و هر كه با آنها دشمنى كند با ما دشمن است و هر كه به آنها مهربانى كند با ما مهر ورزيده است .\r\n\r\n\r\n","description":"","footnote":"\r\n( 1 ) عيون اخبار الرضا ( ع ) ج 1 ص 262 .\r\n( 2 ) كافى ج 2 ص 432 .\r\n( 3 ) بحار الانوار چاپ جديد ج 67 ص 55 .\r\n","page_name":" 22 ","page_number":22},
  {"content":"\r\n\r\nيا على هر گونه گناه و عيبى از پيروان تو آمرزيده است ، يا على به پيروانت نويد ده كه روز قيامت آن لحظه كه در مقام محمود بايستم از آنها شفاعت ميكنم .\r\nيا على پيروان تو پيروان خدايند و ياران تو ياران خدا و دوستان تو دوستان خدا و جمعيت و حزب تو حزب خداست .\r\nيا على هر كس ترا دوست دارد سعادتمند ، و هر كس ترا دشمن دارد بدبخت است ، يا على براى تو در بهشت گنجى است و تو\r\nذو القرنين\r\nآن هستى « 1 » مثل اين روايت از طريق ديگر در كتاب بشارة المصطفى نقل شده « 2 » .\r\nتوضيح : شرح كلمه\r\nذو القرنين\r\nدر جلد نهم بحار الانوار گذشت « 3 » .\r\nصاحب نهايه گويد پيامبر صلّى اللَّه عليه و آله و سلّم بعلى عليه السّلام فرمود : براى تو در بهشت خانه‌ايست و تو ذو القرنين آن هستى ، منظور از ذو القرنين يعنى صاحب دو طرف و دو سمت ، ابو عبيد گويد گمان ميكنم نظر پيغمبر صلّى اللَّه عليه و آله و سلّم اينست كه فرموده تو صاحب دو طرف امّت هستى و از كلمه امّت فقط بذكر ضمير اكتفا فرموده ، و بقولى منظور از قرنين حسن و حسين عليهما السّلام هستند .\r\nنظير اين روايت فرمايش خود على عليه السّلام بعد از بيان داستان\r\nذو القرنين\r\nاست كه فرمود در ميان شما مسلمين ، فردى همچون\r\nذو القرنين\r\nموجود است ، گويا منظور خود آن حضرتست كه بر سر مباركش دو ضربت وارد شده يكى روز جنگ خندق و ديگر ضربه‌اى كه ابن ملجم به حضرت زد ، و ذو القرنين همان اسكندر است كه بر شرق و غرب حكومت داشت ، و بنا بقولى او ار ذو القرنين گويند چون در سر او چيزى شبيه به دو شاخ بود و بقول ديگر اسكندر در خواب ديد كه دو طرف خورشيد را گرفته بدين جهت بدين لقب ملقّب گشت « 4 » .\r\n\r\n\r\n","description":"","footnote":"\r\n( 1 ) امالى صدوق ص 11 .\r\n( 2 ) بشارة المصطفى ص 199 .\r\n( 3 ) باب 73 ص 39 .\r\n( 4 ) نهايه ج 3 ص 247 .\r\n","page_name":" 23 ","page_number":23},
  {"content":"\r\n\r\nسخن ما : در گذشته در مناقب حضرت على عليه السّلام گفتيم كه جابر از پيامبر صلّى اللَّه عليه و آله و سلّم نقل مىكند كه بعلى عليه السّلام فرمود دشمن تو هرگز كنار حوض كوثر بر من وارد نخواهد شد ولى دوست تو پنهان نخواهد ماند تا اينكه با تو وارد شود « 1 » .\r\n2 - ابو سعيد هاشمى از حضرت رضا عليه السّلام از پدرانش از حضرت رسول صلّى اللَّه عليه و آله و سلّم از جبرئيل ، از ميكائيل ، از اسرافيل ، از خداوند بزرگ نقل مىكند كه فرمود :\r\nعلى عليه السّلام حجّت من است در آسمانها و زمين بر تمام موجودات و مخلوقات من ، عمل هيچ كس از بندگانم را نپذيرم مگر با اقرار بولايت على عليه السّلام بعد از نبوّت و پيامبرى احمد عليه السّلام رسول من ، على دست گسترده منست بر بندگانم و نعمتى است كه او را ارزانى داشته‌ام بر هر كس از بندگانم كه دوستش دارم پس هر كس از بندگانم را دوست داشتم ولايت و شناخت على را به او شناساندم ، و دشمنى من با بندگانم بخاطر روگرداندن آنهاست از معرفت و ولايت او ، بعزّتم سوگند و بجلالم قسم هيچ كدام از بندگانم دوست على نباشد مگر اينكه او را از دوزخ دور داشته و روانه بهشت سازم و هيچ كس دشمن على نباشد و از ولايتش بازنگردد مگر اينكه او را دشمن داشته و روانه دوزخش سازم و دوزخ بد سرانجامى است براى آنها « 2 » .\r\nبيان : جوهرى گويد زحزحته يعنى آن را دور ساختم ، فتزحزح يعنى دور شد « 3 » .\r\n3 - طالقانى از . . . انس بن مالك نقل مىكند كه حضرت رسول صلّى اللَّه عليه و آله و سلّم فرمودند : خداوند متعال جمعى را ( در روز قيامت ) زنده مىكند با چهره‌هاى نورانى بر فراز كرسيهاى نور با لباسهائى از نور در پرتو عرش همچون پيامبران ولى از انبيا نيستند و در رتبه و مقام شهيدان با اينكه از شهدا نباشند ، در اين\r\n\r\n\r\n","description":"","footnote":"\r\n( 1 ) بحار الانوار ج 9 باب 91 .\r\n( 2 ) امالى صدوق ص 134 .\r\n( 3 ) صحاح ص 371 .\r\n","page_name":" 24 ","page_number":24},
  {"content":"\r\n\r\nهنگام مردى از آن حضرت سؤال كرد يا رسول اللَّه منهم از آن جمعيت هستم ؟ فرمود خير ، ديگرى نيز سؤال كرد به او هم جواب رد داد ، پرسيدند پس آنها كيستند ؟\r\nحضرت دست مبارك خود را روى سر حضرت على عليه السّلام گذاشته فرمودند اين مرد و شيعيان او هستند « 1 » .\r\nبيان : از پاره‌اى روايات بدست مىآيد آن دو نفرى كه سؤال كردند آيا ما هم جزء آن جمعيت هستيم يا نه ؟ ابو بكر و عمر بودند .\r\n4 - ابو حمزه ثمالى از حضرت زين العابدين عليه السّلام نقل مىكند از قول جناب سلمان فارسى رضوان اللَّه عليه گويد روزى در محضر مقدس رسول اكرم صلّى اللَّه عليه و آله و سلّم نشسته بودم ناگهان حضرت على عليه السّلام وارد شد ، پيامبر صلّى اللَّه عليه و آله و سلّم به او فرمود يا على آيا ترا مژده ندهم ؟ عرضكرد چرا اى رسول خدا ، فرمود اين دوست من جبرئيل است خبر ميدهد كه خداوند بدوستان و شيعيان تو هفت خصلت عنايت فرموده : مداراى دم مرگ ، انس در هنگام وحشت ، روشنائى در تاريكى ، آسودگى هنگام ترس ديگران عدالت و دادگرى در سنجش اعمال ، گذشتن از صراط ، ورود ببهشت هشتاد سال پيش از ديگران « 2 » .\r\n5 - ابن ناتانه از . . . حضرت رضا عليه السّلام از پدرانش عليه السّلام از حضرت رسول صلّى اللَّه عليه و آله و سلّم خبر دهد كه فرمودند : تنها شيعيان على عليه السّلام در رستاخيز پيروز و كاميابند « 3 » .\r\n6 - حسين بن علىّ بن شعيب از . . . نقل مىكند كه حضرت صادق عليه السّلام فرمودند اين دو آيه شريفه « 4 » در باره اهل ولايت ما و نيز دشمنان ما نازل شده كه ميفرمايد : اگر از مقربان درگاه خداست در قبر در آسايش و نعمت ، و در آخرت در بهشت ابدى است ، و اگر از منكران و گمراهانست ، نصيبش در قبر حميم و در آخرت\r\n\r\n\r\n","description":"","footnote":"\r\n( 1 ) امالى صدوق ص 147 .\r\n( 2 ) امالى صدوق ص 202 .\r\n( 3 ) عيون اخبار الرضا ج 2 ص 52 و امالى صدوق ص 217 .\r\n( 4 ) سورهء واقعه آيه 88 به بعد .\r\n","page_name":" 25 ","page_number":25},
  {"content":"\r\n\r\nجايگاهش دوزخ است « 1 » .\r\n7 - ماجيلويه از . . . سالم بن ابى جعد نقل مىكند كه از جابر بن عبد اللَّه انصارى ، على عليه السّلام را پرسيدند در جواب گفت : بهترين خلق خداست از اوّلين و آخرين جز پيامبران و فرستادگان خداوند بزرگ بعد از انبيا موجودى بعظمت و بزرگوارى حضرت على بن ابى طالب عليه السّلام و ساير پيشوايان كه از نسل او هستند نيافريده گفتم چه ميگوئى در باره آنها كه با او عداوت و دشمنى ميورزند ؟ گفت دشمن او نخواهد بود مگر كافر و او را كوچك نشمارد مگر منافقان ، پرسيدم در باره دوستداران او و دوستداران امامان ديگر كه از نسل او هستند و بعد از او امامت ميكنند چه ميگوئى ؟ گفت شيعيان على عليه السّلام و شيعيان امامان ديگر و فرزندان آن بزرگوار همان رستگاران و آسوده خاطران در روز قيامت هستند سپس گفت چه مىبينيد ؟ اگر مردى بپاخيزد و مردم را بسوى گمراهى بخواند چه افرادى در نزد او مقرّبند ؟ گفتند پيروان و ياران او گفت پس اگر مردى ديگر مردمان را بسوى سعادت بخواند چه افرادى در نزد او مقرّب هستند ؟ باز گفتند پيروان و ياران او گفت حضرت على بن ابى طالب عليه السّلام چنين است روز قيامت پرچم حمد در دست اوست و نزديكترين افراد به او پيروان و ياران او ميباشند « 2 » .\r\n8 - در ذيل آيه شريفه‌اى كه ميفرمايد : هرگز گمان نكنيد آنهائى كه در راه خدا كشته شده‌اند مرده‌اند بلكه زنده باشند و نزد پروردگار خويش روزى ميخورند مسرورند به آنچه خداوند از فضل خود به آنها عطا فرموده و به آنها كه هنوز به اين كشته‌شدگان نپيوسته‌اند ( و در دنيا بسر مىبرند ) مژده ميدهند كه بيم و حزنى براى آنها نيست « 3 » .\r\nروايتى از ابو بصير از حضرت صادق عليه السّلام نقل مىكند كه فرمود : به خدا قسم آنها شيعيان ما هستند هنگامى كه وارد بهشت شوند و بزرگوارى خداوند را در باره خويش\r\n\r\n\r\n","description":"","footnote":"\r\n( 1 ) امالى صدوق ص 284 .\r\n( 2 ) امالى صدوق ص 298 .\r\n( 3 ) سورهء آل عمران آيه 169 و 170 .\r\n","page_name":" 26 ","page_number":26},
  {"content":"\r\n\r\nبه‌بينند به برادران مؤمن خود كه هنوز در دنيا هستند مژده ميدهند كه ما را هراسى نيست و اندوهى نداريم « 1 » .\r\n9 - عمار بن حسين از . . . جابر بن عبد اللَّه انصارى نقل مىكند روزى در محضر مقدس حضرت رسول اكرم صلّى اللَّه عليه و آله و سلّم بودم ناگهان حضرت رو كردند بسوى على عليه السّلام و فرمودند اى ابو الحسن آيا ترا مژده ندهم ؟ عرضكرد چرا اى رسول خدا ، حضرت فرمود اين جبرئيل است به من خبر ميدهد كه خداوند متعال به شيعيان و دوستان تو نه خصلت عطا فرموده : مداراى دم مرگ ، انس در هنگام وحشت ، نور در تاريكى ، آسودگى هنگام ترس ديگران ، عدالت و دادگرى در سنجش اعمال ، گذشتن از صراط ، ورود ببهشت پيش از ساير مردم در حالى كه نور آنها در پيشاپيش و سمت راست آنان مىشتابد « 2 » .\r\nبيان : مرحوم صدوق همين روايت را در خصال در باب روايات هفتگانه ذكر فرموده و در آنجا ميگويد پيغمبر اكرم صلّى اللَّه عليه و آله و سلّم هفت خصلت را فرمودند و در باب روايات نه‌گانه نيز ذكر كرده بدون اختلاف در سند يا جملات روايت ، گويا او هم به دو نسخه برخورد كرده كه يكى هفت و ديگرى نه خصلت نوشته بوده ، در آن نسخه كه هفت خصلت است ورود ببهشت قبل از مردم و شتابيدن نور در جلو و سمت راست آنها را يكى گرفته يا اينكه ورود ببهشت و ورود قبل از ديگران و شتاب نور را يكى گرفته ضمنا در روايت جمله\r\nالقسط عند الميزان\r\n( كه ما او را به عدالت در سنجش اعمال ترجمه كرديم ) هست ، قسط در اينجا يا به معناى عدالت و دادگريست در اين صورت اختصاص عدالت در سنجش اعمال بشيعيان بخاطر اينست كه غير شيعه بدون محاسبه وارد دوزخ ميشوند يا به معناى نصيب و بهره است زيرا هر كدام از شيعيان در روز قيامت نصيب و بهره‌اى از رحمت خداوند بر حسب حال و اعمال خويش مىبرند .\r\n\r\n\r\n","description":"","footnote":"\r\n( 1 ) تفسير قمى ص 115 .\r\n( 2 ) خصال صدوق ج 2 ص 36 و 42 .\r\n","page_name":" 27 ","page_number":27},
  {"content":"\r\n\r\n10 - در روايت ابو الجارود از حضرت باقر عليه السّلام در ذيل آيه قرآن كه ميفرمايد هميشه اختلاف دارند در دين مگر آنها كه خداى تو به آنان رحم فرموده « 1 » .\r\nامام عليه السّلام فرمود منظور از آنها آل محمّد صلّى اللَّه عليه و آله و سلّم و پيروان آنها هستند ، دنباله آن خداوند ميفرمايد و براى همين جهت آنها را آفريد ، امام فرمود كه اهل رحمت باشند و در دين اختلاف نكنند « 2 » .\r\n11 - عمر بن شيبه از حضرت باقر عليه السّلام در ضمن روايت طولانى نقل مىكند كه روز قيامت حضرت رسول صلّى اللَّه عليه و آله و سلّم و على عليه السّلام روى يك بلندى از مشك پر بو بر منبرهائى از نور قرار ميگيرند مردم اندوهگين هستند ولى آنها اندوهى ندارند ، ديگران ميترسند و آنها ترس ندارند سپس اين آيه را تلاوت فرمود : كسانى كه ( در قيامت ) نيكوكار آيند پاداش بهتر از آن يابند و هم از هول و هراس قيامت ايمن باشند « 3 » به خدا قسم كار نيكو و حسنه‌اى كه خداوند در اين آيه ميفرمايد ولايت على عليه السّلام است سپس اين آيه را تلاوت فرمود : هيچ گاه فزع اكبر و هنگامه بزرگ قيامت آنها را محزون نخواهد ساخت و با آنان فرشتگان رحمت ملاقات كنند ( و گويند ) اينست آن روز ( سعادت ) شما كه در دنيا بشما وعده ميدادند « 4 » .\r\n12 - در تفسير آيه 69 از سوره عنكبوت تفسير قمى ميفرمايد آنان كه در راه ما بجان و مال كوشش كرده‌اند يعنى صبر كرده‌اند و همراه پيامبر صلّى اللَّه عليه و آله و سلّم در جنگ شركت نموده‌اند محقّقا آنها را به راه خويش هدايت ميكنيم يعنى در راه حق پايدارشان ميسازيم و هميشه خدا با نيكوكارانست ، ابو الجارود از حضرت باقر نقل مىكند كه اين آيه در مورد خاندان رسالت و پيروان آنهاست « 5 » .\r\n\r\n\r\n","description":"","footnote":"\r\n( 1 ) سورهء هود آيهء 118 .\r\n( 2 ) تفسير قمى ص 315 .\r\n( 3 ) سورهء نحل آيه 89 .\r\n( 4 ) سورهء انبياء آيه 103 و روايت در تفسير قمى ص 434 .\r\n( 5 ) تفسير قمى ص 498 .\r\n","page_name":" 28 ","page_number":28},
  {"content":"\r\n\r\n13 - ابو العبّاس از . . . ابو بصير گزارش كند كه حضرت باقر عليه السّلام فرمود گوارايتان باد آن نام ، ابو بصير گفت قربانت شوم كدام نام ؟ حضرت اين آيه را خواند :\r\nاز شيعيان او همانا ابراهيم است « 1 » و آيه ديگر كه ميفرمايد : او را بكمك خويش طلبيد كسى كه از شيعيان او بود تا بر دشمن او پيروز گردد « 2 » پس مبارك باد بر شما اين نام « 3 » .\r\nبيان : در مصباح گويد هنؤ بضمّ نون با همزه مصدر آن هناءه بفتح نون و مدّ ، يعنى بدون زحمت بدست آمد ، و همزه آن به ياء تبديل مىشود و گاهى در مثل هنيء دو ياء در يك ديگر ادغام مىشود و همه مشتقات آن بمعنى سرور و شادمانى است ، پايان .\r\nسخن ما : خلاصه روايت اينست كه نام شيعه به پيروان ائمّه عليهم السلام گفته مىشود نام ارزنده‌ايست كه خداوند انبياء و پيروان آنها را به اين نام ستوده ، از اين نام با شرافت مسرور باشيد ، و از سرزنش دشمنان ناراحت نباشيد .\r\n14 - در تفسير آيه 55 به بعد از سورهء ص كه ميفرمايد : و اهل كفر و طغيان را بدترين منزلگاه است ميگويد منظور از اهل كفر ، ابو بكر و عمر و بنى اميّه هستند و قرآن بعد از بيان حال و وضع آنها در قيامت حال دشمنان ديگر و غضب‌كنندگان حقوق خاندان پيامبر را بيان ميفرمايد : و از اين نوع عذابهاى گوناگون ديگر ، اين گروهى هستند كه با شما ( رؤساى كفر و ضلالت ) بدوزخ درآمدند ، منظور از اين دسته بنى سباع هستند و بنى اميّه در باره آنها ميگويند بدا به حال اينان كه در آتش فروزان شدند ولى آن ديگران در جواب بنى اميّه ميگويند بلكه بدا بر احوال خود شما زيرا شما پيش قدم ما بدوزخ شديد و ستمگرى بخاندان پيامبر صلّى اللَّه عليه و آله و سلّم را شما شروع كرديد و دوزخ بسيار آرامگاه بدى است سپس بنى اميّه ميگويند پروردگارا چه\r\n\r\n\r\n","description":"","footnote":"\r\n( 1 ) سورهء صافات آيه 83 .\r\n( 2 ) سورهء قصص آيه 15 .\r\n( 3 ) تفسير قمى ص 557 .\r\n","page_name":" 29 ","page_number":29},
  {"content":"\r\n\r\nكسى براى ما اين ( عذاب ) را پيش فرستاد ؟ تو در آتش عذابش را چندين برابر بيفزا ، منظورشان آن دو نفر اول يعنى ابو بكر و عمر است ، سپس دشمنان آل محمّد صلّى اللَّه عليه و آله و سلّم در دوزخ چنين ميگويند : چه شده كه ما مردان مؤمن را كه ( بجرم ايمان به خدا ) از افراد پست و اشرار ميشمرديم ( در دوزخ ) نمىبينيم و منظور از آن افراد شيعيان حضرت امير المؤمنين عليه السّلام است كه : ما آنها را ( در دنيا ) مسخره و استهزا ميكرديم ( آيا آنها اهل دوزخ نيستند ) يا هستند و چشمان ( ما ) بر آنها نمىافتد سپس ميفرمايد : ( اى اهل ايمان بدانيد ) اين منازعه اهل آتش و دوزخ محقق و حتمى است ، و اين فرمايش از حضرت صادق عليه السّلام است كه فرمود به خدا قسم شما در بهشت شادمانيد ولى در دوزخ شما را ميجويند « 1 » .\r\nبيان : (  آخَرُ مِنْ شَكْلِهِ  ) مفسّران گويند يعنى مىچشد ، يا عذاب ديگرى و بر حسب تأويل و تفسير امام عليه السّلام يعنى دسته ديگرى مثل دسته اوّل به بدبختى درآيند ،  ( أَزْواجٌ )  يعنى جنسهائى مانند هم  ( هذا فَوْجٌ )  بازگو كردن سخنى است كه به طغيانگران پيشين گفته مىشود ( و بنو سباع ) كنايه از بنى عباس است  ( لا مَرْحَباً بِهِمْ )  نفرينى است كه جلو رفته‌ها در حق دنباله‌روها كنند ، و آنگاه بنى عباس به بنى اميّه گويند (  بَلْ أَنْتُمْ لا مَرْحَباً بِكُمْ  ) يعنى بلكه شما به اين گفتار و نفرين سزاوارتريد بخاطر گمراهىتان و نيز گمراه ساختن  ( أَنْتُمْ قَدَّمْتُمُوهُ )  يعنى عذاب را ، يا اتّصال بما را ، يا منحرف ساختن ما  ( فَبِئْسَ الْقَرارُ )  دوزخ  ( عَذاباً ضِعْفاً )  يعنى دو برابر و مقصود از دو نفر اوّل ابو بكر و عمر است  ( أَتَّخَذْناهُمْ سِخْرِيًّا )  بقولى اين جمله انكار خودشان ، و استهزاء شيعيان بجاى استهزاء خود آنهاست (  أَمْ زاغَتْ عَنْهُمُ الْأَبْصارُ  ) بقولى در برابر  ( ما لَنا )  است ، گويا ميگويند آن افراد اينجا نيستند يا چشم ما به آنها نمىافتد و آنان را نمىبينيم يا  ( أَتَّخَذْناهُمْ )  يعنى هر يك از دو كار را در باره آنها انجام دهيم چه استهزاء كنيم يا نمائيم ،  ( تُحْبَرُونَ )  به صيغه مجهول\r\n\r\n\r\n","description":"","footnote":"\r\n( 1 ) تفسير قمى ص 571\r\n","page_name":" 30 ","page_number":30},
  {"content":"\r\n\r\nيعنى شادمان و متنعّمند .\r\n15 - در تفسير آيه‌اى كه ميفرمايد ( اى رسول رحمت ) به آن بندگانم كه ( بعصيان ) اسراف بر نفس خود كردند بگو از رحمت ( نامنتهاى ) خدا نااميد مباشيد البتّه خدا همه گناهان را ( چون توبه كنيد ) خواهد بخشيد كه او خدائى بسيار آمرزنده و مهربانست « 1 » گويا اين آيه تنها در باره پيروان امير المؤمنين عليه السّلام نازل شده و روايتى را از حضرت باقر عليه السّلام نقل مىكند كه خداوند در روز قيامت عذر كسى را كه بگويد من نميدانستم كه فرزندان فاطمه عليها السّلام همان فرمانروايان بر تمام مردم هستند نمىپذيرد با اينكه مخصوصا اين آيه در باره پيروان فرزندان حضرت فاطمه عليها السّلام نازل شده سپس همان آيه بالا را قرائت فرمود « 2 » .\r\n16 - سندى بن محمّد از . . . حضرت صادق عليه السّلام گزارش كند كه پيغمبر اكرم صلّى اللَّه عليه و آله و سلّم فرمود از سمت راست خدا كه هر دو سمت او راست است ( يعنى خدا سمت چپ ندارد ) از جانب راست عرش مردمى باشند با صورتهاى نورانى و لباسهائى از نور بر فراز تختهائى از نور ، على عليه السّلام سؤال كرد اينها چه كسانى هستند ؟\r\nفرمود شيعيان تو هستند و تو رهبر آنانى « 3 » .\r\nبيان : سمت راست عرش را راست گويند چون محل رحمت خدا و پايگاه اصحاب يمين و راستان است و چون دست چپ و سمت چپ در انسان رتبه‌اش كمتر و درجه‌اش پائين‌تر از دست راست و سمت راست است فرمود هر دو دست خدا راست است تا كسى گمان نكند نقضى در خدا هست همچنان كه رحمت خدا در نهايت كمالست غضب او نيز در نهايت شدّت است ( چون سمت راست خدا كنايه از رحمت و سمت چپ كنايه از غضب است و هر دو در نهايت كمال است ) يا اينكه چون\r\n\r\n\r\n","description":"","footnote":"\r\n( 1 ) سورهء زمر آيه 53 .\r\n( 2 ) تفسير قمى ص 578 .\r\n( 3 ) قرب الاسناد ص 29 .\r\n","page_name":" 31 ","page_number":31},
  {"content":"\r\n\r\nسمت چپ را به شرّ نسبت ميدهند ( بطورى كه در اجتماع ما اشرار و بيگانگانى كه بر خلاف امنيّت قدم برميدارند دست چپى ميگويند ) بدين وسيله حضرت ميخواهد بفهماند كه در خداوند شرّ وجود ندارد و هر چه از او صادر مىشود خير است چنانچه در روايتى ميفرمايد خير در هر دو دست تو است .\r\nصاحب نهايه گويد : ( در روايت فرموده‌اند : ) حجر الاسود دست راست خداست در زمين ، و اين مثل است چون اگر انسان با شخص بزرگى دست بدهد دست او را از روى احترام ميبوسد از آن جهت گويا حجر الاسود دست راست خدا است زيرا او را ميبوسند و لمس ميكنند ، بنا بر اين معنى اينكه هر دو دست خدا راست است اينست كه نقصى در او نيست و هر دو دست مباركش در نهايت كمالست ضمنا در قرآن و روايات هر كجا از دست خدا يا ساير اعضاء و جوارح او نام برده شده از باب مجازگوئى و استعاره و تشبيه است و الّا خداوند متعال منزّه است از اينكه جسم باشد و اعضاء و جوارحى براى حضرتش باشد .\r\n17 - ابن طريف از . . . حضرت على عليه السّلام روايت كند كه فرمود : وابستگان بما و خاندان ما در رستاخيز از قبرهاى خويش بيرون آيند در حالى كه صورتهايشان نورانى و عورتهاى آنها پوشيده بدون وحشت و هراس ، سختيهاى آنها رفته و كارهايشان سهل و آسان گشته ديگران ميترسند ولى آنها نه ، ديگران اندوهگين باشند و آنها نه ، آرامش و ايمان به آنان عنايت شده و هر اندوهى از آنان دور است ، تا آنجا كه بر شترهاى سفيد بالدار سوارند ، كفشهاى زرّين كه بندش از نور است بر پا دارند ، ( مىآيند ) تا وقتى در پرتو عرش خداى رحمان بر منبرهائى از نور بنشينند ، جلو روى آنها خوانى گسترده است از آن غذاها مى - خورند ، تا ساير مردم از حساب خود فارغ شوند « 1 » .\r\nبيان : شرك بر وزن كتب جمع شراك بر وزن كتاب بمعنى بند كفش است .\r\n\r\n\r\n","description":"","footnote":"\r\n( 1 ) قرب الاسناد ص 49 .\r\n","page_name":" 32 ","page_number":32},
  {"content":"\r\n\r\n18 - حضرت صادق عليه السّلام از پدر بزرگوارش از جدش عليه السّلام نقل ميفرمايد :\r\nكه پيغمبر اكرم صلّى اللَّه عليه و آله و سلّم فرمودند : خداوند روز قيامت برخى بندگانش را از خاك برانگيزد در حالى كه صورتهاى آنها از نور ميدرخشد و لباسهائى از نور دارند ، بر فراز منبرهائى از نور و در دست آنها عصائى از نور است ، از دو طرف عرش حركت ميكنند ، در رتبه پيامبران ولى پيامبر نيستند و در مقام شهيدان ولى شهيد نيستند مردى به پا خاسته عرضكرد اى رسول خدا آيا من از آنها هستم ؟ فرمود نه ديگرى برخاسته سؤال كرد باز فرمود نه پرسيد پس آنها چه كسانى هستند ؟ حضرت دست مبارك خويش را بر شانه على عليه السّلام گذاشته فرمودند اين مرد و شيعيان او هستند « 1 » .\r\n19 - حضرت صادق عليه السّلام از پدر بزرگوارش از جدش حضرت على عليه السّلام نقل ميفرمايد كه فرمود : روز قيامت آن هنگام كه وابستگان و اهل ولايت ما بر روى صراط قرار گيرند ، صدائى بلند مىشود به آتش ميگويد اى آتش خاموش شو و دوزخ رو مىكند بدوستان و شيعيان ما و ميگويد عجله كنيد از من بگذريد كه نور شما زبانه و شعله مرا خاموش كرد « 2 » .\r\n20 - ابن المتوكّل از . . . از عبد المؤمن انصارى گزارش كند كه حضرت باقر فرمود : خداوند بزرگ سه خصلت بمؤمن عنايت فرموده : عزّت در دين و دنيا ، و رستگارى در آخرت و هيبت و عظمت در دل مردم « 3 » .\r\n21 - سعد از . . ابراهيم بن عمر گزارش كند كه حضرت صادق عليه السّلام فرمود : مؤمن احترامش از كعبه ( بيشتر و ) بزرگتر است « 4 » .\r\nبيان : ( الفلج ) در بيشتر نسخه‌ها با جيم است و در پاره‌اى با حاء ، و در قاموس گويد : فلج پيروزى و رستگاريست همچون افلاج ، و اسم مصدرش بضمّ فاء است\r\n\r\n\r\n","description":"","footnote":"\r\n( 1 ) قرب الاسناد ص 49 .\r\n( 2 ) قرب الاسناد ص 49 .\r\n( 3 ) خصال ج 1 ص 68 .\r\n( 4 ) خصال ج 1 ص 16 .\r\n","page_name":" 33 ","page_number":33},
  {"content":"\r\n\r\nو گويد : فلح به حركت لام و فلاح پيروزى و نجات و بقاء در خوبى است .\r\n22 - سعد از . . . از عبد المؤمن روايت كند كه حضرت باقر عليه السّلام فرمود خداوند بزرگ سه خصلت بمؤمن عنايت فرموده ، عزّت در دنيا و رستگارى در آخرت و هيبت و بزرگى در دلهاى ستمگران ، سپس اين آيه را تلاوت فرمود : عزّت فقط براى خدا و رسول او و براى مؤمنين است « 1 » و آيات اول سورهء مؤمنون را كه فرمود مؤمنان رستگار شدند . . . تا آنجا كه فرمود : هم آنها در بهشت ابدى خواهند بود ، قرائت نمود « 2 » .\r\n23 - على بن محمد بن حسن قزوينى از . . . زيد بن على عليه السّلام از پدرانش عليه السّلام گزارش كند كه حضرت على عليه السّلام فرمود نزد پيامبر صلّى اللَّه عليه و آله و سلّم از افرادى كه بر من حسادت ميورزند شكايت كردم حضرت فرمودند يا على آيا خشنود نباشى از اينكه اولين نفر از چهار نفر ( و دسته‌اى ) كه داخل بهشت ميشوند تو باشى ، و آن چهار عبارتند از من و تو و فرزندان ما پشت سر ما و شيعيان ما از سمت راست و چپ ما « 3 » .\r\nبيان : ممكن است منظور از چهار نفر اوّل حضرت رسول صلّى اللَّه عليه و آله و سلّم و دوّم حضرت على عليه السّلام و سوّم فرزندان آنها و چهارم شيعيان باشند و پيش قدم بودن على عليه السّلام در ورود ببهشت بخاطر اينست كه آن حضرت پرچمدار است ، بنا بر اين بايد جلوتر از همه وارد شود و ممكن است منظور از فرزندان حسنين عليه السّلام باشند و در اين صورت اين دو با آن دو بزرگوار چهار نفر ميشوند ، و ظاهر مطلب آنست كه از متن اين روايت چيزى افتاده است چنانچه روايتى كه بعد از ارشاد نقل مىشود گواهى ميدهد « 4 » .\r\n24 - ابن الوليد از . . . حضرت صادق عليه السّلام از پدرش از پدرانش عليه السّلام\r\n\r\n\r\n","description":"","footnote":"\r\n( 1 ) سورهء منافقين آيه 8 .\r\n( 2 ) خصال ج 1 ص 72 .\r\n( 3 ) خصال ج 1 ص 121 .\r\n( 4 ) روايت 67 از همين باب .\r\n","page_name":" 34 ","page_number":34},
  {"content":"\r\n\r\nروايت ميفرمايد كه حضرت على عليه السّلام فرمود مؤمن در پنج نور دور مىزند ( و غوطه‌ورست ) ورودش نور ، خروجش نور ، دانش او نور ، سخنش نور و ديدگاهش در قيامت بسوى نور است « 1 » .\r\nحضرت امير المؤمنين عليه السّلام فرمود : شيعيان ما همچون زنبور عسل هستند ، اگر مردم بدانند درون آنها چيست حتما آنان را ميخورند « 2 » .\r\nو نيز فرمود : براى دوستان ما فوجهائى از رحمت خدا و براى دشمنان ما فوجهائى از غضب خداوند است « 3 » .\r\nو فرمود : اهل بهشت به خانه‌هاى شيعيان ما نگاه ميكنند آن طورى كه انسان در دنيا بستارگان آسمان چشم مىافكند « 4 » .\r\nو فرمود : چراغ ( فرا راه سعادت ) مؤمن ، شناخت حق ماست « 5 » .\r\nو فرمود : خداوند بزرگ نگاهى به زمين فرمود و ما را از بين همه مردم برانگيخت و براى ما پيروانى برگزيد كه ما را يارى ميكنند ، در شادى ما شاد و در اندوه ما اندوهگين ميشوند جان و مال خويش را در راه ما نثار ميكنند ، آنها از ما هستند و ( در مسير سعادت خويش ) بسوى ما گام برميدارند « 6 » .\r\n25 - مفسّر از . . . از حضرت عسگرى عليه السّلام از پدرانش از حضرت موسى بن جعفر عليه السّلام روايت كند كه فرمود جمعى از دوستان و نزديكان حضرت صادق عليه السّلام در محضرش نشسته بودند در شبى كه هوا صاف و مهتابى بود ، نگاهى به آسمان كرده عرضكردند اى فرزند پيامبر چقدر اين صفحه آسمان زيباست و چقدر اين اختران درخشنده و پرنورند ؟ حضرت فرمود شما چنين ميگوئيد ولى چهار فرشته‌اى كه مدبّر اوضاعند جبرئيل و ميكائيل و اسرافيل و فرشته مرگ به زمين نگاه ميكنند شما و برادران شما را در نقاط مختلف زمين مىبينند در حالى كه نورى كه از شما بسوى آسمان و بسوى\r\n\r\n\r\n","description":"","footnote":"\r\n( 1 ) خصال ج 1 ص 133 .\r\n( 2 ) خصال ج 2 ص 163 تا 169 .\r\n( 3 ) خصال ج 2 ص 163 تا 169 .\r\n( 4 ) خصال ج 2 ص 163 تا 169 .\r\n( 5 ) خصال ج 2 ص 163 تا 169 .\r\n( 6 ) خصال ج 2 ص 163 تا 169 .\r\n","page_name":" 35 ","page_number":35},
  {"content":"\r\n\r\nآن فرشتگان كشيده شده زيباتر است از نور اين اختران و آنها همچون شما مى - گويند چقدر زيباست نور اين مؤمنين « 1 » .\r\nبيان : ( المقمره ) شب مهتاب ( و المصحيه ) از باب افعال ، يعنى بدون ابر و آن چهار فرشته مدبّرانند زيرا امور جهان را باذن پروردگار تدبير نمايند ، چنانچه ميفرمايد ( قسم بفرشتگانى كه بفرمان حق بتدبير نظام خلق ميكوشند ) « 2 » .\r\n26 - حضرت رضا عليه السّلام از پدرانش گزارش فرمايد كه حضرت رسول صلّى اللَّه عليه و آله و سلّم فرمود : مؤمن در آسمان آشنائى دارد آنچنان كه مرد ، زن و فرزند خود را ميشناسد و راستى كه او نزد خداوند از فرشته مقرّب گرامىتر است « 3 » .\r\n27 - حضرت رضا عليه السّلام فرمايد رسول خدا صلّى اللَّه عليه و آله و سلّم فرمود : جبرئيل از طرف خدا بسوى من آمد و گفت خداوند به تو درود ميفرستد و ميگويد اى محمّد مژده بده به مردم با ايمانى كه خوشرفتارند و تو و اهل بيت ترا باور دارند به بهشت ، آنان نزد من پاداش بهترى دارند و به همين زودى ببهشت ميروند « 4 » .\r\n28 - حضرت رسول اكرم صلّى اللَّه عليه و آله و سلّم فرمودند : يا على از عنايات خداوند نسبت بمؤمن اينست كه براى اجل و مرگ او وقت معيّنى قرار نداده تا وقتى تصميم كار خلاف و عمل زشتى را بگيرد ، همين كه مؤمن تصميم گرفت عمل خلافى را انجام دهد خدا او را بسوى خود ميبرد .\r\nحضرت صادق عليه السّلام فرمود از اعمال زشت و كارهاى خلاف دورى كنيد تا عمرتان دراز شود « 5 » .\r\n29 - حضرت رضا عليه السّلام از پدران بزرگوارش نقل ميفرمايد كه حضرت رسول\r\n\r\n\r\n","description":"","footnote":"\r\n( 1 ) عيون اخبار الرضا ج 2 ص 2 .\r\n( 2 ) سورهء نازعات آيه 5 .\r\n( 3 ) عيون اخبار الرضا ج 2 ص 33 و صحيفة الرضا ص 8\r\n( 4 ) عيون اخبار الرضا ج 2 ص 33 و صحيفة الرضا ص 8\r\n( 5 ) عيون اخبار الرضا ج 2 ص 36 .\r\n","page_name":" 36 ","page_number":36},
  {"content":"\r\n\r\nفرمود : من و اين يعنى على عليه السّلام مثل اين دو ( انگشت ) هستيم و دو انگشت مبارك خويش را بهم چسباندند يعنى متّصل بهم و بين ما فاصله‌اى نيست و شيعيان ما با ما هستند و هر كس ستمديده‌اى را كمك كند نيز چنين است . « 1 » .\r\n30 - و نيز از حضرت رسول صلّى اللَّه عليه و آله و سلّم نقل ميفرمايد كه روز قيامت كرسيهائى از نور در گرد عرش قرار داده مىشود براى شيعيان من و شيعيان خاندانم كه در ولايت ما خالصند و خداوند بزرگ ميفرمايد اى بندگان من بيائيد تا كرامت و بزرگوارى خويش را بر شما بگسترانم البتّه شما در دنيا اذيت و آزار ديديد « 2 » .\r\n31 - و نيز از حضرت على عليه السّلام نقل ميفرمايد كه حضرت رسول صلّى اللَّه عليه و آله و سلّم فرمودند يا على شيعيان تو در روز قيامت مىآيند در حالى كه سيرابند و تشنگى ندارند امّا دشمنان تو مىآيند در حالى كه تشنه هستند آب ميطلبند و كسى به آنها آب نميدهد « 3 » .\r\n32 - مفيد از . . . عمر بن يزيد روايت كند كه حضرت صادق عليه السّلام فرمود :\r\nاى پسر يزيد به خدا قسم تو از خاندان مائى عرضكردم قربانت شوم يعنى از آل محمّد فرمود آرى به خدا قسم از خود آنها هستى عرضكردم فدايت شوم از خود آنها ؟ فرمود آرى به خدا قسم از خود آنها اى عمر مگر كتاب خدا را نخواندى كه ميفرمايد : نزديك ترين مردم بابراهيم كسانى هستند كه از او پيروى كنند و اين پيغمبر و امّتش كه اهل ايمانند و خدا دوستدار مؤمنانست « 4 » و آيا اين آيه ديگر را نخواندى كه ميفرمايد : هر كس از من پيروى كند حتما از من است و هر كس نافرمانى كند مرا براستى توئى آمرزنده مهربان « 5 » .\r\n33 - مفيد از . . . ابن عباس گزارش كند كه از رسول خدا صلّى اللَّه عليه و آله و سلّم اين آيه شريفه\r\n\r\n\r\n","description":"","footnote":"\r\n( 1 ) عيون اخبار الرضا ج 2 ص 58 .\r\n( 2 ) عيون اخبار الرضا ج 2 ص 60 .\r\n( 3 ) عيون اخبار الرضا ج 2 ص 60 .\r\n( 4 ) سورهء آل عمران آيه 68 .\r\n( 5 ) سورهء ابراهيم آيه 36 و روايت در امالى طوسى ج 2 ص 44 .\r\n","page_name":" 37 ","page_number":37},
  {"content":"\r\n\r\nرا پرسيدم آنان كه ( در ايمان ) بر همه پيشى گرفتند ( و در اطاعت رسول خدا مقام تقديم يافتند ) آنان بحقيقت مقرّبان درگاهند ، آنان در بهشت پر نعمت جاودانى متنعّمند « 1 » فرمود جبرئيل عليه السّلام به من گفت على و شيعيان او هستند كه در رفتن بسوى بهشت بر همه پيشى ميگيرند و نزد خدا مقرّبند ، كرم و بزرگوارى خدا براى آنهاست « 2 » .\r\n34 - مفيد از . . . عبد اللَّه بن وليد خبر دهد كه در زمان مروان روزى بر حضرت صادق عليه السّلام وارد شديم حضرت پرسيد شما از كجا هستيد ؟ عرضكرديم از كوفه فرمود هيچ شهرى بيشتر از كوفه دوستان ما را در بر ندارد مخصوصا اين دسته و اين جمعيت ، راستى خداوند شما را بامرى راهنمائى فرموده كه ديگر مردم از آن خبرى ندارند در نتيجه شما ما را دوست داريد و آنها دشمن ما هستند و نيز شما از ما پيروى كرديد و آنان مخالف ما شدند ، شما ما را تصديق كرديد و آنان تكذيب نمودند ، خداوند شما را زنده بدارد همچون زندگى ما و بميراند همچون مرگ ما و من خود گواهم كه پدرم ميفرمود فاصله‌اى نيست بين شما و ديدن مناظرى كه مايه روشنائى چشم و شادى باشد جز اينكه جان باينجا برسد و اشاره بگلوى خويش فرمود ، خداوند متعال در كتاب خويش فرموده است : ( اى محمّد ) قبل از تو پيامبرانى فرستاديم و براى آنها زن و فرزند قرار داديم « 3 » و ما فرزندان رسول خدائيم « 4 » .\r\nبيان :\r\n( لا سيّما هذه العصابه )\r\nيعنى شيعه ، و در قاموس گويد غبطه بكسر غين ، خوشحالى و سرور است .\r\n35 - مفيد از . . . مفضّل بن عمر گزارش كند كه از حضرت صادق عليه السّلام شنيدم ميفرمود : در آسمان چهارم فرشتگانى باشند كه در تسبيح خود ميگويند\r\n\r\n\r\n","description":"","footnote":"\r\n( 1 ) سورهء واقعه آيه 10 به بعد .\r\n( 2 ) امالى طوسى ج 1 ص 70 .\r\n( 3 ) سورهء رعد آيه 38 .\r\n( 4 ) امالى طوسى ج 1 ص 143 .\r\n","page_name":" 38 ","page_number":38},
  {"content":"\r\n\r\nمنزّه است خدائى كه از اين موجودات زياد اين دسته كوچك و جمعيت كم را به اين دين ارجمند راهنمائى فرمود « 1 » .\r\n36 - مفيد از . . . محمد بن صامت گزارش كند كه نزد حضرت صادق عليه السّلام بوديم جمعيتى نيز از مردم بصره در محضر بودند و آن جناب روايتى را كه پدر بزرگوارش از جابر بن عبد اللَّه در باره حج نقل فرموده بود براى اهالى بصره املاء ميفرمود ، پس از پايان فرمايشات آن حضرت آنها حركت كردند حضرت خطاب به آنها فرمودند مردم به اين طرف و آن طرف گرائيدند ولى شما در التزام و همراهى صاحب خويش هستيد ، فكر ميكنيد شما را بكجا مىبرند ؟ بسوى بهشت خدا ، به خدا بسوى بهشت به خدا بسوى بهشت « 2 » .\r\n37 - مفيد از . . . . معاوية بن وهب گزارش كند كه نزد حضرت صادق عليه السّلام نشسته بودم ناگهان پيرمردى گوژپشت وارد شد و به آن حضرت سلام كرد حضرت جواب فرمود و سپس فرمودند بيا نزديك من ، پير مرد نزديك آمد دست آن جناب را بوسيده و گريه كرد ، حضرت فرمودند پيرمرد چرا گريه ميكنى ؟ عرضكرد اى پسر رسول خدا من صد سال است كه باميد شما زنده‌ام همى گويم امسال ، همين ماه ، امروز ولى او ( مرگ ) را نميبينم ، در زمان شما با اين وصف هنوز مرا براى گريه‌ام سرزنش ميكنى ؟ راوى گويد ديدم حضرت صادق عليه السّلام نيز گريستند و فرمودند اى پيرمرد اگر مرگ تو تأخير افتد با ما هستى و اگر زود فرا رسد روز قيامت با يادگاران رسول خدائى پيرمرد گفت بعد از اين ( موفقيّت بزرگ ) هر چيز ديگرى را از دست بدهم نگرانى ندارم .\r\nسپس امام صادق عليه السّلام به او فرمودند : پير مرد رسول خدا صلّى اللَّه عليه و آله و سلّم فرمود من دو شىء گرانمايه را از خود بيادگار در ميان شما بجاى گذاشتم تا وقتى به آن دو چنگ بزنيد هرگز گمراه نخواهيد شد ، كتاب خدا و خاندان من ( اى پيرمرد ) روز قيامت\r\n\r\n\r\n","description":"","footnote":"\r\n( 1 ) امالى طوسى ج 1 ص 143 .\r\n( 2 ) امالى طوسى ج 1 ص 158 و بشارة المصطفى ص 111 .\r\n","page_name":" 39 ","page_number":39},
  {"content":"\r\n\r\nما مىآئيم در حالى كه تو نيز با ما هستى « 1 » .\r\n38 - مفيد از . . . ابن عقده روايت كند كه از حضرت صادق عليه السّلام شنيدم ميفرمود : ما زبده‌ها و برگزيدگان خدا هستيم از ميان همه موجودات و مخلوقات خدا ، و شيعيان ما برگزيدگان خدا هستند از امّت پيامبر « 2 » .\r\n39 - مفيد از . . . زيد بن على عليه السّلام از پدران بزرگوارش گزارش كند كه حضرت رسول صلّى اللَّه عليه و آله و سلّم بعلى عليه السّلام فرمودند يا على فقط تو و اصحابت در بهشت هستيد ، يا على فقط تو و پيروانت در بهشت هستيد « 3 » .\r\n40 - مفيد از . . . عمّار ياسر گزارش كند كه حضرت رسول صلّى اللَّه عليه و آله و سلّم بعلى عليه السّلام فرمودند : يا على خداوند ترا بزيورى مزيّن ساخته كه هيچ يك از بندگانش را به از آن نداده است ، در دنيا بزيور زهدت آراست و چنانت ساخت كه از دنيا برى نگيرى و دنيا نيز از تو برى نگيرد ، دوستى با بيچارگان و مستمندان را نيز به تو عنايت كرد ، و پيروى آنها را از تو پسندت ساخت ، واى بر كسى كه دشمن تو باشد و در مورد تو دروغ بگويد ، سرانجام ، آنها كه براستى دوست تو باشند ، و فضيلت تو را معتقد باشند در خانه‌ات همسايه تو و در بهشت شريك تواند ، و آنها كه دشمن تو بودند و در مورد تو دروغ و خلاف واقع گويند بر خداوند است كه آنها را در بازداشتگاه دروغ‌گويان بازداشت فرمايد « 4 » .\r\nبيان : ( الرّزء ) نقص و كمى است ، يعنى از دنيا چيزى برنگرفتى و دنيا از قدر تو نكاست در نهايه گويد فلم يزرأنى شيئا يعنى از من چيزى نگرفت و اصل آن نقص است .\r\n\r\n\r\n","description":"","footnote":"\r\n( 1 ) امالى طوسى ج 1 ص 163 .\r\n( 2 ) مجالس مفيد ص 189 و امالى طوسى ج 1 ص 76 .\r\n( 3 ) امالى طوسى ج 1 ص 57 .\r\n( 4 ) امالى طوسى ج 2 ص 57 .\r\n","page_name":" 40 ","page_number":40},
  {"content":"\r\n\r\n41 - مفيد از . . . ابو ذر غفارى ( ره ) گزارش كند كه رسول خدا صلّى اللَّه عليه و آله و سلّم را ديدم در حالى كه دست مبارك خويش را به شانه على عليه السّلام ميزد و ميفرمود يا على هر كس ما را دوست دارد عرب است و هر كس ما را دشمن دارد كافر خدا نشناس است ، شيعيان ما مردمى خانواده دار و اصيل و با شرافت و حلال‌زاده هستند ، پيرو كيش حضرت ابراهيم عليه السّلام نيست جز ما و شيعه ما و ساير مردم منحرفند ، خداوند را فرشتگانيست كه گناه شيعيان ما را نابود ميسازند چنانچه مردم ساختمانى را نابود ميكنند و بنايش را در هم ميريزند « 1 » .\r\nتوضيح : مقصود از خانواده‌هاى اصيل ، تيره‌هاى شريف و نژادهاى درستند بطورى كه صاحب قاموس ميگويد : و در نهايه گويد ، بيت الرّجل ( خاندان مرد ) شرف آن مرد است چنانچه عباس در مدح پيامبر صلّى اللَّه عليه و آله و سلّم ميگويد :\r\nتا كه دارا شد ( بيتك ) شرف تو كه نگهبان و سرپرست است از خندف بلندتر پايه‌اى را كه نطق و گويندگى پائين‌تر از اوست منظور از كلمه بيت در اين شعر شرافت است .\r\n42 - مفيد از . . . حضرت صادق عليه السّلام روايت كند كه فرمود هنگامى كه بنده مؤمن خدا كار نيكى انجام دهد خداوند هر كار خوب او را هفتصد برابر ميفرمايد چنانچه فرموده : و خداوند چند برابر ميسازد براى هر كه خواهد « 2 » .\r\n43 - فحّام از . . . گويد حضرت صادق عليه السّلام فرمود : شيعيان ما جزئى از ما هستند ، از زيادى سرشت ما آفريده شده‌اند ، آنچه ما را بد آيد آنها را نيز بد آيد و آنچه ما را خشنود سازد آنان را خشنود مينمايد ، پس هر گاه كسى آهنگ ما كند آنها را دريابد زيرا آنان هستند كه او را بما ميرسانند « 3 » .\r\n\r\n\r\n","description":"","footnote":"\r\n( 1 ) امالى طوسى ج 1 ص 194 و مجالس مفيد ص 108 .\r\n( 2 ) امالى طوسى ج 1 ص 227 .\r\n( 3 ) امالى طوسى ج 1 ص 305 .\r\n","page_name":" 41 ","page_number":41},
  {"content":"\r\n\r\n44 - ابو قتاده گويد حضرت صادق عليه السّلام فرمود : حقوقى كه شيعيان ما به عهده ما دارند لازم‌تر است از حقوق ما به عهده آنها ، عرضكردند چطور ؟ فرمود :\r\nبدان جهت كه آنها در راه محبت ما رنج و آسيب بينند و ما در راه آنها رنجى نبينيم « 1 » .\r\n45 - حفّار از . . . حارث از على عليه السّلام گزارش كند كه پيامبر اكرم صلّى اللَّه عليه و آله و سلّم فرمود : مثل من مثل درختى است كه من ريشه آن هستم و على شاخه‌اش و حسنين ميوه و شيعيان برگهاى آن ، و از انسان پاكيزه جز پاكيزه و طيّب بيرون نخواهد آمد « 2 » .\r\nبيان : ( فابى ) يعنى خداوند ابا فرمود و در امالى شيخ\r\nفابى نفسه فانّى يخرج\r\n، نوشته شده و آن بهتر است .\r\n46 - ابن شبل از . . . يعقوب فرزند ميثم تمّار غلام حضرت زين العابدين گزارش كند كه گفت بر حضرت باقر عليه السّلام وارد شدم و عرضكردم اى پسر رسول خدا فدايت شوم من در نوشته‌هاى پدرم ديدم كه حضرت على عليه السّلام بپدرم ميثم فرمود دوست بدار دوستدار خاندان پيامبر را اگر چه فاسق زناكار باشد ، و دشمن بدار دشمن آل محمّد را اگر چه تمام روزها روزه دارد و شبها بيدار و مشغول نماز باشد ، من از رسول خدا صلّى اللَّه عليه و آله و سلّم شنيدم اين آيه را : آنهائى كه ايمان آورده‌اند و كارهاى شايسته دارند بهترين مردمان هستند « 3 » سپس به من توجه نموده و فرمود به خدا قسم منظور از اين آيه شريفه تو و شيعيان تست اى على وعده‌گاه تو با آنها فرداى قيامت ، حوض باشد با صورتهاى درخشان و دست و پاى شسته ( سرمه كشيده ) و تا جدار .\r\nامام باقر عليه السّلام فرمود چنين است در كتاب على عليه السّلام « 4 » .\r\n\r\n\r\n","description":"","footnote":"\r\n( 1 ) امالى طوسى ج 1 ص 310 .\r\n( 2 ) امالى طوسى ج 1 ص 363 و بشارة المصطفى ص 76 .\r\n( 3 ) سورهء بينه آيه 8 .\r\n( 4 ) امالى طوسى ج 2 ص 19 .\r\n","page_name":" 42 ","page_number":42},
  {"content":"\r\n\r\nبيان :\r\nغرّ محجّلون\r\n، يعنى روز قيامت از نور وضو سفيد رو باشند و در حديث ديگرى است كه فرمود امّت من\r\nغرّ محجّلون\r\nهستند يعنى مواضع وضوء آنها از دست و پا سفيد و نورانى است استعاره آورده سفيدى دست و پاى اسب و پيشانى او را براى سفيدى صورت و دست و پاى امّت .\r\n47 - ابن مسرور از . . . حضرت صادق عليه السّلام روايت كند كه فرمود گاهى كسى شما را دوست ميدارد در حالى كه نميداند شما چه ميگوئيد ولى خداوند به همين دوستى او را ببهشت ميبرد و گاهى كسى شما را دشمن ميدارد در حالى كه نميداند شما چه ميگوئيد و به همين دشمنى خداوند او را بدوزخ ميبرد و گاهى كسى از شما نامه عملش پر مىشود بدون اينكه كارى انجام دهد راوى پرسيد چطور ؟ فرمود از ميان مردمى عبور مىكند كه بما بد ميگويند چون او را بينند به يكديگر ميگويند اين مرد از شيعيان اهل بيت است و وقتى شيعه‌اى به آنها برخورد كند او را از خود دور ميكنند و به او بد ميگويند در نتيجه خداوند تمام بدگوئيهاى آنها را به صورت كار ثواب در نامه عمل آن مرد شيعه مينويسد تا نامه عمل او پر شود بدون اينكه كارى انجام دهد « 1 » .\r\nبيان : اينكه فرمود افرادى هستند شما را دوست دارند و نميفهمند چه ميگوئيد ، ظاهرا منظور حضرت مستضعفين از عامّه است زيرا همين كه شيعه را دوست دارند دليل بر اينست كه مستضعف هستند و نيز احتمال دارد مراد حضرت شيعيان مستضعف باشند كه نميدانند چه ميگويند يعنى در معرفت و شناسائى امام عليه السّلام به حد كمال نرسيده‌اند .\r\n48 - طالقانى . . . از جابر جعفى گزارش كند كه از حضرت باقر عليه السّلام از اين آيه شريفه سؤال كردم : همچون درخت پاكيزه‌اى كه ريشه آن ثابت است و شاخه‌اش در آسمان ، همه گاه باذن پروردگارش ميوه خوردنى خود را ميدهد « 2 » فرمود اما\r\n\r\n\r\n","description":"","footnote":"\r\n( 1 ) معانى الاخبار ص 392 .\r\n( 2 ) سورهء ابراهيم آيه 24 .\r\n","page_name":" 43 ","page_number":43},
  {"content":"\r\n\r\nمقصود از درخت ، پيامبر اكرم صلّى اللَّه عليه و آله و سلّم است و شاخه آن على عليه السّلام و جوانه آن ، حضرت فاطمه دختر پيامبر اكرم صلّى اللَّه عليه و آله و سلّم و ميوه آن فرزندان فاطمه عليها السّلام و برگ آن شيعيان ما هستند سپس فرمود هر مؤمنى كه از شيعيان ما از دنيا ميرود يك برگ از آن درخت مىافتد و هر بچّه‌اى كه از شيعيان ما به دنيا مىآيد يك برگ بر درخت افزوده مىشود « 1 » .\r\n49 - احمد بن محمّد از . . . . محمّد حلبى از حضرت صادق عليه السّلام روايت كند كه حضرت رسول اكرم صلّى اللَّه عليه و آله و سلّم فرمودند : خداوند تمام امّت مرا به صورت گل برايم مجسّم فرمود و نامشان را به من آموخت چنانچه تمام نامها را بآدم تعليم نمود ، در آن ميان جمعيتها هر گروهى پشت پرچم خويش از من گذشتند ، و من براى على و شيعيانش از خداوند آمرزش خواستم ، راستى خداوند يك خصلت را در شيعيان به من نويد فرموده پرسيدند آن چيست ؟ فرمود آمرزش ، براى آن كس از آنان كه ايمان بياورد و تقوى پيشه كند و آمرزش خدا تمام گناهان كوچك و بزرگ آنها را فرا گيرد ، و نيز كارهاى زشت آنان باعمال خير تبديل مىشود « 2 » .\r\nبيان : ( في الطّين ) اين كلمه حال است از امّت ، يعنى پيش از آفرينش بدن آنها ، روزگارى كه هنوز خاك بودند چنانچه در آن روايت ميفرمايد من پيامبر بودم زمانى كه آدم بين آب و گل بود تبديل سيئات به حسنات ، يعنى خداوند كارهاى زشت آنان را پاك فرموده و بجاى آن حسنه مينويسد يا اينكه به آنها توفيق ميدهد بجاى معصيت عبادت كنند و بجاى اخلاق زشت داراى صفات پسنديده شوند ، البتّه معناى اوّل مناسب‌تر است .\r\n50 - محمد بن حسين از . . . معاويه بن عمّار از حضرت باقر عليه السّلام از پدرش از جدّش عليه السّلام گزارش كند كه رسول خدا صلّى اللَّه عليه و آله و سلّم فرمود يا على امّت من به صورت گل برايم مجسّم شد كوچك و بزرگ آنها را ديدم هنوز به صورت ارواح بودند پيش\r\n\r\n\r\n","description":"","footnote":"\r\n( 1 ) معانى الاخبار ص 400 و بحار الانوار چاپ جديد ج 24 ص 136 .\r\n( 2 ) بصائر الدرجات ص 85 .\r\n","page_name":" 44 ","page_number":44},
  {"content":"\r\n\r\nاز اينكه بدنهاى آنها آفريده شود ، در آن جمع از تو و شيعيانت گذشتم و براى شما آمرزش خواستم ، على عليه السّلام عرضكرد اى پيامبر خدا از آنها برايم بيشتر بگو ، فرمود يا على تو و شيعيانت از گورهاى خود درآئيد در حالى كه صورتهايتان چون ماه شب چهارده ميدرخشد و گرفتاريهاى رستاخيز از شما بدر آمده ، و اندوه‌ها از شما دور است و در سايه عرش قرار ميگيريد ، مردم ميترسند ولى شما نميترسيد ، آنها اندوهگين‌اند و شما اندوهى نداريد ، سفره غذا براى شما ميگسترند در حالى كه مردم گرفتار حسابند « 1 » .\r\n51 - قاسم بن يحيى از . . . ابو بصير روايت كند كه حضرت صادق عليه السّلام فرمود : به خدا قسم پيرو ما غير از شما كسى نخواهد بود و شما با ما هستيد ، در برترين درجات و مقامها ، پس بر يك ديگر پيشى گيريد و با هم رقابت كنيد براى رسيدن به درجات بهشت « 2 » .\r\nبيان : فرمود در درجات بهشت با هم رقابت كنيد زيرا درجات بهشت بيرون از شماره است ، بدين جهت ميفرمايد در رسيدن به آن درجات بر يك ديگر پيشى گيريد ، يا منظور اينست كه همه شما در آخرين درجات بهشت با ما هستيد امّا همان محلّ ما نيز درجات مختلفى دارد بعضى از آنها بما نزديكتر و پاره‌اى دور تر است براى رسيدن بدرجات نزديك ما رقابت كنيد .\r\n52 - حضرت صادق عليه السّلام فرمود هر چيزى را سرآمد و سمبلى است و سر آمد فرزندان آدم محمّد صلّى اللَّه عليه و آله و سلّم و ما و شيعيان ما هستند « 3 » .\r\n53 - حضرت صادق عليه السّلام ( خطاب بشيعيان خود ) فرمود شما آل محمّد هستيد شما آل محمّد هستيد « 4 » .\r\n\r\n\r\n","description":"","footnote":"\r\n( 1 ) بصائر الدرجات ص 84 و فضائل الشيعه ص 153 .\r\n( 2 ) محاسن ص 142 .\r\n( 3 ) محاسن ص 143 .\r\n( 4 ) محاسن ص 143 .\r\n","page_name":" 45 ","page_number":45},
  {"content":"\r\n\r\nبيان : اين فرمايش حضرت مبالغه است از قبيل اين جمله كه فرمودند سلمان از خاندان ماست .\r\n54 - از ابن فضّال از . . . حضرت صادق عليه السّلام فرمود به خدا سوگند شما نوريد در تاريكيهاى زمين « 1 » .\r\nبيان : روشنى و نور چيزيست كه بوسيله او اشياء ديگر آشكار و نمودار شود ، و تاريكى ضد آنست ، شيعيان دانش و عرفان و ايمان را از پيشوايان خود گرفته‌اند ولى كفّار و مخالفين غير از كفر و گمراهى چيز ديگرى ندارند بنا بر اين شيعيان هدايت شده‌اند و مايه روشنى جهان در تاريكيهاى زمين هستند .\r\n55 - حضرت صادق عليه السّلام ( بشيعيان خود ) ميفرمودند : به خدا سوگند من دوست دارم بوى شما و ارواح شما و ديدار و برخورد با شما را و همانا من بدين خدا و دين فرشتگان او هستم پس در اين جهت با پارسائى مرا كمك كنيد ، من در مدينه همچون يك دانه جو در اضطراب هستم و نگران و ناراحتم تا يكى از شما را به‌بينم و به دو بياسايم « 2 » .\r\nتوضيح : منظور از ارواح يا جانهاست يا نسيم‌ها و مهربانيهاست و اينكه ميفرمايد من بر دين حقم يعنى شما نيز چنين هستيد پس در مورد شفاعت خود ما را كمك كنيد بدورى كردن از گناهها ( بمنزله الشعيره ) همچون دانه جو هستم يعنى در مسلك و مرام خود تنها و بىرفيق ميباشم و در پاره‌اى از نسخه‌هاى ميفرمايد همچون موئى هستم يعنى مثلا مانند موى سفيدى در بدن گاو سياه انگشت‌نما و مشخّص و تنها هستم ، و اين بيان از دانه جو مقصود حضرت را بهتر ميفهماند .\r\n56 - عبد اللَّه بن وليد گويد ما جمعى بوديم در محضر حضرت صادق عليه السّلام كه فرمودند : به خدا سوگند من ديدار شما را دوست دارم و شيفته گفتار\r\n\r\n\r\n","description":"","footnote":"\r\n( 1 ) محاسن ص 162 .\r\n( 2 ) محاسن ص 163 .\r\n","page_name":" 46 ","page_number":46},
  {"content":"\r\n\r\nشمايم « 1 » .\r\n57 - ابو على حسّان عجلى گويد در حضور امام صادق عليه السّلام نشسته بودم مردى اين آيه را از آن حضرت سؤال كرد : آنان كه اهل علم و دانشند با مردم جاهل نادان يكسانند ؟ ( هرگز يكسان نيستند ) منحصرا خردمندان عالم متذكّر اين مطلبند « 2 » حضرت فرمود : دانايان ما هستيم و دشمنان ما نادانند و شيعيان ما خردمندانند « 3 » .\r\n58 - حضرت باقر عليه السّلام در تفسير آيه شريفه : هر نفسى در گرو عملى است كه انجام داده است مگر اهل يمين ( كه بيمن و سعادت نيكوكار شدند ) « 4 » فرمود آنها شيعه ما خاندانند « 5 » .\r\n59 - حضرت باقر عليه السّلام در تفسير آيه شريفه : آنان كه بخداى يكتا ايمان آوردند و نيكوكار شدند آنها بحقيقت بهترين اهل عالمند « 6 » فرمود : آنان شيعه ما خاندانند « 7 » .\r\n60 - حضرت صادق عليه السّلام فرمود پدرم ميفرمود شيعه ما دست بدامن ما دارند و ما دست بدامن پيامبر و پيامبر پناهنده بخداست « 8 » .\r\n61 - ابو بصير گويد امام صادق عليه السّلام فرمودند چون روز قيامت شود پيامبر صلّى اللَّه عليه و آله و سلّم در پناه خدا قرار گيرد و على عليه السّلام دست بدامن پيغمبر زند و ما دامن على عليه السّلام را گيريم و شيعيان ما دامن ما را ميگيرند ، حالا به نظر شما پيغمبر خدا\r\n\r\n\r\n","description":"","footnote":"\r\n( 1 ) محاسن ص 163 .\r\n( 2 ) سورهء زمر آيه 9 .\r\n( 3 ) محاسن ص 169 و مشكاة الانوار ص 95 .\r\n( 4 ) سورهء مدثر آيه 38 و 39 .\r\n( 5 ) محاسن ص 171 .\r\n( 6 ) سورهء بينه آيه 7 .\r\n( 7 ) محاسن ص 171 .\r\n( 8 ) محاسن ص 182 .\r\n","page_name":" 47 ","page_number":47},
  {"content":"\r\n\r\nصلّى اللَّه عليه و آله و سلّم ما را بكجا ميبرد ؟ گفتم بسوى بهشت « 1 » .\r\nبيان : در نهايه گويد\r\nاخذت بحجزه اللَّه\r\nيعنى به خدا پناهنده شدم و اصل حجزه جايگاه بستن لنگ است سپس بعلاقه مجاورت به خود لنگ نيز حجزه گويند و همچنين اين كلمه را استعاره آورند براى پناهندگى و چنگ زدن به چيزى ، و مرحوم صدوق چند معناى ديگر براى حجزه بيان فرموده از قبيل دين و امر و نور و رواياتى هم كه با اين معانى مناسب باشد ذكر فرموده است « 2 » .\r\n62 - حضرت باقر عليه السّلام فرمود پدرم على بن الحسين عليه السّلام ميفرمود سزاوار ترين مردم به پارسائى و كوشش كردن در آنچه كه مايه دوستى و خشنودى خداوند است ، اوصياء و پيروان آنهايند ، آيا راضى نيستيد كه گاهى كه حادثه ترسناك از آسمان پديد آيد و هر گروهى به پناهگاه خود روند ، شما بما پناه آريد و ما به پيامبر ؟\r\nزيرا پيغمبر ما بپروردگارش پناهنده شود و ما دامن آن حضرت را گيريم و شيعيان ما دامن ما را گيرند « 3 » .\r\n63 - حضرت باقر عليه السّلام فرمودند : چه ميخواهيد ( در پاداش پيروى از ما ) و چه ميجوئيد ؟ جز اينكه اگر وحشت و ترسى از آسمان پديد آيد هر دسته‌اى به پناهگاه خود فرار ميكنند ولى ما بسوى پيامبر و شما بما پناه ميبريم « 4 » .\r\nبيان : ( ما تبغون ) يعنى پاداش تشيّع چه ميخواهيد ؟ ( غير انّها ) يعنى غير از اين ميخواهيد كه در قيامت بما پناه ميبريد ؟ چون چيزى برتر و بالاتر از اين نيست .\r\n64 - حضرت باقر عليه السّلام فرمودند : از امّ سلمه همسر پيامبر صلّى اللَّه عليه و آله و سلّم در باره على\r\n\r\n\r\n","description":"","footnote":"\r\n( 1 ) محاسن ص 182 .\r\n( 2 ) معانى الاخبار ص 16 و 236 .\r\n( 3 ) محاسن ص 182 .\r\n( 4 ) محاسن ص 183 .\r\n","page_name":" 48 ","page_number":48},
  {"content":"\r\n\r\nبن ابى طالب عليه السّلام سؤال شد گفت از رسول خدا صلّى اللَّه عليه و آله و سلّم شنيدم كه ميفرمود همانا على و شيعيان او پيروزند « 1 » .\r\n65 - اصبغ بن نباته از حضرت على عليه السّلام گزارش كند كه حضرت پيامبر فرمود : خدا را عصا ( دستگيره ) ئيست از ياقوت سرخ ، به دو دست نيابد مگر ما و شيعه ما و ديگران از آن دورند « 2 » .\r\n66 - انس بن مالك گويد پيامبر خدا صلّى اللَّه عليه و آله و سلّم فرمود هفتاد هزار از امّت من بدون حساب و عذاب ببهشت ميروند سپس توجهى بعلى عليه السّلام نموده فرمود آنها شيعيان تو هستند و تو پيشواى آنانى « 3 » .\r\n67 - زيد بن على بن الحسين از پدرش از جدّش عليه السّلام روايت فرمايد كه حضرت على عليه السّلام فرمود از حسادت و رشگ بردن مردم نسبت به من برسول خدا شكايت كردم حضرت فرمودند يا على براستى اولين ( دسته ) از چهار ( دسته ) كه وارد بهشت ميشوند من هستم و تو و حسن و حسين و دودمان ما پشت سر ما و دوستان ما بعد از آنها و شيعيان ما در چپ و راست ما « 4 » .\r\nبيان :\r\n( انّ اوّل اربعه )\r\nيعنى اولين گروه از چهار گروهى كه به بهشت ميروند بنا بر اين كلمات بعد تا كلمه و الحسين خبر انّ است و ممكن است بگوئيم معنايش اينست كه آن چهار گروهى كه بهشت ميروند اوّلى آنها منم ، و در اين صورت جملات بعد مبتدا و خبرشان در تقدير است يعنى تو و حسن و حسين و . . .\r\nبعد از من وارد بهشت ميشويد چون در مقام بيان ترتيب ورود به بهشت است .\r\n68 - عبد اللَّه جندب گويد حضرت رضا عليه السّلام فرمودند سزاوار است خداوند دوست ما را رفيق ( و هم‌صحبت ) پيامبران و صديقان و شهيدان و صالحان\r\n\r\n\r\n","description":"","footnote":"\r\n( 1 ) ارشاد ص 18 .\r\n( 2 ) ارشاد ص 18 .\r\n( 3 ) ارشاد ص 18 و مشكاة الانوار 96 .\r\n( 4 ) ارشاد ص 19 .\r\n","page_name":" 49 ","page_number":49},
  {"content":"\r\n\r\nقرار دهد و اين افراد نيكو رفيقانى هستند « 1 » .\r\n69 - ابو بصير گويد حضرت صادق عليه السّلام فرمود اى ابو محمد خداوند شما را در كتاب خود ياد فرموده آنجا كه ميگويد ( و آنان كه خدا و رسول را اطاعت كنند ) البتّه آنها با كسانى كه خدا به آنها لطف و عنايت كامل فرموده يعنى با پيمبران و صدّيقان و شهيدان و نيكوكاران محشور خواهند شد « 2 » تا آخر آيه ، سپس فرمود مقصود از پيامبر در آيه شريفه رسول خدا و منظور از صديقان و شهيدان ما و نيكوكاران شما هستيد پس خود را نيكو و نيكوكار نامدار سازيد چنانچه خداوند شما را چنان ناميده است « 3 » .\r\nبيان :\r\n( فتسمّوا بالصّلاح )\r\nيعنى خود را به نيكوكارى نسبت دهيد يا خويشتن را با نيكوكارى رفعت دهيد يا چنان نيكوئى كنيد كه مردم شما را صالح و اهل صلاح بنامند .\r\n70 - ( پيامبر اكرم صلّى اللَّه عليه و آله و سلّم در ابتداء وقتى موعظه ميفرمود بيكى از ستونهاى مسجد تكيه ميداد يكى از اصحاب بخاطر اينكه حضرت خستگى كمترى داشته باشد منبرى براى آن جناب ساخت تا بر او بنشينند و احكام خدا را بفرمايند در اولين روزى كه حضرت محل موعظه خويش را تغيير دادند گويند آن ستون كه هميشه تكيه‌گاه حضرت بود ناله‌اى سر داد بطورى كه تمام حاضران شنيدند ) آن هنگام كه ناله ستون بلند شد حضرت فرمودند اى گروه مسلمانان ، اين تنه درخت از شوق و علاقه به پيامبر خدا مينالد و از دورى او غمگين است ، امّا در بين بندگان خدا مردمى هستند كه بر خويشتن ستم ورزيده و به نزديكى و دورى از پيامبر خدا اهميّت نميدهند ، و اگر من ستون را در بر نميگرفتم و با دست خود او را نوازش\r\n\r\n\r\n","description":"","footnote":"\r\n( 1 ) تفسير عياشى ج 1 ص 370 .\r\n( 2 ) سورهء نساء آيه 69 .\r\n( 3 ) تفسير عياشى ج 1 ص 370 و مجمع البيان ج 3 ص 72 .\r\n","page_name":" 50 ","page_number":50},
  {"content":"\r\n\r\nنمينمودم ناله‌اش تا قيامت آرام نميشد ، همانا در ميان بندگان خدا از زن و مرد افرادى هستند كه همچون اين درخت اشتياق دارند و دلهايشان بسوى محمد پيامبر خدا صلّى اللَّه عليه و آله و سلّم و على عليه السّلام ولى خدا پرواز مىكند ، و براى مؤمن همين بس كه محبت و دوستى محمد صلّى اللَّه عليه و آله و سلّم و على عليه السّلام و خاندان آنها در نهادش ريشه كند ، آيا شدت ناله اين درخت را ديديد كه چگونه به پيامبر خدا اظهار اشتياق ميكرد و وقتى پيامبر او را در برگرفت و دستش به او رسيد آرام شد ؟ گفتند آرى اى رسول خدا آنگاه فرمود سوگند به آن كس كه مرا به حق برگزيد همانا ناله عاشقانه دربانان بهشت و زيبا زنان سياه چشم و كاخها و قصرهاى آن نسبت به كسى كه دوستدار محمد و على و خاندان پاك آنها باشد و از دشمنانشان بيزارى جويد ، شديدتر و سوز و گداز آنها در فراق اين افراد بيشتر است از ناله‌اى كه از اين درخت شنيديد و آنچه كه آنها را آرام ميسازد و از سوزشان ميكاهد همان صلوات و درودى است كه از شما شيعيان نسبت به محمّد صلّى اللَّه عليه و آله و سلّم و خاندان پاكش برسد و همچنين نماز مستحبى و نافله و روزه و صدقه و انفاق به فقرا و يكى از بزرگترين چيزهائى كه اضطراب و ناله آنها را نسبت بشيعيان محمّد صلّى اللَّه عليه و آله و سلّم و على عليه السّلام آرام ميسازد همان احسان و نيكى است كه شيعيان به برادران مؤمن خود ميكنند و آنها را در راه زندگى خوش يارى مينمايند اهل بهشت به يكديگر چنين ميگويند : شتاب نكنيد در آمدن رفيق خود او تاخير نكرده مگر براى اينكه با بخشش و احسان به برادران مؤمنش درجات بلندتر و رتبه والاترى را در بهشت بدست آرد .\r\nو بزرگتر از آنچه گفته شد از چيزهائى كه ناله و فزع بهشتيان و حوريه‌ها را آرام ميسازد همان تحمل ناملايمات و مشكلاتيست كه بخاطر تقيه « 1 » خداوند شيعيان ما را بر آن آگاهى داده و همچنين به كار بردن توريه « 2 » تا در سايه آن از شرّ مردم كافر و فاسق\r\n\r\n\r\n","description":"","footnote":"\r\n( 1 ) تقيه يعنى خويشتن‌دارى و خوددارى از ابراز عقيده در برابر دشمن .\r\n( 2 ) توريه يعنى پنهان داشتن واقع و اينكه انسان جورى عمل كند و سخن بگويد كه دشمن خيال كند كه به مذاق او مشى كرده ولى در حقيقت به همان برنامه خود عمل نمايد .\r\n","page_name":" 51 ","page_number":51},
  {"content":"\r\n\r\nمحفوظ مانند و آنگاه دربانان و حوريه‌هاى بهشتى گويند همچنان كه شيعيان در برابر شنيدن نارواهاى دشمن به پيشوايان و بزرگان خود صبر مىكنند و خشم خود را فرو مىبرند و از اظهار حقيقت ساكتند زيرا مىبينند در چنگال ستم افرادى گرفتارند كه ياراى مبارزه و دفع شرّ آنها را ندارند ، همچنين ما نيز در برابر شيفتگى و عشق به آنان صبر ميكنيم ، اينجاست كه خداوند بهشتيان را ندا دهد : اى ساكنان بهشت من و اى دربانان رحمت من اگر وصل و ديدار همسران و دوستان و سروران شما بتاخير افتاد بر شما بخل نورزيدم بلكه اين تاخير بخاطر آنست كه معشوق‌هاى شما بهره خويش را از كرامت و بزرگوارى من كامل سازند بوسيله همراهى و مواسات با برادران مؤمن خود و دستگيرى از افسردگان و كارگشائى گرفتاران و همچنين از راه صبر و شكيبائى بخاطر تقيه در برابر مردم فاسق و كافر و وقتى با اين برنامه وافر ترين كرامت مرا كامل ساختند آنان را در شادترين و چشمگيرترين حالات بسوى شما انتقال مىدهم ، مژده باد شما را .\r\nآنگاه ناله و فرياد بهشتيان آرام شود « 1 » .\r\nتوضيح : در قاموس گويد حضن الصبى حضنا بكسر حاء يعنى كودك را به سينه خود چسبانيد يا او را پرورش داد و نيز گويد حضن بكسر حاء فاصله بين زير بغل تا رگ كمر را گويند و همچنين سينه و دو بازو و فاصله بين آنها را نيز گويند ، و نيز گويد هدأ بر وزن منع يعنى آرام شد . و اسدى اليه يعنى به او نيكى كرد .\r\n71 - خداوند در قرآن ميفرمايد : نويد دهيد آنها را كه ايمان آورده‌اند « 2 » .\r\nيعنى بخداى يكتا و تو را در پيامبرى تصديق نمودند و پيشوايت ساخته و تمام سخنانت را باور نموده و كردارت را تصويب كردند و برادرت على عليه السّلام را بعد از تو پيشواى خود و جانشين مورد پسندت دانسته‌اند و آنچه را فرمايد تسليم باشند و\r\n\r\n\r\n","description":"","footnote":"\r\n( 1 ) تفسير امام حسن عسگرى عليه السلام ص 75 .\r\n( 2 ) سورهء بقره آيه 25 .\r\n","page_name":" 52 ","page_number":52},
  {"content":"\r\n\r\nبهر جهت آنان را سوق دهد بروند و هر مقامى كه براى تو قائل هستند غير از نبوت كه خاص توست براى او نيز قائل باشند و بهشت را جز در نتيجه دوستى او و دوستى آنها كه از فرزندان او با نص و بيان خود معرفى نمايد و همچنين دوستى ديگر دوستداران او و دشمنى با مخالفان و دشمنان او ندانند ، و بدانند كه دوزخ از آنها دست برندارد و از عذابش نجات نيابند مگر به احتراز از دوستى با مخالفين على عليه السّلام و فرزندان و دوستانش و نيز همكارى نكردن با بدگوها و بدبينانشان ( سپس قرآن ميفرمايد ) و كارهاى شايسته انجام دادند يعنى واجبات خود را ادامه داده و از محرمات دورى جستند و رفتارشان همچون منكرين نبوت تو نبوده به آنان نويد ده : كه براى آنهاست باغستانها و بوستانهائى كه از زير آنها نهرها روانست « 1 » .\r\n72 - يكى از دانشمندان گويد حضرت امير المؤمنين عليه السّلام در تفسير اين آيه شريفه : همانا دوستان خدا هرگز هيچ ترس ( از حوادث آينده عالم ) و هيچ اندوهى ( از وقايع گذشته جهان ) در دل آنها نيست « 2 » فرمود : ميدانيد دوستان خدا چه كسانى هستند ؟ عرضكرد يا امير المؤمنين آنان كيستند ؟ فرمود ما و پيروان ما ، پس هر كس بعد از ما از ما پيروى كند خوشا به حال ما و خوشوقتى و پيروزى آنها بيشتر و بهتر است از ما ، راوى پرسيد چرا خجستگى و سعادت آنان بيش از ماست مگر ما و آنها در يك راه و آئين نيستيم ؟ فرمود نه زيرا آنها تحمّل كنند آنچه را كه شما تحمّل نتوانيد و مقاومت كنند آنچه را كه شما تاب آن را نداريد « 3 » .\r\nبيان :\r\n( لانهم حملوا )\r\nاشاره به شدت تقيه شيعه است بعد از آن حضرت و فزونى ستم بنى اميه و ديگران بر آنها .\r\n\r\n\r\n","description":"","footnote":"\r\n( 1 ) تفسير امام عسگرى ص 80 .\r\n( 2 ) سورهء يونس آيه 62 .\r\n( 3 ) تفسير عياشى ج 2 ص 124 .\r\n","page_name":" 53 ","page_number":53},
  {"content":"\r\n\r\n73 - ابو عمرو زبيرى از حضرت صادق عليه السّلام گزارش كند كه فرمود هر كس دوست بدارد آل محمد صلّى اللَّه عليه و آله و سلّم را و آنان را بخاطر نزديكى و قرابت با رسول خدا صلّى اللَّه عليه و آله و سلّم از تمام مردم پيش‌تر و مقدم داند او از آل محمد صلّى اللَّه عليه و آله و سلّم است چون نزد خاندان پيامبر موقعيتى بسزا خواهد يافت . نه اينكه از آن دودمان و ريشه است بلكه بخاطر دوستى و پيروى آنان از جمع و گروه آنها خواهد بود و خداوند نيز در كتاب خويش چنين مقرّر فرموده : و هر كس از شما آنان را دوست بدارد از آنها خواهد بود « 1 » .\r\nو فرمايش حضرت ابراهيم عليه السّلام است كه : هر كس مرا پيروى كند البته از من است و هر كس نافرمانيم نمايد همانا تو آمرزنده مهربانى « 2 » .\r\n74 - عقبه بن خالد گويد بعزم ديدار حضرت صادق عليه السّلام به خانه آن حضرت رفتم و با اجازه وارد شدم ولى آن حضرت را در مجلس خويش نيافتم پس از چندى از اندرون بسوى ما آمدند در حالى كه ردا بر دوش نداشتند نگاهى بما فرموده خوش آمد گفتند و نشستند ، سپس فرمودند شمائيد خردمندان در كتاب خدا كه فرمود : تنها صاحبان خرد متذكر ميشوند « 3 » بيان : گويا مقصود از جلباب ردا يا پيراهن است و مجازا در اين معانى استعمال شده زيرا بگفته قاموس جلباب بر وزن سرداب پيراهن را گويند ، لباس گشادى است براى زنان كه زير روپوش و لباس روى خود مىپوشند يا همان روپوش است ، و روبند را نيز گويند .\r\n75 - ابو بصير گويد از حضرت صادق عليه السّلام شنيدم ميفرمود ما خاندان رحمت و خانه نعمت و دودمان بركتيم ، و ما در زمين ( بمنزله ) بنيان و ريشه و اساس هستيم و شيعه ما تكيه‌گاه اسلامند . دعاى حضرت ابراهيم عليه السّلام نباشد جز براى ما و شيعيانمان و خداوند تا روز قيامت ماها را از دسترس شيطان دور ساخته\r\n\r\n\r\n","description":"","footnote":"\r\n( 1 ) سورهء مائده آيه 51 .\r\n( 2 ) سورهء ابراهيم آيه 36 و روايت در تفسير عياشى ج 2 ص 231 .\r\n( 3 ) سورهء رعد آيه 19 و روايت در تفسير عياشى ج 2 ص 207 .\r\n","page_name":" 54 ","page_number":54},
  {"content":"\r\n\r\nچنانچه ميفرمايد : همانا تو را بر بندگان من حكومتى نباشد « 1 » .\r\nبيان : بنيان بضمّ با بمعنى ساختمان و بنا مىباشد و مقصود حضرت از كلمه بنيان ، خانه شرافت و پيامبرى و پيشوائى و بزرگوارى است و دور نيست كه مقصود ، بنيان ايمان باشد ( عرى السلام ) يعنى دستگيره‌هاى اسلام كه مايه استوارى اوست ، يا دستگيره كسى كه بخواهد از كاخ اسلام بالا رود يا به قله و نقطه نهائى او برسد .\r\nصاحب مصباح در اين جمله از فرمايشات امام :\r\nو ذلك اوثق عرى الايمان\r\nگويد تشبيه فرموده به عروه يعنى چيزى كه به دو چنگ زنند و تكيه نمايند و مقصود از دعاى حضرت ابراهيم عليه السّلام هم گويا همين جملاتست كه فرمود اى پروردگار ما من و پدر و مادرم و مؤمنان را روز حساب به‌بخشاى « 2 » و احتمال دارد اين دعا باشد كه فرمود و دلهائى از مردم را به آنان علاقه‌مند ساز « 3 » ولى آيه اول روشن‌تر است .\r\n76 - ابو بصير در تفسير آيه شريفه : ( اهل بهشت همچون ) برادر روبروى يك ديگر بر تخت عزّت نشينند « 4 » گويد حضرت صادق عليه السّلام فرمود به خدا قسم خداوند از اين آيه غير شما را نظر ندارد « 5 » .\r\n77 - عمرو بن ابى مقدام گويد از حضرت صادق عليه السّلام شنيدم كه ميفرمود :\r\nبه خدا سوگند شمائيد آنهائى كه خداوند فرموده : و ما آئينه دلهاى پاك آنها را از كدورت كينه و حسد و هر خلق ناپسند به كلى پاك و پاكيزه سازيم تا همه با هم برادر و دوستدار هم شوند و روبروى يك ديگر بر تخت نشينند « 6 » و فرمود شيعيان ما چهار چشم\r\n\r\n\r\n","description":"","footnote":"\r\n( 1 ) سورهء حجر آيه 42 و روايت در تفسير عياشى ج 2 ص 243 .\r\n( 2 ) سورهء ابراهيم آيه 40 .\r\n( 3 ) سورهء ابراهيم آيه 37 .\r\n( 4 ) سورهء حجر آيه 47 .\r\n( 5 ) تفسير عياشى ج 2 ص 244 .\r\n( 6 ) سورهء حجر آيه 47 .\r\n","page_name":" 55 ","page_number":55},
  {"content":"\r\n\r\nدارند ، چشم سر و چشم قلب ، البته همه مردم چنين هستند ولى خداوند ديدگان شما را گشوده و ديده آنها را كور و نابينا ساخته « 1 » .\r\nبيان :\r\n( عين في الراس )\r\nيعنى دو چشم در سر است يا معنى روايت چنين است هر چشمى كه در سر هست در برابر آن چشم ديگرى در دل است . ( فتح ابصاركم ) يعنى ديدگان دلهاى شما را گشوده .\r\n78 - محمد بن مروان گويد حضرت صادق عليه السّلام فرمود هيچ مرد و زنى از شما نيست مگر اينكه فرشتگان بسلام و درود او آيند و شمائيد آنها كه خداوند فرمود و ما آئينه دلهاى پاك آنها را . . . تا آخر آيه‌اى كه در روايت قبل فرمودند « 2 » .\r\n79 - حضرت سجاد عليه السّلام فرمودند بندگان خدا ، براى خود دستاويزى قرار دهيد كه پذيرفته گردد و نيكو باشد و بترسيد از آنچه كه بزشت‌ترين گونه بسوى شما بازگردد و پذيرفته نشود و نيز بترسيد از اينكه در قيامت شما را بزشت‌ترين گونه از ورود به بهشت بازدارند ، بدانيد آن دستاويز و آن مرامى قبول مىشود كه همراه با دوستى محمد صلّى اللَّه عليه و آله و سلّم و على عليه السّلام و خاندان پاك آنها باشد و آنچه كه او را پست و بىارزش ميسازد آنست كه همراه با دوستى و پيروى از غير پيشوايان حق و فرمانروايان راستين ، على بن ابى طالب عليه السّلام و برگزيدگان و آنهائى را كه آن حضرت از فرزندان خويش انتخاب فرموده باشد .\r\nسپس فرمود : پيامبر خدا صلّى اللَّه عليه و آله و سلّم فرمودند خوشا به حال دوستداران على عليه السّلام به جهت ايمانى كه به محمد صلّى اللَّه عليه و آله و سلّم دارند و گفتار او را تصديق نموده‌اند چگونه خداوند آنها را به شريفترين ياد از بالاى عرش خويش ياد فرموده و چگونه درود ميفرستند بر آنها فرشتگان عرش و كرسى و پرده‌ها و آسمانها و زمين و هوا و آنچه كه بين اينهاست و آنچه كه زير زمين است ، و نيز چگونه درود ميفرستند بر آنها فرشتگان\r\n\r\n\r\n","description":"","footnote":"\r\n( 1 ) تفسير عياشى ج 2 ص 244 .\r\n( 2 ) تفسير عياشى ج 2 ص 244 .\r\n","page_name":" 56 ","page_number":56},
  {"content":"\r\n\r\nگمارده بر ابرها و بارانها و بيابانها و درياها و آفتاب و ماه و ستارگان ، و قلوه سنگهاى زمين و شنهاى آن و آنچه از حيوانات كه حركت دارند ، و خداوند با درود فرشتگان رتبه و مقام آنها را در نزد خود بالا ميبرد و عظمت و جلال آنان را زياد ميسازد تا روز قيامت كه بر خداى خويش وارد شوند در حالى كه به كرامات و الطاف خداوند شهرت يافته و زبانزد و انگشت نما هستند و از همراهان برگزيده خدا محمد صلّى اللَّه عليه و آله و سلّم و على عليه السّلام خواهند بود .\r\nواى بر دشمنان على عليه السّلام بدان جهت كه به محمد صلّى اللَّه عليه و آله و سلّم كافر شدند و او را تكذيب نمودند ، چگونه خداوند آنها را به پست‌ترين دشنام از بالاى عرش خويش لعنت فرستد و چگونه فرشتگان نگهدارنده عرش و كرسى و پرده‌ها و آسمانها و زمين و هوا و آنچه ميان اوست و آنچه كه زير زمين است و صاحبان ابرها و بارانها و فرشته‌هاى خشگيها و درياها و آفتاب و ماه و ستارگان آسمان و قلوه سنگها و شنهاى زمين و حيواناتى كه حركت دارند بدانها لعنت ميفرستند و خداوند با لعنت و نفرين هر كدام از فرشتگان از مقام و موقعيت آن دشمنان نزد خويش ميكاهد و حالاتشان نزد خداوند زشت مىشود تا روز قيامت كه بر او وارد شوند در حالى كه به لعنت و بيزارى خداوند شهرت يافته و زبانزد و انگشت نمايند و از همراهان شيطان و نمرود و فرعون ، دشمنان خداوند خواهند بود .\r\nاز بزرگترين چيزهائى كه مايه تقرّب و نزديكى فرشتگان پرده‌دار و آسمانها به خداوند است درود بر دوستان ما خاندان پيامبر و لعنت و نفرين به دشمنان و بدخواهان ماست . « 1 » 80 - محمد بن حسين مقرى از . . . غياث بن ابراهيم از حضرت صادق عليه السّلام از پدرش عليه السّلام از جدش عليه السّلام روايت كند كه رسول خدا صلّى اللَّه عليه و آله و سلّم فرمود سبع مثانى را آموختم و امّتم در خاك براى من نمايش داده شده بطورى كه كوچك و بزرگ\r\n\r\n\r\n","description":"","footnote":"\r\n( 1 ) تفسير امام عسگرى ص 259 .\r\n","page_name":" 57 ","page_number":57},
  {"content":"\r\n\r\nآنها را ديدم ، و به تمام آسمانها نظر انداختم چون نگاه كردم ترا ديدم اى على ، پس براى تو و شيعيانت تا روز قيامت از خداوند آمرزش خواستم « 1 » .\r\n81 - ابن قولويه از . . . جيش بن معتمر روايت كند كه در محله رحبه « 2 » بر امير المؤمنين عليه السّلام وارد شدم در حالى كه به جائى تكيه فرموده بود . من بعد از سلام و عرض ارادت پرسيدم آقا چگونه صبح كردى ؟ حضرت سر خود را از تكيه‌گاه برداشته پس از پاسخ سلام من فرمود صبح كردم در حالى كه دوست دوستداران ما و دشمن دشمنانمان هستم ، همانا دوست ما در هر شب و روز چشم به راه راحتى و گشايش است ، و دشمن ما ساختمانى در مسير سيل بنا نهاده كه آن ساختمان فرو مىريزد و آن بنا از پايه به آتش دوزخ افتد .\r\nاى ابو معتمر راستى دوست ما ياراى دشمنى با ما ندارد و همچنين دشمن ما نتواند ما را دوست بدارد ، خداوند بزرگ دلهاى بندگان را بر محبت و دوستى ما سرشته است ، و دشمن ما را وانهاده ، پس هرگز دوست ما توانائى دشمنى ما را ندارد و هرگز دشمن ما قدرت بر دوستى ما نخواهد داشت ، و هرگز دوستى ما و دوستى دشمن ما در يك دل جمع نشود ، زيرا خداوند در نهاد يك مرد دو دل قرار نداده « 3 » .\r\nتا با يك دل گروهى را دوست بدارد و با دل ديگر با دشمنان آن گروه دوست شود « 4 » .\r\nتوضيح : راغب گويد لبه چاه يا نهر را شفا گويند و اين كلمه را مثل آورند براى چيزى كه در شرف نابوديست خداوند در قرآن فرموده  عَلى شَفا جُرُفٍ هارٍ  يعنى بر لب پرتگاهى كه خراب مىشود ، و همچنين محلى را گويند كه سيل صاف كرده و از بين برده ، و گويند هار البناء يهور يعنى ساختمان فرو ريخت « 5 »\r\n\r\n\r\n","description":"","footnote":"\r\n( 1 ) مجالس مفيد ص 61 مجلس 10 .\r\n( 2 ) رحبه نام محله‌ايست در كوفه ( مجمع البحرين ) .\r\n( 3 ) سورهء احزاب آيه 4 .\r\n( 4 ) مجالس مفيد ص 145 مجلس 27 .\r\n( 5 ) بحار الانوار چاپ كمپانى ج 14 .\r\n","page_name":" 58 ","page_number":58},
  {"content":"\r\n\r\nهمچون كلمه انهار كه خداوند در قرآن ميفرمايد : بر لب پرتگاهى كه بويرانى كشيده مىشود پس آن بنا از پايه بدوزخ فرو ريزد « 1 » در اين صورت هار اسم فاعل است ولى برخى هار فعل ماضى خوانده‌اند ، و انهار فلان يعنى فلانى از محل بلندى فرود آمد و افرادى كه كارشان بىاساس باشد ميگويند مثلا رجل هار يا هائر تشبيه ميكنند او را به چاهى كه در شرف خرابيست « 2 » .\r\n(  ما جَعَلَ اللَّهُ لِرَجُلٍ  ) از اين خبر استفاده مىشود كه مقصود آيه آنست كه دو امر متضاد كه با يك ديگر سازگار نيستند در دل يك انسان گرد نيايند مثل ايمان و كفر ، دوستى و علاقه نسبت بيك فرد و دشمنى با او يا چيزى كه لازمه دشمنى باشد .\r\nمرحوم طبرسى در ضمن بيان معانى آيه گويد بنا بر قولى اين آيه در مقام ردّ منافقين است و معناى آيه چنين است يكفرد دو دل ندارد تا با يكى ايمان بياورد و با ديگرى كفر ورزد سپس ميگويد و بقول ديگرى اين جملات پيوست مطالب پيش است بنا بر اين معنى چنين مىشود البته جمع بين دو گونه پيروى متضاد امكان ندارد يعنى هم از وحى و قرآن و هم از اهل كفر و سركشان ، پس كلمه دو دل كنايه از دو گونه پيروى است ، زيرا پيروى ناشى از عقيده است و عقيده كار دل است بنا بر اين همچنان كه دو دل در يك نهاد نگنجد دو عقيده متضاد نيز در يك دل جا نگيرد ، حضرت صادق عليه السّلام فرمود قرار نداده خداوند براى يك مرد دو دل تا با يكى دوست بدارد قومى را و با ديگرى دشمنان آنها را دوست گيرد « 3 » .\r\nبقيه مطلب در تفسير اين آيه در باب قلب خواهد آمد .\r\n\r\n\r\n","description":"","footnote":"\r\n( 1 ) سورهء برائة آيه 109 .\r\n( 2 ) مفردات راغب ص 264 و 91 و 546 .\r\n( 3 ) مجمع البيان ج 8 ص 336 .\r\n","page_name":" 59 ","page_number":59},
  {"content":"\r\n\r\n82 - حمدويه از . . . عبد اللَّه بن ميمون گزارش كند كه حضرت باقر عليه السّلام فرمود پسر ميمون شما در مكّه چند نفر هستيد ؟ عرضكردم چهار نفريم فرمود همانا شما نورى هستيد در تاريكيهاى زمين « 1 » .\r\n83 - حافظ عبد العزيز در كتاب خويش گويد روايتى است كه سلمان به حضرت على عليه السّلام عرضكرد هر بار كه تو نزد رسول خدا صلّى اللَّه عليه و آله و سلّم مىآمدى و من در محضرش بودم آن حضرت دست مبارك خويش را ببازو يا بين دو شانه من ميزد و ميفرمود اى سلمان اين ( اشاره به على عليه السّلام ) و پيروان او رستگارند « 2 » .\r\nخوارزمى در مناقب از انس نقل كند كه حضرت رسول صلّى اللَّه عليه و آله و سلّم را در خواب ديدم به من فرمود چه چيز باعث شد مطالبى را كه در باره على ابن ابى طالب عليه السّلام از من شنيدى بازگو نكردى تا بكيفر آن رسيدى و اگر على بن ابى طالب عليه السّلام براى تو آمرزش نميخواست هيچ گاه بوى بهشت را نميشنيدى و حالا در باقيمانده عمر خود از فرصت استفاده كن و آنچه را در باره آن حضرت از من شنيدى ، نشر ده ، همانا آنها كه على عليه السّلام و فرزندان او و دوستانشان را دوست بدارند اولين دسته هستند كه بر ديگران در ورود ببهشت سبقت ميگيرند و آنان همسايگان خدايند ، و اولياء خدا حمزه و جعفر و حسن و حسين عليهم السّلام هستند ولى على عليه السّلام همان صدّيق اكبر است كه هر كس او را دوست دارد روز قيامت ترسى نخواهد داشت .\r\nو از پسر عمر نقل كند كه رسول خدا صلّى اللَّه عليه و آله و سلّم فرمود هر كس على عليه السّلام را دوست دارد خداوند نماز و روزه و عبادت او را قبول فرموده دعايش را نيز اجابت فرمايد ، هشدار كه هر كس على عليه السّلام را دوست دارد خداوند بتعداد رگهاى بدنش شهرى در بهشت به دو عطا فرمايد ، و بدان كه هر كس آل محمد را دوست دارد از حساب و ميزان و صراط در امانست ، و آگاه باش هر كس با دوستى آل محمّد صلّى اللَّه عليه و آله و سلّم\r\n\r\n\r\n","description":"","footnote":"\r\n( 1 ) رجال كشى ص 212 .\r\n( 2 ) كشف الغمه چاپ قديم ص 28 .\r\n","page_name":" 60 ","page_number":60},
  {"content":"\r\n\r\nبميرد من ضامنم كه او همراه پيامبران به بهشت رود ، و بدان هر كس با خاندان محمّد دشمنى ورزد روز قيامت مىآيد در حالى كه ميان دو چشم او نوشته شده نوميد از رحمت خدا « 1 » .\r\n85 - « 2 » صاحب رياض الجنان از حضرت صادق عليه السّلام نقل كند كه حضرت رسول صلّى اللَّه عليه و آله و سلّم به على عليه السّلام فرمودند يا على همانا خداوند دوستى مستمندان و فقيران را در روى زمين به تو ارزانى داشته ، تو آنها را به برادرى و آنان تو را به پيشوائى پسنديدند ، خوشا به حال آن كس كه ترا دوست دارد و واى بر آن كس كه با تو دشمنى كند ، يا على دوستدار تو هر كسى است كه بدرگاه خدا پناه برده و نفس را از حرام بازداشته « 3 » و هر ژنده‌پوشى كه اگر خدا را سوگند دهد خواسته‌اش انجام شود ، يا على دوستداران تو نزد مردم كم ارزش و نزد خدا بزرگند يا على دوستان تو در فردوس اعلى همسايگان خدايند و بر آنچه از نعمتهاى دنيا از دست داده‌اند افسوس نميخورند ، يا على برادران تو لبهايشان پژمرده است ، پارسائى و بىاعتنائى به دنيا در چهره‌هاى آنها شناخته مىشود در سه جا خوشحال و مسرورند ، دم مرگ كه من شاهد و گواه آنهايم و هنگام سؤال قبر در حالى كه تو جوابهاى لازم را به آنان تلقين ميكنى و روز قيامت كه بزرگترين سان‌ها و عرضه‌ها جمعيت‌هاست وقتى هر جمعيّتى را بنام پيشوايشان بخوانند .\r\nيا على برادرانت را نويد ده كه خدا از آنها خشنود است ، يا على تو فرمانده مؤمنان و پيشواى مردمان شريفى كه سر تا پاى آنها سفيد و نورانيست ، و تو و پيروانت صف پيوسته‌اى در مقام بندگى خدا و تسبيح‌كنندگان هستند ، و اگر تو و\r\n\r\n\r\n","description":"","footnote":"\r\n( 1 ) كشف الغمه ص 30 .\r\n( 2 ) شماره اين روايت بر حسب ترتيب 84 است ولى چون در متن اشتباها 85 نوشته شده ما نيز پيروى كرديم تا اگر كسى بخواهد ترجمه را با متن تطبيق كند دچار سرگردانى نشود .\r\n( 3 ) اشاره به آيه 33 از سورهء ق .\r\n","page_name":" 61 ","page_number":61},
  {"content":"\r\n\r\nپيروانت نبوديد براى خدا دينى برپا نميشد و اگر كسى از شما در زمين نباشد باران از آسمان فرود نيايد .\r\nيا على تو را در بهشت گنجى است و تو صاحب دو كران آن هستى و پيروان تو حزب خدايند و حزب خدا پيروز است ، يا على تو و پيروانت مردمى عادل و دادگريد و شما بر لب حوض دوستان خود را سيراب ميسازيد و هر كس موقعيت شما را ناديده گرفته و منكر فضل شما شده از آن آب محروم ميداريد ، و شمائيد آسودگان در بزرگ ترين روز هراس و بيم .\r\nيا على تو و شيعيانت روز قيامت در ايستگاه ( بازخواست ) در سايه هستيد و در بهشت متنعّم ، يا على همانا بهشت مشتاق شماست و فرشتگان مقرّب عرش از ورود شيعيانت خوشحال و همه فرشتگان براى آنان آمرزش ميخواهند ، يا على شيعه تو در آشكار و نهان از خدا ميترسد ، يا على پيروان تو براى رسيدن به درجات بيشتر بهشت با يك ديگر رقابت دارند و خدا را ملاقات ميكنند در حالى كه حسابى بر آنها نيست ، يا على كارهاى شيعيان تو هر روز جمعه بر من عرضه مىشود از اعمال شايسته آنها خوشحال و براى گناهانشان طلب آمرزش ميكنم .\r\nيا على تو و شيعيانت در تورات به تمام خوبيها ياد شده‌ايد پيش از آنكه به دنيا آئيد و همچنين در انجيل ، پس آنان اليا « 1 » و شيعيانش را بزرگ دارند ، يا على ياد شيعيان تو در آسمان بيشتر است از زمين پس آنان را نويد ده ، يا على بشيعيان و دوستانت بگو از كارهائى كه دشمنان آنها ميكنند خود را پاك سازند ، يا على خشم خداوند شديد است بر آن كس كه تو و شيعيان تو را دشمن دارد .\r\nبيان : در قاموس گويد طمر بكسر طاء لباس كهنه يا جامه مندرس غير پشمى است ،\r\n( ذبل الشّفاه )\r\nيعنى پژمردگى لبها ، يا از روزه است يا از زيادى دعا\r\n\r\n\r\n","description":"","footnote":"\r\n( 1 ) اليا نام حضرت على عليه السّلام است و خود آن حضرت در خطبه‌اى فرمود اسم من در انجيل اليا است ( سفينه ج 1 ص 28 ) .\r\n","page_name":" 62 ","page_number":62},
  {"content":"\r\n\r\nو تلاوت قرآن .\r\nبدان ظاهر آيه شريفه‌اى كه ميفرمايد ( همه ما نيكو صف آراسته‌ايم و دائم به تسبيح و ستايش مشغوليم ) « 1 » اينست كه صف بستن و اشتغال بتسبيح در اين آيه وصف فرشتگانست بفرموده طبرسى يعنى پيرامون عرش صف بسته‌ايم بانتظار فرمان و امر و نهى خداوند بزرگ و بقولى ديگر يعنى همه در يك صف به نماز ايستاده‌ايم يا اينكه براى عبادت و بندگى بالهاى خويش را در هوا گسترده‌ايم و همانا مائيم تسبيح‌كنندگان يعنى نمازگزاران كه پروردگارمان را از آنچه شايسته مقام و موقعيت كبريائى او نيست پاك و منزّه ميدانيم و مائيم كه براى بزرگداشت مقام خداوند سبحان اللَّه ميگوئيم « 2 » .\r\nبيان مرحوم طبرسى را در تفسير آيه شريفه توجه فرموديد ولى روايات زيادى نيز هست كه اين آيه و همچنين آيه قبل از آن را كه ميفرمايد ( هيچ يك از ما نيست جز آنكه او را در بندگى حق مقام معيّن است ) تأويل فرموده‌اند به ائمّه عليهم السّلام و گويا اين تأويل « 3 » از معانى پوشيده و پنهان آيات قرآنست كه همه كس را بر آن اطّلاعى نيست .\r\nو ممكن است پاره‌اى از آن اخبار را مانند همين روايت بگوئيم در مقام تشبيه و مبالغه در مدح است .\r\n( لك في الجنّة كنز )\r\nيعنى ثواب بزرگيست كه ذخيره شده و در رواياتى كه عامه نقل كرده‌اند گويند مقصود از اين گنج خانه‌ايست در بهشت ، و شرح كلمه ذو قرنيها قبلا گذشت « 4 » .\r\n\r\n\r\n","description":"","footnote":"\r\n( 1 ) سورهء صافات آيه 166 و 167 .\r\n( 2 ) مجمع البيان ج 8 ص 461 .\r\n( 3 ) تأويل يعنى بازگرداندن چيزى بهدفى كه از او در نظر بوده و تأويل آيه قرآن يعنى توضيح و روشن ساختن معناى مقصود ( مفردات راغب ص 31 ) .\r\n( 4 ) بحار الانوار چاپ جديد ج 24 ص 87 .\r\n","page_name":" 63 ","page_number":63},
  {"content":"\r\n\r\nصاحب نهايه گويد در حديث است كه\r\nلا حول و لا قوّة الّا باللَّه\r\n« 1 » گنجى است از گنجهاى بهشت يعنى ثواب آن ذخيره مىشود براى گوينده همچنان كه گنج را ذخيره و پس‌انداز ميكنند .\r\n86 - در رياض الجنان از جابر جعفى نقل مىكند كه خدمت حضرت باقر بودم فرمود اى جابر ، ما و دوستانمان از يك سرشت سفيد پاك از اعلى عليّين ( يعنى بالاترين طبقات بالاى بهشت ) آفريده شديم سرشت ما ( از بالاى آن و دوستان ما از قسمت پائين آن ، چون روز قيامت شود آن قسمت بالا به پائين مىپيوندد ، و ما دست بدامن پيامبرمان و شيعيان ما بدامن ما دست ميزنند ، فكر ميكنى خداوند پيامبر و فرزندان او را بكجا ميبرد ؟ و فرزندان پيامبر دوستان ما را بكجا مىبرند ؟ جابر دست خود را از شوق برهم زده گفت بخداى كعبه وارد بهشت شديم .\r\nو از ابو حمزهء ثمالى نقل مىكند كه از حضرت باقر عليه السّلام سؤال كردم از تفسير اين آيه كه ميفرمايد : درختى كه اصل ساقه آن برقرار است و شاخه آن به آسمان بر شود « 2 » فرمود رسول خدا صلّى اللَّه عليه و آله و سلّم فرمودند : من اصل ساقه آن درختم و على عليه السّلام شاخه آن و امامان عليه السّلام جوانه‌هاى آن هستند و دانش ما ميوهء آن و شيعيان ما برگهاى آن ميباشند ، اى ابو حمزه آيا در درخت غير از آنچه گفتيم چيز ديگرى هست ؟\r\nگفتم به خدا سوگند غير از اين چيز ديگرى نيست سپس فرمود اى ابو حمزه هر فرزندى كه از شيعيان ما متولد شود در آن درخت برگى تازه و هر كس بميرد يك برگ از آن درخت مىافتد .\r\n\r\n\r\n","description":"","footnote":"\r\n( 1 ) يعنى هيچ حركت و نيروئى نيست مگر باراده و قدرت خداوند .\r\n( 2 ) سورهء ابراهيم آيه 24 .\r\n","page_name":" 64 ","page_number":64},
  {"content":"\r\n\r\nبيان : فرمايش حضرت كه به ابو حمزه فرمود\r\nفهل ترى فيها فضلا\r\nيعنى آيا در درخت غير از اين امور كه نام برده شد چيز ديگرى هست ؟ بعد راوى گفت به خدا سوگند چيز ديگرى زياده از آن در درخت نيست سپس حضرت بدين وسيله آگاهى فرمود كه اهل نجات و سعادت تنها همين افرادند زيرا خداوند متعال كلمه طيبه را كه عبارت از ايمانست و اهل ايمان را مثل زده بدرخت پاكيزه ، و اجزاء درخت را نيز بيان فرمود بنا بر اين مخالفين از اين درخت دورند و مشمول مثل بدرخت خبيث هستند كه در آيه بعد ذكر فرموده .\r\nسپس امام عليه السّلام بيان فرمودند كه تمام شيعيان اجزاء اين درخت هستند زيرا فرمود هر فرزندى كه از شيعيان . . . بحث كامل در اين زمينه در كتاب امامت گذشت « 1 » .\r\n87 - از پسر شيخ الطائفه از . . . از سفيان ابن ابراهيم گويد از حضرت صادق عليه السّلام شنيدم كه ميفرمود بلا بما آغاز مىشود و آنگاه بشما و خوشى و رفاه نيز بما آغاز شود و آنگاه بشما ، سوگند بدان كس كه به او سوگند خورند خداوند بوسيله شما پيروز و غالب خواهد شد آنچنان كه بوسيله سنگها غالب آمد « 2 » .\r\nبيان : سوگند به كسى كه به او سوگند خورند يعنى سوگند به خدا يا بهر چيز مقدس ديگرى كه به او سوگند ميخورند خداوند بوسيله شما غالب مىشود يعنى به وجود شما در زمان حضرت قائم عليه السّلام از مخالفين انتقام ميگيرد آن طورى كه بوسيله سنگهائى از سجّيل از اصحاب فيل انتقام گرفت يا بگوئيم معناى اين جمله اين است كه خداوند براى شما و راحتى و نفع شما از مخالفين انتقام ميگيرد آن طورى كه براى حفظ خانه‌اش از اصحاب فيل انتقام گرفت بنا بر اين از خانه كعبه تعبير به سنگها فرموده اشاره باينكه مؤمن مقامش بلندتر است از كعبه و كعبه در مقابل مؤمن\r\n\r\n\r\n","description":"","footnote":"\r\n( 1 ) بحار الانوار ج 24 ص 138 .\r\n( 2 ) بشارة المصطفى ص 10 و 13 و مجالس مفيد ص 186 .\r\n","page_name":" 65 ","page_number":65},
  {"content":"\r\n\r\nتنها چند قطعه سنگ است ولى معناى اوّل براى بيان روايت روشن‌تر است .\r\n88 - از جعابى از . . . از محمد بن اسحق ثعلبى گويد از حضرت صادق شنيدم كه ميفرمود ما برگزيده خدائيم از بين آفريده‌هايش و شيعيان ما برگزيده خدايند از ميان امّت پيامبرش « 1 » .\r\n89 - از ابراهيم بن حسين الرفاء از . . . محمد بن عمران از پدرش از حضرت صادق عليه السّلام فرمود پدرم به مسجد درآمد ناگهان بجمعى از شيعيان ما برخورد نزديك آنها رفت و سلام كرد سپس به آنها فرمود به خدا سوگند همانا من بوى شما و جانهاى شما را دوست دارم و من بر دين خدا هستم « 2 » و فاصله‌اى نيست ميان شما و رسيدن به آن مقامى كه ديگران رشك مىبرند مگر رسيدن جان باينجا و اشاره كرد بحنجره‌اش ، پس ما را بپارسائى و كوشش يارى كنيد و هر كس از شما از امامى پيروى مىكند بايد رفتار و كردارش را همچون او انجام دهد .\r\nشما لشكريان خدائيد و شما كمك‌كاران خدائيد و شما ياران و ياوران خدا هستيد و شما پيشتازان نخستين و پيشتازان آخرين و پيشتازان بسوى بهشت هستيد ما بضمانت خدا و رسول خدا صلّى اللَّه عليه و آله و سلّم بهشت را براى شما ضمانت نموديم گويا شما در بهشت هستيد و بر يك ديگر در امتيازات درجات مختلف بهشت رقابت ميكنيد .\r\nهر مرد مؤمن شما صديق است و هر زن مؤمن از شما حوريّه است امير المؤمنين بقنبر فرمود برخيز و از من مژده گير كه خدا بر همه امت خشمناكست مگر شيعيان ما ، بدان كه هر چيزى را شرفى است و شرف دين به شيعه است هر چيزى را ستونيست و ستون دين شيعه است و بدان كه هر چيزى بزرگى و نمونه ممتازى دارد و بزرگ مجالس محفل شيعيان ماست و هر چيزى را گواهانيست و گواهان\r\n\r\n\r\n","description":"","footnote":"\r\n( 1 ) بشارة المصطفى ص 14 و 115 .\r\n( 2 ) اشاره باينكه دوستى شما را جزء دين خود و دين خدا ميدانم .\r\n","page_name":" 66 ","page_number":66},
  {"content":"\r\n\r\nزمين شيعيان ما هستند كه در زمين ساكن‌اند ، آگاه باش هر كس شما را مخالفت ورزد با اين آيه شريفه نسبت دارد ، رخسار گروهى در آن روز ترسناك و ذليل باشد و همه كارشان رنج و مشقت است و پيوسته در آتش فروزان دوزخ معذبند « 1 » و بدان هر كس از شما خدا را بخواند دعايش مستجابست و هر كس از شما از خدا حاجتى را بخواهد صد نيازش برآورده شود ، چه خوش است حسن رفتار و كردار خدا به شما ، شيعيان ما روز قيامت از قبرهاى خويش بيرون آيند در حالى كه رنگها و چهره‌هاى آنها نور پخش مىكند ، به آنها امان داده‌اند هيچ گونه ترس و وحشتى بر آنها نيست ، و ( آنچه ما شيعيان را دوست داريم ) خداوند بيشتر از ما آنها را دوست ميدارد « 2 » .\r\nبيان :\r\n( انتم شرط اللَّه )\r\nبضم شين و فتح راء يعنى شما نخبه لشكريان و ياران و سربازان خدائيد در نهايه گويد شرط السّلطان يعنى نخبه ياران سلطان كه آنها را بر ساير لشكريان خويش مقدم ميدارد و نيز گويد شرطه اولين دسته از لشكر را گويند كه بميدان نبرد وارد مىشود و گويد كلمه اشراط از اضداد است يعنى هم اشراف و مردم با عنوان را گويند و هم اراذل و مردمان پست را .\r\nعماد بكسر عين چوبيست كه خانه بر آن مىايستد .\r\n90 - محمد بن ثابت گويد حضرت رسول صلّى اللَّه عليه و آله و سلّم بعلى عليه السّلام فرمودند همانا خداوند متعال من و ترا از نور بزرگ خويش آفريده سپس از نور ما به تمام نورهائى كه آفريده بود پاشيد ، هر كس را كه اين نور ما به او اصابت كرد بسوى ما راه يافت و هر كس از اين نور محروم ماند از ما گمراه شد سپس اين آيه را قرائت فرمود : هر كس را خدا براى او نورى قرار نداده ديگر نورى ندارد ، تا بنور ما راه يابد .\r\nو از حضرت رسول صلّى اللَّه عليه و آله و سلّم روايت شده كه فرمود مائيم خاندانى كه هيچ كس از\r\n\r\n\r\n","description":"","footnote":"\r\n( 1 ) سورهء غاشيه آيه 2 تا 4 .\r\n( 2 ) بشارة المصطفى ص 16 .\r\n","page_name":" 67 ","page_number":67},
  {"content":"\r\n\r\nبندگان خدا با ما برابرى نتواند و هر كس ما را دوست دارد و از ما پيروى كند و آنچه را بما وحى شده و ما به او آموختيم از ما بپذيرد و خدا را بوسيله ما فرمان برد البتّه به خدا وابسته گردد و مائيم بهترين آفريده‌ها و فرزندان ما از ما و از خود ما و شيعيان ما از مايند هر كس آنها را بيازارد ما را آزرده و هر كه آنان را گرامى بدارد ما را گرامى داشته و هر كه ما را گرامى دارد از اهل بهشت است « 1 » .\r\n91 - از صدوق عليه السّلام از قاسم از پدر بزرگش از حضرت صادق عليه السّلام از پدران بزرگوارش عليه السّلام حضرت رسول صلّى اللَّه عليه و آله و سلّم در منبر فرمودند يا على خداوند دوستى مستمندان و ضعفا را در زمين به تو بخشيده تو آنان را ببرادرى پسنديدى و آنها ترا بامامت ، پس خوشا به حال آن كس كه ترا دوست دارد و ترا تصديق نمايد و واى بر آن كس كه با تو دشمنى كند و تكذيبت نمايد .\r\nيا على تو نشانه اين امت هستى هر كس ترا دوست دارد پيروز و هر كس دشمن دارد نابود است .\r\nيا على من شهرم و تو در آن هستى ، يا على اهل دوستى تو هر كسى است كه بدرگاه خدا پناه برده و نفس را از حرام نگهدارد و هر ژنده‌پوشى است كه اگر خداى را سوگند دهد خواسته‌اش انجام شود .\r\nيا على برادران تو افرادى هستند كه در نظر مردم پاك و پاكيزه و كوشايند و نزد خداوند عزّ و جل موقعيتى بزرگ دارند يا على دوستان تو همسايگان خدايند در خانه فردوس كه بر آنچه در دنيا از دست داده‌اند افسوس ندارند يا على من دوستم براى دوستانت و دشمنم براى دشمنانت .\r\nيا على هر كس ترا دوست دارد مرا دوست دارد و هر كه با تو دشمنى ورزد با من دشمن است ، يا على برادران تو داراى لبهاى پژمرده‌اند آثار گوشه‌گيرى و زهد در چهره‌هايشان ديده مىشود .\r\n\r\n\r\n","description":"","footnote":"\r\n( 1 ) ارشاد القلوب .\r\n","page_name":" 68 ","page_number":68},
  {"content":"\r\n\r\nيا على برادران تو در سه جا خوشحالند ، هنگام بيرون آمدن جانهايشان كه من و تو شاهد آنانيم و موقع بازپرسى در قبر و موقع عرضه انسانها و اعمال در قيامت و در صراط و جايى كه از ايمان مردم سؤال مىشود ولى پاسخ آماده‌اى ندارند ، يا على جنگ با تو جنگ با من و سازش با تو سازش با من است و جنگ با من نبرد با خدا و سازش با من سازش با خداست و هر كس با تو بسازد با من ساخته و هر كس با من بسازد با خداى بزرگ ساخته .\r\nيا على برادرانت را نويد ده كه خداوند عز و جل از آنها خشنود است چون ترا براى پيشوائى آنها پسنديده و آنها ترا براى سرپرستى خود پسنديدند يا على تو فرمانده مؤمنين و پيشواى افرادى هستى كه سراپا سفيدند ( و هيچ نقطه سياهى و تاريكى در زندگى و پرونده آنها نيست ) .\r\nيا على شيعه تو برگزيده‌گانند و اگر تو و شيعيانت نبوديد دينى براى خداوند برپا نميشد و اگر از شما كسى در زمين نباشد آسمان باران نفرستد ، يا على براى تو گنجى است در بهشت و تو صاحب دو طرف آن هستى شيعه تو بنام حزب خدا شناخته شده‌اند ، يا على تو و شيعيانت بدادگرى پيروزيد و برگزيدگان خدا از ميان آفريده‌هائيد .\r\nيا على من اول كسى هستم كه خاك از سر تكانم و تو با منى سپس ساير موجودات يا على تو و شيعيانت بر لب حوض هر كه را دوست داشته باشيد سيراب ميكنيد و هر كه را ميل نداريد جلو ميگيريد و شمائيد آسودگان سايه عرش خدا در روز ترس و دلهره بزرگ ، مردم مىهراسند و شما هراسى نداريد و مردم اندوهگين باشند و شما اندوهى نداريد اين آيه در باره شما نازل شده البته مؤمنان آنان كه توفيق و وعده نيكوى ما در سرنوشت ازلى بر آنها سبقت يافته از آن دوزخ بدور خواهند بود « 1 » و در باره آنها نازل شده و هيچ گاه فزع اكبر و هنگامه بزرگ قيامت آنها را محزون\r\n\r\n\r\n","description":"","footnote":"\r\n( 1 ) سورهء انبياء آيه 101 .\r\n","page_name":" 69 ","page_number":69},
  {"content":"\r\n\r\nنخواهد ساخت و با آنان فرشتگان رحمت ملاقات كنند و گويند اينست آن روز سعادت شما كه در دنيا بشما وعده ميدادند « 1 » .\r\nيا على مردم تو و شيعيانت را در موقف قيامت ميجويند در حالى كه شما در بهشت متنعّم هستيد ، يا على همانا فرشتگان و دربانان مشتاق شمايند و حاملان عرش و فرشتگان مقرّب بخصوص شما را دعا ميكنند و براى دوستانتان از خدا تقاضا ( ى لطف بيشتر ) ميكنند و هر كس از شما بر آنها وارد شود شاد ميشوند بقدرى كه يك خانواده از ورود مسافرشان كه زمانى دراز دور بوده خوشحال ميشوند .\r\nيا على شيعيان تو در پنهان از خدا ميترسند و در آشكار خالصانه عبادتش ميكنند ، يا على شيعيان تو براى رسيدن بمقامات بهشت به يكديگر رقابت دارند زيرا آنها خدا را ملاقات ميكنند در حالى كه گناهى ندارند ، يا على كارهاى شيعيان تو در هر جمعه بر من عرضه مىشود از اعمال شايسته آنها شاد و براى گناهانشان طلب آمرزش ميكنم .\r\nيا على تو و شيعيانت در تورات به تمام خوبيها ياد شديد قبل از اينكه به دنيا آئيد و همچنين در انجيل از اهل انجيل و اهل كتاب سؤال كن تا ترا از اليا « 2 » خبر دهند با دانشى كه تو نسبت بتورات و انجيل دارى و آنچه را كه از علم كتاب خدا به تو عنايت كرده ، همانا اهل انجيل اليا را بزرگ ميدارند در حالى كه او را نميشناسند فقط به مقدارى كه در كتابهاى خودشان ديده‌اند با آنان آشنائى دارند .\r\nيا على اصحاب تو را در آسمان خيلى بيشتر و با عظمت‌تر از اهل زمين بخير و خوبى ياد ميكنند ، بنا بر اين بايد به اين مژده شاد گردند و بر كوشش خويش بيفزايند يا على ارواح شيعيان تو هنگام خواب و بعد از مردن به آسمان بالا رود و فرشتگان با اشتياق تمام به آن روحها مينگرند همچنان كه مردم به ماه شب اول بنگرند براى\r\n\r\n\r\n","description":"","footnote":"\r\n( 1 ) سورهء انبياء آيه 103 .\r\n( 2 ) نام مخصوص حضرت على عليه السّلام در انجيل .\r\n","page_name":" 70 ","page_number":70},
  {"content":"\r\n\r\nعلاقه‌اى كه به آنها دارند و اينكه مقام و موقعيت آنها را نزد خداوند بزرگ مىبينند ، يا على بيارانت كه ترا ميشناسند بگو از كارهائى كه دشمنان آنها مرتكب ميشوند به پرهيزند چه كه روز و شبى نباشد مگر اين كه رحمت خداوند آنها را فرا گيرد پس بايد از كثافت و ناپاكى دورى نمايند .\r\nيا على خشم خداوند بر آن دسته‌اى كه دوستان ترا دشمن بدارند و از تو و آنان بيزارى جويند و بجاى تو و دوستانت به ديگران پيوندند و بدشمن تو رو كنند و تو و شيعيان ترا رها سازند و با شما آهنگ نبرد كنند و با خاندان ما دشمنى ورزند و با هر كس كه ترا دوست بدارد و يارى كند و ترا از بين ديگران انتخاب كند و جان و مالش را در راه ما بدهد دشمن هستند بسيار شديد است .\r\nيا على سلام مرا به آنها برسان آنها كه مرا ديده‌اند و آنها كه نديده‌اند و به آنها اعلام كن كه آنان برادران منند كه مشتاق آنها هستم و بايد سيره عملى مرا بمردم قرنهاى بعد كه زمان مرا درك نكرده‌اند برسانند و بايد بريسمان خدا چنگ بزنند و بدان پناه برند و بايد در عمل كوشش كنند زيرا ما آنها را از هدايت بگمراهى نبريم و آنان را بشارت ده كه خداوند عزّ و جلّ از آنان خشنود است و هر جمعه بر آنها برحمت نظر مىكند و فرشتگان را فرمان ميدهد تا براى آنان طلب آمرزش كند .\r\nيا على رو مگردان از يارى مردى كه شنيده‌اند من ترا دوست دارم و بدين جهت دوست تو شدند و به اين دوستى به خداوند نزديك گشتند و مهر خويش را از صميم دل به تو تقديم ميكنند و ترا بر پدران و برادران و فرزندان خويش مقدم دارند و به راه تو روند با اينكه با آنان در باره ما سخت گيرند امّا جز يارى ما چيزى نخواهند و جانهاى عزيز خويش را با تحمل اذيت و بدزبانيها و آنچه در اين باره سختى به بينند فداى ما سازند .\r\nپس با آنها مهربان باش و بدانها قانع شود زيرا خداوند بزرگ بدانش خويش آنها را از ميان آفريده‌ها براى ما برگزيده و آنان را از سرشت ما آفريده و راز ما را\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nبدانها سپرده و دلهاى آنان را بشناخت حق ما الزام فرموده و سينه‌هاى آنان را گشاده ساخته تا برشته ما چنگ زده و مخالفين را بر ما برنگزينند ، با اينكه دنيا از دست آنها ميرود خدايشان كمك فرموده و در مسير هدايت سيرشان داده پس به دو پناه برده‌اند ، و ساير مردم در نابينائى گمراهى و سرگردانى هوسهايند نابينايند از ديدار نشانه و دليل و آنچه كه از پيشگاه خداى عز و جل آمده پس آنان شب را بروز مىآورند و روز را بشب مىبرند در خشم خداوند ولى شيعيان تو در مسير حق و پايدارى هستند با مخالفين خود انس نگيرند ، دنيا از آنان نيست و آنها نيز از دنيا نيستند آنان چراغهاى تاريكىاند ، آنان چراغهاى تاريكىاند « 1 » .\r\nايضاح : صاحب قاموس گويد بر بفتح باء راست درآمدن سوگند است و مكسور هم مىشود و صيغه‌هاى گرفته شده از برّ و برّ وقتى با كلمه يمين آيد يعنى سوگند را براستى امضا نمود و نيز گويد مهجه خون را گويند يا خون قلب و روح است و مقاسات بمعنى مكابده است يعنى تحمل مشقت در انجام امرى ، و مضاضه درد مصيبت را گويند و مضّ الكحل العين يعنى سرمه چشم را به درد آورد .\r\n92 - از محمد بن على عليه السّلام از جابر بن عبد اللَّه گويد در محضر امام باقر نشسته بوديم مردى اين آيه را خواند : هر نفسى در گرو عملى است كه انجام داده مگر اهل يمين ( كه بيمن و سعادت نيكوكار شدند ) « 2 » مردى عرضكرد اصحاب يمين كيانند ؟ حضرت فرمودند شيعه على بن ابى طالب عليه السّلام « 3 » .\r\n93 - محمد بن سليمان از پدرش نقل مىكند كه در محضر حضرت صادق عليه السّلام بودم كه ابو بصير وارد شد در حالى كه نفس او گرفته بود ، وقتى نشست حضرت\r\n\r\n\r\n","description":"","footnote":"\r\n( 1 ) بشارة المصطفى ص 221 تا 224 و فضائل الشيعه ص 145 تا 147 .\r\n( 2 ) سورهء مدثر آيه 38 و 39 .\r\n( 3 ) بشارة المصطفى ص 198 .\r\n","page_name":" 72 ","page_number":72},
  {"content":"\r\n\r\nبه او فرمود اى ابو محمد اين نفس بلند از چيست ؟ عرضكرد قربانت اى پسر رسول خدا صلّى اللَّه عليه و آله و سلّم پير شدم و استخوانم نازك شده و مرگم نزديك با آنكه نميدانم كار آخرتم چه مىشود و وضعم در آنجا چگونه است حضرت صادق عليه السّلام فرمودند اى ابو محمد تو هم اين حرف را ميزنى ؟ عرضكرد قربانت شوم چگونه اين حرف را نزنم ؟ فرمود اى ابو محمد آيا نميدانى خداى متعال جوانهاى شما را گرامى ميدارد و از پيروان شما حيا مىكند ؟ ابو بصير گويد عرضكردم فدايت شوم چگونه جوانها را گرامى دارد و از پيران شرم مىكند ؟ فرمود جوانها را گرامى ميدارد عذابشان نميكند و از پيروان شرم دارد حساب پس بكشد ، باز گويد عرضكردم قربانت گردم آنچه فرمودى در باره ما تنهاست يا براى همه خداپرستانست ؟ فرمود نه به خدا تنها براى شما نه همه جهان ، عرضه داشتم جانم بقربانت ما را در اجتماع چنان بدنام كردند و لقبهاى زشت بما داده‌اند كه از شدت ناراحتى پشت ماها شكسته و دلهايمان مرده و بخاطر رواياتى كه دانشمندان آنها نقل كرده‌اند زمامداران خون ما را حلال مى - دانند ، حضرت صادق عليه السّلام فرمودند حديث رافضيه « 1 » را گوئى ؟ عرضكردم بلى فرمود نه به خدا سوگند آنها شما را به اين نام نخوانند بلكه خداوند اين نام را بشما داده آيا ندانستى كه هفتاد نفر از بنى اسرائيل رها كردند فرعون و فرعونيان را بعد از اين كه گمراهى آنها برايشان آشكار شد و چون هدايت موسى را دانستند به او پيوستند از اين جهت آنها را در لشكر موسى رافضه ميناميدند چون فرعون را رها كرده بودند و اين دسته هفتاد نفرى از تمام لشكريان عبادتشان بيشتر و علاقه و دوستى آنها نسبت به حضرت موسى عليه السّلام و هارون عليه السّلام و فرزندان آن دو فزونتر بود خداوند بموسى عليه السّلام وحى فرمود كه اين نام را براى آنها در تو راه ثبت كن زيرا من آنان را\r\n\r\n\r\n","description":"","footnote":"\r\n( 1 ) رفض يعنى رها كردن و رافضه جمعيتى را گويند كه از اطاعت فرمانده خويش سر باز زنند و راهى جداگانه در پيش گيرند و دانشمندان اهل سنت از روى طعن شيعيان را رافضه ميگويند - يعنى اينها سر از قيد اطاعت خلفا بيرون بردند .\r\n","page_name":" 73 ","page_number":73},
  {"content":"\r\n\r\nبدين نام ناميدم و آن را بدانها بخشيدم و موسى عليه السّلام نيز همين كرد سپس از آن به بعد خداوند اين نام را ذخيره فرمود تا بشما شيعيان بخشيد .\r\nاى ابو محمد ديگران خير و خوبى را رها كردند و شما بدى را ، مردم دنيا به صورت دسته‌ها و فرقه‌هاى مختلف درآمدند ولى شما با خاندان پيغمبرتان در يك دسته و فرقه‌ايد ، راه آنها را رفتيد و آنچه را خدا براى شما اختيار كرده برگزيديد و خواستيد افرادى را كه خدا خواسته پس مژده باد شما را و باز بشارت باد باينكه به خدا سوگند شما در رحمت هستيد نيكوكارانتان پذيرفته آن دربار و گنهكارانتان مشمول گذشت و عفوند ، هر كس در روز قيامت از آنچه شما داريد و به دو پيوستيد چيزى در دربار خدا نياورد كار خوب او پذيرفته نگردد و از گناهش گذشت نشود ، اى ابو محمد آيا ترا خوشحال ساختم ؟ عرضكردم قربانت شوم بيش از اين بفرما .\r\nفرمود اى ابو محمد خداى بزرگ را فرشتگانيست كه گناهان را از پشت شيعيان فرو ريزند آنچنان كه باد برگها را از درخت پر برگ فرو ميريزد و اين همان فرموده خداوند است كه ميفرمايد : فرشتگانى كه عرش با عظمت الهى را بر دوش گرفته و آنان كه پيرامون عرشند به تسبيح و ستايش حق مشغولند هم به خدا ايمان دارند و هم براى اهل ايمان از خدا آمرزش و مغفرت مىطلبند « 1 » به خدا سوگند استغفار و طلب آمرزش ملائكه براى شماست نه اين مردم ، اى ابو محمد آيا ترا خوشحال ساختم عرضكردم فدايت شوم زيادتر بفرمائيد .\r\nفرمود اى ابو محمد خداوند شما را در كتاب خويش ياد فرمود : برخى از آن مؤمنان بزرگ مردانى هستند كه بعهد و پيمانى كه با خدا بستند كاملا وفا كردند پس برخى بر آن عهد ايستادگى كردند ( تا به راه خدا شهيد شدند ) و برخى به انتظار ( فيض شهادت ) مقاومت كرده و هيچ عهد خود را تغيير ندادند « 2 » همانا\r\n\r\n\r\n","description":"","footnote":"\r\n( 1 ) سورهء مؤمن يا غافر آيه 7 .\r\n( 2 ) سورهء احزاب آيه 23 .\r\n","page_name":" 74 ","page_number":74},
  {"content":"\r\n\r\nبه پيمانى كه خداوند براى ولايت و دوستى ما از شما گرفت وفا كرديد و شما ديگرى را بجاى ما نپذيرفتيد و اگر چنين كرده بوديد خداوند شما را سرزنش ميفرمود چنانچه ديگران را سرزنش فرموده در آنجا كه ميفرمايد : اكثر مردمان را در عهد استوار نديديم بلكه بيشتر را عهد شكن و بد كار يافتيم « 1 » اى ابو محمد آيا شاد شدى عرضه داشتم قربان بيشتر بفرمائيد .\r\nباز فرمود اى ابو محمد خداوند شما را در كتاب خويش ياد فرمود : برادروار روبروى يك ديگر بر تخت عزت بنشينند « 2 » به خدا از اين آيه غير از شما را اراده نفرموده اى ابو محمد آيا شاد شدى ؟ عرضكردم قربان زياده از اين بفرمائيد .\r\nفرمود اى ابو محمد در آن روز دوستان همه با هم دشمنند بجز متقيان « 3 » به خدا از اين نيز غير شما در نظر نيست آيا شاد شدى ؟ عرضكردم قربان باز بفرمائيد .\r\nفرمود اى ابو محمد خداوند ما و شيعيان و دشمنان ما را در يك آيه قرآن ياد نموده : آنان كه اهل علم و دانشند با مردم جاهل نادان يكسانند . ( هرگز يكسان نيستند و ) منحصرا خردمندان عالم متذكر اين مطلبند « 4 » منظور از اهل علم و دانش خود ما و نادانان دشمنان ما و شيعيان ما هم خردمندانند آيا خوشحال شدى ؟ عرضكردم فدايت شوم بيش از اين بفرما .\r\nفرمود اى ابو محمد خدا را سوگند كه براى هيچ كدام از جانشينان انبياء و پيروانشان استثنائى نيست مگر امير المؤمنين عليه السّلام و شيعيان او چنانچه خداوند در گفتار درست و راستينش ميفرمايد روزيست كه هيچ حمايت خويش و يار و ياورى كسى را از عذاب نرهاند و احدى را نصرت نكنند مگر آنكه خدا به او رحم كند « 5 » .\r\n\r\n\r\n","description":"","footnote":"\r\n( 1 ) سورهء اعراف آيه 102 .\r\n( 2 ) سورهء حجر آيه 47 .\r\n( 3 ) سورهء احزاب آيه 67 .\r\n( 4 ) سورهء زمر آيه 9 .\r\n( 5 ) سورهء دخان آيه 41 .\r\n","page_name":" 75 ","page_number":75},
  {"content":"\r\n\r\nمقصود از آن كسى كه ترحم مىشود على عليه السّلام و شيعيان اوست اى ابو محمد آيا شادت ساختم ؟ عرضه داشتم قربان باز بفرمائيد .\r\nفرمود خداوند شما را در كتاب خويش ياد نموده آنجا كه ميفرمايد ( اى رسول رحمت ) بدان بندگانم كه ( بعصيان ) اسراف بر نفس خود كردند بگو از رحمت ( نامنتهاى ) خدا نااميد ميباشيد البته خدا همه گناهان را ( چون توبه كنيد ) خواهد بخشيد كه او خدائى آمرزنده و بسيار مهربانست « 1 » به خدا از اين آيه نيز غير از شما را اراده نفرموده اى ابو محمد آيا شادت ساختم ؟ گفتم قربانت گردم بيش از اين بفرمائيد .\r\nفرمود اى ابو محمد باز خداوند شما را در قرآن ياد نموده آنجا كه بشيطان ميفرمايد : هرگز ترا بر بندگان ( با خلوص ) من تسلط و غلبه نخواهد بود « 2 » به خدا از اين آيه نيز امامان عليهم السّلام و شيعيان آنها را اراده فرموده آيا شاد شدى ؟ عرضكردم قربان سخن را زياد فرما .\r\nفرمود اى ابو محمد باز خداوند شما را در قرآن ياد نموده : آنها با كسانى كه خدا به آنها لطف و عنايت كامل فرموده يعنى با پيمبران و صديقان و شهيدان و نيكوكاران محشور خواهند شد و اينان ( در بهشت ) چقدر نيكو رفيقانى هستند « 3 » .\r\nمنظور از پيامبران در آيه شريفه رسول خدا صلّى اللَّه عليه و آله و سلّم و ما در اينجا صديقان و شهيدان و شما نيكوكاران هستيد پس بنا بر اين از نيكوكارى بر خود نشانى بگذاريد چنانچه خداى بزرگ شما را نيكوكار ناميده اى ابو محمد آيا مسرور شدى ؟ گفتم فدايت شوم باز بفرمائيد .\r\nفرمود اى ابو محمد باز خداوند شما را ياد فرموده آنجا كه حال دشمنان شما\r\n\r\n\r\n","description":"","footnote":"\r\n( 1 ) سورهء زمر آيه 52 .\r\n( 2 ) سورهء حجر آيه 42 .\r\n( 3 ) سورهء نساء آيه 69 .\r\n","page_name":" 76 ","page_number":76},
  {"content":"\r\n\r\nرا در دوزخ حكايت ميفرمايد : اهل دوزخ با يك ديگر گفتند چه شده كه ما مردان مؤمن را كه ( بجرم ايمان به خدا ) از سفله و اشرار ميشمرديم ( در دوزخ ) نمىبينيم در صورتى كه ما آنها را ( در دنيا ) مسخره و استهزاء ميكرديم ( آيا آنها اهل دوزخ نيستند و چشمان ( ما ) بر آنها نمىافتد ؟ « 1 » به خدا از اين آيه نيز غير شما را اراده نكرده شما نزد مردم اين دنيا از اشراريد ولى به خدا سوگند همين شما در بهشت خورسند و شادمانيد ولى در دوزخ شما را ميجويند آيا شادت ساختم ؟ عرضه داشتم قربان سخن را زياد فرما .\r\nفرمود اى ابو محمد آيه‌اى نازل نشده است كه مردم را ببهشت بكشاند يا اينكه ياد خيرى در او شده باشد مگر اينكه در باره ما و شيعيان ما فرود آمده و آيه نازل نشده كه ياد بدى داشته يا اينكه مردم را بسوى دوزخ بكشاند مگر اينكه در باره دشمنان و مخالفين ما فرود آمده آيا شادت ساختم ؟ عرضكردم قربان بيشتر بفرمائيد ، فرمود اى ابو محمد جزء ملّت ابراهيم و پيرو مرام او نيست مگر ما و شيعيان ما و ساير مردم از مرام او دورند اى ابو محمد شاد شدى ؟ در روايت ديگرى هست كه ابو بصير عرضكرد بس است مرا « 2 » .\r\nعين اين روايت با مختصر تغييرى از ابو بصير نقل شده است « 3 » .\r\nو در همين كتاب در باب حالات ياران حضرت صادق عليه السّلام بيان شده « 4 » .\r\nو مرحوم شيخ صدوق اين روايت را از پدر محمد بن سليمان نقل فرموده « 5 » .\r\nتوضيح : صاحب نهايه گويد خفر بمعنى شتابزدگى و حديث ابو بكره به همين معنى است كه گويند او در حال ركوع نظير چهار دست و پا خزيد تا بصف\r\n\r\n\r\n","description":"","footnote":"\r\n( 1 ) سورهء ص آيه 62 و 63 .\r\n( 2 ) كافى ج 8 ص 33 تا 35 .\r\n( 3 ) اختصاص ص 104 تا 107 .\r\n( 4 ) بحار الانوار ج 47 ص 390 .\r\n( 5 ) فضائل الشيعه ص 148 .\r\n","page_name":" 77 ","page_number":77},
  {"content":"\r\n\r\nبرسد در حالى كه خفره النفس يعنى نفس او بشدت ميزد ، و شباب بفتح شين جمع شابّ بمعنى جوانست و در قاموس گويد كهل يعنى كهنسال كسى است كه پيرى با او درآميزد و عظمتى در قيافه او ديده شود يا هر كس كه از سى سال يا سى و چهار سال بگذرد تا پنجاه و يك سال .\r\nو صاحب نهايه گويد نبز بفتح نون و سكون باء بمعنى عيبجوئى كردنست و با حركت باء بمعنى لقب است و تنابز يعنى يك ديگر را سرزنش كردن و با لقب خواندن و جوهرى گويد گفته مىشود بشارت دادم او را به فرزند تازه فابشر ابشارا يعنى پس ( در مقابل نويد من ) خوشحال شد و ميگوئى ابشر بخير يعنى مژده باد ترا به خوبى و همزه ابشر همزه قطع است .\r\n صَدَقُوا ما عاهَدُوا اللَّهَ عَلَيْهِ  ، يعنى وفا كردند به پيمانى كه با خدا بستند كه هر گاه دشمن را ديدند از او نگريزند ،  فَمِنْهُمْ مَنْ قَضى نَحْبَهُ  ، يعنى بعضى از آن افراد به نذر و پيمان خود وفا كردند ، جنگ كردند تا شهيد شدند ، جوهرى گويد نحب بمعنى مدّت و وقت است مثلا ميگويند قضى فلان نحبه يعنى فلانى وقتش گذشت و مرد و در اخبار زيادى قبلا ذكر شد « 1 » كه اين آيه در باره امير المؤمنين عليه السّلام و حمزه و جعفر و عبيده عليه السّلام نازل شده گويد آن سه نفر ديگر غير از امير المؤمنين عليه السّلام شهيد شده بودند و حضرت على عليه السّلام منتظر شهادت بودند ،  وَ ما بَدَّلُوا تَبْدِيلًا  ، يعنى چيزى را از دين تبديل و جابجا نكردند .\r\n يَوْمَ لا يُغْنِي مَوْلًى  ، يعنى روزى كه بىنياز نميكند دوست نزديك يا خودمانى وابسته ، يا رفيق يا مدافع و ياور از دوست خود چيزى را از اغناء و نفع و دفع يعنى نميتواند دوستش را بىنياز كند يا نفعى به او برساند يا لا اقل بلا را از او بگرداند ،  وَ لا هُمْ يُنْصَرُونَ  ، ضمير هم برميگردد به كلمه مولى اوّل در آيه يا بهر دو مولى برميگردد يعنى و نه آن دوستان يارى ميشوند .\r\n\r\n\r\n","description":"","footnote":"\r\n( 1 ) چنانچه در ج 35 ص 408 و ج 36 ص 103 بحار الانوار گذشت .\r\n","page_name":" 78 ","page_number":78},
  {"content":"\r\n\r\n أَسْرَفُوا عَلى أَنْفُسِهِمْ  ، يعنى در جنايت افراط كرده‌اند با زياده‌روى در گناهان .\r\n لَيْسَ لَكَ عَلَيْهِمْ سُلْطانٌ  ، يعنى ترا بر آنها تسلطى نيست و تسلط نداشتن شيطان بر شيعه به اين معنى است كه او قدرت ندارد شيعيان را از دين حق خود خارج سازد يا اينكه شيعيان مىتوانند با پناه بردن و توسل به خداوند شيطان را از خود دفع نمايند .\r\nجوهرى گويد آيه قرآن كه ميفرمايد  فَهُمْ فِي رَوْضَةٍ يُحْبَرُونَ  « 1 » يعنى آنها در باغ و بوستان متنعم هستند خوشحالند و آنان را گرامى ميدارند .\r\nفرمايش امام عليه السّلام كه فرمود براء بكسر باء بر وزن كرام و در بعضى از نسخه‌ها برآء بر وزن فقهاء است در هر دو صورت جمع برى بمعنى دور و بيزار است .\r\n94 - از محمد بن عباس از . . . . از جابر بن يزيد از حضرت باقر عليه السّلام در تفسير آيه شريفه كه ميفرمايد : ترا از اصحاب يمين ايمنى و سلامت است « 2 » فرمود اصحاب يمين شيعيان هستند خداوند به پيغمبرش اين آيه را ميفرمايد يعنى همانا تو بسلامت ميمانى از دست آنها كه فرزندان ترا آنها نمىكشند .\r\nو نيز على بن عبد اللَّه از . . . از محمد بن مسلم از حضرت باقر عليه السّلام نقل مىكند در باره همين آيه كه حضرت فرمودند اصحاب يمين شيعيان و دوستان ما هستند « 3 » .\r\n95 - از محمد بن عباس از . . . از يزيد بن شراحيل نويسنده حضرت على عليه السّلام گفت از آن حضرت شنيدم كه فرمود رسول خدا صلّى اللَّه عليه و آله و سلّم برايم حديث فرمود در حالى كه آن جناب را به سينه خود تكيه داده بودم و عائشه كنار من ايستاده بود و\r\n\r\n\r\n","description":"","footnote":"\r\n( 1 ) سورهء روم آيه 15 .\r\n( 2 ) سورهء واقعه آيه 91 .\r\n( 3 ) كنز الاخبار .\r\n","page_name":" 79 ","page_number":79},
  {"content":"\r\n\r\nگوش ميداد و شنيد سخنان آن حضرت را كه فرمود : اى برادر من آيا سخن خدا را نشنيدى كه ميفرمايد آنها كه گرويدند و كردار شايسته دارند آنها بحقيقت بهترين اهل عالمند « 1 » اين آيه در باره تو و شيعيان تست وعده‌گاه من و تو حوض ( كوثر ) خواهد بود وقتى دسته‌جات مختلف از جا كنده شوند شما را ميخوانند در حالى كه سراپا سفيد و نورانى و سير و سيراب هستيد « 2 » .\r\n96 - از محمد بن عباس از . . . . . از يعقوب فرزند ميثم در لابلاى نوشته‌هاى پدرش چنين ديد كه حضرت على عليه السّلام فرمود شنيدم از پيغمبر خدا صلّى اللَّه عليه و آله و سلّم ميفرمود آنها كه بخداى يكتا ايمان آوردند و نيكوكار شدند بحقيقت بهترين اهل عالمند « 3 » سپس آن حضرت به من رو كرده فرمود آنها تو و شيعيان تو هستند و وعده‌گاه تو و آنها حوض ( كوثر ) است مىآيند با سر و پاى نورانى در حالى كه تاجى نيز بر سر دارند يعقوب گويد اين روايت را به حضرت باقر عليه السّلام عرضه داشتم فرمود چنين است در كتاب على عليه السّلام كه آن كتاب در نزد ماست « 4 » .\r\n97 - از محمد بن عباس از . . . . از ابو حمزه ثمالى از حضرت باقر عليه السّلام از جابر بن عبد اللَّه انصارى گويد حضرت رسول صلّى اللَّه عليه و آله و سلّم در مرض مرگ بدخترش حضرت فاطمه عليها السّلام فرمود دخترم پدر و مادرم بفدايت كسى را بفرست شوهرت را خبر كند حضرت زهرا عليها السّلام به امام حسن عليه السّلام فرمودند برو نزد پدرت بگو جدّم شما را مىطلبد امام حسن عليه السّلام پيغام را رسانيد حضرت على عليه السّلام آمد فاطمه عليها السّلام نيز خدمت پيغمبر صلّى اللَّه عليه و آله و سلّم بود با ديدگان پر حسرت به پدر نگاه ميكرد و ميفرمود واى از گرفتارى زياد بخاطر اندوه و غم تو اى پدر رسول خدا صلّى اللَّه عليه و آله و سلّم فرمود از امروز\r\n\r\n\r\n","description":"","footnote":"\r\n( 1 ) سورهء بينه آيه 7 .\r\n( 2 ) كنز الاخبار .\r\n( 3 ) سورهء واقعه آيه 91 .\r\n( 4 ) كنز الاخبار .\r\n","page_name":" 80 ","page_number":80},
  {"content":"\r\n\r\nبه بعد اندوهى براى پدر تو نيست ، فاطمه در مصيبت پيغمبر نبايد گريبان چاك زد و نبايد به صورت لطمه وارد ساخت و در مرگ او ويل و واى ( الفاظى كه حكايت از بيچارگى و بدبختى مىكند ) نبايد گفت ولى بگو آنچه را پدرت در مرگ ابراهيم « 1 » گفت اشك ميريزد ، دل دردناكست و در عزاى تو نميگوئيم چيزى كه خداى را خشمگين سازد ، اى ابراهيم ما در مرگ تو محزونيم ، و اگر ابراهيم زنده بود حتما پيامبر بود .\r\nسپس فرمود يا على نزديك بيا ، آن حضرت نزديك رفت ، فرمود گوش خود را به دهان من نزديك كن چنين كرد بعد فرمود اى برادر آيا نشنيدى سخن خدا را در كتابش همانا آنها كه ايمان به خدا آوردند و نيكوكار شدند بحقيقت بهترين اهل عالمند عرضكرد بلى اى پيامبر خدا حضرت فرمود آنها تو و شيعيان تو هستند كه روز قيامت مىآئيد با سر و پاى نورانى و شكمهاى سير و سيراب ، آيا نشنيدى سخن خدا را در كتابش : همانا آنها كه كفر ورزيدند از اهل كتاب و مشركين در آتش دوزخ جاويدند و آنها بدترين مردم عالمند « 2 » عرضكرد بلى اى رسول حق فرمود آنها دشمنان تو و پيروان آنهايند روز قيامت مىآيند با صورتهاى سياه و تشنگى زياد بدبخت و معذّب در جبهه كفّار و منافقين آن آيه براى تو و شيعيان تو بود و اين آيه براى دشمن تو و پيروان آنهاست « 3 » .\r\nبيان : در قاموس گويد خمش وجهه يعنى صورت خود را خراش داد و لطمه زد و عضوى از او را قطع كرد .\r\nامّا فرمايش پيغمبر اكرم صلّى اللَّه عليه و آله و سلّم كه فرمود اگر ابراهيم زنده بود حتما پيامبر بود ، به همين جهت زندگى نكرد زيرا بعد از آن حضرت نبايد پيمبر ديگرى باشد ،\r\n\r\n\r\n","description":"","footnote":"\r\n( 1 ) ابراهيم « ع » نام يكى از فرزندان حضرت رسول « ص » است كه در كودكى از دنيا رفت .\r\n( 2 ) سورهء بينه آيه 6 و 7 .\r\n( 3 ) كنز الاخبار .\r\n","page_name":" 81 ","page_number":81},
  {"content":"\r\n\r\nكلمه مظمئين در فرمايش حضرت اسم مفعول است يا از باب افعال يا از باب تفعيل يعنى در تشنگى باقى ميمانند و سيراب نميشوند يا اينكه اين كلمه مبالغه و زياده‌گوئى در بيان شدت عطش است .\r\n98 - از محمد بن عباس از . . . . . از ابو رافع حضرت على عليه السّلام باهل شورى « 1 » فرمود : شما را به خدا سوگند آيا ياد داريد روزى را كه من بجمع شما وارد شدم و شما در حضور پيامبر صلّى اللَّه عليه و آله و سلّم نشسته بوديد حضرت فرمود اين برادر من است كه آمد سپس رو كرد به من بعد بسوى كعبه و فرمود سوگند بخداى كعبه با بنياد همانا على عليه السّلام و شيعه او همان پيروزان و رستگاران روز قيامتند سپس رو كرد بشما و فرمود به هوش باشيد او از تمام شما جلوتر ايمان آورده و از همه شما بامر خدا گوياتر و به پيمان او باوفاتر و به احكام او داورتر و نسبت برعيت دادگرتر و در تقسيم اموال بين مردم بنحو مساوى واردتر و نزد خدا امتيازش بيشتر است آنگاه اين آيه نازل شد همانا آنها كه به خدا ايمان آوردند و نيكوكار شدند بهترين اهل عالمند « 2 » پيغمبر اكرم صلّى اللَّه عليه و آله و سلّم اللَّه اكبر فرمود و شما نيز تكبير گفتيد و همه شما به اين فضيلت به من تبريك گفتيد آيا بخاطر داريد كه مطلب همين طور بود ؟ گفتند بار خدايا آرى « 3 » .\r\n99 - از حسين بن عباس از . . . . از اصبغ بن نباته حضرت امير المؤمنين عليه السّلام فرمود هر گاه مردم در سختى و شدت بسر بردند شيعيان من حالشان از ديگران بهتر است آيا نشنيديد خداوند در كتاب مبين خود ميفرمايد : اكنون خدا بر شما تخفيف داد و دانست كه در شما ضعف راه يافته « 4 » به همين جهت از شيعيان\r\n\r\n\r\n","description":"","footnote":"\r\n( 1 ) اهل شورى آنهائى هستند كه در سقيفهء بنى ساعده جمع شدند و خلافت اسلامى و جانشينى پيغمبر اكرم ( ص ) را از مسير خود منحرف ساختند و بدروغ ادعا كردند اجتماع مسلمين چنين صلاح ديده‌اند .\r\n( 2 ) سورهء بينه آيه 7 .\r\n( 3 ) كنز الاخبار .\r\n( 4 ) سورهء انفال آيه 66 .\r\n","page_name":" 82 ","page_number":82},
  {"content":"\r\n\r\nعلى عليه السّلام تخفيف داد آنچه را كه به غير آنها تخفيف نداده است « 1 » .\r\n100 - از جعفر بن محمد فزارى از . . . . از خيثمه جعفى گويد بر حضرت باقر عليه السّلام وارد شدم به من فرمود خيثمه دوستان ما را از ما سلام برسان و به آنها بياگاهان كه بالطاف و ثوابهاى خدائى نميرسند مگر به عمل پيغمبر اكرم صلّى اللَّه عليه و آله و سلّم فرمود سلمان از ما خانواده است يعنى بخاطر شناسائى ما و اقرار بولايت ما و اين همان آيه قرآنست كه فرمود : عمل صالح و فعل قبيح هر دو بجاى آوردند اميد باشد كه خدا توبه آنان را بپذيرد « 2 » و هر چه را خدا اميد داشته باشد صورت ميگيرد ، اين آيه در باره شيعيان گنهكار ما نازل شده است « 3 » .\r\n101 - از على بن محمد بن عمر زهرى از . . . . از زيد بن سلّام جعفى گويد محضر مقدس حضرت باقر عليه السّلام مشرف شدم فرمود خدا ترا خوبتر سازد خيثمه جعفى به من گفت تفسير اين آيه را از تو سؤال كرده : و ايمان نياوردند با او مگر افراد كم و معدودى « 4 » و تو در جواب گفتى اين آيه در باره شيعيان آل محمد عليه السّلام است زيد عرضكرد به خدا سوگند خيثمه راست گفته است و من به او چنين گفتم « 5 » .\r\n102 - از محمد بن احمد بن على كسائى از . . . . از حنان بن سدير صيرفى گويد خدمت حضرت صادق عليه السّلام مشرف شدم و آن حضرت ردائى نشانه‌دار از خز بر شانه داشت عرضكردم اى پسر پيامبر چه چيز شيعه شما را در محبت شما ثابت ميدارد ؟ فرمود مگر دلت ايمان نياورده ؟ گفتم چرا آقا مختصر عقده‌اى در قلبم هست حضرت بخادم فرمودند يك تخم مرغ سفيد بياور و آن را روى آتش گذاشتند تا كاملا پخت و آنگاه پوست تخم مرغ را در آتش افكند و فرمود پدرم از قول جدم به من\r\n\r\n\r\n","description":"","footnote":"\r\n( 1 ) تفسير فرات ص 51 .\r\n( 2 ) سورهء توبه آيه 102 .\r\n( 3 ) تفسير فرات ص 57 .\r\n( 4 ) سورهء هود آيه 4 .\r\n( 5 ) تفسير فرات ص 68 .\r\n","page_name":" 83 ","page_number":83},
  {"content":"\r\n\r\nخبر داد كه در روز قيامت دشمن ما همچون اين پوست تخم‌مرغ به آتش افكنده شود سپس زرده او را خارج كرده در كف دست راست خود قرار داد و فرمود به خدا سوگند ما خلاصه ممتاز انتخاب شده خدائيم چنانچه اين زرده خلاصه ممتاز تخم مرغ است سپس فرمود يك انگشتر نقره آوردند و سفيده و زرده را هم مخلوط نمود و فرمود پدرم از قول پدرانم از قول جدم از زبان رسول خدا صلّى اللَّه عليه و آله و سلّم به من فرمود كه روز قيامت شيعيان ما اين چنين با ما مخلوط هستند حضرت انگشتان خويش را ميان هم برد و آنگاه فرمود : برادروار روبروى يك ديگر بر تخت مىنشينند « 1 » .\r\n103 - از محمد بن قاسم از . . . . از سليمان ديلمى گويد خدمت حضرت صادق عليه السّلام بودم كه ابو بصير وارد شد در حالى كه نفسش گرفته بود وقتى بجاى خود نشست حضرت فرمود اى ابو محمد اين نفس تند از چيست ؟ عرضكرد فدايت شوم اى پسر پيامبر پير شدم و استخوانم نازك گرديده و مرگم نزديك با اينكه نمى دانم كار آخرتم چه مىشود و وضعم آنجا چگونه است حضرت فرمودند : اى ابو محمد تو هم اينحرف را ميزنى عرضكرد قربانت گردم چگونه اين حرف را نگويم و سخنى ( گله‌آميز ) گفت حضرت فرمود اى ابو محمد خداوند شما را در كتاب خويش ياد فرموده آنجا كه ميگويد : برادران روبروى يك ديگر بر تخت نشينند « 2 » به خدا از اين آيه غير شما را اراده نفرموده است اى ابو محمد آيا شاد شدى ؟ گويد عرضكردم قربان بيش از اين بفرمائيد فرمود باز خدا شما را در كتاب خود ياد كرده وقتى بشيطان ميفرمايد : هرگز ترا بر بندگان ( با خلوص ) من تسلط و غلبه نخواهد بود « 3 » به خدا از اين آيه نيز غير از امامان و شيعيان آنها را اراده نكرده است پس شاد شدى « 4 »\r\n\r\n\r\n","description":"","footnote":"\r\n( 1 ) تفسير فرات ص 82 .\r\n( 2 ) سورهء حجر آيه 42 .\r\n( 3 ) سورهء حجر آيه 42 .\r\n( 4 ) تفسير فرات ص 83 .\r\n","page_name":" 84 ","page_number":84},
  {"content":"\r\n\r\n104 - از محمد بن احمد از . . . . از اصبغ بن نباته از حضرت امير المؤمنين عليه السّلام در تفسير آيه شريفه : و آنها از هول و هراس قيامت ايمن باشند « 1 » فرمود اى اصبغ هيچ كس از من تفسير اين آيه را نپرسيده و همچنان كه تو امروز سؤال ميكنى من قبلا از پيغمبر اكرم صلّى اللَّه عليه و آله و سلّم تفسيرش را پرسيدم فرمود منهم از جبرئيل سؤال كردم گفت اى محمد روز قيامت كه برپا شود خداوند تو و خاندانت و دوستان و شيعيانت را محشور سازد تا برابر خدا بايستند ، خداوند عورتهاى آنها را بپوشاند و آنها را براى دوستى تو و خاندانت و بخاطر على بن ابى طالب عليه السّلام از هراس بزرگ آن روز ايمن سازد ، يا على به خدا سوگند شيعيان تو شاد و در امانند ، شفاعت ميكنند و وساطت آنها پذيرفته مىشود سپس اين آيه را تلاوت فرمود : آن روز نسبت و خويشى در ميانشان نماند و كسى از كس ديگر حال نپرسد « 2 » .\r\n105 - از حسين سعيد از . . . . از زيد بن على عليه السّلام فرمود روز قيامت گوينده‌اى ندا دهد كجايند : آنان كه چون فرشتگان پاكيزه از شرك قبض روحشان كنند به آنها گويند درود و سلامتى بر شما « 3 » ؟ آنگاه مردمى سفيدرو و نورانى به پا ميخيزند از آنها سؤال مىشود چه كسانى هستيد ؟ ميگويند ما دوستداران امير المؤمنين على بن ابى طالب عليه السّلام هستيم از آنها ميپرسند چرا او را دوست داريد ؟ گويند اى پروردگار ما بخاطر اطاعتى كه از تو و رسولت ميداشت به آنها گفته مىشود راست گفتيد اكنون بموجب اعمال نيكوئى كه در دنيا بجا آورديد به بهشت ابدى درآئيد « 4 » .\r\n106 - از جعفر بن محمد فزارى از . . . . از خيثمه جعفى گويد بر حضرت باقر عليه السّلام وارد شدم به من فرمود خيثمه سلام ما را بدوستان ما برسان و آگاهشان ساز\r\n\r\n\r\n","description":"","footnote":"\r\n( 1 ) سورهء نمل آيه 89 .\r\n( 2 ) سورهء مؤمنون آيه 101 و روايت در تفسير فرات ص 115 .\r\n( 3 ) سورهء نحل آيه 32 .\r\n( 4 ) تفسير فرات 84 .\r\n","page_name":" 85 ","page_number":85},
  {"content":"\r\n\r\nكه هرگز ثوابهائى را كه نزد خداست نمىيابند مگر به عمل و هرگز بولايت ما نميرسند مگر بپارسائى ، خثيمه كسى كه ولايت و شناسائى ما را ندارد بهره‌اى نميبرد به خدا وقتى دابّه « 1 » از خانه كعبه بيرون آيد و با مردم مؤمن و كافر سخن گويد و كسى بر او نميگذرد مگر اينكه ميگويد مؤمن است يا كافر ، آرى كافر شدند زيرا ولايت ما را باور ندارند و بنشانه‌هاى ما اقرار نميكنند .\r\nاى خيثمه خدا ايمانست كه خود را در قرآن مؤمن و مهيمن ناميده و ما اهل و مسكن ايمانيم و ايمان از ما شعبه گيرد و شناخته شود و ما اسلاميم ، و احكام اسلام از ما شناخته شده و از ما شعبه گيرد اى خيثمه هر كس ايمان را شناخت و به دو پيوست گناهان او را پليد نسازد چنانچه چراغ ميتابد و نور مىپراكند و هيچ چيز از روشنائى او نميكاهد هر كس ما را شناخت و بولايت ما اقرار كرد خدا گناهانش را بيامرزد « 2 » .\r\n107 - محمد بن عيسى بن زكريّا الدّهقان از . . . . از حضرت باقر عليه السّلام از پدرانش عليه السّلام حضرت رسول صلّى اللَّه عليه و آله و سلّم فرمودند خداى متعال را تركه‌ايست از ياقوت سرخ كه بقدرت خويش آفريده و او را بسوى زمين آويزان فرموده و آنگاه به خودش سوگند ياد كرده كه جز دوستان محمد و آل محمّد عليهم السّلام به او دست نيابند سپس پيغمبر اكرم صلّى اللَّه عليه و آله و سلّم فرمودند دوست ما چه انتظار دارد ؟ جز اينكه در بهشت جاى گيرد و دشمن ما چه انتظار دارد جز اينكه در دوزخ نشيند بعد از آن اشاره فرمود به امير المؤمنين على بن ابى طالب عليه السّلام و فرمود دوستان اين دوستان خدايند و دشمنان اين دشمنان خدايند ، فضيلتى است از جانب خدا به زبان پيغمبر صلّى اللَّه عليه و آله و سلّم و فرمود نوميد است هر كس دروغ بندد « 3 » .\r\n\r\n\r\n","description":"","footnote":"\r\n( 1 ) ظاهرا منظور از دابه يعنى جنبنده همان دابة الارض است كه در آيه 82 از سورهء نمل خداوند ياد فرموده و در آخر الزمان از زمين خارج مىشود و با مردم حرف مىزند .\r\n( 2 ) تفسير فرات ص 84 .\r\n( 3 ) تفسير فرات ص 92 .\r\n","page_name":" 86 ","page_number":86},
  {"content":"\r\n\r\n108 - از جعفر بن محمد فزارى از . . . از حضرت باقر عليه السّلام فرمود روز قيامت خداوند همه مردم اولين و آخرين را عريان و پا برهنه در يك سرزمين گرد آورد سر راه محشر مىايستند تا بدنهاى آنها بشدت عرق كند و نفسهاى آن به تنگى افتد پنجاه سال بدين گونه توقف ميكنند ، فرمود اينجاست كه خداوند ميفرمايد از هيچ كس جز زير لب و آهسته صدائى نخواهى شنيد « 1 » سپس گوينده‌اى از جانب عرش خدا ندا كند كجاست پيامبر امّى ؟ مردم گويند شنيديم نامش را بگو باز ندا دهد كجاست پيامبر رحمت محمد بن عبد اللَّه امّى ؟ آنگاه رسول خدا پيشاپيش مردم حركت كند تا بحوض برسد و درازى اين حوض فاصله بين ابله ( يا ايله ) و صنعاء است « 2 » پيغمبر كنار حوض مىايستد سپس و مولاى شما ( يعنى على عليه السّلام ) را صدا مى زند و او نيز از ديگران پيش مىافتد تا به پيغمبر ميرسد بعد از آن بمردم ديگر اجازه ميدهند تا عبور نمايند .\r\nحضرت باقر عليه السّلام فرمود در آن روز بعضى از دوستان ما بر لب حوض مىآيند و برخى دور ميشوند پيغمبر اكرم صلّى اللَّه عليه و آله و سلّم چون چنين بيند گريه مىكند و ميفرمايد خدايا شيعيان على عليه السّلام را مىبينم كه برگرداندند بسوى دوزخيان و از حوض كوثر دور ساختند فرشته‌اى ميگويد خداوند ميفرمايد اى محمد من آنها را به تو بخشيدم و از گناهانشان صرف نظر كردم و آنها را به تو و به آن كس كه عقيده‌مند بودند ملحق ساختم و آنان را از گروه تو ساختم و بر سر حوضت آوردم حضرت باقر عليه السّلام فرمود چه بسيار زن و مرديكه آن روز اشك ميريزند و با ديدن اين منظره فرياد ميزنند يا محمّداه ، امام عليه السّلام فرمود در آن روز هيچ كس از دوستان ما و بيزاران از دشمنان ما نباشد مگر\r\n\r\n\r\n","description":"","footnote":"\r\n( 1 ) سورهء طه آيه 108 .\r\n( 2 ) ما براى ابله در كتب لغت معناى مناسبى نيافتيم ولى اگر ايله باشد تا اندازه معنى درست است چون در مجمع البحرين ميگويد ايله بفتح همزه و سكون ياء شهريست بين ينبع و مصر و به همين معنى است حديث خوض كه پيغمبر فرمود عرض آن فاصله بين ايله و صنعاء است ، و صنعاء پايتخت يمن است .\r\n","page_name":" 87 ","page_number":87},
  {"content":"\r\n\r\nاينكه در جرگه و حزب ما خواهد بود و بر سر حوض ما آيد « 1 » .\r\n109 - از حسين بن سعيد از . . . از امام صادق عليه السّلام از پدر بزرگوارش رسول خدا صلّى اللَّه عليه و آله و سلّم فرمود روز قيامت گوينده‌اى از درون عرش فرياد زند : اى گروه مردم ديدگان خود را فرو نهيد تا دختر حبيب خدا بقصر خويش برود و فاطمه دختر من مىآيد با دو روپوش سبز ( لباس سرتاسرى كه بافته شده و يك قطعه پارچه بيش نيست ) و گرداگرد او هفتاد هزار حوريه است وقتى بدر قصر خود برسد حسن عليه السّلام را ايستاده و حسين عليه السّلام را با سر بريده در خواب مىبيند به حسن عليه السّلام ميفرمايد اين كيست ؟ عرض مىكند اين برادر من است كه امّت پدر شما او را كشتند و سرش را جدا ساختند آنگاه از جانب خداوند به آن حضرت ندا مىشود اى دختر حبيب خدا همانا من اين منظره را به تو نشان دادم و جناياتى كه امت پدرت در باره او مرتكب شدند به تو نمودم و دلدارى تو را در اين مصيبت ذخيره كردم و دلدارى تو امروز اينست كه من وارد محاسبه بندگان نميشوم تا تو و فرزندانت و شيعيانت و هر كس بشما احسانى كرده گر چه از شيعيان نباشد ، داخل بهشت شويد ، پس دخترم فاطمه و فرزندان و شيعيان او و هر كس از غير شيعيانش به او نيكى كرده وارد بهشت ميشوند ، اين سخن خداست كه ميفرمايد : هيچ گاه فزع اكبر و هنگامه بزرگ قيامت آنها را محزون نخواهد ساخت « 2 » فرمود منظور از فزع اكبر دلهره روز قيامت است ، و آنها به آنچه مشتاق و مايل آنند در بهشت تا ابد متنعّمند « 3 » به خدا آن افراد فاطمه عليها السّلام و فرزندان و شيعيان و نيكىكنندگان به او از غير شيعيانند « 4 » .\r\n110 - از احمد بن على بن عيسى زهرى از . . . از اصبغ بن نباته گويد به قصد\r\n\r\n\r\n","description":"","footnote":"\r\n( 1 ) تفسير فرات ص 93 .\r\n( 2 ) سورهء انبياء آيه 103 .\r\n( 3 ) سورهء انبياء آيه 102 .\r\n( 4 ) تفسير فرات ص 97 .\r\n","page_name":" 88 ","page_number":88},
  {"content":"\r\n\r\nزيارت امير المؤمنين عليه السّلام رفتم تا سلامى عرض كنم ناگهان آن حضرت بيرون آمد از جا پريده و بر سر پا برابرش ايستادم حضرت دستش را بدست من زد و انگشتانش را در انگشتان من قرار داد فرمود اى اصبغ بن نباته گفتم لبيك و سعديك يا امير المؤمنين فرمود همانا دوست ما دوست خداست و چون بميرد در رفيق اعلى ( نزد خدا ) خواهد بود و خداوند او را از نهرى كه از برف سردتر و از انگبين شيرينتر است سيراب نمايد عرضكردم قربانت گردم اى امير المؤمنين عليه السّلام اگر چه گنهكار باشد ؟ فرمود بلى مگر كتاب خدا را نخواندى كه ميفرمايد : خدا گناهان آنها را مبدل به ثواب گرداند كه خداوند در حق بندگان بسيار آمرزنده و مهربانست « 1 » .\r\n111 - از احمد بن موسى از . . . از حضرت صادق عليه السّلام فرمود اين آيه در باره ما و شيعيان ما نازل شده : در اين روز سخت نه شفيعى داريم و نه يك دوستى كه از ما حمايت كند « 2 » و اين در وقتى است كه فضل ما و شيعه ما را جار زند تا آنجا كه ما شفاعت كنيم و شيعيان نيز شفاعت كنند وقتى غير شيعيان اين برنامه را به‌بينند ميگويند ما نه شفيعى داريم و نه دوستى كه از ما حمايت كند « 3 » .\r\n112 - از جعفر بن محمد اودى از . . . از سماعه بن مهران حضرت صادق عليه السّلام به من فرمود حال شما نزد مردم چگونه است ؟ گفتم هيچ كس بدحال‌تر از ما نزد آنها نيست ما پيش آنها بدتر از يهود و نصارى و مجوس و مشركين هستيم فرمود نه به خدا دو نفر از شما در آتش ديده نميشود نه به خدا يكنفرهم ديده نگردد و شمائيد آنها كه اين آيه در باره‌شان نازل گشته : و اهل دوزخ با يك ديگر گفتند چه شده كه ما مردان مؤمن را كه ( بجرم ايمان به خدا ) از سفله و اشرار ميشمرديم ( در دوزخ ) نمى بينيم ؟ در صورتى كه ما آنها را ( در دنيا ) مسخره و استهزاء ميكرديم ( يا آنها اهل\r\n\r\n\r\n","description":"","footnote":"\r\n( 1 ) سورهء فرقان آيه 70 - روايت در تفسير فرات ص 108 .\r\n( 2 ) سورهء شعراء آيه 100 .\r\n( 3 ) تفسير فرات ص 111 .\r\n","page_name":" 89 ","page_number":89},
  {"content":"\r\n\r\nدوزخ نيستند ) يا هستند و چشمان ( ما ) بر آنها نميافتد ؟ « 1 » .\r\n113 - از عبيد بن كثير از . . . از حضرت امير المؤمنين على بن ابى طالب فرمود من و رسول خدا صلّى اللَّه عليه و آله و سلّم بر لب حوض هستيم و خاندان ما با ما باشند پس هر كس ما را بخواهد بايد گفتار ما را بگيرد و بكردار ما عمل كند زيرا ما خاندانى هستيم كه شفاعت از آن ماست ، براى ديدار ما در كنار حوض بهم رقابت كنيد چون ما دشمنان را از او دور و دوستانمان را از آن سيراب سازيم و هر كس از آن آب نوشد براى هميشه تشنه نشود ، و حوض ما پر است و از دو آبريز بهشتى در او ريخته مىشود يكى تسنيم « 2 » و ديگرى معين « 3 » ، و در دو طرف اين حوض زعفران است ، كسى را بر ما نمىگزيدند ولى اوست كه از بندگانش هر كه را بخواهد ويژه رحمتش كند ، پس خدا را ستايش ميكنم بدين نعمتها كه مخصوص شما قرار داده و بر حلال‌زادگى شما ، چون ياد ما خانوادهء شفاء هر درد و بيمارى و وسوسه شك‌آور است ، و البته دوستى ما خشنودى خداست ، و هر كسى كه راه ما را گيرد فردا در حظيرة القدس و فردوس برين با ماست ، و منتظر امر ما همچون كسى است كه در راه خدا بخونش غلطد ، و هر كه فرياد ما را بشنود ولى ما را يارى نكند خدا برو بر سر دو سوراخ بينى او را در دوزخ سرنگون سازد .\r\nما هستيم در گشايش چون مبعوث شوند و همه راهها بر آنها بسته شود ، مائيم باب حطّه « 4 » كه در اسلام است هر كس در او آيد نجات يابد و هر كه از آن دور شود\r\n\r\n\r\n","description":"","footnote":"\r\n( 1 ) سورهء ص آيه 62 و 63 و روايت در تفسير فرات ص 131 .\r\n( 2 ) نسيم چشمه‌ايست در بهشت كه خداوند در قرآن ميفرمايد بندگان مقرب از آن مينوشند .\r\n( 3 ) معين يعنى جارى و برخى گويند « م » در اول آن زائد است و اصل آن عين است يعنى چشمه .\r\n( 4 ) باب حطه اصطلاحى است مربوط به بنى اسرائيل در زمان حضرت موسى « ع » قرآن ميفرمايد : وقتى كه گفتيم وارد اين قريه ( بيت المقدس ) شويد و از نعمتهاى آن تناول كنيد و از آن در سجده‌كنان داخل گرديد و بگوئيد از گناه ما درگذر تا از خطاى شما درگذريم ( سورهء بقره آيه 58 ) بنا بر اين منظور از باب در بيت المقدس است كه دستور داشتند پس از ورود بگويند حطه يعنى خدايا از گناه ما در گذر پس باب حطه يعنى در آمرزش .\r\n","page_name":" 90 ","page_number":90},
  {"content":"\r\n\r\nفرو افتد .\r\nخدا بما آغاز كرد و بما پايان داد و آنچه را بخواهد بما ميزدايد و بما پايدار سازد و بما باران فرود آيد ، مبادا فريبنده شما را از خدا فريب دهد ، اگر بدانيد درماندن شما ميان دشمنانتان و تحمّل اذيتها چه اجرى داريد چشم شما روشن شود ، و اگر مرا نيابيد چيزها بينيد كه آرزوى مرگ كنيد از ستم و دشمنى و خودبينى و منم‌زدن و سبك‌شمردن حق خدا و ترس ، چون چنين شود همه برشته خدا بچسبيد و از هم جدا نشويد ، و بر شما باد بصبر و نماز و تقيّه .\r\nو بدانيد كه خداوند دشمن ميدارد بندگان متلوّن و همه رنگ خود را ، پس از حق و ولايت اهل حق دور نشويد چون هر كس ديگرى را جاى ما برگزيند نابود است و هر كه پيرو آثار ما شود بما پيوندد ، و هر كه از غير راه ما رود غرق شود همانا براى دوستان ما فروجهائى از رحمت خداست و براى دشمنان ما فوجهائى از عذاب خدا ، راه ما ميانه است ، و رشد و صلاح در برنامه ماست ، بهشتيان به خانه‌هاى شيعيان ما چنان نگاه ميكنند كه ستاره درخشان را در آسمان مىبينند .\r\nهر كس از ما پيروى كند گمراه نشود ، و هر كه منكر ما شود هدايت نگردد ، و نجات نيابد آنكه بر زبان ما كمك نشود ، و هر كه منكر ما شود هدايت نگردد ، و نجات نيابد آنكه بر زيان ما كمك دهد دشمن ما را و يارى نشود آنكه ما را وابگذارد پس بطمع دنياى پوچ و بىارزشى كه سرانجام از شما دور شود و شما نيز از آن زوال يابيد از ما روى نگردانيد ، زيرا هر كس دنيا را بر ما ترجيح دهد افسوس فراوان دارد خداوند متعال ميفرمايد : اى واى بر من كه جانب امر خدا را فرو گذاشتم و در حق خود ظلم و تفريط كردم « 1 » .\r\nچراغ راه مؤمن شناخت حق ماست ، و بدترين كورى نابينائى فضيلت ماست كه با ما بى جهت و بدون گناه بدشمنى برخاسته فقط بجرم اينكه ما او را بسوى حق و دوستى خوانديم و ديگران او را بسوى فتنه دعوت كردند و آنها را بر ما ترجيح\r\n\r\n\r\n","description":"","footnote":"\r\n( 1 ) سورهء زمر آيه 56 .\r\n","page_name":" 91 ","page_number":91},
  {"content":"\r\n\r\nداد ، ما را پرچمى است كه هر كه در سايه آن درآيد او را جا دهد و هر كه بسوى او پيش تازد پيروز است و هر كه از آن واماند نابود ، و هر كه بدان چنگ زند نجات يابد ، شمائيد آبادگران زمين كه ( خداوند ) شما را در آن جاى داد تا ببيند چه ميكنيد ، پس مراقب خدا باشيد در آنچه از شما ديده مىشود ، بر شما باد به راه روشن بزرگتر در آن برويد كه ديگرى جاى شما را نگيرد ( سپس اين آيه قرآن را تلاوت فرمود ) بسوى آمرزش پروردگارتان بشتابيد و به راه بهشتى كه عرضش به قدر پهناى آسمان و زمين است و آن براى اهل ايمان به خدا و پيمبرانش مهيا گرديده « 1 » .\r\nپس بدانيد شما به بهشت نميرسيد مگر به تقوى ، و هر كه رها سازد پيروى از آنكه خدا فرمان اطاعت او را داده برانگيخته شود براى او شيطانى كه قرين و مونس او گردد .\r\nشما را چه باشد كه به دنيا تكيه كرديد ، و بستم خشنوديد ، و فرو گذاشتيد آنچه را كه عزت و سعادت شما و نيروى عليه ستمگران در آنست ، نه از خدايتان شرم داريد ، و نه به حال خود فكر ميكنيد شما در هر روز ظلم ميشويد ولى از خواب بيدار نميگرديد ، و سستى شما پايان نپذيرد ، آيا نمىبينيد دين شما كهنه مى - شود و شما سرگرم دنيائيد ، خداى بزرگ ميفرمايد : و شما مؤمنان هرگز نبايد با ظالمان همدست و دوست باشيد و گر نه آتش كيفر آنان در شما هم خواهد گرفت و در آن حال جز خدا هيچ دوستى نخواهيد يافت و هرگز كسى يارى\r\n\r\n\r\n","description":"","footnote":"\r\n( 1 ) سورهء حديد آيه 21 - ظاهرا در متن كتاب آيه شريفه اشتباه شده به آيه ديگرى كه در سورهء آل عمرانست زيرا آيه‌اى كه در سورهء حديد است ميفرمايد  أُعِدَّتْ لِلَّذِينَ آمَنُوا  . . . يعنى بهشت براى مؤمنين مهيا شده ولى آيه‌اى كه در سورهء آل عمرانست ميفرمايد  أُعِدَّتْ لِلْمُتَّقِينَ  يعنى براى پرهيزكاران مهيا شده و در متن كتاب  أُعِدَّتْ لِلْمُتَّقِينَ  است با توجه باينكه اول آيه  سابِقُوا  دارد كه مناسب با آيه سورهء حديد است زيرا اول آيه سورهء آل عمران  سارِعُوا  دارد پس يا بايد بگوئيم در نوشتن و طبع روايت اشتباه شده يا اينكه امام ( ع ) تركيبى از دو آيه را بيان فرموده‌اند نه يك آيهء مستقل .\r\n","page_name":" 92 ","page_number":92},
  {"content":"\r\n\r\nشما نخواهد كرد « 1 » .\r\nتوضيح : فيروزآبادى گويد اتّرع بر وزن افتعل يعنى پر و لبريز شد و گويد مثاعب المدينه يعنى آبريزهاى شهر ، و واعيه بمعنى صداست نه فرياد استغاثه و جوهرى اشتباه كرده ( زيرا واعيه را فرياد استغاثه معنى كرده است ) ، و كنّه يعنى او را پنهان ساخت ، و قيّض اللَّه فلانا لفلان يعنى خدا فلان كس را آورد و آماده ساخت براى فلانى  وَ قَيَّضْنا لَهُمْ قُرَناءَ  يعنى ما رفيقان و يارانى بر آنها گماشتيم از جايى كه گمان نميكردند ، و نيز گويد ضيم بمعنى ستم است .\r\n114 - از احمد بن محمد بن على زهرى از . . . از معاويه عجلى و ابراهيم احمرى ، ما بر حضرت باقر عليه السّلام وارد شديم و زياد الاحلام خدمت آن حضرت بود ، حضرت فرمودند اى زياد چيست كه مىبينم پاهاى تو تركيده است ؟ عرضكرد قربانت گردم با شتر لاغرى آمدم كه با زحمت او را مىآوردم و او را بر سر سه پا ميكشيدم « 2 » و باعث اين همه مشقت چيزى جز محبت شما و اشتياق ديدار شما نبود ، بعد از آن مدتى سرش را به زير افكند سپس گفت قربانت شوم گاهى در گوشه خلوت شيطان مرا به ياد معصيت‌ها و گناهان گذشته‌ام مىافكند بطورى كه گوئى ( از رحمت خدا ) نوميد ميشوم ولى بعدا دوستيم با شما و توجه بسوى شما را ياد ميكنم حضرت فرمود : اى زياد آيا دين چيزى جز حبّ و بغض هست ؟ سپس اين سه آيه را تلاوت فرمود و گويا اين سه آيه در مشت او بودند : و ليكن خدا ( بلطف خود ) مقام ايمان مرا محبوب شما گردانيد و در دلهاتان نيكو بياراست و كفر و فسق و معصيت را زشت و منفور در نظرتان ساخت ( تا در دو عالم سعادتمند شويد ) و اينان بحقيقت\r\n\r\n\r\n","description":"","footnote":"\r\n( 1 ) سورهء هود آيه 113 و روايت در تفسير فرات ص 137 تا 139 .\r\n( 2 ) جوهرى گويد عتب البعير تعيب . . . يعنى شتر بر سر سه پا راه رفت گويا مقصود زياد آنست كه شتر من لاغر بود او را به زور و مشقت به راه رفتن واميداشتم زيرا جراحت داشت ، در نسخهء اصلى چاپ نجف بجاى فضولى اعاتبه الطريق ، فضولى عامة الطريق نوشته شده يعنى تمام راه را با شتر لاغر پيمودم .\r\n","page_name":" 93 ","page_number":93},
  {"content":"\r\n\r\nاهل صواب و هدايتند ، اين مقام بفضل خدا و نعمت الهى حاصل گرديد و خدا ( باحوال بندگان ) دانا و بصلاح نظام عالم آگاهست « 1 » و فرمود : دوست ميدارند مهاجرين را كه بسوى آنها آمدند « 2 » و فرمود : بگو اى پيغمبر اگر خدا را دوست مى داريد مرا پيروى كنيد كه خدا شما را دوست دارد و گناه شما به‌بخشد كه خداوند آمرزنده و مهربانست « 3 » .\r\nمردى آمد نزد رسول خدا صلّى اللَّه عليه و آله و سلّم و عرضكرد اى فرستاده خدا من روزه‌داران را دوست دارم ولى خود روزه نيستم و نمازگزاران دوست دارم اما خودم نماز نميگزارم ، صدقه دهندگان را دوست دارم و خود صدقه ندهم ، پيغمبر اكرم صلّى اللَّه عليه و آله و سلّم فرمودند تو با آنى كه دوست دارى و ترا همان باشد كه بدست آرى ، آيا خشنود نباشيد كه چون ترس و وحشت آسمانى فرا رسد و هر قومى به پناهگاه خود پناه برند ولى ما برسول خدا صلّى اللَّه عليه و آله و سلّم و شما بما پناه بريد « 4 » .\r\nبيان : در قاموس گويد فلقه مثل فلّقه . . . يعنى شكافت او را و اگر گفتند در پاى او فلوق است يعنى شكاف است و گويد نضو بكسر شتر لاغر يا هر چيز لاغرى را گويند .\r\nو اينكه راوى گفت گويا آن آيات در مشت حضرت بود يعنى چنان بدون مكث و فكر قبلى فرمود مثل اينكه آنها را بدست خويش نوشته بود و شگفتى راوى از اين حضور ذهن امام دليل بر كم معرفتى او در باره امام عليه السّلام است و آنجا كه ميگويد من روزه نميگيرم يعنى زياد روزه نمىگيرم همچنين ميگويد وقتى نماز نميگزارم و صدقه نميدهم ، فزعه يعنى چيزى كه از او بترسند و فزع بر وزن فرح يعنى پناه برد .\r\n\r\n\r\n","description":"","footnote":"\r\n( 1 ) سورهء حجرات آيه 7 و 8 .\r\n( 2 ) سورهء حشر آيه 9 .\r\n( 3 ) سورهء آل عمران آيه 31 .\r\n( 4 ) تفسير فرات ص 165 .\r\n","page_name":" 94 ","page_number":94},
  {"content":"\r\n\r\n115 - حضرت صادق عليه السّلام فرمود به خدا سوگند نور مؤمن براى اهل آسمان ميدرخشد همچنان كه اختران آسمانى براى اهل زمين درخشش دارند .\r\nو فرمود : همانا مؤمن دوست و وابسته به خدا است او را كمك ميدهد و يارى مىكند و برايش بسازد ، و نگويد بر خدا جز حق و از غير او نترسد .\r\nو فرمود به خدا حرمت و حق مؤمن از كعبه بزرگتر است « 1 » .\r\nاز سهل بن زياد از عروه بن يحيى از ابو سعيد مدائنى گويد به حضرت صادق عليه السّلام عرضكردم معنى اين آيه چيست ؟ و تو وقتى كه ما ( بموسى ) ندا كرديم به جانب كوه طور نبودى « 2 » فرمودند نداء بكتابيست كه خدا در يك برگ دو هزار سال قبل از آفرينش موجودات نوشته و او را با خود در عرش يا زير عرش داشته در آن كتابست اى شيعه آل محمد قبل از آنكه بخواهيد بشما عطا كردم ، و قبل از آنكه طلب آمرزش كنيد از من شما را آمرزيدم ، هر كس از شما با ولايت آل محمد نزد من آيد برحمت خود او را در بهشت خويش جاى دهم « 3 » .\r\n117 - صدوق از حضرت صادق عليه السّلام نقل مىكند كه منصور دوانيقى زمان حكومت ابو العباس سفاح در شهر حيره به حضرت عرضكرد چه شده بعضى از شيعيان شما را كه در يك مجلس هر چه در دل دارد بيرون ميريزد تا كاملا مذهب و مرام او شناخته مىشود حضرت فرمود اين بخاطر شيرينى ايمان در سينه‌هاى آنهاست ، از بس شيرين است ايمانشان را آشكار ميكنند « 4 » .\r\n118 - از محمد بن عمران از پدرش از حضرت صادق عليه السّلام فرمود من و پدرم روزى به مسجد رفتيم جمعى از اصحاب پدرم بين قبر و منبر ( پيغمبر اكرم\r\n\r\n\r\n","description":"","footnote":"\r\n( 1 ) اختصاص ص 28 .\r\n( 2 ) سورهء قصص آيه 46 .\r\n( 3 ) اختصاص ص 111 .\r\n( 4 ) صفات الشيعه ص 170 .\r\n","page_name":" 95 ","page_number":95},
  {"content":"\r\n\r\nصلّى اللَّه عليه و آله و سلّم ) نشسته بودند پدرم نزديك آنها رفته سلام كرد و فرمود به خدا من بوى شما و جانهاى شما را دوست دارم پس در اين جهت ما را به پارسائى و كوشش يارى كنيد .\r\nو بدانيد كه وابستگى بما حاصل نشود مگر به ورع و جديت و كوشش ، هر كس از شما پيرو جمعى يا پيشوائى است بايد همچون او عمل داشته باشد ، شمائيد شيعه خدا ، و شمائيد انصار و ياران خدا ، و شمائيد سبقت‌جويان نخستين ، و شمائيد سبقت‌جويان آخرين ، و پيشتازان بسوى محبت ما در دنيا و پيشىگيرندگان بسوى بهشت در آخرت ، بضمانت خداوند عز و جل و پيغمبر اكرم بهشت را براى شما ضمانت ميكنم ، شما پاكيزه‌ايد ، و زنهاى شما پاكيزه‌اند هر زن مؤمن حوريه است و هر مرد با ايمان صديق ، بارها امير المؤمنين عليه السّلام بقنبر ميفرمود ، مژده باد شما را و بشارت دهيد به خدا قسم پيامبر خدا صلّى اللَّه عليه و آله و سلّم از دنيا رفت بر تمام امتش خشمگين بود مگر بر شيعه .\r\nبدان كه هر چيزى را دستاويزى است و دستاويز دين شيعه است و هر چيزى را شرفى است و شرف دين شيعه است و هر چيزى را سيد و بزرگى است و بزرگ مجالس محافل شيعه است و هر چيزى را پيشوائيت و پيشواى زمين زمينى است كه شيعه در آن جا دارد و هر چيزى را هوس و خواستى است و هوس دنيا سكونت شيعيان ما در آنست .\r\nبه خدا اگر از شما كسى در زمين نباشد مخالفين شما نعمتهائى را كه در آخرت بهره از آن نمىبرند كامل نميساختند ، هر دشمن آل محمد عليهم السلام گر چه بندگى و جديت داشته باشد به اين آيه نسبت دارد : ( رخسار گروهى كافر و متكبر ) ترسناك و ذليل باشد و همه كارشان رنج و مشقت است و پيوسته در آتش فروزان دوزخ معذبند « 1 » و هر كس از مخالفين شما دعا كند دعايش در باره شما مستجاب مىشود و هر\r\n\r\n\r\n","description":"","footnote":"\r\n( 1 ) سورهء غاشيه آيه 3 و 4 .\r\n","page_name":" 96 ","page_number":96},
  {"content":"\r\n\r\nكه از شما حاجتى را از خدا بخواهد صد حاجتش برآورده شود و هر كه از شما يك چيز از خدا بخواهد صد چيز به او ميدهد و هر كه از شما دعا كند صد دعا دارد و هر كار خيرى انجام دهد زيادش در شمار نيايد و هر كه گناهى انجام دهد پيغمبر صلّى اللَّه عليه و آله و سلّم از او دفاع كند .\r\nبه خدا روزه‌دار شما در باغهاى بهشت ميگردد و فرشتگان براى او دعاى پيروزى و موفقيت ميكنند تا افطار كند ، و حجاج و معتمرين شما « 1 » از خاصّان درگاه خدايند ، و همه شما از اهل دعوت و وابستگى خدا هستيد ترس و اندوهى بر شما نيست ، همه شما در بهشت هستيد پس در انجام كارهاى شايسته به يكديگر رقابت جوئيد ، به خدا بعد از ما در روز قيامت هيچ كس بعرش خدا از شيعيان ما نزديك‌تر نيست ، چه نيكوست كار خدا در باره آنان ، اگر فتنه برپا نكنيد و دشمن شاد نشويد و مردم آن را بزرگ نگيرند ، فرشتگان در برابرتان بشما درود گويند .\r\nامير المؤمنين عليه السّلام فرمود وابستگان بما از قبرهاى خود بيرون آيند ديگران مىترسند ولى آنها ترس ندارند ، و ديگران غمگين‌اند اما آنها را اندوهى نيست .\r\nمرحوم صدوق گويد اين روايت را ابن الوليد از ابو بصير از حضرت صادق عليه السّلام برايم نقل كرده ولى آنچه او روايت كرده كمتر از اينست و در اين روايت زيادىهائى است كه در آن نيست اما معانى هر دو حديث بهم نزديكست « 2 » .\r\n119 - از على بن حمران از پدرش از حضرت صادق عليه السّلام مانند فرمايش قبلى از آن حضرت نقل شده تا آنجا كه فرمود چه نيكوست كار خدا در باره آنان سپس\r\n\r\n\r\n","description":"","footnote":"\r\n( 1 ) حجاج آنهائى هستند كه در موسم حج به مكه ميروند و با تشريفات خاص مراسم حج و رفتن به منى و مشعر و عرفات و . . . را انجام ميدهند و معتمرين كسانى هستند كه فقط براى زيارت خانه كعبه مكه ميروند آنها تشريفات حج را ندارند فقط يك سلسله كارهائى را بنام عمره انجام ميدهند .\r\n( 2 ) فضائل الشيعه ص 141 .\r\n","page_name":" 97 ","page_number":97},
  {"content":"\r\n\r\n( دنباله مطالب روايت قبلى تا آنجا ) در اين روايت ميفرمايد على عليه السّلام كه رضوان و خشنودى خدا بر او باد فرموده است وابستگان بما روز قيامت از قبرهاى خويش بيرون آيند با صورتهاى نورانى و چشمهاى روشن ، از آنچه كه مردم مىترسند به آنها امان داده‌اند ، مردم مىترسند و آنها را ترسى نيست ، مردم غمگين‌اند ولى آنها را اندوهى نيست به خدا شما توجه نداريد كه وقتى يكى از شما به نماز مىايستد فرشتگان اطرافش را گرفته بر او درود ميفرستند و برايش دعا ميكنند تا نمازش تمام بشود ، بدان كه هر چيزى را گوهرى است و گوهر فرزندان آدم حضرت محمد صلّى اللَّه عليه و آله و سلّم و ما و شيعيان ماست چقدر آنها بعرش خدا نزديكند و چه نيكوست رفتار خدا با آنها در قيامت به خدا اگر به خود نبالند و بخاطر بزرگى آن فخر نكنند فرشتگان در برابرشان به آنها درود ميفرستند و سلام ميكنند « 1 » .\r\nبيان : در قاموس گويد زهو بمعنى تكبر و غرور و فخر است .\r\n120 - عامر جهنى گويد پيغمبر اكرم صلّى اللَّه عليه و آله و سلّم وارد مسجد شد و ما در مسجد بوديم ابو بكر و عمر و عثمان نيز در ميان ما بودند و على عليه السّلام در يكسو پيغمبر صلّى اللَّه عليه و آله و سلّم آمد و كنار على عليه السّلام نشست نگاهى به چپ و راست نمود و سپس فرمود همانا در سمت راست عرش و سمت چپ آن مردانى بر كرسىهائى از نور هستند كه صورتهاى آنها از شدت نور ميدرخشد و نور از چهره‌شان مىبارد . ابو بكر برخاسته گفت پدر و مادرم فدايت اى فرستاده خدا آيا من هم از آنها هستم ؟ پيغمبر صلّى اللَّه عليه و آله و سلّم فرمود بنشين عمر برخاست و گفته ابو بكر را براى خود گفت پيغمبر صلّى اللَّه عليه و آله و سلّم به او هم فرمود بنشين ابن مسعود چون چنين ديد از جا حركت كرد و راست ايستاد و عرضكرد پدر و مادرم فدايت باد اى رسول خدا صفات آنها را براى ما بيان فرما تا بشناسيم آنها را عامر جهنى راوى حديث گويد حضرت دست خود را به شانه على عليه السّلام زد و فرمود اين و شيعه او پيروزند « 2 » .\r\n\r\n\r\n","description":"","footnote":"\r\n( 1 ) مشكاة الانوار ص 92 تا 94 .\r\n( 2 ) فضائل الشيعه ص 151 .\r\n","page_name":" 98 ","page_number":98},
  {"content":"\r\n\r\n121 - سدير صيرفى گويد محضر حضرت صادق عليه السّلام « 1 » مشرف شدم ، ابو بصير و ميسر و عده ديگرى خدمتش نشسته بودند وقتى بجاى خود نشستم حضرت به من رو كرد و فرمود اى سدير بدان كه دوست ما خدا را بندگى مىكند ، ايستاده باشد يا نشسته يا خواب ، زنده باشد يا مرده عرضكردم قربان عبادت خدا در حال ايستادن و نشستن و در حال زنده بودن را ميدانيم اما بفرمائيد چگونه در خواب يا بعد از مرگ عبادت مىكند ؟ فرمود دوست ما سرش را ( بر بالين ) ميگذارد و ميخوابد چون وقت نماز رسد دو فرشته‌اى كه از زمين آفريده شده‌اند و هنوز به آسمان نرفته‌اند و ملكوت زمين و آسمان را نديده‌اند ( يا اينكه ملكوت آن دو فرشته ديده نشده ) نزد او نماز ميگزارند تا او از خواب بيدار شود و خداوند ثواب نماز آن دو را براى او مينويسد ، و يك ركعت از نماز آن دو فرشته برابر است با هزار نماز آدميان و همانا دوست ما ميميرد دو فرشته او را به آسمان مىبرند و ميگويند اى پروردگار بنده تو فلانى پسر فلانى از دنيا جدا شد و مدّتش پايان يافت و تو خود داناترى بدان از ما ، ما را اجازه ده در نواحى آسمانت و اطراف زمينت ترا بپرستيم ، فرمود خدا به آن دو فرشته وحى مىكند كه در آسمان من افرادى مرا مىپرستند كه من به پرستش آنها نيازى ندارم بلكه خود آنها به اين عبادت نيازمندتر هستند و در زمين نيز افرادى هستند كه مرا عبادت كنند و من به پرستش آنها نيازى ندارم و موجودى را از او بخودم نيازمندتر نيافريدم ، پس شما دو فرشته فرود آئيد بسوى قبر دوست من آن دو فرشته ميگويند : اين كيست كه با دوستى به تو سعادتمند شده ؟ به آنها وحى مىشود كه اين كسى است كه از او پيمان ولايت و وابستگى بمحمد صلّى اللَّه عليه و آله و سلّم بنده من و جانشين او و فرزندان آن دو گرفته شده ، فرود آئيد بسوى قبر دوست من فلانى پسر فلانى و نزد او نماز بگزاريد تا روز قيامت كه او را برانگيزم .\r\nفرمود آن دو فرشته فرود آيند و نزد قبر نماز گزارند تا روزى كه خدا او را برانگيزد\r\n\r\n\r\n","description":"","footnote":"\r\n( 1 ) در متن اسمى از حضرت صادق ( ع ) يا امام ديگر برده نشد ولى ظاهرا منظور آن حضرت باشند .\r\n","page_name":" 99 ","page_number":99},
  {"content":"\r\n\r\nو خدا ثواب نماز آن دو را به حساب او مىنويسد ، و يك ركعت از نماز آن دو فرشته برابر است با هزار نماز آدميان سدير گفت اى پسر پيامبر فدايت شوم بنا بر اين دوست شما وقتى كه خوابست و بعد از مرگش عبادتش بيشتر است از زمان حيات و در حال قيام او گويد حضرت فرمودند هيهات اى سدير همانا دوست ما در روز قيامت به حساب خدا امان ميدهد ( مردم ديگر را ) و خدا امان او را امضا ميفرمايد « 1 » .\r\n122 - معاوية بن عمار از حضرت صادق عليه السّلام از پدرش از جدش نقل مىكند كه رسول خدا صلّى اللَّه عليه و آله و سلّم فرمود روز قيامت چند دسته از مردم بر كرسىهائى از نور هستند و نور از چهره‌هايشان ميتابد همچون ماه شب چهارده تمام اولين و آخرين بر آنها رشگ مىبرند ، در اينجا حضرت سكوت فرمود دو بار ديگر فرمايش قبلى خود را تكرار نمود ، عمر بن خطاب عرضكرد پدر و مادرم قربانت آيا آنها شهدا هستند ؟ فرمود آنان شهيدانند ولى نه آن شهيدانى كه تو گمان ميكنى گفت آنها انبيا هستند ؟\r\nفرمود انبيايند اما نه آن انبيايى كه شما فكر ميكنيد گفت اوصياء هستند ؟ فرمود اوصيائند اما نه آن اوصيائى كه شما گمان ميبريد پرسيد از اهل آسمانند يا از اهل زمين ؟ فرمود از اهل زمين گفت پس بفرما آنها كيانند ؟ حضرت رسول صلّى اللَّه عليه و آله و سلّم با دست خود بعلى عليه السّلام اشاره كرد و فرمود اين و شيعه اوست ، با او دشمنى نميكند از قريش مگر زنازاده و از انصار مگر يهودى و از عرب مگر بىپدر و كسى كه پدرش معلوم نيست و از ساير مردم مگر شقىّ و بدبخت ، اى عمر دروغ ميگويد آن كس كه گمان مىكند مرا دوست دارد ولى با على دشمنى مىكند « 2 » .\r\n123 - از حضرت باقر عليه السّلام فرمود رسول خدا صلّى اللَّه عليه و آله و سلّم روز قيامت مردمى مى آيند كه جامه‌هائى از نور دارند و چهره‌هايشان نورانيست ، بآثار سجده شناخته شوند ، صفها را يكى بعد از ديگرى شكافته جلو ميروند تا برابر پروردگار\r\n\r\n\r\n","description":"","footnote":"\r\n( 1 ) فضائل الشيعه ص 151 تا 153 .\r\n( 2 ) فضائل الشيعه ص 151 تا 153 .\r\n","page_name":" 100 ","page_number":100},
  {"content":"\r\n\r\nجهانيان ، پيامبران و فرشتگان و شهيدان و نيكوكاران همه بر آنها رشگ برند سپس فرمود آنها شيعيان مايند و على عليه السّلام پيشواى آنهاست « 1 » .\r\n124 - مالك جهنىّ از حضرت صادق عليه السّلام نقل مىكند كه به او فرمودند اى مالك آيا خشنود نميشويد كه نماز را به پا داريد و زكات بدهيد و دست از اعمال زشت باز داريد و وارد بهشت شويد ؟ سپس فرمود اى مالك هر مردمى كه از پيشوائى ، در دنيا پيروى ميكنند روز قيامت مىآيند آنها او را لعنت ميكنند و او آنها را مگر شما و هر كس حالش مثل شما باشد سپس فرمود اى مالك هر كس از شما بر اين مرام ( يعنى تشيّع ) بميرد شهيد است همچون كسى كه در راه خدا شمشير مىزند .\r\nمالك گفت : در يكى از روزها كه من در حضور امام صادق عليه السّلام نشسته بودم و فضائل آنها را با خودم حديث نفس ميكردم به من فرمود به خدا شما شيعه ما هستيد هيچ گاه فكر نكنى كه در اعتقاد بما زياده‌روى كردى اى مالك خداى را توصيف نتوان و همچنان كه توانائى توصيف او نيست رسول خدا صلّى اللَّه عليه و آله و سلّم را نيز توصيف نتوان و همچنان كه رسول را توانائى وصفش نباشد توصيف ما نيز از قدرت بيرون است و همان طورى كه وصف ما امكان ندارد مؤمن را نيز نتوان وصف كرد .\r\nاى مالك همانا مؤمن برادرش را ملاقات مىكند و به او دست ميدهد ، خداوند هم دائما به آنها نظر رحمت مىافكند و پيوسته گناهان از روى آنها بريزند تا از هم جدا شوند ، و البته هيچ كس نميتواند ارزش اين ملاقات و اين مؤمن را وصف كند .\r\nهمانا پدرم عليه السّلام ميفرمود هرگز آتش دوزخ نمىچشد كسى را كه اين امر را بستايد « 2 » .\r\n\r\n\r\n","description":"","footnote":"\r\n( 1 ) فضائل الشيعه ص 151 تا 153 .\r\n( 2 ) فضائل الشيعه ص 156 .\r\n","page_name":" 101 ","page_number":101},
  {"content":"\r\n\r\n125 - از جماعتى از راويان از . . . از جابر بن عبد اللَّه گفت در آن ميان كه پيغمبر اكرم صلّى اللَّه عليه و آله و سلّم در عرفات بود و على عليه السّلام روبرويش و ما همراه او بوديم بناگاه حضرت رسول صلّى اللَّه عليه و آله و سلّم به على عليه السّلام اشاره كرد و فرمود يا على نزديك بيا ، نزديك آن حضرت رفت فرمود مشت خود را در مشت من نه پس مشت او را گرفت و فرمود يا على من و تو از يك درخت آفريده شديم من بن و ريشه آنم و تو شاخه آن و حسن و حسين جوانه‌هاى آن و هر كس خود را بيكى از آن جوانه‌ها بياويزد خدا او را وارد بهشت سازد « 1 » .\r\n126 - از جماعتى از راويان از . . . از حضرت صادق عليه السّلام از پدرانش حضرت رسول صلّى اللَّه عليه و آله و سلّم فرمود من درختم و فاطمه شاخه آن و على لقاح ( مايه بارورى ) آن و حسن و حسين ميوه‌هاى آن ، و جوانه‌هاى درخت بر ساقه آن روانند ، پس هر كس كه بيكى از آن جوانه‌ها بچسبد خداوند برحمت خود او را به بهشت ميبرد ، گفته شد اى رسول خدا خود درخت و شاخه‌اش را شناختيم جوانه‌هايش كيانند ؟ فرمود خاندان من ، نيست كسى از بندگان خدا كه ما خاندان را دوست دارد و بروش ما عمل كند و خويشتن را قبل از بازخواست ( قيامت ) محاسبه كند مگر اينكه خداوند عز و جل او را وارد بهشت سازد « 2 » .\r\n127 - از جماعتى از راويان از . . . از حضرت زين العابدين عليه السّلام از امام حسن و امام حسين عليه السّلام پسران حضرت على بن ابى طالب از پدرشان عليه السّلام فرمود مردى از انصار به خدمت رسول خدا صلّى اللَّه عليه و آله و سلّم آمد و عرضكرد اى رسول خدا من تاب جدائى ترا ندارم ، وقتى در خانه‌ام ياد شما ميكنم كارم را رها ميسازم و مىآيم تا باز شما را زيارت كنم هم اكنون به اين فكرم كه روز قيامت كه تو در بالا بالاهاى بهشت هستى من چگونه بشما دست يابم ؟ در اين بين آيه قرآن نازل شد : و آنان كه خدا و رسول را اطاعت كنند البتّه با كسانى كه خدا به آنها لطف و عنايت كامل فرموده يعنى با پيمبران\r\n\r\n\r\n","description":"","footnote":"\r\n( 1 ) امالى طوسى ج 2 ص 223 .\r\n( 2 ) امالى طوسى ج 2 ص 224 .\r\n","page_name":" 102 ","page_number":102},
  {"content":"\r\n\r\nو صديقان و شهيدان و نيكوكاران محشور خواهند شد و اينان ( در بهشت ) چه نيكو رفيقانى هستند « 1 » پيغمبر اكرم صلّى اللَّه عليه و آله و سلّم آن مرد را صدا زد و اين آيه را بر او خواند و به دو مژده داد « 2 » .\r\n128 - از جماعتى از راويان از . . . مردى آمد خدمت پيغمبر اكرم صلّى اللَّه عليه و آله و سلّم عرضكرد يا رسول اللَّه مرديست كه نمازگزاران را دوست دارد و نماز نميگزارد مگر نمازهاى واجب خويش را و صدقه دهندگان را دوست ميدارد ولى خودش بيش از مقدار واجب صدقه نميدهد و روزه‌داران را دوست دارد ولى خود او غير از ماه رمضان روزه نميگيرد حضرت فرمودند هر فردى با آن كس كه او را دوست دارد ( محشور مىشود ) « 3 » .\r\n129 - از جماعتى از راويان از . . . . . از عبد الرّحمن گويد از حضرت صادق شنيدم كه ميفرمود : حضرت رسول صلّى اللَّه عليه و آله و سلّم فرمودند شيعه على عليه السّلام را سبك نشماريد كه يك مرد از آنها بتعداد ( افراد قبيله ) ربيعه و مضر ( كه بسيار و بيشمارند ) شفاعت مىكند « 4 » .\r\n130 - از احمد بن رزق از . . . از حضرت صادق عليه السّلام فرمود امير المؤمنين عليه السّلام وارد شد بر حضرت رسول صلّى اللَّه عليه و آله و سلّم و آن جناب در خانه امّ سلمه بود چون على عليه السّلام را ديد فرمود يا على چگونه‌اى تو وقتى امّتها گرد آيند و ميزانها ( ى اعمال ) گذاشته شود ، و برآيد ( خداوند ) براى سان ديدن آفريده‌هاى خود و مردم را بخواند بدان چه چاره‌اى از آن نيست ، ( از اين سخنان ) چشم امير المؤمنين عليه السّلام اشگ‌آلود شد حضرت فرمود يا على از چه چيز گريه ميكنى ؟\r\nبه خدا ميخوانند تو و شيعه‌ات را با سر و پاى سفيد و نورانى ، سيراب سيراب و با\r\n\r\n\r\n","description":"","footnote":"\r\n( 1 ) سورهء نساء آيه 69 .\r\n( 2 ) امالى طوسى ج 2 ص 283 .\r\n( 3 ) امالى طوسى ج 2 ص 283 .\r\n( 4 ) امالى طوسى ج 2 ص 283 .\r\n","page_name":" 103 ","page_number":103},
  {"content":"\r\n\r\nصورتهاى سفيد و ميخوانند دشمن ترا با صورتهاى سياه ، بدبخت و در عذاب آيا گفتار خدا را نشنيدى ؟ آنها كه به خدا ايمان آوردند و نيكوكار شدند بهترين اهل عالمند « 1 » ( منظور از اين آيه ) تو و شيعيان تواند ، و آنها كه بآيات ما كافر شدند آنها بدترين اهل عالمند ( مقصود خداوند از اين آيه ) دشمن توست « 2 » .\r\nبيان : اين جمله اخير كه فرمود آنها كه بآيات ما كافر شدند . . . مقدارى از اول و آخر آيه 6 سوره بيّنه است پس گويا حضرت آيه را در اينجا مختصر فرموده و منظور بيان معناى آيه است .\r\n131 - از سيد بن طاوس از . . . . از حضرت صادق عليه السّلام از پدرانش از امير المؤمنين على بن ابى طالب عليه السّلام فرمود وقتى اين آيه بر پيغمبر اكرم صلّى اللَّه عليه و آله و سلّم نازل شد : خوشا بر احوال و مقام نيكوى آنها « 3 » مقداد بن اسود كندى نزد حضرت رسول صلّى اللَّه عليه و آله و سلّم آمد و عرضكرد يا رسول اللَّه طوبى ( كه ترجمه آن خوشا است ) در آيه شريفه چه معنى دارد ؟ فرمود درختى است در بهشت كه اگر سوار تيز تك در سايه آن درخت صد سال راه برود هنوز سايه آن را تمام نميكند ، برگ آن درخت بردهاى سبز است « 4 » و گلش بستانهاى زرد و خوشه‌هاى آن حرير و ديباست و ميوه آن حلّه‌هاى سبز و صمغ ( شيره ) آن درخت زنجبيل و عسل است ، و دشت اطراف آن درخت از ياقوت سرخ و زمرّد سبز و خاك آن مشك و عنبر است و گياهش زعفران رسيده و عود است كه بىافروختن برافروزد ، و از بن آن درخت ( چشمه ) سلسبيل « 5 » و رحيق « 6 » و معين ميجوشد و سايه آن درخت مجلس شيعيان على بن ابى طالب است كه گرد هم جمع ميشوند .\r\n\r\n\r\n","description":"","footnote":"\r\n( 1 ) سورهء بينه آيه 7 .\r\n( 2 ) امالى طوسى .\r\n( 3 ) سورهء رعد آيه 29 .\r\n( 4 ) برد پارچه مخصوصى است كه يكنوع آن را در يمن ميبافند و برد يمنى معروفست .\r\n( 5 ) سلسبيل چشمه‌ايست كه آب آن روان و لذيذ است .\r\n( 6 ) رحيق شرابست و معين چشمه ديگرى است .\r\n","page_name":" 104 ","page_number":104},
  {"content":"\r\n\r\nيكى از روزها كه شيعيان در سايه آن درخت نشسته‌اند و با يك ديگر مشغول گفتگو هستند ناگهان فرشتگانى از راه ميرسند كه مهار چند شتر نجيب را بدست دارند شترانى كه از ياقوت آفريده شده و هنوز جان در آنها دميده نشده مهار آنها زنجيرهائى از طلاست و صورتهاى آنها از شدت طراوت و زيبائى گوئى همچون چراغ روشن است ، پشم آنها لايه سرخ و كرك سفيد زير موى بز است كه بهم درآميخته‌اند ، تا كنون مثل او را در زيبائى و عظمت نديده‌اند ، رامند بىآنكه خوار باشند ، نجيبند بىآنكه تربيت شده باشند ، زينتهائى بر آنها نهاده شده برنگ درّ و ياقوت كه با لؤلؤ و مرجان نقره‌كارى شده رويه آنها از طلاى سرخ است با روپوش عبقرى و ارغوان ، آن شتران را بخوابانند نزد آنان سپس به آنها گويند ، پروردگار شما بشما سلام مىرساند به زيارت او برويد تا بشما بنگرد و خوش آمد گويد و فضل و رحمتش را بر شما بيفزايد چون او صاحب رحمت واسعه و فضل بزرگست ، فرمود : آنگاه هر كدام از آنها بمركب خود سوار مىشود به صورت يك صف منظّم كه هيچ كدام عقب و جلو نباشند و حتى گوشها و سينه‌هاى شترها هم در يك ميزان و يك خط مستقيم حركت ميكنند ، از هيچ درخت بهشتى نمىگذرند مگر اينكه آن درخت از ميوه‌هاى خود به آنها پيشكش مىكند و از سر راه آنها دور مىشود تا مبادا وجود او باعث شود راه آنها پيچ و خم پيدا كند و آنها يك ديگر را گم كنند و بين ياران جدائى افتد .\r\nچون بآستان حضرت جبّار تبارك و تعالى برآيند گويند پروردگارا توئى سلام و از توست سلام و جلالت و بزرگوارى شايسته توست خداوند جواب ميدهد من سلامم و سلام از من است و جلال و بزرگوارى مرا سزد خوشا به حال بندگان من كه وصيت مرا در خاندان من حفظ كردند و حق مرا رعايت نمودند و در غياب جانشين من بودند ، و در هر حال از من هراسان و نگران بودند .\r\nگويند : بعزّت و جلالت سوگند ما قدر تو را ندانستيم و تمام حق تو را ادا\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nنكرديم بما اجازه بده ترا سجده كنيم پروردگارشان ميفرمايد من زحمت بندگى را از شما برداشتم و بدنهاى شما را آسايش دادم چه مدت طولانى كه شما بدنهاى خود را براى ( عبادت ) من رنج داديد و چهره‌هاتان را برايم به خاك نهاديد و هم اكنون بلطف و مهر من رسيديد پس هر چه ميخواهيد از من خواهش كنيد و آرزو كنيد بر من تا آرزوهايتان را بدهم زيرا امروز من پاداش كردار شما را نميدهم بلكه به اندازه مهر و كرامت و بخشش و مقام بزرگم و به اندازه دوستى شما با خاندان پيغمبر صلّى اللَّه عليه و آله و سلّم بشما بدهم .\r\nاى مقداد از آن به بعد دوستان على عليه السّلام در عطاها و بخششهاى حقند تا آنجا كه كمترين فرد شيعه آرزو مىكند مثل تمام دنيا را از اول آفرينش تا روز قيامت و پروردگارشان ميفرمايد در آرزوهايتان كوتاهى كرديد و به آنچه كه كمتر از شايستگى شما بود راضى شديد و هم اكنون بنگريد بخششهاى پروردگار خود را ناگاه گنبدها و قصرهائى در اعلى عليّين ( بالا بالاهاى ) بهشت مىبينند از ياقوت سرخ و سبز و زرد كه نور آنها ميدرخشد بطورى كه اگر نه اين بود كه آن نور كنترل شده ( و از نظر رنگهاى مختلف آن ) در هم و تو در توست برق روشنائى آن قصرها ديده‌ها را سفيد ميكرد و ميبرد .\r\nآنچه از اين قصرها كه از ياقوتست با سندس ( حرير ) سبز فرش شده و آنچه كه از ياقوت سفيد است فرش يكپارچه نازك زرد دارد كه بزبرجد سبز و نقره سفيد و طلاى سرخ گسترده شده پايه‌ها و ستونهاى قصرها از گوهر است ، از درها و ديوارهاى آن قصرها نورى درخشد كه نور شعاع آفتاب در برابر آن همچون نور ستاره درخشانيست در روز روشن ، جلو در هر كدام از اين قصرها دو بوستان سرسبز با درختهاى سر بهم كشيده كه از شدت سبزى ميل بسياهى مىزند و در آن دو بوستان از هر ميوه‌اى دو جفت ( و دو گونه ) وجود دارد .\r\nو چون خواهند بمنزلهاى خود بازگردند بر مركبهاى نيرومندى از نور\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nسوار شوند كه ( مهار آنها ) بدست پسران زيباى جاويد است ، در دست هر كدام از آنها دهنه يكى از آن مركبهاست كه مهار و افسار آن از نقره سفيد است و پاردم آن از جواهر ، وقتى بمنزلهايشان وارد شوند فرشتگان به آنها تبريك و تهنيت ميگويند بكرامت خدا در باره آنان تا وقتى در محل خود قرار گيرند به آنها گفته مىشود آيا وعده خدا را در باره خود درست يافتيد ؟ گويند بلى ، اى پروردگار ما ، ما خشنوديم تو نيز از ما خشنود باش خطاب مىشود به جهت خشنوديم از شما و دوستى شما با خاندان پيامبر من به خانه من درآمديد و با فرشته‌ها دست داديد ، پس گوارا باد شما را ، گوارا باد بخشش نابريدنى بىكدورت ، در اين هنگام ميگويند حمد و ستايش مر خدائى را كه اندوه را از ما برد همانا خداى ما بسيار آمرزنده و قدر دانست كه بفضل و كرم خويش ما را به خانه هميشگى درآورد خانه‌اى كه در آن رنج و خستگى نخواهيم ديد .\r\nابو محمد نوفلى احمد بن محمد بن موسى از قول عيسى بن مهران براى ما نقل كرد كه روزى اين روايت را براى جمعى از اهل حديث خواندم و اضافه كردم كه من درست بودن اين حديث را تضمين نميكنم زيرا يوسف سرّاج را كه راوى حديث است نميشناسم چون شب شد و خوابيدم در خواب ديدم گويا انسانى بسوى من آمد و در دست او نامه‌اى بود كه در آن نوشته  بِسْمِ اللَّهِ الرَّحْمنِ الرَّحِيمِ *  از محمود فرزند ابراهيم و حسن پسر حسين و يحيى پسر حسن قزّاز و على فرزند قاسم كندى از زير ( سايه ) درخت طوبى ، خدا وعده خود را در باره ما وفا كرد ، اين آيه را كه در دست دارى حفظ كن ، زيرا تو از آن ( آيه ) نامه نخواندى مگر اينكه بهشت از آن ( خواندن ) بدرخشد و نورانى شود .\r\nبيان : أقناء بقاف جمع قنو بكسر و ضمّ است و آن ( قنو ) از درخت خرما بمنزله خوشه انگور است و در بعضى از نسخه‌ها عوض اقناء افناء با فاء نوشته شده بمعنى عرصه‌ها يعنى حيات و صحن منزل . ولى مناسب با جملات ديگر روايت نيست\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nو در بعضى از نسخه‌ها افنان با دو نون جمع فنن با حركت فا و نون بمعنى شاخه است .\r\nدر قاموس گويد ينع الثمر بر وزن منع و ضرب يعنى وقت چيدن ميوه فرا رسيده و اينع هم به همين معنى است و يانع مثل ينيع هر چيز سرخ و همچنين ميوه رسيده را گويند و گويد يلنجوج و يلنجج و النجج و النجوج بمعنى عود است كه او را دود ميكنند و گويد اجيج مثل تاججّ شعله‌ور شدن آتش است و نجيب بزرگ با شخصيت را گويند و جمع نجيب انجاب و نجباء و نجب است و نجيب صفت شتر هم مىشود ميگويند شتر نجيب يا نجيبه و جمع نجيبه نجائب است .\r\nو گويد مرعز و مرعزى كه اگر ياء مرعزى را بدون تشديد بخوانند احتياج بمدّ دارد ، بكسر ميم است و گاهى هم در همه اينها ميم مفتوح است كرك زير موى بز ماده است و گويد عبقر جاييست پر از جنّ و دهى كه لباس بسيار زيبا دارد و عبقرى هر چيز كامل و نيز سيّد و نوعى از فرش را گويند بيضاوى گويد عبقرى منسوب به عبقر است و عرب گمان مىكند عبقر اسم شهر جنّ است از آن جهت هر چيز شگفت‌آورى را به عبقر و شهر جن‌ّها نسبت ميدهند .\r\nدر قاموس گويد ارجوان بضم همزه بمعنى سرخ و لباس سرخ و رنگ سرخ و سرخى را ميگويند و احمر ارجوانى يعنى سرخ پر رنگ ، و برگ بفتح باء مثل بركه بكسر باء سينه است .\r\nنظر ما : ظاهر آنست كه مقصود پيغمبر اكرم صلّى اللَّه عليه و آله و سلّم از اين فرمايش\r\nلا يفوّت منهم شىء شيئا\r\nيعنى هيچ جزئى از هر كدام از آن شتران از جزء شتر ديگر پيشى نميگيرد و جلو نمىافتد و اين عبارت براى اينست كه منظّم بودن صفوف آنها را بيان فرمايد و ضمير هم گر چه براى ذوى العقول و انسانهاست امّا در اين عبارت مجازا در شترها استعمال شده بخاطر عظمت شترهاى بهشتى گر چه بعيد نيست كه شترهاى بهشت نيز مثل انسانها صاحب عقل باشند و ناقتها\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nيعنى شترى كه با آن شتر هست ( پس\r\nو لا يفوت اذن ناقه ناقتها\r\nيعنى هيچ گوش شترى از شتر ديگرى كه با او راه ميرود جلو نمىافتد ) در مصباح گويد فاته فلان به ذراع يعنى فلانى از او سبقت گرفت به ميزان يك زراع قاموس گويد مسخّد بر وزن معظّم بمعنى سخت جان و زرد شده و سنگين و باردار است و سخّد ورق الشجر بضمّ سين يعنى برگ درخت مرطوب شد و بعضى از آن سوار بعض ديگر شد و لمع البرق بالشىء يعنى برق آن چيز را برد .\r\nو نيز گويد ريطه ملحفه ( چادر ) يك قطعه است كه تمام آن يكسره بافته شده باشد و هر لباس نرم و لطيف و نازكى را نيز گويند جمع ريطه ريط و رياط است .\r\nدر تفسير كلمه  مُدْهامَّتانِ  بيضاوى ميگويد دو بوستان سبزى كه از شدّت سبزى ميل بسياهى پيدا كرده‌اند ،  زَوْجانِ  يعنى دو صنف معروف و غير معروف يا تر و خشگ حكمه با حركت ح و ك و م آن مقدار از مهار و افسار اسب را گويند كه اطراف دهان و دو طرف صورت او را احاطه كرده و ثفر به حركت ثاء و فاء آن بند آخر زين را گويند ( كه زير دم چهار پا بسته مىشود ) و به سكون فاء نيز خوانده شده و تنغيص العيش يعنى تيره كردن و آشفته ساختن زندگى .\r\nنظر ما : اصل اين روايت نامنظم بود و من بر حسب امكان و قدرت خويش با استفاده از ديگر موارد او را تصحيح نمودم .\r\n132 - از احمد بن عبدون از . . . از مهزوم بن ابى برده گويد از حضرت صادق عليه السّلام شنيدم كه ميفرمود اگر تمام شيعيان على عليه السّلام را كه روى زمين زندگى ميكنند بشمارى ( و كنار بگذارى ) بعد از آن بهر كس برخوردى هيزم جهنّم است همانا مخالفين ، شما را بخاطر همسايگى با شما روزى ميدهند و اگر از شيعيان على عليه السّلام كسى روى زمين نبود هيچ گاه باران نميديدى ، گاهى يكى از شماها ( از خانه‌اش ) بيرون ميرود در حالى كه در نامه عمل او كار خوبى\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nنيست ولى قبل از اينكه بازگردد خداوند نامه او را پر از حسنه ميسازد بخاطر اينكه در مسير خود بمجلسى برميخورد كه جمعى در آن مجلس ما را دشنام ميدهند تا او را مىبينند به يكديگر ميگويند ساكت شويد اين از فلانيهاست و وقتى او از آنها دور شد ( پشت سر ) دشنامش ميدهند در راه دوستى ما « 1 » .\r\n133 - ربيعه بن ناجد گويد از حضرت على عليه السّلام شنيدم ميفرمود مثل شيعيان ما مثل زنبور عسل است در بين پرندگان تمام پرنده‌ها او را ضعيف ميشمارند ولى اگر ميدانستند چه بركتى در درون اوست با او چنين نميكردند « 2 » .\r\nنظر ما : ابن ابى الحديد در شرح نهج البلاغه گويد جعفر احمر از مسلم اعور از حبّه عرنى روايت كرده كه حضرت على عليه السّلام فرمود هر كس مرا دوست دارد با من است ، آگاه باش اگر تمام عمر دنيا را روزه بگيرى و تمام شب را برابر خدا بايستى و بين صفا و مروه يا فرمود بين ركن و مقام ( در راه خدا ) كشته شوى خداوند ترا برنينگيزد مگر با خواسته‌ات هر چه باشد اگر چه خواسته‌ات در بهشت باشد در بهشت و اگر در دوزخ باشد در دوزخى .\r\nبيان : مع هواك يعنى با كسى كه ميخواهى و دوستش دارى پس اگر او در بهشت بود تو با او در بهشت خواهى بود و اگر در دوزخ بود تو با او در آتشى 134 - محمد بن على بن ابراهيم گويد فلسفه اينكه شيعه آل محمّد صلّى اللَّه عليه و آله و سلّم از آن خاندانست اينست كه هر كس قومى را دوست بدارد از آنهاست و لو از جنس و قبيله آنها نباشد خداوند عز و جل ميفرمايد ( روز قيامت ) به شياطين خطاب شود كه اى گروه جنّ شما بر انسانى فزونى يافتيد در آن حال دوستداران شياطين از جنس بشر گويند « 3 » با اينكه پريان غير از انسانها و افراد\r\n\r\n\r\n","description":"","footnote":"\r\n( 1 ) امالى طوسى ج 2 ص 287 .\r\n( 2 ) مشكاة الانوار ص 63 .\r\n( 3 ) سورهء انعام آيه 128 .\r\n","page_name":" 110 ","page_number":110},
  {"content":"\r\n\r\nبشرند ولى چون انسانها آنها را دوست ميدارند خداوند اينان را بدانها نسبت داده بنا بر اين هر كس نيز آل محمد صلّى اللَّه عليه و آله و سلّم را دوست دارد از آنها خواهد بود « 1 » .\r\n135 - و نيز گويد علت اينكه حضرت رسول صلّى اللَّه عليه و آله و سلّم و حضرت امير المؤمنين عليه السّلام دو پدر هستند ( براى امت ) اينست كه خداوند ميفرمايد خداى يكتا را بپرستيد و هيچ چيز را شريك وى نگيريد و نسبت بوالدين نيكى و مهربانى كنيد « 2 » حضرت صادق عليه السّلام فرمود منظور از والدين حضرت رسول و حضرت امير المؤمنين عليه السّلام است چون شيعيان اين دو پدر را از دست داده‌اند بدين جهت يتيم هستند و حضرت زهرا عليها السّلام را فاطمه ناميدند زيرا خداوند بوسيله او شيعيان او را از آتش جدا كرده « 3 » .\r\n136 - محمد بن على بن حسين از . . . از فاطمه دختر حضرت رضا عليه السّلام نقل مىكند و او نيز از فاطمه و زينب و ام كلثوم دختران حضرت موسى بن جعفر عليه السّلام و آنها از فاطمه دختر حضرت صادق عليه السّلام و او از فاطمه دختر حضرت باقر عليه السّلام و او از فاطمه دختر حضرت زين العابدين عليه السّلام و او از فاطمه و سكينه دختران امام حسين عليه السّلام و آنها از ام كلثوم دختر حضرت على عليه السّلام از حضرت زهرا عليها السّلام دختر پيغمبر اكرم صلّى اللَّه عليه و آله و سلّم نقل مىكند از پيامبر خدا صلّى اللَّه عليه و آله و سلّم شنيدم گاهى كه مرا به آسمان بردند وارد بهشت شدم ناگاه كاخى ديدم از يك دانه درّ سفيد تو خالى و آن كاخ درى داشت كه با درّ و ياقوت زينت شده بود بر آن در پرده‌اى آويزان بود سرم را بالا كردم ديدم به آن در نوشته است\r\nلا إله الّا اللَّه\r\nمحمّد رسول خداست ، على سرپرست مردم و بر آن پرده نوشته شده بود به به كيست\r\n\r\n\r\n","description":"","footnote":"\r\n( 1 ) علل الشرائع .\r\n( 2 ) سورهء نساء آيه 36 .\r\n( 3 ) علل الشرائع .\r\n","page_name":" 111 ","page_number":111},
  {"content":"\r\n\r\nهمچون شيعه على عليه السّلام ؟ درون كاخ رفتم باز قصرى ديدم از عقيق سرخ تو خالى كه درى از نقره داشت و آن در با زبرجد سبز زينت شده بود و نيز پرده‌اى داشت سرم را بالا كردم ديدم بر آن در نوشته است محمد رسول خداست على وصى مصطفى است و بر آن پرده نوشته بود شيعيان على عليه السّلام را مژده ده به حلال‌زاده بودن ، وارد شدم باز كاخى از زمرّد سبز تو خالى ديدم كه زيباتر از او نديده بودم درى از ياقوت سرخ داشت كه با لؤلؤ تزيين شده بود و بر آن در پرده‌اى بود سرم را بالا كردم ديدم بر آن پرده نوشته شيعيان على همان پيروزانند گفتم دوست من جبرئيل اين كاخ از كيست ؟ گفت اى محمد صلّى اللَّه عليه و آله و سلّم از آن عموزاده و وصىّ تو على بن ابى طالب عليه السّلام است تمام مردم روز قيامت با پاى برهنه و بدن عريان بمحشر مىآيند مگر شيعيان على عليه السّلام و مردم را آن روز بنام مادرهايشان ميخوانند مگر شيعه على عليه السّلام را كه بنام پدرانشان خوانده ميشوند گفتم جبرئيل اين چگونه مىشود ؟ گفت چون آنها على عليه السّلام را دوست دارند ولادتشان پاك است و حلال‌زاده‌اند « 1 » .\r\nبيان : اينكه فرمود فطاب مولد هم شايد به اين معنى باشد كه خداوند چون قبلا ميدانست ارواح شيعيان على عليه السّلام دوستدار آن حضرت هستند و در روز پيمان بولايت او اقرار كردند بدين جهت ولادت بدنهاى آنها را پاك قرار داد .\r\n137 - حضرت صادق عليه السّلام به ابو بصير فرمودند اى ابو محمد خدا را فرشتگانيست كه گناهان را از پشت شيعيان ما پائين مىآورند چنان كه باد برگها را در فصل خزان فرو ريزد و اين بيان خداوند عز و جل است كه ميفرمايد فرشتگانى كه عرش با عظمت الهى را بر دوش گرفته و آنان كه پيرامون عرشند بتسبيح و ستايش حق مشغولند هم خود به خدا ايمان دارند و هم براى اهل ايمان\r\n\r\n\r\n","description":"","footnote":"\r\n( 1 ) كتاب المسلسلات\r\n","page_name":" 112 ","page_number":112},
  {"content":"\r\n\r\nاز خدا آمرزش و مغفرت ميطلبند « 1 » به خدا سوگند طلب آمرزش فرشتگان تنها براى شماست نه اين مردم « 2 » .\r\n138 - از محمد بن احمد از . . . از ابو بصير حضرت صادق عليه السّلام فرمودند اى ابو محمد خداى بزرگ را فرشتگانيست كه گناهان را از پشتهاى شيعيان ما فرو ريزند همچنان كه باد برگها را در فصل خزان فرو ريزد و اين فرموده خداوند است : خدا را تسبيح و ستايش ميكنند ، ( تا آخر آيه‌اى كه در روايت قبل بود ) به خدا از اين آيه غير شما را اراده نفرموده است « 3 » .\r\n139 - حمّاد گويد از حضرت صادق عليه السّلام سؤال شد فرشتگان بيشترند يا انسانها ؟ فرمود سوگند به آن كس كه جانم در دست اوست همانا فرشتگان خدا در آسمان‌ها زيادترند از عدد خاك در زمين ، و جاى پائى در آسمان نيست مگر اينكه فرشته‌اى در آنجا هست كه خدا را حمد و ستايش مىكند و همچنين در زمين نيز درخت و كلوخى نيست مگر اينكه فرشته‌اى بر آن گماشته كه هر روز ( گزارش ) كار او را نزد خدا ميبرد و خدا بدان داناتر است ، و هيچ فرشته‌اى نيست مگر اينكه هر روز بوابستگى با خاندان ما نزد خدا تقرب مى - جويد و براى دوستان ما طلب آمرزش مىكند و دشمن ما را نفرين مىكند و از خدا خواستار عذاب براى آنها مىشود .\r\nو قول خداوند كه ميفرمايد آنها كه عرش خدا را بر دوش گرفته‌اند يعنى پيامبر خدا صلّى اللَّه عليه و آله و سلّم و جانشينان پس از او حامل علم خدا هستند ، و آنهائى كه پيرامون عرشند يعنى فرشتگان به تسبيح و ستايش حق مشغولند و طلب آمرزش ميكنند براى آنها كه ايمان دارند يعنى شيعيان آل محمد صلّى اللَّه عليه و آله و سلّم ( مى -\r\n\r\n\r\n","description":"","footnote":"\r\n( 1 ) سورهء مؤمن آيه 7 .\r\n( 2 ) كافى\r\n( 3 ) كافى ج 8 ص 304 .\r\n","page_name":" 113 ","page_number":113},
  {"content":"\r\n\r\n( گويند ) اى پروردگارى كه علم و رحمت بىمنتهايت همه اهل عالم را فرا گرفته است تو بلطف و كرم گناه آنان كه بازگشته‌اند از ولايت فلانى و فلانى و بنى اميّه و راه رضاى ترا پيمودند يعنى ولايت ولىّ خدا را پذيرفته‌اند ببخش و آنان را از عذاب دوزخ محفوظ دار تا آخر آيه بعد كه آخرين كلمه آن حكيم است « 1 » يعنى آن كس كه وابسته به على عليه السّلام شود چون صلاح و رستگارى آنها در اين است ، و آنان را از ارتكاب اعمال زشت نگاهدار كه هر كه را تو از زشتكارى امروز محفوظ دارى در حق او رحمت و عنايت بسيار فرموده‌اى يعنى روز قيامت و آن به حقيقت رستگارى بزرگ و ( فيروزى عظيم ) خواهد بود براى آن كس كه خداوند او را اينها يعنى وابستگى بفلان و فلان رهائى بخشد « 2 » .\r\n140 - ( تفسير اين آيه از سوره حمد ) راه مردمى كه به آنها نعمت دادى يعنى بگوئيد ما را هدايت فرما به راه مردمى كه به آنها نعمت دادى توفيق دين و اطاعت ترا يافتند و آنها كسانى هستند كه خداوند ميفرمايد و آنان كه خدا و رسول را اطاعت كنند البتّه با كسانى كه خدا به آنها لطف و عنايت كامل فرموده يعنى با پيمبران و صدّيقان و شهيدان و نيكوكاران محشور خواهند شد و اينان ( در بهشت ) چه نيكو رفيقانى هستند « 3 » و عين اين مطلب را از حضرت امير المؤمنين عليه السّلام نقل كرده و ميگويد سپس فرمود اين نعمتى كه خدا به آنها داده مال و صحّت و سلامتى بدن نيست گر چه اينها نيز نعمتهاى ظاهرى خداوند است ( منظور از اين نعمت كه در قرآن فرموده چيز ديگرى است ) آيا نمىبينيد آنهائى كه اين گونه نعمتهاى ظاهرى را دارند گاهى از زمره كفّار يا فسّاق هستند و از شما نخواستند دعا كنيد خدا شما را به راه آنها هدايت فرمايد بلكه شما را\r\n\r\n\r\n","description":"","footnote":"\r\n( 1 ) سوره مؤمن آيه 8 به بعد .\r\n( 2 ) تفسير قمى ص 583\r\n( 3 ) سورهء نساء آيه 69\r\n","page_name":" 114 ","page_number":114},
  {"content":"\r\n\r\nفرمان داده‌اند از خدا بخواهيد شما را هدايت فرمايد به راه مردمى كه خدا به آنها نعمت ايمان به خدا و باور كردن رسول و وابستگى به محمد صلّى اللَّه عليه و آله و سلّم و اهل بيت پاك او و اصحاب و ياران انتخاب شده اهل خير آن حضرت و تقيّه نيكوئى كه بوسيله آن انسان از شرّ بندگان خدا و زيادتى گناهان دشمنان خدا و كفر آنان محفوظ ماند باينكه با آنان مدارا كنى و آنان را باذيت كردن بخودت و اذيت مؤمنين مغرور نسازى و شناسائى حقوق برادران مؤمن عنايت فرموده است .\r\nهمانا هيچ بنده و كنيزى ( براى خدا ) نيست كه وابسته با محمد و خاندان و ياران محمد صلّى اللَّه عليه و آله و سلّم و دشمن دشمنان آنها باشد مگر اينكه دژى محكم و سپرى نيرومند از عذاب خداوند براى خود برگرفته ، و هيچ بنده و كنيزى نيست كه با بندگان خود به نيكوئى مدارا كند و در جهت مداراى با مردم دچار باطلى نشود و حقى را از دست ندهد مگر اينكه خداوند نفس او را تسبيح و اعمالش را پاك قرار دهد و به او بصيرتى عنايت فرمايد تا بتواند اسرار ما را مكتوم داشته و در برابر ناسزاهائى كه از دشمنان ما ميشنود خشمش را فرو برد و اجر و ثواب كسى كه در راه خدا به خون خويش غلطيده نيز به او عطا فرمايد و به ميزان امكانات خويش به آنها ببخشد و با عفو و گذشت از آنها خشنود شود و لغزشهاى آنان را پىگيرى نكند بلكه آنها را ببخشد مگر اينكه خداوند عز و جل روز قيامت به او ميفرمايد اى بنده من حقوق برادرانت را ادا كردى و نسبت به آنچه از آنها ميخواستى و حقوقى كه به تو مديون بودند آنان را تعقيب نكردى ، پس من سخىتر و كريم‌تر از تو هستم و در مسامحه و بزرگوارى كه تو با برادرانت داشتى من شايسته‌ترم ، بنا بر اين منهم امروز حقى را كه به تو نويد داده بودم ادا ميكنم و از فضل واسع خود بر آن مىافزايم و كوتاهىهائى كه تو در بعضى از حقوق من داشتى بررسى و تعقيب نميكنم ، فرمود در آن حال او را بمحمّد صلّى اللَّه عليه و آله و سلّم و ياران آن حضرت مىپيوندد و او را از بهترين شيعيان آنها قرار ميدهد .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nپيامبر خدا صلّى اللَّه عليه و آله و سلّم روزى بيكى از ياران خويش فرمود اى بنده خدا ، دوستى كن در راه خدا و دشمنى كن در راه خدا و به‌پيوند در راه خدا زيرا بولايت خدا نتوان رسيد مگر به آنچه گفتم ، و هيچ كس مزه ايمان را نمىچشد اگر چه نماز و روزه‌اش زياد باشد مگر اين چنين شود و برادرى مردم در امروز بيشتر بخاطر دنياست ، براى دنيا با هم دوستى ميكنند و براى آن با هم دشمن ميشوند و اين دوستى و دشمنى نزد خدا سودى ندارد .\r\nآن مرد عرضكرد اى پيامبر خدا صلّى اللَّه عليه و آله و سلّم چگونه بدانم كه دوستى و دشمنى من در راه خداست و از كجا دوست خدا را بشناسم تا با او دوستى كنم يا دشمن او را بدانم تا دشمنى نمايم ؟ حضرت در آن حال به على عليه السّلام اشاره كردند آن مرد گفت اين ؟ فرمود آرى اينست ولىّ خدا پس دوستش بدار و دشمن او دشمن خداست با او دشمنى كن و دوست او را دوست بدار گر چه قاتل پدر و فرزندان تو باشد و دشمن او را دشمن بدار گر چه آن دشمن او پدرت يا فرزندت باشد « 1 » .\r\n141 - از على بن ابراهيم از . . . از عمرو بن ابى المقدام از حضرت صادق عليه السّلام شنيدم فرمود من و پدرم از خانه بسوى مسجد رفتيم تا رسيديم بين قبر و منبر ( پيامبر صلّى اللَّه عليه و آله و سلّم ) ناگاه بجمعى از شيعيان برخورديم پدرم به آنها سلام داد و فرمود به خدا قسم من بوى شما و جانهاى شما را دوست دارم پس در اين جهت مرا بپارسائى و كوشش كمك كنيد و بدانيد بولايت ما نميرسيد مگر بپارسائى و جدّيت در عمل هر كس از شما پيروى از كسى مىكند بايد رفتارش هم چون او باشد .\r\nشما شيعه خدائيد و شما ياران خدائيد و شما پيشتازان اولين و پيشتازان آخرين هستيد در دنيا بسوى محبت ما و در آخرت بسوى بهشت پيشى گرفتيد ما بضمانت خداوند عز و جل و پيغمبر خدا بهشت را براى شما تضمين كرديم\r\n\r\n\r\n","description":"","footnote":"\r\n( 1 ) تفسير امام ص 17\r\n","page_name":" 116 ","page_number":116},
  {"content":"\r\n\r\nبه خدا در ( بين ساكنين ) درجات بهشت ( و جمعيّتها جمعيتى ) بيشتر از ارواح شما نيست ، پس براى بهره‌بردارى از مزاياى درجات و طبقات بهشت بر يك ديگر رقابت جوئيد شمائيد پاكان و زنهاى شما نيز پاكند ، هر زن مؤمنه ( در بهشت ) حوريّه زيبا چشم و هر مرد مؤمن صدّيق است .\r\nحضرت امير المؤمنين عليه السّلام بقنبر فرمودند اى قنبر خوشحال شو و ديگران را مژده مسرت ده به خدا قسم پيامبر خدا صلّى اللَّه عليه و آله و سلّم از دنيا رحلت فرمود در حالى كه به تمام امت خشمگين بود مگر شيعه بدان كه هر چيزى را عزّتى است و عزّت اسلام شيعه است و هر چيزى را ستونيست و ستون اسلام شيعه است و هر چيزى را فرازيست و فراز اسلام شيعه است و هر چيزى را آقائى است و آقاى مجالس محافل شيعه است و هر چيزى را شرفيست و شرف اسلام شيعه است و هر چيزى را پيشوائيست و پيشواى زمين زمينى است كه شيعيان در آن سكونت دارند .\r\nبه خدا اگر از شما كسى در زمين نبود هيچ گاه گياهى را به چشم نميديدى به خدا اگر از شما كسى در زمين نباشد خداوند بمخالفين شما روزى نميدهد و آنان نعمتهاى لذيذ خدا را نمىبينند نه در دنيا بهره‌اى دارند و نه در آخرت نصيبى ، هر كس با خاندان پيغمبر دشمنى كند اگر چه عبادت كند و جديّت در راه بندگى داشته باشد منسوب به اين آيه است ، همه كارشان رنج و مشقّت است و پيوسته در آتش فروزان دوزخ معذّبند « 1 » پس هر كس با خاندان پيغمبر دشمنى كند جديت و كوشش دارد ولى عملش بر باد ميرود ، شيعيان ما بفرمان خداوند عز و جل سخن ميگويند و مخالفين آنها با شتابزدگى و از پيش خود حرف ميزنند .\r\nبه خدا هيچ بنده‌اى از شيعيان ما نميخوابد مگر اينكه خداوند جان او را به آسمان ميبرد و او را مبارك ميسازد پس اگر مدتش تمام شده باشد آن جان را در\r\n\r\n\r\n","description":"","footnote":"\r\n( 1 ) سورهء غاشيه آيه 4\r\n","page_name":" 117 ","page_number":117},
  {"content":"\r\n\r\nگنجهائى از رحمت خويش و در بوستانهاى بهشت در سايه عرش خود قرار ميدهد و اگر هنوز اجل آن نرسيده باشد او را با فرشتگان مأمور نگهبانى او برميگرداند تا به بدنش بازگردانند و در آن بيارامد به خدا حاجىهاى شما و معتمرين شما ( آنهائى كه عمل عمره را انجام ميدهند ) از مخصوصين دربار خدايند و فقراء شما ثروتمندند و توانگران شما اهل قناعتند و شما همه‌تان اهل دعوت او و اجابت او هستيد « 1 » .\r\n142 - از . . . از عمرو بن ابى المقدام از حضرت صادق عليه السّلام مثل روايت قبلى نقل شده باضافه جملات زير كه حضرت به آن افزودند آفرين بر شيعيان ما ، چقدر به عرش خدا نزديكند و چه نيكوست رفتار خدا با آنها در روز قيامت به خدا اگر نه اين بود كه مردم آن را بزرگ شمارند يا كبر و خودستائى در آنها راه يابد هر آينه فرشتگان در برابر آنها بدانها سلام ميدادند ، هيچ كدام از بندگان خدا و شيعيان ما نيست كه قرآن را در نمازش در حال ايستادن تلاوت كند مگر اينكه بهر حرفى صد حسنه دارد و اگر در حال نشستن در نماز قرآن بخواند در برابر هر حرفى پنجاه حسنه دارد و در غير نماز بهر حرفى ده حسنه و اگر سكوت كند اجر قرآن خواندن مخالفين را دارد .\r\nبه خدا شما در بستر خود آرميده‌ايد ولى پاداش مجاهدين را ميبريد و شما در حال نماز هستيد ولى پاداش صف‌بسته‌هاى در راه خدا در ميدان نبرد را ميبريد به خدا شمائيد آنها كه خداوند عز و جل ميفرمايد و ما آئينه دلهاى پاك آنها را از كدورت كينه و حسد و هر خلق ناپسند بكلّى پاك و پاكيزه سازيم تا همه با هم برادر و دوستدار هم شوند و روبروى يك ديگر بر تخت عزّت بنشينند « 2 » .\r\n\r\n\r\n","description":"","footnote":"\r\n( 1 ) كافى ج 8 ص 213 .\r\n( 2 ) سورهء حجر آيه 47\r\n","page_name":" 118 ","page_number":118},
  {"content":"\r\n\r\nهمانا شيعيان ما چهار چشم دارند دو چشم در سر و دو چشم در دل البتّه همه انسانها چنين بودند ولى خداوند ديدگان شما را باز و ديده‌هاى آنها را كور نموده « 1 » .\r\nتوضيح : رياح جمع ريح است و مقصود حضرت در اينجا بوى خوش يا پيروزى يا نيرو يا يارى يا دولت است و ارواح يا جمع روح بضمّ راء است يا جمع روح بفتح راء است بمعنى نسيم باد يا استراحت بر اين يعنى بر چيزى كه لازمه دوستى است از قبيل شفاعت در دنيا و آخرت حوراء يعنى زنهاى شما در بهشت صفات حوريه را دارند در زيبائى و جمال و كمال ابشر يعنى اين مژده را بگير و بشّر يعنى ديگران را مژده ده و استبشر يعنى خوشحال و مسرور شو و دعامه بكسر دال ستون خانه است بتفلّت يعنى از آنها ناگهانى سرميزند بدون تفكّر و دقّت يا بدون اينكه از گوينده راستگوئى گرفته باشند .\r\nلاهل الغنى يعنى ذاتا توانگرند و با توكل و اعتمادى كه به پروردگار خويش دارند از مردم ديگر اظهار بىنيازى ميكنند لاهل دعوته يعنى خداوند شما را بدين و پيروى از خويش خوانده و شما او را اجابت كرديد ، جوهر ولد آدم ، يعنى آنها را تشبيه فرموده بگوهر كه در بين ساير اجزاء زمين از نظر زيبائى و ارزش و كميابى و پرسود بودن امتياز دارد يا منظور حضرت اينست كه حقيقت آدميت و سرشت آن نيست مگر در آن افراد و آنها شايسته اسم انسانند و ساير انسانها همچون چهارپايان و افراد پست و نسناس « 2 » هستند يا اينكه پيشرو و پيشتازند در جستن خوشبختىها و كسب و كمالات ، قاموس ميگويد جوهر هر سنگى را گويند كه از آن چيزى براى بهره‌بردارى استخراج شود و جوهر هر چيزى\r\n\r\n\r\n","description":"","footnote":"\r\n( 1 ) كافى ج 8 ص 214 .\r\n( 2 ) نسناس تودهء مردم را گويند كه غالبا در مسير باطلند و امام ( ع ) در بارهء آنها ميفرمايد همچون چهارپايان بلكه پست‌تر از آنند ( مجمع البحرين )\r\n","page_name":" 119 ","page_number":119},
  {"content":"\r\n\r\nآن را گويند كه سرشت و ذات آن چيز بر آن آفريده شده و نماينده و پيش قدم است و گويد حبّذا الامر يعنى آن امر دوست‌داشتنى است ، مجموع حبّ و ذا را يك كلمه قرار داده‌اند بنا بر اين حبّذا اسم است و ما بعد خود را رفع داده و ذا هميشه همراه حبّ است و هيچ گاه تغيير نميكند همچون مثل كه ميگويند مثل‌ها تغييرپذير نيستند به همين جهت در مؤنث هم ميگويند حبّذا و حبذه گفته نميشود جمله\r\nلو لا ان يتعاظم\r\nالناس يعنى اگر نه اين بود كه مردم اين عمل را بزرگ ميشمردند و باعث مىشود كه در مورد دوستان ما غلوّ و زياده‌روى كنند ، و در قاموس گويد قبل بضمّ قاف و باء و قبل بضم قاف و فتح باء بر وزن صرد و قبل بكسر قاف و فتح باء بر وزن عنب يعنى آشكارا و روبرو ،\r\nممّن خالفه\r\n، يعنى اگر چنانچه مخالفين ما عملى انجام دهند و سزاوار پاداشى گردند صرف نظر از آنچه كه خداوند بشيعيان تفضّل مىكند پس گويا براى او يك اجر است و اين اجر براى شيعه‌اى كه ساكت باشد ثابت است ،\r\nاجر المجاهدين\r\nيعنى همچون پاداش مجاهدين در غير حال برابرى با دشمن ،\r\nو فتح ابصاركم\r\nيعنى ديدگان دلهاى شما را باز نمود .\r\nنظر ما : علّت اينكه اين روايت را چند بار نقل كرديم اولا بخاطر اختلاف زيادى كه از نظر جملات و مطالب در نقل‌هاى مختلف آن بود و بعد به جهت بهره‌هاى زياد آن ، و قبل از اين در بابهاى فضائل حضرت امير المؤمنين عليه السّلام و در باب حوض كوثر و شفاعت و حالات قيامت امتيازات زيادى براى شيعيان ذكر كرديم .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\n\r\nباب 16 شيعيان پيرو دين خدا و پيرو انبياء و اهل حق‌اند ، آمرزش نيست مگر براى آنها و قبول نشود جز كردار آنان\r\n\r\nآيات :\r\nنزديكترين مردم بابراهيم كسانى هستند كه از او پيروى كنند و اين پيغمبر و امّتش كه اهل ايمانند و خدا دوستدار مؤمنانست « 1 » .\r\nپس هر كس ( در راه توحيد و خداپرستى ) پيرو من است او از من است « 2 » .\r\nتفسير آيه اوّل : مجمع البيان ميگويد نزديكترين مردم بابراهيم يعنى شايسته‌ترين مردم به يارى ابراهيم بوسيله برهان يا كمك ، آنهائى هستند كه از او پيروى كنند در وقت و زمان او و او را در برابر دشمنش يارى كردند و ( نيز ) اين پيغمبر و امّتش كه اهل ايمانند متصدى يارى او شدند با دليل چون كه بر حق و راستى است و خدا دوستدار مؤمنانست زيرا خداوند يارى آنها را به عهده گرفته و مؤمن هم به همين معنى ولىّ ( ياور ) خداست و بنا بقولى مؤمن متصدى يارى اوامر دين خداست .\r\nاين آيه دلالت دارد كه ولايت با دين ثابت مىشود نه با نژاد و مؤيدش گفتار حضرت امير المؤمنين عليه السّلام است كه فرمود نزديكترين مردم بانبياء پركارترين مردم هستند به آنچه انبياء آورده‌اند سپس اين آيه را تلاوت نموده و فرمود وابسته به محمد صلّى اللَّه عليه و آله و سلّم كسى است كه پيرو خدا باشد اگر چه نژادش از او دور باشد و دشمن محمّد كسى است كه نافرمانى خدا كند و لو نژادش نزديك به آن حضرت\r\n\r\n\r\n","description":"","footnote":"\r\n( 1 ) سورهء آل عمران آيه 68 .\r\n( 2 ) سورهء ابراهيم آيه 36\r\n","page_name":" 121 ","page_number":121},
  {"content":"\r\n\r\nباشد ، بعد از آنكه آن روايت على ابن ابراهيم را كه بعدا خواهد آمد روايت مينمايد « 1 » .\r\nامّا در تفسير آيه دوّم : بيشتر مفسّرين گفته‌اند اين آيه مخصوص فرزندان آن حضرتست ولى ظاهر اخبار معناى عامى را ميفهماند يعنى هر كس پيروى كند چه از نسل آن حضرت باشد يا از نژاد ديگرى .\r\n\r\n[ روايات 
  ]\r\n1 - از پدرش از . . . از عمر بن يزيد روايت مىكند كه حضرت صادق عليه السّلام فرمود به خدا شما از آل محمديد عرضكردم قربان از خود آنها ؟ فرمود بلى به خدا از خود آنها و اين جمله را سه بار فرمود سپس به من نگاه كرد و من به آن حضرت نگاه كردم و فرمود اى عمر خداوند متعال در كتاب خود ميفرمايد : نزديكترين مردم بابراهيم كسانى هستند كه از او پيروى كنند و اين پيغمبر و امّتش كه اهل ايمانند و خدا دوستدار مؤمنانست « 2 » .\r\nهمين روايت را عياشى از عمر بن يزيد « 3 » و مجمع البيان از على بن ابراهيم نقل كرده است « 4 » .\r\n2 - على بن نعمان از حضرت صادق عليه السّلام در تفسير آيه بالا روايت كرده كه فرمود آنها امامان و پيروان آنهايند « 5 » .\r\n3 - ابو الصّباح گويد از حضرت صادق عليه السّلام شنيدم در تفسير آيه بالا ميفرمود به خدا سوگند على عليه السّلام بر دين و روش ابراهيم است و شما نزديكترين افراد به او هستيد « 6 » .\r\nبيان : ضمير به ( به او ) در روايت يا به حضرت على عليه السّلام و يا بابراهيم عليه السّلام برميگردد .\r\n\r\n\r\n","description":"","footnote":"\r\n( 1 ) مجمع البيان ج 3 ص 457\r\n( 2 ) تفسير قمى ص 95\r\n( 3 ) تفسير عياشى ج 1 ص 177\r\n( 4 ) مجمع البيان ج 3 ص 457\r\n( 5 ) تفسير عياشى ج 1 ص 177\r\n( 6 ) تفسير عياشى ج 1 ص 177\r\n","page_name":" 122 ","page_number":122},
  {"content":"\r\n\r\n4 - حبابه والبيّه گويد از حضرت امام حسين عليه السّلام شنيدم كه فرمود در كيش و آئين ابراهيم كسى را جز ما و شيعيان ما نميدانم « 1 » .\r\n5 - جابر جعفى گويد حضرت باقر عليه السّلام فرمود از اين امّت هيچ كس داراى دين ابراهيم نيست جز ما و شيعيان ما « 2 » .\r\n6 - عمران بن ميثم گويد از حضرت امام حسين عليه السّلام شنيدم ميفرمود در كيش ابراهيم كسى جز ما و شيعيان ما نيست و مردم ديگر از آن دورند « 3 » .\r\n7 - ابو ذر گويد فرمود هر كس كه خدا از او پيمان گرفته اگر بگويد به پيمان خود وفا كرده راست نگويد غير از خاندان پيامبرشان و جمعيت كمى از شيعيان آنان و اين فرموده خداوند است : اكثر مردمان را در عهد استوار نديديم بلكه بيشتر را عهد شكن و بدكار يافتيم « 4 » . و جاى ديگر ميفرمايد : امّا بيشتر مردمان باور ندارند « 5 » .\r\n8 - پدر علىّ بن عقبه ميگويد با معلىّ بن خنيس خدمت حضرت صادق عليه السّلام رفتيم فرمود مژده باد شما را بيكى از دو فرجام نيك از جانب خدا يا شما باقى ميمانيد تا ببينيد آنچه را كه مايه گردن‌فرازى شما باشد خدا دلهاى شما را شفا بخشد و خشم دلتان را ببرد و شما را بر دشمن چيره سازد چنانچه در قرآن ميفرمايد و دلهاى اهل ايمان را ( بفتح و ظفر بر كافران ) شفا بخشد و خشم دلهاى شما را فرو نشاند « 6 » و اگر قبل از ديدن آن روز از دنيا برود بدينى كه خدا براى پيغمبر صلّى اللَّه عليه و آله و سلّم و خاندان او و على عليه السّلام رضايت داده است از دنيا رفته‌ايد « 7 » .\r\n\r\n\r\n","description":"","footnote":"\r\n( 1 ) تفسير عياشى ج 1 ص 185\r\n( 2 ) تفسير عياشى ج 1 ص 388\r\n( 3 ) تفسير عياشى ج 1 ص 388\r\n( 4 ) سورهء اعراف آيه 102\r\n( 5 ) سورهء هود آيه 17 و روايت در تفسير عياشى ج 2 ص 23\r\n( 6 ) سورهء توبه آيه 15\r\n( 7 ) تفسير عياشى ج 2 ص 79\r\n","page_name":" 123 ","page_number":123},
  {"content":"\r\n\r\n9 - حضرت باقر عليه السّلام در تفسير اين آيه شريفه : بار خدايا تو دلهاى مردمان را بسوى آنها مايل گردان « 1 » فرمود بدانيد منظور تمام مردم نيستند بلكه مقصود ( از مردمان در آيه شريفه ) شما و امثال شما هستيد مثل شما در ميان ساير مردم همچون موى سفيد در گاوى سياه يا موى سياه در گاوى سفيد است ، شايسته است مردم اين خانه ( كعبه ) را زيارت كنند و او را بزرگ شمارند چون خدا او را بزرگ دانسته و نيز سزاوار است ما را در هر كجا هستيم ملاقات نمايند مائيم راهنمايان بسوى خدا « 2 » .\r\n10 - ثعلبه بن ميمون از ميسره : حضرت باقر عليه السّلام فرمود همانا پدر ما ابراهيم عليه السّلام با خدايش شرط كرد و گفت : بار خدايا تو دلهاى مردمان را بسوى آنها مايل گردان « 3 » .\r\n11 - در روايت ديگرى ميسره گويد حدود پنجاه مرد در زير چادرى خدمت حضرت باقر عليه السّلام بوديم ، حضرت نشست و بعد از سكوت طولانى ما فرمود چرا حرف نميزنيد شايد شما مرا پيامبر مىبينيد ؟ نه به خدا ما پيامبر نيستيم ولى خويشاوندى نزديكى با پيامبر خدا صلّى اللَّه عليه و آله و سلّم دارم و از نژاد نزديك اويم هر كس به آن ( خويشاوندى و قرابت ) به‌پيوندد خدا به دو پيوندد و هر كس آن را دوست دارد خدا دوستش دارد و هر كس آن را گرامى شمرد خدايش گرامى دارد . آيا ميدانيد كدام قطعه زمين مقامش نزد خدا بالاتر است از قطعات ديگر ؟ كسى چيزى نگفت بنا بر اين جواب اين سؤال به خود آن جناب بازگشت حضرت فرمود آن قطعه زمين مكّه است كه خدا او را براى حرم خويش پسنديده و خانه‌اش را در آن قرار داده سپس فرمود آيا ميدانى كدام قطعه زمين از مكّه بالاتر است ؟ باز كسى\r\n\r\n\r\n","description":"","footnote":"\r\n( 1 ) سورهء ابراهيم آيه 37 .\r\n( 2 ) تفسير عياشى ج 2 ص 233\r\n( 3 ) تفسير عياشى .\r\n","page_name":" 124 ","page_number":124},
  {"content":"\r\n\r\nحرف نزد و جواب به عهده خود آن حضرت قرار گرفت و فرمود فاصله بين حجر الاسود و در خانه كعبه كه حطيم حضرت ابراهيم است يعنى جايى كه بگوسفندانش علف ميداد ( يا جايى كه گوسفندانش را از آنجا ميراند ) و در آن نماز ميخواند .\r\nبه خدا قسم اگر بنده‌اى در اين مكان به دو پاى خويش بايستد روز را به نماز بايستد تا شب شود و شب را نماز بگزارد تا روز شود ولى حق و حرمت ما خاندان را نشناسد خداوند هيچ گاه از او نمىپذيرد ، همانا از شرطهائى كه پدر ما حضرت ابراهيم عليه السّلام با خداى خويش نمود اين بود كه گفت : بار خدايا تو دلهائى از مردمان را بسوى آنها مايل گردان ، حضرت ابراهيم نگفت تمام مردم را بسوى آنها مايل گردان ( بلكه بعضى از مردم را خواسته است ) آن مردم شما و افرادى همچون شمائيد ، رحمت خدا بر شما باد ، همانا مثل شما در ميان مردم همچون يك موى سفيد در گاو سياه يا موى سياه در گاو سفيد است ، سزاوار است مردم اين خانه ( كعبه را ) زيارت كنند و او را بزرگ شمارند چون خدايش بزرگ دانسته و ما را در هر كجا بوديم ملاقات نمايند كه ما راهنمايان بسوى خدا و نشانگران او هستيم .\r\nدر روايت ديگرى ميفرمايد آيا ميدانيد كدام قطعه زمين احترامش نزد خدا بيشتر است ؟ كسى حرف نزد و اين سكوت جواب را به عهده خود آن حضرت قرار داد سپس فرمود آن قطعه زمين ، فاصله بين حجر الاسود و مقام تا در خانه كعبه است اينجا حطيم اسماعيل است كه غذاى گوسفندانش را در آنجا ميگذاشت سپس بقيّه روايت را بيان فرمود « 1 » .\r\nبيان : در قاموس گويد زود تأسيس توشه است و آنچه از اين مادّه بر وزن منبر باشد يعنى مزود ظرف توشه را گويند و آزدته يعنى آن شىء را توشه سفر قرار دادم .\r\n12 - فضيل بن يسار گويد حضرت باقر عليه السّلام مردمى را كه دور خانه كعبه\r\n\r\n\r\n","description":"","footnote":"\r\n( 1 ) تفسير عياشى ج 2 ص 234\r\n","page_name":" 125 ","page_number":125},
  {"content":"\r\n\r\nمىكشتند نگاهى كرده و فرمود زمان جاهليت هم همچنين طواف ميكردند ، به اينها فرمان داده‌اند دور خانه كعبه بگردند سپس كوچ كنند بسوى ما و وابستگى خويش را بما اعلام كنند ، و يارى و كمك خويش را عرضه نمايند ، بعد از آن اين آيه را تلاوت فرمود ، بارخدايا تو دلهاى مردمان را بسوى آنها مايل گردان ، و فرمود آل محمّد ، آل محمّد ، سپس فرمود بسوى ما ، بسوى ما « 1 » .\r\n13 - از ايّوب بن نوح از . . . از كليب بن معاويه اسدى گويد شنيدم حضرت صادق عليه السّلام ميفرمود به خدا قسم شما بدين خدا و دين فرشتگان او هستيد پس مرا با پارسائى و كوشش يارى كنيد ، به خدا هيچ عملى را خدا نمىپذيرد مگر از شما ، پس از خدا بترسيد و زبان خويش را نگهداريد ، در مسجدهاى آنها ( مخالفين ) نماز بگزاريد ، ولى وقتى جمعيّت متفرّق شد و از هم جدا شدند شما نيز جدا شويد « 2 » .\r\n14 - از حسن بن حسين بن بابويه از . . . از كليب اسدى ، شنيدم حضرت صادق عليه السّلام ميفرمود ، بدانيد به خدا شما بر دين خدا و فرشتگان او هستيد پس ما را بر اين دين بپارسائى و كوشش يارى كنيد ، بر شما باد به نماز و عبادت ، بر شما باد بپارسائى .\r\nهمين روايت نيز از يونس نقل شده است « 3 » .\r\n15 - از پدرش از . . . از حبابه والبيّه ، گويد ، من باتفاق عبايه بن ربعى بملاقات زنى رفتم كه عبادت چهره او را زرد كرده بود ، از من پرسيد همراه تو كيست ؟ گفتم برادرزاده‌ات پسر ميثم است گفت به خدا درست است برادرزاده من است ، آگاه باش كه از حضرت امام حسين عليه السّلام شنيدم ميفرمود ، پيرو دين و جزء\r\n\r\n\r\n","description":"","footnote":"\r\n( 1 ) تفسير عياشى ج 2 ص 234 .\r\n( 2 ) رجال كشى ص 289 .\r\n( 3 ) بشارة المصطفى ص 55 و 174\r\n","page_name":" 126 ","page_number":126},
  {"content":"\r\n\r\nملّت ابراهيم نيست كسى غير از ما و شيعيان ما و ديگر مردم از آن دورند « 1 » .\r\n16 - از پدرش از . . . از عمران بن ميثم گويد بملاقات حبابه والبيّه رفتم پرسيد كيستى ؟ گفتم پسر برادرت ميثم گفت به خدا برادر من است ، همانا برايت حديثى نقل ميكنم كه از سرورت حضرت امام حسين عليه السّلام شنيدم ميفرمود ، قسم به آن كس كه احمس را بهترين افراد بحيله « 2 » و عبد القيس را بهترين افراد ربيعه « 3 »\r\n\r\n\r\n","description":"","footnote":"\r\n( 1 ) محاسن ص 147\r\n( 2 ) بحيله بفتح باء طايفهء بزرگى هستند كه آنها بنام مادرشان بحيله معروف شده‌اند و آنها فرزندان انمار بن اراش بن كهلان از قحطانيها هستند ، چند دسته هستند كه هر دسته از نسل يك نفرند از جمله طايفهء قسر كه نام مالك بن عبقر بن انمار است و طايفهء ديگر بنى احمس بن غوث بن انمار ، و طايفهء بنام عرينه است پس مقصود از احمس قبايل حمس نيست تا بگوئيم چون در دين خودشان متعصب بودند حضرت نام آنها را برده و حمس شامل چند قبيلهء عرب مىشود ، قريش و كنانه و هر كس كه از نسل عامر بن صعصعه يعنى قبيله كلاب و كعب و عامر پيرو دين قريش و كنانه شود و از جمله برنامه‌هاى مذهبى آنها اين امور بود . در ايام منى كه براى انجام مراسم مذهبى خود در منى توقف ميكردند زير سايه و سقف نميرفتند ، و از درهاى خانهء كعبه وارد آن نميشدند و در سرزمين عرفات توقف نداشتند و بازگشت از آنجا را بمشعر نيز ترك ميكردند با اينكه اقرار داشتند كه وقوف در عرفات و بازگشت به مشعر از مناسك حج و جزء برنامه‌هاى دين حضرت ابراهيم است و غير از اينها بدعتهاى ديگرى در مناسك حج داشتند بطورى كه در سيرهء ابن هشام ج 1 ص 199 تا 202 نوشته شده پس مقصود از احمس همان احمس بن غوث بن انمار است كه جمعيت آنها از ميان ساير اقوامى كه نژاد آنها به بحيله منتهى مىشود بهتر از همه هستند .\r\n( 3 ) مقصود حضرت از ربيعه در اينجا ربيعة بن نزار است جمعيتى زيادى هستند كه شامل چند قبيله بزرگ و نژاد و تيره‌هاى مختلفى از نسل ربيعة بن نزار بن معد بن عدنان ميشوند و ربيعه معروفست به ربيعة الفرس ، و شريفترين آنها نژاد عبد القيس هستند كه نسب آنها منتهى مىشود به عبد القيس بن افصى .\r\n","page_name":" 127 ","page_number":127},
  {"content":"\r\n\r\nو همدان را بهترين قبائل يمن « 1 » قرار داد همانا شما بهترين جمعيّتها هستيد سپس فرمود پيرو آئين و ملّت ابراهيم كسى غير از ما و شيعيان ما نيست و مردم ديگر از آن دورند « 2 » .\r\nتوضيح : جوهرى گويد احمس يعنى شجاع و قريش و كنانه را احمس ناميدند چون در دين خود مقاومت داشتند ، و نيز گويد بحيله طايفه‌اى از يمن هستند گويند آنها از متعدّند و عبد القيس پدر قبيله‌ايست از اسد و او عبد القيس بن افصى بن دعمى بن جديله بن اسد بن ربيعه است ، و ربيعه الفرس نيز پدر طايفه‌ايست و او همان ربيعه بن نزار بن معدّ بن عدنانست و همدان نيز يكى از قبائل يمن است .\r\n17 - از پدرش از . . . از عبّاد بن زياد ميگويد حضرت صادق عليه السّلام به من فرمود اى عبّاد بر ملّت ابراهيم و آئين او كسى غير از شما نيست و خداوند هيچ عملى را از غير شما نميپذيرد و گناهان افراد ديگر غير از شما را نمىبخشد « 3 » .\r\n18 - از ابن فضّال از . . . از عبد اللَّه بن سليمان صيرفى گويد از حضرت باقر عليه السّلام شنيدم ميفرمود : نزديكترين افراد بابراهيم كسانى هستند كه از او پيروى كردند و اين پيامبر و مؤمنين‌اند « 4 » سپس فرمود به خدا شما بر دين و روش ابراهيم هستيد و نزديكترين افراد به او شمائيد « 5 » .\r\n19 - از وشّاء از . . . از ابو مغيره گويد از حضرت على عليه السّلام شنيدم ميفرمود : از خدا بترسيد و مواظب باشيد كسى شما را گول نزند و كسى بشما دروغ\r\n\r\n\r\n","description":"","footnote":"\r\n( 1 ) همدان تيرهء از كهلان از قحطانيها هستند كه فرزندان همدان بن مالك بن زيد بن اوسلة بن ربيعة بن الخيار ( الحيان ) بن مالك بن زيد بن كهلان ميباشند ، قبيلهء همدان شريفترين مردم يمن و همهء آنها از شيعيان حضرت على بن ابى طالب ( ع ) بوده‌اند .\r\n( 2 ) بوده‌اند .\r\n( 3 ) محاسن ص 147 .\r\n( 4 ) سورهء آل عمران آيه 68 .\r\n( 5 ) محاسن ص 148 .\r\n","page_name":" 128 ","page_number":128},
  {"content":"\r\n\r\nنگويد ، همانا دين من يك دين است دينى كه خدا براى آدم پسنديده و همانا من بنده آفريده‌اى هستم و مالك نفع و ضرر خود نيستم مگر آنچه را خدا بخواهد و من نيز نميخواهم مگر آنچه را خدا بخواهد « 1 » .\r\n20 - از پدرش از . . . از يزيد بن خليفه ، حضرت صادق عليه السّلام بما كه در حضورش بوديم فرمود : به خدا شما آنجا را نگريستيد كه خدا توجه دارد و برگزيديد آن را كه خدا برگزيده ، مردم براست و چپ رفتند و شما به راه محمّد صلّى اللَّه عليه و آله و سلّم هشداريد به خدا شما در مسير روشن و راه نورانى هستيد « 2 » .\r\n21 - از پدرش از . . . از ايّوب بن حرّ ، حضرت صادق عليه السّلام فرمود به خدا شما بر دين خدا و دين پيامبر خدا و دين على بن ابى طالب عليه السّلام هستيد و نيست آن مگر آثارى از پيامبر خدا صلّى اللَّه عليه و آله و سلّم كه ذخيره فرموده . « 3 » 22 - از پدرش از . . . از سعيد بن يسار گويد بحضور امام صادق عليه السّلام مشرف شدم و آن جناب بر تخت نشسته بودند فرمودند اى سعيد دسته‌اى از مردم مرجئه « 4 » نام دارند و گروه ديگر را خوارج « 5 » مينامند و شما را نيز ترابيّه گويند « 6 » .\r\n\r\n\r\n","description":"","footnote":"\r\n( 1 ) محاسن ص 148 .\r\n( 2 ) محاسن ص 148 .\r\n( 3 ) محاسن ص 146 .\r\n( 4 ) مرجئه فرقهء از مخالفين هستند كه معتقدند هيچ گناهى بايمان لطمه نميزند همان طورى كه هيچ عبادتى با وجود كفر فايده ندارد آنها را مرجئه مينامند چون ميگويند خداوند عذاب آنها را براى گناهانشان تأخير افكنده ، و به تمام اهل سنت نيز مرجئه اطلاق مىشود زيرا آنها حضرت على ( ع ) را از مرتبهء خودش تأخير افكنده و در رديف چهارم قرار دادند ( سفينه البحار ) .\r\n( 5 ) خوارج دستهء از مخالفين حكومت حضرت على بن ابى طالب ( ع ) بودند كه ابتداء جزء لشكر آن حضرت شمشير ميزدند ولى در جنگ صفين بعد از مسألهء داورى عمرو عاص و ابو موسى اشعرى از آن حضرت كناره گرفتند و تصميم گرفتند هم با آن جناب و هم با معاويه مبارزه كنند و در نهروان با حضرت على ( ع ) جنگيدند ولى جز افراد معدودى همهء آنها در اين جنگ كشته شدند .\r\n( 6 ) محاسن ص 156 .\r\n","page_name":" 129 ","page_number":129},
  {"content":"\r\n\r\n23 - از پدرش از . . . از حبيب گويد حضرت صادق عليه السّلام بما فرمود هيچ كس نزد من از شما محبوبتر نيست مردم براههاى گوناگونى رفتند بعضى دنبال خواسته دل و بعضى پيرو نظر و رأى خود شدند ولى شما پيرو مرامى شديد كه ريشه و اصالت دارد « 1 » .\r\n24 - در حديث ديگرى از حبيب نقل مىكند كه حضرت صادق عليه السّلام فرمود همانا مردم اين و آن را گرفته‌اند جمعى خواسته خود و عدّه‌اى بدنبال روايت رفتند ولى خداوند شما را بخاطر دوستى او و دوستى كسى كه دوستيش براى شما نزد خدا سود دارد شما را هدايت و راهنمائى فرمود « 2 » .\r\n25 - ابن فضال از ثعلبه از بشير دهّان نقل مىكند كه حضرت صادق عليه السّلام فرمودند همانا اين مرجئه و اين قدريه « 3 » و اين خوارج ، هر كدام آنها خود را در راه حق و عقيده و مرام خويش را درست مىبينند ولى تنها شمائيد كه دعوت ما را بسوى خدا پاسخ گفتيد سپس اين آيه را تلاوت فرمود : فرمان خدا و رسول و فرمانداران ( از طرف خدا و رسول ) را اطاعت كنيد « 4 » و آيه ديگر : و شما آنچه رسول حق دستور دهد ( و عطا كند ) بگيريد و هر چه نهى كند واگذاريد « 5 » و آيه ديگر : هر كه رسول را اطاعت كند خدا را اطاعت كرده « 6 » و آيه ديگر : بگو اى پيغمبر اگر خدا را دوست\r\n\r\n\r\n","description":"","footnote":"\r\n( 1 ) محاسن ص 156 .\r\n( 2 ) محاسن ص 156 .\r\n( 3 ) صاحب كتاب شارح المقاصد در آنجا گويد قدريه طايفهء هستند كه ميگويند همهء خير و شر بندگان در دست خود آنهاست و مشيت و خواست خدا در آن راهى ندارد ولى معتزله گويند قدريه همچون جبريه عقيده دارند كه خير و شر انسانها همه بخواست و مشيت خداست و اين حرف درست نيست زيرا پيغمبر اكرم ( ص ) فرمود قدريه مجوس امت من هستند و با توجه به اينكه حضرت آنها را مجوس ناميده و مجوسيها خير و شر را به خدا نسبت ميدهند زيرا آنها دو خدا عقيده دارند يزدان آفرينندهء خوبيها و اهريمن آفرينندهء بديها بنا بر اين حرف معتزله در بارهء آنها صحيح نيست ( سفينه البحار ) .\r\n( 4 ) سورهء نساء آيه 59 .\r\n( 5 ) سورهء حشر آيه 7 .\r\n( 6 ) سورهء نساء آيه 79 .\r\n","page_name":" 130 ","page_number":130},
  {"content":"\r\n\r\nميداريد مرا پيروى كنيد كه خدا شما را دوست دارد و گناه شما ببخشد « 1 » سپس فرمود به خدا خداوند در قرآن حضرت عيسى بن مريم را از طريق زنها به حضرت ابراهيم عليه السّلام نسبت داده و ميفرمايد از فرزندان ابراهيم داود و سليمان تا آنجا كه ميفرمايد و يحيى و عيسى هستند « 2 » .\r\nبيان : منظور حضرت از اين جمله كه فرمود خداوند حضرت عيسى را از طريق زنها بابراهيم نسبت داده اينست كه به اين آيه شريفه استدلال فرمايد كه معصومين و پيشوايان ما از فرزندان و نژاد پيامبر خدا صلّى اللَّه عليه و آله و سلّم هستند .\r\n26 - از پدرش از . . . از بشير در حديث سليمان مولى طربال گويد مرامها و آراء مختلف مردم را خدمت حضرت صادق عليه السّلام عرضه داشتم فرمود نه به خدا آنها از آنچه پيامبر خدا صلّى اللَّه عليه و آله و سلّم آورده غير از ايستادن بسوى كعبه خبرى ندارند « 3 » .\r\n27 - از پدرش از . . . از ابو جارود گويد روزى اصحاب حضرت صادق بانتظار آن حضرت بودند تا آن جناب آمد و به آنها فرمود دنبال مژده خدا باشيد و آن را بجوئيد ، كسى غير از شما از خدا مژده نخواهد « 4 » .\r\n28 - از ابن فضّال از ابى كهمس گويد از حضرت صادق عليه السّلام شنيدم ميفرمود مردم براست و چپ رفتند ولى شما با خانواده پيمبرتان همراهى كرديد پس مژده باد شما را عرضكردم فدايت شوم اميدوارم خدا ما و آنها را يكسان قرار ندهد حضرت سه مرتبه فرمودند نه به خدا نه به خدا « 5 » .\r\n29 - از ابن محبوب از ابو جعفر احول از بريد عجلى و زراره بن اعين و محمّد بن مسلم گويند حضرت باقر عليه السّلام بما فرمود ديگر چه آرزوئى داريد ؟ آنگاه كه وحشت و هراس آسمانى پديد آيد هر دسته‌اى به پناهگاه‌هاى خود پناهنده\r\n\r\n\r\n","description":"","footnote":"\r\n( 1 ) سورهء آل عمران آيه 31 .\r\n( 2 ) محاسن ص 156 .\r\n( 3 ) محاسن ص 156 .\r\n( 4 ) محاسن ص 160 .\r\n( 5 ) محاسن ص 160 .\r\n","page_name":" 131 ","page_number":131},
  {"content":"\r\n\r\nشوند و ما به پيامبرمان و شما بما پناه ميبريد پس مژده باد شما را و باز مژده باد بر شما و باز مژده ، نه به خدا هيچ گاه خداوند شما و غير شما را يكسان و مساوى قرار نميدهد و آنها را كرامت و احترامى نيست « 1 » .\r\n30 - از ابن فضّال از . . . از ابو كهمس ، حضرت صادق عليه السّلام فرمود شما ما را شناختيد ولى ديگران انكار كردند ، و شما دعوت ما را پاسخ گفتيد و ديگران با ما دشمنى كردند ، شما با ما پيوستيد و ديگران قطع كردند خداوند رفاقت با محمّد صلّى اللَّه عليه و آله و سلّم را نصيب شما گرداند و شما را از حوض او سيراب كند « 2 » .\r\n31 - از پدرش از . . . از بشير كنّاسى ، از حضرت صادق عليه السّلام شنيدم ميفرمود : شما پيوستيد و مردم بريدند ، شما اجابت كرديد و مردم دشمنى كردند ، و شما شناختيد و مردم منكر شدند و حق همانست « 3 » .\r\n32 - از ابن فضّال از ثعلبه از بشير دهّان گويد ، حضرت صادق عليه السّلام فرمود در بين منكرين بسيار شما شناختيد و در بين دشمنان بسيار شما اجابت كرديد ، گاهى دوستى در راه خدا و پيامبر اوست و گاهى در راه دنياست ، آنچه كه در راه خدا و پيامبر باشد پاداش آن با خداست و آنچه كه در راه دنيا باشد چيزى نيست سپس دستش را تكان داد ( به حالت كسى كه بخواهد نبودن چيزى را با دست خود نشان دهد ) « 4 » .\r\n33 - از پدرش از . . . از ضريس كنانى گويد از حضرت باقر عليه السّلام تفسير اين آيه را سؤال كردم : و بگفتار خوش و طريق پسنديده هدايت شوند « 5 » فرمود به خدا قسم آن ( طريق پسنديده ) همين روش و كيشى است كه شما داريد « 6 » .\r\nبيان : در باره جمله : و بگفتار خوش هدايت شوند ، مجمع البيان ميگويد\r\n\r\n\r\n","description":"","footnote":"\r\n( 1 ) محاسن ص 161 و 162 .\r\n( 2 ) محاسن ص 161 و 162 .\r\n( 3 ) محاسن ص 161 و 162 .\r\n( 4 ) محاسن ص 161 و 162 .\r\n( 5 ) سورهء حج آيه 24 .\r\n( 6 ) محاسن ص 169 .\r\n","page_name":" 132 ","page_number":132},
  {"content":"\r\n\r\nيعنى در بهشت به تبريك و خوش‌آمد گفتن نيكو راهنمائى شوند تا به يكديگر خوش آمد بگويند و خدا و فرشته‌ها نيز به آنها خوش‌آمد گويند ، و بنا بقولى كه از ابن عباس نقل مىشود يعنى به شهادت لا إله الّا اللَّه و الحمد للَّه راهنمائى شدند .\r\nو ابن زيد اللَّه اكبر را نيز بر آن افزوده و بنا بقولى كه از سدّى نقل شده يعنى راهنمائى شده‌اند بسوى قرآن ، و قول ديگرى ميگويد بسوى گفتارى كه از او لذّت مى - برند و دلخواه و دل‌پسند است و بنا بقول ديگر بسوى ياد خدا راهنمائى شده‌اند پس آنان به ياد خدا متنعّم هستند ، و منظور از حميد كه ميفرمايد بطريق حميد هدايت شده‌اند ، خداست كه سزاوار حمد است و با نعمتهايش از بندگان طلب حمد و ستايش فرموده و از آنها خواسته است او را سپاس گويند ، از پيامبر خدا صلّى اللَّه عليه و آله و سلّم روايت شده كه فرمود حمد و ستايش در نزد هيچ كس محبوبتر از خداوند متعال نيست و منظور از صراط حميد راه اسلام و راه بهشت است « 1 » .\r\nظاهر خبر آنست كه مقصود از راهنمائى هدايت در دنياست و احتمال آخرت نيز دارد و منظور از راهنمائى در آخرت باقى ماندن بر عقائد حقّه و آشكار ساختن آنها و لذّت بردن از آنهاست .\r\n34 - ابو نصر از صفوان جمال نقل مىكند كه حضرت صادق عليه السّلام در تفسير آيه شريفه : هر چيزى جز وجه الهى هالك و نابود است « 2 » فرمود هر كس از دستورات خدا و پيامبر صلّى اللَّه عليه و آله و سلّم پيروى كند و آنها را انجام دهد او همان وجه است كه نابود نميشود و بدين جهت است كه : هر كس از پيامبر صلّى اللَّه عليه و آله و سلّم پيروى كند همانا خدا را اطاعت كرده « 3 » .\r\n35 - ابن فضّال از على بن عقبه بن خالد از پدرش نقل مىكند كه من و\r\n\r\n\r\n","description":"","footnote":"\r\n( 1 ) مجمع البيان ج 7 ص 78 .\r\n( 2 ) سورهء قصص آيه 88 .\r\n( 3 ) سورهء نساء آيه 79 و روايت در محاسن برقى ص 219\r\n","page_name":" 133 ","page_number":133},
  {"content":"\r\n\r\nعلى بن خنيس براى زيارت حضرت صادق عليه السّلام مشرف شديم و آن جناب در مجلس خود نبودند بعد از مدتى بدون رداء از اندرون خود بسوى ما آمدند و چون ما را ديدند خوش آمد گفته و فرمودند\r\nمرحبا و اهلا\r\nبشما ( يعنى خوش آمديد ، صفا آورديد ) سپس نشسته و فرمودند شمائيد صاحبان خرد كه خداوند در قرآن فرموده تنها خردمندان متذكّر ميشوند « 1 » پس مژده باد شما را ، شما داراى يكى از دو فرجام نيك از جانب خدا هستيد يا اينست كه زنده هستيد تا به‌بينيد آنچه را كه مايه سربلندى شما باشد ، خداوند سينه‌هاى شما را شفا دهد و خشم دلهاتان را فرو نشاند و شما را بر دشمن خود پيروز گرداند و اين همان فرموده خداى متعال است : دلهاى اهل ايمان را ( بفتح و ظفر بر كافران ) شفا بخشد و خشم دلهاى آنها را فرو نشاند « 2 » و اگر قبل از آن از دنيا برويد بدينى كه خدا براى پيامبرش پسنديده و او را بر آن دين برگزيده از دنيا رفته‌ايد « 3 » .\r\n36 - از پدرش از . . . حضرت صادق عليه السّلام در تفسير آيه شريفه ( اى كه بشيطان خطاب ميفرمايد ) و هرگز ترا بر بندگان ( با خلوص ) من تسلّط و غلبه نخواهد بود « 4 » فرمود بر اين دسته بخصوص ( يعنى شيعيان ) تسلّطى ندارد راوى گويد گفتم چطور با اينكه در آنها چيزهائى ( از گناهان ) هست ؟ فرمود آنچنان كه تو فكر ميكنى نيست مقصود آيه شريفه اينست كه ترا بر آنها تسلّطى نيست تا كفر را محبوب آنها و ايمان را مبغوض آنان قرار دهى « 5 » .\r\n37 - از ابن محبوب از . . . از زراره گويد اين آيه را به حضرت باقر عليه السّلام عرضكردم ( كه شيطان به خدا عرض مىكند ) من بندگانت را از راه راست كه شرع\r\n\r\n\r\n","description":"","footnote":"\r\n( 1 ) سورهء رعد آيه 19 .\r\n( 2 ) سورهء توبه آيه 14 و 15 .\r\n( 3 ) محاسن ص 170 .\r\n( 4 ) سورهء حجر آيه 42 .\r\n( 5 ) محاسن ص 171 .\r\n","page_name":" 134 ","page_number":134},
  {"content":"\r\n\r\nو آئين تست گمراه گردانم آنگاه از پيش روى و از پشت سر و طرف راست و چپ آنان در مىآيم تا بيشتر آنان شكر نعمتت بجاى نياورند « 1 » حضرت فرمودند اى زراره مقصود شيطان تو و ياران تو است ولى ديگران را كارشان را ساخته و پايان داده « 2 » .\r\nبيان : جمله  لَأَقْعُدَنَّ لَهُمْ  ( همانا مىنشينم براى آنها ) در آيه شريفه يعنى در كمين آنها مىنشينم همچنان كه راهزن در كمين قافله مىنشيند ،  صِراطَكَ الْمُسْتَقِيمَ  ( راه راست تو ) يعنى راه ايمان و صراط منصوبست بر ظرفيّت ،  ثُمَّ لَآتِيَنَّهُمْ مِنْ بَيْنِ أَيْدِيهِمْ  تا آخر آيه ( سپس مىآيم آنها را از روبرويشان ) گويند يعنى از تمام جهات ، كمين نشستن خود را براى گمراهى و بيچارگى انسانها بهر صورتى كه امكان داشته باشد تشبيه كرده بجهات چهارگانه روبرو و پشت سر و راست و چپ از ابن عباس روايت شده كه مقصود از روبرو يعنى از طريق آخرت و منظور از پشت سر يعنى از طريق دنيا و منظور از چپ و راست آنها يعنى از طريق گناهان و كارهاى خيرشان و قول ديگرى هم هست كه منظور از روبرو يعنى از جايى كه ميدانند و توانائى گريز دارند و پشت سر يعنى از جايى كه نميدانند و توانائى ندارند و راست و چپ يعنى از جايى كه مىتوانند بدانند و توانائى بر گريز هم دارند ولى نميكنند چون هوشيارى و احتياط لازم را ندارند ،  وَ لا تَجِدُ أَكْثَرَهُمْ شاكِرِينَ  ( نمىيابى بيشتر آنها را سپاسگزار ) يعنى مطيع نيستند ، و صمد بمعنى قصد است .\r\n38 - ابن محبوب از عمرو بن مقدام از ابان بن تغلب گويد حضرت باقر عليه السّلام فرمود هر گاه بكوفه رسيدى اين حديث را از من روايت كن هر كس گواهى دهد به\r\nلا إله الّا اللَّه\r\nو اينكه نيست خدائى مگر آن خداى واحد مستجمع جميع صفات كماليه بهشت بر او واجب مىشود ، عرضكردم قربان طبقات مختلف مردم بديدن من مىآيند آيا براى تمام آنها اين حديث را بگويم ؟ فرمود آرى اى ابان ، همانا\r\n\r\n\r\n","description":"","footnote":"\r\n( 1 ) سورهء اعراف آيه 15 و 16 .\r\n( 2 ) محاسن ص 171 .\r\n","page_name":" 135 ","page_number":135},
  {"content":"\r\n\r\nروز قيامت خداوند متعال تمام اولين و آخرين را در بوستانى گرد آورد پس بگيرد\r\nلا إله الّا اللَّه\r\nرا مگر از كسى كه بر اين امر ( تشيّع ) باشد « 1 » .\r\n39 - از پدرش از . . . از حارث بن مغيره نضرى گويد از حضرت صادق عليه السّلام اين آيه را سؤال كردم : هر چيزى جز وجه الهى هالك و نابود است « 2 » فرمود هر چيزى نابود است مگر آن كس كه راه شما را در پيش گيرد « 3 » .\r\nبيان : بنا بر اين تأويل مقصود از وجه خدا راهى است كه خدا فرموده از آن بايد رفت .\r\n40 - از محمد بن على از . . . از ابو الطفيل گويد حضرت امير المؤمنين عليه السّلام روى منبر ايستاد و فرمود خداوند محمد صلّى اللَّه عليه و آله و سلّم را به پيامبرى برگزيد و او را برسالت اختيار كرد و او بمردم رسانيد ( آنچه را بايد برساند ) و رسانيد ، و كليدهاى دانش و درهاى حكمت و روشنائى امر ( و امر نورانى ) و فصل الخطاب نزد ماست ، و هر كس ما خاندان را دوست دارد از ايمانش سود برد و كردارش پذيرفته شود و هر كس ما خانواده را دوست ندارد ايمانش سودى ندهد و عملش قبول نگردد اگر چه پيوسته شب و روز رنج برد « 4 » .\r\nبيان : پس رسانيد بمردم و رسانيد ، يعنى بمردم داد و گسترد در آنها علوم زياد ، ولى بعضى از مردم آنها را دگرگون كردند و بعضى ديگر فراموش كردند و بعضى مقصود آن حضرت را نفهميدند پس اشتباه كردند و دشمنى كردند با جانشينان او كه مصون از هر گونه خطا و لغزش هستند تا حق را از باطل جدا سازند ، و كليدهاى دانش و درهاى حكمت و روشنائى و آشكار بودن امر و خطابى كه حق را از باطل\r\n\r\n\r\n","description":"","footnote":"\r\n( 1 ) محاسن ص 181 و 33 .\r\n( 2 ) سورهء قصص آيه 88 .\r\n( 3 ) محاسن ص 199 .\r\n( 4 ) محاسن ص 199 .\r\n","page_name":" 136 ","page_number":136},
  {"content":"\r\n\r\nجدا سازد نزد آنها قرار گرفته ، پس واجب است در اختلافات به آنها رجوع شود اخبار زيادى به اين مضمون در كتاب علم گذشت .\r\nدر قاموس گويد دأب في عمله بر وزن منع و مصدر آن دأبا با حركت همزه و دءوبا بضمّ دال يعنى جديت كرد و ناراحتى كشيد و خود را به تعب و زحمت افكند « 1 » .\r\n41 - از ابن بزيع از . . . از ابو حمزه ثمالى گويد اين آيه شريفه را به حضرت باقر عليه السّلام عرضكردم هر چيزى جز وجه الهى هالك و نابود است « 2 » فرمود هر چيزى نابود مىشود و وجه باقى ميماند سپس فرمود خداوند بزرگتر است از اينكه توصيف شود ولى معناى آيه اينست كه هر چيزى نابود است مگر دين خدا و راهى كه از آن بسوى او روند « 3 » .\r\n42 - از پدرش از . . . از حارث بن مغيره نضرى ، گويد اين آيه را از حضرت صادق عليه السّلام سؤال كردم : هر چيزى جز وجه الهى . . . فرمود هر چيزى نابود است مگر كسى كه راه حق را پيش گيرد « 4 » .\r\n\r\nباب - 17 فضيلت رافضه و ستايش اين نام\r\n1 - على بن اسباط از عتيبه نىفروش از حضرت صادق عليه السّلام فرمود به خدا چه نام خوبى خدا بشما بخشيده مادامى كه بگفتار ما پابند باشيد و بما دروغ نبنديد و گويد حضرت صادق عليه السّلام همين جملات را به من فرمود در وقتى به آن\r\n\r\n\r\n","description":"","footnote":"\r\n( 1 ) قاموس ج 1 ص 64 .\r\n( 2 ) سورهء قصص آيه 88 .\r\n( 3 ) محاسن ص 218 .\r\n( 4 ) محاسن ص 219 .\r\n","page_name":" 137 ","page_number":137},
  {"content":"\r\n\r\nحضرت عرضكردم مردى به من گفته است بترس از اينكه رافضى باشى « 1 » .\r\nبيان : انّى كنت ، يعنى آن حضرت اين مطلب را فرمود زيرا من به آن جناب خبر دادم .\r\n2 - ابن يزيد از . . . از ابو الجارود نقل مىكند كه گفت خدا دو گوشش را كر كند همچنان كه دو چشم او را نابينا ساخته اگر از حضرت باقر عليه السّلام نشنيده باشد وقتى كه مردى به آن حضرت عرضكرد فلانى نامى روى ما گذاشته فرمود چه نامى ؟\r\nعرضكرد ما را رافضه مينامد حضرت باقر عليه السّلام با دست مبارك به سينه‌اش اشاره كرده فرمود و من از رافضه‌ام و او از من است و اين جمله را سه بار فرمود « 2 » .\r\n3 - ابن يزيد از . . . از ابو بصير روايت كند كه به حضرت باقر عليه السّلام عرضكردم قربان نامى روى ما گذاشتند و فرمانداران به آن نام خون و مال و ازار ما را مباح دانسته‌اند فرمود چيست آن ؟ گفت رافضه حضرت فرمودند همانا هفتاد نفر از لشكر فرعون او را طرد كردند و نزد موسى عليه السّلام آمدند و در ميان قوم موسى هيچ كس از آن هفتاد نفر كوشاتر و نسبت به هارون ( برادر موسى ) دوست‌تر نبود از اين جهت قوم موسى آنها را رافضه ناميدند ، و خداوند بموسى عليه السّلام وحى كرد كه اين نام را براى آن دسته در تو راه ثبت كن زيرا نامى است كه من به آنها بخشيدم ، بنا بر اين اين اسمى است كه خدا بشما بخشيده « 3 » .\r\n4 - از محمد بن قاسم بن عبيد از . . . . از سليمان اعمش گويد بر حضرت صادق عليه السّلام وارد شدم و عرضكردم قربان مردم ما را رافضى مىنامند رافضى چيست ؟ فرمود به خدا مردم شما را به اين اسم نناميده‌اند ، بلكه خداوند شما را به اين نام در توراه و انجيل به زبان موسى و عيسى عليهما السّلام ناميده و جهتش آن بود كه هفتاد نفر از قوم فرعون او را رها كردند و بدين موسى درآمدند و خداوند آنها را\r\n\r\n\r\n","description":"","footnote":"\r\n( 1 ) محاسن ص 157 .\r\n( 2 ) محاسن ص 157 .\r\n( 3 ) محاسن ص 157 .\r\n","page_name":" 138 ","page_number":138},
  {"content":"\r\n\r\nرافضه ناميد و بموسى وحى كرد اين نام را در توراه براى آنها ثبت كن تا در آينده نيز به زبان محمّد صلّى اللَّه عليه و آله و سلّم صاحب اين نام شوند .\r\nپس خداوند آنها را به چند فرقه و شعبه متفرق ساخت ، آنها خير را رها كردند ولى شما شر را رها ساختيد و شما با خانواده پيامبرتان وفادارى كرديد و رفتيد راهى را كه پيامبرتان رفت و آن كس را كه خدا و رسول برگزيد شما نيز برگزيديد پس مژده باد شما را و سپس مژده باد بشما كه شمائيد رحمت‌شدگان ، كه كردار نيكوكارانشان پذيرفته و از گناه گنهكارانشان گذشت مىشود و هر كس خدا را همچون شما ملاقات نكند كارهاى خير او پذيرفته نشود ، و از گناهش نگذرند ، اى سليمان آيا خشنودت ساختم ؟ عرضكردم قربان بيش از اين بفرما فرمود خداوند عز و جل را فرشتگانيست كه براى شما طلب آمرزش ميكنند تا گناهانتان فرو ريزد همچنان كه برگ درختان در روز باد فرو ميريزد و اين همان گفتار خداوند متعال است : فرشتگانى كه عرش با عظمت الهى را برميدارند و آنها كه پيرامون آنند خدا را تسبيح ميكنند و براى اهل ايمان طلب آمرزش مىكنند « 1 » .\r\nآنها شيعيان ما هستند و به خدا طلب آمرزش براى آنهاست ، اى سليمان آيا خشنودت ساختم ؟ عرضكردم قربان بيشتر بفرمائيد ، فرمود هيچ كس بر كيش و مرام ابراهيم عليه السّلام نيست جز ما و شيعيان ما و ديگر مردم از آن دور و بيزارند « 2 » .\r\n\r\n\r\n","description":"","footnote":"\r\n( 1 ) سورهء غافر آيه 7 .\r\n( 2 ) تفسير فرات ص 139 .\r\n","page_name":" 139 ","page_number":139},
  {"content":"\r\n\r\n\r\nباب - 18 بخشيدن گناهان شيعيان و شفاعت ائمهء « ع » در بارهء آنان\r\n1 - از احمد بن ابى جعفر بيهقى از . . . از داود بن سليمان از حضرت رضا عليه السّلام از پدرانش عليه السّلام حضرت رسول صلّى اللَّه عليه و آله و سلّم فرمود چون رستاخيز شود ، ما متصدّى حساب شيعيان ، پس هر كس بدهى خدائى داشته باشد ما داورى ميكنيم و خدا هم بپذيرد ، و هر كس بدهى مردمى داشته باشد ما طلب بخشش ميكنيم و بما بخشيده شود و هر كس بما بدهكار باشد ما بعفو و گذشت سزاوارتريم « 1 » .\r\n2 - حضرت رضا عليه السّلام از پدرانش عليه السّلام از حضرت امام حسين عليه السّلام روايت ميفرمايد كه حضرت رسول صلّى اللَّه عليه و آله و سلّم به على عليه السّلام فرمودند شيعيانت را مژده ده كه من روز قيامت يعنى روزى كه جز شفاعت من هيچ چيز سود ندارد شفيع آنهايم « 2 » .\r\n3 - از مفيد از . . . از ابو الورد گويد از حضرت باقر عليه السّلام شنيدم كه ميفرمود چون رستاخيز شود خداوند تمام مردم را از آغاز و انجام دنيا ، لخت و پا برهنه در يك سرزمين گرد آورد و آنها بر سر راه محشر بايستند تا سخت عرق كنند و به سختى نفس كشند ، و همچنان بمانند تا خدا بخواهد و اين همان گفتار خداى متعال است : از هيچ كس جز زير لب و آهسته صدائى نخواهى شنيد « 3 » .\r\nفرمود سپس صدائى از جانب عرش بلند مىشود كجاست پيامبر امّى ؟ مردم ميگويند همه شنيدند اما نام او را بگو ميگويد كجاست پيامبر رحمت محمّد بن عبد اللَّه و فرمود حضرت رسول صلّى اللَّه عليه و آله و سلّم به پا ميخيزد و پيشاپيش تمام مردم مىآيد تا\r\n\r\n\r\n","description":"","footnote":"\r\n( 1 ) عيون اخبار الرضا ج 2 ص 57 .\r\n( 2 ) عيون اخبار الرضا ج 2 ص 68 .\r\n( 3 ) سورهء طه آيه 108 .\r\n","page_name":" 140 ","page_number":140},
  {"content":"\r\n\r\nبحوضى ميرسد كه درازى آن به قدر فاصله بين ابلّه و صنعاء است كنار آن مى - ايستد و صاحب شما را صدا مىزند او نيز از تمام مردم جلو ميرود و كنار آن حضرت مىايستد سپس بمردم اجازه حركت ميدهند .\r\nحضرت باقر عليه السّلام فرمود برخى از مردم بر سر حوض آيند و برخى ديگر را از آن بگردانند ، پس چون رسول خدا صلّى اللَّه عليه و آله و سلّم ببيند يكى از دوستان ما را از حوض ميگردانند بگريد و بگويد اى پروردگار من شيعه على است ، اى پروردگار من شيعه على است فرمود خداوند فرشته‌اى را برگزيند و او بگويد اى محمّد صلّى اللَّه عليه و آله و سلّم چه چيز ترا گرياند ؟ ميفرمايد چگونه نگريم براى مردمى از شيعيان برادرم على بن ابى طالب كه مىبينم آنها را بسوى اصحاب دوزخ مىبرند و از آمدن كنار حوض من بازمىدارند ؟ فرمود آنگاه خداوند عز و جل ميفرمايد اى محمّد آنها را به تو بخشيدم و بخاطر تو از گناهان آنها گذشتم و آنها را به تو پيوستم و بهر كس از فرزندان تو كه آنها را دوست دارند و آنان را در گروه و حزب تو قرار دادم و بر سر حوض تو وارد نمودم و شفاعت ترا در باره آنها پذيرفتم و بدين وسيله ترا گرامى داشتم سپس حضرت باقر عليه السّلام فرمود چقدر زن و مرد گريان در آن روز هستند كه وقتى اين منظره را ببينند فرياد ميزنند يا محمّداه ، فرمود در آن روز هيچ كس از دوستان ما كه با ما دوستى دارند و از دشمنان ما بيزارند و دشمن آنهايند باقى نميماند مگر اينكه در گروه ما و با ماست و بر سر حوض ما وارد مىشود « 1 » .\r\nبيان : همس يعنى صداى آهسته و ابلّه بضمّ همزه و باء و تشديد لام شهريست نزديك بصره و شايد آن شهر در محل بصره فعلى بوده و در بعضى از نسخه‌ها ايله بفتح همزه و سكون ياء است و ايله شهر معروفيست بين مصر و شام .\r\n4 - از مفيد از . . . از محمد گويد اين آيه شريفه را از حضرت باقر عليه السّلام سؤال كردم : پس خدا گناهان آنها را بدل به ثواب گرداند كه خداوند در حق\r\n\r\n\r\n","description":"","footnote":"\r\n( 1 ) امالى طوسى ج 1 ص 65 و تفسير قمى ص 422 .\r\n","page_name":" 141 ","page_number":141},
  {"content":"\r\n\r\nبندگان بسيار آمرزنده و مهربانست « 1 » فرمود مؤمن گناهكار را در روز قيامت مىآورند تا در ايستگاه حساب مىايستد ، و عهده‌دار بررسى و بازخواست او فقط خداوند متعال است مبادا ديگران از وضع او اطلاع يابند ، گناهانش را نشان ميدهد تا اقرار مىكند در آن موقع خداوند به نويسندگانش فرمان ميدهد گناهان او را به ثواب تبديل كنيد و بمردم نشان دهيد ، مردم ميگويند براى اين بنده خدا يك گناه هم نيست سپس خداوند فرمان ميدهد او را به بهشت ببرند اينست تأويل آيه و آن تنها در باره گنهكاران از شيعيان ماست « 2 » .\r\n5 - از مفيد از . . . از حضرت رضا عليه السّلام از پدرانش عليه السّلام حضرت رسول صلّى اللَّه عليه و آله و سلّم فرمود دوستى ما خاندان گناهان را ميزدايد و كردار نيك را دو چندان سازد و خداوند بدهكاريهائى را كه دوستان ما به بندگان خدا دارند خودش قبول ميفرمايد مگر در بين آنها ضرر يا ستمى بمؤمنين باشد ، پس خدا بگناهان ميگويد حسنات باشيد « 3 » .\r\n6 - از مفيد از . . . از مسعده بن صدقه گويد از حضرت صادق عليه السّلام شنيدم ميفرمود به خدا كسى بر سر دوستى على عليه السّلام هلاك نگردد و جانبازى نكند جز اينكه او را در دوست داشته‌ترين جاها نزد خود ببيند و كسى بر دشمنى على عليه السّلام نميرد جز آنكه او را در مبغوض‌ترين مكانها براى خود ببيند « 4 » .\r\n7 - از مفيد از . . . از ابو ليلى از حضرت امام حسين عليه السّلام رسول خدا صلّى اللَّه عليه و آله و سلّم فرمود بچسبيد بدوستى ما خانواده چون هر كس روز قيامت خدا را ملاقات كند در حالى كه با ما دوستى داشته باشد بشفاعت و وساطت ما وارد بهشت شود سوگند به آن كس كه جانم در دست اوست هيچ بنده‌اى از كردار خود سود نبرد مگر\r\n\r\n\r\n","description":"","footnote":"\r\n( 1 ) سورهء فرقان آيه 70 .\r\n( 2 ) مجالس مفيد ص 184 و امالى طوسى ج 1 ص 70 .\r\n( 3 ) امالى طوسى ج 1 ص 166 .\r\n( 4 ) امالى طوسى ج 1 ص 166 .\r\n","page_name":" 142 ","page_number":142},
  {"content":"\r\n\r\nبشناسائى حق ما « 1 » .\r\n8 - از فحّام از . . . از جابر بن عبد اللَّه انصارى گويد در محضر رسول خدا صلّى اللَّه عليه و آله و سلّم بودم من يك سوى آن جناب بودم و امير المؤمنين عليه السّلام سوى ديگرش ناگاه عمر بن خطاب وارد شد با مردى « 2 » كه جامه او را بدست ميكشيد حضرت فرمود چه كرده است ؟ عمر گفت يا رسول اللَّه اين از شما نقل مىكند كه فرموده‌اى هر كس بگويد لا إله الّا اللَّه داخل بهشت شود و مردم چون اين را بشنوند در اعمال خود كوتاهى ورزند آيا شما چنين چيزى را فرموده‌ايد يا رسول اللَّه ؟ فرمود آرى اگر بچسبد بدوستى و وابستگى به اين ( يعنى حضرت على بن ابى طالب عليه السّلام ) « 3 » .\r\n9 - از حضرت موسى بن جعفر عليه السّلام از پدرانش عليه السّلام حضرت رسول صلّى اللَّه عليه و آله و سلّم فرمود يا على خداوند عز و جل تو و شيعيانت و دوستان شيعيانت و دوستان دوستان شيعيان ترا آمرزيده پس مژده باد ترا ، توئى\r\nانزع البطين\r\nيعنى بركنده از شرك و پر از دانش « 4 » .\r\nتوضيح : گويا مقصود از شيعه در اين روايت مؤمنين كامل همچون سلمان و ابو ذر و مقداد هستند و مقصود از دوستان آنها يعنى كسانى كه بمقام آنها نرسيده‌اند با داشتن دانش و پارسائى و منظور از دوستان آنها شيعيان فاسق هستند و احتمال دارد شامل طبقه مستضعف از غير شيعه نيز بشود چون همين كه آنها مؤمنين و دوستان آنها را دوست دارند ، دليل اينست كه مستضعف هستند و در نهايه ضمن بيان خصوصيات قيافه حضرت على عليه السّلام ميگويد البطين\r\n\r\n\r\n","description":"","footnote":"\r\n( 1 ) مجالس مفيد ص 15 و امالى طوسى ج 1 ص 190 .\r\n( 2 ) آن مرد ابو هريره دوستى است و اين روايت مشهور است و در كتب عامه هم هست چنانچه در صحيح مسلم ج 1 باب ( هر كس خدا را ملاقات كند با ايمان و غير مردد وارد بهشت مىشود ) و در مشكاة المصابيح ص 15 نقل كرده .\r\n( 3 ) امالى طوسى ج 1 ص 288 .\r\n( 4 ) امالى طوسى ج 1 ص 300 و صحيفة الرضا ص 32 .\r\n","page_name":" 143 ","page_number":143},
  {"content":"\r\n\r\nالانزع يعنى آن جناب انزع الشعر بود جلوى سرش مو نداشت و شكم آن حضرت آشكار بود و بنا بقولى انزع بود يعنى از شرك و بت‌پرستى بركنده بود و شكم او نيز از علم و ايمان پر بود .\r\n10 - از خفّار از . . . از حضرت رضا عليه السّلام از پدرانش عليه السّلام حضرت رسول فرمود خداوند عز و جل ميفرمايد هر كس مرا و پيامبرم و ولىّ مرا باور داشته باشد او را به بهشت ببرم با هر عملى كه داشته باشد « 1 » .\r\n11 - از عمر بن عبد العزيز از . . . از موسى بن بكر گويد با جمعى محضر حضرت صادق عليه السّلام بوديم يكى از مردان مجلس عرضكرد از خداوند بهشت ميخواهم حضرت فرمود شما در بهشت هستيد از خدا بخواهيد شما را از آن بيرون نبرد گفتند قربانت شويم ما در دنيائيم فرمود مگر شما بامامت ما اعتراف نداريد گفتند بلى فرمود اين معنى بهشت است كه هر كس به آن اعتراف كند در بهشت باشد پس از خدا بخواهيد آن را از شما نگيرد « 2 » .\r\nبيان : چون ولايت باعث دخول در بهشت است بدان جهت از روى مبالغه ولايت را بهشت گفته‌اند نه اينكه بهشت غير از آن چيزى نباشد .\r\n12 - از پدرش از . . . از حضرت باقر عليه السّلام فرمود هرگز مزه آتش را نچشد هر كس اين امر را وصف كند « 3 » .\r\nبيان : مقصود از وصف كردن اين امر شناسائى امامت و معتقد شدن به آن و همچنين عقيده داشتن بساير اعتقادات حقه‌ايست كه لازمه اعتقاد بامامت است و پيشوايان آنها را بيان فرموده‌اند .\r\n13 - ابن محبوب از . . . از مالك بن اعين گويد حضرت صادق عليه السّلام\r\n\r\n\r\n","description":"","footnote":"\r\n( 1 ) امالى طوسى ج 1 ص 376 .\r\n( 2 ) محاسن ص 161 .\r\n( 3 ) محاسن ص 161 .\r\n","page_name":" 144 ","page_number":144},
  {"content":"\r\n\r\nفرمود آيا نمىپسنديد كه نماز را به پا داريد و زكوه را بپردازيد و زبانهايتان را از گفتار ناروا حفظ كنيد و وارد بهشت گرديد ؟ گويد همين حديث را پدرم از على بن نعمان ، از ابن مسكان نيز روايت كرده است « 1 » .\r\nبيان : منظور از حفظ كردن زبانها يعنى از آنچه كه مخالف تقيه باشد يا اينكه هم حفظ زبان از آنچه مخالف تقيه است لازم است و هم از ساير چيزهائى كه خدا نهى فرموده ، و اينكه از بين تمام اعضاء فقط زبان را نام برده‌اند بخاطر اينست كه بيشتر گناهان از زبان سر مىزند و با وساطت او انجام ميگيرد همچنان كه در روايت هست آيا سرنگون ميسازد مردم را در دوزخ چيزى جز آنچه با زبانها درو ميكنند .\r\n14 - از ابن محبوب از . . . از حضرت صادق عليه السّلام فرمود با داشتن ايمان هيچ كارى ضرر نميزند و با وجود كفر هيچ كارى سود ندارد سپس فرمود آيا نديده‌اى خداوند متعال ميفرمايد : و هيچ مانعى از قبول نفقات آنها نبود جز آنكه آنها به خدا و رسول او كافر بودند و به نماز نيايند جز به حال كسالت و اكراه و انفاق نكنند جز آنكه سخت اكراه دارند « 2 » .\r\nبيان : مقصود از فرمايش حضرت كه فرمود با وجود ايمان هيچ كار ( زشتى ) ضرر نميزند ، يعنى ضرر بزرگى كه باعث خلود و زندگى هميشگى در دوزخ شود يا اينكه مقصود از ايمان آن چيزيست كه ارتكاب گناهان كبيره را دارا باشد يعنى قدرتى كه با وجود آن انسان هيچ گاه مرتكب گناه كبيره نشود يا بايد بگوئيم منظور از ضرر پذيرفته نشدن عمل است يعنى با وجود ايمان هر عملى پذيرفته مىشود و البته اين تاويل از زبان درو است و بنا بر دو احتمال اول استشهاد آن حضرت به آيه شريفه براى جمله بعد يعنى ( و با وجود كفر هيچ كار خيرى سود ندهد ) مىباشد\r\n\r\n\r\n","description":"","footnote":"\r\n( 1 ) محاسن ص 166 ، و آيه در سورهء توبه آيه 54 ، ضمنا در نقل آيه شريفه در ضمن بيان روايت اشتباه شده و صحيح آن همانست كه ما ترجمه كرديم .\r\n( 2 ) محاسن ص 166 ، و آيه در سورهء توبه آيه 54 ، ضمنا در نقل آيه شريفه در ضمن بيان روايت اشتباه شده و صحيح آن همانست كه ما ترجمه كرديم .\r\n","page_name":" 145 ","page_number":145},
  {"content":"\r\n\r\nو آيه در سورهء توبه است منتهى آنچنان كه ما ترجمه كرديم نه آنچنان كه در متن روايت بيان شده است و خداوند در همان سورهء بعد از چند آيه ديگر ميفرمايد :\r\nديگر به نماز ميّت آن منافقان حاضر نشده و بر جنازه آنها بدعا نايست كه آنها به خدا و رسولش كافر شدند و در حال فسق و بدكارى مردند « 1 » و بعد از آن در آيه ديگر ميفرمايد : و اما آنها كه دلهاشان به مرض ( شك و نفاق ) مبتلاست هم بر خبث ذاتى آنها خباثتى افزوده تا به حال كفر جا ندادند « 2 » .\r\n( آيه‌اى كه در متن در ضمن روايت بيان شده تعدادى از آن جزء آيه 54 است و جمله آخر آن جمله آخر آيه 124 است بدين جهت مرحوم مجلسى ميفرمايد ) چون اين آيات تمامى در باره منافقين است امكان دارد امام عليه السّلام نقل بمعنى فرموده ( مقدارى از آن آيه و مقدارى از اين آيه را ضميمه فرموده نه بعنوان آيه قرآن بلكه بعنوان نقل معنا و مضمون آيات ) براى اشاره باينكه اين آيات تمام در باره منافقين است و پذيرفته نشدن عمل مشروط است به مردن در حال نفاق و كفر باينكه احتمال دارد آن آيه كه در ضمن روايت است در قرائت ائمه عليهم السّلام آنچنان باشد و با قرائتى كه فعلا در دسترس ماست فرق داشته باشد و احتمال دارد اشتباه از نويسندگان باشد .\r\n15 - از پدرش از . . . . از محمد بن مسلم گويد حضرت صادق عليه السّلام فرمود به خدا هيچ بنده اين امر ( تشيع ) را نستايد كه آتش دوزخ او را بخورد گفتم در بين آنها افرادى هستند كه چنين و چنان ميكنند فرمود هر گاه چنين شود خداوند او را به ( امراض ) جسد و بدنش مبتلا ميسازد و اين كفاره گناهان اوست و اگر پاك نشد روزى را بر او تنگ مينمايد و اگر پاك نشد دم مرگ بر او سخت ميگيرد تا وقتى بسوى خدا ميرود و گناهى نداشته باشد و خدا او را به بهشت ببرد « 3 » .\r\n\r\n\r\n","description":"","footnote":"\r\n( 1 ) سورهء توبه آيه 84 .\r\n( 2 ) سورهء آيه 124 .\r\n( 3 ) محاسن ص 172 .\r\n","page_name":" 146 ","page_number":146},
  {"content":"\r\n\r\n16 - از ابن محبوب از . . . از يعقوب بن شعيب گويد به حضرت صادق عليه السّلام عرضكردم مرديست كه چنين و چنان مىكند و هر چه ميدانستم از كارهاى زشت او گفتم ولى در عين حال اين امر ( تشيع ) را ميشناسد فرمود براى اين مرد اميدى هست ولى براى ناصب و دشمن ما اميدى نيست ولى آن مرد اگر اين چنين باشد كه تو ميگوئى از دنيا بيرون نرود مگر اينكه خداوند بر او مسلّط مىسازد ناراحتيهائى را از قبيل فقر و مرض تا گناهان او پاك شود « 1 » .\r\n17 - حضرت رضا عليه السّلام از پدرانش عليه السّلام روايت ميفرمايد حضرت رسول صلّى اللَّه عليه و آله و سلّم فرمود يا على چون رستاخيز شود من به خدا پناه ميبرم و تو دامن من و فرزندان تو دامن تو و شيعيان فرزندانت دامن آنها را ميگيرند پس مىبينى ما را بكجا فرمان ميدهند « 2 » .\r\n18 - ابن ابى يعفور گويد به حضرت صادق عليه السّلام عرضكردم من با مردم مختلف آميزش و معاشرت دارم و تعجب ميكنم از مردمى كه شما را دوست ندارند بلكه دوستدار فلانى و فلانى هستند امّا در عين حال امانت‌دار و راستگو و با وفايند و مردمى را مىبينم كه شما را دوست دارند ولى امانت‌دار و با وفا و راستگو نيستند ابو يعفور گويد حضرت مرتّب نشستند و همچون خشمگين بر مردم نگاهى كرده سپس فرمود دين ندارد آن كس كه وابسته به پيشواى ستمگرى باشد كه از جانب خدا معيّن نشده و سرزنش و نكوهش ندارد آن كس كه وابسته به پيشواى عادل برگزيده خدا باشد عرضكردم آنها دين ندارند و اينها نكوهش نميشوند .\r\nفرمود آرى آنها دين ندارند و اينها نكوهش نميشوند سپس فرمود آيا نشنيدى سخن خداوند را : خدا يار اهل ايمانست آنها را از تاريكيهاى جهان بيرون آرد و بعالم نور برد يعنى از تاريكيهاى گناهان بيرون برد و بعالم نور توبه و\r\n\r\n\r\n","description":"","footnote":"\r\n( 1 ) محاسن ص 172 .\r\n( 2 ) صحيفة الرضا عليه السّلام ص 5 .\r\n","page_name":" 147 ","page_number":147},
  {"content":"\r\n\r\nآمرزش ببرد چون وابسته با امام و پيشواى دادگر برگزيده خدا باشند ، و آنان كه راه كفر گزيدند يار ايشان شيطان و ديو رهزنست آنها را از عالم نور بتاريكيهاى گمراهى درافكند ، راوى گويد عرضكردم مگر مقصود خداوند از اينكه ميفرمايد آنان كه راه كفر گزيدند ، كفار و غير مسلمانان نيست حضرت فرمود كافر چه نورى دارد تا از آن بيرون رود بسوى تاريكيها ؟ بنا بر اين مقصود خداوند از اين جمله آنهائى است كه در نور اسلام بودند ولى بعدها چون ولايت و وابستگى هر پيشواى ستمگر غير برگزيده خدا را پذيرفتند از نور اسلام بسوى تاريكيهاى كفر بيرون شدند پس آتش دوزخ بر آنها واجب شد تا همراه كفار بسوزند سپس فرمود : اين گروه اهل دوزخ و در آن مخلّد خواهند بود « 1 » .\r\nهمين روايت كه در كنز جامع الفوائد از كتاب غيبت مفيد نقل شده .\r\nشرح اين روايت در جاى ديگر به همين زودى خواهد آمد .\r\n19 - مهزم اسدى گويد از حضرت صادق عليه السّلام شنيدم ميفرمود خداوند تبارك و تعالى فرموده است ، هر كسى كه از امامى كه از سوى خدا نيست پيروى كند البته او را عذاب و شكنجه دهم اگر چه آن فردى كه پيروى مىكند كردارش خوب و پاكيزه باشد و هر كس از پيشواى برگزيده خدا پيروى كند البته از او گذشت مينمايم اگر چه كردارش سوء باشد عرضكردم از اين دسته ميگذرد و آن دسته را عذاب مى - كند ؟ فرمود آرى همانا خداوند ميفرمايد ، خدا يار اهل ايمانست آنها را از تاريكىهاى عالم بيرون آرد و بعالم نور برد سپس آن حديث قبلى را كه ابن ابى يعفور نقل كرده بيان فرمود و بر آن افزود : پس دشمنان على امير المؤمنين عليه السّلام آنها در آتش دوزخ مخلّد و جاويد هستند اگر چه در دين خود در نهايت پارسائى و زهد و عبادت باشند و آنها كه به حضرت على عليه السّلام ايمان دارند در بهشت جاويدند اگر چه كردارشان زشت و ضد آن دسته باشد « 2 » .\r\n\r\n\r\n","description":"","footnote":"\r\n( 1 ) سورهء بقره آيه 256 و روايت در تفسير عياشى ج 1 و كافى ج 1 ص 375 .\r\n( 2 ) تفسير عياشى ج 1 ص 139 .\r\n","page_name":" 148 ","page_number":148},
  {"content":"\r\n\r\n20 - در تفسير آيه شريفه قرآن كه ميفرمايد : ايشانند كه گمراهى را به راه راست خريدند پس تجارت آنها سود نكرد و راه هدايت نيافتند « 1 » حضرت موسى بن جعفر عليه السّلام فرمود ايشانند كه گمراهى را به راه راست خريدند ، دين خدا را فروختند و بجاى آن كفر را گرفتند ، پس تجارت آنها سود نكرد ، يعنى در تجارتشان در آخرت سود نبردند زيرا آنها دوزخ و عذابهاى آن را خريدند به بهشتى كه براى آنها مهيا بود اگر ايمان مىآوردند ، و راه هدايت نيافتند يعنى بسوى حق و صواب و راستى و درستى راهنمائى نشدند .\r\nوقتى خداوند اين آيه را نازل فرمود جمعى نزد حضرت رسول صلّى اللَّه عليه و آله و سلّم بودند عرضكردند يا رسول اللَّه سبحان الرزاق ( منزه است خدا چگونه روزىرسانست ) آيا فلانى را نديدى سرمايه كمى داشت و دست‌آورد سبكى همراه جمعى از خانه خود بيرون رفت تا آنها را در دريا خدمت كند آنها هم حق خدمت او را رعايت كرده او را با خود بچين بردند و براى او مختصرى از مال خود معيّن ساختند كه از بين افراد خود گرد آوردند و آن را براى او سرمايه قرار دادند و از چين براى او با آن پول جنسى خريدند و آن جنس يك برده سود كرد و او امروز از توانگران مدينه است .\r\nجمع ديگرى كه نزد آن حضرت بودند عرضكردند يا رسول اللَّه آيا فلانى را نديدى حالش خوب و اموالش زياد بود ، لوازم زندگيش مجهّز و خيرات او فراوان كار و بارش جمع بود تنها بدنبال پولهاى هنگفت و سودهاى كلان ميرفت حرص او را واداشت بىاحتياطى كرد در هواى طوفانى در دريا سفر كرد با كشتى كه مورد اعتماد نبود و ناخدايان نيز مهارتى نداشتند وقتى كشتى وسط دريا رسيد باد تندى وزيد و كشتى را بالا و پائين برد و بالاخره او را بساحل پرتاب كرد ولى در شب تاريك كشتى واژگون شد و اموال او غرق گشت و خود او با خستگى فراوان\r\n\r\n\r\n","description":"","footnote":"\r\n( 1 ) سورهء بقره آيه 16 .\r\n","page_name":" 149 ","page_number":149},
  {"content":"\r\n\r\nنجات يافت و هم اكنون فقير و مقروض است و به دنيا با ديده حسرت مينگرد .\r\nحضرت رسول صلّى اللَّه عليه و آله و سلّم فرمود آيا شما را با خبر نسازم از كسى كه حالش از آن اولى بهتر و از دومى بدتر است ؟ عرضكردند چرا يا رسول اللَّه فرمود اما آن كس كه حالش از اوّلى بهتر است مرديست كه براستى بمحمّد عقيده دارد و او را پيامبر خدا ميداند و براستى على عليه السّلام را بزرگ ميشمارد و او را برادر رسول خدا و ولىّ او و ميوه دل او و فرمانبر خالص او ميداند ، ( در عوض ) پروردگارش و پيامبر و وصىّ پيامبر از او قدردانى نمايند و خداوند براى اين جهت خير دنيا و آخرت را براى او گرد آورد و به او زبانى عنايت كند تا هميشه متذكّر نعمتهاى خدا باشد و قلبى عطا كند كه سپاسگزار باشد و بقوانين الهى خشنود و بر تحمل ناملايمات از دشمنان محمّد صلّى اللَّه عليه و آله و سلّم و خاندانش اراده محكم و تصميم جدى داشته باشد ، بديهى است خداوند چنين كسى را در ملكوت زمين و آسمانهايش بزرگ جلوه دهد ، و خشنودى و عنايات خاصّه خويش را به او پيشكش نمايد ، تجارت چنين كسى سودمندتر و ربح و سود او بزرگتر و بيشتر است .\r\nو امّا آن كس كه حالش از دوّمى بدتر است مرديست كه با برادر محمّد صلّى اللَّه عليه و آله و سلّم بيعت كرده و دوستى و وابستگى و همكارى خود را با او و دشمنى با دشمنانش را اظهار كرده سپس بعد از چندى بيعت خود را نقض كرده و با او مخالفت نموده و دشمنان او را بدوستى گرفته عاقبت كردار چنين كسى ببدى ختم شده و مسيرش بسوى عذابيست كه نابودى و پايان ندارد ، هم در دنيا و هم در آخرت زيان برده و اين همان زيانكارى روشن و آشكار است .\r\nسپس حضرت رسول صلّى اللَّه عليه و آله و سلّم فرمودند اى گروه بندگان خدا بر شما باد به خدمت كردن به كسى كه خدا او را گرامى داشته چون از هر جهت پسنديده است و او را از بين ديگران برگزيده و بعد از محمّد صلّى اللَّه عليه و آله و سلّم آقاى پيامبران او را برترين فرد موجودات زمين و آسمان قرار داده و او على بن ابى طالب عليه السّلام است و بر شما باد\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nبدوستى با دوستان و دشمنى با دشمنان او و اداء حقوق برادرانتان كه در دوستى او و دشمنى با دشمنان او با شما شريكند ، چون البتّه رعايت على عليه السّلام نسبت بشما خيلى بهتر است از نگهدارى آن تجار و بازرگانان نسبت برفيق شما كه گفتيد او را با خود بچين بردند و بتوانگريش پيش داشتند و به ثروتش كمك كردند .\r\nبدانيد همانا يكى از شيعيان على عليه السّلام را روز قيامت مىآورند در حالى كه كفّه گناهان او از كوههاى بلند و درياهاى پر موج سنگين‌تر است مردم ميگويند اين بنده خدا نابود است و در هلاكت و نابودى او ترديدى ندارند و نيز شك ندارند كه او در عذاب خدا مخلّد خواهد بود ، از جانب خدا ندائى بسوى او مىشود اى بنده خطاكار جنايت‌پيشه اين گناهان هلاكت‌بار است آيا در مقابل آنها كار خيرى دارى كه آنها را جبران كند و بعد بكرم و رحمت خدا وارد بهشت شوى ؟ يا اينكه كار خيرت بر گناهان بچربد تا با نويد خدائى به بهشت به روى ؟\r\nآن بنده گويد نميدانم منادى پروردگار به او ميگويد خداوند ميفرمايد در عرصات قيامت فرياد بزن بگو من فلانى پسر فلانى اهل فلان شهر يا فلان ده هستم هم اكنون در گرو گناهان زيادى همچون كوهها و درياها هستم و در مقابل آن كار خيرى ندارم آيا در ميان مردم محشر كسى هست كه از من نعمت يا احسانى ديده باشد و امروز بپاداش آن مرا نجات بخشد ، چون هنوز اين اول گرفتارى و نياز شديد من است .\r\nآن مرد هم اين جملات را با صداى بلند ميگويد ، اول كسى كه او را پاسخ ميدهد على بن ابى طالب عليه السّلام است گويد\r\nلبيك ، لبيك ، لبيك ،\r\nاى كسى كه در راه دوستى من آزمايش شدى ( و ناملايماتى را تحمل كردى ) و براى دشمنى من از دشمنانم ستم ديدى سپس آن حضرت با افراد زياد و جمعيت انبوهى مىآيد گر چه عدد آنها از بستانكاران و طرفهاى مدعى او كمتر است اين افراد ميگويند\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nاى امير المؤمنين ما برادران ايمانى اين مرد هستيم كه بما خوبى كرده و ما را گرامى داشته و در معاشرت با ما زياد احسان كرده و متواضع بوده و ما امروز از تمام طاعتها و عباداتمان بسود او گذشتيم و تمام را به او بخشيديم ، حضرت على عليه السّلام به آنها ميفرمايد پس بچه چيز ميخواهيد به بهشت برويد ؟ ميگويند به رحمت پهناور خدا كه هر كس ترا و خاندان ترا دوست دارد و بشما وابسته شود از آن رحمت محروم نماند اى برادر رسول خدا صلّى اللَّه عليه و آله و سلّم .\r\nدر اين موقع از جانب خداوند متعال ندا مىشود اى برادر رسول خدا صلّى اللَّه عليه و آله و سلّم اينها برادران مؤمن اويند محبت خود را انجام دادند تو ( امروز ) به او چه ميبخشى ؟ چون من بايد بين او و گناهانش داورى كنم من بخاطر وابستگى به تو تمام گناهانش را بخشيدم ولى بين او و بندگان من مظلمه‌هائيست و حقوقى از آنها ضايع شده كه بايد داورى كنم و حقوق آنها مسترد شود ، حضرت على عليه السّلام عرض مىكند بار خدايا هر چه فرمان دهى انجام دهم خداى متعال ميفرمايد يا على تو ضامن شو براى بستانكارهايش كه عوض همه مظالم و حقوق آنها را بدهى و آن حضرت قبول مىكند و به طرفهاى او ميفرمايد هر چه ميخواهيد به من پيشنهاد كنيد تا عوض مظلمه‌ها و بدهكارى او بشما بدهم .\r\nآنها در جواب ميگويند اى برادر رسول خدا عوض بدهكاريهاى او بما ثواب يكى از نفسهاى خود را در شبى كه در بستر رسول خدا صلّى اللَّه عليه و آله و سلّم خوابيدى بما عنايت كن حضرت ميفرمايد بخشيدم ، در اين موقع خداوند به آنها ميفرمايد اى بندگان من نگاه كنيد و آنچه را از على عليه السّلام در عوض بدهىهاى رفيقش گرفتيد به‌بينيد و خداوند ثواب يك نفس على عليه السّلام را در آن شب در بهشت از قصرها و كاخهاى زيباى بهشتى و خيرات و خوبيهاى آنجا نشان ميدهد ، اينهاست آن چيزى كه خداوند عز و جل بوسيله آنها طرفهاى بستانكار آن مؤمنان را راضى ميسازد ، سپس بعد از آن به آنها نشان ميدهد از درجات و منازل بهشتى آنچه\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nرا كه چشم نديده و گوش نشنيده و تا به حال بدل انسانى خطور نكرده .\r\nاين افراد ميگويند بار خدايا آيا از بهشتهايت چيزى باقى مانده اگر تمامش آن باشد كه بما دادى پس ساير بندگان مؤمن و انبياء و صديقان و شهداء و نيكوكاران را كجا جا ميدهى ، آنها گمان ميكنند تمام بهشت همان بود كه خدا به آنها داده ، ولى از جانب خداوند ندا مىشود اى بندگان من اين ثواب يكى از نفسهاى على بن ابى طالب عليه السّلام بود كه شما به او پيشنهاد كرديد و او هم بشما بخشيد بگيريد و نگاه كنيد .\r\nپس آن افراد و آن مؤمنى كه حضرت على عليه السّلام نسبت به او آن همه محبّت فرموده بود وارد بوستانهاى بهشت ميشوند سپس مىبينند آنچه را كه خداوند به دارائى حضرت على عليه السّلام در بهشت مىافزايد كه خود چند برابر آن مقدارى است كه آن حضرت در راه يك دوست خود بذل فرموده خدا هر چه بخواهيد از چندانى كه جز خودش نداند به او عنايت ميفرمايد .\r\nسپس حضرت رسول صلّى اللَّه عليه و آله و سلّم فرمود : آيا اين مقام عالى بهتر است يا درخت زقّوم جهنّم « 1 » ؟ كه براى مخالفين و دشمنان برادر و وصىّ من على بن ابى طالب عليه السّلام مهيّا شده است « 2 » .\r\nتوضيح :\r\nخفيف ذات اليد\r\n، يعنى اموالى كه در دست اوست كم و سبك است قسّطوه با تخفيف و همچنين با تشديد سين يعنى به نسبت مساوى بين خود تقسيم كردند يا به نسبت عادلانه هر كس به ميزان ثروت و دارائيش مقدارى داده .\r\nدر مصباح گويد : جمع اللَّه شملهم يعنى امور آنها متفرق نگردد و فرّق شملهم يعنى امور آنها گرد نيايد و گويد مال جمّ يعنى مال زياد و در قاموس\r\n\r\n\r\n","description":"","footnote":"\r\n( 1 ) سورهء صافات آيه 62 .\r\n( 2 ) تفسير امام ص 47 .\r\n","page_name":" 153 ","page_number":153},
  {"content":"\r\n\r\nگويد تهور الرّجل ، يعنى آن مرد با كم مبالاتى و بىاحتياطى در فلان مشكل واقع شد و گويد فره بر وزن كرم مصدر آن فراهه يا فراهيه به معناى حذاقتست و فاره يعنى كسى كه مهارتش آشكار است و گويد فتق مثل فتّق بمعنى شقّ است يعنى شكافت و در بعضى از نسخه‌ها بجاى فتقتها ، فتّتها ذكر شده كه از فتّ بمعنى كوبيدن و شكستن بانگشتانست بطورى كه در قاموس ميگويد و گويد حشاش يا حشاشه بضمّ حاء باقيمانده جانست در مريض و مجروح ، و گويد و قير ، گله و دسته از گوسفندان يا گوسفندان كوچك را گويند .\r\nو گويد امحضه الردّ مثل محضه يعنى دوستى را خالص قرار داد و غناء بفتح غين و مدّ ، رضامندى و قانع شدن است و بكسر غين و قصر الف ضدّ فقر يعنى توانگرى است و ثراء بفتح ثاء و مدّ الف زياد مال داشتن را گويند و جوهرى گويد تيّار موج است و اينكه ميگويند ، قطع عرقا تيّارا يعنى جلو عرق تند و سريع الجريان را گرفت ، و اينكه ميگويند ، اوليته يدا يعنى نعمتى به او دادم ، و عارفه يعنى احسان و كار خير ، و جوهرى گويد ظلامه و مظلمه يعنى آنچه كه نزد ستمگرى مطالبه كنى و آنچه را كه ظالمى از تو گرفته باشد ظلامه يا مظلمه گويند ، و جمّ الغفير يعنى عدد زياد ، و در مصباح گويد ، نزلت عن الحق يعنى از حق ( خود ) گذشتم و او را رها كردم ، و در قاموس گويد ، اقتراح يعنى بديهه‌گوئى و حاضر جوابى و ابتداء كردن بكلام و زورگوئى .\r\n21 - حضرت رسول صلّى اللَّه عليه و آله و سلّم فرمود : همانا خداوند روز قيامت جمعيتهائى را برانگيزد كه ميزان اعمال آنها از گناهان پر است ، به آنها ميگويند ، اين گناهان شما پس حسنات شما كجاست ؟ و گر نه نابود شويد آنها ميگويند بار خدايا ما براى خود حسنه و كار خيرى نميشناسيم ، آنگاه از جانب خداوند ندا شود اى بندگان من اگر شما براى خودتان كار خيرى سراغ نداريد من سراغ دارم و آن را فراوان و پر بر ميسازم سپس رقعه ( قطعه ) كوچكى را مىآورند و در كفّه حسنات\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nآنها ميگذارند تا بر كفّه گناهان بچربد به بيشتر از فاصله ميان زمين و آسمان ، و بيكى از آنها ميگويند ، دست پدر و مادر و برادران و خواهران و نزديكان و خويشان و دوستان نزديك و آشنايان خود را بگير و به بهشت ببر .\r\nاهل محشر ميگويند بار خدايا گناهان آنها را دانستيم امّا حسناتشان چه بود ؟ خداوند ميفرمايد اى بندگان من ، يكى از اين افراد مديون برادرش بود و بعد از مدتى طلب او را نزد او برد و گفت بگير طلب خود را كه من ترا بخاطر دوستى على بن ابى طالب عليه السّلام دوست دارم و آن طلبكار هم در جواب گفت منهم به همين جهت طلب خود را به تو بخشيدم و هر چقدر ديگر از مال من بخواهى مىدهم خداوند اين عمل را از آنها قدردانى كرد و از گناهانشان در گذشت و آن را درون نامه عملشان و ترازوهاشان نهاد و بهشت را بر آنان و پدر و مادرشان واجب ساخت « 1 » .\r\n22 - مصقله آسيابان گويد حضرت صادق عليه السّلام فرمود چه چيز شما را بازمىدارد از اينكه گواهى دهيد نسبت به آن كسى كه از شما بر اين امر ( تشيع ) مرده است كه او از اهل بهشت است ؟ همانا خداوند ميفرمايد : اين چنين ما بر خود فرض كرديم كه اهل ايمان را نجات بخشيم « 2 » .\r\nبيان : در تفسير اين آيه مرحوم طبرسى ميفرمايد : حسن گويد معنايش آنست كه ما هر گاه بعضى از امّتهاى گذشته را نابود ميكرديم پيامبر آنها و افرادى را كه به او ايمان آورده بودند نجات ميداديم همچنين اگر اين مشركين و بت پرستان را نابود سازيم اى محمّد ترا و آنها كه به تو ايمان آورده‌اند نجات ميدهيم و بقولى معناى اين جمله اين چنين ما بر خود فرض كرديم آنست كه از راه حكمت بر ما لازم است چون من خداى حكيم هستم مقتضاى حكمت چنين است و منظور\r\n\r\n\r\n","description":"","footnote":"\r\n( 1 ) تفسير امام ص 54 .\r\n( 2 ) سورهء يونس آيه 103 و روايت در تفسير عياشى ج 2 ص 138 .\r\n","page_name":" 155 ","page_number":155},
  {"content":"\r\n\r\nاز نجات مؤمنين ، نجات از عذاب آخرتست همان طورى كه آنها را از عذاب دنيا نجات مىبخشم سپس مرحوم طبرسى همين روايت را نقل مىكند « 1 » .\r\n23 - حسن بن محبوب از ابو ولّاد نقل مىكند كه به حضرت صادق عليه السّلام عرضكردم ، قربان مرديست از ياران ما پارسا ، مسلمان ، نماز زياد ميخواند ولى مدتى است گرفتار علاقه به كارهاى لهو شده و به غنا ( و موسيقى ) گوش مىدهد حضرت فرمود آيا اين گوش دادن غنا او را از نماز اول وقت يا روزه يا عيادت مريض يا تشييع جنازه يا ملاقات برادران بازمىدارد يا نه ؟ عرضكردم نه جلو هيچ كار خير او را نگرفته و از اعمال خوب او را بازنمىدارد فرمود اين از گامها ( و وسوسه ) ى شيطانست ان شاء اللَّه آمرزيده مىشود سپس فرمود : جمعى از فرشتگان بودند كاميابى و شهوترانى انسانها را بر آنها عيب ميگرفتند مقصودم لذائذ حلال است نه حرام اين تعبير فرشتگان نسبت بمؤمنين خدا را خوش نيامد ( و براى اينكه ثابت كند اگر شما جاى آنها باشيد معلوم نيست كارتان بكجا بكشد ) خواسته‌ها و شهوات انسانى را در نهاد آن فرشتگان افكند تا مؤمنان را نكوهش نكنند .\r\nفرمود وقتى فرشتگان چنين دريافتى كردند در پيشگاه خدا ناليدند ( و متوجه شدند كه اين گرفتارى آنها نتيجه سرزنش كردن مؤمنين است ) و از خدا تقاضاى عفو و گذشت كردند ، بار خدايا ما را به آفرينش اوليه و آنچه كه براى او ساخته شديم بازگردان چون ما ميترسيم دچار اشتباه شويم ، و خداوند آن شهوات را از نهادشان بركند ، فرمود چون روز قيامت شود و بهشتيان ببهشت روند آن فرشتگان از اهل بهشت اجازه ورود ميگيرند و به زيارت و ديدار آنها ميروند و به آنها درود ميگويند ، سخن آنها به بهشتيان اينست : درود بر شما كه در دنيا در برابر لذت‌ها و خواسته‌هاى درون حلال صبر كرديد و خود\r\n\r\n\r\n","description":"","footnote":"\r\n( 1 ) مجمع البيان ج 5 ص 138 .\r\n","page_name":" 156 ","page_number":156},
  {"content":"\r\n\r\nرا به آن نيالوديد « 1 » .\r\n24 - ابن قولويه از . . . از ابو عبد الرّحمان از حضرت صادق عليه السّلام گزارش كند كه فرمود رسول خدا صلّى اللَّه عليه و آله و سلّم در مسافرت بودند ناگاه از مركب پياده شدند و پنج بار سجده كردند و دوباره سوار شدند بعضى از ياران عرضكردند اى رسول خدا كارى كردى كه تا به حال انجام نداده بوديد ؟ فرمود آرى جبرئيل آمد و مرا مژده داد كه على عليه السّلام در بهشت است منهم به سپاسگزارى از اين نعمت به خاك افتادم چون سر برداشتم گفت فاطمه عليها السّلام نيز در بهشت است باز بسپاس از آن نعمت سجده كردم چون سر برداشتم ، گفت ، حسن و حسين عليهما السّلام دو سيد جوانان اهل بهشت هستند باز بر اين نعمت به خاك افتادم ، و سر برداشتم باز گفت هر كس آنها را دوست دارد در بهشت است اين نعمت نيز سجده داشت ، انجام دادم بعد از سر برداشتن جبرئيل گفت ، هر كس دوستان آنها را دوست بدارد نيز در بهشت است بپاس آن باز پيشانيم را به خاك گذاشتم « 2 » .\r\n25 - از حسن بن فضل از . . . از هارون الرّشيد از پدرش از منصور دوانيقى از . . . از ابن عباس از حضرت رسول صلّى اللَّه عليه و آله و سلّم شنيدم فرمود اى مردم در قيامت ما چهار نفر سواره هستيم و غير ما ديگرى نيست ، كسى گفت اى رسول خدا پدر و مادرم قربانت سواران كيانند ؟ فرمود من بر براق و برادرم صالح بر ماده شترى كه از خدا بود و مردم زمان صالح او را پى كردند و كشتند ، و دخترم فاطمه عليها السّلام بر\r\nناقه عضباء\r\nمن و على بن ابى طالب عليه السّلام بر يكى از ناقه‌هاى بهشتى كه مهار آن از لؤلؤ تر و چشمهاى آن از دو ياقوت سرخ و شكم آن از زبرجد سبز بر روى آن شتر قبه‌اى از لؤلؤ سفيد كه برون آن از درون و درون آن از\r\n\r\n\r\n","description":"","footnote":"\r\n( 1 ) تفسير عياشى ج 2 ص 211 .\r\n( 2 ) مجالس مفيد ص 20 .\r\n","page_name":" 157 ","page_number":157},
  {"content":"\r\n\r\nبرون ديده مىشود برونش از رحمت خدا و درونش از عفو خداست هر گاه پيش آيد يا بازگردد ( همچون پرندگان ) خويش را بيفكند و بالهايش را بگسترد ، و او در جلو من باشد تاجى از نور بر سر دارد كه براى تمام اهل محشر ميتابد و آن تاج هفتاد ركن ( كنگره ) دارد كه هر كدام از آنها همچون ستاره پر نور در آسمان نور ميدهد و پرچم حمد در دست اوست ، و او در قيامت فرياد مىزند\r\nلا إله الّا اللَّه محمّد رسول اللَّه\r\n، از هر گروهى از فرشتگان كه ميگذرد ميگويند اين پيامبر مرسل است و از هر پيامبر مرسل كه ميگذرد ميگويند فرشته مقرّب دربار حق است ، تا اينكه منادى از درون عرش فرياد مىزند اى مردم اين ( كه ميبينيد ) نه فرشته مقرب است و نه پيامبر مرسل و نه نگهدار عرش اين على بن ابى طالب عليه السّلام است ، بعد از او شيعيان او مىآيند ، كسى سؤال مىكند شما چه كسانى هستيد ؟ ميگويند ما علويان هستيم آنها را ندائى ميرسد اى علويان شما ايمن و در امانيد شما با هر كس كه وابسته به او هستيد وارد بهشت شويد « 1 » .\r\nنظير اين روايت را حسن بن حسين بن بابويه از محمد بن حسن طوسى از مفيد از حسن بن فضل نقل فرموده است « 2 » .\r\n26 - از مظفّر بن محمد از . . . از ابو بصير از حضرت باقر عليه السّلام از پدرانش عليه السّلام حضرت رسول صلّى اللَّه عليه و آله و سلّم فرمود يا على چگونه است حال تو آنگاه كه بر لبه دوزخ بايستى ، و ( پل ) صراط كشيده شود ، فرمان عبور صادر شود و تو بدوزخ بگوئى اين مال من و اين از آن تو على عليه السّلام عرضكرد يا رسول اللَّه آنها ( كه ميگويم مال من ) چه افرادى هستند ؟ فرمود آنها شيعيان تواند كه هر كجا تو باشى با تو هستند « 3 » .\r\n\r\n\r\n","description":"","footnote":"\r\n( 1 ) مجالس مفيد ص 167 .\r\n( 2 ) بشارة المصطفى ص 74 .\r\n( 3 ) مجالس مفيد ص 202 .\r\n","page_name":" 158 ","page_number":158},
  {"content":"\r\n\r\n27 - كلينى از . . . از عبد اللَّه بن سنان گزارش مىكند كه حضرت صادق عليه السّلام فرمود خداوند از اينكه جمعى را كه پيرو پيشواى غير برگزيده خدا باشند آزار نمايد شرم نميكند گر چه آن افراد صاحب كردار نيك و در كارهايشان با احتياط باشند ولى از اينكه جمعى را كه پيرو پيشواى برگزيده اويند عذاب نمايد شرم مىكند اگر چه اين افراد بدكار و ستمگر باشند « 1 » .\r\n28 - از محمد بن اسماعيل از . . . از ابو بصير گويد محضر حضرت صادق عليه السّلام مشرف شدم فرمود ابو حمزه ثمالى چه كرد ؟ عرض كردم مريض است فرمود وقتى بازگشتى سلام مرا به او برسان و بگو در فلان روز از فلان ماه ميميرد ابو بصير گويد عرضكردم قربان به خدا او بشما انس داشت و از شيعيان شما بود فرمود ، راست ميگوئى آنچه نزد ماست براى شما بهتر است عرضكردم شيعيان شما با شما هستند ؟ فرمود اگر از خدا بترسد و مراقب ( گفتار ) پيامبرش باشد و خود را از آلودگى به گناه حفظ كند در طبقات مربوط بما با ما خواهد بود على بن حمزه بطائنى كه اين روايت را از ابو بصير نقل مىكند گفت آن سال وقتى به وطن خود بازگشتم چندى نگذشت كه ابو حمزه ثمالى از دنيا رفت « 2 » .\r\n29 - از محمد بن مسعود از . . . از عبيد بن زراره گويد خدمت حضرت صادق عليه السّلام مشرف شدم و بقباق هم خدمت آن حضرت بود عرضكردم قربانت گردم مرديست كه بنى اميه را دوست دارد آيا او هم با آنهاست ؟ فرمود آرى عرضكردم مرد ديگريست كه شما را دوست دارد آيا او با شماست ؟ فرمود آرى عرضكردم اگر چه مرتكب زنا و دزدى شود ؟ راوى گويد حضرت نگاهى به بقباق « 3 » .\r\n\r\n\r\n","description":"","footnote":"\r\n( 1 ) غيبت نعمائى ص 65 و كافى ج 1 ص 376 .\r\n( 2 ) رجال كشى ص 177 .\r\n( 3 ) ابو العباس فضل بن عبد الملك بقباق كوفى ثقه است و اينكه حضرت فرمايش خود را از او پنهان فرمودند شايد بخاطر اين بوده كه اسرار اهل بيت را فاش ميساخته و تمام مطالب را بشيعيان نادان نقل ميكرده است .\r\n","page_name":" 159 ","page_number":159},
  {"content":"\r\n\r\nكردند ديدند او متوجه گفتگوى ما نيست سپس با سر اشاره فرمودند آرى « 1 » .\r\n30 - نصر بن صبّاح از . . . از زيد شحّام روايت كند كه خدمت حضرت صادق عليه السّلام رفتم به من فرمود اى زيد توبه‌ات را تجديد كن و عبادتى تازه انجام ده زيد گويد عرضكردم خبر مرگم را به من ميدهى ؟ فرمود اى زيد براى تو نزد ما خيرى نيست و تو از شيعيان مائى ( و بدان ) صراط بسوى ماست و ميزان بسوى ماست و حساب شيعيان ما با ماست به خدا من بشما از خود شما مهربانترم اى زيد گويا ( الان ) مينگرم بدرجه تو در بهشت و رفيق تو در آنجا حارث بن مغيره نضرى است « 2 » .\r\n31 - از محمد بن مسعود از . . . از عمرو بن الياس گويد من و پدرم نزد ابو بكر حضرمى رفتيم و او در حال احتضار بود به من گفت اى عمرو اكنون هنگام دروغ گفتن نيست گواهى مىدهم كه از حضرت صادق عليه السّلام شنيدم فرمود : آتش دوزخ نميرسد به كسى كه بميرد و او معتقد به اين امر ( تشيع ) باشد « 3 » .\r\n32 - محمد بن على بن قاسم از . . . از عمرو بن الياس نقل مىكند كه بملاقات ابو بكر حضرمى رفتم وقتى كه با مرگ روبرو شده بود به من گفت گواهى مىدهم كه حضرت صادق عليه السّلام فرمود هيچ كس از شما وارد دوزخ نميشود « 4 » .\r\n33 - صفوان جمال گويد خدمت حضرت صادق عليه السّلام رفتم عرضكردم فدايت شوم از شما شنيدم كه فرموديد شيعيان ما در بهشت هستند و در ميان آنها افرادى گناهكار هستند كه مرتكب فحشاء ميشوند و اموال مردم را ميخورند و شراب ميخورند و در دنيا ( از انواع لذت‌ها ) بهره‌بردارى ميكنند حضرت فرمود آنها در بهشت هستند ، بدان همانا هر مؤمنى از شيعيان ما از دنيا بيرون نمى رود مگر اينكه به قرض ، يا مرض ، يا فقر مبتلا مىشود ، اگر گناهش با اينها پاك نشود\r\n\r\n\r\n","description":"","footnote":"\r\n( 1 ) رجال كشى ص 286 .\r\n( 2 ) رجال كشى ص 286 .\r\n( 3 ) رجال كشى ص 355 .\r\n( 4 ) رجال كشى ص 355 .\r\n","page_name":" 160 ","page_number":160},
  {"content":"\r\n\r\nخداوند جانش را به سختى ميگيرد تا وقتى از دنيا ميرود گناهى نداشته باشد عرضكردم پدر و مادرم فدايت باد طلب و بستانكارى مردم را چه كسى مىدهد ؟\r\nفرمود خداوند عزّ و جل محاسبه بندگان را به عهده محمّد صلّى اللَّه عليه و آله و سلّم و على عليه السّلام قرار داده پس هر چه به گردن شيعيان ما باشد از حقى كه در اموال ( صاحبان حق و بستانكاران ) داريم حساب ميكنيم و هر چه بين او و خدايش باشد از خدا طلب بخشش ميكنيم ، و پيوسته با او باشيم تا برحمت خدا و شفاعت محمّد و على عليهما السّلام او را بهشت ببريم « 1 » .\r\n34 - در كتاب كفايه الطالب از قول ابو مريم سلولى گويد از حضرت رسول صلّى اللَّه عليه و آله و سلّم شنيدم ميفرمود يا على خداوند ترا بزيورى آراسته كه هيچ كدام از بندگانش را بزيورى محبوبتر از آن نزد خدا نياراسته است ( و آن ) زهد در دنياست و ترا آنچنان قرار داده كه نه تو از دنيا چيزى ببرى و نه دنيا از تو ، و دوستى مستمندان را به تو بخشيده پس آنان ترا بامامت و تو آنها را به پيروى پسنديديد خوشا به حال آن كس كه ترا دوست دارد و در باره تو راست بگويد و واى بر آن كس كه با تو دشمنى كند و بر تو دروغ گويد ، امّا آنها كه ترا دوست دارند و در باره تو راست گويند آنها در خانه تو همسايگان تواند و در كاخ تو رفيقان تواند ، و امّا آنهائى كه با تو دشمنى كردند و بر تو دروغ گفتند بر خداست كه روز رستاخيز آنها را در ايستگاه دروغگويان توقيف نمايد .\r\nصاحب كتاب كفايه الطالب گويد اين روايت را ابن مردويه نيز در مناقب خويش ذكر كرده است « 2 » .\r\n35 - حسن بن على نواده دخترى الياس گويد پدر بزرگم در حال احتضار گفت ، اكنون هنگامى نيست كه كسى دروغ بگويد گواه باشيد كه از حضرت\r\n\r\n\r\n","description":"","footnote":"\r\n( 1 ) روضه و فضائل و غوالى اللئالى .\r\n( 2 ) كشف الغمه ج 1 ص 288 و ص 217 از مناقب خوارزمى .\r\n","page_name":" 161 ","page_number":161},
  {"content":"\r\n\r\nصادق عليه السّلام شنيدم ميفرمود به خدا نميرد بنده‌اى كه خدا و رسولش را دوست بدارد و وابسته بائمّه باشد كه آتش دوزخ به او برسد سپس بار دوم و سوم نيز آن جملات را تكرار كرد بدون آنكه از او بپرسم « 1 » .\r\n36 - ابو محمّد حرّانى از حضرت امير المؤمنين عليه السّلام روايت كند كه فرمود نيست از شيعيان ما كسى كه مخالفت فرمان كند و بميرد مگر اينكه خداوند او را ببلائى گرفتار سازد تا گناهانش بريزد يا گرفتارى مالى پيدا كند يا از ناحيه فرزندانش مبتلا شود و يا ناراحتى شخصى برايش ايجاد شود تا وقتى بملاقات خدا ميرسد و خداوند دوست ما را ديدار مىكند گناهى نداشته باشد ، البته تعدادى از گناهانش باقى ميماند تا دم مرگ و با سختى جان كندن گناهش پاك مىشود « 2 » .\r\n37 - محمد بن احمد بن شهريار از . . . از ابو رزين گزارش كند كه حضرت زين العابدين عليه السّلام فرمود هر كس ما را براى خدا دوست بدارد از دوستى ما سود برد گر چه در كوه ديلم باشد و هر كس ما را براى غير خدا دوست بدارد خدا هر چه خواهد با او انجام دهد ، راستى دوستى ما خاندان گناهان بندگان را فرو ريزد همچنان كه باد برگ را از درخت فرو ميريزد « 3 » .\r\n38 - از . . . از طلحه بن زيد از حضرت صادق عليه السّلام از پدرانش عليه السّلام حضرت رسول صلّى اللَّه عليه و آله و سلّم فرمود جبرئيل از سوى خداوند بزرگ بسوى من آمد و گفت اى محمد صلّى اللَّه عليه و آله و سلّم خداوند عزّ و جل ترا درود ميگويد و ميفرمايد برادرت على عليه السّلام را مژده ده كه من البتّه هر كس با او وابندد آزار نميكنم و هر كس با او دشمنى كند رحم ننمايم « 4 » .\r\n\r\n\r\n","description":"","footnote":"\r\n( 1 ) رجال نجاشى ص 30 .\r\n( 2 ) رياض الجنان .\r\n( 3 ) بشارة المصطفى ص 3 .\r\n( 4 ) بشارة المصطفى ص 18 .\r\n","page_name":" 162 ","page_number":162},
  {"content":"\r\n\r\n39 - از مفيد از . . . از ابو بكر حضرمى گويد حضرت صادق عليه السّلام فرمود اگر كافرى در دم مرگ آنچه شما ميگوئيد بگويد آتش دوزخ از بدن او چيزى نخورد « 1 » .\r\n40 - از جماعتى از راويان از . . . از شجره حضرت باقر عليه السّلام فرمود اى شجره بسبب دوستى ما گناهان شما آمرزيده مىشود « 2 » .\r\n41 - از فحّام از . . . از پدر سليمان ديلمى گويد سماعه بن مهران خدمت حضرت صادق عليه السّلام مشرف شد حضرت فرمود اى سماعه بدترين مردم كيست ؟ عرضكرد ما ، اى پسر رسول خدا ، حضرت خشمگين شد بطورى كه دو گونه مباركش سرخ شد با اينكه قبلا تكيه داده بود با شنيدن اين حرف راست نشست و فرمود اى سماعه بدترين مردم نزد من كيست ؟ عرضكردم به خدا دروغ نگفتم اى پسر رسول خدا مائيم بدترين مردم نزد مردم زيرا آنها ما را كافر و رافضه مينامند نگاهى به من كرد و فرمود چگونه است حال شما آنگاه كه شما را به بهشت و آنها را بدوزخ برند ؟ شما را بنگرند و بگويند چيست ما را نمىبينيم مردانى را كه آنها را از اشرار و بدكاران ميدانستيم « 3 » اى سماعة بن مهران همانا هر كس از شما كار بدى انجام دهد ما روز قيامت با پاى خود نزد پروردگارمان ميرويم و براى او شفاعت ميكنيم و شفاعت ما پذيرفته مىشود به خدا از شما ده نفر بدوزخ نرود ، به خدا از شما پنج نفر بدوزخ نميرود ، به خدا از شما سه مرد وارد دوزخ نشود ، به خدا از شما يك مرد هم وارد دوزخ نشود ، پس در رسيدن به درجات بهشت با يك ديگر رقابت كنيد ، و دشمن خود را با پارسائى خود زرد چهره و غمگين سازيد « 4 » .\r\n\r\n\r\n","description":"","footnote":"\r\n( 1 ) امالى طوسى ج 2 ص 34 .\r\n( 2 ) امالى طوسى ج 2 ص 68 .\r\n( 3 ) سورهء ص آيه 62 .\r\n( 4 ) امالى طوسى ج 1 ص 301 .\r\n","page_name":" 163 ","page_number":163},
  {"content":"\r\n\r\nبيان : در قاموس ميگويد كمده بضمّ كاف و كمد بفتح كاف و ميم دگرگونى رنگ ( چهره ) و رفتن آب و رنگ است و همچنين اندوه زياد و كسالت دل از غصّه را گويند ، و كمد بر وزن فرح است اسم فاعل آن كامد و از باب افعال اكمد و اسم مفعول آن مكمود است .\r\n42 - از فحّام از . . . از حضرت موسى بن جعفر عليه السّلام از پدرانش عليه السّلام از حضرت امير المؤمنين عليه السّلام فرمود از پيغمبر اكرم صلّى اللَّه عليه و آله و سلّم شنيدم ميفرمود چون در روز قيامت مردم محشور شوند ، منادى مرا صدا مىزند اى رسول خدا همانا خداوند بزرگ ترا متصدى پاداش دادن دوستانت و دوستان خاندانت وابستگان به آنها در راه ( ارادت به تو ) و دشمنان دشمنان آنها در راه تو قرار داده ، پس هر پاداشى كه خواهى به آنها ده ، و من ميگويم اى پروردگار ، بهشت آنها را در هر كجاى آن بخواهم جا مىدهم ، پس اينست مقام محمود كه مرا به آن نويد داده‌اند « 1 » .\r\n43 - برادر دعبل از حضرت رضا عليه السّلام از پدران بزرگوارش عليه السّلام روايت مىكند كه حضرت رسول صلّى اللَّه عليه و آله و سلّم در تفسير آيه شريفه قرآن : شما دو نفر هر كافر معاند را بدوزخ در افكنيد « 2 » فرمود اين آيه در باره من و على بن ابى طالب عليه السّلام نازل شده است زيرا چون روز قيامت شود پروردگارم مرا و ترا اى على شفيع قرار دهد و من و ترا ( خلعت شفاعت ) بپوشاند سپس به من و تو گويد : شما دو نفر هر كه را با شما دشمنى كرده بدوزخ بيفكنيد و هر كه با شما دوستى داشته به بهشت بريد كه آن دوستدار ما همان مؤمن است « 3 » .\r\n44 - محمد بن حسين از . . . از ابو بصير روايت كند كه خدمت حضرت\r\n\r\n\r\n","description":"","footnote":"\r\n( 1 ) امالى طوسى ج 1 ص 304 .\r\n( 2 ) سورهء ق آيه 24 .\r\n( 3 ) امالى طوسى ج 1 ص 378 .\r\n","page_name":" 164 ","page_number":164},
  {"content":"\r\n\r\nصادق عليه السّلام حج رفتم در اثناء طواف به آن حضرت عرضكردم قربانت شوم آيا خداوند اين افرادى را كه در حال طوافند مىآمرزد ؟ فرمود اى ابو بصير بيشتر اينها كه مىبينى ميمون و خوكند ، عرضكردم مرا نشان ده ، كلماتى را با خود فرمود سپس دست مباركش را بر چشم من كشيد همه آنها را ميمون و خوك ديدم از اين منظره در هراس افتادم سپس آن حضرت دوباره دست خود را به چشم من كشيد مردم را مثل اوّل بار ديدم سپس فرمود اى ابو محمد شما در بهشت شاديد ولى شما را در طبقات دوزخ ميجويند و نمىيابند به خدا سه نفر از شما در دوزخ گرد نيايد نه به خدا و نه دو نفر نه به خدا و نه يكنفر « 1 » .\r\n45 - ابن المتوكّل از . . . از حضرت صادق عليه السّلام از پدرش عليه السّلام از پدرانش عليه السّلام حضرت رسول صلّى اللَّه عليه و آله و سلّم فرمود جبرئيل مرا از سوى پروردگارم خدايگان عزّت و جلالت فرمود هر كس بداند اينكه نيست شايسته پرستشى جز من و نيز بداند كه محمد صلّى اللَّه عليه و آله و سلّم بنده من و فرستاده من است ، و على بن ابى طالب عليه السّلام خليفه من و امامانى كه از نژاد اويند حجّتهاى من هستند او را برحمت خود وارد بهشت ميسازم و با گذشت خود از آتش دوزخ نجاتش دهم و همسايگى خود را بر او روا دارم ، و كرامتم را بر او واجب و نعمتم را بر او تمام نمايم و او را از خاصّان و خالصان خويش قرار دهم ، اگر مرا صدا زند پاسخ گويم ، و اگر بخواند اجابت كنم ، و اگر سؤال كند عطا نمايم ، و اگر خاموش باشد به دو آغاز كنم ، و اگر بد كند به او مهر ورزم ، و اگر از من گريزد او را بخوانم ، و اگر بازگردد بپذيرم و اگر خانه‌ام را كوبد باز نمايم .\r\nو امّا كسى كه بخدائى من و اينكه غير از من شايسته پرستشى نيست گواهى ندهد يا خدائى مرا بپذيرد ولى به بندگى و رسالت محمد صلّى اللَّه عليه و آله و سلّم اعتراف ننمايد يا اينكه او را هم اقرار كند ولى خلافت على بن ابى طالب عليه السّلام را قبول نكند يا\r\n\r\n\r\n","description":"","footnote":"\r\n( 1 ) بصائر الدرجات ص 270 .\r\n","page_name":" 165 ","page_number":165},
  {"content":"\r\n\r\nبآنهم گواهى دهد ولى امامانى را كه از نژاد و فرزندان اويند حجت من نداند نعمت مرا انكار كرده ، و آيات و كتابهاى مرا كافر شده ، اگر آهنگ من كند پرده آويزم ، و اگر از من سؤال كند محرومش نمايم ، و اگر مرا صدا زند ندايش را نشنوم ، و اگر بخواند دعايش را گوش ندهم ، و اگر اميدوارم شود نااميدش سازم ، و اين كيفرى است كه از من مىبيند ، و من به بندگان ستمكارى ندارم « 1 » .\r\nتمام اين روايت در باب تصريح پيامبر صلّى اللَّه عليه و آله و سلّم گذشت « 2 » .\r\n46 - از پدرش از . . . از بدر بن وليد خثعمى گويد يحيى بن سابور نزد حضرت صادق عليه السّلام رفت تا با آن حضرت خداحافظى كند حضرت فرمودند بدان به خدا شما برحقيد ، و البتّه هر كس با شما مخالفت ورزد بر غير حق است به خدا ترديدى ندارم كه شما در بهشت هستيد ، همانا اميدوارم خداوند به همين زودى چشم شما را روشن سازد « 3 » .\r\n47 - از پدرش از . . . از زراره از حضرت باقر عليه السّلام فرمود : آتش دوزخ حتى يكنفر از كسانى را كه اين امر ( تشيع ) را بستايد نمىچشد « 4 » .\r\n48 - از احمد از . . . از بكّار بن ابو بكر حضرمى گويد به حضرت باقر عليه السّلام عرضكردند عكرمه غلام ابن عباس در حال مرگست حضرت جابجا شد و سپس فرمود اگر او را مىيافتم سخنى يادش ميدادم كه آتش دوزخ او را نچشد در همين وقت كسى وارد شد و عرضكرد عكرمه مرد ، راوى گويد پدرم به آن حضرت عرضكرد آن سخن را بما تعليم فرما ، حضرت فرمود ، به خدا غير از اين روشى كه شماها داريد چيزى نيست « 5 » .\r\n\r\n\r\n","description":"","footnote":"\r\n( 1 ) اكمال الدين ص 150 و در طبع اسلاميه ج 1 ص 371 .\r\n( 2 ) بحار الانوار ج 36 ص 251 .\r\n( 3 ) محاسن ص 146 .\r\n( 4 ) محاسن ص 149 .\r\n( 5 ) محاسن ص 149 .\r\n","page_name":" 166 ","page_number":166},
  {"content":"\r\n\r\n49 - از ابراهيم بن حسين بن ابراهيم از . . . از اصبغ بن نباته گويد حارث همدانى با چند نفر از شيعيان خدمت حضرت امير المؤمنين عليه السّلام آمد و منهم جزء آنها بودم با ناراحتى راه ميرفت ، نميتوانست مستقيم حركت كند ، و عصاى سر كج خود را محكم به زمين ميكوبيد تا بر او تكيه كند و خود را با آنكه بيمار بود به آن حضرت رسانيد ، مولى عليه السّلام رو كرد به او ، و حارث نزد آن جناب موقعيتى داشت ، حضرت فرمود اى حارث خود را چگونه مىيابى ؟ عرضكرد يا امير المؤمنين روزگار گرفتارم ساخته و توانم را سلب كرده و جنگ و ستيز ياران شما بر در خانه‌ات اندوه و كينه مرا زياد نموده ، حضرت فرمود در چه چيز ستيز داريد ؟ عرضكرد در باره مقام شما و آن سه نفرى كه قبل از شما بودند ، عقيده آنها مختلف است ، بعضى افراط كرده زياده‌روى ميكنند و برخى ميانه‌رو و معتدلند و پيرو پيشوايان خود هستند ، و دسته‌اى هم مردّدند و اسير شك نميدانند پيش روند يا در جا بزنند .\r\nفرمود اى برادر همدانى اينكه ميگويم ترا بس است ، بدان البتّه بهترين شيعه ما همان دسته ميانه‌رو هستند كه غالى پيشتاز بايد بدانها برگردد و آن كس كه عقب ماند ، بايد به آنها پيوندد حارث عرضكرد پدر و مادرم قربانت بيشتر توضيح بده و ترديد را از دلهاى ما بزدا و ما را در كار خود بينا گردان فرمود ( گفتار من ) ترا كفايت مىكند ، تو مردى هستى كه گرفتار شبهه شده‌اى ، همانا دين خدا بافراد شناخته نميشود بلكه به نشانه حق بايد شناخت ، پس حق را بشناس تا اهل آن را بشناسى ، اى حارث همانا حق و راستى بهترين گفتار است ، و هر كس آن را بىپرده بگويد مجاهد است ، هم اكنون ترا از حق با خبر سازم پس گوشت را به من عاريه ده سپس هر كس از يارانت را خردمند و سخن‌دار يافتى با خبر ساز .\r\nبدان ، كه من بنده خدا و برادر رسول خدا و صدّيق اكبر اويم ، او را\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nتصديق كردم وقتى آدم بين جان و بدن بود ، سپس در امّت شما اولين كسى كه او را تصديق كرد من بودم پس اولين ما هستيم و آخرين نيز مائيم ، اى حارث بدان كه من فرد نزديك به آن حضرت و برادر و وصىّ و ولىّ و صاحب سرّ و رازدار اويم ، فهم كتاب ، و فصل خطاب و علم قرآن دارم ، هزار كليد دانش بوديعت دارم كه هر كدام آنها هزار در را باز مىكند و هر درى كشيده مىشود تا هزار هزار پيمان ، علاوه بر همه امتيازات و فضائلى كه دارم شب قدر نيز كمك و مؤيّد من است ، آنچه گفتم هم براى من است و هم براى فرزندان من كه نگهبانان علم و دينند و اين برنامه همچون شب و روز ادامه دارد تا خداوند وارث زمين و هر كه بر آن زندگى مىكند گردد ، اى حارث ترا مژده دهم كه دوست و دشمن مرا در چند مورد به‌بينند و بشناسند ، دم مرگ ، و نزد صراط ، و كنار حوض و هنگام تقسيم حارث عرضكرد ، اى مولاى من تقسيم چيست ؟ فرمود ، تعيين سهم دوزخ ، قسمت او را بدون كم و زياد مىدهم ميگويم اين دوست من است او را رها كن و اين دشمن من است او را بگير .\r\nسپس حضرت امير المؤمنين عليه السّلام دست حارث را گرفته فرمود اى حارث دست ترا گرفتم آنچنان كه پيامبر خدا صلّى اللَّه عليه و آله و سلّم دست مرا گرفت و وقتى از حسد قريش و منافقين به او شكايت كردم به من فرمود چون روز قيامت شود من ريسمانى را بگيرم يا دامنى يعنى دستگيره از صاحب عرش و تو يا على دست بدامن من شوى و فرزندان تو دامن ترا گيرند و شيعيان شما دامن شما را پس خداوند عزّ و جل با پيامبرش چه مىكند ؟ و پيامبر با جانشين خود چه مىكند ؟ اى حارث اين مختصر از بسيار را بگير ، تو با آن كسى كه دوستش دارى ، و براى تست آنچه بدست آرى ، اين جمله را سه بار فرمود .\r\nحارث خوشحال و مسرور از جا حركت كرد در حالى كه عبايش را روى زمين ميكشيد و ميگفت به خدا سوگند بعد از اين باكى ندارم هر زمانى بمرگ برخورم و\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nاو مرا دريابد .\r\nجميل بن صالح گويد : ابو هاشم سيد بن محمّد در ضمن گفتارى اين اشعار را براى من خواند :\r\nسخن على عليه السّلام بحارث شگفت است * آنجا چقدر شگفتيها در بر دارد اى حارث همدانى هر كه بميرد او مرا بيند * روبروى خويش مؤمن باشد يا منافق ديده‌اش مرا شناسد و من او را شناسم * هم شخص او را و هم نام و كردار او را و تو نزد صراط مرا بشناسى * پس از خطا و لغزش نترس به تو نوشانم آب سرد در تشنگى * كه پندارى از شيرينى عسل است بدوزخ گويم هنگامى كه بايستى براى * عرضه بر پل آن ، اين مرد را رها كن او را بگذار و نزديكش نيا چون ريسمان او * بريسمان وصىّ پيغمبر متصلست اين شيعه ماست و شيعيان ما را * خدا براى آنها هر چه آرزو كردم داده « 1 » بيان : يتأد ، مصدر آن تؤده يعنى با تأنّى و آرامش حركت ميكرد و در بعضى از نسخه‌ها يتأوّد هست ، يعنى در راه رفتن بيك طرف متمايل ميشد و بدنش كج ميشد ، و محجن بر وزن منبر عصاى سر كج را گويند ، و زادنى او زاد ( زياد كرد مرا يا زياد كرد ) ترديد بين اين دو كلمه از راوى حديث است و در امالى طوسى بجاى او زاد غليلا ، اوارا و غليلا نوشته شده و أوار بضمّ همزه حرارت آفتاب و حرارت تشنگى را گويند ، و غليل حقد و كينه و همچنين آتش دوستى و نيز اندوه را گويند ، و مقتصد يعنى ميانه‌رو بين افراط و تفريط ، تال يعنى بدنبال پيشوايان حق ميرود و از آنها پيروى مىكند ، و در بعضى از نسخه‌ها بجاى تال ، قال نوشته شده يعنى دشمن پيشوايان هستم و البتّه تال با سياق روايت روشن‌تر است و احجم عنه يعنى خوددارى كرد و از هيبت كنار كشيد ، حسبك يا بحسبك كه در بعضى از نسخه‌ها نوشته شده و بنا بر اين\r\n\r\n\r\n","description":"","footnote":"\r\n( 1 ) بشارة المصطفى ص 4 تا 6 و مجالس مفيد ص 11 و امالى طوسى ج 2 ص 239 .\r\n","page_name":" 169 ","page_number":169},
  {"content":"\r\n\r\nباء اول زياديست و ممكن است يحسبك فعل مضارع باشد ، فيروزآبادى گويد كلمه قد بدون تشديد هم حرفيّه است و هم اسميّه و در هر دو صورت اسم فعل است به معناى ليكفى ، يعنى بس مىكند ميگويند قدنى درهم يعنى يكدرهم مرا بس است و قد زيدا درهم يعنى زيد را يكدرهم بس است و ممكن است اسم باشد بمعنى حسب و بيشتر اوقات مبنى است و گاهى است معرب مىشود و اعراب او رفع است ، و گويد صدع بمعنى شقّ و شكافتن است و آيه قرآن كه ميفرمايد  فَاصْدَعْ بِما تُؤْمَرُ  يعنى اجتماعات آنها را بنداى توحيد بشكاف ، يا اينكه قرآن را با صداى بلند بخوان و حق را آشكار كن يا اينكه حكم كن به حق و كار را يكسره كن ، يا توجه كن به آنچه دستور ميگيرى يا با فرامين و دستورات خداوند حق را از باطل جدا كن و گويد ارعنى و راعنى سمعك ، يعنى سخنم را گوش كن ، و جوهرى گويد ارعيته سمعى ، يعنى به آن گوش دادم ، من كانت له حصافه ، يعنى هر كس عقل محكم و حفظ سخن دارد در قاموس گويد حصف بر وزن كرم ، يعنى خردش نيرومند شد ، و احصف الامر ، يعنى كار را محكم كرد و نفلا يعنى زائد بر آنچه از فضائل و مكارم كه به من داده‌اند ، در نهايه گويد نفل به سكون فاء و گاهى با حركت آن بمعنى زياده است ، و للمستحفظين ، به صيغه اسم مفعول يعنى پيشوايانى كه حفظ و نگهدارى دين و دانش را از آنها خواسته‌اند چنانچه خداوند ميفرمايد  بِمَا اسْتُحْفِظُوا مِنْ كِتابِ اللَّهِ  ، يعنى به آنچه كه از كتاب خداوند نگهداريش از آنها خواسته شده و در قاموس گويد جمله قصيره من طويله يعنى يك خرما از درخت خرما مثل است براى مختصر كردن كلام ، و در مجالس مفيد و امالى طوسى بجاى السيّد ابن محمّد في كلمه له ، السيّد الحميرى رحمه اللَّه فيما تضمنه هذا الخبر نوشته شده است .\r\nجذلا ، بكسر ذال يعنى سرور و خوشحالى و بفتح ذال مصدر است ، و كم\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nثمّ اعجوبه له حملا يعنى حارث در اينجا شگفتيهاى زيادى را در بر گرفته ، يا حار همدان ، حار همان حارث است ، شارح ديوان گويد به جهت ضرورت شعرى حرف آخر آن افتاده و جايز نيست اسم منادى را حرف آخر آن را بيندازند مگر به جهت ضرورت شعريّه و در قاموس گويد رأيته قبلا بفتح قاف و باء و بضمّه هر دو و بر وزن صرد بضمّ قاف و فتح باء و بر وزن عنب بكسر فاء و فتح باء بمعنى آشكار و روبروست و گويد خال الشيء يخاله يعنى گمان او را برد ، و در ديوان بجاى على جسرها ذرى الرّجلا ، ذريه لا تقربى الرّجلا و در امالى طوسى دعيه لا تقبلى الرّجلا نوشته شده است .\r\n50 - از حسن بن حسين از . . . از عباية بن ربعى از عبد اللَّه بن عباس پرسيدم ، چرا پيامبر خدا صلّى اللَّه عليه و آله و سلّم كنيه على عليه السّلام را ابو تراب نهاد ؟ گفت بخاطر اينكه على عليه السّلام صاحب زمين و حجت خدا بر اهل زمين بعد از پيغمبر اكرم صلّى اللَّه عليه و آله و سلّم است و بقاء زمين بوجود او و آرامش آن به اوست و از رسول خدا صلّى اللَّه عليه و آله و سلّم شنيدم كه ميفرمود روز قيامت شود و كافر ببيند ثوابها و كرامات و مقام شيعه را نزد خدا گويد اى كاش من تراب ( خاك ) بودم يعنى اى كاش من از شيعيان على عليه السّلام بودم و اين همان گفتار خداوند عزّ و جل است : و كافر آرزو مىكند كه اى كاش خاك بودم « 1 » .\r\n51 - از صدوق از . . . از ابن عبّاس گزارش كند كه حضرت رسول صلّى اللَّه عليه و آله و سلّم فرمود چهار نفر هستند كه من در روز قيامت آنها را شفاعت كنم اگر چه با گناهان اهل زمين بيايند ، كسى كه پيشاپيش فرزندان من شمشير زند ، و كسى كه در موقع نيازمندى آنها نيازشان را برآورد و كسى كه آنها را بدل دوست دارد و كسى كه آنها را به زبان دوست دارد « 2 » .\r\n\r\n\r\n","description":"","footnote":"\r\n( 1 ) سورهء نباء آيه 40 و روايت در بشارة المصطفى ص 11 .\r\n( 2 ) بشارة المصطفى ص 20 .\r\n","page_name":" 171 ","page_number":171},
  {"content":"\r\n\r\n52 - از صدوق از . . . از حضرت موسى بن جعفر عليه السّلام از پدرانش عليه السّلام از حضرت امير المؤمنين عليه السّلام فرمود رسول خدا صلّى اللَّه عليه و آله و سلّم دست حسن و حسين عليهما السلام را گرفت و فرمود هر كس اين دو نفر و پدر و مادرشان را دوست دارد روز قيامت هم درجه من است « 1 » .\r\nهمين روايت در كتاب بشارة المصطفى از طريق ديگرى نقل شده است .\r\n53 - از محمّد بن عبد الوهّاب رازى از . . . از ابن عمر گويد از حضرت رسول صلّى اللَّه عليه و آله و سلّم از مقام و موقعيت حضرت على عليه السّلام سؤال كردم ، خشمگين شد و فرمود چه ميرسد مردم را كه گفتگو كنند مقام كسى را كه موقعيت او نزد خدا همچون موقعيت من است ، بدان هر كس على عليه السّلام را دوست دارد مرا دوست داشته و هر كه مرا دوست دارد خدا از او خشنود است و هر كس خدا از او خشنود شود بهشت را سزايش دهد ، بدان هر كس على عليه السّلام را دوست دارد خدا نماز و روزه و عبادتش را بپذيرد و دعايش را اجابت فرمايد .\r\nبدان ، هر كس على عليه السّلام را دوست دارد فرشتگان برايش آمرزش خواهند و هشت در بهشت برويش باز شود از هر كدام بخواهد بدون حساب و بازرسى وارد شود ، بدان هر كس على عليه السّلام را دوست دارد از دنيا بيرون نرود تا از كوثر بنوشد ، و از درخت طوبى بخورد و جايگاه خود را در بهشت مىبيند ، بدان هر كس على عليه السّلام را دوست دارد خداوند سكرات مرگ را بر او آسان سازد ، و قبر او را باغى از بوستانهاى بهشت قرار دهد ، بدان هر كس على عليه السّلام را دوست دارد خداوند بعدد هر رگى كه در بدن اوست حوريّه‌اى به او بدهد و در باره هشتاد نفر از خاندانش شفاعت كند و بتعداد موهاى بدنش در بهشت شهر دارد .\r\nبدان هر كس على عليه السّلام را دوست دارد خداوند فرشته مرگ را برفق\r\n\r\n\r\n","description":"","footnote":"\r\n( 1 ) بشارة المصطفى ص 38 .\r\n","page_name":" 172 ","page_number":172},
  {"content":"\r\n\r\nو مدارا بر او گسيل فرمايد و هراس و وحشت نكير و منكر را از او بردارد و قبرش را نورانى و صورتش را سفيد نمايد ، و بدان هر كس على عليه السّلام را دوست دارد خداوند بر او در سايه عرش خويش همراه شهداء و صديقان سايه افكند ، و بدان هر كس على عليه السّلام را دوست دارد خداوند او را از آتش دوزخ نجات بخشد ، و بدان هر كس على عليه السّلام را دوست دارد كارهاى خوبش را خدا بپذيرد و از گناهانش درگذرد و در بهشت رفيق حمزه سيّد الشّهداء باشد ، و بدان هر كس على عليه السّلام را دوست دارد خداوند حكمت را در دلش جاىگزين و حق را بر زبانش جارى فرمايد و درهاى رحمت را برويش بگشايد ، و بدن هر كس على عليه السّلام را دوست دارد در آسمانها اسير خدا در زمين ناميده شود .\r\nو بدان هر كس على عليه السّلام را دوست دارد فرشته‌اى از زير عرش او را ندا كند : اى بنده خدا كار خويش را از سر گير خداوند تمام گناهان ترا آمرزيد ، و بدان هر كس على عليه السّلام را دوست دارد در روز قيامت همچون ماه شب چهارده بيايد ، و بدان هر كس على عليه السّلام را دوست دارد خداوند تاج حكمرانى بر سرش نهد و بر تنش جامه كرامت پوشد ، و بدان هر كس على عليه السّلام را دوست دارد از صراط چون برق جهنده بگذرد ، و بدان هر كس على عليه السّلام را دوست دارد و وابسته او باشد خداوند سند دورى از آتش برايش نويسد و جواز عبور از صراط و ايمنى از عذاب گيرد ، و بدان هر كس على عليه السّلام را دوست دارد ديوان محاسبات برايش گسترده نشود و ميزان سنجش نصب نگردد و به او گفته مىشود بدون محاسبه وارد بهشت شو ، و بدان هر كس على عليه السّلام را دوست دارد فرشتگان با او دست دهند و پيامبران زيارتش كنند و هر نيازى كه نزد خدا داشته باشد برآورد ، و بدان هر كس بر دوستى آل محمّد صلّى اللَّه عليه و آله و سلّم بميرد من برايش ضامن بهشتم و اين جمله را سه بار فرمود .\r\nقتيبه بن سعيد ابو رجاء گويد حمّاد بن زيد كه يكى از راويان اين حديث\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nاست به اين روايت بر خود مىباليد و ميگفت اين حديث اصلى است براى هر كس بدان اعتراف نمايد « 1 » .\r\nمرحوم صدوق در فضائل الشيعه همين روايت را با مختصر تفاوت و مقدارى بيش از آنچه ما نقل كرده‌ايم ذكر كرده است « 2 » .\r\n54 - محمّد بن احمد شهريار از . . . از حذيفة بن منصور گزارش كند كه خدمت حضرت صادق عليه السّلام مشرف بودم مردى وارد شد و عرضكرد فدايت شوم برادرى دارم كه در محبّت و بزرگداشت شما كوتاهى ندارد ولى تنها عيبش اينست كه شراب مىخورد حضرت فرمود البتّه خيلى گرانست كه دوست ما چنين باشد ، امّا شما را خبر مىدهم از كسى كه بدتر از برادر تست ، دشمن ما ( بمراتب ) بدتر از آن شخص شرابخوار است .\r\nسپس فرمود : پست‌ترين فرد از مؤمنين گر چه در ميان مؤمنان پست وجود ندارد همانا در مورد دويست نفر شفاعت مىكند ، ولى اگر اهل آسمانها و زمينها و درياهاى هفتگانه در مورد يك دشمن ما وساطت كنند پذيرفته نشود .\r\nبدان كه اين برادر تو از دنيا بيرون نميرود مگر اينكه خداوند او را بنوعى از ناراحتيهاى جسمى گرفتار ميسازد تا لغزشهاى او از بين برود يا توبه كند كه وقتى خدا را ملاقات مىكند گناهى نداشته باشد ، البتّه شيعيان ما بر راه راستند ، شيعيان ما در خير و خوبيند سپس فرمود : پدرم اين جمله را زياد ميفرمود دوست بدار دوستدار آل محمّد صلّى اللَّه عليه و آله و سلّم را اگر چه بدكار باشد و دامنش را ( از شدت تكبّر و تبختر به زمين بكشد ) و دشمن بدار دشمن آل محمّد صلّى اللَّه عليه و آله و سلّم را اگر چه دائما در روزه و نماز باشد « 3 » .\r\nبيان : جمله\r\nلا يؤتى من محبتكم\r\n، يعنى شيطان او را در راه دوستى شما\r\n\r\n\r\n","description":"","footnote":"\r\n( 1 ) بشارة المصطفى ص 44 .\r\n( 2 ) فضائل الشيعه .\r\n( 3 ) بشارة المصطفى ص 45 .\r\n","page_name":" 174 ","page_number":174},
  {"content":"\r\n\r\nوسوسه نميكند يا اينكه بخاطر ترك دوستى شما هلاك نميشود در قاموس گويد اتيته ، يعنى آمدم او را و اتى عليه الدهر يعنى روزگار او را نابود ساخت و اتى فلان بر وزن عنى يعنى دشمن بر او پيروز شد و در نهايه گويد رجل فقه رهق اين جمله را وقتى ميگويند كه مردى بسوى شتر شتاب كند و با آن درآويزد و رهق ، يعنى كم خردى و هم‌بسترى با محارم و به همين معناست كلمه رهق در داستان ابو وائل كه گويند بر جنازه زنى كه متهم به بدكارى بود نماز خواند و همچنين داستان ديگرى كه اين جمله در آنست فلان مرهق يعنى فلانى متهم به بدى و كم‌خرديست ، و گويا مقصود از ذيّال كسى است كه دامنش را از روى غرور بر زمين ميكشد ، در نهايه در باره مصعب بن عمير گويد در جاهليت خيلى خوشگذران بود و به خود عبير ميماليد . برد يمنى مىپوشيد و دامن آن را دراز ميكرد كه موقع راه رفتن به زمين كشيده شود و در قاموس گويد ذال فلان يعنى تكبرورزيدن و دامن پيراهن خود را به زمين كشيد ، و ذيّال بلند قد بلند دامن را گويند كه در راه رفتن تكبّر ورزد .\r\n55 - از عمرو بن ابراهيم از . . . از ميسرة بن حبيب ، حضرت زين العابدين عليه السّلام فرمود ، ما روز قيامت دامن پيامبرمان را ميگيريم و شيعيان ما دامن ما را ميگيرند « 1 » .\r\n56 - از يحيى بن محمد جوّانى از . . . از عاصم بن ابى ضمرة از حضرت على عليه السّلام حضرت رسول صلّى اللَّه عليه و آله و سلّم فرمود اولين كسى كه وارد بهشت مىشود من و فاطمه و حسن و حسين عليهم السلام هستيم عرضكردم اى رسول خدا پس دوستان ما ( چه ميشوند ؟ ) فرمود پشت سر ما « 2 » .\r\n57 - از محمد بن احمد بن شهريار از . . . از ثمالى ، حضرت باقر عليه السّلام فرمود خداوند شيعيان ما را روز قيامت از قبرها برانگيزد با همه گناهان\r\n\r\n\r\n","description":"","footnote":"\r\n( 1 ) بشارة المصطفى ص 51 .\r\n( 2 ) بشارة المصطفى ص 55 و ص 56 .\r\n","page_name":" 175 ","page_number":175},
  {"content":"\r\n\r\nو عيبهائى كه داشته‌اند در حالى كه صورتهاى آنها همچون ماه شب چهارده است ، دلهاى آنها آرام ، و عورتهايشان پوشيده امن و امان به آنها داده‌اند ، مردم ميترسند و آنان را ترسى نيست ، ديگران اندوهگين‌اند و آنها اندوهى ندارند ، سوارند بر ناقه‌هائى كه بالهائى از طلا دارند و ميدرخشند و بدون زحمت رام شده‌اند ، گردنهاشان از ياقوت سرخ و نرمتر از حرير است همه اينها بخاطر منزلت و احترامى است كه نزد خدا دارند « 1 » .\r\n58 - از يحيى بن محمد حسينى از . . . از عمر بن خطاب ، حضرت رسول صلّى اللَّه عليه و آله و سلّم فرمود من و فاطمه و حسن و حسين و على عليهم السلام در\r\nحظيرة القدس\r\n( بهشت ) در گنبد سفيدى هستيم و آن گنبد ، گنبد مجد و عظمت است و شيعيان ما در جانب راست خداى رحمان تبارك و تعالى هستند « 2 » .\r\n59 - عمر بن ابراهيم علوى از . . . از همام ابى على گزارش كند كه به كعب الحبر گفتم چه ميگوئى در بارهء شيعيان على بن ابى طالب عليه السّلام گفت اى همام من اوصاف آنها را در كتاب خدا چنين ديدم كه آنها حزب خدا و ياوران دين خدا و شيعيان ولى خدايند ، و آنهايند بندگان ويژه خدا و برگزيدگان از آفريدگان او كه آنها را براى دين خود برگزيده و براى بهشت آفريده ، محل سكونت آنها بهشت است تا فردوس اعلى در خيمه‌هائى از درّ و غرفه‌هائى از لؤلؤ و آنها در گروه مقربان و نيكانند ، از  رَحِيقٍ مَخْتُومٍ  ( شراب سر به مهر ) مينوشند و آن چشمه‌ايست در بهشت بنام تسنيم كه مخصوص اين دسته است و تسنيم چشمه‌ايست كه خداوند او را بفاطمه دختر محمد صلّى اللَّه عليه و آله و سلّم و همسر على بن ابى طالب عليه السّلام بخشيده و از پاى ستون گنبد ( كاخ ) حضرت زهرا عليها السّلام خارج مىشود ، همچون كافور سرد است و مزه زنجبيل و بوى مشك دارد ، جارى مىشود و شيعيان\r\n\r\n\r\n","description":"","footnote":"\r\n( 1 ) بشارة المصطفى ص 55 و ص 56 .\r\n( 2 ) بشارة المصطفى ص 57 .\r\n","page_name":" 176 ","page_number":176},
  {"content":"\r\n\r\nو دوستان آن حضرت از آن مينوشند .\r\nراستى ، گنبد ( كاخ ) حضرت زهرا عليها السّلام چهار پايه دارد پايه‌اى از لؤلؤ سفيد كه از پاى آن چشمه‌اى ميجوشد و آب آن در راهها ( و خيابانها و كوچه‌هاى منازل ) اهل بهشت جريان دارد و پايه ديگر آن از زمرّد سبز است كه از زير آن دو چشمه جوشان از شراب و عسل جاريست مسير هر كدام از اين چشمه‌ها از كاخ آن حضرت تا قسمتهاى پائين بهشت است مگر چشمه تسنيم كه تنها قسمتهاى بالاى بهشت را مشروب ميسازد و بندگان خاص خدا يعنى شيعيان و دوستان حضرت على عليه السّلام از آن مينوشند و اين همان گفتار خداوند متعال است كه ميفرمايد : و به آنها شراب ناب سر به مهر بنوشانند كه بمشك مهر كرده‌اند و عاقلان بر اين نعمت و شادمانى ابد بايد بشوق و رغبت بكوشند تركيب طبع آن شراب ناب از عالم بالاست سرچشمه‌اى كه مقربان خدا از آن مينوشند « 1 » گوارا باد بر آنها ، سپس كعب گويد به خدا از آن خانواده را دوست ندارد مگر آن كسى كه خدا از او پيمان گرفته .\r\nنويسنده كتاب از قول محمد بن ابو القاسم گويد شايسته است شيعيان اين روايت را با طلا نويسند و نشرش دهند و حفظ نمايند و كردارى كه باعث رسيدن به اين موقعيتهاى بهشتى مىشود انجام دهند ، بويژه اينكه اين روايت را اهل سنت نيز نقل كرده‌اند بنا بر اين بهتر ميتوان به آن استدلال كرد و به صحت و درستى آن اعتماد نمود ، خداوند توفيق علم و عمل به آنچه كه امامان معصوم عليه السّلام فرموده‌اند بما عنايت فرمايد « 2 » .\r\nبيان : كلمه لا نمائه در متن يعنى بخاطر انتشار و گسترش آن .\r\n\r\n\r\n","description":"","footnote":"\r\n( 1 ) سورهء مطففين آيه 25 تا 28 .\r\n( 2 ) بشارة المصطفى ص 60 .\r\n","page_name":" 177 ","page_number":177},
  {"content":"\r\n\r\n59 - « 1 » عمرو بن محمد علوى از . . . از جابر گزارش كند كه حضرت باقر عليه السّلام فرمود : خداوند هرگز نيامرزد مگر ما و شيعيان ما را ، همانا شيعيان ما همان پيروزان رستاخيزند « 2 » .\r\nو به همين سند از امام باقر عليه السّلام نقل شده كه فرمود تنها بسبب دوستى ما خدا شما را مىآمرزد « 3 » .\r\n60 - از مفيد از . . . از حمّار سندىّ گويد به حضرت صادق عليه السّلام عرضكردم من بشهرها و كشورهاى بيگانگان و غير مسلمان رفت و آمد ميكنم بعضى از هم مسلكهاى ما ميگويند ، اگر تو در آن شهرها بميرى با آنها محشور خواهى شد حضرت فرمود اى حمّاد وقتى در آن محيطها هستى به ياد امر ما هستى و مردم را به آن ميخوانى ؟ عرضكردم آرى فرمود امّا اگر در شهرهاى اسلامى باشى باز به ياد امر ( ولايت و خلافت ) ما هستى و مردم را به آن تبليغ ميكنى ؟ عرضكردم نه فرمود بنا بر اين اگر در محيط غير اسلامى كه براى ما تبليغ ميكنى بميرى يك امّت تنها محشور شوى و نور تو در جلوت بشتابد « 4 » .\r\n61 - از محمد بن عيسى از . . . از عبد اللَّه بن مسعود ، حضرت رسول صلّى اللَّه عليه و آله و سلّم فرمود وقتى خداوند آدم را آفريد و جان آدمى در او دميد ، عطسه زد به او الهام شد تا بلافاصله گفت  الْحَمْدُ لِلَّهِ رَبِّ الْعالَمِينَ *  خداوند به او وحى فرستاد اى آدم مرا ستايش كردى بعزّت و بزرگيم سوگند اگر نبودند دو بنده من كه\r\n\r\n\r\n","description":"","footnote":"\r\n( 1 ) ترتيب شمارهء اين روايت 60 است ولى چون در متن اشتباها 59 نوشته شده و اين اشتباه تا آخر اين باب پيش رفته ما هم پيروى كرديم و شمارهء روايت را 59 نوشتيم زيرا ممكن است افرادى باشند بخواهند متن را با ترجمه تطبيق نمايند در اين صورت اگر متن با ترجمه از نظر شمارهء روايات اختلاف داشته باشد دچار سرگردانى خواهند شد .\r\n( 2 ) بشارة المصطفى ص 76 .\r\n( 3 ) بشارة المصطفى ص 81 .\r\n( 4 ) بشارة المصطفى ص 82 .\r\n","page_name":" 178 ","page_number":178},
  {"content":"\r\n\r\nآنها را ميخواهم در آخر دنيا بيافرينم ترا نمىآفريدم آدم عرضكرد پروردگارا آن دو بنده كى هستند و نامشان چيست ؟ خداوند به او وحى فرمود سرت را بالا كن ، تا سرش را بلند كرد ديد زير عرش نوشته است ،\r\nلا إله الّا اللَّه محمد صلّى اللَّه عليه و آله و سلّم\r\nفرستاده خدا و پيامبر رحمت است و على عليه السّلام كليد بهشت است ، بعزّتم سوگند ميخورم كه دوستان و وابستگان به او را رحم كنم و دشمنانش را عذاب نمايم « 1 » .\r\n62 - از محمد بن شهريار از . . . از عطيّهء كوفى گويد با جابر بن عبد اللَّه انصارى براى زيارت قبر امام حسين عليه السّلام از كوفه بيرون شديم ، وقتى بكربلا رسيديم جابر كنار فرات رفت و غسل كرد سپس لنگى بكمر خود بست و قطعه ديگرى ( همچون لباس احرام ) نشانه‌اش افكند و مقدارى سعد ( گياه خوشبو ) از كيسه درآورد و به بدنش پاشيد و به راه افتاد قدمى برنميداشت مگر با ذكر خدا ، و چون نزديك قبر رسيد به من گفت دستم را بقبر برسان ، تا دستش بقبر رسيد بيهوش به روى آن افتاد ، قدرى آب به صورتش پاشيدم تا حالش بجا آمد ، سپس سه بار گفت يا حسين ، بعد از آن گفت دوست جواب دوستش را نميدهد ، به او گفت ، چگونه پاسخ دهى ، زيرا خون از رگهاى گردنت به پشت و شانه‌ات روان شده ، و بين بدن و سر مباركت جدائى افتاده ، و من گواهم كه توئى فرزند پيامبران و پسر آقاى مؤمنان و پسر هم‌پيمان تقوى و پرهيزگارى و از نژاد هدايت و پنجمين نفر از اصحاب كساء و پسر سيّد نقباء و پسر فاطمه بهترين زنان ، چرا چنين نباشى در حالى كه دست آقاى پيامبران ترا غذا داده و در دامن پرهيزگاران پرورش يافتى و از پستان ايمان شير نوشيدى ، و بمسلمانى از شير گرفته شدى ، پاك زندگى كردى و پاك از دنيا رفتى ، امّا دلهاى مؤمنان در فراقت ناراحت ولى در زنده بودنت ترديدى ندارد ، پس درود و خشنودى خدا بر تو باد و من گواهى مىدهم كه تو بروش و برنامه برادرت يحيى پسر زكريا\r\n\r\n\r\n","description":"","footnote":"\r\n( 1 ) بشارة المصطفى ص 82 .\r\n","page_name":" 179 ","page_number":179},
  {"content":"\r\n\r\nاز دنيا رفتى .\r\nسپس چشمش را به اطراف قبر دور داد و گفت درود بر شما اى جانهائى كه در آستان حسين عليه السّلام منزل كرديد و در ايستگاه و مركز او پياده شديد ، من گواهى دهم كه شما نماز را بپاداشتيد و زكات را پرداختيد و امر بمعروف و نهى از منكر نموديد و با ملحدان و بىدينان مبارزه كرديد و خدا را بندگى كرديد تا بسرحدّ يقين و باور كامل رسيديد ، سوگند به آن كس كه محمّد را براستى برگزيد ما در راهى كه شما رفتيد با شما شركت داريم .\r\nعطيه ميگويد بجابر گفتم چگونه ( ما شريك آنهائيم ) ؟ با اينكه از دره فرود نيامديم و از كوهى بالا نرفتيم و شمشير نزديم ولى آنها سرشان از بدنها جدا شده و فرزندانشان يتيم و زنهاشان بيوه گشتند ، گفت اى عطيه از دوستم رسول خدا صلّى اللَّه عليه و آله و سلّم شنيدم فرمود هر كس قومى را دوست بدارد با آنها محشور گردد ، و هر كس كردار قومى را دوست بدارد با آنها شريك است ، سوگند به آن كس كه محمّد صلّى اللَّه عليه و آله و سلّم را براستى برگزيد نيّت و قصد من و يارانم همان نيّت امام حسين عليه السّلام و اصحاب آن حضرت است ، مرا بسوى خانه‌هاى كوفه ببريد ، چون مقدارى راه رفتيم به من گفت اى عطيّه ، ترا وصيّتى ميكنم چون ديگر گمان ندارم بعد از اين سفر ترا ملاقات نمايم ، دوست بدارد و دوستان آل محمد صلّى اللَّه عليه و آله و سلّم را تا وقتى دوست آنهايند و دشمن بدار دشمنان آل محمّد صلّى اللَّه عليه و آله و سلّم را تا وقتى دشمن باشند اگر چه آن دشمنان بسيار اهل روزه و نماز باشند ، و با دوستان آل محمّد صلّى اللَّه عليه و آله و سلّم همراهى كن زيرا اگر آنها بخاطر گناهان زياد يكقدم بلغزند ولى چون دوستدار آن خاندانند در قدم ديگر ثابت ميمانند ، راستى دوست آنها به بهشت و دشمن آنان بدوزخ بازمىگردد « 1 » .\r\n63 - از ابى على عليه السّلام از عبد اللَّه بن وليد گويد در روزگار حكومت بنى مروان روزى محضر حضرت صادق عليه السّلام مشرف شدم فرمود شما از كدام مردميد ؟\r\n\r\n\r\n","description":"","footnote":"\r\n( 1 ) بشارة المصطفى ص 89 .\r\n","page_name":" 180 ","page_number":180},
  {"content":"\r\n\r\nعرضكردم از اهل كوفه فرمود در هيچ شهرى به اندازه كوفه ما دوست نداريم ، مخصوصا از اين دسته شيعه ، خداوند شما را بمطلبى كه ديگران نميدانند راهنمائى فرموده و شما ما را پاسخ مثبت داديد ولى ساير مردم با ما دشمنىكردند ، شما از ما پيروى كرديد و ديگران مخالفت كردند ، شما ما را تصديق نموديد و ديگران تكذيب نمودند ، خدا شما را زنده دارد بزندگى ما و بميراند به مردن ما ، من گواهم كه پدرم بارها ميفرمود ، بين شما و ديدن ديدنيهائى كه مايه روشنائى چشم شما و حسرت و رشك ديگران شود فاصله‌اى نيست مگر جان باينجا برسد و با دست اشاره بگلوى خود فرمود ، خداوند در قرآن فرموده است : و ما رسولانى پيش از تو بخلق فرستاديم و براى همه ( مانند تو ) زنان و فرزندان مقرر نموديم « 1 » و مائيم فرزندان رسول خدا صلّى اللَّه عليه و آله و سلّم « 2 » .\r\n64 - عمرو بن محمد از . . . از بشير نبّال كه تيراندازى ميكرد گزارش كند كه گفت شتر لاغرى خريدم ، بعضى گفتند قدرت كشيدن ترا دارد و بعضى گفتند ندارد ، با آن شتر راه مدينه را پيش گرفتم گاهى سوار آن ميشدم و گاهى پياده ميرفتم تا بالاخره بمدينه رسيدم ولى صورت و دست و پايم تمام تركيده بود ، درب خانه حضرت باقر عليه السّلام رفتم و بغلام حضرت عرضكردم براى من از مولى اجازه ورود بگير ، حضرت صداى مرا شنيد فرمود اى بشير داخل شو ، خوش آمدى ، بشير اين چه حالى است كه در تو مىبينم ؟ عرضكردم فدايت شوم شتر لاغرى خريدم كه مقدارى از راه را سواره و مقدارى را پياده آمدم و صورت و دست و پايم تمام تركيده است فرمود چه چيز باعث شد به اين همه مشقت تن در دهى ؟ عرضكردم دوستى شما ، به خدا سوگند قربانت شوم فرمود چون روز قيامت شود پيامبر خدا صلّى اللَّه عليه و آله و سلّم به خدا پناه برد و ما به پيامبر صلّى اللَّه عليه و آله و سلّم و شما بما پناه بريد ، فكر ميكنيد ما شما را كجا\r\n\r\n\r\n","description":"","footnote":"\r\n( 1 ) سورهء رعد آيه 38 .\r\n( 2 ) بشارة المصطفى ص 98 .\r\n","page_name":" 181 ","page_number":181},
  {"content":"\r\n\r\nميبريم ؟ بسوى بهشت ، سوگند بپروردگار كعبه ، بسوى بهشت بپروردگار كعبه « 1 » .\r\nبيان : كان يرمى بالنّبل ، يعنى لقب او نبّال بود چون تيراندازى ميكرد نه اينكه سازنده تير بود ، در قاموس گويد نبل بفتح نون يعنى تيرها بنا بر اين جمع است و مفرد هم ندارد يا اينكه مفرد آن نبله است و در اين صورت جمع نبله انبال و نبال است و نبّال يعنى صاحب و ساز نه تير و نبله فعل است يعنى آن تير را افكند ، و گويد نضو بكسر نون شتر يا هر حيوان لاغر را گويند ، اينكه ميگويد فركبت و مشيت يعنى گاهى سوار ميشدم و گاهى پياده راه ميرفتم .\r\n65 - محمد بن عبد الوهّاب رازى از . . . از جابر بن عبد اللَّه گزارش كند كه با جمعى خدمت حضرت رسول صلّى اللَّه عليه و آله و سلّم بوديم ، حضرت على عليه السّلام وارد شد ، پيغمبر اكرم صلّى اللَّه عليه و آله و سلّم فرمود برادرم آمد سپس متوجه كعبه شد و دست مباركش را بر آن زد و فرمود سوگند به آن كس كه جانم در دست اوست ، همانا اين و شيعيانش روز قيامت پيروزند البتّه او اولين فرد شماست كه به من ايمان آورده و از تمام شما نسبت به پيمان خدائى وفادارتر است ، و بفرمان حق پايدارتر ، و در بين رعيّت از شما عادل‌تر ، و در تقسيم اموال ميان مستحقين به صورت مساوى از تمام شما واردتر است و نيز مقام و موقعيت او نزد خدا از شما بالاتر است ، و ( به همين جهت ) اين آيه قرآن ( در باره او ) نازل شده است : آنهائى كه ايمان آورده‌اند و عمل صالح دارند بهترين مردمانند « 2 » .\r\n66 - از يحيى بن محمّد جوّانى از . . . از ابو هريره ، گفت سبب نامگذارى حضرت فاطمه عليها السّلام به اين نام اينست كه خداوند دوست حضرت فاطمه عليها السّلام را از آتش بريده است .\r\nو همچنين عبد اللَّه بن احمد بن عامر طائى از پدرش از حضرت رضا عليه السّلام از پدرانش عليه السّلام گزارش كند كه حضرت رسول صلّى اللَّه عليه و آله و سلّم فرمود : همانا دخترم فاطمه\r\n\r\n\r\n","description":"","footnote":"\r\n( 1 ) بشارة المصطفى ص 105 .\r\n( 2 ) سورهء بينه آيه 7 و روايت در بشارة المصطفى ص 110 .\r\n","page_name":" 182 ","page_number":182},
  {"content":"\r\n\r\nناميده شد زيرا خداوند او و دوستانش را از آتش دوزخ بريده است « 1 » .\r\n67 - از پسر شيخ الطائفه از . . . . از حضرت صادق عليه السّلام از پدرش عليه السّلام از جابر بن عبد اللَّه گويد من در يكطرف حضرت رسول صلّى اللَّه عليه و آله و سلّم بودم و حضرت امير المؤمنين عليه السّلام طرف ديگر آن حضرت بود ، ناگاه عمر بن خطاب وارد شد با مرديكه جامه او را بدست خود پيچيده بود ( و آن مرد بنا بر مشهور ابو هريره بود ) حضرت پرسيد اين مرد چه كرده ؟ عمر گفت از شما نقل كرده كه فرموده‌ايد هر كس بگويد لا إله الّا اللَّه محمّد رسول اللَّه ، وارد بهشت شود ، وقتى مردم اين روايت را بشنوند در عمل كوتاهى خواهند كرد آيا شما چنين فرموده‌ايد ؟ حضرت فرمود آرى و آنچه گفتم وقتيست كه بدوستى اين ( يعنى على عليه السّلام ) تمسك جويد و وابسته او شود « 2 » .\r\n68 - از پسر شيخ الطائفه از . . . از سلمان ، در خدمت حضرت رسول نشسته بوديم ، ناگاه حضرت على عليه السّلام وارد شد ، پيغمبر اكرم صلّى اللَّه عليه و آله و سلّم سنگ‌ريزه‌اى به او داد ، چون آن سنگ در دست على عليه السّلام جاى گرفت به زبان آمد و گفت\r\nلا إله الّا اللَّه ، محمّد رسول اللَّه\r\n، خدا را بپروردگارى و محمّد را به پيامبرى و على بن ابى طالب را بولايت و سرپرستى پسنديدم ، سپس حضرت رسول صلّى اللَّه عليه و آله و سلّم فرمود هر كس از شما ( مسلمانها ) صبح كند در حالى كه بخدائى خدا و ولايت على بن ابى طالب عليه السّلام راضى شود از ترس و كيفر خدا ايمن است « 3 » .\r\n69 - از يحيى بن محمّد جوّانى از . . . از حضرت رضا عليه السّلام از پدرانش عليه السّلام ، حضرت رسول صلّى اللَّه عليه و آله و سلّم فرمود : يا على چون روز قيامت شود من به خدا پناه ميبرم و تو دامن من ، و فرزندان تو دامن تو و شيعيان فرزندانت دامن آنها را ميگيرند پس فكر ميكنى ما را بكجا فرمان ميدهند ؟\r\n\r\n\r\n","description":"","footnote":"\r\n( 1 ) بشارة المصطفى ص 159 .\r\n( 2 ) بشارة المصطفى ص 162 و 163 و امالى طوسى ج 1 ص 288 و 289 .\r\n( 3 ) بشارة المصطفى ص 162 و 163 و امالى طوسى ج 1 ص 288 و 289 .\r\n","page_name":" 183 ","page_number":183},
  {"content":"\r\n\r\nابو القاسم طائى گويد از ابو العباس ثعلب پرسيدم معنى حجزه چيست ؟\r\nگفت حجزه يعنى سبب و وسيله ، از نفطويه نحوى نيز سؤال كردم او هم گفت به معنى سبب است .\r\nمحمد بن ابو القاسم طبرى گويد حجزه بمعنى مصونيت و نگهداريست از جانب خداوند متعال و تأمين خدائيست كه هيچ گاه شكسته نشود و ريسمان خداست كه هر كس به او چنگ زند از او جدا نشود و همانست كه خداوند دستور داده به او چنگ زنند و فرموده : و همگى برشته دين خدا چنگ زنيد « 1 » و مقصود از رشته دين خدا ولايت على بن ابى طالب عليه السّلام و ائمّه معصومين عليهم السلام است ، خداوند ما و شما را به پيروى از او و صاحبان امر ( پيشوايان معصوم ) و دوستى آنها موفق فرمايد به حق محمد صلّى اللَّه عليه و آله و سلّم و خاندان پاكش « 2 » .\r\n70 - از پسر شيخ الطائفه از . . . از حضرت رضا عليه السّلام از پدرانش عليه السّلام از حضرت امير المؤمنين عليه السّلام حضرت رسول صلّى اللَّه عليه و آله و سلّم فرمود : چهار نفرند كه روز قيامت من شفيع آنهايم ، دوست خاندانم ، و آن كس كه بخاطر آنها دوستانشان را دوست و دشمنانشان را دشمن دارد ، و برآورنده نيازهاى اهل بيت من ، و آن كس كه در انجام كارهاى شخصى خاندان من كوشا باشد « 3 » .\r\n71 - محمّد بن على بن عبد الصّمد از . . . از ابن عباس نقل مىكند كه از حضرت رسول صلّى اللَّه عليه و آله و سلّم شنيدم ميفرمود : همانا خدا را عموديست از ياقوت سرخ كه متصل است به پايه‌هاى عرش ، به او دست نيابد مگر على عليه السّلام و شيعيان او « 4 » .\r\nهمين روايت از احمد بن يعقوب نقل شده « 5 » .\r\n\r\n\r\n","description":"","footnote":"\r\n( 1 ) سورهء آل عمران آيه 103 .\r\n( 2 ) بشارة المصطفى ص 166 .\r\n( 3 ) بشارة المصطفى ص 171 و امالى طوسى ج 1 ص 286 .\r\n( 4 ) بشارة المصطفى ص 186 و 192 و 188 و 187 .\r\n( 5 ) بشارة المصطفى ص 186 و 192 و 188 و 187 .\r\n","page_name":" 184 ","page_number":184},
  {"content":"\r\n\r\n72 - . . . امّ سلمه گويد در يكى از شبهائى كه حضرت رسول صلّى اللَّه عليه و آله و سلّم به خانه من بود ، حضرت فاطمه عليها السّلام هم آمد و پشت سر او حضرت على عليه السّلام آنگاه حضرت رسول صلّى اللَّه عليه و آله و سلّم فرمود يا على مژده باد ترا كه تو و اصحاب تو در بهشت هستيد ، مژده باد ترا يا على كه تو و اصحابت در بهشتيد ، تا آخر روايت « 1 » .\r\n73 - محمد بن على بن عبد الصمد از . . . از حارث گزارش كند كه پس از گذشتن پاسى از شب خدمت حضرت امير المؤمنين عليه السّلام رفتم فرمود چه باعث شد اين وقت آمدى اى اعور ؟ عرضكردم دوستى شما اى امير المؤمنين حضرت سه بار فرمود خدا ، آن كس كه جز او خدائى نيست و بعد فرمود آگاه باش در سه جا مرا خواهى ديد ، وقتى جانت بگلو برسد ، و نزد صراط ، و نزد حوض « 2 » .\r\nبيان : در قاموس گويد هدأ بر وزن منع مصدر آن هدءا و هدوءا بمعنى سكن است يعنى آرام گرفت و اينكه ميگويند بعد از هدء يا هدء يا هداه از شب آمد يعنى وقتى شب ساكن شد و پا از راه‌رفتن آرام گرفت ، يا اينكه هدء ثلث اول شب را گويند « 3 » .\r\nكلمه اللَّه در فرمايش حضرت مجرور است بنا بر اينكه قسم باشد ، بتقدير حرف استفهام .\r\n74 - از محمد بن على از . . . از ابو هارون عبدى گويد در سال حرّه « 4 » از خانه‌ام بيرون آمدم ، اجتماعى را ديدم پرسيدم چه خبر است ؟ گفتند ابو سعيد خدرى ( از اصحاب حضرت رسول صلّى اللَّه عليه و آله و سلّم ) است و مردم دور او را گرفته‌اند ، جلو رفتم تا به او رسيدم گفتم حديثى در باره حضرت على بن ابى طالب عليه السّلام برايم نقل\r\n\r\n\r\n","description":"","footnote":"\r\n( 1 ) بشارة المصطفى ص 186 و 292 و 188 و 187 .\r\n( 2 ) بشارة المصطفى ص 186 و 292 و 188 و 187 .\r\n( 3 ) قاموس ج 1 ص 33 .\r\n( 4 ) سال حرة ، سال دوم خلافت يزيد يعنى سال بعد از حادثه كربلاست و در آن سال بفرمان يزيد حادثهء حرة يعنى قتل عام مردم مدينه پيش آمد .\r\n","page_name":" 185 ","page_number":185},
  {"content":"\r\n\r\nكن ابو سعيد گفت پيغمبر اكرم صلّى اللَّه عليه و آله و سلّم كسى را فرستاد تا در ميان مسلمانها بصداى بلند بگويد : هر كس بگويد\r\nلا إله الا اللَّه محمد رسول اللَّه\r\nوارد بهشت شود فرستاده پيغمبر بعد از انجام مأموريت برخورد به عمر بن خطاب ، عمر از او پرسيد آنچه گفتى عمومى است يا فقط در باره افراد مخصوصى است ؟ فرستاده برگشت خدمت حضرت رسول صلّى اللَّه عليه و آله و سلّم و سؤال عمر را عرضكرد حضرت رسول صلّى اللَّه عليه و آله و سلّم دست خود را به شانه على عليه السّلام زد و فرمود مخصوص اين و شيعيان اوست « 1 » .\r\n75 - محمد بن على بن عبد الصمد از . . . جابر بن عبد اللَّه گزارش كند كه وقتى حضرت على عليه السّلام خيبر را فتح كرد و نزد حضرت رسول صلّى اللَّه عليه و آله و سلّم برگشت حضرت فرمود اگر نه اين بود كه مردمى از امّت من در باره تو بگويند آنچه را نصارى در باره حضرت مسيح گفتند هر آينه امروز جمله‌اى را در شأن تو ميگفتم كه بعد از اين بهر جمعيتى برخورد كنى خاك زير پايت و زيادى آب وضويت را براى معالجه و شفاى امراض بگيرند ولى همين قدر ترا بس است كه تو از منى و من از تو ، تو از من ارث ميبرى و من از تو ، و تو نسبت به من چون هارونى نسبت بموسى با اين فرق كه بعد از من پيامبرى نيست .\r\nو تو آنچه من بر عهده گرفته‌ام ادا ميكنى ، و براى حفظ روش و سنّت من مىجنگى ، و تو فردا كنار حوض جانشين منى ، و تو اولين كسى باشى كه كنار حوض بر من وارد شوى ، و اول كسى هستى كه با من لباس پوشى ، و اولين فرد از امّت من كه داخل بهشت شوى ، همانا شيعيان تو بر كرسىهائى از نور و صورتهاى نورانى در گرد من جمع شوند آنها را شفاعت ميكنم و فردا در بهشت همسايگان من هستند ، راستى جنگ با تو مبارزه با من ، و صلح با تو آشتى با من و نهان تو نهان من ، و آشكار تو آشكار من ، و نهاد سينه‌ات چون نهاد سينه من ، و فرزندانت فرزندان من است ، و تو وعده‌هاى مرا انجام دهى ، و راستى\r\n\r\n\r\n","description":"","footnote":"\r\n( 1 ) بشارة المصطفى ص 189 .\r\n","page_name":" 186 ","page_number":186},
  {"content":"\r\n\r\nحق با تو و بر زبان و دل تو بين دو ديده توست ، و ايمان ( به خدا و حقيقت ) با گوشت و خون تو آميخته شده همچنان كه با گوشت و خون من آميخته است و البته دشمن تو هرگز كنار حوض بر من وارد نشود ، و دوست تو از نظر تو پنهان نباشد تا با تو بر حوض وارد شود .\r\nدر اين هنگام على عليه السّلام سر به سجده گذاشت و فرمود حمد خدائى را كه نعمت دين اسلام را به من ارزانى فرمود و مرا قرآن تعليم داد و مرا محبوب بهترين مردمان ، آخرين پيامبر و سرور انبياء قرار داد ، اينها همه از احسان خدا و بزرگوارى او بر من است ، پيغمبر اكرم صلّى اللَّه عليه و آله و سلّم فرمود ، اگر تو نبودى مؤمنين بعد از من شناخته نميشدند « 1 » .\r\n76 - حضرت رسول صلّى اللَّه عليه و آله و سلّم فرمود : هر كس بدوستى آل محمد صلّى اللَّه عليه و آله و سلّم بميرد شهيد است ، بدان هر كس بدوستى آل محمد صلّى اللَّه عليه و آله و سلّم بميرد آمرزيده است بدان هر كس بدوستى آل محمد صلّى اللَّه عليه و آله و سلّم بميرد با توبه مرده است ، و هر كس بدوستى آل محمّد صلّى اللَّه عليه و آله و سلّم بميرد ايمانش كامل است ، و هر كس بر دوستى آل محمد صلّى اللَّه عليه و آله و سلّم بميرد فرشته مرگ او را نويد بهشت دهد سپس نيز نكير و منكر نويدش دهند و بدان هر كس بر دوستى آل محمّد صلّى اللَّه عليه و آله و سلّم بميرد در قبرش دو در بسوى بهشت گشوده شود ، و هر كس بر دوستى آل محمّد صلّى اللَّه عليه و آله و سلّم بميرد قبرش پايگاه فرشتگان رحمت شود ، و هر كس بدوستى آل محمّد صلّى اللَّه عليه و آله و سلّم بميرد بر روش پيغمبر و اجتماع مسلمين مرده است ، و هر كه بر دشمنى آل محمّد صلّى اللَّه عليه و آله و سلّم بميرد روز قيامت بيايد در حالى كه بين دو چشمش نوشته شده ، محروم از رحمت خدا ، بدان هر كس بر دشمنى آل محمّد صلّى اللَّه عليه و آله و سلّم بميرد كافر است ، و هر كه بدشمنى آل محمّد صلّى اللَّه عليه و آله و سلّم بميرد بوى بهشت را نشنود « 2 » .\r\n\r\n\r\n","description":"","footnote":"\r\n( 1 ) بشارة المصطفى 190 .\r\n( 2 ) جامع الاخبار ص 193 .\r\n","page_name":" 187 ","page_number":187},
  {"content":"\r\n\r\n77 - از محمد بن على بن عبد الصمد از . . . از جابر بن عبد اللَّه از حضرت باقر عليه السّلام از حضرت زين العابدين عليه السّلام مردى حضور آن جناب آمد و عرضكرد :\r\nاز احاديثى كه مخصوص بشماست و تنها در باره شماست برايم بفرما فرمود ، خوب مائيم خزينه‌داران علم خدا ، و وارثان وحى خدا و دارندگان كتاب خدا ، اطاعت از ما واجب است و دوستى ما ايمانست و دشمنى ما نفاق ، دوستان ما در بهشتند و دشمنان ما در دوزخ به پروردگار كعبه سوگند ما از سرشت شيرينى آفريده شديم كه غير از ما از آن آفريده نشدند و دوستان ما از سرشت پائين‌تر از مايند ، و روز قيامت كه شود قسمت زيرين به بالا پيوندد ( يعنى دوستان ما كه از سرشت پائين آفريده شدند بما پيوندند ) پس به نظر تو خدا با پيامبرش چه مىكند ؟ و به نظر تو پيامبر با فرزندانش و فرزندان پيامبر با دوستان و شيعيان خود چه ميكنند ؟ تمام بسوى بهشت‌هاى پروردگار جهانيان « 1 » .\r\n78 - به همان سند از . . . از ابو قلابه گويد از ام سلمه در باره شيعيان حضرت على عليه السّلام سؤال كردم گفت از پيغمبر اكرم صلّى اللَّه عليه و آله و سلّم شنيدم ميفرمود شيعيان على عليه السّلام همان افراد پيروز و موفق روز قيامت هستند « 2 » .\r\n79 - به همان سند از . . . از انس بن مالك ، حضرت رسول صلّى اللَّه عليه و آله و سلّم فرمود از امّت من هفتاد هزار نفر بىحساب و بدون عذاب وارد بهشت ميشوند سپس رو كرد به على عليه السّلام و فرمود آنها شيعيان تواند و تو پيشواى آنهائى « 3 » .\r\nمثل اين روايت در كتاب روضه و فضائل از ابن عباس نقل شده است .\r\n80 - به همان سند از عبد اللَّه بن دينار . . . از عبد اللَّه بن شريك از حضرت باقر عليه السّلام فرمود ابو بكر و عمر و زبير و عبد الرحمن بن عوف در صحن خانه حضرت رسول صلّى اللَّه عليه و آله و سلّم نشسته بودند حضرت رسول صلّى اللَّه عليه و آله و سلّم هم ( از حجره خويش )\r\n\r\n\r\n","description":"","footnote":"\r\n( 1 ) بشارة المصطفى ص 192 .\r\n( 2 ) بشارة المصطفى ص 197 و 199 .\r\n( 3 ) بشارة المصطفى ص 197 و 199 .\r\n","page_name":" 188 ","page_number":188},
  {"content":"\r\n\r\nبيرون آمد و در جمع آنها نشست ، ناگاه بند كفش آن جناب كنده شد حضرت كفش خود را بسوى على بن ابى طالب عليه السّلام افكند و فرمود همانا از جانب راست خداوند عزّ و جل يا از جانب راست عرش ، مردمى از ما بر كرسىهائى از نور هستند كه صورتهاشان از نور و لباسهايشان از نور ، نور آنها چشمهاى بينندگان از غير آنها را پر كند ، ابو بكر گفت آنها چه كسانى هستند يا رسول اللَّه ؟ حضرت سكوت فرمود زبير پرسيد يا رسول اللَّه آنها كيانند ؟ سكوت فرمود عبد الرّحمن پرسيد باز چيزى نفرمود ، تا حضرت على عليه السّلام سؤال كرد ، فرمود آنها كسانى هستند كه برحمت خدا با هم دوستى كنند و دوستيشان بر پايه نژاد و مال نباشد ، يا على آنها شيعيان تواند و تو پيشواى آنهائى « 1 » .\r\nبيان : كلمه بروح اللَّه در متن يعنى برحمت خدا يا دين او يا دانش او يا جانشينان او ، خلاصه اينكه دوستى آنها براى خداست نه براى مال و حسب و نسب و ساير امور دنيائى .\r\n81 - از . . . از حضرت على عليه السّلام فرمود سلمان الخير ( يعنى سلمان كه تمام وجود او خير است ) كه رضوان خدا بر او باد از پيغمبر اكرم صلّى اللَّه عليه و آله و سلّم مرا حديث كرد و گفت اى ابو الحسن كمتر موردى بود كه تو بيائى و من در حضور حضرت رسول صلّى اللَّه عليه و آله و سلّم باشم مگر اينكه حضرت ميفرمود : اى سلمان اين و حزب او روز قيامت رستگارند « 2 » .\r\n82 - حضرت سجّاد عليه السّلام از پدرش عليه السّلام از جدش امير المؤمنين عليه السّلام نقل فرمود : كه مؤمن در هر حال و هر ساعتى جانش گرفته شود شهيد است ، همانا از دوستم رسول خدا صلّى اللَّه عليه و آله و سلّم شنيدم ميفرمود : راستى مؤمن هر گاه از دنيا رود و همچون گناهان اهل زمين را داشته باشد ، مرگ كفّاره اين گناهانست ، سپس\r\n\r\n\r\n","description":"","footnote":"\r\n( 1 ) بشارة المصطفى ص 200 .\r\n( 2 ) بشارة المصطفى ص 219 .\r\n","page_name":" 189 ","page_number":189},
  {"content":"\r\n\r\nفرمود : هر كس از روى خلوص\r\nلا إله الّا اللَّه\r\nگويد از شرك دور است و هر كس از دنيا بيرون رود و چيزى به خدا شرك نورزد وارد بهشت شود سپس اين آيه را تلاوت فرمود : محقق است كه خدا هر كس را كه به او شرك آورد نخواهد بخشيد و سواى شرك هر كه را خواهد ميبخشد « 1 » و آنها شيعيان و دوستان تو هستند يا على عرضكردم يا رسول اللَّه صلّى اللَّه عليه و آله و سلّم اين براى شيعيان من است ؟ فرمود آرى به پروردگارم سوگند تنها براى شيعيان و دوستان تست ، آنها از قبرهاى خويش بيرون مىآيند در حال گفتن\r\nلا إله الّا اللَّه محمّد رسول اللَّه علىّ ولىّ اللَّه\r\n، براى آنان خلعتهاى سبز و افسرها و تاجهاى بهشتى آورند هر كدام از آنها يك خلعت سبز پوشد و تاج حكومت بر سر نهد و افسر كرامت گيرد و بر مركبهاى نجيب سوار شوند كه آنها را بسوى بهشت پرواز دهند ، ( سپس اين آيه را قرائت فرمود : ) هيچ گاه فزع اكبر و هنگامه بزرگ قيامت آنها را محزون نخواهد ساخت و با آنان فرشتگان ( رحمت ) ملاقات كنند ( و گويند ) اينست آن روز ( سعادت ) شما كه در دنيا بشما وعده ميدادند « 2 » .\r\n83 - احمد بن حمّاد ابو محمود نامه مفصّلى به حضرت باقر عليه السّلام نوشت در ضمن جواب نامه او چنين پاسخ فرمودند : امّا دنيا ، ما در دنيا در شهرهاى مختلف متفرق و از هم دوريم ، ولى هر كس بخواهد خواسته رفيقش را ، و متدين شود بدين او با اوست اگر چه از او دور باشد ، امّا آخرت سراى ماندن و آرامش است « 3 » .\r\n84 - على بن ابراهيم از . . . از عبد اللَّه بن سنان از حضرت صادق عليه السّلام روايت كند كه حضرت رسول صلّى اللَّه عليه و آله و سلّم به على عليه السّلام فرمود : يا على روز قيامت\r\n\r\n\r\n","description":"","footnote":"\r\n( 1 ) سورهء نساء آيه 48 .\r\n( 2 ) سورهء انبياء آيه 103 و روايت در كنز جامع الفوائد .\r\n( 3 ) تنبيه الخاطر .\r\n","page_name":" 190 ","page_number":190},
  {"content":"\r\n\r\nجمعى از قبرهاى خود بيرون آيند با صورتهاى سفيد همچون برف و لباسهاى سفيد همچون شير ، كفشهائى از طلا به پا دارند كه بندهاى آن از لؤلؤ است و ميدرخشد ، و ناقه‌هائى از نور براى آنها مىآورند با زين‌هائى از طلا كه نگينهائى از درّ و ياقوت دارد بر آن ناقه‌ها سوار شوند تا بعرش خدا رسند ، مردم مشغول بازخواست و محاكمه ، و غمگين و افسرده‌اند ، امّا اين عده ميخورند و مينوشند ، خوشحال و مسرورند ، امير المؤمنين عليه السّلام عرضكرد يا رسول اللَّه اينها چه كسانى هستند ؟ فرمود آنها شيعيان تواند و تو پيشواى آنانى و اين فرموده خداى عزّ و جلّ است ، ياد آر روزى را كه متقيان را بسوى خداى مهربان به اجتماع محشور گردانيم ، بر سر زينها ، و بدكاران را به آتش دوزخ درافكنيم « 1 » و آنها دشمنان تو هستند كه بىحساب بسوى دوزخ كشيده ميشوند « 2 » .\r\nتوضيح : جوهرى گويد : رحاله زين است كه از پوست حيوانات ميسازند و چوب در آن به كار برده نشده ، براى سرعت زياد از آن استفاده مىشود و جمع آن رحائل است .\r\n85 - عيّاشى از منهال قصّاب روايت كند كه به حضرت صادق عليه السّلام عرضكردم دعا كن خداوند شهادت را نصيب من فرمايد ، فرمود مؤمن شهيد است سپس اين آيه را تلاوت فرمود : و آنان كه به خدا و رسولانش ايمان آورده‌اند آنها بحقيقت راستگويان عالمند و بر ايشان نزد خدا اجر شهيدانست پاداش اعمال و نور ايمانشان را ( در بهشت ) مىيابند « 3 » .\r\nحارث بن مغيره نيز گويد خدمت حضرت باقر عليه السّلام بوديم فرمود آن كس از شما كه اين امر ( تشيّع ) را بشناسد و منتظر ( فرج ) او باشد و در اين مسير كار خير\r\n\r\n\r\n","description":"","footnote":"\r\n( 1 ) سورهء مريم آيه 85 و 86 .\r\n( 2 ) كنز جامع الفوائد .\r\n( 3 ) سورهء حديد آيه 19 .\r\n","page_name":" 191 ","page_number":191},
  {"content":"\r\n\r\nكند ، به خدا همچون كسى است كه همراه قائم آل محمّد صلّى اللَّه عليه و آله و سلّم با شمشيرش مبارزه كند سپس فرمود بلكه به خدا مثل كسى است كه همراه پيامبر خدا صلّى اللَّه عليه و آله و سلّم با شمشيرش بجنگد سپس براى بار سوم فرمود بلكه به خدا مانند كسى است كه با رسول خدا صلّى اللَّه عليه و آله و سلّم در چادر و خيمه آن حضرت باشد و در باره شما آيه‌ايست در قرآن عرضكردم قربانت گردم كدام آيه است ؟ فرمود گفتار خداوند متعال : و آنان كه به خدا و رسولانش ايمان آوردند بحقيقت راستگويان عالمند و برايشان نزد خدا اجر شهيدانست پاداش اعمال و نور ايمانشان را ( در بهشت ) مىيابند ، آنگاه فرمود به خدا قسم شمائيد راستگويان ، و شهيدان نزد پروردگارتان « 1 » .\r\n86 - حسين بن ابى حمزه از پدرش نقل مىكند كه به حضرت صادق عليه السّلام عرضكردم ، فدايت شوم ، سنّم زياد و استخوانم سست و مرگم نزديك شده ميترسم قبل از امر ( فرج ) بميرم ، فرمود اى ابو حمزه آيا شهيد را غير از كشته شده ( در راه خدا ) ميدانى ؟ عرضكردم ، آرى درست است قربانت گردم ، فرمود اى ابو حمزه هر كس بما ايمان آورد و گفتار ما را تصديق كند و منتظر امر ( فرج ) ما باشد مثل كسى است كه زير پرچم قائم عليه السّلام كشته شده بلكه به خدا زير پرچم رسول خدا صلّى اللَّه عليه و آله و سلّم .\r\nابو بصير گويد ، حضرت صادق عليه السّلام به من فرمود اى ابو محمّد آن كس كه بر اين امر ( تشيّع ) بميرد شهيد است ، عرضكردم فدايت شوم اگر چه در بستر بميرد ؟ فرمود اگر چه در بستر بميرد ، و محققا او زنده است ( بعد از مرگ ، و همچون شهيدان ) روزى مىخورد « 2 » .\r\n87 - انس بن مالك گويد : حضرت رسول صلّى اللَّه عليه و آله و سلّم فرمود خداوند از نور صورت على بن ابى طالب عليه السّلام هفتاد هزار فرشته آفريده كه تا روز قيامت براى او و دوستانش طلب آمرزش ميكنند .\r\n\r\n\r\n","description":"","footnote":"\r\n( 1 ) مجمع البيان ج 9 ص 238 .\r\n( 2 ) كنز جامع الفوائد .\r\n","page_name":" 192 ","page_number":192},
  {"content":"\r\n\r\nابو نعيم از . . . از حضرت على عليه السّلام نقل كند كه سلمان فارسى گفت اى ابو الحسن ، هيچ گاه بر رسول خدا وارد نشدى مگر اينكه آن حضرت با دست مبارك خويش بين دو شانه من زد و فرمود اى سلمان ، اين و حزب او رستگارند « 1 » .\r\n88 - محمّد بن حسين از . . . از حبيب سجستانى از حضرت باقر عليه السّلام روايت كند كه خداوند تبارك و تعالى فرمايد : هر آينه آزار ميكنم هر رعيّتى را در اسلام كه اطاعت كند از پيشوائى كه از جانب خدا نباشد ، اگر چه آن فرد رعيّت ، خوب ، و پرهيزگار باشد ، و هر آينه گذشت ميكنم از هر رعيّتى كه پيروى كند از پيشواى دادگرى كه از جانب خداست ، اگر چه آن رعيّت ستمگر و بد باشد « 2 » .\r\nهمين روايت را مرحوم صدوق در كتاب فضائل الشيعه از سجستانى نقل مىكند با اينفرق كه آنجا بجاى جمله اطاعت كل امام در هر دو جا ، جمله دانت لولايه كل امام ، نوشته شده « 3 » .\r\n89 - ابو حمزه ثمالى گويد از حضرت صادق عليه السّلام شنيدم ميفرمود شمائيد اهل ثناى خدا و سلامتى و درود او ، و شمائيد برگزيده رحمت خدا ، و اهل توفيق و حفظ خدا ، و اهل دعوت خدا باطاعت از خودش ، بر شما حسابى نيست و نه ترس و اندوهى .\r\nابو حمزه گويد و نيز از آن حضرت شنيدم ميفرمود بحفظ و ولايت خدائى قلم ( حساب و عقاب ) از شيعه برداشته شده است و نيز ميفرمود ، راستى من جمعى را ميشناسم كه خدا آنها را آمرزيده و از آنها خشنود شده و آنان را از هر بدى نگاهدارى و مهربانى فرموده و بسوى هر امر مايه رشد و پيشرفتى راهنمائى و تأييد نموده و آنها را بنهايت درجه امكان بالا برده ، سؤال شد يا ابا عبد اللَّه\r\n\r\n\r\n","description":"","footnote":"\r\n( 1 ) كنز جامع الفوائد .\r\n( 2 ) اختصاص 259 .\r\n( 3 ) فضائل الشيعه ص 144 .\r\n","page_name":" 193 ","page_number":193},
  {"content":"\r\n\r\nآنها كيانند ؟ فرمود آنها شيعيان خوب ما هستند ، شيعه حضرت على عليه السّلام .\r\nو آن حضرت فرمود ما شاهد و گواه شيعيان خود هستيم ، و شيعيان ما گواهان مردمند ، و مردمان ديگر با گواهى شيعيان ما پاداش و عذاب ميبينند « 1 » .\r\nبيان : در مصباح گويد آثرته با مدّ الف يعنى او را برترى دادم ، و استأثر بالشىء يعنى به آن امر استبداد جست ، و اثره بر وزن قصبه اسم است ، و در قاموس گويد اثره بضمّ همزه بزرگوارى ميراثى است و باقى مانده از دانش را نيز گويند ، و آثر يعنى برگزيد ، و فلان اثيرى يعنى فلان كس از دوستان خالص من است ، و بيشتر اين معانى كه ذكر شد با اين روايت مناسب است .\r\n90 - ابن تغلب از حضرت صادق عليه السّلام روايت كند كه به آن حضرت عرض كردم ( معنى )  فَلَا اقْتَحَمَ الْعَقَبَةَ  ( باز هم بعقبه تكليف تن در نداد ) ( چيست ؟ ) فرمود هر كرا خداوند بولايت ما گرامى دارد از عقبه بگذرد و آن عقبه ما هستيم كه هر كس بما تن در دهد نجات يابد ، بعد از آن سكوت نمود و سپس فرمود آيا ترا بسخنى فائده نرسانم كه بهتر از دنيا و آنچه كه در اوست باشد ؟ عرضكردم چرا ، قربانت گردم ، فرمود سخن خداوند متعال : بنده آزاد كردنست ، تمام مردم بنده دوزخند غير از تو و يارانت ، چون خداوند عزّ و جل گردنهاى آنها را بولايت ما خاندان از دوزخ آزاد كرده « 2 » .\r\nابو عبد اللَّه جدلى گويد حضرت على عليه السّلام فرمود اى ابو عبد اللَّه ، آيا ترا با خبر نسازم از حسنه‌اى كه هر كس آن را بياورد از هنگامه روز قيامت ايمن است ، و گناهى كه هر كه آن را بياورد خداوند او را برو در آتش افكند ؟ عرضكردم چرا فرمود آن حسنه دوستى ما ، و آن گناه دشمنى با ماست « 3 » .\r\n\r\n\r\n","description":"","footnote":"\r\n( 1 ) فضائل الشيعه .\r\n( 2 ) سورهء بلد آيه 13 و روايت در فضائل الشيعه ص 150 .\r\n( 3 ) فضائل الشيعه ص 154 و 155 .\r\n","page_name":" 194 ","page_number":194},
  {"content":"\r\n\r\nابو حمزه نيز گويد : از حضرت صادق عليه السّلام شنيدم ميفرمود شما براى بهشتيد و بهشت براى شماست ، نام شما نزد ما صالح و مصلح است ، شما اهل خشنودى از خدائيد زيرا خدا از شما خشنود است و فرشتگان برادران شما هستند وقتى در كار خير كوشش كنيد « 1 » .\r\nو به همين سند حضرت صادق عليه السّلام فرمود خانه‌هاى شما براى شما بهشت است و قبرهايتان براى شما بهشت است ، براى بهشت آفريده شديد و مسير شما بسوى بهشت است « 2 » .\r\n91 - صدوق از . . . از ميسره نقل مىكند كه از حضرت رضا عليه السّلام شنيدم ميفرمود به خدا ديده نخواهد شد از شما در دوزخ ( حتى ) دو نفر نه به خدا و نه يكنفر عرضكردم اينكه فرمودى در كجاى قرآنست ؟ يك سال گذشت و جوابى به من نفرمود بعد از يك سال يك روز با آن حضرت مشغول طواف بودم فرمود امروز به من اجازه دادند جواب آن سؤال ترا بگويم عرضكردم آن مطلب در كجاى قرآنست ؟\r\nفرمود در سورهء الرحمن آنجا كه ميفرمايد : آن روز پرسش نشود از گناه او ، ( كه شما باشيد ) از آدمى و پرى « 3 » عرضكردم در اين آيه كلمه ( منكم ) نيست ولى شما الآن اضافه فرموديد ، فرمود اول كسى كه اين آيه را تغيير داد ابن اروى « 4 » بود زيرا اين آيه دليل محكمى بود عليه او و يارانش و اگر در اين آيه كلمه منكم نباشد ، كيفر خداوند از تمام بندگانش ساقط مىشود زيرا اگر در آن روز از گناه آدمى و پرى سؤال نشود پس چه كسى را كيفر دهد ؟ 92 - فرات بن احنف گويد خدمت حضرت صادق عليه السّلام بودم ناگاه مردى\r\n\r\n\r\n","description":"","footnote":"\r\n( 1 ) فضائل الشيعه ص 154 و 155 .\r\n( 2 ) فضائل الشيعه ص 154 و 155 .\r\n( 3 ) سورهء الرحمن آيه 36 .\r\n( 4 ) منظور از ابن اروى عثمان است كه حضرت او را بمادرش اروى دختر كريز بن ربيعه نسبت داده است .\r\n","page_name":" 195 ","page_number":195},
  {"content":"\r\n\r\nاز مخالفين و ملعونان نزد آن حضرت آمد و گفت به خدا او را در باره شيعه‌اش به بدى گرفتار كنم و گفت ، يا ابا عبد اللَّه به من رو كن حضرت توجهى نفرمود دوباره گفت به من رو كن نگاه نفرمود بار سوم درخواست كرد حضرت فرمود توجّه كردم بگو و هرگز حرف خوب نخواهى گفت ، آن مرد گفت شيعيان شما نبيذ « 1 » مينوشند حضرت فرمود نبيذ باكى ندارد ، پدرم مرا خبر داد از قول جابر بن عبد اللَّه كه اصحاب رسول خدا صلّى اللَّه عليه و آله و سلّم نبيذ مينوشيدند آن مرد گفت مقصودم نبيذ نيست بلكه منظور من شراب مست‌كننده است حضرت فرمود شيعيان ما پاكتر از آن هستند كه شيطان در روده‌هاى آنها راه يابد و رخنه كند و اگر يكفرد وامانده شكست خورده از آنها اين عمل را انجام دهد پروردگار مهربان و پيامبر با محبّت در استغفار و طلب آمرزش و ولىّ همدمى كنار حوض دارد ، ولى تو و يارانت در برهوت خشگ بىآب و علف باشيد .\r\nآن مرد سرافكنده و خاموش شد بعد از مدتى گفت مقصود مست‌كننده نبود بلكه منظورم شراب انگور بود حضرت صادق عليه السّلام فرمود خدا زبانت را بگيرد چرا امروز ما را در باره شيعيانمان آزار ميدهى ، پدرم مرا خبر داد از حضرت زين العابدين عليه السّلام از حضرت علىّ بن ابى طالب عليه السّلام از حضرت رسول صلّى اللَّه عليه و آله و سلّم از جبرئيل از خداوند عزّ و جل فرمود يا محمد همانا من ورود تمام پيامبران را به بهشت ممنوع ساختم تا تو و على و شيعيانتان وارد شويد مگر آن شيعه‌اى كه مرتكب گناه كبيره شود و در عوض او را بناراحتى و گرفتارى مالى يا از ترس از حكومتها مبتلا ميسازم تا ( از گناه پاك شود و ) فرشتگان او را با روح و ريحان ديدار كنند و من بر او\r\n\r\n\r\n","description":"","footnote":"\r\n( 1 ) نبيذ شرابست ولى حتما اصحاب رسول خدا « ص » شراب نمىنوشيدند بنا بر اين مقصود از نبيذ در اين روايت شراب نيست بلكه بطورى كه در مجمع البحرين ميگويد آبى كه نمك آن زياد بود چند عدد خرما در آن مىانداختند تا خوش طعم شود ، و ضمنا بوسيله آن خرماها آب صاف ميشد و نمك ته‌نشين مىگشت .\r\n","page_name":" 196 ","page_number":196},
  {"content":"\r\n\r\nخشمگين نباشم و اين ابتلاء باعث رهائى او از شر گناهش مىشود ، پس آيا در نزد دوستان و ياران تو چيزى از اين هست ؟ پس سرزنش كن ، يا دست بردار « 1 » .\r\nبيان : رسيس ، يعنى چيز ثابت و پايدار كنايه از اعتياد است يا چيز كمى كه موجب حرام شود يا اوّل هر چيز را گويند در قاموس گويد رس اوّل هر چيز است و از همان معنى است رسّ الحمى و رسيسها يعنى ابتداء تب و رسّ الاصلاح و الافساد و الحفر و الدّس يعنى ابتداء اصلاح و خرابكارى و كندن و توطئه چينى و رسيس شىء ثابت و ابتداء دوستى و تب را گويند و گويد الوليف ، يعنى برقى كه تابش و درخشندگى آن پشت سر هم است مثل ولوف و يكنوع از دويدن را كه پاها با يك ديگر به زمين برسد و همچنين آمدن دست جمعى را وليف گويند « 2 » و ولاف و مؤالفه بمعنى الفت يافتن و انتساب و خويشاوندى و اتصال است و گويد لأف الطعام بر وزن منع يعنى غذا را به خوبى خورد و لفت الطعام لوفا يعنى غذا را خوردم يا جويدم و لوف گياه يا غذائى را گويند كه كسى در آن ميل نكند و كلأ ملوف يعنى گياهى كه باران او را شسته باشد .\r\nفلم اودع ، يعنى اگر دانستى آنچه را گفتم پس اگر خواستى سرزنش كن و بر اين ملامت كردن پايدار بمان تا عذاب شوى يا ملامت را ترك كن تا نجات يا بى 93 - كنانى گويد ، من و زراره خدمت حضرت صادق عليه السّلام بوديم فرمود آتش دوزخ نميچشد كسى را كه اين امر ( تشيّع ) را وصف كند ، زراره عرضكرد بعضى از افرادى كه امر تشيع را مىستايند مرتكب گناهان كبيره ميشوند فرمود مگر نمى - دانى آنچه را كه پدرم در اين باره ميفرمود ؟ پدرم ميفرمود اگر مؤمن يكى از اين كارهاى هلاكت‌بار را انجام دهد خداوند او را بنوعى ناراحتى جسمى يا بترس مبتلا ميسازد تا وقتى از دنيا بيرون ميرود از گناهانش نيز بيرون رود « 3 »\r\n\r\n\r\n","description":"","footnote":"\r\n( 1 ) تمحيص و رياض الجنان .\r\n( 2 ) قاموس ج 3 ص 206 .\r\n( 3 ) تمحيص .\r\n","page_name":" 197 ","page_number":197},
  {"content":"\r\n\r\n94 - زكريا ابن آدم گويد خدمت حضرت رضا عليه السّلام مشرف شدم فرمود اى زكريا ، قلم ( حساب و عقاب ) از شيعه على عليه السّلام برداشته شده است عرضكردم فدايت شوم بچه جهت ؟ فرمود بدان جهت كه در زمان حكومتهاى باطل آنها را عقب انداختند و آنها هميشه بر جان خود ميترسيدند و بر پيشواى خود نيز بيمناك بودند اى زكريا ، هيچ كدام از شيعيان على عليه السّلام نيستند كه در روز مرتكب گناهى شوند مگر اينكه در شب غم و غصّه برايش پيش آيد تا گناهش پاك شود ، پس چگونه قلم بر او جارى شود « 1 » .\r\n95 - ابراهيم بن صالح از . . . از هاشم بن سعيد و سليمان ديلمى از حضرت صادق عليه السّلام فرمود با پدرم ميرفتم تا رسيدم بين قبر و منبر ( رسول اللَّه صلّى اللَّه عليه و آله و سلّم ) جمعى از دوستان پدرم آنجا بودند پدرم نزد آنها ايستاد و بر آنها سلام كرد و فرمود به خدا من شما را دوست دارم و بوى شما و جانهاى شما را دوست ميدارم پس در اين امر ما را بپارسائى و كوشش يارى كنيد ، زيرا شما هرگز بولايت ما نميرسيد مگر بپارسائى و كوشش ، هر كس دنبال پيشوائى را ميگيرد بايد همچون او عمل كند .\r\nسپس فرمود شما پاسبانان خدائيد ، و شما شيعه خدائيد ، و شمائيد پيش‌تازان نخستين و پيشتازان آخرين شمائيد پيشىگيرندگان در دنيا بسوى دوستى ما و پيشىگيرندگان در آخرت بسوى بهشت ما بضمانت خداوند عزّ و جل و ضمانت رسول خدا صلّى اللَّه عليه و آله و سلّم بهشت را براى شما تضمين كرديم ، شمائيد طيبين ( پاكيزه‌ها ) و زنهاى شما طيّبات هستند ، هر مرد مؤمن صدّيق است و هر زن مؤمن حوريّه ، بارها حضرت على عليه السّلام بقنبر ميفرمود ، مژده باد ترا ، شاد شو ، و مژده ده به خدا سوگند پيامبر خدا صلّى اللَّه عليه و آله و سلّم از دنيا رفت بر تمام امّتش خشمگين بود مگر بر شيعه .\r\nراستى هر چيزى را دستگيره است و دستگيره دين شيعه است ، و هر چيزى\r\n\r\n\r\n","description":"","footnote":"\r\n( 1 ) تمحيص .\r\n","page_name":" 198 ","page_number":198},
  {"content":"\r\n\r\nرا شرفى است و شرف دين شيعه است ، و بدان هر چيزى را پيشوائيست و پيشواى زمين زمينى است كه شيعه در آن ساكن است و بدان هر چيزى را شهوت و خواسته‌اى دارد و شهوت دنيا سكونت شيعه در آنست ، به خدا اگر از شما كسى در زمين نباشد گياهى نميريد ، و آنان را بهره‌اى در دنيا نخواهد بود به خدا هر مخالف ( با ما ) اگر چه عبادت كند و كوشا باشد به اين آيهء شريفه منسوبست ، و همه كارشان رنج و مشقت است ، و پيوسته در آتش دوزخ معذبند « 1 » به خدا مخالف ما هيچ دعاى خيرى نميكند مگر اينكه دعاى او در باره شما مستجاب مىشود ، و از شما كسى دعا نميكند مگر اينكه از سوى خداوند صد برابر شود و از خدا چيزى نميخواهد مگر اينكه از جانب خدا صد چندانش دهند ، و عملى را انجام نميدهد مگر اين كه آنقدر زياد شود كه چندانش به شماره نگردد ، به خدا روزه‌دار شما در باغهاى بهشت ميگردد ، و به خدا حاجى و معتمر ( كسى كه عمره انجام ميدهد ) شما از مخصوصان خدائيد ، و همه شما اهل دعوت خدائيد ، و اهل پاسخ بدعوت او هستيد ، بر شما ترسى نيست و نه اندوهى داريد همه شما در بهشت هستيد پس براى رسيدن بمقامات آن بر يك ديگر رقابت جوئيد ، به خدا سوگند بعد از ما هيچ كس از شيعيان ما بعرش خدا نزديكتر نخواهد بود ، خوشا بسعادت شيعيان ما ، چه زيباست رفتار خدا با آنها به خدا حضرت امير المؤمنين عليه السّلام فرمود شيعيان ما از قبرهاى خود بيرون مىآيند با صورتهاى نورانى و چشمهاى روشن ، از عذاب قيامت امان گرفته‌اند مردم ميترسند ولى آنها ترس ندارند ، مردم محزونند و آنها را اندوهى نيست ، به خدا هيچ كدام از شما بسوى نماز نميرود مگر اين كه فرشتگان از پشت سر گرد او را ميگيرند ، براى پيروزى و موفقيت او دعا ميكنند تا از نماز فارغ شود ، بدان كه هر چيزى نخبه و خلاصه‌اى دارد و نخبه فرزندان آدم ، محمّد صلّى اللَّه عليه و آله و سلّم و ما و شمائيد .\r\n\r\n\r\n","description":"","footnote":"\r\n( 1 ) سورهء غاشيه آيه 3 و 4\r\n","page_name":" 199 ","page_number":199},
  {"content":"\r\n\r\nسلمان گويد ، عيثم بن اسلّم چند جمله ديگر بر اين روايت افزوده است و گويد حضرت صادق عليه السّلام فرمود اگر از شما شيعيان در زمين كسى نميبود بهشت زينت نميگرفت و حوّاء آفريده نميشد ، و رحم و كودك نبود ، و حيوانى نميچريد ، به خدا خداوند بيش از ما شما را دوست دارد . « 1 » 96 - گويد به حضرت موسى بن جعفر عليه السّلام عرضكردم يكى از دوستان عارف و شناساى شما شراب مينوشد و مرتب گناهان هلاكت بار مىشود آيا از او بيزارى جوئيم ؟ فرمود از كار او بيزارى كنيد نه از خودش ، او را دوست داريد و كارش را دشمن ، عرضكردم ميتوانيم او را فاسق و فاجر بناميم فرمود نه فاسق و فاجر آن كافريست كه ما را انكار مىكند و دشمن دوستان است خداوند نخواسته دوست ما فاسق و هرزه باشد اگر چه هر عملى را انجام دهد ولى شما او را فاسق العمل و هرزه كار بگوئيد ، مؤمن النفس و پليد كردار ، پاك جان و پاك بدن بدانيد ، به خدا دوست ما از دنسا نرود مگر اينكه خدا و پيامبرش و ما از او راضى باشيم خداوند او را به همه گناهانش محشور سازد با صورت سفيد ، و عورت پوشيده ، آسوده خاطر ، ترس و اندوهى بر او نيست زيرا از دنيا بيرون نميرود مگر اينكه از گناهان پاك مىشود يا با گرفتارى مالى يا جانى يا گرفتارى ديگرى در مورد فرزند يا مرض و كسالت و پست‌ترين چيزى كه دوست ما با ابتلاء به آن از گناه پاك مىشود مناظر وحشتناك است كه خدا در خواب به او نشان ميدهد و صيح با حزن و اندوه بيدار مىشود و اين خواب ترسناك كفاره گناه او مىشود ، يا ترسى كه از حكومتهاى باطل در دل او جا ميگيرد ، يا اينكه دم مرگ جانش به سختى گرفته مىشود ، پس خدا را ملاقات مىكند در حالى كه از گناهان پاك است ، خاطرش بمحمّد م و امير المؤمنين عليه السّلام آسوده است ، سپس پيشاپيش او يكى از دو امر است ، رحمت پرگسارش خداوند كه از گناهان تمام مردم زمين بمراتب وسيع‌تر است و شفاعت محمّد صلّى اللَّه عليه و آله و سلّم و امير\r\n\r\n\r\n","description":"","footnote":"\r\n( 1 ) امالى طوسى ج 2 ص 232 .\r\n","page_name":" 200 ","page_number":200},
  {"content":"\r\n\r\nالمؤمنين عليه السّلام اگر رحمت واسعه خداوند او را نگيرد شفاعت پيامبر و امير المؤمنين عليه السّلام او را دريابد و آنگاه مشمول رحمت واسعه خدا شود . « 1 » 97 - از ابن فضّال از . . . از سليمان بن خالد گويد من در كجاوه خود مشغول قرآن خواندم بودم ، حضرت صادق عليه السّلام فرياد زد اى سليمان بخوان ، و من اين آيات آخر سوره تبارك را ميخواندم و آنان هستند كه با خداى يكتا كسى را شريك نميخوانند و نفس محترمى را كه خدا حرام كرده بقتل نميرسانند و هر گز گرد عمل زنا نميگردند كه هر كه اين عمل كند كيفرش را خواهد يافت حضرت فرمود اين آيه در باره ماست بدان به خدا ما پند گرفتيم و خدا ميداند ما زنا نميكنيم ، اى سليمان بخوان ، خواندم تا به اين آيه رسيدم مگر آن كسانى كه از گناه توبه كنند و با ايمان به خدا عمل صالح بجاى آرند پس خدا گناهان آنها را بدل به ثواب گرداند « 2 » فرمود صبر كن اين آيه در باره شماست ، بنده مؤمن را روز قيامت مىآورند تا در مقابل خداوند عزّ و جل مىايستد ، و خداست كه متصدى حساب او مىشود ، او را بر گناهان خويش يكى بعد از ديگرى آگاه ميسازد و ميفرمايد فلان روز در فلان ساعت فلان عمل را انجام دادى عرض مىكند پروردگارا ميدانم همچنين او را بر گناهان خويش يكى بعد از ديگرى آگاه ميسازد و ميفرمايد فلان روز در فلان ساعت فلان عمل را انجام دادى عرض مىكند پروردگارا ميدانم همچنين او را بر تمام گناهانش آگاه ميسازد و بنده هم عرض مىكند ميدانم آنگاه ميفرمايد اين گناهان را در دنيا پنهان نمودم و امروز مىبخشم ، گناهان بنده مرا به ثواب تبديل كنيد ، فرمود در آن وقت نامه عمل او را بمردم نشان ميدهند مردم ميگويند سبحان اللَّه ، اين بنده خدا حتى يك گناه هم انجام نداده است ؟ اين همان گفتار خداوند متعال است ، خدا گناهان انها را بدل به ثواب گرداند . « 3 »\r\n\r\n\r\n","description":"","footnote":"\r\n( 1 ) سورهء فرقان آيه 67 . و روايت در كتاب زيد النرسى .\r\n( 2 ) سورهء فرقان آيه 70 .\r\n( 3 ) محاسن ص 170 .\r\n","page_name":" 201 ","page_number":201},
  {"content":"\r\n\r\nنظر ما : روايات زيادى از اين مقوله در كتاب معاد باب حوض ، شفاعت ، و احوال مؤمنين و گنهكاران در روز قيامت و ديگر بابهاى معاد و همچنين در باب فضائل ائمه عليه السّلام قبلا بيان شده است .\r\n\r\nباب - 19 صفات و طبقات مختلف شيعه ، و مذمت مغرور شدن و وادار كردن بر عمل و پرهيزگارى\r\n1 - هارون از ابن صدقه از حضرت صادق عليه السّلام روايت كند كه فرمود شيعيان ما را در اين موارد آزمايش كنيد : در اوقات نماز كه چگونه آن را حفظ مى - كنند ، در نگهدارى اسرار و رازهاى ما برابر دشمنانمان ، و در اموال و دارائيشان كه چگونه با برادران خود در راه ما همراهى ميكنند . « 1 » 2 - عمرو بن ابى مقدام از پدرش گزارش كند كه حضرت باقر عليه السّلام به من فرمودند اى ابو المقدام ، همانا شيعيان على عليه السّلام رنگ پريده ، لاغر اندام ، و پژمرده‌اند ، لبهايشان خشگ و شكمهاشان به پشت چسبيده ، رنگشان دگرگون و صورتها زرد است ، چون شب فرا رسد زمين را بستر سازند و پيشانى را بر آن نهند ، زياد سجده كنند ، پر اشك ، و اهل دعا و گريه زياد باشند ، مردم شادند و آنها اندوهگين . « 2 » بيان : زمين را بستر خود سازند ، يعنى بجاى خوابيدن بر زمين بر آن سجده ميكنند ، يا اينكه خواب آنها روى زمين است نه در بستر نرم ، و زمين را با پيشانى استقبال ميكنند ، يعنى براى سجده كردن .\r\n3 - عبد اللَّه بن محّمد بن عبد الوهّاب از . . . از حضرت رضا عليه السّلام\r\n\r\n\r\n","description":"","footnote":"\r\n( 1 ) قرب الاسناد ص 52 .\r\n( 2 ) خصال ج 2 ص 58 و فلاح السائل .\r\n","page_name":" 202 ","page_number":202},
  {"content":"\r\n\r\nاز پدرانش عليه السّلام از حضرت امير المؤمنين عليه السّلام حضرت رسول صلّى اللَّه عليه و آله و سلّم فرمود يا على خوشا به حال آن كس كه ترا دوست دارد و ترا باور نمايد ، و واى بر آن كس كه دشمن تو باشد و ترا دروغ داند ، دوستان تو در آسمان هفتم و طبقه هفتم پائين زمين ما بنى اين دو شناخته شده‌اند آنها اهل دين و پارسائى و سيماى زيبا و فروتنى براى خداوند عزّ و جل هستند ، چشمهائى افتاده و دلهائى ترسناك از ياد خدا دارند ، آنان حق ولايت ترا شناخته و زبانشان بفضيلت تو گويا و چشمهاى آنها از جهت دلدادگى به تو و امامانى كه از نسل تو هستند اشگ ريز است ، آنچه را كه خداوند در كتابش بدانها امر فرموده و روش پيامبر آنان را به او راهنمائى فرموده باور دارند و بدان چه پيشوايان و صاحبان امر آنان را فرمان دهند عمل نمايند ، با هم پيوسته‌اند و از يك ديگر نمىبرند ، دوست و دوستدار يك ديگرند و با هم دشمنى ندارند ، همانا فرشتگان بر آنها درود ميفرستند و دعاى آنها را آمين ميگويند و براى گناهكارانشان از خدا طلب آمرزش ميكنند ، بحضور آنها آيند و از فقدان آنها متوحش گردند تا روز قيامت . « 1 » بيان : در نهايه گويد سمت ، قيافه زيبا را گويند و از همين معنى است ، فينظرون الى سمته و هديه يعنى نگاه ميكنند بقيافه زيبا و منظرش در دين ، و فلان حسن السّمت ، يعنى فلانى قصدش نيكوست و در قاموس گويد حنين ، شوق و گريه شديد و خوشحالى و طرب يا صداى طربناك را گويند از اندوه باشد يا خوشحالى و تحنّن بمعنى ترحّم است و گويد دين بكسر دال ، پاداش و بندگى و اطاعت و افتادگى را گويند و نيز هر چيزى را كه بوسيله او بندگى خدا شود دين گويند ، و دنته يا أدينه يعنى او را خدمت كردم و به او احسان نمودم ، و دان يدين يعنى خوار شد و اطاعت كرد .\r\n4 - روايت است كه حضرت امير المؤمنين عليه السّلام در يكى از شبهاى مهتابى\r\n\r\n\r\n","description":"","footnote":"\r\n( 1 ) عيون اخبار الرضا « ص » ج 1 ص 261 .\r\n","page_name":" 203 ","page_number":203},
  {"content":"\r\n\r\nاز مسجد به قصد رفتن به بيابان خارج شد ، عده‌اى پشت سر حضرت حركت ميكردند ( حضرت آهسته كرد ) تا آنها رسيدند ، آن جناب ايستاد و فرمود شما چه كسانى هستيد گفتند شيعيان توايم يا امير المؤمنين حضرت در چهره‌هاى آنها دقيق شد و فرمود پس چرا چهره شيعه در شما نمىبينم ، عرضكردند يا امير المؤمنين عليه السّلام چهره شيعه چيست ؟ فرمود رنگ زرد از بيدارى شبها ، تارى ديدگان از گريه زياد ، پشتهاى خميده از ايستادن ، شكمهاى چسبيده به پشت از روزه پژمردگى لبها از دعاى زياد ، بر آنها گرد خشوع نمايانست . « 1 » 5 - اصبغ بن نباته گويد روزى حضرت على عليه السّلام ( از خانه ) بيرون آمد و ما عده‌اى ( در منزل ) جمع بوديم فرمود شما چه كسامى هستيد ؟ و براى چه جمع شديد ؟ عرضكردم يا امير المؤمنين نفرى چند از شيعيان توايم ، فرمود پس چيست مرا كه رخساره شيعه در شما نمىبينم ؟ عرضكرديم رخساره شيعه چيست ؟ فرمود رنگ زرد از نماز شب ، تارى ديدگان از خوف خدا ، پژمردگى لبها از روزه ، ، آثار خشوع و شكستى در آنها نمودار است . « 2 » ايضاح : حدب بضمّ حاء جمع احدب است و حدب به حركت حاء و دال بيرون آمدن پشت و فرورفتگى سينه و شكم است ، عليهم غبره الخاشعين ، در بعضى از نسخه‌ها بجاى عبره با عين است يعنى گريه آنها و در بعضى از نسخه‌ها غيره نقطه‌دار است يعنى خوارى و ژوليدگى و گردآلود بودن آنها و در قاموس گويد غبراء سال خشك و قحطى و بنو غبراء يعنى فقراء و مغبّره جمعى را گويند كه يغبرون بذكر اللَّه يعنى تسبيح و تهليل ميگويند و صداشان را در خواندن تهليلات و اذكار و اوراد تغيير ميدهند ، آنان را مغبّره ناميدند زيرا آنها مردم را بغابره يعنى سراى جاويد تشويق ميكنند و در نهايه گويد غبراء\r\n\r\n\r\n","description":"","footnote":"\r\n( 1 ) ارشاد مفيد ص 114 و امالى طوسى ج 1 ص 219 و صفات الشيعه رقم 20 .\r\n( 2 ) صفات الشيعه ص 171 .\r\n","page_name":" 204 ","page_number":204},
  {"content":"\r\n\r\nالناس بمدّ الف غبراء يعنى مردمان فقير و به تمام محتاجان و نيازمندان بنو غبراء ميگويند گويا آنها منسوب به زمين و خاكند .\r\n6 - غضائرى از . . . از سليمان بن مهران گزارش كند كه خدمت حضرت صادق عليه السّلام مشرف شدم چند نفر از شيعيان در محضرش بودند و آن حضرت ميفرمود اى جمعيت شيعه براى ما زينت باشيد نه ننگ و عار ، با مردم نيكو سخن گوئيد و زبانت را حفظ كنيد ، و او را از زياده‌روى در گفتار و سخنان زشت جلو گيريد « 1 » بيان : زينت ما باشيد ، يعنى اهل پارسائى و پرهيزگارى و عمل صالح شويد تا زينت ما باشيد زيرا پيروان كامل و پيروى نيكو مايه زينت پيشرو است ، ديگران او را ستايش ميكنند و ميگويند يارانش را نيكو ادب فرموده ولى به عكس اگر پيروان كسى بدكار باشند مايه ننگ رئيس خود هستند ، و غرض اصلى حضرت در اين فرمايش رعايت تقيّه و حسن معاشرت و رفتار با مخالفان است يعنى طورى بايد با آنها رفتار شود كه آنان از پيشوايان ما نفرت پيدا نكنند و به آن بزرگواران بد نگويند چون بعد از اين جمله ميفرمايد با مردم نيكو سخن گوئيد و اين روايت آيه‌اى از قرآن را تضمين فرموده و آن آيه اينست :  وَ قُولُوا لِلنَّاسِ حُسْناً  « 2 » با مردم نيكو سخن گوئيد ، مرحوم طبرسى در تفسير اين آيه ميفرمايد در كلمه حسنا اختلاف شده ، بعضى گويند مقصود خداوند گفتار خوب و زيبا و خوى خوش است اين قول از ابن عباس است . و بعضى گويند مقصود امر بمعروف و نهى از منكر است و ربيع گويد حسنا يعنى معروف ، گفتار خوش و جابر از حضرت باقر عليه السّلام روايت نموده در تفسير اين آيه كه فرمود با مردم بهتر از طورى كه دوست داريد با شما حرف بزنند سخن بگوئيد زيرا خداوند دشمن دارد كسى را كه زياد لعنت كند و دشنام دهد و مؤمنان را طعنه زند ، هرزه باشد و هرزه‌گرى كند ، و همچنين گدائى كه\r\n\r\n\r\n","description":"","footnote":"\r\n( 1 ) امالى طوسى ج 2 ص 55 .\r\n( 2 ) سورهء بقره آيه 83 .\r\n","page_name":" 205 ","page_number":205},
  {"content":"\r\n\r\nدر گدائى زياد اصرار ورزد ، و دوست دارد آدم شكيبا و عفيف را كه خود را به عفت وادارد .\r\nسپس در اين آيهء شريفه از جهت ديگرى نيز اختلاف شده است ، بعضى گفته‌اند اين دستور عموميت دارد در باره مؤمن و كافر بايد رعايت شود بنا بر آنچه از حضرت باقر عليه السّلام روايت شده و بعضى گويند مخصوص مؤمنين است و آنها كه ميگويند دستور عمومى است باز چند دسته شده‌اند عده‌اى ميگويند اين آيه به آيه ديگرى كه دستور شمشير زدن و مبارزه با كفار ميدهد نسخ شده بنا بر اين دستور حسن گفتار با مخصوص مؤمنين مىشود ، و روايتى هم به اين مضمون از حضرت صادق عليه السّلام رسيده است ولى بيشتر آنها ميگويند دستور حسن گفتار نسخ نشده زيرا مانعى ندارد كه نسبت بكفار هم دستور جنگ باشد ولى در عين حال دستور حسن گفتار هم در دعوت آنها بسوى ايمان باشد چنانچه خداوند متعال ميفرمايد : ( اى رسول ما ) خلق را با حكمت و برهان و موعظه نيكو به راه خدا دعوت كن و با بهترين طريق مبارزه كن « 1 » و در آيه ديگر ميفرمايد : شما مؤمنان دشنام به آنان كه غير خدا را ميخوانند مدهيد تا مبادا آنها نيز از روى دشمنى و جهالت خدا را دشنام دهند « 2 » پايان گفتار طبرسى ( ره ) « 3 » نظر ما : مقصود اصلى از فرمايش حضرت در اين روايت حسن گفتار با دشمنان است از روى تقيّه و همچنين مقصود حضرت از نگهدارى زبان نگهدارى آنست از هر چه كه خلاف تقيّه باشد و فضول ، سخنان زائد است و آنچه را كه بهره‌اى در گفتنش نيست ، در مصباح گويد فضل يعنى زيادى و جمع آن فضول است مثل فلس و فلوس ، و گاهى لفظ جمع بجاى مفرد استعمال مىشود ، يعنى\r\n\r\n\r\n","description":"","footnote":"\r\n( 1 ) سورهء نحل آيه 125 .\r\n( 2 ) سورهء انعام آيه 108 .\r\n( 3 ) مجمع البيان ج 1 ص 149 .\r\n","page_name":" 206 ","page_number":206},
  {"content":"\r\n\r\nمثلا فضول به چيزى ميگويند كه خيرى در او نيست و فضولى به كسى ميگويند كه به كار بيفائده مشغول باشد .\r\n7 - ابو عمرو از . . . از جابر روايت كند كه حضرت باقر عليه السّلام فرمود همانا شيعه ما كسى است كه مطيع خداوند عزّ و جل باشد « 1 » .\r\n8 - حمزه علوى از . . . از معاوية بن وهب گزارش كند كه حضرت صادق عليه السّلام فرمود شيعه بر سه گونه است : دوست خالص كه او از ماست ، و كسى كه خود را با وابستگى بما زيور دهد و ما براى او زينت باشيم ، و كسى كه بنام ما از مردم ( بكند و ) بخورد و هر كس ما را وسيله معاش خويش قرار دهد فقير شود « 2 » .\r\nبيان : زيور گرفتن به آنها ، آنست كه انتساب به آنها و دوستى آنان را مايه زينت و افتخار خود در بين مردم قرار دهد و البتّه زينتى بالاتر از اين نيست ، و خوردن بوسيله آنها ، آنست كه اظهار دوستى آنان و پخش علوم و اخبار و روايات آنان را وسيله بدست آوردن روزى و جلب منفعت از مردمان قرار دهد ، ولى نتيجه‌اش عكس است و همين باعث فقر آنها شود و دسته اول آنهايند كه آن بزرگواران را در راه خدا و براى خدا دوست دارند و چنين كسى در دنيا و آخرت ناجى خواهد بود .\r\n9 - سلمه بن خطّاب از . . . از مرازم نقل كند كه وارد مدينه شدم ، در خانه‌اى كه سكونت گرفتم كنيزى بود كه زيبائيش مرا بشگفت آورد ، بفكر افتادم از او كام بگيرم ولى او موافقت نكرد شب بعد از وقت نماز عشاء كه منزل آمدم و در زدم همان زن در را باز كرد ، بيدرنگ دست به سينه‌اش زدم ، كنيز ( دويد ) و پيش از من رفت و من وارد شدم فردا صبح وقتى محضر حضرت ابو الحسن عليه السّلام مشرف شدم فرمود اى مرازم شيعه ما نيست كسى كه در خلوت دلش پارسا نباشد « 3 » .\r\n\r\n\r\n","description":"","footnote":"\r\n( 1 ) امالى طوسى ج 1 ص 279 .\r\n( 2 ) خصال ج 1 ص 51 .\r\n( 3 ) بصائر الدرجات ص 247 .\r\n","page_name":" 207 ","page_number":207},
  {"content":"\r\n\r\n10 - محمد بن على از . . . . از خطّاب و مصعب بن عبد اللَّه كوفى ، گفتند سدير صيرفى بر حضرت صادق عليه السّلام وارد شد در وقتى كه عده‌اى از اصحاب در خدمتش بودند حضرت فرمود اى سدير هميشه شيعيان ما در پناه رعايت و حفظ و پوشش و عصمت ( خدا ) هستند تا وقتى در باره خود از نظر روابطى كه با خداى خويش دارند خوشبين باشند ، و در باره پيشوايان خود درست فكر كنند ، و به برادرانشان نيكى كنند ، بر ناتوانشان عطوفت ورزند ، و بر تنگدست آنها تصدق نمايند ، ما شما را بستمگرى فرمان ندهيم ولى شما را بپارسائى فرمان دهيم ، پارسائى ، پارسائى ، و همدردى ، همدردى با برادرانتان ، همانا دوستان خدا از روزى كه خدا آدم عليه السّلام را آفريده همچنان ضعيف و اندك هستند « 1 » .\r\n11 - حضرت رسول صلّى اللَّه عليه و آله و سلّم فرمود : اى جماعت شيعيان ، از خدا بترسيد زيرا بهشت از دست شما نميرود اگر چه كردار زشتتان شما را در رسيدن به آن تنبل سازد ، بنا بر اين در رسيدن و بدست آوردن درجات بهشت بر يك ديگر رقابت جوئيد ، كسى از آن حضرت سؤال كرد آيا كسى از دوستان شما و دوستان على عليه السّلام وارد دوزخ مىشود ؟ فرمود هر كس جانش را با مخالفت محمّد صلّى اللَّه عليه و آله و سلّم و على عليه السّلام آلوده سازد و كارهاى حرام را انجام دهد ، و مؤمنين و مؤمنات را ستم ورزد و با برنامه و مرام دين مخالفت كند روز قيامت كثيف و آلوده خواهد بود محمّد صلّى اللَّه عليه و آله و سلّم و على عليه السّلام به او ميگويند فلانى تو كثيفى و لياقت همراهى با مواليان و سروران خود را ندارى ، و همچنين شايسته آغوش حوريّه‌هاى زيبا نباشى و با فرشتگان مقرب سازگارى ندارى ، به آنچه در آنجاست نميرسى مگر اينكه خويش را از آنچه اينجا دارى پاك سازى يعنى گناهانت شسته شود ، او را بطبقه بالاى دوزخ مىبرند تا كيفر بعضى از گناهان خويش را ببيند .\r\nبرخى از آنها بكيفر گناه خود مبتلا بشدائد و گرفتاريهاى محشر مىشود ،\r\n\r\n\r\n","description":"","footnote":"\r\n( 1 ) محاسن ص 158 .\r\n","page_name":" 208 ","page_number":208},
  {"content":"\r\n\r\nسپس سروران و مواليان آنها بعضى از بهترين شيعيان خود را سراغ آنها ميفرستند و آن مبتلايان را از گوشه و كنار برچينند آن طورى كه پرنده دانه را برچيند ، بعضى ديگر از آنها كسانى هستند كه گناهشان كمتر از اين دو دسته است و آنها با شدائد دنيا و ابتلاء بناملايمات حكومتهاى وقت و ديگران و آفات و امراض جسمى از گناه پاك ميشوند تا وقتى سرازير در قبر ميگردند پاك باشند ، بعضى از آنها مرگش فرا ميرسد ولى هنوز گناهش تمام نشده با سختى جان كندن تطهير ميگردد و اگر باز چيزى از گناه او باقيمانده باشد وقت مردن دچار پريشانى شود بطورى كه اطرافيان او كم شوند و از اين جهت خوار جلوه كند و اين كفاره گناهش باشد باز اگر چيزى باقى باشد مقدارى كنار قبر معطل ماند و دفن جنازه‌اش مشكل شود بطورى كه مردم متفرق شوند و اين نيز سبب پاكى از گناه است .\r\nو اگر گناهانش بزرگتر و بيشتر از اين باشد بعرصات و شدائد روز قيامت مبتلا شود و اگر باز از آن بيشتر باشد در طبقه بالاى دوزخ تطهير شود و اين دسته از دوستان ما گناهشان از ديگران بيشتر و عذابشان شديدتر است ، آنها شيعه ما نيستند فقط در زمره دوستان مايند كه دوستان ما را دوست دارند و با دشمنان ما دشمن هستند ، همانا شيعه ما كسى است كه دنبال ما بيايد ، و از آثار ما پيروى كند ، و بكردار ما اقتدا نمايد .\r\nامام عليه السّلام فرمود مردى محضر مقدس حضرت رسول صلّى اللَّه عليه و آله و سلّم عرضكرد يا رسول اللَّه فلانى بزن همسايه‌اش نگاه مىكند و اگر از راه حرام لذتى براى او پيش آيد رعايت نميكند ، رسول خدا صلّى اللَّه عليه و آله و سلّم در خشم شد و فرمود او را نزد من بياوريد ديگرى عرضكرد يا رسول اللَّه ، او از شيعيان شماست و از كسانى كه معتقد بولايت شما و على عليه السّلام است و از دشمنان شما بيزار و متنفّر است پيامبر صلّى اللَّه عليه و آله و سلّم فرمود نگو او از شيعيان ماست اگر چنين ادعائى كند دروغ گفته است همانا شيعه ما كسى است كه دنبال ما بيايد و ما را در كردار پيروى كند و آنچه كه تو نسبت به اين\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nمرد گفتى از كردار ما نيست .\r\nمحضر مقدس امير مؤمنان و پيشواى متقيان و سرور دين و پيشرو مردان ممتاز و رجال شايسته راستين و جانشين فرستاده پروردگار جهانيان عرض كردند فلانى با گناهان هلاكت‌بار بر خود ستم كرده و در عين حال از شيعيان شماست حضرت فرمود با اين جمله يا يك يا دو دروغ براى تو نوشتند ، اگر با ارتكاب گناهان بر خود ستم كرده ولى ما را دوست ميدارد و با دشمنان ما دشمن است يك دروغ زيرا او از دوستان ماست نه از شيعيان ما ، ( و تو گفتى از شيعيان ماست ) و اگر دوستان ما را دوست دارد و با دشمنان ما دشمن است و چنانچه تو گفتى گناه و ظلم بنفس ندارد باز يك دروغ گفتى زيرا او در گناه زياده‌روى ندارد و اگر واقعا در گناه زياده‌روى مىكند و ما را دوست ندارد و با دشمنان ما دشمن نيست پس دو دروغ گفتى .\r\nمردى بزن خود گفت برو خدمت حضرت فاطمه دختر رسول خدا صلّى اللَّه عليه و آله و سلّم و از او مرا سؤال كن كه آيا من از شيعيان آنها هستم يا نه ؟ آن زن خدمت حضرت زهرا عليها السّلام آمد و پرسيد حضرت فرمود بشوهرت بگو اگر بدان چه ما فرمانت داديم عمل ميكنى و از آنچه ترا نهى نموديم خوددارى ميكنى تو از شيعيان مائى و الّا نه زن بازگشت و جريان را به شوهرش گفت مرد تا شنيد گفت واى بر من كيست كه بتواند از گناه و لغزش جدا شود و در اين صورت من در دوزخ جاويد و هميشگى هستم زيرا با اين بيان كه حضرت فرموده من شيعه آنها نيستم و هر كس شيعه اهل بيت نباشد در آتش دوزخ مخلّد است .\r\nزن دوباره خدمت حضرت زهرا عليها السّلام آمد و سخن شوهرش را عرضكرد حضرت فرمود به او بگو چنين نيست ، شيعيان ما بهترين مردم بهشت هستند و هر كس ما را دوست دارد و دوستدار دوستان ما و دشمن دشمنان ماست و با دل و زبان تسليم ماست اگر مخالفت دستورات ما كند از شيعيان ما نيست ولى با\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nاين وضع آنها نيز اهل بهشت هستند امّا بعد از اينكه با ابتلاء بمصيبت‌هاى دنيا يا گرفتارى در عرصات قيامت و مشكلات گوناگون آن روز يا رفتن در طبقه بالاى دوزخ از گناهان پاك شود و وقتى پاك شد چون از دوستان ماست او را نجات ميدهيم و او را بجايگاه خود منتقل ميسازيم .\r\nمردى به امام حسن عليه السّلام عرضكرد من از شيعيان شمايم حضرت فرمود بنده خدا اگر در اوامر و نواهى ما مطيع ما هستى راست گفتى و اگر چنان نيستى ديگر با ادعاى مقام شريف و بزرگى كه اهل آن نيستى بر گناهان خود نيفزا ، بما نگو ، من از شيعيان شمايم ، بلكه بگو ، از وابستگان و دوستان شما و دشمن دشمنان شما هستم ، در عين حال تو در خيرى و بسوى خير .\r\nمردى به حضرت حسين عليه السّلام عرضكرد اى پسر پيامبر من از شيعيان شمايم فرمود از خدا بترس و چيزى را ادعا نكن كه خدا بگويد دروغ گفتى و با اين ادعا گناه كنى ، همانا شيعه ما كسى است كه دلش از هر گونه غشّ و كينه و دغل پاك باشد ، ولى بگو من از وابستگان و دوستان شمايم .\r\nمردى به حضرت زين العابدين عليه السّلام عرضكرد اى پسر پيامبر من از شيعيان خالص شمايم حضرت فرمود بنده خدا بنا بر اين تو همچون ابراهيم خليل عليه السّلام هستى كه خدا در باره‌اش فرموده و از پيروان او بحقيقت ابراهيم ( خليل ) بود كه او از جانب خدا با قلبى پاك و سالم ( از شرك ) بدعوت خلق آمد « 1 » اگر دل تو همچون دل اوست از شيعيان مائى و اگر دلت چون او از دوروئى و كينه پاك نيست از دوستان مائى و اگر متوجه باشى كه در اين ادّعا دروغ ميگوئى تا آخر عمر بكيفر اين دروغى كه گفتى به مرض فلج ، يا خوره مبتلا گردى .\r\nدو نفر به يكديگر تفاخر ميكردند يكى از آن دو به ديگرى گفت آيا به من فخر مى - كنى و حال آنكه من شيعه خاندان پاك محمّد صلّى اللَّه عليه و آله و سلّم هستم حضرت باقر عليه السّلام\r\n\r\n\r\n","description":"","footnote":"\r\n( 1 ) سورهء صافات آيه 83 و 84 .\r\n","page_name":" 211 ","page_number":211},
  {"content":"\r\n\r\nكه از نزديك سخنان آن دو را مىشنيدند به او فرمودند اى بنده خدا بخداى كعبه ترا بر او فخرى نيست بلكه خود را فريب دادى و دروغ گفتى بعد از آن او را با اين سؤال آزمايش فرمودند : كه مال و ثروتى كه خودت بدست آوردى دوست دارى خودت از آن استفاده كنى يا برادران مؤمنت ( بتعبير ديگر اگر در راه خودت مصرف كنى خوشحالترى يا اينكه مصرف برادران مؤمن نمائى ) عرضكرد خرج خودم ميكنم فرمود پس بنا بر اين از شيعيان ما نيستى زيرا ما خودمان اگر مالمان را در راه وابستگان از برادران خويش صرف كنيم براى ما بهتر است از اينكه مصرف خود سازيم ( پس از شيعيان ما نيستى ) ولى بگو از دوستان شمايم و از كسانى كه با دوستى شما اميد نجات دارم .\r\nبه حضرت صادق عليه السّلام عرضكردند عمّار دهنى امروز براى شهادت نزد ابن ابى ليلى قاضى كوفه رفت قاضى به او گفت برخيز و برو ما گواهى ترا نمىپذيريم زيرا تو رافضى هستى از اين جمله بدن عمّار لرزيد و گريه امانش نداد قاضى چون چنين ديد به او گفت تو مردى دانشمند و اهل حديثى اگر از اين نسبت ناراحت ميشوى ، اظهار برائت و بيزارى كن ، بعد از آن از برادران ما خواهى بود عمّار گفت اى مرد از آنچه تو خيال ميكنى ناراحت نيستم ، بلكه گريه من هم براى خودم هست و هم بر تو ، اما بر خود ميگريم زيرا تو مرا بيك مقام بلند با ارزشى نسبت دادى كه من درخور آن نيستم زيرا تو مرا رافضى دانستى واى بر تو حضرت صادق عليه السّلام به من فرمود اول كسى كه نام رافضى گرفتند ساحران فرعون بودند وقتى معجزه موسى را در عصاى او ديدند به او ايمان آوردند و پيرو او شدند و فرعون را رها كردند و در برابر ناراحتيها و مشكلاتى كه از فرعون براى پيروى از حضرت موسى عليه السّلام ميديدند صبر ميكردند و تسليم بودند ، چون مرام فرعون را رها كردند از آن جهت فرعون آنها را رافضه ناميد ، بنا بر اين رافضى كسيست كه هر چه را كه از نظر خداوند زشت است رها كند ، و هر چه را خدا به او دستور داده انجام دهد ،\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nبا اينوصف در اين زمان مثل اين افراد كجاست ؟\r\nپس بر خود ميگريم زيرا ميترسم خدائى كه از دل و نهاد من آگاه است مرا عتاب كند كه اين نام شريف را به خود گرفتم و بگويد اى عمّار آيا تو هر باطلى را رها كردى و هر طاعتى را آنچنان كه فرمانت داده‌اند انجام دادى ؟ آنگاه اگر خداوند بخواهد در مورد من مسامحه كند و گناهان مرا بيامرزد اين ادعاى بى جا باعث شود كه مرا از آن رتبه و مقام تنزل دهد و اگر بخواهد بررسى دقيق و محاسبه كامل فرمايد باز اين داعيه سبب عذاب شديد خدا گردد مگر اينكه سرورانم با شفاعت خود كمبودهاى مرا جبران فرمايند .\r\nو امّا گريه‌ام بر تو بخاطر دروغ بزرگى است كه گفتى و مرا به غير نام خودم ناميدى ، ناراحتى من بخاطر عذاب خداست بر تو زيرا شريفترين و مقدس‌ترين نامها را بدروغ بر من گذاشتى و اگر چنانچه اين نام در نظر تو بدترين و زشت ترين نامها باشد و از آن جهت مرا به آن نام ناميدى چگونه بدن تو طاقت عذاب همين يك جمله سخنت را خواهد داشت .\r\nحضرت صادق عليه السّلام فرمود اگر عمّار دهنى گناهش بزرگتر از آسمانها و زمينها باشد با همين چند جمله‌اى كه با قاضى كوفه گفته است گناه او پاك شده است و همين گفتار او سبب مزيد ثوابهاى او خواهد شد تا آنجا كه هر ارزن از ثوابهاى او بزرگتر از هزار برابر دنيا شود .\r\nبه حضرت موسى بن جعفر عليه السّلام عرضكردند مردى را در بازار ديديم فرياد ميزد من از شيعيان پاك و خالص محمّد صلّى اللَّه عليه و آله و سلّم و آل محمّد هستم و آن مرد پارچه براى فروش بدست گرفته بود و هى فرياد ميزد كيست كه اين پارچه را بيشتر بخرد ؟ حضرت فرمود : كسى كه قدر خود را بشناسد و ميزان شخصيت خويش را بداند ضايع نگردد و گرفتار جهالت نشود ، ميدانيد اين شخص مانند كيست ؟\r\nهمانند كسى كه ميگويد من مثل سلمان و ابو ذر و مقداد و عمارم و با اينوصف\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nكمفروشى مىكند و عيب متاع خويش را بر مشترى پنهان ميسازد يا اينكه جنسى را ميخرد و با بيگانه كه وارد نيست مزايده مىكند تا او را وادار بخريد كند ولى تا آن بيگانه ميرود و از خريد منصرف مىشود ميگويد من اين جنس را بيشتر از اين نميخرم يعنى كمتر از آن كه در مزايده با بيگانه ميخريد آيا چنين كسى همچون سلمان و ابو ذر و مقداد و عمار است ؟ هرگز مانند آنها نباشد ، ولى چه مانعى دارد چنين كسى بگويد من از دوستان محمّد صلّى اللَّه عليه و آله و سلّم و آل محمّد صلّى اللَّه عليه و آله و سلّم هستم از آنها كه دوستان آنها را دوست و دشمنانشان را دشمن دارد .\r\nفرمود ، وقتى مأمون حضرت رضا عليه السّلام را وليعهد خود قرار داد دربان آن حضرت آمد و عرضكرد جمعيتى دم در ايستاده اجازه ميخواهند حضور شما مشرف شوند و ميگويند ما از شيعيان على عليه السّلام هستيم حضرت فرمود من كار دارم آنها را برگردان ، دربان آنها را برگرداند ، روز بعد آمدند و همچون روز گذشته خود را معرفى كردند باز دربان آنها را برگرداند روز سوم و چهارم تا دو ماه هر روز مىآمدند ولى اجازه ملاقات نمىيافتند بعد از دو ماه بدربان گفتند به آقاى ما بگو ما شيعيان پدر شما حضرت على بن ابى طالب عليه السّلام هستيم شما بما اجازه ملاقات نداديد دشمنان ما را به اين جهت شماتت ميكنند ما بر ميگرديم ولى از شدت شرمندگى و خجلت از شهر و وطن خود آواره ميشويم زيرا ديگر نمىتوانيم شماتت و سرزنش دشمنان را تحمل كنيم حضرت رضا عليه السّلام بدربان فرمود به آنها اجازه ورود ده ، آنها وارد شدند و به آن حضرت سلام كردند ولى حضرت نه جواب سلام فرمود و نه اجازه نشستن داد و آنان همچنان ايستاده بودند عرضكردند اى پسر پيامبر اين جفاء بزرگ و استخفاف چيست بعد از آن در بستن طولانى كه دو ماه بما اجازه ملاقات نفرمودى ديگر براى ما چه ميماند حضرت فرمود اين آيه را بخوانيد : و آنچه از رنج و مصائب بشما ميرسد همه از دست اعمال زشت خود شماست در صورتى كه خدا بسيارى از اعمال بد را عفو\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nمىكند « 1 » ، من در باره شما از پروردگارم پيروى كردم و همچنين برسول خدا و امير المؤمنين و پدران پاكم عليه السّلام اقتداء نمودم آنها شما را عتاب نمودند منهم پيروى كردم عرضكردند اى پسر رسول خدا صلّى اللَّه عليه و آله و سلّم چرا ؟ فرمود زيرا شما ادعا كرديد كه شيعه امير المؤمنين على بن ابى طالب عليه السّلام هستيد .\r\nواى بر شما ، شيعه امير المؤمنين عليه السّلام افرادى چون امام حسن عليه السّلام و امام حسين عليه السّلام و ابو ذر و سلمان و مقداد و عمّار و محمّد بن ابى بكر هستند كه هيچ يك از فرمانهاى خدا را مخالفت نكرده و همچنين هيچ كدام از محرّمات او را انجام ندادند ، شما هم ميگوئيد ما از شيعيان آن حضرت هستيم در حالى كه در بيشتر اعمال مخالف اوئيد و در بسيارى از واجبات كوتاهى ميكنيد ، حقوق برادران دينى را سبك و كوچك ميشماريد ، و جايى كه مورد تقيّه نيست تقيّه مى - كنيد ولى در مواردى كه چاره‌اى جز تقيّه نيست اين وظيفه بزرگ را انجام نميدهيد اگر بجاى ادعاى تشيع ميگفتيد ، شما از وابستگان و دوستان آن حضرت هستيد ، دوستان او را دوست و دشمنانش را دشمن ميداريد من ادّعاى شما را تكذيب نميكردم و مىپذيرفتم ولى شما مقام بلندى را ادعا كرديد كه اگر كردارتان اين گفته شما را تصديق نكند هلاك و نابود شديد مگر اينكه خداوند با رحمت خويش تدارك فرمايد .\r\nعرضكردند اى پسر پيامبر ما از خدا طلب آمرزش ميكنيم و از اين گفته بى جا بسوى خدا توبه ميكنيم و همچنان كه مولاىمان ما را آموخت ميگوئيم ما دوستان شما و دوستان دوستان شما و دشمن دشمنان شمائيم حضرت رضا عليه السّلام فرمود خوش آمديد اى برادران و اى دوستان من ، بالاتر بيائيد ، بالا بيائيد ، بالا بيائيد ، آنقدر آنها را بالا برد تا به خود چسباند سپس بدربان خويش فرمود چند بار اينها را از در خانه بازگرداندى ؟ عرضكرد شصت بار فرمود پس شصت بار پشت\r\n\r\n\r\n","description":"","footnote":"\r\n( 1 ) سورهء شورى آيه 30 .\r\n","page_name":" 215 ","page_number":215},
  {"content":"\r\n\r\nسر هم به خانه آنها برو به آنها سلام كن و سلام مرا نيز برسان زيرا اينها چون امروز توبه كردند گناهانشان آمرزيده شد و چون دوست و وابسته بما هستند سزاوار و شايسته احترامند ، بنا بر اين بملاقات آنها برو و وضع زندگى آنها و خانواده‌شان را بررسى كن ، خرج زندگى و خيرات و مبرات به آنها برسان ، و ناراحتيها و مشكلات آنها را بر طرف كن .\r\nو نيز فرمود مردى خدمت حضرت امام محمد تقى عليه السّلام وارد شد در حالى كه شاد و مسرور بود حضرت فرمود چيست كه ترا شاد مىبينم ؟ عرضكرد اى پسر پيامبر صلّى اللَّه عليه و آله و سلّم از پدر بزرگوارت شنيدم كه ميفرمود بهترين روزى كه سزاوار است بنده خدا در آن روز شاد باشد روزيست كه توفيق خدمت و كمك و دستگيرى از برادران مؤمن نصيب او گردد امروز ده نفر از برادران فقير و عائله‌مندم از فلان شهر و فلان شهر به قصد من آمدند و من بهر كدام از آنها بخششى كردم از آن جهت خوشحالم حضرت فرمود بجان خودم سوگند تو شايسته اين شادى هستى اگر آن انفاقت را نابود نكرده باشى يا بعد از اين در آينده او را از بين نبرى آن مرد عرضكرد چگونه آن را از بين ببرم و حال آنكه من از شيعيان خالص شما هستم ؟\r\nحضرت فرمود ، احسانى كه در حق برادران مؤمنت روا داشتى باطل ساختى عرضكرد چگونه باطل شد ؟ فرمود آيه قرآن را بخوان : اى اهل ايمان صدقات خود را بسبب منّت و آزار تباه نسازيد « 1 » عرضكرد اى پسر پيامبر من بدانها كه خدمت و نيكى كردم نه منت گذاشتم و نه آزار دادم حضرت فرمود خداوند عزّ و جل ميفرمايد صدقات خود را بسبب منت و آزار تباه نسازيد و نفرموده است با منت گزاردن بر آنها كه در حقشان خوبى كرديد يا آزردن همانها بلكه هر گونه آزردنى باعث تباه شدن آن احسانست ، تو فكر ميكنى آن جمعيتى كه بدانها خوبى كردى آزارشان مهمتر است يا آزردن فرشتگان محافظ تو و فرشتگان مقربى كه دور و بر\r\n\r\n\r\n","description":"","footnote":"\r\n( 1 ) سورهء بقره آيه 264 .\r\n","page_name":" 216 ","page_number":216},
  {"content":"\r\n\r\nتو هستند يا آزردن ما ؟ آن مرد عرضكرد اين آزار بزرگتر و مهمتر است حضرت فرمود بنا بر اين هم مرا آزردى و هم فرشتگان را و صدقه خود را تباه ساختى عرضكرد چرا ؟ فرمود به همين گفته‌ات چون گفتى من از شيعيان خالص شمايم .\r\nسپس فرمود واى بر تو ميدانى شيعه خالص ما كيست ؟ عرضكرد نه فرمود شيعه خالص ما حزبيل مؤمن ، همان مؤمن آل فرعون و صاحب يس است كه خداوند متعال ميفرمايد : مردى شتابان از دورترين نقاط شهر ( انطاكيه ) فرا رسيد و همچنين سلمان و ابو ذر و مقداد و عمّار از شيعيان ما هستند ، و تو خود را با اين افراد برابر دانستى در اين صورت آيا ما و فرشتگان را آزار ندادى ؟\r\nآن مرد عرضكرد ، طلب آمرزش ميكنم از خدا و توبه ميكنم حالا چه بگويم ؟ فرمود بگو من از وابستگان و دوستان شما دشمن دشمنانتان و دوست دوستانتان هستم آن مرد عرضكرد پس چنين ميگويم و چنين نيز هستم و از سخنى كه شما و فرشتگان نپذيرفتند توبه كردم چون ميدانم نپذيرفتن شما بدان جهت است كه خداوند عزّ و جل نپذيرفته است حضرت جواد عليه السّلام فرمود ( چون توبه كردى ) ثواب صدقات و احسانى كه ببرادرانت نمودى بازگشت و نابودى آنها رفت .\r\nيوسف بن زياد و على بن سيّار گويند ، شبى در طبقه بالاى منزل امام حسن عسگرى عليه السّلام در محضر آن حضرت بوديم در آن روزها كه حكومت وقت آن جناب را نيز احترام ميكرد و اطرافيان خليفه هم احترام ميكردند در اين اثناء فرماندار شهر يعنى حكمران جسرين از جلو منزل آن حضرت عبور ميكرد مردى كت‌بسته هم با او بود و امام عليه السّلام در جايگاه خويش كاملا بر خيابان مسلط بود فرماندار تا چشمش به امام عليه السّلام افتاد باحترام آن حضرت از مركب پياده شد ، حضرت به او فرمودند به جاى خود برگرد و فرماندار پس از اداى احترام به امام عليه السّلام عرضكرد اى پسر پيامبر صلّى اللَّه عليه و آله و سلّم اين مرد را امشب از پشت در دكان صرّافى گرفتم باتهام دزدى و اينكه\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nميخواهد دكان را سوراخ كند و اشياء آن را بسرقت ببرد ، برنامه من در اين گونه موارد كه كسى را باتهام دزدى ميگيرم اينست كه بلافاصله او را پانصد تازيانه ميزنم قبل از آنكه افرادى بفهمند و بخواهند براى او وساطت كنند تا لا اقل مقدارى از كيفرش را ببيند ولى امشب وقتى ميخواستم اين مرد را مجازات كنم به من گفت از خدا بترس و خدا را بر خود خشمگين مساز زيرا من از شيعيان امير المؤمنين عليه السّلام و از شيعيان اين امام يعنى پدر حضرت قائم عليه السّلام هستم من دست نگهداشتم و به او گفتم ما با هم از كنار منزل آن حضرت عبور ميكنيم اگر حضرت ترا بعنوان شيعه خود شناخت رهايت ميسازم و گر نه دست و پايت را جدا ميكنم بعد از هزار تازيانه كه بر بدنت خواهم زد و اكنون او را خدمت شما آوردم آيا اين همچنان كه ادعا دارد از شيعيان حضرت على عليه السّلام هست يا نه ؟\r\nحضرت فرمودند ، پناه به خدا ، اين مرد شيعه على عليه السّلام نيست و بخاطر اين ادّعاى بى جا و گمان بىموردى كه نسبت به خود داشته خداوند او را در چنگ تو قرار داده است ، فرماندار عرضكرد رنج مرا پايان دادى هم اكنون پانصد تازيانه بر او ميزنم و در اين كيفر هيچ گناهى بر من نخواهد بود ، چون مقدار زيادى از آن حضرت دور شد دستور داد آن مرد را برو بر زمين انداختند و دو مأمور مجازات بر آن گمارده يكى از جانب راست او و ديگرى از جانب چپ و گفت او را بزنيد مأمورين چوبهاى خود را به پشت او فرود آوردند ولى بجاى اينكه به بدن او بخورد بر زمين مىخورد بطورى كه فرماندار ناراحت شد و مأمورين را نهيب زد ، و گفت زمين را ميزنيد ؟\r\nچوبها را به پشت او بزنيد نه بر زمين ، مأمورين با دقت بيشترى پشت او را هدف قرار ميدادند ولى دست آنها لرزيد و بجاى آنكه چوب بر پشت متهم بخورد به دست خود مأمورين خورد و فرياد آنها از درد بلند شد .\r\nفرماندار گفت ، واى بر شما آيا ديوانه هستيد ، چرا يك ديگر را ميزنيد ؟ اين مرد متهم را بزنيد گفتند ما چوب را به پشت او فرود مىآوريم ولى دست ما مى -\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nلغزد و در نتيجه چوبها به بدن خود مأمورين مىخورد ، فرماندار چهار نفر ديگر از مأمورين خود صدا زد ، جمعا شش نفر شدند و به آنها گفت اطراف اين مرد را بگيريد مأمورين دور او را گرفتند ، دستها بالا رفت و چوبها بلند شد و اين بار بجاى اين كه چوبها بمتهم بخورد يا مثل مرتبه قبل به بدن مأمورين اصابت كند به خود فرماندار خورد بطورى كه از مركبش به زمين افتاد و دادش بلند شد مرا كشتيد ، خدا شما را بكشد مأمورين گفتند ما ( بشما جسارت نكرديم ) چوبها را به طرف او فرود آورديم فرماندار چند مأمور ديگر انتخاب كرد و به آنها دستور داد متهم را بزنند اين بار نيز خود فرماندار را زدند باز دادش بلند شد چرا مرا ميزنيد ؟ گفتند نه به خدا ما اين مرد را مىزنيم فرماندار گفت اگر مرا نميزنيد پس اين جراحتها و شكستگىهاى سر و صورت من از كجاست ؟ گفتند دستهاى ما شل باد اگر چوب را بسوى شما بلند كرده باشيم .\r\nآن مرد متهم بعد از اين ماجراها رو كرد بفرماندار و گفت : اى بنده خدا با اين همه لطفى كه خدا نسبت به من روا داشت بطورى كه ديدى تمام اين ضربه‌ها خطا كرد و به من اصابت نكرد آيا پند و عبرت نگرفتى ، واى بر تو ، مرا بسوى امام عسگرى عليه السّلام بازگردان و هر چه آن حضرت دستور فرمود در مورد من انجام ده .\r\nفرماندار او را نزد امام عليه السّلام آورده عرضكرد اى پسر پيامبر ، جاى بسى شگفتى است شما تشيع اين مرد را انكار فرموديد و معلوم است كه هر كس پيرو شما نباشد پيرو شيطانست و دوزخى خواهد بود ولى با اينوصف ما از اين مرد معجزاتى ديديم كه جز پيامبران كسى ياراى آن را ندارد حضرت فرمودند ( بر سخن خود اضافه كن و ) بگو يا جانشينان و اوصياء پيامبران عرضكرد يا اوصياء حضرت بفرماندار فرمودند اى بنده خدا اين مرد در ادعاى خويش كه گفته بود از شيعيان ماست دروغ گفت دروغى كه اگر توجه ميداشت و از روى عمد گفته بود تمام اين آزارها و كيفر سخت ترا ميديد و سى سال هم در زندان ميماند\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nولى چون عمدا دروغ نگفته مقصود ديگرى داشته و بىتوجه اين كلمه را بر مقصود خود اطلاق نموده خداوند بر او رحم فرمود ولى تو اى بنده خدا بدان ، خدا او را از تازيانه‌هاى تو نجات بخشيد زيرا او از وابستگان و دوستان ماست ، امّا از شيعيان ما نيست ، فرماندار عرضكرد تمام اينها ( وابسته ، دوست ، شيعه ) در نظر ما برابر است و از نظر ما فرقى ندارد حالا بفرمائيد بين اينها چه فرقست .\r\nامام عليه السّلام فرمود فرقش اينست كه ، شيعيان ما آنهايند كه از آثار ما پيروى ميكنند و در تمام اوامر و نواهى از ما اطاعت ميكنند ، اينها شيعيان ما هستند ولى كسانى كه در بيشتر واجبات خدائى با ما مخالفت ميكنند از شيعيان ما نيستند .\r\nسپس حضرت بفرماندار فرمود و تو نيز دروغ گفتى كه اگر از روى عمد بود خداوند ترا بهزار ضربه تازيانه و سى سال زندان مبتلا ميساخت ، عرضكرد چه بود دروغ من فرمود همين كه گفتى ما از اين مرد معجزاتى ديديم و حال آنكه معجزه‌اى نيست مگر از ما ، ما هستيم كه براى تصديق موقعيت و روشن شدن شخصيت و شرفمان خداوند براى ما معجزه قرار داده است و اگر گفته بودى در مورد اين مرد معجزاتى ديديم ، راست بود و ترا انكار نميكرديم ، ( مثل مرده زنده كردن حضرت عيسى ) آيا مرده زنده كردن حضرت عيسى معجزه نبود ؟ آيا آن معجزه از مرده بود يا از حضرت عيسى ؟ آيا از خاك پرنده ساختن و پرواز دادن آن به اجازه پروردگار معجزه نبود ؟ و آيا آن معجزه از پرنده بود يا از حضرت عيسى ؟ آيا ميمون شدن يك عده معجزه نيست ؟ و آيا اين اعجاز از ميمون بود يا از پيامبر صلّى اللَّه عليه و آله و سلّم فرماندار عرضكرد ، از پروردگارم پوزش و آمرزش ميخواهم و توبه ميكنم .\r\nسپس امام عليه السّلام به آن مردى كه ادّعاى تشيع كرده بود فرمودند اى بنده خدا تو از شيعيان حضرت على عليه السّلام نيستى بلكه تو دوست آن حضرتى ، زيرا\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nشيعيان على عليه السّلام كسانى هستند كه خداوند عز و جل در باره آنها فرموده : و كسانى كه ايمان آوردند و كارهاى نيك و شايسته كردند آنان اهل بهشتند و پيوسته در بهشت جاويد و متنعّم خواهند بود « 1 » افرادى هستند كه خداوند را باور داشته و او را بصفات خويش ستايند و از غير صفاتش دور دانند و محمّد صلّى اللَّه عليه و آله و سلّم را در گفتارش تصديق و كردار حضرتش را تصويب نمايند ، و على عليه السّلام را بعد از آن حضرت بزرگ و پيشوا و بزرگوار و سترگ دانند ، هيچ فرد از امّت حضرت محمّد صلّى اللَّه عليه و آله و سلّم را با آن حضرت برابر ندانند و بلكه تمام افراد امت را نيز برابرش نسازند بلكه آن جناب را بر همه امت برتر دانند چنانچه آسمان برتر از زمين ، و زمين نيز با ذرّه برابرى نتواند ، و شيعه على عليه السّلام آنهائى هستند كه در راه خدا باكى ندارند از اينكه بمرگ دچار شوند يا اينكه مرگ دچار آنها گردد ، و نيز شيعه على عليه السّلام كسانى هستند كه برادرشان را ( در نيازمنديهاى زندگى ) بر خود مقدم ميدارند اگر چه خود فقير و بينوا باشند ، آنان افرادى هستند كه خدايشان در گرد منهيّات نبيند ولى در موارد امر و فرمان خود آنها را گم نبيند ، شيعيان على عليه السّلام آنهايند كه در بزرگداشت برادران دينى خود به آن حضرت اقتداء نموده‌اند .\r\nاين سخن را از خود نميگويم بلكه از زبان پيامبر خدا محمّد صلّى اللَّه عليه و آله و سلّم ميگويم كه در تفسير آيه‌اى كه گذشت در مورد كارهاى نيك فرمود يعنى همه واجبات را انجام دهند ، بعد از توحيد و اعتقاد به پيامبرى و امامت ، و بزرگترين واجبات اداء حقوق برادران دينى و خدائى و به كار بستن تقيّه از دشمنان خداوند عزّ و جل است « 2 » .\r\nايضاح : فيروزآبادى گويد طفس بفتح طاء وفاء نجاست است و اسم فاعل\r\n\r\n\r\n","description":"","footnote":"\r\n( 1 ) سورهء بقره آيه 82 .\r\n( 2 ) تفسير امام حسن عسگرى ص 123 تا 125 .\r\n","page_name":" 221 ","page_number":221},
  {"content":"\r\n\r\nآن طفس بر وزن كتف به معناى نجس است و فرمايش حضرت امير المؤمنين عليه السّلام كه براوى فرمود پس آن يك دروغ است از تو ، يعنى دروغ گفتى كه نسبت اسراف به او دادى زيرا او مسرف نيست ، و در قاموس گويد غبن الشيء بر وزن فرح و مصدر آن غبن به سكون باء و غبن بفتح باء يعنى آن چيز را فراموش كرد يا از او غفلت نمود يا در آن اشتباه كرد و غبن بفتح باء ضعف و فراموشى است ، و گويد افرغه مثل فرّغه يعنى آن را ريخت و افرغ الدّماء يعنى خونها را روان ساخت ، و تفريغ الظروف يعنى خالى نمودن ظرفها ، و استفرغ يعنى قى كردن و استفرغ مجهوده يعنى تمام نيرويش را مصرف كرد ، و افترغت لنفسى ماء يعنى آب را براى خود ريختم ، و گويد : مضض بفتح ضاء درد مصيبت است و گويد معرّه بمعنى گناه و آزار و غرامت و ديه و خيانت است .\r\nفرمايش امام عليه السّلام كه فرمود\r\nعلى المنتحلين\r\nيعنى آنهائى كه ادعاى تشيع دارند ولى شيعه نيستند چه برسد بآنهائيكه حقا شيعه باشند ، ما ذهبت به صيغه متكلّم است يعنى نرفتم ، حيث ذهبت به صيغه مخاطب است يعنى جايى كه تو رفتى ، و در قاموس گويد كتف فلانا بر وزن ضرب يعنى دو دست او را با ريسمان به پشت او محكم بست ، و گويد بطحه يعنى او را برو افكند پس برو درآمد ، و مطبق مثل اينكه نام زندان است ولى در كتابهاى لغت نوشته نشده و ممكن است معنى مطبق جنون مطبق يعنى ديوانگى هميشگى باشد ، و در قاموس گويد قرم سيّد و بزرگ را گويند و گويد همام بر وزن غراب پادشاهى را گويند كه همت او بزرگ باشد و نيز بزرگى كه شجاع و با سخاوت باشد .\r\n12 - حضرت امير المؤمنين عليه السّلام فرمود آنها كه از ما اطاعت ميكنند خداوند گناهانشان را مىآمرزد براى قدردانى از نيكوكاريشان ، عرضكردند يا امير المؤمنين ، اطاعت‌كنندگان از شما چه كسانى هستند ؟ فرمود كسانى كه پروردگارشان را يكى بدانند و بدان چه شايسته خدائى اوست او را ستايش كنند\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nو محمّد صلّى اللَّه عليه و آله و سلّم پيامبرش را باور دارند ، و خدا را در انجام واجبات و ترك محرمات اطاعت كنند ، و اوقات خود را به ياد او و بدرود بر پيامبر او محمّد صلّى اللَّه عليه و آله و سلّم و خاندان پاكش زنده دارند ، و بر خويشتن از تنگ‌نظرى و بخل بپرهيزند ، و زكوه ( و ساير وجوه و ماليات دينى ) خود را بپردازند و از پرداخت آن خوددارى ننمايند « 1 » .\r\n13 - از كتاب ابو القاسم بن قولويه از محمد بن عمر بن حنظله گويد حضرت صادق عليه السّلام فرمود : شيعه ما نيست كسى كه به زبان بگويد ولى با كردار و آثار ما عملا مخالفت نمايد ولى شيعه ما كسى است كه دل و زبانش موافق ما و در كردار و آثار پيرو ما باشد ، اينها شيعيان ما هستند .\r\nو ابو زيد از حضرت صادق عليه السّلام روايت كند كه فرمود شيعه ما نيست كسى كه در شهر چند هزار نفرى باشد و در آن شهر از او پارساتر هم زندگى كند « 2 » .\r\n14 - از ابن قولويه از . . . از جابر از حضرت باقر عليه السّلام فرمود از جابر بن عبد اللَّه انصارى شنيدم كه ميگفت اگر سلمان و ابو ذر زنده شوند و اين افرادى را كه امروز ادعاى تشيع و پيروى و دوستى شما را دارند به‌بينند خواهند گفت اينها دروغ ميگويند و اگر اين مدعيان تشيع امروزى سلمان و ابو ذر را به بينند ميگويند آنها ديوانه هستند « 3 » .\r\n15 - ابن عقده از . . . از ابو خالد مكفوف از بعضى اصحابش نقل كند كه حضرت صادق عليه السّلام فرمود سزاوار است كسى كه در نهان ادعاى تشيع مىكند در آشكار نيز نشانه‌اى بر ادعاى خود بياورد عرضكردم آن نشانه چيست ؟ فرمود حلال خدا را حلال و حرام او را حرام بداند و چنين عمل كند و نمودش از نظر عمل درونش را در ادّعا تصديق نمايد « 4 » .\r\n\r\n\r\n","description":"","footnote":"\r\n( 1 ) تفسير امام ص 330 .\r\n( 2 ) سرائر .\r\n( 3 ) مجالس مفيد ص 133 .\r\n( 4 ) غيبت نعمانى ص 56 .\r\n","page_name":" 223 ","page_number":223},
  {"content":"\r\n\r\n16 - احمد بن هوذه از . . . از مردى گزارش كند كه از حضرت صادق عليه السّلام كه يكى از ياران به خانه آن حضرت آمد و عرضكرد ، فدايت شوم به خدا سوگند من شما را دوست دارم و دوستان شما را نيز دوست دارم ، اى آقاى من چقدر شيعيان شما زيادند حضرت فرمود نام آنها را بگو عرضكرد ، زيادند فرمود عددشان را بيان كن عرضكرد بيرون از شماره‌اند حضرت فرمود بدان اگر تعداد آنها به بيش از سيصد و ده نفر برسد همانا خواسته ديرينه شما انجام گردد ولى ( هنوز اين عدد كامل نشده زيرا ) شيعه ما كسى است كه صدايش از گوشش نگذرد ، و كينه و عداوتش از بدنش تجاوز نكند و ما را تا سر حدّ غلوّ نستايد ، و در راه ما با حكمرانى درنيفتد ، و با عيبگوى ما همنشينى و با بدگوى ما گفتگو ننمايد ، و دشمن ما را دوست و دوست ما را دشمن ندارد .\r\nعرضكردم بنا بر اين با اين افراد مختلفى كه ميگويند شيعه شما هستند چه كنم ؟ و در باره آنها چه بگويم ؟ حضرت فرمود ، شناخته شوند ، و امتحان گردند و دگرگون شوند بر آنها قحطيها آيد كه نابودشان سازد و شمشيرهائى كه آنان را بكشد و اختلاف عقيده و سخنى كه پراكنده‌شان نمايد ، همانا شيعه ما كسى است كه همچون سگ ( بر غريبان حمله نكند ) و زوزه نكشد و همچون كلاغ طمع نورزد و گداى با دست نباشد اگر چه از گرسنگى بميرد عرضكردم ، فدايت شوم مردمى با اين خصوصيات را از كجا بيابم ؟ فرمود در گوشه و كنار زمين ، آنها داراى زندگى سخت ، و خانه‌هايشان در نقل و انتقال است كسانى هستند كه اگر در جمع باشند شناخته نشوند و اگر غايب باشند جستجو نشوند ، و اگر مريض شوند عيادت نكردند ، و اگر خواستگارى كنند به ازدواج نرسد ، و اگر بميرند كسى بر جنازه آنها حاضر نشود ، آنها افرادى هستند كه در اموالشان به يك ديگر همراهى دارند و در قبرها به زيارت هم ميروند و دلهاى آنها با هم اختلافى ندارد اگر چه شهرها و محلّ زندگيشان مختلف باشد « 1 » .\r\n\r\n\r\n","description":"","footnote":"\r\n( 1 ) غيبت نعمانى ص 107 .\r\n","page_name":" 224 ","page_number":224},
  {"content":"\r\n\r\nو نيز محمّد بن همام از . . . از حضرت صادق عليه السّلام مانند روايت قبلى را گزارش نموده و در اين روايت حضرت اضافه فرمودند : ( آنها كسانى هستند ) كه اگر مؤمنى را به‌بينند گراميش دارند و اگر منافقى را به‌بينند از او بپرهيزند و هنگام مرگ جزع ندارند ، و در قبرها به زيارت هم ميروند تا آخر حديث « 1 » .\r\nبيان : در قاموس گويد ثلبه يثلبه يعنى او را سرزنش كرد و عيبجوئى نمود و شرح ساير كلمات مشكل روايت قبلا گذشت .\r\n17 - از حمدويه بن نصير از . . . داود بن فرقد گويد از حضرت صادق عليه السّلام شنيدم ميفرمود همانا ياران من خردمند و پرهيزگارند ، بنا بر اين هر كس اهل خرد و پرهيزگارى نباشد از ياران من نيست « 2 » .\r\n18 - ابن مسعود از . . . . . از ابو الصباح كنانى گزارش كند كه به حضرت صادق عليه السّلام عرضكردم ، مردم كوفه ما را سرزنش ميكنند و ما را جعفرى مىنامند حضرت خشمگين شده و سپس فرمود مسلّما ياران جعفر ميان شما اندكند ، چون ياران جعفر كسانى هستند كه در نهايت پارسا ، و فقط براى خدا كار كنند « 3 » .\r\n19 - حمدويه از . . . از ابراهيم كرخى از حضرت صادق عليه السّلام روايت كند كه فرمود در ميان افرادى كه خود را به تشيع نسبت ميدهند كسانى هستند كه از يهود و نصارى و مجوس و مشركين بدترند « 4 » .\r\n20 - از خالد بن حمّاد از . . . از علىّ بن زيد شامى از حضرت موسى بن جعفر عليه السّلام ، حضرت صادق عليه السّلام فرمود خداوند متعال هيچ آيه را ( در قرآن ) در مورد منافقين نازل نفرموده مگر اينكه در باره كسانيست كه خود را (\r\n\r\n\r\n","description":"","footnote":"\r\n( 1 ) غيبت نعمانى ص 108 .\r\n( 2 ) رجال كشى ص 219 .\r\n( 3 ) رجال كشى ص 220 .\r\n( 4 ) رجال كشى ص 252 و 254 .\r\n","page_name":" 225 ","page_number":225},
  {"content":"\r\n\r\nبىجهت ) به تشيع نسبت ميدهند « 1 » .\r\n21 - حسن بن حسين بن بابويه از . . . از عمر بن يحيى بن بسّام گزارش كند كه از حضرت صادق عليه السّلام شنيدم ميفرمود سزاوارترين مردم بپارسائى آل محمّد صلّى اللَّه عليه و آله و سلّم و شيعيان آنها هستند تا ساير افراد بدانها اقتدا نمايند « 2 » .\r\n22 - ابو جعفر بابويه از . . . از يزيد بن خليفه روايت كند كه ما در محضر امام صادق عليه السّلام بوديم حضرت بما فرمود شما نگريستيد آنجا كه خدا نگريسته و برگزيديد آن را كه خدا برگزيده ، مردم ديگر بسوى راست و چپ رفتند ولى شما آهنگ محمّد صلّى اللَّه عليه و آله و سلّم نموديد بدان همانا شما بر راه روشن ما هستيد ، ( خويشتن را ) در اين راه بپارسائى يارى كنيد ، و وقتى ميخواستم از خدمتش مرخص شوم فرمود : هر كدام از شما را كه خداوند امر تشيع را به دو شناسانده برايش مهم نيست كه مردم او را نشناسند ، زيرا هر كس براى مردم كار كند جزايش بر مردم است و هر كس براى خدا كار كند ثوابش بر خداوند است « 3 » .\r\n23 - ابن المتوكّل از . . . از ابو بصير گزارش كند كه حضرت صادق عليه السّلام فرمود : شيعيان ما اهل پارسائى و كوشش و وفاء و امانت و زهد و عبادتند ، مردمى هستند كه در شبانه روز پنجاه و يك ركعت نماز ميگزارند « 4 » شب را به نماز مىايستند ، و روزها روزه دارند ، زكوه مال خويش را مىپردازند ، و حج ميكنند و از هر عمل حرامى دورند « 5 » .\r\n24 - از حسين بن خالد از حضرت رضا عليه السّلام فرمود شيعيان ما تسليم اوامر ما و پيرو گفتار ما و مخالف دشمنان ما هستند ، پس هر كس چنين نباشد\r\n\r\n\r\n","description":"","footnote":"\r\n( 1 ) رجال كشى ص 252 و 254 .\r\n( 2 ) بشارة المصطفى ص 171 و 175 .\r\n( 3 ) بشارة المصطفى ص 171 و 175 .\r\n( 4 ) يعنى هفده ركعت نماز واجب و سى و چهار ركعت نافله در هر شب و روز ميخوانند .\r\n( 5 ) صفات الشيعه ص 163 .\r\n","page_name":" 226 ","page_number":226},
  {"content":"\r\n\r\nاز ما نيست « 1 » .\r\n25 - از . . . از ابن ابى نجران گويد از حضرت ابو الحسن عليه السّلام شنيدم ميفرمود هر كس شيعيان ما را دشمن دارد با ما دشمن است و هر كس آنها را دوست دارد ما را دوست داشته زيرا آنها از ما هستند و از سرشت ما آفريده شده‌اند هر كس آنان را دوست دارد از ماست و هر كس آنان را دشمن دارد از ما نخواهد بود ، شيعيان ما بنور خدا نگاه ميكنند ، و در رحمت خدا غوطه‌ورند ، و بكرامت خدا پيروزند ، هيچ يك از شيعيان ما بيمار نميشود مگر اينكه ما نيز به بيمارى او بيماريم ، و اندوهگين نگردد مگر اينكه باندوه او ما نيز اندوهناكيم ، و مسرور نباشد مگر اينكه بسرور او ما همچنان شاديم ، و هيچ يك از شيعيان ما از نظر ما پنهان نباشد هر كجا بوده باشد در خاور زمين يا در باختر ، هر كدام از شيعيان ما مديون بميرد بدهى او به حساب ما خواهد بود و اگر ثروتى بگذارد از آن ورثه است شيعيان ما كسانى هستند كه نماز را به پا دارند ، و زكوه ميدهند ، و به زيارت خانه خدا ميروند و مناسك حج را انجام ميدهند و ماه رمضان را روزه ميگيرند و اهل بيت پيغمبر صلّى اللَّه عليه و آله و سلّم را دوست دارند و از دشمنان آنها بيزارند ، اينها اهل ايمان و تقوى و پارسائى و پرهيزگارىاند ، هر كس آنان را رد كند خداى را رد كرده ، و هر كس بر آنها طعن زند به خدا طعن زده ، زيرا آنها حقا بنده خدا و دوستان راستين اويند ، به خدا هر كدام از آنها جمعيتى همچون دو قبيله ربيعه و مضر را شفاعت مىكند و خدا هم بخاطر موقعيتى كه شيعه ما نزد او دارد شفاعت او را مىپذيرد « 2 » .\r\n26 - حضرت صادق عليه السّلام فرمود به خدا شيعه على عليه السّلام نيست مگر آن كس كه شكم و دامنش عفيف باشد براى خدايش كار كند ، باميد پاداش او باشد ، و از كيفر او بترسد « 3 » .\r\n\r\n\r\n","description":"","footnote":"\r\n( 1 ) صفات الشيعه ص 163 و 166 .\r\n( 2 ) صفات الشيعه ص 163 و 166 .\r\n( 3 ) صفات الشيعه ص 163 و 166 .\r\n","page_name":" 227 ","page_number":227},
  {"content":"\r\n\r\n27 - از . . . از محمد بن عجلان گويد خدمت حضرت صادق عليه السّلام بودم مردى وارد شد پس از عرض سلام حضرت از او پرسيدند برادرانت چگونه بودند ؟ آن مرد از برادرانش ستايش كرد و آنان را مدح نمود حضرت فرمود ديدار ثروتمندان از فقرا چگونه است ؟ عرضكرد كم است ، فرمود رسيدگى و همراهى ثروتمندان از فقيران در دارائى و پول خود چگونه است ؟ عرضكرد شما مطالبى را ميفرمائيد و صفاتى را برميشمريد كه مردمى كه نزد ما هستند از آنها بيخبرند حضرت فرمود اينها چگونه مىپندارند شيعه ما هستند « 1 » .\r\n28 - جابر از حضرت باقر عليه السّلام روايت مىكند كه فرمود اى جابر همانا شيعه على عليه السّلام كسى است كه صدايش از گوشش ، و كينه و عداوتش از بدنش تجاوز نكند ، دشمن ما را نستايد ، و به او نپيوندد ، و با عيبگوى ما ننشيند ، شيعه على عليه السّلام كسى است كه همچون سگ زوزه نكشد و همچون كلاغ طمع نداشته باشد ، گدائى نكند گر چه از گرسنگى بميرد ، آنها زندگى متوسط و در سطح پائين دارند ، خانه و مسكن معيّنى ندارند ، اگر در بزم باشند شناخته نشوند ، و اگر غايب باشند جستجو نگردند ، و اگر مريض شوند عيادت نگردند و اگر بميرند كسى بر جنازه‌شان حاضر نشود ، در قبرها بديدار يك ديگر ميروند ، عرضكردم اين افراد را با اين خصوصياتى كه فرموديد در كجا بجويم ؟ فرمود در گوشه و كنار زمين در بازارها ( و خيابانها ) و اين همان فرمايش خداوند متعال است : نسبت بمؤمنان سرافكنده و فروتن و بكافران سرافراز و مقتدرند « 2 » .\r\n29 - ما جيلويه از . . . از مسعده بن صدقه گزارش كند كه از حضرت صادق عليه السّلام صفات و خصوصيات شيعه را پرسيدند فرمود شيعه ما كسى است كه هر چه را نيك ميشمرد بيش دارد و انجام دهد و هر چه را زشت ميشمرد در\r\n\r\n\r\n","description":"","footnote":"\r\n( 1 ) صفات الشيعه ص 166 .\r\n( 2 ) صفات الشيعه ص 169 و آيه در سورهء مائده شمارهء 54 .\r\n","page_name":" 228 ","page_number":228},
  {"content":"\r\n\r\nانجام آن دست نگهدارد ، و نيكى را بروز دهد ، در كارهاى خير و مهم پيش تازد بخاطر رغبتى كه برحمت خداى بزرگ دارد ، پس چنين فردى از ما و بسوى ما و با ماست هر كجا بوده باشيم « 1 » .\r\n30 - از . . . از حمران بن اعين از حضرت صادق عليه السّلام فرمود حضرت زين العابدين عليه السّلام در خانه خود نشسته بود ناگاه جمعى در خانه آن حضرت را كوبيدند ، بكنيزى فرمود ببين كيست دم در آنها از پشت در گفتند جمعى از شيعيان شما ، حضرت با شتاب از جا پريد بطورى كه نزديك بود به زمين بيفتد و خودش در را باز كرد ولى تا چشمش به آنها افتاد برگشت و فرمود دروغ گفتند پس كجاست ، جلوه خير در صورتها ؟ كجاست اثر بندگى ؟ كجاست نشانه سجده ؟ همانا شيعيان ما بعبادت خدا و قيافه ساده و بىزيور شناخته ميشوند عبادت خدا بينى آنها را مجروح كرده ، و پيشانى و اعضاء آنها كه در موقع سجده به زمين قرار ميگيرد پژمرده شده ، شكمها به پشت چسبيده ، و لبهاى آنها افسرده ، بندگى خدا صورتهايشان را دگرگون ساخته ، بيدارى شبها و تشنگى روزهاى داغ بدنهاى آنها را بيفروغ و نيرو ساخته آنگاه كه مردم در سكوتند تسبيح ميگويند ، و آنگاه كه ديگران خوابند نماز ميگزارند ، و گاهى كك مردم شادند آنان اندوهناكند ، به زهد و پارسائى شناخته ميشوند ، سخنشان رحمت ، و اشتغال آنها به بهشت است « 2 » .\r\nبيان : اناف همچون انوف جمع انف بمعنى بينى است و جراحت آن يا بخاطر سجده زياد است زيرا مستحب است در حال سجده بينى هم روى خاك باشد و يا از شدت گريه مجروح شده ( چون يك مقدار از اشگ چشم از طريق بينى جريان مىيابد ) و در قاموس گويد دثور يعنى كهنه شدن و داثر بمعنى هالك است و در نهايه در كلمه دثر گويد قلب گاهى زنگار ميگيرد چنانچه\r\n\r\n\r\n","description":"","footnote":"\r\n( 1 ) صفات الشيعه ص 171 و 177 .\r\n( 2 ) صفات الشيعه ص 171 و 177 .\r\n","page_name":" 229 ","page_number":229},
  {"content":"\r\n\r\nشمشير زنگ مىزند و جلاء و روشنائى آن به ياد خداست ، و در قاموس گويد هاج يهيج مثل اهتاج و تهيّج بمعنى ثار ( جوشيد ) است و اثار النبت يعنى گياه خشك شد و هائجه زمينى است كه سبزه آن خشگ يا زرد شده باشد ، و اهاجه يعنى او را خشك نمود و احتمال دارد بجاى هيّجت العباده ، هبّجت العباده باشد يعنى عبادت صورتهايشان را آماس داده است .\r\n31 - محمد بن صالح از . . . از محمد بن حنفيّه روايت كند كه بعد از پايان جنگ جمل امير المؤمنين عليه السّلام ببصره آمد احنف بن قيس بافتخار آن حضرت و يارانش ضيافتى ترتيب داد حضرت به خانه او رفت و فرمود اى احنف ياران مرا بخوان بيايند ، در اين موقع جمعى وارد مجلس شدند در نهايت خشوع و شكستگى همچون مشكهاى پوسيده احنف پرسيد يا امير المؤمنين اينها چه ناراحتى دارند ؟ آيا از غذا نخوردن چنين ضعيف شده‌اند يا از وحشت و هراس جنگ ؟\r\nحضرت فرمود : نه اى احنف خداوند سبحان پذيرفته است جمعيتهائى را كه در دنيا بخاطر او رياضت كشيده‌اند زيرا خودشان را بروز قيامت نزديك ميدانند پيش از آنكه آن روز را ببينند ، خويشتن را برنج و رياضت واداشته ، چنانند كه هر گاه صبح قيامت و لحظه‌اى را كه به پيشگاه خدا عرضه مىشوند بخاطر آورند گردنهائى را كه از آتش دوزخ بيرون مىآيد ياد كنند ، و اينكه مردم بسوى پروردگارشان محشور ميگردند در حالى كه نامه سرگشاده‌اى كه همه بر آن آگاهى يابند كردار زشت و گناهانشان را ثبت كرده از شدت وحشت نزديك است جانشان آب شود يا دلهايشان با بالهاى ترس بيكباره پر زند و از خرد بيگانه شوند آنگاه كه آهنگ خداى سبحان آنان را بغليان و جوشش آورد .\r\nهمچون دلدادگان در تاريكيهاى شبها ناله شوق سر ميكنند ، و پيوسته از ترس كردارى كه خود بر آنها آگاهند فزع دارند ، دنيا را با بدنهاى افسرده و\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nخشگيده گذارند ، دلهاى غمنده ، صورتها تيره رنگ و بيفروغ ، لبها پژمرده ، شكمها تهى و به پشت چسبيده آنان را در حال بيخودى همچون افراد مست و داستانسراى وحشت شب مىبينى ، و در نهايت خشوع و شكستگى همچون مشكهاى پوسيده‌اند ، در نهان و آشكار فقط براى خدا كار ميكنند ، و از بيم او لحظه‌اى دلشان آرام نيست ، ( پيوسته بيدار و هشيارند ) گويا نگهبان انبارهاى ارزاقند ، اى احنف شبانگاه اگر آنها را به‌بينى هنگامى كه ديدگان در خواب و صداها آرام ، و جنبشها ساكن ، و پرندگان در لانه‌ها هستند ، آنان از بيم و هراس روز قيامت آرام ندارند و وعده‌هاى عذاب آنها را از استراحت بازداشته چنانچه خداوند فرموده : آيا اهل شهر و ديار از آن ايمنند كه شبانگاه كه در خوابند عذاب ما آنها را فرو گيرد « 1 » از هول عذاب خدا با وحشت و ترس از خواب مىپرند ، و با ناله و آه به نماز مىايستند ، گاهى ميگريند و زمانى تسبيح ميگويند در محراب عبادت اشك ميريزند ، و صداى ناله‌شان طنين مىافكند ، در شب تيره و تار بصف مىايستند و مىگريند .\r\nاى احنف شب هنگام اگر به آن قوم نظر افكنى مردمى را مىبينى كه روى پاها ايستاده ولى پشت آنها خم گشته ، در نمازند و قرآن مىسرايند ، ناله و فرياد و سوز و گدازشان پرشور است ، چنان ميگدازند كه خيال ميكنى آتش دوزخ در دم گريبانشان را گرفته ، و چون مينالند كه گمان دارى زنجيرهاى آتشين گردنهاشان را آزار ميدهد ، و اگر روز وضعشان را بنگرى خواهى ديد با تواضع و آرام بر زمين راه ميروند و با مردم نيكو سخن ميگويند ، و هر گاه مردم جاهل به آنها خطاب ( و عتابى ) كنند با سلامت نفس ( و زبان خوش ) جواب دهند ، و هر گاه به عمل لغوى بگذرند بزرگوارانه از آن درگذرند « 2 » پاهاى خود را از موارد تهمت بسته‌اند\r\n\r\n\r\n","description":"","footnote":"\r\n( 1 ) سورهء اعراف آيه 97 .\r\n( 2 ) سورهء فرقان آيه 63 و بعد .\r\n","page_name":" 231 ","page_number":231},
  {"content":"\r\n\r\nو زبانهاى خود را از سخن گفتن در باره مردمان لال نموده ، و گوشهاى خود را گرفته‌اند تا سخن هرزه‌گويان در آن راه نيابد ، و ديدگان خود را به چشم پوشى از گناهان سرمه كشيده‌اند ، دل‌گرمى و اعتمادشان به دار السلام است كه هر كس در آن وارد شود از هر گونه دلهره و اندوه ايمن است .\r\nاى احنف شايد توجه به دنيا كه در عين شادابى و طراوت و زرق و برق اقسام دردها و بلاها را نيز در بر دارد ترا به خود مشغول داشته ، زيبائى منظر و پرده‌هاى آويزان او و باد و حرارتش كه مأمور بثمر رساندن ميوه‌ها هستند ترا از ياد آخرت باز داشته و اين خانه‌اى كه براى تو بقاء ندارد ترا از ورود بخانه‌اى كه خداوند سبحان او را از لؤلؤ سفيد آفريده و نهرها در آن روان ساخته و درختها در آن نشانده ، و سايه‌اش را از ميوه‌هاى رسيده قرار داده ، و آن را از بوهاى خوش حوريه‌ها مملوّ ساخته ، سپس دوستان و مطيعان خويش را در آن جاى داده ، جلوگيرى مىكند .\r\nاى احنف اگر آنها را به‌بينى در حالى كه بنعمتهاى زياد و وافر پروردگارشان درآيند وقتى اسبهاى يدكى آنها را ميكشند ، شتران زير پايشان آوازى در دهند كه زيباتر از آن شنيده نشده ، ابرى بر سر آنها سايه افكند و بر آنها مشك و زعفران ببارد ، و اسبهاى آنها در سبزه‌ها و بين درختهاى بهشت شيهه ميكشند ، و در وسط اسبها شترانشان آنها را بين تپّه‌هاى زعفران ببرند و زير پاى آنها لؤلؤ و مرجان است كه بر آنها گام مينهند ، و مأمورين و دربانهاى بهشت آنان را با شاخه‌هاى ريحان استقبال كنند و ناگاه بادى از جانب عرش بر آنها بوزد و اين باد گلهاى ياسمن و اقحوان بر آنان نثار كند در اين موقع بسوى بهشت روان شوند و رضوان دربان بهشت در را بر آنان بگشايد ، همان جا در آستانه بهشت خداى را سجده ميكنند ، خداوند جبّار به آنها ميفرمايد سرهايتان را از سجده برداريد زيرا اين زحمت عبادت را از شما برداشتم\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nو شما را در بهشت رضوان جاى دادم .\r\nاى احنف آنچه را كه در ابتداء گفتارم به آن اشاره كردم اگر در تو نباشد ، حتما در پيراهنى از مس ذوب شده يا پوششى از آتش قرار ميگيرى كه پيوسته در آن و در آب داغ در حال جوشش گردانده ميشوى و از همان آب داغ در حال جوش ترا بنوشانند ، پس در آن روز در ميان آتش چقدر پشتهاى خورده شده و صورتهاى درهم شكسته و زشت رو و بينى بريده خواهد بود كه غل و زنجير دستش را بسته و زنجير در گوشت گردنش فرو نشسته .\r\nاى احنف اگر آنها را به‌بينى در حالى كه گاهى در درّه‌هاى دوزخ پرت ميشوند و گاهى از كوههاى آن بالا ميروند ، قطعه‌هائى از قطران ( يعنى مس ذوب شده يا پوشش دوزخى ) بر تن دارند ، و با شياطين و بدكاران هم‌نشينند و چون از آتش و شدت سوزندگى آن شكايت كنند مارها و عقربهاى دوزخ بر آنها يورش نمايند .\r\nاى احنف منادى را مىبينى كه فرياد مىزند و ميگويد اى اهل بهشت و نعمتهاى آن و اى اهل زر و زيور بهشتى ، براى هميشه در بهشت بمانيد بعد از اين مرگى نخواهد بود در اين هنگام اميد دوزخيان قطع مىشود و درهاى دوزخ به روى آنان قفل ميگردد ، و راهها و روابطى را كه با دين و اهل آن داشتند برچيده مىشود ، چه بسيار پيرانى كه آن روز فرياد ميزنند واى بر پيريم و چه بسيار جوانها كه ميگويند واى بر جوانيم و چه بسيار زنانى كه ميگويند واى بر اين رسوائى ، پرده‌ها از كردار آنها برداشته شده ، چه افراد زيادى كه آن روز در دوزخ فرو روند و در طبقات آن زندانى گردند ، اى ( احنف ) تعجب است از پوشش دوزخى تو بعد از لباسهاى لطيف كتان كه در دنيا مىپوشيدى و آبهاى سردى كه كوزه را سر ديوار ميگذارى تا خنك‌تر شود ، و خوردن غذاهاى الوان و رنگارنگ ، پوششى به تو ميدهد كه موهاى نازپرورده ترا همه سفيد مىكند ، و ديدگانى را كه با آن\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nبمعشوق مينگريستى و از ديدن جلوه‌هاى زيبائى يار لذّت ميبردى از كاسه سر بيرون مىآورد ، اين كيفرى است كه خداوند براى مجرمين آماده كرده و آن پاداشى بود كه براى متقين مهيّا نموده است « 1 » .\r\nتوضيح : مراجل جمع مرجل بر وزن منبر ديگ سنگى يا مسى را گويند ، و مجرد با حاء از حرد بمعنى قصد يا اعتزال و كناره‌گيرى از مردم و ساير موجودات غير از خداست ، در قاموس گويد حرد يحرد يعنى قصد يقصد و رجل حرد و حرد و حريد و متحرّد مردى را گويند كه از جمعى كناره گرفته باشد و حراد و حرداد نيز بمعنى گوشه‌گير و استعفاكننده است ، و حىّ حريد يعنى منفرد و تنها يا به جهت گرانى يا به جهت كميابى آن شىء ، و حرد بر وزن ضرب و سمع يعنى خشمگين شد و احرد في السير يعنى در راه رفتن سرعت گرفت ، ( پايان سخن صاحب قاموس ) تمام اين معناى كه براى حرد برشمردند با اين روايت تناسب دارد ، و در بعضى از نسخه‌ها با جيم است و در اين صورت اسم مفعول از باب تفعيل خواهد بود از تجرّد الامر يعنى جديت كرد در امر و از انجرد بنا السّير يعنى سير و حركت ما را امتداد داد يا از تجريد بمعنى برهنه شدن از لباس است كنايه از قطع علاقه‌هاى مادّى در حال توجه به خداوند سبحان خواهد بود و معناى اول روشن‌تر است ، و در قاموس گويد : سمر يعنى نخوابيد و سمّار جمع است و گويد : نهنهه عن الامر فتنهنه يعنى او را از آن كار بازداشت و او نيز خوددارى كرد و گويد اعول مثل عوّل يعنى صدايش را بگريه و فرياد بلند كرد و اسم آن عول و عوله و عويل است و گويد صفده يصفده مثل اصفده و صفّده يعنى او را محكم نمود ، من التّهمات يعنى از موارد تهمت يا از پىگيرى عيب مردم و تهمت زدن به آنان ، و اينكه فرمود\r\n( و سجموا اسماعهم )\r\nيعنى گوشهاى خود را بازداشتند و جلو گرفتند از\r\n( ان يلجها )\r\nيعنى از اينكه سخنان مردمان هرزه در آن راه يابد\r\n\r\n\r\n","description":"","footnote":"\r\n( 1 ) صفات الشيعه ص 183 .\r\n","page_name":" 234 ","page_number":234},
  {"content":"\r\n\r\nزمخشرى در اساس گويد سجم عن الامر يعنى كندى نمود و خود را گرفت و گويد خاضوا في الحديث و تخاوضوا فيه و هو يخوض مع الخائضين در گفتار هرزگى نمود و با هرزه‌گويان هرزگى كرد و به همين معنى است و  هُمْ فِي خَوْضٍ يَلْعَبُونَ  يعنى آنان در هرزگى بازى ميكنند ، راغب اصفهانى گويد خوض يعنى شروع و مرور در آب و استعاره آورده مىشود براى شروع در كارها و بيشتر آنچه كه در قرآن وارد شده در مورديست كه شروع و ابتداء در آن امور مذمّت شده همچون فرمايش خداوند اگر از آنها سؤال كنى حتما ميگويند  إِنَّما كُنَّا نَخُوضُ وَ نَلْعَبُ  « 1 » همانا ما پيوسته كارهاى مذموم را شروع و نيز بازى ميكرديم و همچنين آيه ديگرى كه ميفرمايد  وَ خُضْتُمْ . كَالَّذِي خاضُوا  « 2 » يعنى شما هم در شهوات دنيا بمانند آنها فرو رفتيد و همچنين آيه ديگرى كه ميفرمايد  ذَرْهُمْ فِي خَوْضِهِمْ يَلْعَبُونَ  « 3 » آنها را رها كن در شهوتها و خواسته‌هاى خود بازى كنند و در جاى ديگر ميفرمايد  وَ إِذا رَأَيْتَ الَّذِينَ يَخُوضُونَ فِي آياتِنا فَأَعْرِضْ عَنْهُمْ حَتَّى يَخُوضُوا فِي حَدِيثٍ غَيْرِهِ  « 4 » چون گروهى را ديدى كه براى خورده‌گيرى و طعن‌زدن در آيات ما گفتگو ميكنند از آنان دورى گزين تا در سخنى ديگر وارد شوند ، بنا بر اين خوض بمعنى وارد شدن و شروع در كار است و به همين معنى است اين جمله : اخضت دابتى في الماء يعنى اسبم را در آب فرو بردم « 5 » .\r\nنظر ما : ممكن است كلمه سجموا در اينجا به صيغه باب تفعيل خوانده شود يا اينكه ثلاثى مجرّد باشد و اسماع را مرفوع بخوانيم تا بدل باشد از ضمير ( در سجموا ) و نحاه و انتحاه يعنى آهنگ او كرد ، و انتحى يعنى جديّت نمود\r\n\r\n\r\n","description":"","footnote":"\r\n( 1 ) سورهء توبه آيه 65 .\r\n( 2 ) سورهء توبه آيه 69 .\r\n( 3 ) سورهء انعام آيه 91 .\r\n( 4 ) سورهء انعام آيه 68 .\r\n( 5 ) مفردات راغب ص 161 .\r\n","page_name":" 235 ","page_number":235},
  {"content":"\r\n\r\n( في وجه واحده )\r\nيعنى در يك خانه و كلمه غاضره از غضاره بمعنى نعمت و وسعت و زيبائى و زندگى خوش است يعنى دنيا در عين طراوت و خوبى اقسام بلاها را بروز ميدهد ،\r\n( قد اشتغلت )\r\nيعنى دنيا ترا بزيبائى منظر خود از ياد آخرت واداشته ، و اجام بجيم از تاجم النّار يعنى حرارت آتش شديد شد و با حاء بدون نقطه و دو ميم يعنى احمام از احمّ الماء يعنى آب را گرم نمود .\r\n( فاحمتك ) ضمير در فاحمت به دار كه قبلا ذكر شده برميگردد و آن دار دنياست يعنى خانه دنيا ترا از خانه آخرت بازداشت در قاموس گويد حمى الشيء يعنى او را بازداشت و حمى المريض ما يضرّه يعنى مريض را از آنچه به او ضرر ميزد جلو گرفت ، بنا بر اين احتمى و تحمّى يعنى خوددارى كرد و احمى المكان يعنى براى آن مكان حريم قائل شد و به او نزديك نميشود و حمى من الشيء بر وزن رضى يعنى از آن چيز بدش آمد ، و گويد كبس البئر و النّهر يعنى چاه و نهر را پر از خاك كرد و كبس رأسه في ثوبه يعنى سرش را در جامه‌اش داخل و پنهان نمود و كبس داره يعنى بخانه‌اش يورش برد و احتياط نمود و گويد عبق به الطيب بر وزن فرح يعنى بوى خوش به او چسبيد و ممكن است بجاى عوابق عواتق باشد كه جمع عاتق است و عاتق كنيزى را گويند كه تازه خود را شناخته و هنوز ازدواج نكرده اين بيان از فيروزآبادى نقل شده و گويد : حور جمع احور و حوراء چشمى را گويند كه سفيدى و سياهى آن زياد و پررنگ و حدقه چشم گرد و پلكهاى آن نازك و اطراف آن سفيد باشد يا چشمى كه سفيدى و سياهى او زياد در بدن بسيار سفيد يا چشم سياه آهوئى را گويند كه در آدميان نيست ولى چشم انسان را به او تشبيه ميكنند .\r\nفرمايش حضرت كه فرمود\r\n( على زيادات من ربّهم )\r\nيعنى نعمتهاى آنها كه بيشتر از اندازه اعمال آنهاست چنانچه خداوند ميفرمايد : مردم نيكوكار به نيكوترين پاداش عمل خود و زيادت لطف خدا نائل شوند « 1 » و در جاى ديگر\r\n\r\n\r\n","description":"","footnote":"\r\n( 1 ) سورهء يونس آيه 26 .\r\n","page_name":" 236 ","page_number":236},
  {"content":"\r\n\r\nميفرمايد : و افزونتر از آن نزد ما خواهد بود « 1 » ( فاذا ضربت ) يعنى وقتى سرعت گرفتى يا اينكه فعل را مجهول معنى كنيم يعنى وقتى سرعت گيرد ( نائب ) .\r\nجمع جنيبه است و آن اسبى است كه او را مىبرند ولى كسى بر آن سوار نميشود ( رواحل ) جمع راحله يعنى شتر سوارى نر باشد يا ماده و بعضى گويند راحله يعنى ماده شترى كه آماده سواريست ( رادن ) زعفران است يا غذاهاى رنگارنگ يا ارجوان يعنى گل سرخ يا جامه ارغوانى رنگ را گويند و ( وردان ) جمع ورد بمعنى گل است ولى در كتاب لغت ذكر نشده است و ( كثب ) بضم كاف جمع كثيف يعنى تپّه شن است و\r\n( يتطّأ من تحت اقدامهم )\r\nافتعال است از گام و قدم يعنى گام خورده و لگدمال در قاموس گويد وطئه بكسر طاء يعنى او را لگد كرد مثل وطّأ و استوطأه يعنى آن شىء را لگدمال يافت و وطئه يعنى او را آماده و نرم و آسان ساخت و همه اين معانى كه براى وطئى ذكر شد براى وطّأ نيز هست بنا بر اين اتّطأ بر وزن افتعل يعنى مقاومت نمود و به آخر رسيد و آماده شد و گام زد ، و موطّأ الاكناف يعنى آدم سهل و نرم و كريم و مهمان‌دار و مهمان‌نواز .\r\nو در اساس گويد : اطمان بالمكان ( يعنى در آن مكان ساكن شد ) ، و خداوند زمين را بوسيله كوهها ميخكوب نمود پس زمين ساكن شد و مجازا وقار و طمأنينه را گويند و ( گويند ) فلان چيز را آشفته و متفرق ديدم خاطرم را از آن جمع كردم تا ساكن شد و ميگوئى دل او ايمن و سينه‌اش متطامن يعنى آرام است و ارض مطمئنّه و متطامنه يعنى زمين پست و پائين ( پايان ) .\r\nنظر ما : احتمال دارد ( من ) بعد از ( يتطّأ ) جزء كلمه باشد يعنى مجموعا يك كلمه ( يتطّأ من ) باشد بنا بر اين معناى اين جمله چنين مىشود روى لؤلؤ و مرجان به آسانى و بدون اندوه راه ميروند ولى توجيه اول بهتر است .\r\n\r\n\r\n","description":"","footnote":"\r\n( 1 ) سورهء ق آيه 35 .\r\n","page_name":" 237 ","page_number":237},
  {"content":"\r\n\r\n( و القهارمه ) جمع قهرمانست و در نهايه گويد قهرمان لغت فارسى است بمعنى كليددار و نماينده و نگهبان و متصدى كار\r\n( بمنابر الرّيحان )\r\nيعنى آن مقدار از ريحان كه بلند شده و جمع گرديده در قاموس گويد : نبر الشيء يعنى آن چيز را بلند كرد و منبر بكسر ميم به همين معنى است يعنى جاى بلند و گويد نبره هر چيز بلند را گويند و ممكن است بجاى منابر ، منائر با همزه باشد بنا بر اين جمع نور بفتح نون بمعنى گل است و ( تفاجت ) از فجأه بتخفيف جيم و حذف همزه است و اصل آن تفاجأت بوده يعنى ناگهان آشوب كرد و در بعضى از نسخه‌ها بجاى تفاجت ، هاجت نوشته شده از هيجان بمعنى جنبش و حركت ، و در قاموس گويد : سربال بكسر سين پيراهن يا زره يا هر گونه لباسى را گويند ،  ( مِنْ قَطِرانٍ )  بيضاوى گويد : قطرن بفتح قاف و بكسر آن هر دو آمده شيره درخت ابهل است كه او را مىپزند و با آن شتر گر را چرب ميكنند و گرى را با تندى خود بسوزاند ، سياه و بد بو و زود آتش ميگيرد از آن به بدن اهل جهنم ميمالند تا همچون پيراهنى گردد ، سوزش آن و ترس از رنگش و بدى بويش با زود آتش گرفتن پوست آنان هر كدام عذابيست براى آنها و يعقوب گويد قطران مركب است از قطر بمعنى مس يا روى گداخته و آن بمعنى بسيار داغ و گويد  ( يَطُوفُونَ بَيْنَها )  يعنى در آتش ميچرخند و با آن ميسوزند  وَ ( بَيْنَ حَمِيمٍ آنٍ  ) يعنى آب داغ كه به آخرين درجه حرارت رسيده باشد و آن را بر سرشان ميريزند يا بخوردشان ميدهند و گفته شده هر گاه از آتش شكايت كنند از حميم پاسخ ميشنوند « 1 » و ( حطم ) بمعنى شكستن و ( هشم ) بمعنى شكستن چيز خشگ ، و شوّهه اللَّه يعنى خدا رويش را زشت كند و ( خرطوم ) بر وزن زنبور بمعنى بينى است خداوند ميفرمايد  سَنَسِمُهُ عَلَى الْخُرْطُومِ  « 2 » يعنى به زودى بر بينى ( وليد ) داغ ( شمشير ) نهيم و ( جامعه )\r\n\r\n\r\n","description":"","footnote":"\r\n( 1 ) تفسير بيضاوى ص 419 .\r\n( 2 ) سورهء قلم آيه 16 .\r\n","page_name":" 238 ","page_number":238},
  {"content":"\r\n\r\nزنجير است و\r\n( التحم الطوق )\r\nيعنى زنجير گردنش در گوشت فرو رفته ( خلّدوا ) يعنى هميشه و جاويد بودند .\r\nو\r\n( تنقطع بهم الاسباب )\r\nاشاره به اين آيه شريفه است : هنگامى كه بيزارى جويند رؤسا و پيشوايان باطل از پيروان خود و عذاب خدا را مشاهده كنند و هر گونه وسيله و اسباب از آنها قطع شده و هيچ روابط باطل بجا نماند « 1 » بيضاوى گويد اسباب روابطى است كه بين آنها بوده يعنى همان پيروى و همراهى در دين و اهدافى كه داعى بر اين بود ( على الجدران ) يعنى بر ديوارها زيرا آنها ظرف آب خود را روى ديوار ميگذاشتند تا سردتر گردد\r\n( كنت مطعمه )\r\nيعنى به تو روزى شده بود .\r\nاين روايت اشكالات زيادى دارد و در كتابهاى ديگر نبود تا تصحيح شود تغييراتى در اصل روايت داده شده و مقدارى هم كم دارد .\r\n32 - صدوق از . . . از حضرت صادق عليه السّلام روايت كند كه حضرت امير المؤمنين عليه السّلام فرمود من شبانم ، شبان مردمم آيا تا به حال شبان را ديده‌اى كه گوسفندان خود را نشناسد ؟ جويريه از جابر خواست و عرضكرد يا امير المؤمنين گوسفندان تو كدامند ؟ فرمود صورتهاى زرد و لبهاى پژمرده از ياد خدا « 2 » .\r\n33 - حذّاء از حضرت باقر عليه السّلام روايت كند كه فرمود بدان محبوبترين ياران نزد من پارساترين آنها و رازدارترين آنها نسبت باحاديث ماست ، و همانا بدحال‌ترين ياران نزد من و مبغوض‌ترين آنها كسى است كه تا حديثى را كه منسوب بماست و از ما روايت شده بشنود و معنى آن را نفهمد و قلبش آن حديث را بپذيرد از آن روايت متنفر شود و او را انكار كند و بافرادى كه آن روايت را بپذيرند كفر ورزد ، او نميداند شايد در واقع آن حديث از ما صادر شده و\r\n\r\n\r\n","description":"","footnote":"\r\n( 1 ) سورهء بقره آيه 166 .\r\n( 2 ) فضائل الشيعه ص 150 .\r\n","page_name":" 239 ","page_number":239},
  {"content":"\r\n\r\nمنسوب بما باشد و او بخاطر انكارش از ولايت ما بيرون رود « 1 » .\r\nبيان : اشمأزّ يعنى درهم شد و لرزيد .\r\n34 - جمعى از راويان از . . . از نوف بن عبد اللَّه بكّالى گزارش كند كه حضرت على عليه السّلام به من فرمود اى نوف ما از سرشت پاك آفريده شديم و شيعيان ما از سرشت ما آفريده شدند ، چون روز قيامت شود بما پيوندند ، نوف گويد عرضكردم اى امير المؤمنين شيعيانت را برايم توصيف كن حضرت چون از شيعه‌اش ياد شد گريست و فرمود اى نوف شيعه من به خدا بردباران هستند دانايان به خدا و دين او ، عمل‌كنندگان بدستورات او ، راه يافتگان بدوستى او ، كاهيده عبادت ، و گليم پارسائىاند ، صورتهايشان از شب‌زنده‌دارى زرد ، و چشمها از گريه به هم خورده ، و لبها از ذكر خدا پژمرده ، و شكمها از گرسنگى تهى ، خداپرستى از چهره‌شان و گوشه‌گيرى و بىاعتنائى به دنيا از سيمايشان شناخته مى - شود ، روشنگر هر تاريكى و گل سرسبد اجتماعند ، چنين نيستند كه مسلمانهاى زمان قبل از خود را ستايش كنند ولى آنها كه بعد آمده‌اند متهم سازند ، بديهايشان پنهان ، و دلهاشان غمين ، و نفسهايشان عفيف و نيازشان سبك و خفيف ، خود از خويش در رنج و مردم از آنها در راحتند ، بنا بر اين آنها زيركان خردمند و پاكان نجيبند ، آنان بخاطر حفظ دين خود از مردم ميگريزند ، چنانند كه اگر در جمع باشند شناخته نشوند و اگر غايب باشند جستجو نگردند اينها شيعيان پاك من و برادران گرام منند ، آه آه چقدر شيفته و مشتاق ديدار آنهايم « 2 » .\r\nبيان : ( انضاء ) جمع نضو بكسر نون يعنى شتر يا هر حيوان لاغر\r\n( احلاس زهاده )\r\nيعنى هميشه همراه زهدند يا بخاطر زهدشان هميشه ملازم خانه‌اند در كتاب نهايه در ضمن بيان فتنه‌ها فتنه احلاس را هم برشمرده ،\r\n\r\n\r\n","description":"","footnote":"\r\n( 1 ) تمحيص .\r\n( 2 ) امالى طوسى ج 2 ص 188 .\r\n","page_name":" 240 ","page_number":240},
  {"content":"\r\n\r\nاحلاس جمع حلس همان پارچه‌ايست كه زير پالان شتر مىنهند و در حديثست كه ميفرمايد احلاس خانه‌هاى خود باشيد يعنى ملازم خانه‌تان باشيد\r\n( ريحان كل قبيل )\r\nيعنى شيعه بقدرى عزيز و بزرگوار است كه در هر قبيله باشد همچون ريحان است به همين جهت ( كه هر چيز عزيزى را ريحان ميگويند ) به فرزند و روزى نيز ريحان ميگويند\r\n( و لا يقفون )\r\nيعنى تهمت نمىزنند و دشنام نميدهند ، يا اينكه بدون دليل پيروى از پيشينيان نمىكنند ، در قاموس گويد : قفوته يعنى دنبال او رفتم ، و او را با سخنان زشت دشنام صريح دادم ، و او را به كار زشت نسبت دادم ،\r\n( فهم الرّواغون )\r\nيعنى از مردم و معاشرت با آنها كناره ميگيرند ، يا اينكه در مسائل دينى با مردم بحث و مجادله ميكنند و آنان را با دليل و برهان و موعظه در دين داخل مينمايند ، و در قاموس گويد راغ الرجل و الثعلب يعنى آن مرد يا آن روباه منحرف شد و پرت گرديد و هذه رواغتهم و رياغتهم بكسر راء در هر دو يعنى اينجا محل افكندن و افتادن آنهاست و اخذتنى بالرّويغه يعنى مرا بمكر و حيله گرفت و اراغ يعنى اراده كرد و خواست و مراوغه يعنى كشتىگيرى و مغالبه بر يك ديگر .\r\n35 - حضرت زين العابدين عليه السّلام فرمود امير المؤمنين عليه السّلام نماز گزارد و همچنان در جاى خود نشست تا خورشيد به اندازه يك نيزه برآمد ( آنگاه ) رو بمردم كرده فرمود به خدا ما مردمى را يافتيم كه شب را تا صبح براى خدا بيدار بودند گاهى در سجده و زمانى در قيام ميگذراندند ، ميان پيشانى و زانوهاى خود نوبت ميگذاشتند ، گويا طنين شعله‌هاى آتش در گوش آنهاست ، چون در حضور آنها ياد خدا شود همچون درخت ميلرزند ، و گويا اين مردم شب را در حال بيخبرى ميگذرانند ، سپس آن حضرت از جا برخاست و ديگر تا آخر عمرش خندان ديده نشد « 1 » .\r\n\r\n\r\n","description":"","footnote":"\r\n( 1 ) مشكاة الانوار ص 61 .\r\n","page_name":" 241 ","page_number":241},
  {"content":"\r\n\r\n36 - عمرو بن سعيد بن بلال گويد با جمعى خدمت حضرت باقر عليه السّلام مشرف شديم ، حضرت فرمود : بالش ميانه ( يعنى ميانه‌رو ) باشيد تا پيش‌تاز به شما بازگردد و عقب مانده برسد ، اى شيعيان آل محمّد صلّى اللَّه عليه و آله و سلّم بدانيد بين ما و خداوند خويشاوندى نيست ، و حجّتى هم بر خدا نداريم ، و ضمنا هيچ كس به خدا نزديك نميشود مگر باطاعت ، هر كس مطيع باشد از ولايت ما سود برد و هر كس نافرمان باشد بهره‌اى از ولايت ما نميبرد ، سپس رو كرد بما و فرمود ( تنها بنام ولايت ما ) مغرور نشويد و ( از طرفى مأيوس نباشيد و ) سست نگرديد عرضكردم بالش ميانه چيست ؟ فرمود آيا نمىبينيد كه وقتى بخانه‌اى ميرويد ( وسط منزل را براى راه انتخاب ميكنيد نه كنار ديوار را و ) راه ميانه را بهتر ميدانيد « 1 » .\r\nبيان : نمرقه بضمّ نون و راء و كسر هر دو بمعنى بالش است و نمط راهى از راههاست و نيز جمعى از مردم كه داراى يك برنامه باشند نمط در اصل اسم بود براى نوعى گليم كم پرز ، ( الا ترون تا آخر ) يعنى وارد خانه ميشويد .\r\nكه در آن فرشها و پشتيهاى زياديست امّا شما بقسمت وسط آنها توجه داريد و آنجا را از ديگر نقاط بهتر ميدانيد البته اين فرمايش استعاره و تشبيه است و قبلا نيز در او سخن گفته شد .\r\n37 - محمد بن نبيك از . . . از مهزم روايت كند كه خدمت حضرت صادق عليه السّلام مشرف شدم و نامى از شيعه بردم فرمود اى مهزم همانا شيعه كسى است كه صدايش از گوشش و حزنش از بدنش نگذرد ، و بخاطر دوستى با ما دشمن ما را دوست نگيرد و دوست ما را دشمن نشود ، و با آنها كه در باره ما غلوّ و زياده‌روى ميكنند ننشيند ، و همچون سگ زوزه نكشد و چون كلاغ طمع نداشته باشد ، و از مردم سؤال ( و گدايى ) نكند اگر چه از گرسنگى بميرد از مردم\r\n\r\n\r\n","description":"","footnote":"\r\n( 1 ) مشكاة الانوار ص 60 .\r\n","page_name":" 242 ","page_number":242},
  {"content":"\r\n\r\nكناره گيرد و از آنها پنهان باشد ، اگر خانه‌هايشان از هم جدا شد گفتارشان همچنان يكى باشد ، اگر غايب شوند جستجو نكردند ، و اگر در جمع باشند توجه نشوند ، اگر خواستگارى كنند به آنها زن ندهند ، از دنيا بيرون ميروند در حالى كه هنوز نيازها ( ى مادّى ) شان در سينه است ، اگر مؤمنى را به‌بينند گراميش دارند ، و اگر كافرى را به‌بينند از او دور شوند ، و اگر نيازمندى بجانب آنها بيايد رحمش كنند ، و در دارائى خود با يك ديگر همراهى دارند ، سپس فرمود :\r\nاى مهزم جدم پيامبر خدا صلّى اللَّه عليه و آله و سلّم به على عليه السّلام فرمود يا على دروغ ميگويد كسى كه گمان مىكند مرا دوست دارد ولى دوست تو نباشد ، من شهرم و تو در آن ، از كجا وارد شهر ميشوند جز از در آن .\r\nهمين راوى عين اين روايت را نقل كرده تا آنجا كه فرمود سؤال نكنند و لو از گرسنگى بميرند بعد از اين جمله ميگويد پرسيدم فدايت شوم اينها كه فرمودى در كجا بيابم ؟ فرمود اينها را در گوشه و كنار زمين بجوى اينها زندگى در سطح پائين دارند ، خانه‌هايشان در نقل و انتقال و نزاع و مرافعه كم دارند ، اگر بيمار شوند عيادت نگردند ، و اگر بميرند كسى بر جنازه‌شان حاضر نشود ، و اگر نادانى با آنها سخن گويد بمسالمت پاسخ گويند ( يا سلام كنند ) ، و دم مرگ جزع ندارند و در دارائى خود همراهى دارند ، اگر نيازمندى به آنها پناه برد به دو مهر ورزند ، گفتارشان مختلف نباشد اگر چه شهرهاى آنها مختلف باشد سپس فرمود پيامبر خدا صلّى اللَّه عليه و آله و سلّم فرمود يا على دروغ گفته است كسى كه گمان كند مرا دوست دارد ولى با تو دشمن باشد « 1 » .\r\n38 - ميسّر گويد : حضرت باقر عليه السّلام فرمود اى ميسّر آيا از شيعيانمان با خبرت نسازم ؟ عرضكردم چرا قربانت گردم ، فرمود همانا شيعيان ما دژهاى محكم ، و سينه‌هاى رازدار ، و بردباران متين‌اند ، از فاش‌كنندگان اسرار و سخن\r\n\r\n\r\n","description":"","footnote":"\r\n( 1 ) مشكاة الانوار ص 61 و 62 .\r\n","page_name":" 243 ","page_number":243},
  {"content":"\r\n\r\nچينان و جفاكاران خود نما نيستند ، راهبان شب و شيران روزند .\r\nبذر : يعنى مردمى كه سخن را پنهان نميدارند .\r\nحضرت صادق عليه السّلام فرمود : همانا ياران على عليه السّلام در هر قبيله مورد توجه بودند ، محل امانتهاى مردم و نيز مورد پسند آنان بودند ، سحرخيزان شب و چراغهاى روشنگر روز بودند « 1 » .\r\n39 - على بن ابراهيم از . . . از مهزم اسدى روايت كند كه حضرت صادق عليه السّلام فرمود اى مهزم شيعه ما كسى است كه صدايش از گوشش و كينه‌اش از بدنش نگذرد ، آشكارا ما را نستايد ، و با عيبگوى ما ننشيند ، و با دشمن ما نستيزد ، اگر مؤمنى را بيند گراميش دارد و اگر نادانى را بيند از او دور شود .\r\nعرضكردم قربانت گردم بنا بر اين با اين افرادى كه خود را شيعه وانمود ميكنند و در واقع شيعه نيستند چه كنم ؟ فرمود از هم ممتاز گردند ، دگرگونى دارند و آزمون ، سالهاى قحط بر آنها آيد كه نابودشان كند و طاعونى كه آنان را بكشد و اختلافى كه آنها را از هم بپاشد ، شيعه ما كسى است كه همچون سگ نپرد و زوزه نكشد و چون كلاغ طمع نبندد ، و از دشمن ما سؤال نكند گر چه از گرسنگى بميرد عرضكردم فدايت شوم اين افراد را از كجا بجويم ؟ فرمود در گوشه و كنار زمين ، اينها زندگى متوسط و پائين دارند ، خانه‌هايشان در نقل و انتقال است ، اگر در جمع باشند شناخته نگردند ، و اگر غائب شوند جستجو نگردند ، و از مرگ جزع نميكنند ، و در قبر به زيارت يك ديگر ميروند ، و اگر نيازمندى به آنها پناهنده شود به دو مهر ورزند ، دلهايشان يكى است اگر چه خانه‌هايشان مختلف باشد سپس فرمود پيامبر خدا صلّى اللَّه عليه و آله و سلّم فرمود : من شهرم و على عليه السّلام در آن و دروغ گفته است كسى كه گمان كند داخل شهر شده اما نه از در ، و دروغ گفته\r\n\r\n\r\n","description":"","footnote":"\r\n( 1 ) مشكاة الانوار ص 61 .\r\n","page_name":" 244 ","page_number":244},
  {"content":"\r\n\r\nكسى كه گمان برد مرا دوست دارد ولى دشمن على عليه السّلام باشد « 1 » .\r\nتبيين :\r\n( من لا يعدو )\r\nيعنى نگذرد و در بعضى از نسخه بجاى لا يعدوا ، لا يعلوا ، نوشته شده يعنى صدايش از گوشش بلندتر نباشد و گويا اين جمله كنايه است از اينكه صدايش زياد بلند نيست و حمل مىشود بر وقتى كه بصداى بلند نياز نداشته باشد براى شنواندن بمردم همچون خداوند متعال در قرآن ميفرمايد :\r\nو سخن آرام گونه با فرياد بلند كه منكر و زشت‌ترين صداها صوت الاغ است « 2 » يا حمل مىشود بر دعا و تلاوت قرآن و عبادت زيرا صداى آهسته در اين موارد از رياء و نشان دادن بمردم دور تر است ، و ممكن است مراد از سمع اسماع باشد همچنان كه در لغت نيز وارد شده و ممكن است از باب اضافه بسوى مفعول باشد يعنى صدايش از اندازه شنيدن مردم بيشتر و بلندتر نباشد ، يا اينكه سمع بضم سين و تشديد ميم مفتوحه جمع سامع باشد يعنى صدايش از شنوندگانش نگذرد و سمع بضم سين و ميم جمع سامع بفتح سين نيز خوانده شده يعنى سخن نگويد مگر براى كسى كه از او شنوائى و پذيرش دارد ،\r\n( و لا شحناؤه بدنه )\r\nيعنى دشمنى او از بدنش نگذرد تنها با نفس خود عداوت ورزد نه با ديگران ، يا اگر با ديگران بخاطر خدا دشمن شد از روى تقيه دشمنى خود را اظهار نسازد .\r\nو در بعضى از نسخه‌ها بجاى بدنه ، يديه يعنى دو دست او نوشته شده بنا بر اين معناى اين جمله چنين مىشود كه دشمنى او بر او چيره نشود بلكه هميشه بدست خود و در اختيار اوست و با لطف و مدارا از او جلوگيرى مىكند ، يا اينكه اثر دشمنى از دست او بسوى دشمنش تجاوز نميكند به اين معنى كه از زدن خوددارى مىكند يا اينكه دشمنيش را در دل پنهان نميكند گر چه مجازات با دست نيز مذموم است ولى كينه در دل داشتن بدتر است و در روايتى كه در آينده از\r\n\r\n\r\n","description":"","footnote":"\r\n( 1 ) كافى ج 2 ص 239 .\r\n( 2 ) سورهء لقمان آيه 19 .\r\n","page_name":" 245 ","page_number":245},
  {"content":"\r\n\r\nغيبت نعمانى نقل مىشود\r\n( و لا شجاه بدنه )\r\nو در مشكاة الانوار\r\n( و لا شجنه بدنه )\r\nنوشته شده است ، شجا بمعنى اندوه است و هر چه كه در گلوى انسان گير كند ، و شجن بفتح شين و جيم بمعنى غم و اندوه است ، بنا بر اين معنى اين جمله اين است كه غم و اندوه خود را براى ديگران ظاهر نميسازد همچنان كه قبلا ذكر شد كه شيعه اهل بيت عليه السّلام شاديش در صورتش نمايان ولى اندوهش در دل پنهانست يعنى زيان غم و غصّه‌اش به ديگران نميرسد ،\r\n( و لا يمدّح بنا معلنا )\r\nدر قاموس گويد : مدحه بر وزن منعه يعنى او را نيكو ثنا گفت همچون مدّحه و امتدحه و تمدّحه و تمدّح يعنى خود را به زحمت افكند تا مدحش كنند و تظاهر بسيرى كرد از چيزى كه نزد او نيست و تمدّحت الارض و الخاصره همچون امتدحت يعنى زمين يا پهلو و سفت يافت « 1 » و گويد اعتلن يعنى ظاهر شد اعلنته و اعلنت به و علّنته يعنى او را ظاهر ساختم .\r\nنظر ما : بنا بر اين فرمايش حضرت كه فرمود\r\n( لا يمتدح بنا معلنا )\r\nچند احتمال دارد .\r\nاوّل : اينكه ظرف ( يعنى كلمه بنا ) متعلق باشد به معلنا مثل ساير جملات روايت ، و امتداح بمعنى مدح باشد بنا بر اين معنى اين جمله چنين است ، كسى را كه آشكارا دم از امامت ما مىزند مدح نميكند چون آن كس كه امامت ما را آشكار سازد تقيّه را ترك كرده بدين جهت شايسته مدح نيست .\r\nدوّم : اينكه امتدح بمعنى تمدّح باشد چنانچه در بعضى نسخه‌ها هست يعنى خويشتن را براى آشكار ساختن امامت ما ستايش نكند و بدين جهت از كسى ستايش نخواهد چون در اين صورت تقيّه انجام نميشود ، بنا بر اين اين جمله اشاره است باينكه چنين كسى شيعه ما نيست چون فرمان ما را در مورد تقيّه عمل نكرده .\r\n\r\n\r\n","description":"","footnote":"\r\n( 1 ) قاموس ج 1 ص 248 .\r\n","page_name":" 246 ","page_number":246},
  {"content":"\r\n\r\nسوّم : اينكه باء زائده باشد يعنى ما را آشكارا مدح نكند ، و اين احتمال سوّم بعيد است .\r\n( لنا عائبا )\r\nظرف متعلق است به عائبا\r\n( و لا يخاصم لنا قاليا )\r\nيعنى با دشمن ما نجنگد\r\n( و ان لقى جاهلا )\r\nگويا مقصود از جاهل ، غير مؤمن كامل يعنى غير عالم عاقل است چون جاهل را مقابل مؤمن قرار داده پس شامل نادان و همچنين داناى بىعمل نيز مىشود ، بلكه دورى از داناى بيعمل اهميتش از نادان بيشتر و ضرر همنشينى او بيش از همنشينى با نادان است\r\n( فكيف اصنع بهؤلاء المتشيّعه )\r\nيعنى آنهائى كه ادّعاى تشيّع ميكنند ولى صفات و نشانه‌هاى شيعه در آنها نيست و اين فرمايش دو احتمال دارد :\r\nاوّل : اينكه معنايش اينست : چه كنم تا اين افرادى كه بدروغ ادّعاى تشيّع دارند شيعه واقعى گردند ؟ و حضرت در پاسخ فرمود اين كار در عهده تو نيست ، خداوند آنها را آزمايش و خوب را از بد جدا ميسازد .\r\nدوّم : اينكه عقيده‌ام در باره اين افراد چگونه باشد ؟ پاسخش اينست كه آنها شيعه ما نيستند و خداوند متعال آنان را اصلاح مينمايد و هر كدام اصلاح نپذيرند ميبرد .\r\n( و فيهم التمييز )\r\nگويند كلمه ( في ) در اين جملات براى تعليل است و ظرف خبر مبتداست منتهى بر مبتدا مقدم شده تا حصر را بفهماند و الف و لام در هر سه جمله براى عهد است اشاره است به آنچه كه از حضرت امير المؤمنين عليه السّلام روايت شده كه فرمود : هر آينه زير و رو شويد و غربال گرديد تا قسمت پائين از جمعيت شما بالا و قسمت بالا پائين آيد ( تا آخر خبر ) « 1 » و نيز از حضرت صادق عليه السّلام روايت شده كه فرمود واى بر سركشان عرب از امرى كه نزديك است راوى عرضكرد فدايت شوم چند نفر از عرب همراه قائم عليه السّلام هستند ؟ فرمود افراد كمى\r\n\r\n\r\n","description":"","footnote":"\r\n( 1 ) نهج البلاغه خطبه 16 .\r\n","page_name":" 247 ","page_number":247},
  {"content":"\r\n\r\nعرضكرد به خدا سوگند اعرابى كه دم از تشيع ميزنند زيادند فرمود مردم ناگزيرند از اينكه آزمايش گردند و ممتاز شوند و غربال گردند و از غربال جمع زيادى بيرون روند « 1 » .\r\nو آن حضرت امورى را ذكر فرموده كه باعث شود آنها از فرقه ناجيه ( شيعه ) خارج شوند يا به جهت كارهاى زشت خود دنيا و آخرت نابود شوند .\r\nاوّل : جدا شدن افراد ثابت از غير ثابت در مصباح گويد مزته ميزا از باب اجوف يائى يعنى آن شىء را از اشياء ديگر تفكيك و جدا ساختم و تشديد باب تفعيل ، براى مبالغه است ، و اين جدا شدن افراد در مورد شبهه است يعنى به يكديگر اشتباه مىشود چنانچه ميفرمايد : تا آنكه خدا پليد را از پاكيزه جدا سازد « 2 » و نيز در مورد افراد آميخته به يكديگر است مثل اين آيه شريفه : اى بدكاران امروز شما از صف نيكوان جدا شويد « 3 » و تمييز الشيء يعنى جدا شدن آن چيز از چيزهاى ديگر .\r\nدوّم : تبديل يعنى تغيير حال آنها باينكه حالشان پست‌تر شود يا خود آنها باقوام ديگرى تبديل شوند كه مثل آنها نباشند ، چنانچه خداوند ميفرمايد : و اگر شما روى ( از دين حق ) بگردانيد خدا قومى غير از شما كه مانند شما نيستند بجاى شما پديد آورد « 4 » .\r\nسوّم : تمحيص يعنى امتحان و آزمايش و پاك ساختن ، گويند محّصت الذّهب بالنّار وقتى طلا را از آنچه با او مخلوط شده پاك سازى .\r\nچهارم : سنون يعنى قحطى و خشگسالى خداوند متعال ميفرمايد : و\r\n\r\n\r\n","description":"","footnote":"\r\n( 1 ) غيبة نعمانى باب تمحيص ص 111 .\r\n( 2 ) سورهء انفال آيه 37 .\r\n( 3 ) سورهء يس آيه 59 .\r\n( 4 ) سورهء محمد آيه 38 .\r\n","page_name":" 248 ","page_number":248},
  {"content":"\r\n\r\nفرعونيان را سخت بقحط و تنگى مبتلا كرديم « 1 » سنون جمع است و مفرد آن سنه است و لام الفعل آن حذف شده و در كلمه سنه دو لغت است يكى آنكه لام الفعل آن هاء است و اصل سنه سنهه بوده و جمع آن سنهات مثل سجده و سجداتست و مصغّر آن سنيهه است و ارض سنهاء يعنى زمين خشك و دوّم اينكه لام الفعل آن واو است و اصل آن سنوه و جمعش سنوات مثل شهوه و شهوات و مصغّر آن سنيّه است و ارض سنواء نيز يعنى زمين خشگ و در هر دو لغت بر وزن جمع مذكّر سالم هم جمع بسته مىشود از اين جهت جمع آن سنون و سنين و در حال اضافه نون حذف مىشود و در لغت ديگرى در تمام حالات ياء محفوظ است و نون آن هم در تمام موارد حتى در حال اضافه حذف نميشود گويا از اصول كلمه است و فرمايش امام عليه السّلام در اين روايت كه فرمود\r\nاللّهم اجعل عليهم سنينا كسنين يوسف\r\n« 2 » بار پروردگارا بر آنها قحطيهائى همچون خشگساليهاى زمان يوسف بگمار ، بنا بر اين لغت است ، تا به حال آنچه در باره سنون ذكر شد همه از مصباح نقل شده .\r\nپنجم : طاعون يعنى مردن از وباء .\r\nششم : اختلافى كه آنها را پراكنده سازد يعنى اختلاف بوسيله پشت كردن به يكديگر و جدا شدن از هم و نزاعى كه آنان را پراكنده و متفرق سازد ، بدد بر وزن قتل يعنى جدا كرد و تشديد باب تفعيل براى مبالغه در جدائى و زيادى آن است ، برخى گفته‌اند از آنجا كه فرمود\r\nتأتى عليهم سنون\r\nتا اينجا كه فرمود\r\nاختلاف يبدّدهم\r\nاين جملات تمام نفرينى است كه امام عليه السّلام در حق مدعيان تشيّع فرموده ولى اين گفتار از سياق فرمايش امام بعيد است .\r\n( لا يهرّ هرير الكلب )\r\nيعنى در ناملايمات جزع نميكند ، يا اينكه بى جهت\r\n\r\n\r\n","description":"","footnote":"\r\n( 1 ) سورهء اعراف آيه 130 .\r\n( 2 ) مجمع البيان در تفسير سورهء دخان .\r\n","page_name":" 249 ","page_number":249},
  {"content":"\r\n\r\nمثل سگ بمردم نمىپرد ، در قاموس گويد : هرّ يهرّ بكسر عين الفعل مضارع زوزه سگ است در مقابل سرما و اين زوزه غير از پارس كردن سگ است ، و هرّ يهرّ بفتح عين الفعل مضارع بد خلقى را گويند .\r\n( و لا يطمع طمع الغراب )\r\nطمع كلاغ معروفست به حدى كه ضرب المثلست براى بدست آوردن طعمه فرسنگها راه ميرود ( و ان مات جوعا ) گويا اين جمله براى مبالغه است ، يا اينكه منظور حضرت اينست كه در جايى كه ميتواند از غير دشمن سؤال كند ، از دشمن سؤال نكند و لو از گرسنگى بميرد و گر نه ظاهرا در مواردى كه احتمال خطر بدهد كه اگر گدائى نكند ممكن است بميرد سؤال واجب است ، بعضى گفته‌اند منظور از اين سؤال كه نهى فرموده گدائى است ولى سؤال بعنوان قرض گرفتن كه عوض آن را بايد بعدا بپردازد جايز است ،\r\n( فاين اطلب هؤلاء )\r\nيعنى بين مردم كسى را كه داراى اين صفات باشد نمىيابم ، و حضرت در پاسخ فرموده در گوشه و كنار زمين زيرا شيعيان از ترس مخالفين ميگريزند تا بتوانند عقائد خود را حفظ كنند يا اينكه از اجتماع وحشت دارند زيرا نوع مردم گرفتار حبّ دنيا و نادانى هستند از ترس اينكه همچون آنها نشوند ميگريزند ، و آنچه گفته شده كه كلمه ( في ) بمعنى ( عند ) است همچون آيه شريفه قرآن  فَما مَتاعُ الْحَياةِ الدُّنْيا فِي الْآخِرَةِ إِلَّا قَلِيلٌ  « 1 » كه ( في ) را بمعنى ( عند ) گرفته‌اند يعنى متاع دنيا در پيش عالم آخرت اندك و ناچيز است ، و اطرف جمع طريف بمعنى شىء نفيس و گرانبها و در اينجا مقصود دانشمندان هستند ، ولى بعيد است .\r\n( اؤلئك الخفيض عيشهم )\r\nيعنى زندگى آنها سبك است بكمى از دنيا بسازند و خويشتن را در بدست آوردن دنيا به زحمت نيفكنند ، زيرا رها ساختن لذائذ دنيا از تحمل مشقت‌ها و ناملايمات آسانتر است ، در قاموس گويد\r\n\r\n\r\n","description":"","footnote":"\r\n( 1 ) سورهء توبه آيه 38 .\r\n","page_name":" 250 ","page_number":250},
  {"content":"\r\n\r\nخفض يعنى نرمى و ملايمت ، و زندگى سبك ، و حركت نرم و آرام ، و صداى آهسته ، و ارض خافضه السقيا يعنى زمينى كه به آسانى آب مىخورد ، و خفّض القول يعنى به نرمى حرف بزن ، و خفّض الامر يعنى كار را سبك بگير ،\r\n( المنتقله ديارهم )\r\nچون از شرّ مردمان بد از اين شهر به آن شهر ميروند و دورى از وطن را براى تحصيل علم برمىگزينند ،\r\n( ان شهدوا لم يعرفوا )\r\nچون مشهور نيستند و ميان مردم گمنامند و بقولى چون بخاطر تحصيل علم در ديار غربت بسر مىبرند\r\n( و ان غابوا لم يفتقدوا )\r\nيعنى جستجو نشوند چون مردم از مصاحبت با آنان منزجرند و بمقام آنها بىاعتنايند ، و بقولى نيز بخاطر غريب بودن آنها در بين مردم ، در قاموس گويد : افتقده يعنى در غياب او جستجويش نمود ، و مات غير فقيد ، يعنى نبودنش مهمّ نيست .\r\n( و من الموت لا يجزعون )\r\nزيرا اولياء خدا مرگ را دوست دارند و آرزو ميكنند ، و بقولى ( من ) براى تعليل است و ظرف متعلق بنفى است نه بمنفى و تقديم ظرف براى حصر است يعنى جزع نكردن آنها از دنيا و اهل دنيا و مصيبتهاى آن بخاطر اينست كه مرگ و انتقام بعد از مرگ را باور دارند ، ولى اين توجيه از سياق روايت دور است .\r\n( و في القبور يتزاورون )\r\nيعنى آنها بخاطر شدّت تقيّه و دور بودن از يك ديگر كمتر مىتوانند در دنيا به زيارت و ديدار يك ديگر بروند ولى در عالم برزخ چون حالشان خوب و از هر جهت آزادند يك ديگر را زيارت ميكنند ، يا اينكه آنها چون از خلق پنهانند كسى بزيارتشان نميرود مگر بعد از مرگ ، يا اينكه خانه‌هاى آنها در دنيا مقبره‌ها و خرابه‌هاست و در اين خرابه‌ها يك ديگر را ملاقات ميكنند ، و بقولى يعنى زنده‌ها در گورستانها بديدار مرده‌ها ميروند و بقولى ، قبور عبارت است از خانه‌هاى مردمى كه دلهاى آنها بخاطر رها ساختن ياد خدا مرده است چنانچه خداوند متعال ميفرمايد  وَ ما أَنْتَ بِمُسْمِعٍ مَنْ فِي الْقُبُورِ  « 1 » تو آن كس را\r\n\r\n\r\n","description":"","footnote":"\r\n( 1 ) سورهء فاطر آيه 22 .\r\n","page_name":" 251 ","page_number":251},
  {"content":"\r\n\r\nكه در گورستان ( كفر و جهالت و شهوت‌پرستى ) فرو رفته هرگز شنوا نتوانى كرد ، يعنى ملاقات آنها با يك ديگر جز در مراكزى كه گمراهان و نادانان هستند امكان ندارد ولى توجيه اوّل از همه روشن‌تر است .\r\n( لن تختلف قلوبهم و ان اختلف بهم الدار )\r\nيعنى آنها داراى يك مذهب و يك راهند اگر چه بعضى از بعضى ديگر از خانه و شهر دور باشند زيرا آنها پيرو پيشوايان حقند و نزد آنان اختلافى نيست ، و بقولى يعنى دلهاى آنها حالى بحالى نميشود اگر چه خانه و محل سكونت او تغيير كند ، زيرا انس او با خداست و به ديگرى تعلّق نيابد ، بنا بر اين از تنهائى و غربت و از اين شهر به آن شهر رفتن وحشت نكند ، چون مقصود و مونس او يكى اساست و هميشه در تمام موارد با او هست بخلاف غير مؤمن و شيعه كامل زيرا او تا وقتى قلبش به ياد خدا باشد مأنوس است و وقتى او را در دلش نيابد وحشت دارد ، البته اين توجيه بعيد است .\r\n( انا المدينة ) گويا اين روايت علّت وحدت و يك رنگى دلهاى شيعيان را بيان مىكند زيرا آنهايند كه به اين خبر شريف عمل ميكنند ، يا ذكرش بدان جهت است كه بفرمايد اين صفات ارزنده وقتى فائده دارد كه با ولايت توأم باشد ، بدان جهت است كه بفرمايد اين صفات لازم است ، زيرا اينها اخلاق و خويهاى پسنديده سرور مؤمنين است ، و او در شهر دين و دانش و حكمت است ، و هر كس ادعا مىكند در دين داخل شده ناگزير است از اين در وارد شود و به اين صفات متّصف گردد .\r\n40 - محمد بن يحيى از . . . از عمرو بن جميع عبدى از حضرت صادق عليه السّلام روايت كند كه فرمود : شيعيان ما رنگ پريده و بىطراوت و لاغرند ، آنهايند كه چون شب فرا رسد با حزن و اندوه استقبالش كنند « 1 » .\r\nبيان :\r\n( شيعتنا الشّاحبون )\r\nو در پاره‌اى از نسخه‌ها ( السّائحون ) است ،\r\n\r\n\r\n","description":"","footnote":"\r\n( 1 ) كافى ج 2 ص 233 .\r\n","page_name":" 252 ","page_number":252},
  {"content":"\r\n\r\nبنا بقولى يعنى ملازم مسجدهايند ، و سيح بمعنى سير در ارض براى عبادت خداست ، در نهايه گويد : شاحب كسى است كه رنگ چهره و بدنش به جهت مرض يا مسافرت تغيير كرده باشد ، و گويد ذبلت بشرته يعنى آب و رنگ پوست او كم شد و طراوتش رفت و در صحاح گويد : ذبل الفرس يعنى لاغر شد و گويد : نحول لاغريست و جمل ناحل يعنى شتر لاغر .\r\nنظر ما : الف و لام تعريف در روايت براى حصر است بنا بر اين معناى روايت چنين است كه شيعه ما نيست مگر آنهائى كه رنگ چهره‌شان از عبادت زياد و بيدارى شب دگرگون باشد ، و بدنشان از رياضت زياد بىطراوت و لبهايشان از روزه خشگ ، و بدنشان نيز از عبادت نحيف و ضعيف ، كسانى كه چون شب آنها را پنهان سازد او را با اندوه استقبال كنند يعنى شب هنگام بعبادت پردازند و از تفكّر در امر آخرت و اهوال قيامت اندوهناك شوند .\r\n41 - على از . . . از مردى از امام صادق عليه السّلام روايت كند كه فرمود شيعه ما اهل هدايت ، و اهل تقوى ، و اهل خير ، و اهل ايمان ، و اهل گشايش و پيروزيند « 1 » .\r\nبيان : ( اهل الهدى ) يعنى رهنمونى بسوى دين مبين كه بر همه فضائل انسانى مقدم است سپس در رديف هدايت تقوى يعنى ترك منهيات و بعد از آن خير يعنى انجام اوامر و اطاعتها سپس ايمان كامل را ذكر فرموده و امّا فتح و ظفر يا مقصود فتح و پيروزى بر مخالفين است بوسيله دليل و برهان يا مقصود پيروز شدن بر دشمنان ظاهريست كه بجنگ با مسلمين قيام كردند شيعيان اگر فرمان جهاد داده شوند پيروز گردند زيرا آنها اهل يقين و شجاعتند يا مقصود پيروزى بر دشمنان باطنى است بوسيله غالب شدن لشكر عقل بر سربازان جهل و لشكر شيطان بر اثر مجاهدتهاى با نفس چنانچه در كتاب عقل گذشت ، يا اينكه\r\n\r\n\r\n","description":"","footnote":"\r\n( 1 ) كافى ج 2 ص 233 .\r\n","page_name":" 253 ","page_number":253},
  {"content":"\r\n\r\nمقصود حضرت آنست كه اين افراد شايسته‌اند درهاى عنايات پروردگار و افاضات حضرت رحمان گشوده شود و اهل پيروزى و رسيدن بمقصودند ، و بقولى فتح اشاره بكمال آنها در قوت نظر و دقت فكر است ، و ظفر اشاره بسوى كمال آنها در نيروى عملى است و در هر دو بنهايت رسيده‌اند يعنى بگشوده شدن درهاى رازها و پيروزى بقرب به پروردگار .\r\n42 - محمد بن يحيى از . . . از مفضل گزارش كند كه حضرت صادق عليه السّلام فرمود بپرهيز از مردم پست ، زيرا شيعه على عليه السّلام كسى است كه شكم و دامنش با عفت باشد ، و كوشش زياد داشته باشد ، براى خدايش كار كند و بپاداش او اميدوار و از كيفر او بيمناك باشد ، اگر اين افراد را ديدى همانا شيعه جعفر عليه السّلام‌اند « 1 » .\r\nبيان : در قاموس گويد سفل و سفله بكسر سين هر دو ضدّ بلندى است و سفل في خلقه و علمه بر وزن كرم يعنى از بالاى اخلاق و دانشش بمرحله پائين و پست آن تنزّل كرد ، و سفله الناس بكسر سين يعنى مردمان پست و رذل ، و در نهايه گويد فقالت امرأه من سفله الناس ( زنى از طبقه پست و رذل مردم گفت ) سفله بفتح سين و كسر فاء دونان را گويند و سفاله پستى است ، بنا بر اين ميگويند هو من السفله ، ( او از دونانست ) و صحيح نيست بگويند هو سفله ( او دون است ) و بيشتر مردم ميگويند رجل سفل من قوم سفل و اين جمله عربى نيست ولى بعضى از عربها او را مخفف ميخوانند فلان من سفله الناس بكسر سين يعنى كسر فاء را بسين ميدهند ( پايان سخن قاموس ) .\r\nنظر ما : چه بسا سفله بفتح سين و فاء خوانده مىشود كه در اين صورت جمع سافل است حاصل اينكه سفله مردمان رذل و دونند كه در روايات از\r\n\r\n\r\n","description":"","footnote":"\r\n( 1 ) كافى ج 2 ص 233 و خصال ج 1 ص 142 و مشكاة الانوار ص 85 و مقدارى از آن تا جمله خاف عقابه در رجال كشى ص 258 .\r\n","page_name":" 254 ","page_number":254},
  {"content":"\r\n\r\nمعاشرت و معامله با آنها نهى شده و سفله را در بعضى از روايات تفسير كرده‌اند به كسانى كه بسخنان خود توجهى ندارند نميدانند چه ميگويند و نيز به آنچه در مورد آنها گفته مىشود اعتنا نميكنند و در اين روايت سفله در مقابل شيعه با آن خصوصيات قرار گرفته و از معاشرت با آنها تحذير و به عكس بمصاحبت با شيعيان ترغيب شده ، و جهاد در اين روايت بمعنى سعى و كوشش در عبادت يا مبارزه با نفس امّاره است\r\n( و عمل لخالقه )\r\nيعنى تنها براى او كار كند و تعبير از خداوند و به خالق تعليل حكم است يعنى چون خدا او را آفريده از اين جهت تنها براى او كار كند چون آن كس كه خالق است و به او وجود داده و تمام اعضاء و جوارح و نيازمنديهاى او را فراهم ساخته شايسته عبادت است و صحيح نباشد ديگرى را در عبادت با او شريك نمود .\r\n43 - ابن ابى يعفور از حضرت صادق عليه السّلام روايت كند كه فرمود همانا شيعيان على عليه السّلام داراى شكمهاى تهى و لبهاى پژمرده ، و اهل مهربانى و دانش و حلم بودند ، و به انزواء و رها ساختن زياديهاى دنيا شناخته ميشوند ، پس روشى را كه داريد با پارسائى و كوشش كمك كنيد « 1 » .\r\nبيان : خماض البطن ( تهى بودن شكم ) كنايه است از كم خوردن يا زياد روزه گرفتن ، با عفّت و پاك بودن از خوردن اموال مردم ، و پژمرده بودن لبها يا كنايه است از روزه يا زياد قرآن خواندن و دعا و ذكر زياد ، و خمص بضمّ خاء جمع اخمص و بفتح خاء مصدر است و حمل مصدر بر آنها براى مبالغه در رساندن مقصود است ، و چه بسا بضمّ خاء و ميم خوانده شود كه جمع خميص است مثل رغف و رغيف و ذبل نيز بفتح خوانده شده كه مصدر باشد و بنا بر اين حمل مصدر نيز براى مبالغه است و ميتوان او را بضمّ ذال و همچنين بضمّ ذال و باء و نيز\r\n\r\n\r\n","description":"","footnote":"\r\n( 1 ) كافى ج 2 ص 233 و از راوى ديگرى در صفات الشيعه ص 167 و نيز در تمحيص باضافه كلمهء صبر در آخر روايت .\r\n","page_name":" 255 ","page_number":255},
  {"content":"\r\n\r\nبضمّ ذال و فتح و تشديد باء بر وزن ركّع خواند و تمام اينها جمع ذابل است و در قاموس گويد خمصه گرسنگى و مخمصه قحطى است و خمص و مخمصه هر دو مصدر است و خمص البطن بضمّ و فتح و كسر ميم تهى بودن شكم است و گويد ذبل النبات بر وزن نصر و كرم و مصدر آن ذبل و ذبول يعنى گياه پژمرده شده و ذبل الفرس يعنى اسب لاغر شد ، و جمع آن مثل كتب و ركّع است و در نهايه گويد رجل خمصان خميص يعنى مرديكه شكمش لاغر است و جمع خميص خماص است و به همين معنى است حديثى كه ميفرمايد\r\nخماص البطون خفاف الظهور\r\nيعنى آنان در اموال مردم دورى ميكنند پس شكمهايشان از خوردن مال مردم لاغر و ضعيف و تهى است و پشت‌هاى آنان از سنگينى وزر اموال مردم سبك است پايان سخن نهايه و منظور از رهبانيت در اين روايت رها كردن زياديهاى دنيا و غرق نشدن در لذّت‌هاى آنست يا مقصود نماز شب است چنانچه در خبر وارد شده\r\n( فاعينوا على ما انتم عليه )\r\nيعنى ما را در شفاعت خود زائد بر ولايتى كه داريد يارى كنيد و در روايات ديگر فرموده‌اند\r\nاعينوا بالورع\r\nما را بپارسائى يارى كنيد و احتمال دارد مقصود از\r\n( ما انتم عليه )\r\nمعاصى آنها باشد يعنى خودتان يا ما را در دفع معاصى شما و خويهاى ناپسند يا عذابى كه بر اثر ارتكاب آن نافرمانىها خواهيد داشت به پارسائى يارى كنيد و اين توجيه از نظر لفظ روايت مناسبتر است زيرا معاونت و همكارى هميشه عليه دشمن است و دشمن آنها بنا بر آنچه گفتيم معاصى آنهاست .\r\n44 - محمد بن يحيى از . . . از جابر روايت كند كه حضرت باقر عليه السّلام فرمودند همانا شيعيان على عليه السّلام بردباران دانشمندند ، با لبهاى پژمرده رهبانيت بر چهره‌هاى آنها نمودار است « 1 » .\r\nبيان :\r\n( تعرف الرّهبانيّه )\r\nيعنى آثار ترس و شكستگى و ترك دنيا يا اثر\r\n\r\n\r\n","description":"","footnote":"\r\n( 1 ) كافى ج 2 ص 235 .\r\n","page_name":" 256 ","page_number":256},
  {"content":"\r\n\r\nنماز شب در چهره‌هاى آنها نمودار است .\r\n45 - على بن ابراهيم از . . . از مفضّل بن عمر گزارش كند كه حضرت صادق عليه السّلام فرمود هر گاه خواستى ياران مرا بشناسى ، ببين هر كس پارسائيش زيادتر ، و از آفريدگارش ترسان و به پاداش او اميدوار است اگر چنين فردى را ديدى او از ياران من است « 1 » .\r\nتوضيح :\r\n( ان تعرف اصحابى )\r\nيعنى ياران خالص من و آنهائى كه براى خود پسنديده‌ام ،\r\n( من اشتدّ ورعه )\r\nيعنى پرهيز او از محرّمات و شبهات\r\n( و خاف خالقه )\r\nاشاره باينست كه هر كس خدا را بآفريدگارى بشناسد شايسته است از عذابش بترسد و بپاداش او اميدوار باشد چون اوست كه بر كيفر و پاداش قدرت دارد .\r\n46 - از جمعى از . . . از عمرو بن ابى المقدام از پدرش از حضرت باقر عليه السّلام حضرت امير المؤمنين عليه السّلام فرمود شيعيان ما ، بخشندگان در راه ولايت ما ، و دوستىكنندگان در راه دوستى ما ، و ديداركنندگان در راه زنده‌داشتن امر ما هستند ، آنها كه هر گاه خشم گيرند ستم نكنند و اگر خشنود شوند زياده‌روى ننمايند ، براى همسايگان خود بركت ، و با هر كس معاشرت كنند سازش دارند « 2 » .\r\nتبيين :\r\n( المتباذلون في ولايتنا )\r\nظاهرا كلمه ( في ) براى سببيّت است و تباذل يعنى بذل و بخشش كردن به يكديگر از زيادى مال خود ، و ولايت يا بفتح واو است بمعنى يارى كردن ، يا بكسر واو بمعنى پيشوائى و رياست و حكومت و معنى اوّل روشن‌تر است ، و ولايت اضافه شده است به مفعول ، و تحابب يعنى دوست داشتن يك ديگر\r\n( في مودّتنا )\r\nيعنى چون دوستان ، ما را دوست دارند يا به جهت پخش كردن دوستى ما و باقى نگهداشتن آن ، و تزاور ملاقات يك ديگر\r\n\r\n\r\n","description":"","footnote":"\r\n( 1 ) كافى ج 2 ص 236 و روايت دوم در خصال ج 2 ص 33 و مشكاة الانوار ص 61 با مختصر تغييرى در سند .\r\n( 2 ) كافى ج 2 ص 236 و روايت دوم در خصال ج 2 ص 33 و مشكاة الانوار ص 61 با مختصر تغييرى در سند .\r\n","page_name":" 257 ","page_number":257},
  {"content":"\r\n\r\nاست\r\n( في احياء امرنا )\r\nيعنى براى زنده داشتن دين ما و ياد فضائل و علوم ما و باقى نگهداشتن آنها ، تا در غلبه دشمنان و شبهاتى كه آنها بوجود مىآورند مرام و فضائل و علوم ما كهنه نگردد ، و در خصال صدوق بجاى في احياء لاحياء نوشته شده .\r\n( و ان رضوا )\r\nاگر از كسى خشنود شوند و او را دوست دارند\r\n( لم يسرفوا )\r\nيعنى در محبت و كمك به او از حدّ خود تجاوز نمىكنند ، و اسراف در مال بعيد است يعنى اينكه بگوئيم در بذل و بخشش مالى زياده‌روى نميكنند ، ( بركه ) يعنى هر كس همسايه خانه آنها شود نفع آنها به دو ميرسد يا هر كس در مجلسى كنار آنها نشيند از آنها بهره‌مند مىشود چه بهره مادى و چه معنوى و در خصال بجاى على من جاوروا : لمن جاوروا نوشته شده ، ( سلم ) بكسر سين يا فتح آن يعنى اهل سازش ، و در صورت اول كه بكسر سين بخوانيم مصدر است و حمل مصدر براى مبالغه است ، در قاموس گويد سلم بكسر سين بمعنى اهل سازش و نيز بمعنى صلح است و بفتح سين هم آمده .\r\n47 - محمّد بن طالب از . . . از محمّد بن على عليه السّلام از پدرش عليه السّلام از جدّش عليه السّلام حضرت على عليه السّلام شبى بغلام آزاد كرده خود نوف شامى كه در پشت بام نزد آن حضرت بود فرمود اى نوف آيا خوابى ، يا بيدار ، عرضكرد بيدارم و به اعمال شما خيره شدم فرمود آيا ميدانى شيعه من كيست ؟ عرضكرد نه به خدا فرمود شيعه من ، پژمرده لبان و تهىشكمان ، آنان كه گوشه‌گيرى و اثر نماز شب و آثار خدائى در چهره‌شان نمودار است ، راهبان شب و شيران روزند ، آنها كه چون شب تار آنان را پنهان سازد لنگى بكمر و ردائى بر دوش افكنند و گامها را رده كنند ، جبهه بر خاك مىنهند و اشك بر گونه‌هاشان روان شود ، در پيشگاه خدا مينالند ، و براى آزادى از دوزخ نعره ميزنند ، ولى چون روز شود بردباران دانشمند ، بزرگواران نجيب ، خوبان پرهيزگارند .\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nاى نوف شيعه من آنهايند كه زمين را فرش خود ، و آب را عطر و قرآن را شعار خود ساختند اگر در جمع باشند شناخته نگردند ، و اگر غايب شوند جستجو نكردند ، شيعه من آنهايند كه در قبرهاى خود به زيارت يك ديگر ميروند ، و در اموالشان همراهى دارند ، و در راه خدا به يكديگر مىبخشند ، يا نوف يكدرهم و يك درهم ، و يك جامه و يك جامه و الّا پس نه .\r\nشيعه من همچون سگ زوزه نكشد ، و چون كلاغ طمع نكند ، و گدائى نكند گر چه از گرسنگى بميرد ، اگر مؤمنى را بيند گراميش دارد ، و اگر فاسقى را بيند دورى كند ، اى نوف اينها به خدا شيعه من هستند ، شرى از آنها سر نزند ، و دلهايشان اندوهگين و نيازهايشان سبك ، و نفسهايشان پاك است ، بدنهاشان از هم جدا ولى دلهاشان جدائى ندارد .\r\nنوف گويد عرضكردم اى امير المؤمنين خدا مرا فدايت سازد ، اين افراد را كجا بيابم ؟ فرمود در گوشه و كنار زمين ، اى نوف روز قيامت پيغمبر اكرم صلّى اللَّه عليه و آله و سلّم مىآيد در حالى كه به خدا پناهنده است يعنى برشته دين و دامن دين چنگ افكنده و من دامن او را و خاندان من دامن مرا و شيعيان ما دامن ما را ميگيرند پس كجا ؟ به پروردگار كعبه سوگند بسوى بهشت و اين جمله را سه بار فرمود « 1 » .\r\nبيان : در مصباح گويد رمقه بعينه از باب قتل يعنى نگاهش را ادامه داد و نبهان يعنى كسى كه از خواب بيدار شده و معنى فرمايش حضرت اينست كه آيا به من نگاه ميكنى يا تازه از خواب برخاستى و نگاهت به من نيست ، و ( درهم و درهم ) يعنى با برادرانش همراهى مىكند باينكه يكدرهم بگيرد و يكدرهم بدهد و جامه‌اى بگيرد و جامه‌اى بدهد ، ( و الّا فلا ) يعنى اگر چنين نكند از شيعيان من نيست 48 - از ابو الفضل از . . . از نوف بكّالى گويد كارى برايم پيش آمد كه بايد خدمت حضرت امير المؤمنين عليه السّلام ميرفتم ، جندب بن زهير و ربيع بن خثيم و خواهرزاده ربيع يعنى همّام بن عباده كه داراى كلاه بلند ( درويشى ) بود ،\r\n\r\n\r\n","description":"","footnote":"\r\n( 1 ) كنز كراجكى .\r\n","page_name":" 259 ","page_number":259},
  {"content":"\r\n\r\nنيز همراه خود برداشته به قصد ديدار آن حضرت روان‌شديم ، و آن جناب را در وقتى كه از خانه به قصد نماز بيرون شده بود ديديم ، حضرت راه افتاد و ما همراهش بوديم ، برخورديم به چند تن افراد تنومند سرحال كه به قصد تفريح و گردش به راه افتاده و با يك ديگر شوخى و بازى ميكردند ، چون حضرت امير المؤمنين عليه السّلام به آنها رسيد ، آنها سر پا بسوى آن حضرت شتافتند و سلام كردند ، حضرت پاسخ فرمود ، و سپس فرمود اين جمعيّت كيانند ؟ عرضكردند مردى چند از شيعيان شما اى امير المؤمنين فرمود خوبست سپس فرمود ، پس چه شده نشانه شيعيان ما و زيور دوستانمان را در شما نمىبينم ؟ آنها از شرمندگى سكوت كردند .\r\nنوف گويد ، جندب و ربيع به آن حضرت رو كرده عرضكردند ، نشانهء شيعه شما چيست ؟ حضرت مقدارى در پاسخ آنها تأمل كرده و سپس فرمود اى دو مرد از خدا بترسيد و نيكى كنيد ، چون خدا با آنهاست كه پرهيزگار باشند و آنها كه نيكى نمايند .\r\nهمّام كه بنده كوشا بود عرضكرد ترا به آن كس كه شما خاندان را گرامى داشت و شما را ويژه خود قرار داد و بشما بخشش كرد ، و شما را بر ديگرى برترى داد ، ما را از صفات شيعيان خود با خبر ساز ، حضرت فرمود سوگند مده به همين زودى همه شما را از نشانه‌هاى شيعيان باخبر ميسازم اين جمله را فرمود و دست همّام را گرفته وارد مسجد شد و دو ركعت نماز نافله كوتاه بجا آورد پس از نماز نشست و رو كرد بما در حالى كه مردم گردش را گرفته بودند ، خدا را ستايش فرموده و ثنا گفت و درود بر پيامبر صلّى اللَّه عليه و آله و سلّم فرستاد و سپس فرمود :\r\nامّا بعد : خدائى كه ثنايش بزرگ و نامهايش پاك است ، آفريده‌هاى خود را آفريد و بندگى خود را بر آنها لازم نمود و آنان را بطاعت خود مكلّف ساخت و زندگى آنها را بين آنان تقسيم نمود ، و آنها را در دنيا در مكانى كه بايست قرار داد ، در حالى كه خود از آنها بىنياز است ، اطاعت مردم او را نفعى ندهد ،\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nو نافرمانى آنها زيانش نزند ، ولى خداوند چون ميدانست كوتاهى آنها را در آنچه كه مصلحت آنها و مايه قوام اجتماع و هستى جامعه امروز و فرداى آنهاست از آن جهت آنان را بفرمان خويش در امر و نهى مربوط ساخت ، و آنها را فرمان داد اما جورى كه به اختيار خود باشند ، و تكليف آسانى بر آنها گمارد ، و پاداش زياد داد و ممتاز كرد بدادگرى و فرزانگى خود مردمى را كه در جلب پسند و دوستى او يكه‌تاز شدند از آنهائى كه در اين مسير كندى ورزيده و نعمتهاى خدا را در نافرمانى او صرف كرده‌اند ، و اين همان فرمايش خداوند عزّ و جل است ، آيا آنان كه مرتكب اعمال زشت و تبه‌كارى شدند گمان كردند رتبه آنها را مانند كسانى كه به خدا ايمان آورده و نيكوكار شدند قرار ميدهيم ؟ تا در مرگ و زندگانى هم يكسان باشند ، ( هر گز چنين نيست ) حكم آنها انديشه بسيار باطل و جاهلانه‌ايست .\r\nسپس حضرت دست مباركش را به شانه همام گذارده فرمود : آگاه باش هر كس بپرسد از صفات شيعيان اهل بيت ، آنهائى كه خداوند پليدى را از آنان زدوده و در كتاب خويش آنان را با پيامبر خود تطهير فرموده پس آنها ( شيعيان ) خداشناسان ، كاركنان بفرمان خدا ، اهل فضيلتها و نعمتهايند ، گفتارشان درست ، و پوشش آنها ميانه و معتدل ، و مشى آنها فروتنى است ، بفرمان خداى تعالى گردن نهند ، و در پرستش او زانو زنند ، گذشتند در حالى كه ديدگان خود را از محرمات الهى پوشيده و گوششان را وقف دانش دين نمودند ، نفسشان در پذيرش بلا و مصيبت چنانست كه در رفاه و خوشى ، چون ( خواستشان خواست خدا ) و بقضاء پروردگار خشنودند ، اگر نه اين بود كه هر كدام اجل معينى دارند و قبل از آن مرگشان فرا نرسد ، از شوق ديدار خدا و پاداش و ترس از كيفر ، به ميزان يك چشم بهم زدن هم روحشان در قالب تن نمىماند .\r\nآفريدگارشان در برابر آنها عظيم و غير از خدا در چشمشان كوچك جلوه\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nكرده ، حالشان نسبت به بهشت همچون كسى است كه آن را در پيش خود مينگرد و بر پشتىهاى آن تكيه زده ، و باورشان نسبت بدوزخ چنانست كه گويا درون آن و در حال عذابند ، دلهاى آنها غمگين و افسرده ، و مردم از شرشان ايمن ، و بدنهاى ايشان زار و نحيف ، و نيازهايشان سبك و خفيف ، و نفسهايشان عفيف و كمك و يارى آنها در اسلام عظيم است ، روزهائى چند را با تحمّل ناملايمات سر كرده ولى از آن پس استراحتى طولانى دارند و تجارتى پر سود كه پروردگار كريم بر ايشان ميسّر ساخته است ، مردمى زيركند ، دنيا روى آنها انگشت گذاشته ولى آنان دنيا را نخواستند ، بسراغ آنها رفت اما از پايش درآوردند .\r\nشب هنگام در صف ( بندگى خدا و نماز ) بايستند ، قطعاتى از قرآن را به آرامى و با قرائت نيكو تلاوت كنند ، خويشتن را بمثالهاى قرآن پند دهند ، و دردشان را بدان درمان سازند قسمتى از شبشان بدين گونه گذرد و زمانى هم پيشانى و كف دست و زانوان و پشت پايشان را بر زمين فرش سازند ( يعنى به حال سجده بر خاك بيفتند ) اشگشان سيل‌آسا بر گونه‌ها روان شود ، بدينسان از جبّار عظيم تمجيد كنند ، و براى آزادى از دوزخ در پيشگاه خداى بزرگ مينالند و از شدت جزع نعره ميكشند ، شب آنها چنين ميگذرد .\r\nو امّا روز ، بردباران دانشمند ، خوبان پرهيزگارند ، ترس پروردگارشان آنها را چنان ضعيف كرده كه همچون تيرى لاغر و باريكند ، هر كس آنان را بنگرد پندارد مريضند در حالى كه هيچ كسالتى ندارند ، يا گمان كند ديوانه‌اند ولى آنها ديوانه عظمت پروردگار خويشند سلطنت عظيم خدا و حكومت قوى او دلها - يشان را به طپش انداخته و عقلشان از هيبت آن پريده ، چون از اين بيهوشى درآيند با اعمال پاك و كردار پسنديده بسوى خدا مبادرت جويند ، بكمى از آن اعمال رضايت ندهند و وافرش را زياد ندانند ، بنا بر اين خويشتن را ( بكوتاهى در انجام وظيفه ) متّهم سازند و از كردار خويش نگرانند ، اگر تعريفش كنند و\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nمقامش را بالا برند از تعريفهاى مردم ميترسد و ميگويد من خودم را بهتر از ديگران ميشناسم و خدايم مرا بهتر از خودم ميداند ، بار پروردگارا به آنچه در باره من ميگويند مرا مؤاخذه نكن ، و مرا از آنچه در باره‌ام مىپندارند بهتر گردان ، و آنچه ( از كارهاى زشت من ) كه ديگران خبر ندارند ببخش و بيامرز ، چون تو داناى پنهان‌ها و پوشنده عيبهائى .\r\nاينها را كه گفتم داشته باش .\r\nو نشان هر كدام اينست كه در دين خود نيرومند ، و در نرمى دورانديش ، و در يقين باور ، و بر تحصيل دانش حريص ، و فهمش در فقه ، و در بردبارى دانش ، و در رفاقت و همراهى زيرك ، و در بىنيازى مقتصد ، و در ندارى تحمّل ، و در سختى صبر و تحمل ، و در عبادت خشوع ، و مهرورزى نسبت بدسترنج خود ، و بخشش در حق ، و نرمش در كسب ، و جستن روزى حلال ، و عفّت در طمع ، و طمع از خدا در غير كثافتها ، و نشاط در رهنمائى ، و خوددارى در شهوت ، و نيكى در راستى ، مجهولاتش او را نفريبد ، و از شماره كردار و حساب اعمالش دست برندارد ، خويشتن را در اعمالش كندكار شمرد ، و از كارهاى خوب خود نگران باشد ، صبح كند در حال اشتغال بذكر خدا ، و شب كند و همش سپاس خدا باشد ، شب را صبح كند با ترس از خواب غفلت ، و صبح مسرور باشد از فضل و رحمتى كه به او رسيد ، اگر نفسش سركشى كند در آنچه كه ميل ندارد ، هوس او را برنياورد ، و خواسته‌اش را در آنچه بدان حريص است ندهد ، در آنچه باقى ميماند رغبت كند ، و در آن چه فانى مىشود زهد ورزد ، عمل را بعلم و علم را به حلم قرين سازد ، نشاطش هميشه بر او سايه افكند ، از تنبلى و كسالت دور است ، آرزويش نزديك و لغزشش اندك ، و منتظر مرگ است ، دلش خاشع و هميشه به ياد خدا و نفسش قانع ، و نادانيش پنهان ، و دينش محرز ، و دردش مرده ، و غيظش فرو برده ، و خويش پاك است ، همسايه‌اش از او ايمن ، و كارش آسان ، و تكبّرش نابود ، و صبرش\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nروشن ، و ياد خدايش زياد است ، هيچ كار خيرى را براى خودنمائى انجام ندهد و به جهت شرم از مردم رها نسازد .\r\nخوبى را از او آرزو دارند ، و بدى از او ايمن است ، اگر در جمع غفلت‌زده‌ها باشد از ذاكرانش نويسند ، و اگر در ذاكران باشد از غافلانش ننويسند ، هر كس به دو ستم ورزد عفوش كند و ببخشد بهر كه محرومش سازد و به‌پيوندد بهر كه از او ببرّد ، احسانش نزديك است ، گفتارش راست ، كردارش نيكو ، خيرش روآور ، شرش پشت‌كننده ، و مكرش غايب است ، در پيش‌آمدهاى لرزاننده با وقار و در ناملايمات صبور ، و در خوشىها شكرگزار است ، بدشمنش ستم نكند ، و در دوستيش مرتكب گناه نشود ، و آنچه را مال او نيست ادعا نكند ، و هر چه به گردن دارد منكر نشود ، به حق اعتراف كند قبل از اينكه گواه بر او اقامه شود ، آنچه را بايد حفظ كند ضايع نسازد ، و لقبهاى زشت بافراد ندهد ، به كسى ستم نكند ، و مغلوب حسد نشود ، و بهمسايه زيان نزند ، و مصيبت‌ديده را شماتت نكند ، امانتها را ادا كند ، و طاعات را عمل نمايد ، در كارهاى خير سرعت و در كارهاى زشت كندى كند ، امر بمعروف نمايد و خودش عمل كند ، و نهى از منكر نمايد و خودش پرهيز كند ، ندانسته بكارى دست نزند ، و از درماندگى از حق بيرون نشود ، اگر سكوت كند از سكوت خسته نشود و اين سكوت مايه كم‌دانشى او نگردد زيرا در مدت سكوت سرگرم تفكّر و تدبّر است ، و اگر سخن گويد از گفتن درنماند ، و اگر بخندد صدايش بلند نشود ، به آنچه مقدرش باشد قناعت كند ، خشمش او را چموش نكند و مغلوب خواسته‌اش نشود ، و حرص بر او چيره نگردد ، بدانائى با مردم معاشرت كند ، و با مسالمت از آنها جدا شود ، سخن گويد تا بهره‌مند شود و سؤال كند تا بفهمد ، خويشتن را در رنج و مردم از او در آسايشند ، مردم را از خود آسوده ساخته ولى نفسش را بخاطر آخرت در تعب افكنده ، اگر به دو ستم شود صبر كند تا خداى متعال انتقام او را بگيرد ، پيرو خيرمندان پيش از خود ،\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nو پيشواى نيك‌خواهان پس از خود باشد ، اينان كارمندان خدا ، و مركبهاى فرمان و طاعت او ، و چراغهاى زمين و مردمند ، اينان شيعيان و دوستان ما و از ما و با ما هستند ، آه از شوق ديدارشان ، همام پس از شنيدن اين فرمايشات نعره كشيد و بيهوش به زمين افتاد هر چه او را تكان دادند حركت نكرد و معلوم شد از دنيا رفته است خدايش رحمت كناد .\r\nربيع از اين منظره عبرت گرفته گريست و گفت اى امير المؤمنين چه زود موعظه شما برادرزاده مرا كشت و من دوست داشتم جاى او بودم و فرمايشات شما در من چنين اثر داشت حضرت امير المؤمنين عليه السّلام فرمود موعظه‌هاى ارزنده در اهل خود چنين كند ، بدان به خدا من بر او از مرگ بيمناك بودم ، كسى به آن حضرت عرضكرد ، يا امير المؤمنين حالا شما چه ميكنيد ؟ ( منظورش اين بود بنا بر اين شما او را كشته‌ايد و حالا چه ميكنيد ؟ ) فرمود واى بر تو هر كس را اجليست كه هرگز از آن نگذرد و مرگش را علّتى است كه تغيير نكند پس آرام باش و چنين نگو زيرا آنچه گفتى مطلبى است كه شيطان بر زبانت دميده .\r\nراوى گويد آن روز شب شد و شب هنگام حضرت بر جنازه همام نماز گزارد و در تشييع جنازه‌اش شركت فرمود و ما نيز همراهش بوديم .\r\nآن كس كه اين روايت را از نوف گزارش مىكند گويد بعد از شنيدن اين حديث نزد ربيع بن خيثم رفتم و آنچه را نوف گفته بود نقل كردم ربيع چنان گريست كه نزديك بود جانش بدر رود و گفت راست گفته برادرم ، از اين رو فرمايش امير المؤمنين عليه السّلام هميشه در برابر چشم و گوش من است ، و هر گاه داستان همان را ياد كنم اگر در عيش و خوشى باشم عيشم تيره شود و اگر در سختى باشم براى من گشايشى است .\r\nبيان : اين حديث به بيانهاى گوناگون در باب صفات مؤمن گذشت و بعد\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nاز نقل روايت شرح داديم و فعلا آنچه را كه فقط در اين روايت است توضيح ميدهيم ، ( نوف ) بفتح نون و سكون واو است و جوهرى گويد نوف بكّالى دربان حضرت على عليه السّلام بوده ، تغلب گويد : نوف از قبيله بكّاله است ، پايان .\r\nو بقولى بكالى بكسر باء منسوبست به بكاله كه قريه‌ايست در يمن و در بحثهاى بعد از آن سخن بميان خواهد آمد ( فاستتبعت ) يعنى در رفتن بسوى آن حضرت آنها را بدنبال خود قرار دادم ، و در نسخه‌هاى اين روايت ربيع بن خيثم است كه ياء بر ثاء مقدم شده ولى در كتابهاى لغت و رجال به عكس است يعنى ثاء و بر ياء مقدم شده كه در اين صورت مصغّر خواهد بود و آن ربيع يكى از زهّاد هشتگانه است و بعضى طعن‌ها هم نسبت به او ديده‌ام و او در مشهد مقدس رضوى عليه السّلام مدفونست ، جوهرى گويد برنس كلاه دراز است و تاركين دنيا در صدر اسلام از اين كلاه‌ها بر سر ميگذاشتند بنا بر اين آنچه راوى در باره همام ميگويد كه از اصحاب برانس بوده يعنى از زهّاد و عبّاد مشهور معروف بود ، و در مصباح گويد : افضيت الى الشيء يعنى بآنچيز رسيدم .\r\n( مبدّنين ) بضمّ ميم و تشديد دال مفتوحه يعنى چاقهاى گوشت‌دار بقيافه پولدارها و مردمان خوشگذران ، در قاموس گويد بادن و بدين و مبدّن بر وزن معظّم جسيم را گويند و در اساس اللّغه گويد : لمّا بدّنت يعنى چاق شدم وقتى پا بسنّ گذاشتم و ساير اشتقاقات آن به همين معنى است و رجل مبدان يعنى مرد بزرگ چاق درشت ، و در قاموس است افاضوا في الحديث يعنى بىپروا وارد سخن شدند و حديث مفاض فيه يعنى گفتار بىپروا و گويد : احدوثه يعنى آنچه گفته مىشود ، و گويد فكّههم بملح الكلام تفكيها يعنى حرفهاى تازه و نمكين براى آنها نقل كرد ، و فكه و فاكه يعنى آدم خوش باطن و خوشرو و خنده رو يا كسى كه يارانش را ميخنداند ، و فاكهه يعنى با او مزاح كرد ، و تفكّه يعنى افسوس خورد ، و تفكّه به يعنى بهره‌بردارى كرد ، و گويد لها لهوا مثل التهى\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nيعنى بازى كرد و الهاه ذلك و لهى عنه يعنى از او غافل ماند و او را رها كرد ، و لهى بر وزن دعى و مصدر آن لهى و لهيانست .\r\nفسبّح يعنى نماز نافله گزارد و گويا آن نماز نافله نماز تحيت و احترام مسجد بوده ، در نهايه گويد گاهى به نماز مستحبى و نافله تسبيح گويند و نيز به ذكر و نماز نافله سبحه گويند ، گفته مىشود قضيت سبحتى يعنى نماز نافله‌ام ، البتّه اگر چه نماز مستحبى و نماز واجب هر دو در معنى تسبيح شريكند ولى تنها نماز مستحبى را تسبيح گفته‌اند از آن جهت كه تسبيحات در نمازهاى واجب مستحب است بنا بر اين به نماز نافله تسبيح گويند چون نماز نافله مثل تسبيحات و اذكار است در مستحب بودن ، ( اوجزهما ) يعنى از نظر مقدار و ( اكملهما ) يعنى از نظر كيفيّت و رعايت حضور قلب و خشوع ( جلّ ثناؤه ) يعنى ثناى خداوند بزرگتر از آنست كه كسى بتواند آنچنان كه او شايستگى دارد او را ثنا گويد\r\n( و تقدّست اسماؤه )\r\nنامهاى خداوند پاك است از اينكه دلالت بر نقص كند يا از اينكه كسى بتواند بكنه آنها برسد ، ( دهمائهم ) يعنى بيشتر آنها يا جمعيت آنان با زياديشان ، در قاموس گويد : دهماء عدد كثير است ، ( فاماز ) از باب افعال يعنى جدا كرد و تفرقه انداخت در قاموس گويد : مازه مثل امازه و ميّزه يعنى او را عزل نمود و جدا كرد ، و تميّز الشيء يعنى بعضى از افراد آن چيز را بر بعضى ديگر برترى داد ، و ايجاف يعنى سرعت نمودن ، و ايجاف الخيل و البعير ، دويدن اسب و شتر است ، و وجيف نوعى از دويدن شتر را گويند و در اين روايت استعاره آورده شده براى سرعت گرفتن در اطاعتها ، و استظهار كمك خواستن است و گويا مراد از روايت از مستظهر كسى است كه از معصيت و نافرمانى خداوند براى تحصيل روزى مقدّرش كمك ميجويد مثل اينكه خيانت بورزد ، و احتمال دارد در ترجمه عبارت قلب باشد يعنى از نعمتهاى خدا براى معصيت كمك ميخواهد (  أَمْ حَسِبَ الَّذِينَ اجْتَرَحُوا السَّيِّئاتِ  ) بيضاوى\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nگويد : ام منقطعه است و معنى همزه انكار گمان كردنست و اجتراح بمعنى اكتسابست  ( أَنْ نَجْعَلَهُمْ )  اينكه بگردانيم آنها را (  كَالَّذِينَ آمَنُوا وَ عَمِلُوا الصَّالِحاتِ  ) مثل آنها و آن مفعول دوم يجعل است و فرمايش خداوند كه فرمود (  سَواءً مَحْياهُمْ وَ مَماتُهُمْ  ) بدل است از آن اگر ضمير بموصول اول برگردد زيرا مماثله در آنست زيرا معنى اين جمله انكار كردن مساوى بودن زندگى و مرگ آنهاست در طراوت و بزرگوارى چنانچه براى مؤمنين اين چنين است ، و دليل بر اين مطلب آنست كه حمزه و كسائى و حفص  ( سَواءً )  را به نصب خوانده‌اند بنا بر بدليت يا حال از ضمير در كاف ، يا بنا بر مفعوليت است و كاف حال است ، و اگر ضمير بموصول دوّم برگردد پس حال است از آن يا استينافست كه مقتضى انكار را بيان مىكند ، و اگر ضمير بهر دو موصول برگردد پس  ( سَواءً )  بدل است يا حال است از دوّمى و ضمير اوّل ، بنا بر اين معنى اين جمله انكار مساوى بودن بعد از مرگ در بزرگوارى يا ترك مؤاخذه است همچنان كه در حال زندگى در روزى و سلامتى مساوى هستند ، يا استينافست كه تساوى زنده بودن و مرده بودن هر صنفى را در هدايت و گمراهى بيان ميسازد و مماتهم بنصب قرائت شده بنا بر اينكه محياهم و مماتهم دو ظرف باشند مثل مقدم الحاج يعنى محل پياده شدن حاجىها ( كه مقدم ظرف است )  ( ساءَ ما يَحْكُمُونَ )  يعنى اين حكم آنان بد است و ببد چيزى حكم كرده‌اند .\r\nو در قاموس گويد : فضيله درجه بالاى فضل است و فاضله اسم است و فواضل نعمتهاى بزرگ و نيكو را گويند ، و گويد بخع نفسه بر وزن منع يعنى خودش را از غم و اندوه كشت و بخع بالحق يعنى به حق اعتراف كرد و در برابر حق خضوع نمود همچون بخع بكسر خاء و مصدر آن بخاعه و بخوع است ( فمضوا ) يعنى گذشتند در طاعت يا بسوى آخرت\r\n( خوف باريهم )\r\nيعنى از ترس آفريدگارشان بنا بر اين بارى از برء است و بعيد است از برى باشد ، ( هذا ) يعنى اين مطالب را داشته\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nباش و اين كلمه را براى فاصله بين دو كلام مىآورند و زياد هم استعمال مىشود ، ( في طمع ) گويا كلمه ( في ) بمعنى ( عن ) است ، اگر چه در كتب مشهور نگفته‌اند كه في بمعنى عن ، مىآيد ، يا بمعنى ( مع ) است بنا بر اين مقصود طمع از خداست ( اى دنس ) گويا اينكلمه از كراجكى باشد و احتمال دارد از راوى ديگرى غير از او باشد ، و در نهايه گويد طبع بتحريك باء بمعنى دنس يعنى چرك است ، و اصل آن چرك و كثافتى است كه روى شمشير را بگيرد سپس استعمال شده در هر چه كه به چرك و زنگار روى شمشير شباهت پيدا كند از قبيل وزر و گناه و غير اينها از زشتىها و به همين معنى است اين حديث ، پناه ميبرم به خدا از طمعى كه هدايت كند بسوى طبع يعنى به ننگ و عار بكشاند ،\r\n( لا يغرّه ما جهله )\r\nيعنى آنچه از عيبهايش كه نميداند ، ولى بهتر آنست كه كلمه ثناء در تقدير باشد چنانچه در روايات قبلى گذشت يعنى ستايش كسى كه او را نمىشناسد مغرورش نسازد ، و اعتصام بمعنى امتناع و خوددارى است ، و در قاموس گويد : شره بر وزن فرح يعنى حرصش غالب شد و اسم فاعل آن شره است ، ( عازبا ) يعنى غائبا ، ( محرزا ) بكسر راء يا بفتح آن ( دينه ) بنصب يا رفع\r\n( لم يعيه الصّمت )\r\nيعنى سكوتش مايه كم‌دانشى و عاجز بودن از بيان حق نشود بلكه سكوت و خاموشى او تفكّر و تدبّر است ، يا اينكه خاموشى او بخاطر خستگى و عاجز بودن از سخن نيست بلكه از سخنان فاسد خاموش است ، و اين توجيه از نظر لفظى بعيد است ( به ) يعنى بخنده يا اينكه باء براى تعديه است ( بعلم ) يعنى با دانائى به كسى كه با او رفاقت كند ، و اينكه او اهليت دارد ، يا براى تحصيل علم تا مناسب باشد با آنچه كه گذشت اگر چه از سياق عبارت بعيد است ، ( بسلم ) يعنى با مسالمت و سازش نه براى دشمنى و نزاع ، و ( المطايا ) جمع مطيّه است و آن چهارپائيست كه بسرعت حركت مىكند ، يعنى آنها امر و طاعات خدا را براى مردم حمل ميكنند ، به آنها تعليم ميدهند و برايشان نقل ميكنند ، يا اينكه دستورات\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nخدا را برميدارند و بسرعت به آنها عمل ميكنند ( الاها ) الا حرف تنبيه است و ها يا اسم فعل است بمعنى خذ ( بگير ) يا حكايت مىكند از تنفس طولانى براى حسرت خوردن از نديدن آنها ، و ( شوقا ) بنا بر توجيه اوّل كلمه ( ها ) مصدر است براى فعل محذوف يعنى اشتقاق شوقا ، و بنا بر توجيه دوّم احتمال دارد همچنين مصدر باشد براى فعل محذوف و نيز احتمال دارد علت باشد براى حسرت و حزنى كه كلمه ( ها ) بر آن دلالت مىكند ، و در جاهاى ديگر حضرت فرموده‌اند\r\n( آه آه شوقا الى رؤيتهم )\r\n، و در قاموس گويد : اودى يعنى نابود شد و اودى به الموت ، يعنى مرگ او را برد ، و گويد البلهنية بضمّ باء بمعنى رفاه و زندگى وسيع است .\r\n\r\nباب 20 نهى از شتاب در اظهار نظر در باره شيعيان و زدودن گناهانشان\r\n1 - ابن ابى الخطاب از بزنطى روايت كند كه حضرت رضا عليه السّلام فرمود حضرت باقر عليه السّلام ميفرمود : در باره شيعيان ما شتاب مكنيد ، اگر يك پاى آنها بلغزد پاى ديگرشان ثابت است « 1 » .\r\n2 - محمد بن على بن عمرو البصرى از . . . از على بن موسى القرشى گزارش كند كه حضرت رضا عليه السّلام فرمود از شيعيان ما قلم برداشته شده عرض كردم اى آقاى من چطور ؟ فرمود زيرا از آنها پيمان تقيه در زمان حكومتهاى باطل گرفته شده ، مردم در امن و راحتند ولى آنها ميترسند ، بخاطر ما تكفير ميشوند و ما بخاطر آنها تكفير نشويم ، و بخاطر ما كشته ميشوند و ما بخاطر آنها\r\n\r\n\r\n","description":"","footnote":"\r\n( 1 ) قرب الاسناد ص 171 .\r\n","page_name":" 270 ","page_number":270},
  {"content":"\r\n\r\nكشته نشويم ، نيست كسى از شيعيان ما كه مرتكب گناه يا خطائى شود مگر اينكه بخاطر آن گناه اندوهى به او ميرسد تا گناهش پاك شود ، اگر چه گناهش به قدر قطره‌هاى باران و شن‌ها و سنگريزه‌ها ، و خارها و درختان باشد ، و اگر به خودش آسيبى نرسد در خاندان و مالش آسيب رسد ، و اگر در امر دنيايش به او غمى نرسد خواب وحشتناك مىبيند تا غمگين و افسرده شود و بدين وسيله گناهانش پاك و زدوده شود « 1 » .\r\n3 - مفيد از . . . از حنان بن سدير روايت كند كه حضرت باقر عليه السّلام فرمود خداوند دوستى على عليه السّلام را در دل كسى تثبيت نفرموده كه يكقدم بلغزد مگر اينكه در قدم ديگر ثابت است « 2 » .\r\n4 - حضرت امير المؤمنين عليه السّلام فرمود : براى برادرت ( اگر كار خلافى كرد ) عذرى بجو و اگر نيافتى عذرى برايش بساز « 3 » .\r\n5 - ابن محبوب از زيد شحام روايت كند كه از حضرت صادق عليه السّلام شنيدم ميفرمود : همانا وابسته به على عليه السّلام اگر در يك قدم بلغزد در قدم ديگر ثابتست « 4 » .\r\n6 - عمر صاحب السابرى گويد به حضرت صادق عليه السّلام عرضكردم من بعضى از ياران هم مسلك خودمان را مىبينم گناهان هلاكت‌بار مرتكب ميشوند ، فرمود اى عمر از اولياء خدا عيب مگير ، همانا دوست ما ( گاهى ) گناهانى انجام ميدهد كه مستحق عذاب خدائى مىشود ، ولى خداوند او را بكسالت بدنى مبتلا مى سازد تا گناهانش زدوده شود ، و اگر تندرست ماند او را به گرفتارى مالى مبتلا سازد و اگر مالش نيز محفوظ ماند او را به مصيبتى در مورد فرزندانش مبتلا نمايد\r\n\r\n\r\n","description":"","footnote":"\r\n( 1 ) عيون اخبار الرضا ( ع ) ج 2 ص 237 .\r\n( 2 ) امالى طوسى ج 1 ص 132 .\r\n( 3 ) خصال ج 2 ص 161 .\r\n( 4 ) محاسن ص 158 .\r\n","page_name":" 271 ","page_number":271},
  {"content":"\r\n\r\nو اگر از تمام مشكلات روزگار در امان ماند جان دادنش را سخت كند تا وقتى خدا را ملاقات مينمايد ، خداوند از او خشنود و بهشت را برايش واجب فرموده باشد « 1 » .\r\nعمر سابرى نيز مثل اين روايت را نقل كرده تا آنجا كه فرمود او را بمصيبتى در مورد فرزندانش مبتلا سازد در اين روايت بعد از آن جمله ميفرمايد و اگر فرزندانش سالم ماندند در خانواده‌اش گرفتارش نمايد و اگر از اين مصيبت صرف نظر فرمود او را بهمسايه بد مبتلا كند تا اذيّتش نمايد ، و اگر از تمام مشكلات روزگار محفوظش داشت ، از اينجا به بعد دنباله روايت قبلى را ذكر مىكند « 2 » .\r\n\r\nباب 21 ورود شيعه در مجالس مخالفين و بلاد شرك\r\n1 - مفيد از . . . از حمّاد سمندرى روايت كند كه به حضرت صادق عليه السّلام عرضكردم من به بلاد شرك و شهرهاى بت‌پرستان ميروم و بعضى از كسانى كه نزد ما هستند ميگويند اگر در آنجا بميرى با آنها محشور ميشوى حضرت فرمودند در آن محيطها به ياد امر ما ( تشيع ) هستى و مردم را بسوى آن مىخوانى ؟ عرضكردم آرى ، فرمود اگر در شهرهاى اسلامى باشى باز به ياد امر ما هستى و مردم را بسوى آن دعوت ميكنى ؟ عرضكردم نه ، فرمود بنا بر اين اگر در آن شهرهاى بت‌پرستى بميرى به صورت امّت واحده محشور ميشوى و نورت در جلو تو مىشتابد « 3 » 2 - مفيد از . . . از حسن بن ابى فاخته گزارش كند كه من و ابو سلمه سرّاج و يونس بن يعقوب و فضل بن يسار خدمت حضرت صادق عليه السّلام بوديم\r\n\r\n\r\n","description":"","footnote":"\r\n( 1 ) تمحيص .\r\n( 2 ) رياض الجنان .\r\n( 3 ) امالى طوسى ج 1 ص 44 .\r\n","page_name":" 272 ","page_number":272},
  {"content":"\r\n\r\nمن عرضكردم فدايت شوم من در مجالس و محافل اين قوم ( مخالفين ) حاضر ميشوم و شما را در دل خود ياد ميكنم پس چه چيز بگويم ؟ فرمود اى حسين « 1 » هر وقت بمجالس آنها رفتى بگو بار خدايا خوشى و شادى را بما بنما ، چون تو بياورى هر چه بخواهى « 2 » .\r\nبيان :\r\n( فانك تأتى على ما تريد )\r\nيعنى خدا شادى و سرور در دينت را به تو نشان ميدهد يا ثواب آنچه را كه تو ميخواهى كه پيروزى ظهور دين حق باشد به تو عنايت مىكند .\r\n\r\nباب 22 در اينكه خداوند متعال هر كه را دوست داشته باشد دين حق و ايمان و تشيع را به دو عنايت فرمايد ، و اينكه دين برادرى ، بردار نيست ، و در ترك دعوت مردم بسوى دين\r\n1 - محمد بن يحيى از . . . از عمر بن حنظله روايت كند كه حضرت صادق عليه السّلام به من فرمود : اى ابو الصّخر خداوند دنيا را بدوست و دشمنش ميدهد ولى اين امر ( تشيّع ) را نميدهد مگر بافراد زبده از مخلوقاتش ، شما به خدا بر دين من و دين پدران من ابراهيم و اسماعيل هستيد ، مقصودم على بن الحسين عليه السّلام و محمد بن على عليه السّلام نيستند ، گر چه اينان هم همدين آنانند « 3 » .\r\nتبيان :\r\n( من يحبّ و من يبغض )\r\nيعنى آن كس را كه خدا دوست ميدارد و\r\n\r\n\r\n","description":"","footnote":"\r\n( 1 ) در اول حديث اسم راوى را حسن نقل كرده ولى در آخر حديث در فرمايش امام نام او را حسين ميگويد و ظاهرا حسين اشتباه باشد .\r\n( 2 ) امالى طوسى ج 1 ص 53 قسمتى از يك روايت .\r\n( 3 ) كافى ج 2 ص 215 .\r\n","page_name":" 273 ","page_number":273},
  {"content":"\r\n\r\nهر كس را كه خدا دشمن ميدارد ، يا هر كس خدا را دوست دارد و هر كس او را دشمن ميدارد و توجيه اول روشن‌تر است « 1 » .\r\n( و لا يعطى هذا الأمر )\r\nيعنى اعتقاد بولايت و انتخاب دين و مذهب اثنا عشرى\r\n( الّا صفوته من خلقه )\r\nيعنى مگر آنهائى را كه برگزيده و انتخاب كرده و بر تمام موجوداتش برترى داده بسبب پاكى روح و سرشت او چنانچه گذشت ، يا اينكه معنى اينست كه صاحب مال و مقام و نعمت در دنيا ممكن است محبوب خدا باشد و ممكن است مبغوض خدا باشد ، بنا بر اين نعمتهاى دنيا نشانه حبّ خدا نيست ، بخلاف دين حق ، كه هر كس او را داشته باشد ، مسلّم محبوب خدا و برگزيده اوست ، و در هر دو صورت مقصود بيان موقعيت ولايت و سپاسگزارى بر اين نعمت و اينكه با داشتن اين نعمت بزرگ ، ديگر نبايد از فقر و گرفتارىهاى دنيا شكايت كرد ، و اينكه دنيا و اهلش نزد خدا حقير و ناچيزند ، بنا بر اين اين مال و منال دنيا مناط شرف و فضيلت نيست .\r\n( و دين آبائى )\r\nمعنى اين جمله آنست كه اصول دين در مسلك همه انبياء يكى است ، و اختلاف تنها در بعضى از خصوصيات است ، بنا بر اين عقيده به توحيد و عدل و معاد از چيزهائيست كه همهء ملّتها در آن شريكند ، و همچنين تصديق نبوّت انبياء و اعتراف و قبول كردن آنچه را كه تمام پيامبران آورده‌اند ،\r\n\r\n\r\n","description":"","footnote":"\r\n( 1 ) در شرح اين روايت بعضى گويند حب ، كشيده شدن عاشق است بسوى محبوب تا او را بيابد ، بنا بر اين از مقولهء انفعال است و حب به اين معنى گرچه محال است از صفات خداوند باشد ولى خداوند آثار اين صفت را داراست مثل ساير صفات الهى از قبيل رحمت و غضب و غيره بس خداوند متعال خلقش را دوست دارد از آن جهت كه اراده فرموده آن مخلوقات را موجود سازد و به آنها روزى دهد و ساير نعمتها را عنايت فرمايد ، پس خداوند متعال بندهء مؤمن خود را دوست دارد چون اراده فرموده كه بنده‌اش او را بيابد و هرگز از نظر بنده غائب نشود بنا بر اين به او نعمت سعادت و فرجام نيك ميدهد پس مقصود از محبت در اين روايات محبت ويژه‌اى است .\r\n","page_name":" 274 ","page_number":274},
  {"content":"\r\n\r\nو مهمترين مطلبى كه تمام پيامبران از جانب خداوند آورده‌اند ايمان بجانشينان آنها ، و پيروى از آنها در تمام امور ، و منحرف نشدن از آنهاست ، اين مطلب در شريعت و مرام همه پيامبران بوده ، و تنها اختلاف در شخص پيامبر و شخص جانشينان او و بعضى از عبادات است ، بنا بر اين هر كس به پيامبر ما صلّى اللَّه عليه و آله و سلّم و تمام آنچه را كه فرموده و همه جانشينانش اعتراف كند و از مسير آنها منحرف نشود و بدنبال ديگران نرود چنين كسى بر روش همه پيامبران خواهد بود .\r\nو احتمال دارد اين جمله اشاره باشد بمطلبى كه در بسيارى از اخبار هست كه اقرار به پيامبر ما صلّى اللَّه عليه و آله و سلّم و اوصياء آن حضرت از مطالبى است كه خداوند از همه پيامبران و امتهاى آنها اقرار گرفته است ، و بقولى مقصود اينست كه از اعتقادات دين اسلام شريك نورزيدن و نصب نكردن غير افراديرا كه خدا برگزيده براى امامت است ، و هر كس غير آن افراد را براى پيشوائى برگزيند شرك ورزيده بنا بر اين توحيد ، كه دين همهء پيامبران است مخصوص شيعه است ، ولى آنچه ما ابتداء ذكر كرديم روشن‌تر و متين‌تر است .\r\n2 - حسين بن محمد از . . . از مالك بن اعين جهنى روايت كند كه از حضرت باقر عليه السّلام شنيدم ميفرمود : اى مالك خداوند دنيا را بدوست و دشمن ميدهد ولى دينش را نميدهد مگر بدوست « 1 » .\r\n3 - وشّاء از . . . از حمران از حضرت باقر عليه السّلام روايت كند كه فرمود خداوند اين دنيا را بخوب و بد ميدهد ، ولى ايمان را نميدهد مگر ببرگزيدگان از آفريده‌هايش « 2 » .\r\nبيان : جوهرى گويد : صفوة الشيء يعنى خالص آن چيز و محمّد صلّى اللَّه عليه و آله و سلّم صفوة اللَّه است از بين موجودات و برگزيده اوست ، ابو عبيده گويد صفوة بفتح و كسر\r\n\r\n\r\n","description":"","footnote":"\r\n( 1 ) كافى ج 2 ص 215 و محاسن ص 261 بنقل از عاصم .\r\n( 2 ) كافى ج 2 ص 215 و محاسن ص 217 .\r\n","page_name":" 275 ","page_number":275},
  {"content":"\r\n\r\nو ضمّ صاد بهر سه وجه خوانده مىشود اگر آخر آن هاء باشد ولى اگر هاء را از آخر آن بگيرند تنها بفتح صاد خوانده مىشود « 1 » .\r\n4 - محمد بن يحيى از . . . از ميسّر روايت كند كه حضرت صادق عليه السّلام فرمود خداوند دنيا را بدوست و دشمنش ميدهد ولى ايمان را نميدهد مگر به آن كس كه دوست دارد « 2 » .\r\n5 - ميسّر گويد حضرت صادق عليه السّلام فرمود : همانا دنيا را خداوند بهر دوست و دشمنى ميدهد ، ولى ايمان را نميدهد مگر به آن كس كه دوست دارد « 3 » .\r\n6 - وشّاء از . . . از حمران بن اعين از حضرت باقر عليه السّلام روايت كند كه فرمود : همانا اين دنيا بهر خوب و هرزه‌اى داده مىشود ولى اين دين را ندهند مگر بخصوص به آنها كه اهل آن باشند « 4 » .\r\n7 - ابن فضّال از . . . از عمر بن حنظله روايت كند كه حضرت صادق عليه السّلام فرمود : همانا خداوند دنيا را بهر دوست و دشمنى ميدهد ولى ايمان را نميدهد مگر بافراد زبده و برگزيده از آفريده‌هايش « 5 » .\r\n8 - محمد بن خالد اشعرى از . . . از عمر بن حنظله گزارش كند كه من با حضرت صادق عليه السّلام در يكى از راه‌ها ( و كوچه‌هاى ) مدينه ميرفتيم ، ناگاه حضرت رو كرد به من و فرمود : همانا خداوند دنيا را بهر خوب و هرزه‌اى ميدهد ولى دين را نميدهد مگر بزبده‌ها و برگزيده‌هاى از آفريده‌هايش .\r\nمحمد بن عبد الحميد از . . . از مردى از اهل بصره همين روايت را نقل كرده « 6 » 9 - فضيل از حضرت صادق عليه السّلام نقل كند كه فرمود : خداوند مال\r\n\r\n\r\n","description":"","footnote":"\r\n( 1 ) صحاح ص 240 .\r\n( 2 ) كافى ج 2 ص 215 .\r\n( 3 ) محاسن ص 216 .\r\n( 4 ) محاسن ص 217 .\r\n( 5 ) محاسن ص 217 .\r\n( 6 ) محاسن ص 217 .\r\n","page_name":" 276 ","page_number":276},
  {"content":"\r\n\r\n( دنيا ) را بهر خوب و بدى ميدهد ولى ايمان را نميدهد مگر به آن كس كه دوست دارد « 1 » .\r\n10 - محمد بن يحيى از . . . از محمد طيّار از پدرش گزارش كند كه حضرت باقر عليه السّلام فرمود : شما بر اين امر ( تشيّع ) با هم برادر نشديد بلكه اين امر باعث شد يك ديگر را بشناسيد « 2 » .\r\nتبيان :\r\n( لم تتواخوا على هذا الامر )\r\nشما بوسيله تشيع با هم برادر نشديد ، به نظر ما اين روايت چند احتمال دارد :\r\nاوّل : آنچه را كه مرحوم پدرم فرموده : كه برادرى بين شما بر اثر تشيع نيست و نه در اين عالم پيدا شده بلكه برادرى شما در عالم ارواح قبل از انتقال ارواح به بدنها بوده ، ولى شناسائى شما يك ديگر را در اين عالم بسبب دين پيدا شده ، بنا بر اين اين روايت از برادرى شيعيان در آن بالا بالاها پرده بر داشته ، و اين روايت مثل اينست كه دو نفر با هم مدتها رفيق باشند ولى بجهاتى مدت مديدى از يك ديگر دور شوند دوباره بهم برسند و يك ديگر را بشناسند .\r\nو مؤيّد اين مطلب همان حديث مشهور است كه پيغمبر اكرم صلّى اللَّه عليه و آله و سلّم فرمود :\r\nارواح ( انسانها ) به صورت دسته‌هاى مختلف و هر دسته گرد هم جمع بودند ، هر كدام با هم آشنا بودند بهم پيوستند ، و هر كدام ناآشنا بودند از هم جدا شدند ، و اين روايت گر چه از عامّه است ولى مثل آن و به همين مضمون در اخبار ما بسندهاى بسيار رسيده .\r\nاز آن جمله روايتى است كه صفّار در بصائر از حضرت صادق عليه السّلام نقل كرده كه مردى آمد خدمت حضرت امير المؤمنين عليه السّلام و عرضكرد اى امير المؤمنين به خدا سوگند من ترا دوست دارم حضرت فرمود دروغ ميگوئى ، آن مرد گفت سبحان اللَّه\r\n\r\n\r\n","description":"","footnote":"\r\n( 1 ) محاسن 217 .\r\n( 2 ) كافى ج 2 ص 168 .\r\n","page_name":" 277 ","page_number":277},
  {"content":"\r\n\r\nمثل اينكه شما آنچه در دل من هست ميدانيد حضرت فرمود همانا خداوند ارواح ( انسانها ) را دو هزار سال قبل از بدنها آفريد ، سپس آن ارواح را بما عرضه كرد ، پس تو در كجا بودى كه من ترا نديدم ؟ « 1 » .\r\nو نيز عماره گويد خدمت حضرت امير المؤمنين عليه السّلام نشسته بودم ، مردى آمد و به آن جناب سلام كرده سپس عرضكرد اى امير المؤمنين به خدا من شما را دوست دارم ، حضرت از او سؤال فرمود و سپس به او فرمود : همانا ارواح ( انسانها ) دو هزار سال قبل از بدنها آفريده شده و سپس در هوا جاى گرفته هر كدام در آنجا با هم آشنا بودند در اينجا بهم پيوستند ، و هر كدام در آن عالم ناآشنا بودند در اينجا از هم جدا ماندند ، و هم اكنون روح من با روح تو آشنائى ندارد « 2 » .\r\nو نيز از حضرت صادق عليه السّلام مثل اين روايت را نقل كرده و در اين روايت حضرت صادق عليه السّلام فرمود : راستى خداوند ارواح ( انسانها ) را دو هزار سال قبل از بدنها آفريد و آنها را در هوا جاى داد ، سپس آنها را بر ما خاندان عرضه فرمود ، پس به خدا روحى نماند مگر اينكه ما بدنش را شناختيم ، و به خدا سوگند ترا در آنها نديدم پس كجا بودى « 3 » ؟ و صدوق در علل الشرائع بسند موثق از حضرت صادق عليه السّلام نقل كند كه فرمود : البته ارواح دسته‌هاى مختلف و هر دسته گرد هم جمع بودند ، هر كدام كه در عالم ميثاق با هم آشنا بودند در اينجا با هم انس دارند ، و هر كدام در عالم ميثاق « 4 » با هم آشنائى نداشتند در اينجا نيز مأنوس نباشند « 5 » .\r\n\r\n\r\n","description":"","footnote":"\r\n( 1 ) بصائر الدرجات ص 87 و 88 .\r\n( 2 ) بصائر الدرجات ص 87 و 88 .\r\n( 3 ) بصائر الدرجات ص 87 و 88 .\r\n( 4 ) عالم ميثاق آن روزى را گويند كه خداوند از انسانها عهد و پيمان گرفت ، و آن روز را عالم زر يا بقول شعرا و عرفاء روز الست نيز مىگويند .\r\n( 5 ) علل الشرائع ج 1 ص 79 .\r\n","page_name":" 278 ","page_number":278},
  {"content":"\r\n\r\nو بسند ديگرى از آن حضرت روايت شده كه بيكى از اصحاب خود فرمودند در باره ارواح چه ميگوئى ؟ البته آنها دسته‌هاى مختلف و گرد هم جمع بودند هر كدام با هم آشنا بودند بهم پيوستند ، و هر كدام ناآشنا بودند از هم جدا ماندند آن مرد عرضكرد ما همچنين ميگوئيم ، حضرت فرمود مطلب اين چنين است ، خداوند متعال از بندگانش پيمان گرفت وقتى آنها به صورت سايه و شبحى بودند قبل از ولادت و آمدن به اين دنيا ، چنانچه در قرآن ميفرمايد : و هنگامى كه خداى تو از پشت فرزندان آدم ذريّه آنها را گرفت و آنها را بر خود گواه گرفت « 1 » تا آخر آيه ، بعد از آن فرمود : هر كس در آن روز به او اعتراف كرد ، انس و الفتش بدينجا آمد ، و هر كس او ( خدا ) را آن روز منكر شد در اينجا خلاف او آمد .\r\nابن اثير در نهايه گويد : در حديث است كه ارواح دسته‌هاى مختلف و گرد هم جمع بودند ، هر كدام از آنها با يك ديگر آشنائى داشتند مأنوس شدند ، و هر كدام آشنا نبودند همچنان نامأنوس ماندند بعد از آن گويد مجنّده يعنى جمع شده و گرد هم همچنان كه ميگويند الوف مؤلّفه ، و قناطير مقنطره و معناى اين حديث خبردادن از ابتداء آفرينش ارواح و پيش بودن آنها از ابدانست يعنى روحها در ابتداى آفرينش دو قسم آفريده شد همچون لشكرهاى آماده متراكم هنگامى كه روبرو شوند ، و معنى تقابل ارواح همانست كه خداوند از سعادت و شقاوت و اخلاق از ابتداء آفرينش ، ارواح را بر آنها قرار داده ، ميگويند بدنهائى كه آن ارواح در آنها جا گرفته در دنيا يك ديگر را ديدار ميكنند و بر حسب همان آفرينش اوليّه با يك ديگر مأنوس يا نامأنوس هستند ، به همين جهت است كه مىبينى آدم خوب و اهل خير هميشه اهل خير را دوست دارد و بسوى آنها كشيده مىشود و آدم بد اشرار را دوست دارد و بسوى آنها ميرود ، پايان سخن ابن اثير .\r\nخطابى گويد : ارواح قبل از ابدان آفريده شده و در آن عالم با هم\r\n\r\n\r\n","description":"","footnote":"\r\n( 1 ) سورهء اعراف آيه 172 .\r\n","page_name":" 279 ","page_number":279},
  {"content":"\r\n\r\nملاقات داشته ، وقتى لباس بدن را پوشيدند ، يك ديگر را بدوستى اوليّه شناختند پايان سخن خطابى .\r\nنظر ما : از اين حديث به دو مطلب استدلال شده اول : آفرينش ارواح قبل از ابدان و دوّم اينكه ارواح انسانها در حقيقت با هم اختلاف دارند و يكى نيستند و ما در اين موضوعات در كتاب السماء و العالم ، جلد چهاردهم بحار الانوار چاپ قديم مفصّل بحث كرديم .\r\nدوّم : احتمال دوّم در روايت همانست كه گفته شده كه حضرت فرمود شما بوسيله تشيع با هم برادر نشديد و الّا تمام افراد شيعه با هم برادر بودند و بايد حقوق برادرى را نسبت به يكديگر ادا نمايند و حال آنكه چنين نيست ، بلكه شما تنها بسبب تشيع با هم آشنا شديد و يك ديگر را ميشناسيد بدون اينكه برادر باشيد ، بنا بر اين احتمال دارد كه اين حديث در مقام انكار و اعتراض باشد ، كه چرا با يك ديگر برادر نيستيد ، و هم احتمال دارد در مقام اخبار باشد ، يعنى برنامه شما چنين است ، يا اينكه معناى حديث اينست كه به صرف گفتن اين كه ما شيعه هستيم بين شما برادرى بوجود نمىآورد ، بلكه فقط ايجاد آشنائى مىكند ولى برادرى بيك سلسله امور ديگر حاصل مىشود .\r\nسوّم : اينكه معناى حديث اينست كه برادرى شما بعد از بوجود آمدن مذهب تشيّع نبوده ، بلكه برادرى شما از اوّل ولادت شما و قبل از ولادت و بعد از آن بوده ، چون برادرى نتيجه يكى بودن منشأ خاك و ارواح است چنانچه گذشت ، و اين احتمال برميگردد به همان احتمال اوّل يا نزديك به آن است .\r\n11 - از على از . . . از كليب بن معاويه صيداوى گويد حضرت صادق به من فرمود : بترسيد از مردم ، زيرا خداوند اگر براى بنده‌اش خير بخواهد در دل او نقطه‌اى بوجود آورد ( كنايه از اينكه بدلش اشاره‌اى مىكند ) و آن بنده\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nبر اثر آن عنايت بدنبال او گردد و او را بجويد ، سپس فرمود اى كاش وقتى شما با مردم حرف ميزنيد ميگفتيد ، ما رفته‌ايم آنجا كه خدا رفته است و برگزيديم آن كس را كه خدا برگزيده ، خداوند محمد صلّى اللَّه عليه و آله و سلّم را برگزيده و ما خاندان محمّد صلّى اللَّه عليه و آله و سلّم را انتخاب كرديم « 1 » .\r\nبيان :\r\n( إيّاكم و النّاس )\r\nيعنى بترسيد از دعوت كردن آنها به تشيع در زمان شدت تقيّه بعد از آن علّت دعوت نكردن را اين چنين بيان فرموده كه هر كس قابل هدايت باشد و خدا بخواهد هدايتش كند\r\n( نكت في قلبه نكته )\r\nاز نور كنايه از اينست كه بيفكند در دلش چيزى را كه بسبب او طالب حق و آماده پذيرش حق گردد ، در قاموس گويد النكت اينست كه با عصايت به زمين بكوبى بطورى كه اثر آن بماند ، و النكتة بضمّ نون بمعنى نقطه است ، سپس امام عليه السّلام روش نرمى براى معارضه با مردم و استدلال بر آنها و راهنمائى آنان بيان فرموده بطورى كه باعث تعصّب زيادتر آنان و مايه ضرر زدن آنها بشيعيان نشود ، چون در اين روشى كه بشيعيان تعليم فرموده ، كفر و گمراهى مردم را علنا به آنها نميگويند و آن روش اينست كه فرموده ( لو انّكم ) و ( لو ) براى تمنّى يعنى آرزو داشتن و آرزو كردنست و ( قلتم ) جواب ( اذا ) است .\r\n( حيث ذهب اللَّه )\r\nيعنى آنجائى كه خداوند فرمان رفتن بسوى آن را داده\r\n( و اخترنا من اختار اللَّه )\r\nيعنى پيشوائى اهل بيت را كه خدا برگزيده ما نيز برگزيديم ، زيرا پيامبر صلّى اللَّه عليه و آله و سلّم برگزيده خداست و خرد انسانى چنين حكم مى - كند كه اگر خاندان آن شخص برگزيده صلاحيت و شايستگى براى پيشوائى داشته باشند از ديگران مقدم هستند ، و اين دليل قانع‌كننده‌ايست كه طبع بيشتر مردم مىپذيرد « 2 » .\r\n\r\n\r\n","description":"","footnote":"\r\n( 1 ) كافى ج 2 ص 212 .\r\n( 2 ) شايد مقصود حضرت اين باشد كه شما بگوئيد ما رفته‌ايم بسوى خانه‌اى كه خداوند به آن خانه رفته و آن خانهء عبد المطلب است ، و از اين خانه فردى را انتخاب كرديم كه خدا برگزيده و او محمد ( ص ) است و بعد از محمد ( ص ) از در آن خانه برنميگرديم ، بلكه از ميان اين خانهء انتخاب‌شدهء خدا برگزيديم فردى را كه دنبال محمد ( ص ) را بگيرد و از هر جهت شايسته است جاى او بايستد و او على بن ابى طالب ( ع ) است كه بزرگ خاندان پيغمبر ( ص ) بعد از آن حضرت است .\r\n","page_name":" 281 ","page_number":281},
  {"content":"\r\n\r\n12 - محمد بن يحيى از . . . از ثابت بن ابى سعيده روايت كند كه حضرت صادق . . . به من فرمود : اى ثابت شما را با مردم چكار ؟ از مردم دست بكشيد و كسى را بسوى مرامتان دعوت نكنيد ، به خدا سوگند اگر همه اهل آسمان و زمين همت گمارند بنده‌اى را كه خدا خواسته است هدايت شود گمراه سازند نميتوانند ، از مردم دست برداريد و هيچ كدام از شما نگويد برادرم ، و پسر عمويم ، و همسايه‌ام ، زيرا خداوند عزّ و جل اگر خير بنده‌اى را بخواهد ، روحش را پاك سازد پس كار خير و حرف خوبى را نشنود مگر اينكه او را بشناسد و بپذيرد ، و كار زشتى را نشنود مگر آنكه آن را رد نمايد ، سپس خداوند در دلش كلمه‌اى را افكند كه امر و كارش را گردآورد « 1 » .\r\nبيان : امثال اين حديث در كتاب عدل گذشت ، و ما در آنجا در معنى هدايت و اضلال سخن گفتيم ، و فهم اين روايت در نهايت دشوارى است ، بعضى هدايت خواستن خدا را نسبت به بنده‌اش تأويل برده‌اند بعلم و توفيق كه به آنها علم و توفيق ميدهد و آنان را تأييد مىكند ، چون آن بنده بحسن اختيار خود سزاوار اين الطافست ،\r\n( و لا يقول احدكم اخى )\r\nيعنى كسى از روى ترحم نگويد اين برادر من است و بدين جهت بخواهد او را هدايت كند\r\n( طيّبت روحه )\r\nيعنى روح او را قابل فهميدن حق و پذيرش آن قرار دهد ، يا در اول آفرينش آن روح يا بعد از خلقت در عالم اجساد ، و كلمه‌اى كه خداوند در دل او ميافكند همان عقيده بامامت است ، زيرا اين عقيده است كه همه امور دنيا و آخرت بنده\r\n\r\n\r\n","description":"","footnote":"\r\n( 1 ) كافى ج 2 ص 213 .\r\n","page_name":" 282 ","page_number":282},
  {"content":"\r\n\r\nرا اصلاح ميسازد و فراهم مىآورد ، و ديگر بعد از اين عقيده امرى از امور بر او مشتبه نشود .\r\n13 - ابو على اشعرى از . . . از فضيل روايت كند كه به حضرت صادق عليه السّلام عرضكردم ، ما مردم را به اين مرام دعوت كنيم ؟ فرمود اى فضيل ، البتّه خداوند اگر خير بنده‌اى را بخواهد ، فرشته‌اى را فرمان دهد تا گردن او را بگيرد و به اين مرام داخل سازد چه او بخواهد و چه نخواهد « 1 » .\r\n14 - محمد بن يحيى از . . . . از على بن عقبه از پدرش گزارش كند كه حضرت صادق عليه السّلام فرمود : اين مرام ( تشيع ) خود را براى خدا اقرار دهيد ، نه براى مردم ، زيرا هر چه براى خدا ( انجام شود ) از آن خدا خواهد بود ، و آنچه براى مردم باشد به آسمان بالا نرود ، ( و خدا نپذيرد ) و بدينتان با مردم مجادله و مخاصمه و دشمنى نكنيد ، زيرا مخاصمه مريض‌كننده دل است ، خداوند عزّ و جل به پيامبرش فرمود : اى رسول ما ( با آنكه تو هادى خلقى ) چنين نيست كه هر كس را تو بخواهى هدايت توانى كرد ، ليكن خدا هر كه را خواهد هدايت مىكند « 2 » و فرمود : تو كى توانى با تجبّر و اكراه همه را مؤمن و خداپرست گردانى « 3 » ، مردم را رها كنيد و به حال خود بگذاريد ، زيرا مردم از آن مردم ( عقائدشان را ) ميگيرند ولى شما از پيامبر خدا صلّى اللَّه عليه و آله و سلّم گرفتيد و از على عليه السّلام ، و اين روش با روش آنها يكى نيست ، و همانا من از پدرم شنيدم كه ميفرمود اگر خداوند بر بنده‌اى نوشته باشد كه او را بدين مرام وارد سازد ، خيلى زودتر از پرنده‌اى است كه به آشيانه خود ميرود « 4 » .\r\n\r\n\r\n","description":"","footnote":"\r\n( 1 ) كافى ج 2 ص 213 .\r\n( 2 ) سورهء قصص آيه 56 .\r\n( 3 ) سورهء يونس آيه 99 .\r\n( 4 ) كافى ج 2 ص 213 .\r\n","page_name":" 283 ","page_number":283},
  {"content":"\r\n\r\nتبيان :\r\n( اجعلوا امركم هذا )\r\nيعنى دينتان و دعوت شما مردم را بسوى آن ( للَّه ) باينكه مردم را بخوانيد در مواردى كه ميدانيد خدا راضى است ، و در موارد تقيّه آنها را نخوانيد زيرا خدا نهى فرموده\r\n( و لا تجعلوه للناس )\r\nباظهار فضل كردن بمردم ، و دوستى پيروزى بر دشمن ، و تعصب در نتيجه آنها را در مورد تقيّه بسوى مرامتان ميخوانيد و آنگاه ضررش بما و به خود شما بازمىگردد ، چون\r\n( ما كان للَّه )\r\nآنچه خالصا بخاطر خدا انجام شود\r\n( فهو للَّه )\r\nخداوند او را مى پذيرد ، و به آن ثواب ميدهد ، يا آنچه كه در دنيا براى خدا باشد در آخرت نيز براى خداست ، و نتيجه هر دو توجيه يكى است ،\r\n( فلا يصعد الى السّماء )\r\nيعنى قبول نشود ، و اين جمله اشاره است به آيه قرآن : كلمه‌ى نيكوى توحيد ( و روح پاك آسمانى ) بسوى خدا بالا رود و عمل نيك خالص آن را بالا برد « 1 »\r\n( و لا تخاصموا بدينكم )\r\nيعنى مجادله نكنيد به نحوى كه بخواهيد غلبه يابيد و دشمنى كنيد به وسيله افكندن شبهات فاسد ، نه روشن شدن حق ، زيرا چنين مخاصمه‌اى مرض شك و شبهه و هدفهاى غلط در دل ايجاد كند ، و اگر هدف شما مجبور كردن آنها بر هدايت باشد كه آن بدست شما نيست چنانچه خداوند بپيامبرش فرمود هدايت در اختيار تو نيست و تو نتوانى مردم را مجبور سازى .\r\nو\r\n( ذرو النّاس )\r\nاحتمال دارد مقصود حضرت از اين جمله اين باشد كه هدف شما از مجادله اگر روشن شدن حق براى خود شما باشد ، كه حقانيّت شما روشن است زيرا شما مرامتان را از خدا بوسيله قرآن و از پيامبر خدا صلّى اللَّه عليه و آله و سلّم بوسيلهء اخبار و روايات متواتره از طريق شيعه و سنّى و از على عليه السّلام كه هر دو دسته او را پذيرفته‌اند گرفته‌ايد ولى آنها مرام خويش را از احاديث مجعوله كه به ناصبىها و دشمنان نسبت دارد و از شبهات بىارزشى كه با مختصر تأملى بطلانش روشن مىشود گرفته‌اند ، و مأخذ شما و آنها يكى نخواهد بود ، و ( وكر\r\n\r\n\r\n","description":"","footnote":"\r\n( 1 ) سورهء فاطر آيه 10 .\r\n","page_name":" 284 ","page_number":284},
  {"content":"\r\n\r\nالطّائر ) يعنى لانه پرنده .\r\n15 - از على از . . . از ابن اذينه از حضرت صادق عليه السّلام فرمود : همانا خداوند عزّ و جل جمعى را براى حق آفريده و چون درى از حق بدانها گذرد دلهاشان او را بپذيرد اگر چه او را نشناسند ، و اگر باطلى به آنها گذرد ، دلهاشان رد كند اگر چه او را نشناسند ، و جمعى را براى غير اين آفريده ، پس هر گاه درى از حق به آنها گذرد دلهاشان رد كند اگر چه او را نشناسند و هر گاه درى از باطل بدانها گذرد دلهاشان بپذيرد ، اگر چه او را نشناسند « 1 » .\r\nبيان :\r\n( خلق قوما للحق )\r\nگويا لام براى عاقبت است يعنى آگاه است باينكه آنها حق را برمىگزينند يا خلاف او را اختيار ميكنند\r\n( و ان كانوا لا يعرفونه )\r\nپيش از اين ، و اين فرمايش مبتنى بر اينست كه گاهى انسان مطلبى را تصديق مىكند و به آن اذعان دارد و اين اذعان مبنى بر مطلبى است كه در نهاد او نهفته و خودش از آن خبر ندارد يا از اينكه اذعان و تصديقش بر اثر آن مطلب نهفته در ذهن است بى خبر است ، و مقصود از نقل اين روايت در اين باب اينست كه سعى و كوشش دخالت زيادى در هدايت افراد ديگر ندارد ، فقط اين زحمت بخاطر درك ثوابست بنا بر اين بايد جايى سعى داشته باشد كه مورد تقيّه نباشد تا ثواب ببرد .\r\n16 - على از . . . از عبد الحميد بن ابى العلا روايت كند كه حضرت صادق عليه السّلام فرمود راستى هر گاه خداوند عزّ و جل خير بنده‌اى را بخواهد نقطه‌اى از نور در دلش قرار دهد ، و آن نور دل و گوشش را نورانى گرداند ، تا بر آنچه شما در دست داريد از خود شما حريص‌تر گردد ، و هر گاه براى بنده‌اى بد بخواهد نقطه سياهى در دلش قرار دهد تا گوش و دلش را تاريك سازد سپس اين آيه را تلاوت فرمود : پس هر كه را خدا هدايت او خواهد قلبش را بنور اسلام\r\n\r\n\r\n","description":"","footnote":"\r\n( 1 ) كافى ج 2 ص 214 .\r\n","page_name":" 285 ","page_number":285},
  {"content":"\r\n\r\nروشن و منشرح گرداند و هر كه را خواهد گمراه نمايد ( يعنى به حال گمراهى واگذارد ) دل او را از پذيرفتن ايمان تنگ و سخت گرداند كه گوئى ميخواهد از زمين بر فراز آسمان رود « 1 » .\r\nبيان : گويا نكت ( يعنى نقطه ) در جمله اول كنايه است از توفيق و موفق شدن در پذيرش حق يا منظور از نقطه يكنوع آگاهى و دانش است كه مطالب در دل او نقش بندد ،\r\n( فاضاء له سمعه و قلبه )\r\nيعنى حق را ميشنود و به آسانى ميپذيرد و جوياى دين حق مىشود ، و نقطه در جمله دوّم كنايه است از باز داشتن لطف از او چون شايسته لطف نيست ، و در نتيجه راه نفوذ شيطان در او باز مىشود و در دلش ايجاد شك و شبهه مينمايد ، (  فَمَنْ يُرِدِ اللَّهُ أَنْ يَهْدِيَهُ )  بقولى يعنى راه حق را به او معرّفى كند و توفيق ايمانش دهد (  يَشْرَحْ صَدْرَهُ لِلْإِسْلامِ  ) يعنى برايش وسعت دهد و فراخ سازد آنچه را كه در او فرصت اوست و اين جمله كنايه است از قرار دادن نفس را قابل براى پذيرفتن حق و مهيّاى حلول و ورود حق در او ، و پاكيزه از هر چه مخالف و ضد حق است  وَ مَنْ يُرِدْ أَنْ يُضِلَّهُ  يعنى لطفش را از او باز دارد  ( يَجْعَلْ صَدْرَهُ ضَيِّقاً حَرَجاً )  بطورى كه نارسا شود از پذيرش حق پس ايمان در او راه نيابد (  كَأَنَّما يَصَّعَّدُ فِي السَّماءِ  ) تشبيه فرموده او را به كسى كه دست مىزند بكارى كه توانائيش را ندارد براى مبالغه در تنگى سينه زيرا بالا رفتن بسوى آسمان مثل است براى كارى كه دور از استطاعت انسانست .\r\n17 - علىّ از . . . از محمد بن مسلم روايت كند كه حضرت صادق عليه السّلام فرمود : راستى خداوند هر گاه خير بنده‌اى را بخواهد نقطه سفيدى در دلش ايجاد كند ، و گوشهاى دلش را بگشايد ، و فرشته‌اى بر او گمارد تا راهنمائيش كند و هر گاه براى بنده‌اى بد بخواهد نقطه سياهى در دلش ايجاد كند ، و گوشهاى\r\n\r\n\r\n","description":"","footnote":"\r\n( 1 ) سورهء انعام آيه 125 و روايت در كافى ج 2 ص 214 .\r\n","page_name":" 286 ","page_number":286},
  {"content":"\r\n\r\nدلش را ببندد ، و شيطانى را بر او گمارد تا گمراهش سازد « 1 » .\r\n\r\nباب 23 باب ديگر در اينكه سلامت و بىنيازى در دين است ، و مسئوليت مؤمن در صبر در راه دين ، و ديندارى\r\n1 - محمد بن يحيى از . . . از ايّوب بن حرّ گزارش كند كه حضرت صادق عليه السّلام در تفسير فرمايش خداوند عزّ و جل : پس خدا ( مؤمن آل فرعون را ) از شرّ و مكر فرعونيان او را محفوظ داشت « 2 » فرمود : آگاه باش ( فرعونيان ) به او دست يافته و او را كشتند ، ولى آيا ميدانيد خداوند او را از چه چيز محفوظ داشت ؟ از اينكه او را در دينش گمراه سازند « 3 » .\r\nتبيان :  ( فَوَقاهُ اللَّهُ )  ضمير بمؤمن آل فرعون بازمىگردد ، آن هنگام كه به خدا توكّل كرد و كارش را به او واگذاشت ، وقتى فرعون ميخواست او را بكشد بعد از اينكه ايمانش را بموسى عليه السّلام ظاهر ساخت و آنها را پند داد و بسوى ايمان دعوت كرد و گفت : كارم را به خدا واميگذارم زيرا خدا به وضع و حال بندگان بيناست پس خدا او را از شرّ و مكر آنها محفوظ داشت ، يعنى مكر آنها را از او برگرداند ، بعضى از مفسّرين گويند : بعد از آن با موسى آمد و با او از دريا و رود نيل گذشت ، و بقول ديگرى وقتى فهميد تصميم دارند او را بكشند بكوهى گريخت ، فرعون دو نفر را بدنبال او فرستاد ، وقتى به او رسيدند ديدند ايستاده نماز ميخواند ، و حيوانات وحشى گردش صف كشيده‌اند ، آن دو ترسيده و به تندى باز گشتند ، ولى اين روايت اين دو احتمال را رد مىكند بلكه دلالت مىكند بر اينكه\r\n\r\n\r\n","description":"","footnote":"\r\n( 1 ) كافى ج 2 ص 214 .\r\n( 2 ) سورهء مؤمن آيه 44 .\r\n( 3 ) كافى ج 2 ص 215 .\r\n","page_name":" 287 ","page_number":287},
  {"content":"\r\n\r\nاو را كشتند ، همچنان كه اين خبر نيز احتمال بازگشت ضمير در  ( فَوَقاهُ )  را بموسى ردّ مىكند ، ( لقد بسطوا عليه ) يعنى دستهايشان ، در قاموس گويد بسط يده يعنى دستش را كشيد و امتداد داد ،  وَ الْمَلائِكَةُ باسِطُوا أَيْدِيهِمْ  ، يعنى فرشتگان بر آنها مسلّطند ، همچنان كه ميگويند بسطت يده عليه يعنى بر او تسلّط يافت ، و در بعضى از نسخه‌ها\r\n( سطوا عليه )\r\nنوشته شده در قاموس گويد سطا عليه ، يعنى بر او جست ، يا با يورش بر او چيره شد ، پايان سخن قاموس .\r\nو ( ما ) در فرمايش حضرت\r\n( ما وقاه )\r\nموصوله است يا استفهاميّه است ، و در قاموس گويد فتنه بكسر فاء گمراهى ، و گناه ، و كفر ، و رسوائى ، و گمراه ساختن است ، و فتنه ، يعنى او را در فتنه افكند ، همچون فتّنه و افتنه ، و اسم مفعول آن مفتّن و مفتون ، و فتنه هم لازم است و هم متعدّى و در اين جهت همچون افتتن است .\r\n2 - على بن ابراهيم از . . . از ابى جميله گزارش كند كه حضرت صادق عليه السّلام فرمود : در وصيّت حضرت امير المؤمنين عليه السّلام باصحابش ، چنين است :\r\nبدانيد قرآن رهنماى شب و روز است ، و روشنائى شب تاريك است ، ( منظور از شب تا روزگار سختى و بلاست ) كه تاريكيش از مشقّت و ندارى است ، پس هر گاه بلائى رسد اموالتان را فداى جانتان كنيد ، و اگر بلاى مهمترى رسيد كه با دادن مال بر طرف نشد ، جانتان را فداى دين خود سازيد ، پس بدانيد نابود كسيست كه دينش نابود شود ، و غارت‌زده آنست كه دينش چپاول شود ، بدان ، بعد از بهشت ديگر فقرى نخواهد بود ، و بعد از دوزخ بىنيازى نيست ، آن دوزخى كه اسيرش آزادى ندارد ، و نابينا و زيان‌ديده‌اش بهبودى ندارد « 1 » .\r\nتبيين :\r\n( هدى اللّيل و النّهار )\r\nاز باب اضافه مصدر بظرف زمانست ، و بقولى احتمال دارد كه شب و روز كنايه از حق و باطل باشد همچنان كه خداوند متعال ميفرمايد : و راه خير و شرّ ( و حق و باطل ، بهشت و دوزخ ) را به او\r\n\r\n\r\n","description":"","footnote":"\r\n( 1 ) كافى ج 2 ص 216 .\r\n","page_name":" 288 ","page_number":288},
  {"content":"\r\n\r\nنموديم « 1 » ؟\r\n( و نور الليل المظلم )\r\nظاهرا شب تار كنايه از زمان سختى و بلاست ، بنا بر اين جمله بعدى كه فرمود\r\n( على ما كان )\r\nمتعلق است بظلم ، يعنى تار بودنش ، بنا\r\n( على ما كان من جهد )\r\nيعنى مشقّت و ندارى ، پس معنى چنين است ، كه قرآن در هنگام سختى و ندارى روشنائى دل است ، و از بين برنده اندوه است ، بخاطر پند و نصيحتهائى كه دارد ، و به جهت آنكه باعث زهد و بىاعتنائى به دنيا مىشود ، پس باكى ندارد از آنچه كه در دنيا واقع مىشود ، و احتمال دارد معنى چنين باشد ، كه قرآن نور است در تاريكيهاى نادانى و گمراهى ، و در هر حال از حالات دنيا كه باشد از زحمت و فقر و غيره ، يعنى با داشتن نور حق و هدايت ، شايسته است كه به فقر وفاقه و زحمت دنيا خشنود باشد ، و ( من ) در فرمايش آن حضرت كه فرمود ( من جهد ) براى بيان يا تبعيض است ، و تفريع در گفتارش\r\n( فاذا احضرت )\r\nبه اين بهتر مىخورد ، ابن ميثم گويد منظور از فاقه نياز معنوى بهدايت و كمالات انسانى است ولى نارسائى مطلب پنهان نيست و مقصود حضرت از بليّه چيزيست كه دفع آن بمال ممكن باشد ، و نازله آن است كه دفعش جز به دادن جان يا دين ممكن نباشد ، يا بليّه در امور دنياست و نازله در امور آخرت ، و مقصود از اين نازله‌اى كه بايد در راه او جان داد جاييست كه مورد تقيّه نباشد ، و الّا تقيّه واجبست .\r\n( من هلك دينه )\r\nيا اينكه بكلّى دينش از دست برود ، يا اينكه با ترك واجبات ، و ارتكاب گناهان بزرگ ناقص شود ، يا اعمّ از هر دو ، و در مصباح گويد حرب از باب تعب يعنى تمام مالش گرفته شده ، و حريب اسم فاعل است ، و حرب به صيغه مجهول است ، و اسم مفعول آن محروبست ، و در قاموس گويد حرب بر وزن طلب يعنى مالش ربوده شد و كسى كه مالش ربوده شده محروب و حريب است و جمع آن حربى و حرباء مىباشد ، و حريبته ، يعنى مال او كه ربوده شده ، يا مال\r\n\r\n\r\n","description":"","footnote":"\r\n( 1 ) سورهء بلد آيه 10 .\r\n","page_name":" 289 ","page_number":289},
  {"content":"\r\n\r\nاو كه با او زندگى مىكند ( لا فقر بعد الجنّة ) يعنى بعد از انجام عملى كه باعث بهشت شود و همچنين است ( بعد النّار ) يعنى بعد از انجام عملى كه باعث دوزخ شود .\r\nسپس حضرت بيان كرد فرمايش خودش را كه با استحقاق دوزخ توانگرى نباشد ، بنقل عذابهاى سخت آن از آن جهت كه آن كس كه در دوزخ اسير شود و به غل و زنجيرها بسته شود ، براى هميشه آزاد نگردد ،\r\n( و لا يبرأ ضريرها )\r\nيعنى كسى كه در دوزخ نابينا شود ، يا كسى كه در آن متضرّر شود ، يا مقصود آزاد نشدن اسير دوزخ است در دنيا از بند شهوتها ، و بهبودى نيافتن كسى است كه دلش در دنيا بكفر نابينا شده ، ولى توجيه اوّل روشن‌تر است .\r\nو در قاموس گويد : ضرير يعنى نابينا ، و مريض لاغر و هر چه كه زيان بيند .\r\n3 - على از . . . از فضيل گزارش كند كه حضرت باقر عليه السّلام فرمود : سلامت دين و تندرستى بهتر است از مال ، و مال زيور زيباى دنياست « 1 » .\r\nبيان :\r\n( سلامه الدّين )\r\nيعنى از چيزهائى كه در او شائبه‌ى شرك باشد كه عبارتست از عقائد باطله و اعمال زشت\r\n( و صحّه البدن )\r\nاز مرضهاى بدن ( خير ) از زيادىهاى مال بهتر است ، و بهتر بودن دين از مال روشن است ، ولى بهتر بودن تندرستى بدان جهت است كه انسان از سلامتى بدن با نداشتن مال بهره ميبرد ولى در نبود تندرستى از آمال بهره نميبرد ، و مال يعنى مال صالح و حلال زيور نيكوئيست ، ليكن به شرط آنكه بدين زيان نزند .\r\n4 - مردى از ياران حضرت صادق عليه السّلام كه گاهى خدمت حضرت مى - آمد ، مدتى گذشت و آن مرد به حج نيامد ، تا يكى از آشنايانش نزد آن حضرت آمد و حضرت فرمود فلانى چه كرد ؟ ( و بدين وسيله از حالات آن مرد سؤال فرمود ) و آن شخص در جواب حضرت كوتاه آمد به گمان اينكه مقصود امام مال دنياست ، امّا\r\n\r\n\r\n","description":"","footnote":"\r\n( 1 ) كافى ج 2 ص 216 و نظير اين روايت بسند ديگرى نيز در كافى نقل شده .\r\n","page_name":" 290 ","page_number":290},
  {"content":"\r\n\r\nحضرت صادق عليه السّلام فرمود دينش چگونه است ؟ عرضكرد چنانچه شما دوست مى - داريد حضرت فرمود به خدا توانگرى همانست ، و آن مرد بىنيازست « 1 » .\r\nنظير اين روايت را ابن فضّال از آن حضرت نقل كرده ولى در آن روايت بجاى فصبر زمانا فصبر حينا هست ، و آنجا كه فرمود بعضى از آشنايانش به خدمت حضرت رفت در اين روايت ميگويد بعضى از آشنايانش كه هميشه با او به خدمت حضرت ميرفت ، تا آنجا كه ميگويد گمان كرد حضرت ( دنيا ) را قصد فرموده ، تا آنجا كه حضرت فرمود حال او در دينش چگونه است « 2 » .\r\nبيان : در بعضى از نسخه‌ها بجاى فصبر زمانا ( فغبر زمان ) يعنى زمانى گذشت ، و در بعضى از نسخه‌ها فغبر زمانا يعنى مدتى مكث كرد ، در قاموس گويد غبر يعنى مكث كرد و ضدّ ذهب است\r\n( فلان ما فعل )\r\nيعنى حالش چگونه است ؟\r\nو چرا حج نيامده ؟ ( قال ) يعنى بعضى از اصحاب كه راوى حديث است ( فجعل ) يعنى شروع كرد بعضى از آشنايان\r\n( يضجع الكلام )\r\nيعنى سخنش را آهسته مىكند يا اينكه در حرف زدن كوتاه مىآيد و مقصود را روشن نميگويد ، و اشاره مىكند ببدى حال او كه امام عليه السّلام غمگين نشود همچنان كه در اين موارد معمول است ، در قاموس گويد : اضجعت الشيء يعنى او را پائين آوردم و پست كردم ، و ضجّع في الامر يعنى بفتح همزه و ماء موصوله اسم انّ است همچون آيه شريفه  وَ اعْلَمُوا أَنَّما غَنِمْتُمْ مِنْ شَيْءٍ  « 3 » يا اينكه ماء كافّه است مثل اين آيه  أَنَّما إِلهُكُمْ إِلهٌ واحِدٌ  « 4 » و انّما بفتح همزه در نزد زمخشرى فائده حصر دارد همچون انّما بكسر همزه و بنا بر توجيه اوّل ، مفعول كلمه يعنى و همچنين عائد ما محذوف است و\r\n\r\n\r\n","description":"","footnote":"\r\n( 1 ) كافى ج 2 ص 216 .\r\n( 2 ) محاسن ص 217 .\r\n( 3 ) سورهء انفال آيه 41 .\r\n( 4 ) سورهء كهف آيه 110 .\r\n","page_name":" 291 ","page_number":291},
  {"content":"\r\n\r\nتقديرش چنين است ، انّ ما يعينه و الميسره ، خبر انّ است ، و بنا بر توجيه دوّم الميسره مفعول يعنى است ، و بر هر دو توجيه ضمير مستتر در يعنى به امام عليه السّلام برميگردد ، ( كما تحبّ ) يعنى بر بهترين حالات ،\r\n( فقال هو و اللَّه الغنى )\r\nبه نظر ما معرفه ساختن خبر به الف و لام فائده حصر دارد ، و تأكيد آن بوسيلهء قسم بدان جهت است كه هشدار دهد توانگرى حقيقى نيست مگر توانگرى اخروى كه نتيجه سلامت دين است ، همچنان كه از پيغمبر اكرم صلّى اللَّه عليه و آله و سلّم روايت شده كه فرمود :\r\nفقر مرگ سرخ است ، عرضكردند ، منظورتان نداشتن درهم و دينار است ، فرمود نه و ليكن منظورم فقر دينى ( و احتياج معنوى ) است .\r\n5 - محمد بن يحيى از . . . از داود بن فرقد گزارش كند كه حضرت صادق فرمود : خداوند از مؤمن پيمان گرفته كه گفتارش را باور نكنند ، و از دشمنش انتقام نگيرند ، و نباشد مؤمنى كه دلش را ( با انتقام از دشمنش ) شفا دهد مگر اينكه خود را رسوا كند ، زيرا مؤمن افسار گسيخته نيست « 1 » .\r\nبيان :\r\n( على ان لا تصدّق )\r\nيعنى بر صبر و تحمل بر اينكه گفتارش را در حكومتهاى باطل ، يا همه اهل باطل نشنوند ، و انتصاف بمعنى انتقام است ، و در قاموس گويد : انتصف منه يعنى حقش را كاملا گرفت بطورى كه دو نصف مساوى شد همچون استنصف منه ،\r\n( يشفى نفسه )\r\nشفاه از باب ضرب از شفاء بمعنى بهبودى از امراض است ، و در بهبودى دل از امراض نفسانى و ناراحتيهاى قلبى هم استعمال مىشود چنانچه در بهبودى بدن از امراض جسمانى استعمال مىشود ، و اينكه فرمود بهبودى نفس مؤمن از كينه دشمن مايه رسوائى نفس او مىشود ، روشن است ، زيرا انتقام از دشمن با نداشتن قدرت مايه رسوائى و ذلّت و اهانت زياد است ، و ضمير در ( بفضيحتها ) بنفس بازمىگردد\r\n( لانّ كلّ مؤمن ملجم )\r\nبقولى ، يعنى هنگامى كه مؤمن بخواهد غيظ خود را با انتقام از\r\n\r\n\r\n","description":"","footnote":"\r\n( 1 ) كافى ج 2 ص 249 .\r\n","page_name":" 292 ","page_number":292},
  {"content":"\r\n\r\nدشمن فرو نشاند رسوا شود ، چون او افسار گسيخته و بىشرم و حيا نيست كه هر چه بخواهد بگويد و هر چه خواهد انجام دهد ، زيرا او مأمور است تقيّه كند و امرش را پنهان دارد ، و از معصيت خدا ميترسد ، و از خوف خدا ميلرزد ، و زمام امور او بدست خداست ، چون امورش را به خدا واگذاشته ، بنا بر اين هر چه را كه خدا براى او مصلحت بيند در باره‌اش انجام دهد ، و بقولى يعنى مؤمن از سخنى كه باعث فراهم شدن خواسته‌هاى دنيايش باشد در زمان حكومت باطل ممنوعست به نظر ما : احتمال دارد معناى اين جمله اين باشد كه خداوند مؤمن را در دنيا لجام زده ، پس قادر بر انتقام از دشمن در زمان دولتهاى باطل نيست ، يا شايسته است مؤمن نفسش را لجام زند و او را از كارهاى مخالف تقيّه جلو گيرد چنانچه گذشت .\r\nو در نهايه در شرح اين حديث گويد : هر كس سؤال شود از مطلبى كه ميداند ولى پاسخ ندهد و كتمان نمايد ، خداوند او را در روز قيامت بافسارى از آتش لجام زند ، و كسى را كه از سخن گفتن خوددارى مىكند مثل زده‌اند به كسى كه خود را لجام زده و به همين معنى است اين حديث كه فرمود در روز قيامت عرق بدن آن افراد به حدى زياد مىشود كه لجام آنها را فرا ميگيرد ، يعنى تا دهانشان ميرسد و همان عرق بمنزله لجامى مىشود كه آنها را از سخن باز ميدارد .\r\n6 - ابو حمزه ثمالى از حضرت صادق عليه السّلام روايت كند كه پيامبر خدا صلّى اللَّه عليه و آله و سلّم فرمود : همانا خداوند پيمان گرفته از مؤمن بر چهار بلا كه سخت‌تر از همه حسدورزيدن مؤمنى مانند اوست بر او ، يا منافقى كه دنبالش را بگيرد ، يا شيطانى كه گمراهش كند ، يا كافرى كه آهنگ مبارزه با او دارد ، پس چه زيستى دارد مؤمن بعد از اين « 1 » .\r\n\r\n\r\n","description":"","footnote":"\r\n( 1 ) كافى ج 2 ص 249 .\r\n","page_name":" 293 ","page_number":293},
  {"content":"\r\n\r\nبيان :\r\n( على بلايا اربع )\r\nيعنى بيكى از چهار بلا مبتلايش ميسازد بدليل اينكه با كلمه ( او ) عطف فرموده و بدليل حديث هشتم در همين باب ، و اربع مجرور است چون صفت است براى بلايا ( و اشدّها ) خبر است براى مبتداى محذوف يعنى هى اشدّها ، و ضمير محذوف برميگردد به ( احدى ) و ضمير مجرور برميگردد به بلايا و ( مؤمن ) مرفوع است چون بدل است براى اشدّها ، و بدل آوردن معرفه از نكره جايز است اگر نكره موصوفه باشد مثل آيه قرآن   بِالنَّاصِيَةِ ناصِيَةٍ كاذِبَةٍ   « 1 » و ( او منافق ) عطف است بر اشدّها ، و در بعضى از نسخه‌ها ايسرها ، نوشته شده و بعضى گويند ايسرها صفت است براى بلايا اربع ، و ضمنا در اين جمله اشاره است باينكه مؤمن بلائى سخت‌تر از اين دارد و نيز گويد در بعضى از نسخه‌ها بجاى ايسرها اشدّها ، است كه ميفهماند اين چهار بلا سخت‌ترين بلاهاى مؤمن است ، و ( مؤمن ) خبر است براى مبتداى محذوف يعنى هو مؤمن ، و بقولى ايسرها مبتداست ، و مؤمن خبر آنست ، و اشدّها بهتر است از ايسرها تا با جمله بعدى كه امام ميفرمايد\r\n( مؤمن يحسده و هو أشدّهن عليه )\r\nكه در حديث هشتم اين بابست و\r\n( مؤمنا يحسده و هو اشدّهم عليه )\r\nكه در حديث دوازدهم اين بابست سازگار باشد ، ولى با توجه باينكه ايسرها يا اشدّها صفت است براى موصوفى كه قبلا ذكر شده ، اين بيان درست نيست ، و اين چهار بلا اگر آسانتر از بلاهاى ديگر باشد با آن جملات منافات ندارد زيرا در آن دو جمله يكى از آن چهار بلا را شديدتر از بقيّه دانسته ، و اگر بگفته او ايسرها مبتدا باشد و مؤمن خبر آن ، لازمه اينحرف آنست كه مؤمن حسود سخت‌تر از منافق پىگير و جملات بعدى ، نباشد و چنين چيزى با رواياتى كه بعد مىآيد سازگارى ندارد .\r\nسخن ما : ممكن است كلمه ( او ) بمعنى ( و ) و تنها براى رديف كردن\r\n\r\n\r\n","description":"","footnote":"\r\n( 1 ) سورهء علق آيه 15 و 16 .\r\n","page_name":" 294 ","page_number":294},
  {"content":"\r\n\r\nباشد و در اين صورت نيازى به تقدير كلمه ( احدى ) نداريم ، و اشدّها مبتدا و مؤمن خبر مىشود ، و حضرت از جمله اوّل چنين تعبير فرموده تا سخت‌تر بودن آن را بفهماند ، سپس جملات بعدى را بر آن عطف فرموده و گويا اين عطف از قبيل عطف بمعنى است ، و تمام احتمالات گذشته جهت صحت دارد ، ولى اينكه بگوئيم مؤمن ، بدل اشدها ، است بهتر است .\r\n( يقول قوله )\r\nيعنى آن مؤمن حسود بمذهب اين مؤمن عقيده دارد ، و ادعاى تشيّع مىكند ، ولى مؤمن كامل نيست ، و حسد بر او غلبه كرده ،\r\n( او منافق يقفو اثره )\r\nيعنى در ظاهر از اين مؤمن پيروى مىكند ، گرچه در باطن منافق است ، يا اينكه عيبهاى اين مؤمن را پىگيرى مىكند تا براى مردم نقل كند و اين توجيه روشن‌تر است ، ( او شيطان ) يعنى شيطان جنّ يا اعمّ از جن و انس ( يغويه ) يعنى ميخواهد با وسوسه‌هاى باطل او را از راه حق منحرف سازد چنانچه خداوند از قول شيطان نقل مىكند : من بندگانت را از راه راست كه شرع و آئين تو است گمراه گردانم « 1 » و در جاى ديگر ميفرمايد : و همچنين ما هر پيغمبرى را از شيطانهاى انس و جنّ دشمنى در مقابل برانگيختيم كه آنها برخى با برخى ديگر سخنان آراسته ظاهر فريبنده اظهار كنند « 2 » و نيز در آيه ديگر ميفرمايد :\r\n( و بدانيد كه ) اهريمنان سخت بدوستان خود وسوسه كنند تا با شما بجدل و منازعه برخيزند و اگر شما هم از آنان پيروى كنيد مانند آنان مشرك خواهيد شد « 3 » .\r\nو ممكن است كسى يغويه را بتشديد غين از باب تفعيل بخواند ، يعنى شيطانى كه او را بگمراهى نسبت دهد ولى اين توجيه بعيد است ،\r\n( او كافر يرى جهاده )\r\nيعنى جهاد با او را لازم مىبيند ، و بهر گونه‌اى بتواند به او زيان مىزند ،\r\n( فما بقاء\r\n\r\n\r\n","description":"","footnote":"\r\n( 1 ) سورهء اعراف آيه 16 .\r\n( 2 ) سورهء انعام آيه 112 .\r\n( 3 ) سورهء انعام آيه 121 .\r\n","page_name":" 295 ","page_number":295},
  {"content":"\r\n\r\nالمؤمن بعد هذا )\r\nاين جمله استفهام انكاريست ، يعنى با اين بلاهائى كه گفتيم مؤمن چگونه ايمانش را نگهدارد ، و به همين جهت شماره مؤمنين كم است ، يا اينكه بعد از اين بلاها و غم و اندوه‌ها ديگر دوام پيدا نميكند ، يا اينكه جنس مؤمن مگر اندكى از آنها در دنيا باقى نماند .\r\n7 - ابن مسكان از حضرت صادق عليه السّلام روايت كند كه فرمود : مؤمن از يكى از سه بلا رهائى ندارد ، و بسا دچار هر سه تا است ، يا بعضى از كسانى كه با او در يك خانه زندگى ميكنند او را آزار ميدهد ، يا همسايه‌اش اذيّتش مىكند ، يا وقتى بدنبال احتياجات خود ميرود كسى سر راه او هست و او را اذيت مىكند ، و اگر مؤمن بر سر كوهى باشد باز خدا شيطانى را برانگيزد تا آزارش دهد ، و براى او از ايمانش همدمى قرار دهد كه با بودن آن از هيچ كس و هيچ چيز نهراسد « 1 » .\r\nبيان :\r\n( ما افلت المؤمن )\r\nيعنى رها نميشود ، در مصباح گويد افلت الطائر يعنى پرنده آزاد شد ، و افلّته يعنى آزادش نمودم ، هم لازم و هم متعدّى استعمال مىشود ، و ظاهرا كلمه ( بعض ) مبتدا و ( يؤذيه ) خبر آن باشد ، و احتمال دارد اينكه بعض خبر مبتداى محذوف باشد و يؤذيه صفت يا حال باشد ، و ( يغلق ) به صيغه مجهول يا معلوم و مجهول بهتر است ، بنا بر اين ، بابه نايب فاعل است و مرجع ضمير عليه همان مرجع ضمير مستتر در يكون است ، و جمله يغلق ، حال است از ضمير يكون ، يعنى داخل خانه اوست و با او در آن خانه مىباشد ، و مقصود از شيطان ، يا شيطان جنّ است چون مخالفت او با مؤمن از شيطان انس بيشتر است .\r\nو براى تسلّط يافتن شيطان‌ها و كفّار بر مؤمنين چندين حكمت و فائده نقل كرده‌اند .\r\n\r\n\r\n","description":"","footnote":"\r\n( 1 ) كافى .\r\n","page_name":" 296 ","page_number":296},
  {"content":"\r\n\r\nاوّل : مسلّط شدن آنها كفّاره گناهان مؤمن است .\r\nدوّم : آنها مسلّط ميشوند ، تا صبر مؤمن آزموده شود و در زمره صابران قرار گيرد .\r\nسوّم : براى بىاعتنائى مؤمن به دنيا ، تا مبادا مفتون دنيا شود و بدان مطمئن گردد و در نتيجه بيرون رفتنش از دنيا سخت باشد .\r\nچهارم : توجه بآستان با عظمت پروردگار در مشكلات ، و دعا كردن براى پيشگيرى از بلاها تا بدين وسيله رتبه‌اش بالا رود .\r\nپنجم : هراس از موجودات ، و مأنوس شدن با خداى جهانيان .\r\nششم : بزرگداشت مؤمن با اعطاء مقامى كه خودش نميتواند آن را بدست آورد ، زيرا شرع اجازه نميدهد انسانى خود را بيازارد تا به آن مقام برسد ، ولى وقتى افرادى بر او تسلّط يافتند ، به آن مقامى كه خودش نميتواند بدست بياورد مثل درجه شهادت ، ميرسد .\r\nهفتم : سخت‌شدن كيفر دشمن در عالم آخرت ، كه مايه شادى مؤمنين است .\r\nهدف امام عليه السّلام از اين روايت و امثال آن ، تشويق مؤمن است بر آمادگى براى تحمل ناگواريها و آسيبها و هر گونه بلا ، بوسيله بردبارى و سپاسگزارى ، و خشنود بودن به برنامه الهى .\r\n8 - داود بن سرحان گويد از حضرت صادق عليه السّلام شنيدم ميفرمود : چهار چيز است كه مؤمن بدون همه آنها يا بدون يكى از آنها نباشد ، مؤمن ( ديگرى ) كه بر او حسد ورزد ، و اين سخت‌ترين آن چهار چيز است بر او ، و منافقى كه دنبال او برود ، يا دشمنى كه با او مبارزه كند ، يا شيطانى كه گمراهش سازد « 1 » .\r\nبيان : ( اربع ) يعنى چهار خصلت ( او واحده ) يعنى يا يكى از آنها\r\n( مؤمن يحسده )\r\nيعنى حسد مؤمن\r\n( و هو أشدّهن عليه )\r\nزيرا بدى كه از نزديك\r\n\r\n\r\n","description":"","footnote":"\r\n( 1 ) كافى ج 2 ص 250 .\r\n","page_name":" 297 ","page_number":297},
  {"content":"\r\n\r\nهم‌جنس سر زند بمراتب سخت‌تر است از بيگانه مخالف ، زيرا از نزديك هم‌جنس انتظار خوبى هست ولى از بيگانه چنين انتظارى نيست ، ( او عدوّ ) يعنى دشمنى كه عداوتش را آشكار كند و با دست و زبانش بجنگد .\r\n9 - محمد بن عجلان گويد خدمت حضرت صادق عليه السّلام بودم ، مردى از نيازمنديش به آن حضرت شكايت كرد ، حضرت فرمود صبر كن ، البتّه به زودى خداوند گشايشى در كارت ميدهد ، راوى گويد پس از اين سخن حضرت ساعتى سكوت فرمود بعد از آن رو كرد به آن مرد و فرمود از زندان كوفه بگو ، آنجا چگونه است ؟\r\nعرضكرد خدايت به‌سازد ، جايى تنگ و بدبوست ، و زندانيها در بدترين حالند .\r\nفرمود و تو نيز در زندانى آيا ميخواهى ميان زندان ، در وسعت باشى ؟ آيا ندانستى كه دنيا زندان مؤمن است « 1 » .\r\nمثل اين روايت را ابن عجلان از آن حضرت نقل كرده با اين فرق كه وقتى حضرت از زندان سؤال كردند گفت زندانيها در آن در بدترين حالند « 2 » .\r\nبيان :\r\n( فانّ اللَّه سيجعل لك فرجا )\r\nيعنى به آماده كردن وسائل روزى چنانچه خدا ميفرمايد : و خدا به زودى بعد از سختى آسانى قرار دهد « 3 » و باز فرمايد : و هر كس خدا ترس ( و پرهيزگار شود ) خدا راه بيرون شدن ( از گناهان و بلا و حوادث سخت عالم را ) بر او ميگشايد ، و از جايى كه گمان نبرد به او روزى عطا كند « 4 » يا گشايش او بمردنست زيرا مؤمن بعد از مرگ در شادى و استراحت است چنانچه جمله آخر روايت كه فرمود\r\n( الدنيا سجن المؤمن )\r\nبه اين مطلب اشاره دارد ، و اين جمله\r\n( الدنيا سجن المؤمن )\r\nبا بقيّه‌اش\r\n( و جنّه الكافر )\r\nحديثى است\r\n\r\n\r\n","description":"","footnote":"\r\n( 1 ) كافى ج 2 ص 250 .\r\n( 2 ) تمحيص .\r\n( 3 ) سورهء طلاق آيه 7 .\r\n( 4 ) سورهء طلاق آيه 2 .\r\n","page_name":" 298 ","page_number":298},
  {"content":"\r\n\r\nكه عامّه و خاصّه نقل كرده‌اند ، راوندى در ضوء الشّهاب بعد از نقل اين روايت گويد ، پيامبر خدا صلّى اللَّه عليه و آله و سلّم مؤمن را تشبيه فرموده بزندانى چون مؤمن از آن جهت كه مقيد است بدستورات و اوامر و نواهى پروردگار ، دنيا برايش تنگ ، و دستش در دنيا بسته ، و بتازيانه ترس دچار است ، مبتلاى بخواسته‌هاى نفس ، و آزموده بآسيبهاست ، به عكس كافر كه افسارش كاملا گسيخته است ، و براى هر گونه شهوترانى از طريق شكم و دامن تمكن دارد ، بطيب نفس و گشايش سينه‌اش ، هر چه بخواهد راهش باز است ، بنقشه‌اى كه شيطان برايش ميكشد ، نه تنگى دارد و نه غدقن ، صبح و شام در شهواتش غوطه‌ور است هر طورى كه اراده كند و دلش بخواهد ، پس گويا دنيا براى او بهشت است و از لذتها و نعمتهاى آن بهره ميبرد همچنان كه همين دنيا براى مؤمن زندانست ، جلوگير لذّات و مانع شهوات اوست .\r\nو در حديثى پيامبر خدا صلّى اللَّه عليه و آله و سلّم به حضرت فاطمه عليها السّلام فرمود اى فاطمه ، تلخى دنيا را فرو بر ، براى شيرينى آخرت ، و نيز روايت شده كه يكى از يهودان ، تنگ دست و ژوليده سر راه امام حسن عليه السّلام را كه بر استرى خوش‌رو سوار بود و لباس نيكو بر تن داشت ، گرفت و گفت جدّ شما پيامبر خدا صلّى اللَّه عليه و آله و سلّم ميفرمايد دنيا زندان مؤمن و بهشت كافر است ، پس من در زندان و تو در بهشتى حضرت فرمود اگر ميدانستى چه عذابهائى در انتظار تو است ، يقين ميكردى كه با همه اين ناراحتيهايت هم اكنون در بهشتى ، و اگر نيز آنچه ( از ثواب و نعمت ) در آخرت براى من مهيّاست به‌بينى ، يقين ميكنى كه من در اينجا در زندان رنج مىبينم ، پايان سخن راوندى .\r\nسخن ما : بنا بر اين فرمايش حضرت دو احتمال دارد : يكى اينكه مؤمن غالبا در دنيا گرفتار بدحالى و زحمت و ترس است ، ولى كافر غالبا در وسعت و امنيّت و رفاه است ، و اين منافات ندارد كه گاهى مؤمنى پيدا شود كه حالش خوب يا كافرى\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nدر بد حالى يافت شود ، و احتمال دوّم آنست كه مؤمن در دنيا مثل اينكه در زندان است ، زيرا با توجه به حال او در آخرت و نعمتهائى كه خدا براى او مهيّا فرموده گويا در زندانست ، اگر چه در مقايسه با مردم دنيا در بهترين حالت بسر برد ، و كافر به عكس است چون نعمتش منحصر بدنياست ، و در سراى ديگر جز عذاب شديد چيزى ندارد ، پس دنيا بهشت اوست ، اگر چه در دنيا نيز در بدترين حالت زندگى كند ، و از آنچه در گذشته گفتيم احتمال ديگرى نيز بدست مىآيد .\r\n10 - محمد بن يحيى از . . . از سماعه بن مهران گزارش كند كه حضرت صادق عليه السّلام فرمود خداوند دوستش را در دنيا هدف ( دشمنى ) دشمنش قرار داده « 1 » .\r\nبيان : ( الغرض ) بفتح غين و راء هدفى است كه بسوى او تير مىافكنند ، يعنى خداوند دوستش را در دنيا هدف تيرهاى دشمنى و حيله‌ها و بديهاى دشمنش قرار داده است .\r\n11 - شعيب گويد از حضرت صادق عليه السّلام شنيدم كه ميفرمود : دنيا زندان مؤمن است ، كدام زندان خوبى و خوشى خواهد داشت « 2 » .\r\nبيان :\r\n( فاىّ سجن )\r\nاستفهام انكاريست و معنايش اينست كه مؤمن نبايد در دنيا توقع خوشى داشته باشد .\r\n12 - على از . . . از عبد اللَّه بن سنان روايت كند كه حضرت صادق عليه السّلام فرمود ، مؤمنى نباشد مگر اينكه خدا چهار چيز را بر او گمارده ، شيطانى كه ميخواهد گمراهش كند ، و كافرى كه با او بجنگد ، و مؤمنى كه بر او حسد برد و اين سخت ترين چهار چيز است بر مؤمن ، و منافقى كه لغزشهاى او را دنبال كند « 3 » .\r\nبيان :\r\n( يريد ان يضلّه )\r\nبيانست براى يغويه تا خيال نشود كه مؤمن اغواء\r\n\r\n\r\n","description":"","footnote":"\r\n( 1 ) كافى ج 2 ص 250 .\r\n( 2 ) كافى ج 2 ص 250 .\r\n( 3 ) كافى ج 2 ص 251 .\r\n","page_name":" 300 ","page_number":300},
  {"content":"\r\n\r\nشيطان را پذيرفته و تحت تأثير او قرار گرفته ، بلكه ابتلاى مؤمن بشيطان بقدرى است كه او وسوسه مىكند و اين سرگرم مبارزه با اوست و قبلا گفتيم كه احتمال دارد منظور از شيطان ، پرى باشد يا آدمى ، يا هر دو\r\n( و كافرا يقاتله )\r\nدر بعضى از نسخه‌ها ( يغتاله ) است ، و در مصباح گويد غال از باب قال يعنى نابود ساخت ، و اغتاله يعنى او را با فريب كشت ، و اسم مصدر آن غيله ، بكسر غين است ، ( يتبع ) بر وزن يعلم ، يا از باب افتعال است ، يعنى جستجو مىكند و دنبال گناهانى كه گاهى از روى غفلت از مؤمن سر مىزند ، و عيبهاى او ميگردد .\r\n13 - جابر گويد از حضرت باقر عليه السّلام شنيدم كه ميفرمود : چون مؤمن بميرد ، بتعداد افراد قبيله ربيعه و مضر ، شيطان بر همسايگانش بريزند ، اينها شياطينى هستند كه در كار گمراهى آن مؤمن بودند « 1 » .\r\nبيان :\r\n( خلّى على جيرانه )\r\nبه صيغه فعل معلوم است ، و اسناد مجازى است ، زيرا مرگ مؤمن باعث مىشود شياطين موكّل بر او بهمسايگانش مشغول شوند ، يا به صيغه مجهول است و به ( على ) متعدّى شده ، براى در بر داشتن معنى استيلاء يعنى ول شده بر همسايه‌هايش ، يا اينكه راه بين شيطانهائى كه تا به حال در كار او بودند ، و همسايه‌هاى او باز شد ، و حاصل آنست كه شيطانهائى كه در كار گمراهى و وسوسه او بودند ، زيرا گمراه كردن او نزد آنها مهمتر بود ، يا آنها كه او را مىآزردند و مردم را عليه او تحريك ميكردند ، بعد از مرگ او بر سر همسايه‌ها متفرق شدند تا آنها را نيز گمراه سازند يا آزار دهند ، و بقولى باء براى سببيّت است ، و ضمير كانوا يا بشياطين برميگردد يا به جيران ، يعنى شياطين چون مشغول كار او بودند ، از فعاليت در راه گمراهى همسايگانش ممنوع بودند ، چون آن مؤمن همسايه‌هايش را پند ميداد و رهنمائى ميفرمود ، يا اينكه همسايه‌ها بخاطر او گناه نميكردند چون او آنها را به ترك گناه ميخواند .\r\n\r\n\r\n","description":"","footnote":"\r\n( 1 ) كافى ج 2 ص 251 .\r\n","page_name":" 301 ","page_number":301},
  {"content":"\r\n\r\nجوهرى گويد : شغلت بكذا به صيغه فعل مجهول ، و اشتغلت ، و اشكال اين حرف پنهان نيست ، و ( ربيعه ) بر وزن قبيله و ( مضر ) بر وزن صرد دو قبيله بزرگ عرب هستند كه جمعيت زياد را به آنها مثل ميزنند ، و آن دو قبيله از نظر نسب ، فرزندان نزار بن معدّ بن عدنان هستند ، و مضر جدّ هفدهم پيامبر ما صلّى اللَّه عليه و آله و سلّم است .\r\n14 - اسحاق بن عمّار از حضرت صادق عليه السّلام گزارش كند كه فرمود :\r\nنبوده و نباشد و نخواهد بود مؤمنى مگر اينكه همسايه‌اى دارد كه آزارش ميدهد ، و اگر يك مؤمن ، در جزيره‌اى از جزاير دريا بسر برد ، انگيخته شود كسى كه او را بيازارد « 1 » .\r\nبيان : گويا مقصود از جار در اين روايت اعمّ است از همسايه خانه و يار و همكار و دوست ، و در حديث است كه همسايه تا چهل خانه است ،\r\n( لا نبعث له )\r\nيعنى از شياطين ، و در بعضى از نسخه‌ها مثل تمحيص ( لابتعث اللَّه له ) نوشته شده ، بنا بر اين اسناد مجازى است ، گفته مىشود بعثه بر وزن منعه مثل ابتعثه يعنى او را فرستاد پس فرستاده شد .\r\n15 - محمد بن يحيى از . . . از اسحاق بن عمّار روايت كند كه حضرت صادق عليه السّلام فرمود : نبوده است در گذشته و نه در آينده و نه در زمان شما ، مؤمنى مگر اينكه همسايه‌اى دارد كه او را بيازارد « 2 » .\r\nبيان :\r\n( و لا فيما بقى )\r\nيعنى در آينده ( و\r\nلا فيما انتم فيه\r\n) يعنى و نه در زمانى كه شما در آن هستيد .\r\n16 - علىّ بن ابراهيم از . . . از معاويه بن عمّار گزارش كند كه از حضرت صادق عليه السّلام شنيدم ميفرمود نبوده و نباشد تا انقراض عالم ، مؤمنى مگر اينكه\r\n\r\n\r\n","description":"","footnote":"\r\n( 1 ) كافى ج 2 ص 251 و تمحيص .\r\n( 2 ) كافى ج 2 ص 251 .\r\n","page_name":" 302 ","page_number":302},
  {"content":"\r\n\r\nهمسايه‌اى دارد كه او را بيازارد « 1 » .\r\n17 - ابو خالد كابلى گويد : حضرت زين العابدين عليه السّلام فرمود : دوست داشتم به من اجازه دهند با مردم سه سخن گويم ، و بعد خدا با من هر چه خواهد بكند ، و با دستش اشاره به سينه مباركش نموده و فرمود : ولى تصميم خدا اينست كه صبر كنيم ، سپس اين آيه را تلاوت فرمود : و بر شما از زخم زبان آنها كه پيش از شما كتاب آسمانى به آنها نازل شد آزار بسيار خواهد رسيد و اگر صبر پيشه كرده و پرهيزگار شويد ( البتّه ظفر يابيد ) كه ثبات و تقوى سبب قوّت اراده در كارها است « 2 » و ( بعد از خواندن اين آيه ) دستش را بالا ميبرد و بر سينه‌اش ميگذاشت « 3 » .\r\nبيان : مقصود حضرت اينست كه خداوند متعال در زمان حكومت بما اجازه نداده حق را آشكارا ظاهر سازيم ، و دانش ما را كه مردم تحمّلش نتوانند از سينه‌ها بيرون سازيم ، و اگر اجازه داشتيم هر آينه ظاهر ميساختيم ، و باكى نداشتيم از آسيبى كه از دشمنان بما برسد ، ولى خداوند ما را در زمان دولتهاى ستمگر پابند صبر و تقيه ساخته ، بدين جهت با دست مبارك به سينه‌اش اشاره فرمود ، زيرا علم در آن پنهانست ، چنانچه امير المؤمنين عليه السّلام فرمود :\r\nهمانا در اينجا دانش انبوهى است ، اگر براى آن حاملانى مىيافتم « 4 » .\r\n18 - ابو الوليد از . . . از محمّد بن سنان از حضرت صادق عليه السّلام روايت كند كه خداوند مؤمن را پيمان گرفته بر اينكه سخنش را نپذيرند ، و گفتارش را باور نكنند ، و از دشمنش انتقام نگيرند ، و خشمش درمان نشود مگر برسوائى خودش ، زيرا هر مؤمنى مهار شده است « 5 » .\r\n\r\n\r\n","description":"","footnote":"\r\n( 1 ) كافى ج ص 252 .\r\n( 2 ) سورهء آل عمران آيه 186 .\r\n( 3 ) تفسير عياشى ج 1 ص 210 .\r\n( 4 ) نهج البلاغه عبده ج 2 ص 178 .\r\n( 5 ) خصال ج 1 ص 109 .\r\n","page_name":" 303 ","page_number":303},
  {"content":"\r\n\r\n19 - سماعه از حضرت صادق عليه السّلام گزارش كند كه فرمود : اى سماعه ، مؤمن از چهار خصلت جدا نيست ، از همسايه‌اى كه آزارش دهد ، و شيطانى كه تصميم گمراهيش گيرد ، و منافقى كه دنبالش رود ، و مؤمنى كه بر او حسد ورزد ، سپس فرمود اى سماعه ، بدان ، اين چهارمى سخت‌ترين آنهاست بر مؤمن عرض كردم چطور ؟ فرمود چون به ضرر او حرف مىزند و ديگران گفته او را باور مىكنند ( بخاطر اينكه او نيز مؤمن و ظاهر خوبى دارد ) « 1 » .\r\n\r\nباب 24 معناى ايمان و اسلام ، و فرق بين آن دو ، و پاره‌اى از شرائط آنها\r\n\r\nبخش آيات :\r\n( ابراهيم و اسماعيل عرضكردند ) پروردگارا دل ما را تسليم فرمان خود گردان و فرزندان ما را هم بتسليم و رضاى خود بدار ، تا آنجا كه ميفرمايد : آنگاه گرامى گرديد كه خداوند به او فرمود اى ابراهيم سر بفرمان خدا فرود آور ، عرض كرد مطيع فرمانم . ابراهيم و يعقوب بفرزندان خود ، راجع بتسليم بودن در فرمان خدا سفارش و توصيه نمودند بدين گونه كه اى فرزندان ما خدا شما را بآئين پاك برگزيده ، پيوسته از آن آئين پيروى كنيد و تا گاه جان سپردن ، الّا تسليم رضاى خدا نباشيد ، شما كى و كجا بوديد ؟ هنگامى كه يعقوب را مرگ در رسيد و بفرزندان خود گفت كه شما پس از مرگ من كرا ميپرستيد ؟ گفتند خداى ترا و خداى پدران تو ، ابراهيم و اسماعيل و اسحاق را كه معبود يگانه است و ما مطيع فرمان اوئيم « 2 » .\r\n\r\n\r\n","description":"","footnote":"\r\n( 1 ) خصال ج 1 ص 109 .\r\n( 2 ) سورهء بقره آيه 128 تا 133 .\r\n","page_name":" 304 ","page_number":304},
  {"content":"\r\n\r\nاى اهل ايمان همه متّفقا نسبت باوامر خدا در مقام تسليم درآئيد ، و از وساوس تفرقه‌آور شيطان ، پيروى مكنيد ، كه او همانا مر شما را دشمنى آشكارست « 1 » .\r\nهمانا دين پسنديده ، نزد خدا آئين اسلام است ، تا آنجا كه ميفرمايد :\r\nپس اگر براى مخالفت با دين حق ، بباطل احتجاج كنند ، بگو من خود و پيروانم را تسليم امر خدا نموده‌ام ، و بگو با اهل كتاب و با امّيان ( آنها كه داراى علم كتاب آسمانى نيستند ) آيا چون حق پديدار شود ، ايمان آريد ؟ اگر ايمان آرند ، هدايت يافته‌اند « 2 » .\r\nو باز ميفرمايد : حواريان ( خواص شاگردان عيسى ) گفتند ، ما يارىكنندگان دين خدائيم ، و به خداوند ايمان آورده‌ايم ، گواهى ده كه ما تسليم فرمان اوئيم تا آنجا كه ميفرمايد : بگو اى اهل كتاب ، بيائيد از آن كلمه حق كه ميان ما و شما يكسانست ( و همه حق ميدانيم ) پيروى كنيم ، ( و آن كلمه اينست ) كه بجز خداى يكتا را نپرستيم و چيزى را با او شريك قرار ندهيم و برخى ، برخى را بجاى خدا بربوبيّت تعظيم نكنيم ، ( يعنى رؤساى مذهب را برتبه پرستش و اختصاصات الهيّت نرسانيم ) پس اگر از حق روى گردانند ، بگوئيد شما گواه باشيد كه ما تسليم فرمان خداونديم « 3 » .\r\nو در آيه ديگر ميفرمايد : و ليكن بدين حنيف توحيد و اسلام بود و هرگز از آنان كه به خدا شرك آورند نبود « 4 » .\r\nو در جاى ديگر ميفرمايد : و هرگز خدا بشما امر نكند كه فرشتگان و پيغمبران را خداى خود گيريد چگونه ممكن است شما را بكفر خواند ، پس از آنكه بخداى\r\n\r\n\r\n","description":"","footnote":"\r\n( 1 ) سورهء بقره آيه 208 .\r\n( 2 ) سورهء آل عمران آيه 19 و 20 .\r\n( 3 ) سورهء آل عمران آيه 52 - 64 .\r\n( 4 ) سورهء آل عمران آيه 67 .\r\n","page_name":" 305 ","page_number":305},
  {"content":"\r\n\r\nيگانه اسلام آورده باشيد ، تا آنجا كه ميفرمايد آيا كافران دينى غير دين خدا را مىطلبند و حال آنكه هر كه در آسمان و زمين است و خواه و ناخواه مطيع فرمان خداست و همه بسوى او رجوع خواهند كرد . بگو اى پيغمبر ما بخداى عالم و شريعت و كتابى كه به خود ما نازل شده و آنچه بابراهيم و اسماعيل و اسحق و يعقوب ، تا آنجا كه ميفرمايد و ما مطيع فرمان خدا هستيم . هر كس غير از اسلام دينى اختيار كند هرگز از وى پذيرفته نيست و او در آخرت از زيانكارانست « 1 » .\r\nو باز ميفرمايد : اى اهل ايمان از خدا بترسيد چنانچه شايسته خدا ترس بودن است ( پيوسته به ياد او باشيد و شكر نعمتش بجاى آريد ) تا نميريد جز بدين اسلام . و همگى برشته دين خدا چنگ زده و براه‌هاى متفرّق نرويد « 2 » .\r\nنه چنين است ، قسم بخداى تو كه اينان بحقيقت اهل ايمان نميشوند مگر آنكه در خصومت و نزاعشان تنها تو را حاكم كنند و آنگاه بهر حكمى كه ( بسود و زيان آنها ) كنى هيچ گونه اعتراضى در دل نداشته و كاملا از دل و جان تسليم فرمان تو باشند « 3 » .\r\nو نيز فرمايد : اى اهل ايمان چون در راه دين خدا بيرون رويد ( در كار دشمن و دوست ) تحقيق و جستجو كنيد و به آن كس كه اظهار اسلام كند و بشما سر تسليم فرود آورد نسبت كفر مدهيد ، تا مال و جانش را بر خود حلال كنيد ، و از متاع ناچيز دنيا چيزى غنيمت بريد كه غنائم بيشمار نزد خداست ، اسلام شما هم اوّل امر همچنين اظهار و تسليمى بيش نبود تا وقتى كه خدا بر شما ( بنور ايمان ) منّت گذاشت پس اكنون بايد تحقيق كنيد ( و بهوس و طمع در جان و مال مردم كسى را بكفر نسبت مدهيد ) كه خدا بهر چه كنيد كاملا آگاهست « 4 » .\r\n\r\n\r\n","description":"","footnote":"\r\n( 1 ) سورهء آل عمران آيه 80 تا 85 .\r\n( 2 ) سورهء آل عمران آيه 102 و 103 .\r\n( 3 ) سورهء نساء آيه 65 .\r\n( 4 ) سورهء نساء آيه 94 .\r\n","page_name":" 306 ","page_number":306},
  {"content":"\r\n\r\nامروز دين شما را بحدّ كمال رسانيدم و بر شما نعمت را تمام كردم و بهترين آئين را كه اسلام است برايتان برگزيدم « 1 » .\r\nو نيز فرمايد : اى پيغمبر غمگين از آن مباش كه گروهى از آنان كه به زبان اظهار ايمان كنند و بدل ايمان نياورند به راه كفر مىشتابند « 2 » .\r\nو ياد كن هنگامى كه بحواريّين وحى كرديم كه به من و رسول من ايمان آريد گفتند ايمان آورديم ، و خدايا گواه باش كه ما تسليم أمر توايم « 3 » .\r\nو ما مأموريم كه تسليم فرمان خداى جهان باشيم . و در جاى ديگر فرمايد :\r\nپس هر كه را خدا هدايت او خواهد قلبش را بنور اسلام روشن و منشرح گرداند « 4 » .\r\nپس هر گاه كافران جواب ندادند در اين صورت شما مؤمنان يقين بدانيد كه اين كتاب بعلم ازلى خدا نازل شده ( و دعوتش اينست ) كه هيچ كس جز ذات يكتاى ، خدا نيست آيا شما مردم تسليم حكم خدا خواهيد شد ؟ « 5 » .\r\nمرا بتسليم و رضاى خود بميران و با صالحانم محشور فرما « 6 » .\r\nكافران ( چون چشم حقيقت بين گشايند ) اى بسا آرزو كنند كه كاش مسلم و خداپرست بودند « 7 » .\r\nچنين نعمتهاى خود را بر شما تمام و كامل كرد تا مگر تسليم أمر او باشيد « 8 » .\r\nو ما بر تو اين قرآن عظيم را فرستاديم تا حقيقت هر چيز را روشن كند\r\n\r\n\r\n","description":"","footnote":"\r\n( 1 ) سورهء مائده آيه 3 .\r\n( 2 ) سورهء مائده آيه 41 .\r\n( 3 ) سورهء مائده آيه 111 .\r\n( 4 ) سورهء انعام آيه 71 و 125 .\r\n( 5 ) سورهء هود آيه 14 .\r\n( 6 ) سورهء يوسف آيه 101 .\r\n( 7 ) سورهء حجر آيه 2 .\r\n( 8 ) سورهء نحل آيه 81 .\r\n","page_name":" 307 ","page_number":307},
  {"content":"\r\n\r\n( و راه دين حق را از راه‌هاى باطل بنمايد ) و براى مسلمين هدايت و رحمت و بشارت باشد « 1 » .\r\nتو ( اى رسول ما بكافران ) بگو كه اين آيات را روح القدس از جانب پروردگار من بحقيقت و راستى نازل كرد تا اهل ايمان را در راه خدا ثابت قدم گرداند و براى مسلمين هدايت و بشارت باشد « 2 » .\r\nاى رسول ما بامّت بگو كه بر من درست اين وحى ميرسد كه خداى شما خدائيست يكتا پس آيا شما تسليم امر او خواهيد شد « 3 » ؟ خداى شما خدائيست يكتا همه تسليم فرمان او باشيد ، و اى رسول ما تو متواضعان و خاشعان را ( بسعادت ابدى ) بشارت ده « 4 » .\r\nو ما از اين پيش بدين دانا و تسليم امر خدا بوديم . و نيز ميفرمايد : و ( اينك ) با ( رسول تو ) سليمان تسليم پروردگار عالميان گرديدم « 5 » .\r\nو تو هرگز نتوانى كه اين كوران ( باطن ) را از گمراهى هدايت كنى تنها آنان كه بآيات ما ايمان مىآورند تو آنها را ميتوانى سخن بشنوانى و به راه حق هدايت كنى و ايشانند كه تسليم امر خدا هستند .\r\nو در جاى ديگر ميفرمايد : ( اى رسول بگو ) من مأمورم كه منحصرا خداى اين بلد مكه معظّمه را كه بيت الحرامش قرار داده پرستش كنم كه آن خدا مالك هر چيز عالم است ، و باز مأمورم كه از تسليم‌شدگان فرمان او باشم « 6 » .\r\nآنان كه ما به آنها پيش از اين كتاب ( آسمانى تورات و انجيل را ) فرستاديم\r\n\r\n\r\n","description":"","footnote":"\r\n( 1 ) سورهء نحل آيه 89 .\r\n( 2 ) سورهء نحل آيه 102 .\r\n( 3 ) سورهء انبياء آيه 108 .\r\n( 4 ) سورهء حج آيه 34 .\r\n( 5 ) سورهء نمل آيه 42 و 44 .\r\n( 6 ) سورهء نمل آيه 81 و 91 .\r\n","page_name":" 308 ","page_number":308},
  {"content":"\r\n\r\n( يعنى موسى و عيسى و پيرو حقيقى آنها ) به اين كتاب آسمانى قرآن البتّه آنان ايمان مىآورند . و چون آيات ما بر آنها تلاوت شود گويند ايمان آورديم كه اين قرآن به حق از جانب پروردگار ما نازل شده و ما پيش از اين نيز تسليم ( فرمان خدا ) بوديم « 1 » .\r\nو باهل كتاب بگوئيد ، كه ما بكتاب آسمانى قرآن كه بر ما نازل شده و بكتب آسمانى به همه ايمان آورده‌ايم و خداى ما و شما يكى است و ما تسليم و مطيع فرمان اوئيم « 2 » .\r\nو تو مردمى را كه كور ( دل و كافر ) هستند نتوانى از ضلالت به راه هدايت آرى تنها تو آنان را كه بآيات ما ايمان مىآورند و در پى آن ايمان تسليم امر ما شوند توانى ( هدايت كنى ) و سخن خدا را به گوش هوششان برسانى « 3 » .\r\nآيا آن كس را كه خدا براى اسلام شرح صدر ( و فكر روشن ) عطا فرمود كه وى بنور الهى روشن است ( چنين كس با مردم كافر بىنور تاريك دل يكسانست ؟ ) ( هرگز نيست ) پس واى بر آنان كه از قساوت و شقاوت دلهاشان از ما و خدا فارغ است اينان هستند كه وابسته بضلالت و گمراهند « 4 » .\r\nآنان كه بآيات ما ايمان آوردند و تسليم امر ما شدند . ( به همه خطاب رسد ) كه شما با همسرانتان مسرور و شادمان در بهشت جاويد وارد شويد « 5 » .\r\nاعراب گفتند ما ايمان آورديم ، به آنها بگو شما كه ايمانتان ( از زبان ) بقلب وارد نشده بحقيقت هنوز ايمان نياورديد ليكن بگوئيد ما اسلام آورده‌ايم ( و از خوف جان بناچار تسليم شديم ) تا آنجا كه ميفرمايد : آنها بر تو به مسلمان\r\n\r\n\r\n","description":"","footnote":"\r\n( 1 ) سورهء قصص آيه 52 و 53 .\r\n( 2 ) سورهء عنكبوت آيه 46 .\r\n( 3 ) سورهء روم آيه 53 .\r\n( 4 ) سورهء زمر آيه 22 .\r\n( 5 ) سورهء زخرف آيه 69 و 70 .\r\n","page_name":" 309 ","page_number":309},
  {"content":"\r\n\r\nشدن منّت ميگذارند ، بگو شما باسلام خود بر من منّت منهيد بلكه اگر راست ميگوئيد خدا بر شما منّت دارد كه شما را بسوى ايمان هدايت فرموده است « 1 » .\r\nو از اهل ايمان هر كه بود از آن ديار خارج كرديم . و ( ليكن ) در همه آن ديار جز يك خانه لوط ديگر مسلم خداپرست نيافتيم « 2 » .\r\nاميد هست كه اگر پيغمبر شما را طلاق داد ، خدا زنانى بهتر از شما بجايتان با او همسر كند كه همه با مقام تسليم و ايمان و خضوع ، اهل توبه و عبادت رهسپار ( طريق معرفت ) باشند « 3 » .\r\nآيا ما هرگز اهل اسلام را با كافران بدكار يكسان قرار ميدهيم ؟ . ( چنين نيست ) چگونه شما اين حكم ( ظالمانه ) ميكنيد ؟ « 4 » .\r\nو از ما جنّيان هم ( مانند آدميان ) بعضى مسلمان ( و بىآزار ) و برخى كافر و ستمكارند و آنان كه اسلام آوردند راستى به راه رشد و ثواب شتافتند « 5 » .\r\n\r\nتفسير :\r\n وَ اجْعَلْنا مُسْلِمَيْنِ لَكَ  « 6 » بقولى : يعنى دو فرد خالص براى خودت ، از اسلم بمعنى انقاد است و مقصود آنها زياده‌خواهى در اخلاص و اقرار و ثبات بر آنست  وَ مِنْ ذُرِّيَّتِنا  يعنى قرار ده پاره‌اى از نسل ما را  أُمَّةً  يعنى جمعى كه پيشوائى كنند ، و بقولى امّت محمّد صلّى اللَّه عليه و آله و سلّم را در نظر داشته و حضرت صادق عليه السّلام فرمود آنان خاندان پيامبرند كه خدا پليدى را از آنها برده و آنان را پاك ساخته و در روايت عياشى « 7 » از آن حضرت فرمود مقصود آنها از امّت ، تنها بنى هاشم است\r\n\r\n\r\n","description":"","footnote":"\r\n( 1 ) سورهء حجرات آيه 13 و 17 .\r\n( 2 ) سورهء الذاريات آيه 35 و 36 .\r\n( 3 ) سورهء تحريم آيه 5 .\r\n( 4 ) سورهء قلم آيه 33 و 34 .\r\n( 5 ) سورهء جن آيه 14 .\r\n( 6 ) سورهء بقره آيه 128 .\r\n( 7 ) تفسير عياشى ج 1 ص 61 .\r\n","page_name":" 310 ","page_number":310},
  {"content":"\r\n\r\n إِذْ قالَ لَهُ رَبُّهُ أَسْلِمْ  اين آيات دلالت دارد كه گاهى ببالاترين درجه ايمان ، اسلام ميگويند ،  وَ وَصَّى بِها  يعنى بملّة و ضمير برميگردد به الملّة يا اينكه برميگردد به اسلمت بتأويل بردن كلمه يا جمله ،  اصْطَفى لَكُمُ الدِّينَ  يعنى دين اسلامى كه برگزيده اديانست  فَلا تَمُوتُنَّ  ظاهرا اين جمله نهى از مردن بدون اسلام است ، و مقصود نهى از اينست كه بر غير حال اسلام بميرند و ضمنا امر مىكند به مقاومت بر اسلام « 1 » مثل سخن تو كه ميگوئى لا تصلّ الّا و انت خاشع ، نماز مخوان ، مگر اينكه خاشع باشى ، و تغيير عبارت براى اينست كه بفهماند مردن بر غير اسلام خيرى ندارد بنا بر اين حق آنست كه بر غير اسلام نميرند ،  وَ نَحْنُ لَهُ مُسْلِمُونَ  حال است از فاعل نعبد يا از مفعول آن يا هر دو ، و احتمال دارد جمله معترضه باشد .\r\n فِي السِّلْمِ كَافَّةً  « 2 » بيضاوى « 3 » گويد سلم بكسر و فتح سين ، گردن نهادن و اطاعت است بدين جهت هم در صلح و هم در تسليم بودن به كار برده مىشود ، ابن كثير و نافع و كسائى بفتح سين خوانده‌اند و بقيه بكسر آن ، و  ( كَافَّةً )  اسم است براى جمله ( يعنى همه ) و جمله را كافّه گويند ، چون اجزاء را از تفرق باز ميدارد ، و  كَافَّةً  حال است از ضمير  ادْخُلُوا  ، يا حال است از سلم ، زيرا سلم هم مؤنث است همچون حرب ، و معنى آيه چنين است ، براى خدا گردن نهيد ، و\r\n\r\n\r\n","description":"","footnote":"\r\n( 1 ) منظور اسلام ، معناى لغوى اوست يعنى تسليم امر خدا بودن . و اين جمله  فَلا تَمُوتُنَّ إِلَّا وَ أَنْتُمْ مُسْلِمُونَ  كنايه است از اينكه بايد مراقب طاعت خدا و پرهيز از گناهان در هر حالى باشند ، چون زمان مرگ معلوم نيست تا در همان لحظه تسليم خدا شود و به سعادت ابدى برسد ، بلكه هر آن امكان دارد مرگ فرا رسد ولى انسان به خود ايمان ندارد در هيچ حالى از حالات ، زيرا ممكن است در همان لحظهء مرگ مشغول گناه باشد ، پس مؤمنى كه ميل دارد عاقبتش بخير و سعادتمند شود بايد در تمام حالات تسليم خداوند عز و جل باشد تا وقتى مرگ فرا ميرسد با اسلام بميرد .\r\n( 2 ) سورهء بقره آيه 208 .\r\n( 3 ) انوار التنزيل ص 53 .\r\n","page_name":" 311 ","page_number":311},
  {"content":"\r\n\r\nهمه گونه اطاعتش كنيد در ظاهر و در باطن ، و اين جمله خطاب بمنافقين است ، يا اينكه همه شما در اسلام داخل شويد و اسلام را باديان ديگر خلط نكنيد ، بنا بر اين خطاب بمؤمنين از اهل كتابست ، زيرا آنها بعد از اسلام باز روز شنبه را بزرگ ميدانستند و شتر و شير آن را حرام ميداشتند ، يا اينكه معناى آيه اين است : داخل شويد در تمام دينهاى خدا بوسيله باور داشتن انبياء و تمام كتابهاى آسمانى و باز خطاب باهل كتابست ، يا معنا اينست : در جمعيّت مسلمين و حزب اسلام و در تمام احكام اسلام داخل شويد ، و چيزى از آن را فرو مگذاريد و در اين صورت خطاب بمسلمين است .  وَ لا تَتَّبِعُوا خُطُواتِ الشَّيْطانِ  با جدا شدن و جدا ساختن  إِنَّهُ لَكُمْ عَدُوٌّ مُبِينٌ  عداوتش روشن است پايان سخن بيضاوى .\r\nو در كافى و عيّاشى « 1 » از حضرت باقر عليه السّلام روايت كند كه فرمود  فِي السِّلْمِ  يعنى در ولايت ما ، و عياشى از حضرت صادق عليه السّلام روايت كند كه منظور ولايت على عليه السّلام و باز از حضرت باقر و حضرت صادق عليه السّلام هر دو روايت شده كه منظور معرفت و شناسائى ماست ، و در تفسير عياشى از حضرت صادق عليه السّلام روايت كند كه  خُطُواتِ الشَّيْطانِ  گامهاى اهريمن ، وابستگى به اوّلى و دوّمى است ، و در تفسير امام عليه السّلام « 2 » در تفسير  فِي السِّلْمِ  ميفرمايد ، يعنى در مسالمت و سازش بسوى دين اسلام ،  كَافَّةً  بطور دست‌جمعى داخل در اسلام شويد ، و در تمام احكام آن وارد شويد ، و همه آنها را بپذيريد و بدانها عمل كنيد ، و از آنها نباشيد كه بعضى از احكام را پذيرفته و به كار بسته و پاره‌اى از آن را رها كردند ، و گويد : و يكى از آن احكام داخل شدن در پذيرش ولايت حضرت على عليه السّلام است كه مثل داخل شدن در قبول نبوّت پيامبر خدا صلّى اللَّه عليه و آله و سلّم است زيرا مسلمان\r\n\r\n\r\n","description":"","footnote":"\r\n( 1 ) تفسير عياشى ج 1 ص 102 .\r\n( 2 ) تفسير امام ص 264 .\r\n","page_name":" 312 ","page_number":312},
  {"content":"\r\n\r\nنيست كسى كه بگويد محمّد صلّى اللَّه عليه و آله و سلّم پيامبر خداست و به پيامبرى آن حضرت اعتراف كند ولى اعتراف نكند كه على عليه السّلام جانشين آن حضرت و بهترين فرد امّت است ، و گويد : گامهاى شيطان ، قدمهائيست كه شما برميداريد و از طريق گمراهى و نادانى بسوى شيطان ميرويد ، و آنچه بشما فرمان ميدهد از انجام گناهان هلاك‌كننده .\r\n إِنَّ الدِّينَ عِنْدَ اللَّهِ الْإِسْلامُ  « 1 » يعنى دينى پسنديده خدا نيست مگر اسلام ، و آن توحيد و بتن پوشيدن برنامه‌ايست كه محمّد صلّى اللَّه عليه و آله و سلّم از سوى پروردگار آورده ،  أَسْلَمْتُ وَجْهِيَ لِلَّهِ  يعنى خودم و تمام هستيم را خالص ساختم و براى او شريكى قائل نيستم ، بقولى از نفس انسان تعبير بوجه يعنى صورت فرمود زيرا صورت شريفترين اعضاء ظاهرى انسان و مركز حواس و نيروهاى ظاهريست .\r\n وَ مَنِ اتَّبَعَنِ  يعنى و هر كس مرا پيروى كند تسليم است ،  وَ الْأُمِّيِّينَ  يعنى آنهائى كه كتاب آسمانى ندارند همچون مشركين عرب  أَ أَسْلَمْتُمْ  همچنان كه من تسليم شدم ، وقتى مطلب را براى شما كاملا روشن ساختم ، يا هنوز بعد از روشن شدن مطلب بر كفر خود هستند ؟  فَإِنْ أَسْلَمُوا فَقَدِ اهْتَدَوْا  يعنى نفس آنها بهره‌ور شده زيرا از گمراهى بيرونش ساختند ،  نَحْنُ أَنْصارُ اللَّهِ  « 2 » .\r\nيعنى ياران دين او  وَ اشْهَدْ بِأَنَّا مُسْلِمُونَ  يعنى در روز رستاخيز هنگامى كه پيامبران گواهى ميدهند ،  إِلى كَلِمَةٍ سَواءٍ بَيْنَنا وَ بَيْنَكُمْ  « 3 » يعنى كتابها و پيامبران در آن كلمه اختلافى ندارند ، و آن كلمه اينست ،  أَلَّا نَعْبُدَ إِلَّا اللَّهَ  يعنى تنها او را معبود بدانيم و عبادتمان را خالص كنيم براى او ،  وَ لا نُشْرِكَ بِهِ شَيْئاً  يعنى غير خدا را در شايستگى براى عبادت شريك او ندانيم و ديگرى را\r\n\r\n\r\n","description":"","footnote":"\r\n( 1 ) سورهء آل عمران آيه 91 .\r\n( 2 ) سورهء آل عمران آيه 52 .\r\n( 3 ) سورهء آل عمران آيه 64 .\r\n","page_name":" 313 ","page_number":313},
  {"content":"\r\n\r\nشايسته بندگى ندانيم ،  وَ لا يَتَّخِذَ بَعْضُنا بَعْضاً أَرْباباً  مثل عزير ، و مسيح ، و دانشمندان يهود ، و پيروى از آنها در مطالبى كه اختراع كرده و حلال و حرام‌هائى كه از پيش خود ساخته‌اند ،  فَإِنْ تَوَلَّوْا  از توحيد ،  فَقُولُوا اشْهَدُوا بِأَنَّا مُسْلِمُونَ  يعنى حجّت بر شما تمام شد ، پس اقرار كنيد كه ما مسلمانيم ، نه شما ، يا بگوئيد شما كافر شديد آنچه را كتب آسمانى بيان فرموده ، و پيامبران موافقت كردند ،  وَ لكِنْ كانَ حَنِيفاً  يعنى بيزارم از عقائد باطله  مُسْلِماً  يعنى مطيع خدايم .\r\n بَعْدَ إِذْ أَنْتُمْ مُسْلِمُونَ  « 1 » اسلام در اينجا در مقابل كفر است ،  أَ فَغَيْرَ دِينِ اللَّهِ يَبْغُونَ  يعنى آيا پس از اين نشانه‌ها و براهين هنوز دينى غير از اسلام ميجوئيد  وَ لَهُ أَسْلَمَ مَنْ فِي السَّماواتِ وَ الْأَرْضِ طَوْعاً وَ كَرْهاً  بقولى يعنى در هنگام ميثاق و روز پيمان خدائى چنانچه از ابن عباس روايت شده ، و بقولى يعنى همه افرادى كه در زمين و آسمانهايند ، معبود بدون خدا را اقرار دارند ، گر چه پاره‌اى از آنها در عبادت خدا شرك ميورزند ، چنانچه خداوند ميفرمايد : اگر از آنها بپرسى چه كسى آنها را آفريده ، البتّه حتما ميگويند خدا « 2 » ، و بقولى مؤمن به رضايت خود تسليم شده و كافر باجبار در دم مرگ ، و بقولى تسليم كافر ، تسليم بانقياد و زبونيست ، و بقولى ، جمعى باكراه اسلام را پذيرفتند و برخى با رضايت و ميل و همين توجيه از حضرت صادق عليه السّلام نيز روايت شده كه فرمود :  كَرْهاً  ( باجبار ) يعنى دسته‌اى از ترس شمشير مسلمان شدند ، و حسن گويد اهل آسمانها به رضايت تسليم شدند ، ولى مردم زمين برخى به رضايت و پاره‌اى به اجبار ، عياشى « 3 » از حضرت صادق عليه السّلام روايت كرده كه اين آيه در باره حضرت\r\n\r\n\r\n","description":"","footnote":"\r\n( 1 ) سورهء آل عمران آيه 81 .\r\n( 2 ) سورهء زخرف آيه 87 .\r\n( 3 ) تفسير عياشى ج 1 ص 182 .\r\n","page_name":" 314 ","page_number":314},
  {"content":"\r\n\r\nقائم عليه السّلام نازل شده ، و در روايت ديگرى حضرت اين آيه را تلاوت نمود و فرمود هنگامى كه قائم عليه السّلام قيام كند ، زمينى نميماند مگر نداى توحيد و شهادت\r\nلا إله الّا اللَّه ، محمّد رسول اللَّه\r\nصلّى اللَّه عليه و آله و سلّم از آن زمين بلند شود ،  وَ إِلَيْهِ يُرْجَعُونَ  يعنى بسوى پاداش او ميروند .\r\n قُلْ آمَنَّا بِاللَّهِ  خطاب به پيامبر صلّى اللَّه عليه و آله و سلّم است كه اين جمله را از جانب خود و امّتش بفرمايد ، طبرسى گويد ، اگر گويند معناى  وَ نَحْنُ لَهُ مُسْلِمُونَ  چيست ؟ با اينكه قبل از اين جمله تفصيلا به ايمان اعتراف كرده‌اند ، گوئيم معنايش اينست ، و ما تسليم خدائيم در اطاعت از او و منقاديم در همه اوامر و نواهى كه از او سر زند و نيز چون تمام خداپرستان مخالف اسلام همه بايمان اقرار دارند ولى بلفظ اسلام اعتراف نميكنند ، چون مسلمان نيستند بدين جهت فرمود ،  وَ نَحْنُ لَهُ مُسْلِمُونَ  ،  وَ مَنْ يَبْتَغِ  يعنى بجويد  غَيْرَ الْإِسْلامِ دِيناً  كه به او متديّن شود  فَلَنْ يُقْبَلَ مِنْهُ  بلكه بر آن دين عقاب مىشود  وَ هُوَ فِي الْآخِرَةِ مِنَ الْخاسِرِينَ  يعنى از نابودهاى هلاك شده ، زيرا خسران رفتن سرمايه است ، و از اين آيه شريفه استفاده مىشود كه هر كس غير از اسلام دينى اختيار كند ، از او پذيرفته نشود ، و نيز اين آيه دلالت دارد بر اينكه دين ، و اسلام ، و ايمان هر سه يكى است ، و سه لفظ براى يك معنى هستند ، پايان « 1 » .\r\n حَقَّ تُقاتِهِ  « 2 » يعنى حق تقواى ( از ) او ، و آنچه را كه لازمه تقوى است ، و آن به كار زدن تمام نيرو در قيام بواجبات و ترك محرمات است ، و در معانى الاخبار « 3 » و عياشى « 4 » گويد از حضرت صادق عليه السّلام تفسير اين آيه را سؤال كردند\r\n\r\n\r\n","description":"","footnote":"\r\n( 1 ) مجمع البيان ج 2 ص 470 .\r\n( 2 ) سورهء آل عمران آيه 102 .\r\n( 3 ) معانى الاخبار ص 240 .\r\n( 4 ) تفسير عياشى ج 1 ص 194 .\r\n","page_name":" 315 ","page_number":315},
  {"content":"\r\n\r\nفرمود ، اطاعتش ميكنند و نافرمانيش انجام نميدهند ، هميشه در ياد است و فراموش نميشود ، سپاسش ميگزارند و كفرش نورزند ، و عياشى « 1 » گويد اين آيه را از آن حضرت سؤال كردند ، فرمود اين آيه نسخ شده ، گفته شد كدام آيه او را نسخ كرده ؟\r\nفرمود آيه ديگرى كه ميفرمايد  فَاتَّقُوا اللَّهَ مَا اسْتَطَعْتُمْ  « 2 »  وَ لا تَمُوتُنَّ إِلَّا وَ أَنْتُمْ مُسْلِمُونَ  يعنى وقتى مرگتان ميرسد بر حالى غير از حال اسلام نباشيد ، در مجمع البيان از حضرت صادق عليه السّلام نقل مىكند ، و انتم مسلّمون ، بتشديد لام ، و معنايش اينست : مطيع كامل خواسته‌هاى پيامبر صلّى اللَّه عليه و آله و سلّم و منقاد او « 3 » ، و عياشى « 4 » از حضرت كاظم عليه السّلام روايت كند كه بدوستش فرمود ، اين آيه را چگونه ميخوانى ؟\r\n يا أَيُّهَا الَّذِينَ آمَنُوا اتَّقُوا اللَّهَ حَقَّ تُقاتِهِ وَ لا تَمُوتُنَّ إِلَّا وَ أَنْتُمْ  بعد از اين چه ميگوئى ؟ عرضكرد ،  مُسْلِمُونَ  حضرت فرمود سبحان اللَّه در اول آيه خداوند ايمان را براى آنها ثابت مىكند و آنها را مؤمن مينامد ، سپس از اسلام آنها سؤال مىكند ، و حال آنكه ايمان برتر از اسلام است عرضكرد ، در قرائت زيد چنين خوانده مىشود ، فرمود اين آيه در قرائت حضرت على عليه السّلام كه قرائت على همان قرآنيست كه جبرئيل بر محمّد صلّى اللَّه عليه و آله و سلّم فرود آورده ، چنين است إِلَّا وَ أَنْتُمْ مُسْلِّمُونَ ( يعنى ) تسليم رسول خدا سپس پيشواى بعد از او باشيد .\r\n وَ اعْتَصِمُوا بِحَبْلِ اللَّهِ  « 5 » بقولى بدين اسلام ، يا بكتاب خدا چون پيامبر خدا صلّى اللَّه عليه و آله و سلّم فرمود القرآن حبل اللَّه المتين ( قرآن ، ريسمان محكم خداست ) استعاره آورده حبل را براى قرآن ، و براى وثوق و اعتماد به قرآن ، اعتصام ، ( چنگ زدن ) را استعاره آورده ، از آن جهت كه چسبيدن به قرآن مايه نجات از\r\n\r\n\r\n","description":"","footnote":"\r\n( 1 ) تفسير عياشى ج 1 ص 194 .\r\n( 2 ) سورهء تغابن آيه 16 .\r\n( 3 ) تفسير مجمع البيان ج 2 ص 482 .\r\n( 4 ) تفسير عياشى ج 1 ص 194 .\r\n( 5 ) سورهء آل عمران آيه 103 .\r\n","page_name":" 316 ","page_number":316},
  {"content":"\r\n\r\nهلاكت است همچنان كه چسبيدن بريسمان محكم مايه سالم ماندن از سقوط و پرت‌شدنست ، على بن ابراهيم گويد حبل توحيد و ولايت است « 1 » و عياشى از حضرت باقر عليه السّلام روايت كند كه فرمود خاندان محمّد صلّى اللَّه عليه و آله و سلّم ريسمان محكم خدايند كه دستور داده به آنها چنگ زنند ، سپس فرمود  وَ اعْتَصِمُوا بِحَبْلِ اللَّهِ جَمِيعاً وَ لا تَفَرَّقُوا  و از حضرت كاظم عليه السّلام روايت كند كه على بن ابى طالب عليه السّلام ريسمان محكم خداست ، و در مجالس صدوق است كه فرمود مائيم آن ريسمان .\r\nسخن ما : روايات اين موضوع و شرح آنها در كتاب امامت گذشت « 2 » .\r\n جَمِيعاً  يعنى گرد آمدگان بر او  وَ لا تَفَرَّقُوا  يعنى با اختلاف افكندن بين خود از حق متفرّق نشويد ، على بن ابراهيم « 3 » از حضرت باقر عليه السّلام روايت نموده كه فرمود ، خداوند تبارك و تعالى ميدانست مسلمانها بعد از پيامبرشان متفرق ميشوند و اختلاف ميكنند ، از آن جهت آنان را از جدائى نهى فرمود چنانچه امّتهاى قبل را نيز نهى نمود ، و آنان را فرمان داد كه بر ولايت آل محمّد صلّى اللَّه عليه و آله و سلّم گرد آيند و متفرق نشوند .\r\n فِيما شَجَرَ بَيْنَهُمْ  « 4 » يعنى در آنچه بين آنها اختلاف يا اختلاط است  حَرَجاً مِمَّا قَضَيْتَ  يعنى تنگ از آنچه كه تو بدان حكم كردى  وَ يُسَلِّمُوا تَسْلِيماً  يعنى در ظاهر و باطن مطيع و منقاد تو گردند ، و در كافى از حضرت باقر عليه السّلام « 5 » روايت كند كه خداوند در قرآن امير المؤمنين عليه السّلام را مخاطب نموده در آنجا كه ميفرمايد  وَ لَوْ أَنَّهُمْ إِذْ ظَلَمُوا أَنْفُسَهُمْ جاؤُكَ فَاسْتَغْفَرُوا اللَّهَ وَ اسْتَغْفَرَ لَهُمُ \r\n\r\n\r\n","description":"","footnote":"\r\n( 1 ) تفسير قمى ص 98 .\r\n( 2 ) بحار الانوار ج 24 ص 82 .\r\n( 3 ) تفسير قمى ص 98 .\r\n( 4 ) سورهء نساء آيه 65 .\r\n( 5 ) كافى ج 1 ص 391 .\r\n","page_name":" 317 ","page_number":317},
  {"content":"\r\n\r\n  الرَّسُولُ لَوَجَدُوا اللَّهَ تَوَّاباً رَحِيماً . فَلا وَ رَبِّكَ لا يُؤْمِنُونَ حَتَّى يُحَكِّمُوكَ فِيما شَجَرَ بَيْنَهُمْ   « 1 » فرمود : در آنچه كه با هم تبانى كرده بودند كه اگر محمد صلّى اللَّه عليه و آله و سلّم از دنيا برود ، اين امر را به بنى هاشم بازنگردانند ،  ثُمَّ لا يَجِدُوا فِي أَنْفُسِهِمْ حَرَجاً مِمَّا قَضَيْتَ  بر آنها از كشتن و عفو  وَ يُسَلِّمُوا تَسْلِيماً  ، و على بن ابراهيم « 2 » .\r\nگويد ( جاؤك يا على ) گويد آيه شريفه اين چنين نازل شده .\r\nسخن ما : در آينده روايتى مثل اين از حضرت امير المؤمنين عليه السّلام نقل خواهيم كرد كه فرمود اين آيه در باره من نازل شده ، و اجمالا اين آيه دلالت دارد بر اينكه ايمان مشروط بتسليم و انقياد كامل است .\r\n إِذا ضَرَبْتُمْ فِي سَبِيلِ اللَّهِ  « 3 » يعنى براى جنگ مسافرت كرديد فتثبتوا نيز قرائت شده ، يعنى تأمل كنيد ، و دقت نمائيد تا بدانيد چه كسى مستحق قتل است ، و هر دو معنى بهم نزديك است ، يعنى هر كس اظهار اسلام كرد به احتمال اينكه اسلامش حقيقت ندارد در قتل او شتاب نكنيد ،  وَ لا تَقُولُوا لِمَنْ أَلْقى إِلَيْكُمُ السَّلامَ  و السّلم بدون الف نيز قرائت شده ، و سلام و سلم هر دو بمعنى اطاعت و انقياد است ، و سلام نيز به همان دستور اسلام در اولين جمله و كلام در برخورد دو نفر به يكديگر يعنى ( سلام عليكم ) كه دستور تحيّت اسلامى است تفسير شده است ، و عيّاشى قرائت سلام را به امام صادق عليه السّلام نسبت داده  لَسْتَ مُؤْمِناً  و اين كار را از ترس قتل انجام دادى  تَبْتَغُونَ عَرَضَ الْحَياةِ الدُّنْيا  يعنى مال دنيا را ميخواهيد كه از چيزهاى بيهوده و زودگذر است ، و همان\r\n\r\n\r\n","description":"","footnote":"\r\n( 1 ) و اگر هنگامى كه گروه منافق بر خود بگناه ستم كردند از كردار خود به خدا توبه نموده و به تو رجوع ميكردند كه بر آنها استغفار كنى و از خدا آمرزش خواهى البته در اين حال خدا را پذيرندهء توبه و مهربان مىيافتند . نه چنين است ، قسم بخداى تو كه اينان بحقيقت اهل ايمان نميشوند مگر آنكه در خصومت و نزاعشان تنها تو را حاكم كنند . سورهء نساء آيه 64 و 65 .\r\n( 2 ) تفسير قمى ص 130 .\r\n( 3 ) سورهء نساء آيه 94 .\r\n","page_name":" 318 ","page_number":318},
  {"content":"\r\n\r\nاست كه شما را بعجله و دقت نكردن واميدارد ،  فَعِنْدَ اللَّهِ مَغانِمُ كَثِيرَةٌ  كه شما را از كشتن امثال اين افراد بخاطر مالشان بىنياز مىكند ،  كَذلِكَ كُنْتُمْ مِنْ قَبْلُ  يعنى از اوّلى كه داخل اسلام شديد و شهادتين گفتيد ، و در نتيجه گفتن شهادتين خون و مالتان محفوظ ماند ، بدون اينكه تحقيق شود آيا دلتان هم با زبانتان موافق است يا همراهى ندارد  فَمَنَّ اللَّهُ  بر شما بر شهرت يافتن بايمان و پايدارى در راه دين  فَتَبَيَّنُوا  و با آنها كه باسلام وارد ميشوند انجام دهيد آنچه در باره شما خداوند انجام داد ، و بكشتن آنها مبادرت نورزيد به گمان اينكه آنها از ترس و تقيه اسلام آورده‌اند ، كلمه‌ى تبيّنوا را تكرار فرموده براى تأكيد و بزرگداشت مطلب ، و مرتب ساختن حكم بر آنچه كه از حال آنها ذكر فرموده ،  إِنَّ اللَّهَ كانَ بِما تَعْمَلُونَ خَبِيراً  داناى به آن و بهدف از آنست ، پس در كشتن هجوم مبريد و حيله به كار نزنيد .\r\nعلىّ بن ابراهيم « 1 » و ديگران گويند اين آيه وقتى نازل شد كه پيامبر خدا صلّى اللَّه عليه و آله و سلّم از جنگ خيبر بازگشته و اسامه بن زيد را با لشكرى بجنگ عدّه‌اى از يهوديان در كنار فدك فرستاد تا آنها را باسلام دعوت كند ، يكى از يهوديها كه نامش مرداس بن نهيك فدكى و ساكن يكى از قراء فدك بود ، وقتى شنيد لشكر اسلام مىآيد ، اموال و خانواده‌اش را برداشته ، بكوه پناه برد و رو كرد به مسلمين و شهادتين را گفت ، اسامه بن زيد او را با ضربه‌اى كشت ، وقتى بسوى پيامبر بازگشت ، جريان را بعرض رسانيد حضرت فرمود پرده از روى قلبش نشكافتى ؟\r\nنه آنچه به زبانش گفت پذيرفتى ، و نه آنچه در دلش بود ، دانستى ؟ اسامه سوگند خورد از آن ببعد با كسى كه شهادتين بگويد ، مبارزه نكند بدين جهت در جنگ‌هاى زمان امير المؤمنين عليه السّلام از لشكر آن حضرت كناره گرفت ، بنا بر اين ، آيه شريفه  وَ لا تَقُولُوا لِمَنْ أَلْقى إِلَيْكُمُ السَّلامَ  در مورد داستان اسامه نازل شده .\r\n\r\n\r\n","description":"","footnote":"\r\n( 1 ) تفسير قمى ص 134 .\r\n","page_name":" 319 ","page_number":319},
  {"content":"\r\n\r\nو در روايت عامّه مرداس بعد از اداء شهادتين بمسلمين هم سلام كرده و گفت السّلام عليكم و اين روايت تأييد مىكند قرائت سلام و تفسير آن را به تحيّت اسلامى .\r\nسخن ما : مخفى نماند ، كه كناره گرفتن او از لشكر امير المؤمنين عليه السّلام بمراتب از كشتن آن يهودى زشت‌تر و عذرش ناموجّه‌تر است ، و اين خود دلالت مىكند كه او از منافقين بوده .\r\n الْيَوْمَ أَكْمَلْتُ لَكُمْ دِينَكُمْ  « 1 » قبلا گفتيم كه اين آيه بعد از نصب حضرت امير المؤمنين عليه السّلام بجانشينى پيامبر صلّى اللَّه عليه و آله و سلّم در روز غدير نازل شد و خود دليل است بر اينكه امامت داخل در دين و اسلام است و كمال دين و اسلام بامامت است  لا يَحْزُنْكَ الَّذِينَ يُسارِعُونَ فِي الْكُفْرِ  « 2 » يعنى كار آنهائى كه تا فرصت مىيابند خيلى زود اظهار كفر ميكنند ،  مِنَ الَّذِينَ قالُوا آمَنَّا بِأَفْواهِهِمْ  يعنى از منافقين و باء متعلق است ب  قالُوا  نه به  آمَنَّا  ، و واو احتمال دارد براى حال باشد ، يا عطف ، و آيه دلالت دارد بر اينكه ايمان زبانى تا با دل همراه نباشد فائده ندارد .\r\n وَ إِذْ أَوْحَيْتُ إِلَى الْحَوارِيِّينَ  عيّاشى « 3 » از حضرت باقر عليه السّلام روايت كرده كه الهام شد -  ( بِأَنَّنا مُسْلِمُونَ )  يعنى خالصون .\r\n فَمَنْ يُرِدِ ( اللَّهُ ) أَنْ يَهْدِيَهُ  « 4 » يعنى حق را به او بشناساند و توفيق ايمانش دهد  يَشْرَحْ صَدْرَهُ لِلْإِسْلامِ  سينه‌اش را گشاده و استعدادش را گسترش دهد و اين كنايه است از قراردادن دل قابل براى پذيرش حق و آماده براى ورود حق\r\n\r\n\r\n","description":"","footnote":"\r\n( 1 ) سورهء مائده آيه 3 .\r\n( 2 ) سورهء مائده آيه 41 .\r\n( 3 ) تفسير عياشى ج 1 ص 350 و آيه در سورهء مائده آيه 111 .\r\n( 4 ) سورهء انعام آيه 125 .\r\n","page_name":" 320 ","page_number":320},
  {"content":"\r\n\r\nدر آن ، و پاك و پاكيزه از چيزهائى كه جلو ايمان را ميگيرد و با آن ناسازگار است ، در مجمع « 1 » روايتى است كه چون اين آيه نازل شد از حضرت رسول صلّى اللَّه عليه و آله و سلّم سؤال كردند شرح صدر چيست ؟ فرمود ، نوريست كه خداوند در دل مؤمن مىافكند پس سينه‌اش گشاده گردد ، عرضكردند آيا اين نشانه‌اى هم دارد تا به آن شناخته گردد ؟ فرمود آرى بازگشت به خانه جاويد ، و دورى از خانه فريب ، و آمادگى براى مرگ قبل از آمدنش .\r\n فَإِلَّمْ يَسْتَجِيبُوا لَكُمْ  « 2 » اى مؤمنين آن كس را كه بمبارزه دعوت كرديد ، يا اى كافران آن كس را كه بكمك خوانده‌ايد ،  فَاعْلَمُوا أَنَّما أُنْزِلَ بِعِلْمِ اللَّهِ  يعنى طوريست كه جز خدا او را نميداند و غير از خدا بر آن قادر نيست ،  وَ أَنْ لا إِلهَ إِلَّا هُوَ  زيرا اوست دانا و قادر به آنچه كه غير او نميداند و قدرت ندارد ، چون عجز دعوت‌شدگان ظاهر شد ،  فَهَلْ أَنْتُمْ مُسْلِمُونَ  يعنى ثابت در اسلام و راسخ در آن ؟ يا داخل در اسلام و خالص در آن .\r\n تَوَفَّنِي مُسْلِماً  « 3 » اين جمله دلالت دارد كه اسلام بر ايمان كامل نيز گفته مىشود ،  وَ أَلْحِقْنِي بِالصَّالِحِينَ  يعنى در مقام و بزرگوارى .\r\n رُبَما يَوَدُّ الَّذِينَ كَفَرُوا لَوْ كانُوا مُسْلِمِينَ  « 4 » يعنى وقتى در رستاخيز حال خودشان و حال مسلمين را به‌بينند ميگويند اى كاش ما مسلمان بوديم ، و در تفسير عياشى و تفسير علىّ بن ابراهيم « 5 » از حضرت باقر و حضرت صادق عليه السّلام روايت كنند كه چون روز قيامت شود ، منادى از جانب خدا فرياد زند ، داخل بهشت نميشود مگر مسلمان ، پس در آن روز كفار آرزو ميكنند كه اى كاش مسلمان\r\n\r\n\r\n","description":"","footnote":"\r\n( 1 ) مجمع البيان ج 4 ص 363 .\r\n( 2 ) سورهء هود آيه 14 .\r\n( 3 ) سورهء يوسف آيه 101 .\r\n( 4 ) سورهء حجر آيه 2 .\r\n( 5 ) تفسير عياشى ج 2 ص 239 و تفسير قمى ص 349 .\r\n","page_name":" 321 ","page_number":321},
  {"content":"\r\n\r\nمىبودند ، و در مجمع « 1 » از پيامبر اكرم صلّى اللَّه عليه و آله و سلّم روايت كند كه فرمود : وقتى دوزخيان در دوزخ گرد هم آيند ، در ميان آنها مقدارى از اهل قبله ( و مسلمان ) هستند ، كافران بمسلمين گويند ، مگر شما مسلمان نبوديد ؟ گويند ، چرا ، كافران گويند پس مسلمانى شما بدردتان نخورد و بالاخره با ما در دوزخ قرار گرفتيد گويند ما گناهانى داشتيم كه ما را مؤاخذه نمودند ، خداوند سخن آنها را بشنود ، و فرمان دهد هر كس از اهل اسلام در آتش باشد از دوزخ بيرون نمايند ، آنگاه كافران گويند اى كاش ما مسلمان بوديم .\r\n لَعَلَّكُمْ تُسْلِمُونَ  « 2 » يعنى نعمتهاى آشكار خدا را ميديديد و به او ايمان مىآورديد و مطيع فرمانش ميشديد .\r\n تِبْياناً  « 3 » يعنى بيانى رسا ، و عيّاشى « 4 » از حضرت صادق عليه السّلام روايت كند كه فرمود : به خدا ما ميدانيم آنچه در آسمانها و زمين ، و آنچه در بهشت و دوزخ و ما بين آنهاست ، سپس فرمود : البتّه اين مطلب در كتاب خداست و بعد اين آيه را تلاوت فرمود ، و نيز همان حضرت فرمود : راستى خداوند بيان رساى هر چيزى را در قرآن فرو فرستاده بطورى كه به خدا هيچ چيز از نيازمنديهاى بندگان را وانگذاشته ، تا بنده‌اى نتواند بگويد اگر اين مطلب در قرآن ميبود ( بهتر بود ) و اخبار زيادى در اين موضوع در كتاب امامت گذشت .\r\n قُلْ نَزَّلَهُ رُوحُ الْقُدُسِ  « 5 » يعنى جبرئيل عليه السّلام  مِنْ رَبِّكَ بِالْحَقِّ  يعنى با پوشش حكمت  لِيُثَبِّتَ الَّذِينَ آمَنُوا  بر اعتقاد باينكه اين كتاب ، كلام خداست ، زيرا آنها چون آيه ناسخ را بشنوند ، و حكمتى را كه در آن به كار رفته بدقّت بنگرند ،\r\n\r\n\r\n","description":"","footnote":"\r\n( 1 ) مجمع البيان ج 6 ص 328 .\r\n( 2 ) سورهء نحل آيه 81 .\r\n( 3 ) سورهء نحل آيه 89 .\r\n( 4 ) تفسير عياشى ج 2 ص 266 .\r\n( 5 ) سورهء نحل آيه 102 .\r\n","page_name":" 322 ","page_number":322},
  {"content":"\r\n\r\nعقيده‌شان محكم و دلهاشان آرام مىشود ،  وَ هُدىً وَ بُشْرى لِلْمُسْلِمِينَ  كه مطيع فرمان اويند .\r\n قُلْ إِنَّما يُوحى إِلَيَّ  « 1 » بقولى يعنى به من وحى نميشود مگر اينكه شما را خدائى نيست مگر خداى يكتا ، زيرا مقصود اصلى از بعثت پيامبر صلّى اللَّه عليه و آله و سلّم منحصر در توحيد است ،  فَهَلْ أَنْتُمْ مُسْلِمُونَ  ، بندگان خالص خدا بر حسب وحى ؟ و در مناقب از حضرت صادق عليه السّلام روايت كند فَهَلْ أَنْتُمْ مُسْلِّمُونَ الوصيّه بعدى ( آيا شما تسليم وصيّت من بعد از من هستيد ؟ ) بتشديد لام نازل شده و نتيجه هر دو يكيست ، چه با تشديد باشد و چه بدون تشديد ، زيرا مخالفت با وصيّت پيامبر صلّى اللَّه عليه و آله و سلّم پرستش هوى و شيطانست ، و نيز توحيد تمام نيست مگر بولايت ، زيرا خداوند بوسيله امام شناخته مىشود ، و راه عبادت او نيز به امام شناخته مىشود ، پس امامت كمال ، ريشه و بنياد ، و هدف از توحيد است .\r\n فَلَهُ أَسْلِمُوا  « 2 » يعنى نزديك شدن به خدا و ياد او را خالص كنيد و آن را با شرك مشوبش نسازيد ،  وَ بَشِّرِ الْمُخْبِتِينَ  بقولى يعنى افراد متواضع يا مخلص زيرا اخبات وصف آنهاست و علىّ بن ابراهيم گويد يعنى عبادت‌كنندگان .\r\n وَ ما أَنْتَ بِهادِي الْعُمْيِ  « 3 » آنان را كور ناميده ، زيرا غرض اصلى از بينائى را كم كرده‌اند يا به جهت كور بودن دل آنها از اينكه بشنود ، چون ايمان آنها را ميخواند بسوى گرفتن لفظ و دقّت در معنى ، يا مراد بمؤمن آنست كه در آستانه ايمان قرار گرفته ، يا كسى است كه خدا دانسته مؤمن است ،  فَهُمْ مُسْلِمُونَ  يعنى مخلصون از  أَسْلَمَ وَجْهَهُ لِلَّهِ  است يعنى كارش را خالص براى خدا انجام دهد  وَ لَهُ كُلُّ شَيْءٍ  « 4 » يعنى آفرينش و ملكيت هر چيز  وَ أُمِرْتُ أَنْ أَكُونَ مِنَ الْمُسْلِمِينَ \r\n\r\n\r\n","description":"","footnote":"\r\n( 1 ) سورهء انبياء آيه 108 .\r\n( 2 ) سورهء حج آيه 34 .\r\n( 3 ) سورهء نمل آيه 81 .\r\n( 4 ) سورهء نمل آيه 91 .\r\n","page_name":" 323 ","page_number":323},
  {"content":"\r\n\r\nيعنى مطيع و منقاد يا ثابت بر ملت و آئين اسلام .  الَّذِينَ آتَيْناهُمُ الْكِتابَ  « 1 » بقولى اين آيه در باره مؤمنين از اهل كتاب نازل شده ، و بقولى در باره چهل نفر از پيروان انجيل از مردم حبشه و شام ،  قالُوا آمَنَّا بِهِ  يعنى باينكه اين سخن خداست ،  إِنَّهُ الْحَقُّ مِنْ رَبِّنا  آنچه را كه بايد به او ايمان داشته باشند دوباره ذكر كرده‌اند  إِنَّا كُنَّا مِنْ قَبْلِهِ مُسْلِمِينَ  باز بار ديگر اظهار عقيده كرده‌اند تا بفهمانند كه ايمانشان سابقه‌دار است ، چون در كتب آسمانى پيشين وصف آن را ديده بودند ، و نيز دلالت دارد بر اينكه پيش از نزول قرآن يا قبل از تلاوت قرآن بر آنها مسلمان بودند چون درستى آن را اجمالا باور داشتند .\r\n وَ قُولُوا آمَنَّا  « 2 » بقولى اين مجادله بنحو احسن است ، از پيامبر صلّى اللَّه عليه و آله و سلّم روايت شده كه اهل كتاب را تصديق نكنيد ، و تكذيب هم نكنيد و بگوئيد ايمان داريم به خدا و كتابها و پيامبران او ، پس اگر آنها حرف باطلى زدند آن را تصديق مكنيد ، و اگر سخن حقى گفتند تكذيبشان نكنيد ،  وَ نَحْنُ لَهُ مُسْلِمُونَ  يعنى تنها مطيع او هستيم ، و در اين جمله تعريض است باهل كتاب كه دانشمندان و بزرگانشان را غير از خدا براى خود خدايانى گرفته‌اند ،  أَ فَمَنْ شَرَحَ اللَّهُ صَدْرَهُ لِلْإِسْلامِ  « 3 » تا به آسانى اسلام در سينه‌اش جاى گيرد ، منظور از اين آيه شريفه آن فرديست كه استعداد زيادى براى پذيرش اسلام دارد ، بدون اينكه از آن ابا داشته باشد ، زيرا سينه جاى دل است ، و سرچشمه روح و وابسته به نفسى است كه پذيراى اسلام است ،  فَهُوَ عَلى نُورٍ مِنْ رَبِّهِ  معرفت و راه يافتن بسوى حق و روايتى در اين موضوع قبلا بيان شده ، و خبر  فَمَنْ  محذوفست و دليل آن اين\r\n\r\n\r\n","description":"","footnote":"\r\n( 1 ) سورهء قصص آيه 52 .\r\n( 2 ) سورهء عنكبوت آيه 46 .\r\n( 3 ) سورهء زمر آيه 22 .\r\n","page_name":" 324 ","page_number":324},
  {"content":"\r\n\r\nجمله است :  فَوَيْلٌ لِلْقاسِيَةِ قُلُوبُهُمْ مِنْ ذِكْرِ اللَّهِ  يعنى از اثر ياد خدا ، و در روايت على بن ابراهيم « 1 » ميگويد اوّل اين آيه در باره حضرت امير المؤمنين عليه السّلام نازل شده ، و در روايت عامّه گويند در باره على و حمزه عليه السّلام و جملات بعد از آن در باره ابو لهب و فرزندانش فرود آمده ، و على بن ابراهيم از حضرت صادق عليه السّلام روايت كند كه سختى و نرمى از دل است و خداوند فرموده ،  فَوَيْلٌ لِلْقاسِيَةِ  تا آخر آيه ،  وَ كانُوا مُسْلِمِينَ  « 2 » ظاهر اين آيه آنست كه اسلام برتر از ايمانست .\r\n قالَتِ الْأَعْرابُ آمَنَّا  طبرسى « 3 » قدس سرّه گويد آنها مردمى از بنى اسد بودند كه در سال قحطى خدمت پيغمبر صلّى اللَّه عليه و آله و سلّم آمده و تظاهر باسلام نمودند امّا در باطن امر مؤمن نبودند ، بدين وسيله ميخواستند صدقه‌اى بگيرند معناى آيه اينست كه اعراب گفتند ما آورده‌ى تو را باور داريم ، خداوند دستور داد دروغ آنها را بايشان خبر دهند ، تا همين خود معجزه‌اى باشد بدين جهت فرمود  قُلْ لَمْ تُؤْمِنُوا  يعنى بحقيقت و در باطن امر باور نداريد  وَ لكِنْ قُولُوا أَسْلَمْنا  يعنى از ترس كشتار و اسارت تسليم شديم سپس خداوند بيان فرمود كه جايگاه ايمان دل است نه زبان و فرمود  وَ لَمَّا يَدْخُلِ الْإِيمانُ فِي قُلُوبِكُمْ  زجّاج گويد : اسلام اظهار خضوع ، و پذيرفتن آورده‌هاى پيامبر صلّى اللَّه عليه و آله و سلّم است و به همين مقدار ، خون محفوظ است ، اگر اعتقاد و باور دل با اين اظهار زبانى توام شد ، ايمانست و دارنده آن مسلمان و مؤمن حقيقى است ، و امّا كسى كه تنها اظهار پذيرش دين كرده ، و براى راحت بودن از دست قدرت مسلمين تسليم شده او تنها در ظاهر مسلمان است ولى در باطن معتقد نيست ، و اين دسته از جرگه اهل ايمان خارج\r\n\r\n\r\n","description":"","footnote":"\r\n( 1 ) تفسير قمى ص 577 .\r\n( 2 ) سورهء زخرف آيه 69 .\r\n( 3 ) مجمع البيان ج 9 ص 138 و آيه در سورهء حجرات آيه 13 .\r\n","page_name":" 325 ","page_number":325},
  {"content":"\r\n\r\nشده‌اند بفرموده خداوند :  وَ لَمَّا يَدْخُلِ الْإِيمانُ فِي قُلُوبِكُمْ  يعنى اگر بعد از تظاهر باسلام براى نجات از قتل تصديق نكرديد ، بنا بر اين مؤمن آنست كه باطنش نيز همچون ظاهر او معتقد باشد ، و مسلمان كامل كسيست كه تظاهر بانقياد و اطاعت كامل نمايد و آنچه را كه ميگويد مؤمن باشد .\r\nو انس از پيامبر اكرم صلّى اللَّه عليه و آله و سلّم روايت نموده كه فرمود اسلام آشكار است و ايمان در دل ، و با اين جمله به سينه‌اش اشاره فرمود .\r\nسپس خداوند سبحان فرمود  وَ إِنْ تُطِيعُوا اللَّهَ وَ رَسُولَهُ لا يَلِتْكُمْ مِنْ أَعْمالِكُمْ شَيْئاً  « 1 » يعنى از ثواب كارهايتان چيزى كم نميكند  إِنَّ اللَّهَ غَفُورٌ رَحِيمٌ . \r\n إِنَّمَا الْمُؤْمِنُونَ الَّذِينَ آمَنُوا بِاللَّهِ وَ رَسُولِهِ ثُمَّ لَمْ يَرْتابُوا  يعنى بعد از ايمان ، در دين خود دچار ترديد نشدند ،  وَ جاهَدُوا بِأَمْوالِهِمْ وَ أَنْفُسِهِمْ فِي سَبِيلِ اللَّهِ أُولئِكَ هُمُ الصَّادِقُونَ  يعنى كسانى كه در ادّعاى ايمان راست گفته‌اند ، و اين آيه دليل است بر اينكه اعمال انسان در ايمانش دخالت دارد يا اعمال نيك جزء ايمان است ، يا شرط ايمان كامل است ، يا اينكه كاشف از داشتن ايمان است چنانچه تحقيق مطلب به زودى بيايد ،  قُلْ أَ تُعَلِّمُونَ اللَّهَ بِدِينِكُمْ  يعنى آيا ايمانتان را به خدا اطّلاع ميدهيد  وَ اللَّهُ يَعْلَمُ ما فِي السَّماواتِ وَ ما فِي الْأَرْضِ وَ اللَّهُ بِكُلِّ شَيْءٍ عَلِيمٌ  در اين قسمت از آيه آنان را نسبت بنادانى داده و نيز توبيخ فرموده .\r\nدر خبر است كه وقتى آيه اولى نازل شد ( اعراب ) آمدند و سوگند خوردند بر اينكه مؤمن معتقد هستند بعد از آن اين آيه فرود آمد  يَمُنُّونَ عَلَيْكَ أَنْ أَسْلَمُوا  يعنى اسلام خود را منّتى بر تو ميشمرند ، و حال آنكه آن نعمتى است از جانب پروردگار كه بهر كس نعمت دهد از او پاداش نخواهد  قُلْ لا تَمُنُّوا عَلَيَّ إِسْلامَكُمْ  يعنى باسلام خود ، بنا بر اين اسلام منصوبست به نزع خافض ، يا مفعول فعل است و فعل معنايش اعتداد است ،  بَلِ اللَّهُ يَمُنُّ عَلَيْكُمْ أَنْ هَداكُمْ لِلْإِيمانِ \r\n\r\n\r\n","description":"","footnote":"\r\n( 1 ) سورهء حجرات آيه 14 .\r\n","page_name":" 326 ","page_number":326},
  {"content":"\r\n\r\nبنا بر زعم شما ( كه گمان ميكنيد هدايت شده‌ايد ) با اينكه لازمه راهنمائى ، راه بردن نيست ،  إِنْ كُنْتُمْ صادِقِينَ  در ادّعاء ايمان ، و جواب اين شرط محذوف است و ما قبل آن دلالت دارد ، بنا بر اين جواب آن چنين مىشود فللَّه المنّه عليكم و اين آيه شريفه معناى لطيفى دارد ، زيرا بعد از آنكه اعراب كار خود را ايمان ناميدند و بدان منّت نهادند ، ايمان آنها را نفى كرد ، و آن را اسلام ناميد ، بدين جمله كه فرمود بر تو منّت ميگذارند به آنچه كه در حقيقت ، اسلام است و شايسته نيست بر آن منّت نهند ، بلكه اگر ادعاى ايمان آنها درست باشد ، خداوند بر آنها منّت دارد بهدايت نه آنها .\r\n فَما وَجَدْنا فِيها غَيْرَ بَيْتٍ مِنَ الْمُسْلِمِينَ  « 1 » بيضاوى گويد ، به اين آيه استدلال شده بر يكى بودن مفهوم ايمان و اسلام ، و اين استدلال ضعيف است ، زيرا اين آيه بيش از اين نميفهماند كه هر كس پيرو ( دين ) باشد هم عنوان مؤمن بر او صدق مىكند و هم مسلم ، و يكى بودن مفهوم ايمان و اسلام را نميفهماند ، چون ممكن است چند مفهوم مختلف بر يك ذات صدق كند .\r\nو در تفسير  مُسْلِماتٍ مُؤْمِناتٍ  « 2 » گويد يعنى اقراركنندگان خالص ، يا منقادان تصديق‌كننده .\r\n أَ فَنَجْعَلُ الْمُسْلِمِينَ كَالْمُجْرِمِينَ  « 3 » بقولى انكار گفته آنهاست كه اگر گمان محمّد صلّى اللَّه عليه و آله و سلّم و پيروانش در مورد زنده شدن ما در رستاخيز درست باشد ، ما را برترى ندادند و چنين نيست ، زيرا ما همچنان كه در دنيا وضعمان از آنها بهتر است در آخرت نيز چنين است .\r\n وَ مِنَّا الْقاسِطُونَ  « 4 » يعنى منحرفين از راه حق ،  فَأُولئِكَ تَحَرَّوْا رَشَداً \r\n\r\n\r\n","description":"","footnote":"\r\n( 1 ) سورهء الذاريات آيه 36 .\r\n( 2 ) سورهء تحريم آيه 6 .\r\n( 3 ) سورهء قلم آيه 33 .\r\n( 4 ) سورهء جن آيه 14 .\r\n","page_name":" 327 ","page_number":327},
  {"content":"\r\n\r\nيعنى دنبال چيزى بزرگ رفتند تا آن را به ثواب رساند ، و على بن ابراهيم « 1 » از حضرت باقر عليه السّلام روايت نموده كه فرمود آنهائى كه اعتراف بولايت ما دارند .\r\nسخن ما : با ملاحظه در اين آيات و آياتى كه قبلا در باب پيش گذشت ، معلوم مىشود ، ايمان و اسلام معانى زيادى دارد بطورى كه در آينده به يارى خدا بتفصيل بيان ميكنيم .\r\n\r\nبخش روايات :\r\n1 - هارون از ابن صدقه روايت كند كه حضرت صادق عليه السّلام بپدرش عرضكرد ، ايمان ( ممكن است ) بدل راه يابد بدون زبان ؟ حضرت باقر عليه السّلام فرمود اگر چنين باشد كه تو ميگوئى پس كشتار مشركين بر ما حرام است ، زيرا بگفته تو ما خبر نداريم شايد ( كسى كه زبانا مشرك است ) در باطن مؤمن باشد ، پس اين گفتار تو بر خلاف عمل پيامبر عليه السّلام است كه هر كس خدمتش مىآمد براى قبول اسلام او را آزمايش ميكرد و از او بمسلمانى و شروط آن بيعت ميگرفت و سخت تأكيد ميكرد ، مسعدة بن صدقه گويد هر كس اين را بگويد البتّه كافر است از آن جهت كه ندانسته « 2 » .\r\nتوضيح : ( انّه قال له ) ضمير قال به امام صادق عليه السّلام برميگردد و باز گشتنش بمسعده بعيد است كه بگوئيم گوينده سخن به امام باقر عليه السّلام مسعده بوده بنا بر اين اگر گوينده حضرت صادق عليه السّلام باشد آن جمله پرسش است و ( قد ) براى تقليل است و اگر مسعده باشد اظهار عقيده كرده و پرسش نيست ، و در صورتى كه گوينده مسعده باشد ، نسبت روايت حضرت صادق عليه السّلام بپدرش بدان جهت است كه جواب مسعده منسوب به آن حضرت است بدين جهت بعيد است سخن از مسعده باشد ، و حاصل جواب حضرت اينست كه اگر اسلام ، صرف اعتقاد قلبى باشد و مشروط نباشد بانكار نكردن خدا به زبان ، يا باقرار زبانى به اعتقاد به خدا و\r\n\r\n\r\n","description":"","footnote":"\r\n( 1 ) تفسير قمى ص 699 .\r\n( 2 ) قرب الاسناد ص 23 .\r\n","page_name":" 328 ","page_number":328},
  {"content":"\r\n\r\nتسليم او بودن ، بنا بر اين كشتار مشركين جايز نيست ، زيرا احتمال دارد باطنا مؤمن باشند ، و فرمايش حضرت كه فرمود ( فهذا القول ) احتمال دارد جواب دوّمى باشد و آن اينكه اين گفته شما خلاف برنامه پيامبر صلّى اللَّه عليه و آله و سلّم بود كه هر كس ميخواست مسلمان شود او را مجبور به بيعت مينمود و سخت تأكيد ميكرد ، و بيعت آنها با پيامبر صلّى اللَّه عليه و آله و سلّم و اقرارشان و قبول كردن شرائط همه عمل بود و غير از عقيده است ، و ممكن است تمام فرمايش حضرت يك جواب و يكدليل باشد و آن اينكه اگر ايمان قلبى باشد ، از دو حال خارج نيست يا در اثبات و نفى ايمان بگفته او اكتفا مىشود يا نه ، در صورت دوّم كشتن مشرك و جنگيدن با او به كلى ممكن نباشد ، و در صورت اوّل بايد اقرار زبانى او بس باشد ، و نيازى به پيروى كامل و عملى كه آنقدر پيامبر اكرم صلّى اللَّه عليه و آله و سلّم به آن اهميّت ميداد ندارد .\r\n2 - حضرت رضا عليه السّلام از پدرانش از حضرت على عليه السّلام روايت نمايد كه پيغمبر اكرم صلّى اللَّه عليه و آله و سلّم فرمود من مأمورم با مردم بجنگم تا بگويند\r\nلا إله الّا اللَّه ،\r\nوقتى اين جمله را گفتند خون و مالشان بر من حرام است « 1 » .\r\nتبيين : عامه اين روايت را بطريق مختلفه « 2 » با كم و زيادى در لفظ روايت كرده‌اند ، از جمله از ابو هريره نقل كرده‌اند كه حضرت رسول صلّى اللَّه عليه و آله و سلّم فرمود من مأمورم با مردم بجنگم تا بگويند\r\nلا إله الّا اللَّه\r\nو چون گفتند ، خون و مالشان جز بر وجه حق در پناه من است ، و حسابشان با خداست .\r\nحسين بن مسعود در شرح السّنّه گويد : اينكه فرمود تا بگويند\r\nلا إله الّا اللَّه\r\nبت‌پرستان را ميگويد نه اهل كتاب را ، زيرا اهل كتاب\r\nلا إله الّا اللَّه\r\nرا ميگويند ، سپس از آنها شمشير برنميدارد تا به پيامبرى آن حضرت نيز اقرار كنند ، يا جزيه دهند ، و اينكه فرمود و حسابشان با خداست يعنى آنچه در باطن و پنهانى\r\n\r\n\r\n","description":"","footnote":"\r\n( 1 ) عيون اخبار الرضا ( ع ) .\r\n( 2 ) مشكاة المصابيح ص 12 - 14 .\r\n","page_name":" 329 ","page_number":329},
  {"content":"\r\n\r\nانجام ميدهند ولى احكامى را كه در ظاهر مخالفت كنند ، خود پيامبر نيز آنها را مؤاخذه ميفرمايد ، پايان سخن حسين بن مسعود .\r\nسخن ما : گويا اكتفا بيكى از شهادتين بخاطر اينست كه اين دو شهادت هميشه با هم همراهند و مقصود حضرت از\r\nلا إله الّا اللَّه\r\nهر دو شهادت است ، بلكه باضافه آنچه كه لازمه شهادتين است يعنى اقرار به آورده‌هاى پيامبر زيرا آنها نيز از آن حضرت روايت كرده‌اند كه فرمود من مأمورم با مردم بجنگم تا گواهى دهند بر يگانگى خدا و پيامبرى محمّد صلّى اللَّه عليه و آله و سلّم و نماز را به پا دارند ، و زكوه را بپردازند ، وقتى چنين كردند خون و مال آنها در پناه من است مگر به ميزان حق اسلام ، و حساب آنها با خداست ، و در روايت ديگرى فرمود تا گواهى دهند بيگانگى خدا و اينكه محمّد صلّى اللَّه عليه و آله و سلّم بنده و پيامبر اوست ، و اينكه به قبله ما رو كنند ، و گوشت ذبح شده ما را بخورند ، و نماز ما را بگزارند ، چون چنين كنند حرام شود بر ما خون و مالشان مگر به حق آن ، بسود آنهاست آنچه سود مسلمين باشد ، و به زيان آنهاست آنچه بزيان مسلمين باشد ، و در روايت ديگرى فرمود تا گواهى دهند به لا إله الّا اللَّه و به من ايمان آورند و بدان چه آورده‌ام ، چون چنين كنند ، خون و مالشان در پناه من است جز به حق آن .\r\nقاضى عياض كه از دانشمندان عامّه است گويد محفوظ بودن جان و مال به گفتن\r\nلا إله الّا اللَّه\r\nكنايه از پذيرش ايمانست ، يا مقصود مشركين عربست و بت‌پرستانى كه موحّد نبودند و آنان اوّلين دسته‌اى بودند كه باسلام خوانده شدند و بمبارزه برخاستند ، امّا غير آنها يعنى كسانى كه بيگانگى خداوند معترفند ،\r\nلا إله الّا اللَّه\r\nبراى آنها بس نيست ، زيرا در زمان كفرشان هم اين جمله را ميگفتند ، و به دو معتقد بودند ، بدين جهت در روايت ديگر ميفرمايد به يگانگى خدا اعتراف كنند و نيز به پيامبرى من و نماز را به پا دارند و زكوه را بپردازند 3 - قاسم صيرفى گويد از حضرت صادق عليه السّلام شنيدم ميفرمود ، با اسلام\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nخون محفوظ ميماند و امانت بازگردانده مىشود ، و ازدواج حلال مىشود ، ولى ثواب و پاداش بر ايمانست « 1 » .\r\nعلى بن ابراهيم از پدرش از ابن ابى عمير همين حديث را روايت نموده « 2 » .\r\nبيان : اين روايت دلالت دارد بر اينكه ايمان و اسلام مترادف نيستند ، و غير مؤمن از ساير فرقه‌هاى اسلامى استحقاق ثواب و پاداش اخروى هيچ ندارند ، چنانچه حق همين است و اين مطلب بين شيعيان اثنى عشرى مشهور است ، و به زودى مىخوانى كه اسلام و ايمان ، هر كدام چند معنى دارند ، و ظاهر آنست كه مقصود از ايمان در اين روايت اعتراف بوجود خدا و صفات كماليّه او و اقرار بتوحيد و عدل و معاد ، و نبوّت پيامبر ما صلّى اللَّه عليه و آله و سلّم و امامت دوازده امام عليه السّلام و نيز اعتراف به تمام آورده‌هاى پيامبر صلّى اللَّه عليه و آله و سلّم است ، آنچه از آنها قابل درك است بايد تفصيلا معتقد باشد و آنچه نميداند اجمالا عقيده داشته باشد ، و همچنين آنچه او را از دين بيرون ميبرد مثل بت‌پرستى ، و سبك شمردن حريم خدا از او سر نزند .\r\nو اسلام همان اقرار ظاهرى به خدا و پيامبر و انكار نكردن ضروريات دين اسلام است ، پس شرط اسلام ، ولايت ائمّه عليه السّلام و اقرار قلبى نيست ، بنا بر اين منافقين و همه فرقه‌هاى اسلامى كه تظاهر بشهادتين ميكنند ، غير از ناصبيها و غلات و مجسّمه « 3 » و كسى كه كارى كند كه از دين بيرون رود مثل بت‌پرستى و افكندن قرآن در نجاست از روى عمد ، داخل در اسلامند ، و تفصيل همه اينها در\r\n\r\n\r\n","description":"","footnote":"\r\n( 1 ) محاسن 285 .\r\n( 2 ) ج 2 كافى ص 24 .\r\n( 3 ) ناصبىها يعنى دشمنان اهل بيت كه صريحا اظهار عداوت ميكنند ، و غلاة آنهايند كه پيامبر ( ص ) يا يكى از ائمه ( ع ) را خدا بدانند يا آنها را در * عبادت شريك خدا دانند و همچنين است اگر در صفتى از صفات خدا مثل رازقيت و غيره آنها را شركت دهند و مجسمه آنهايند كه خدا را جسم ميدانند .\r\n","page_name":" 331 ","page_number":331},
  {"content":"\r\n\r\nبحثهاى آينده به يارى خدا خواهد آمد .\r\nسپس آن حضرت در اين روايت سه ثمره و نتيجه براى اسلام شمرده ، اوّل حقن الدّم ( محفوظ بودن خون ) در قاموس گويد حقن بمعنى حبس است و حقن دم فلان يعنى او را از كشتن نجات داد ، پايان .\r\nاين نتيجه براى اسلام ظاهرى روشن است ، زيرا در صدر اسلام و زمان پيامبر صلّى اللَّه عليه و آله و سلّم در نكشتن كفّار فقط باينكه شهادتين بگويند اكتفا ميكردند ، ولى بعد از آن حضرت ، چون براى امّت اشتباهاتى بوجود آمد و در مسأله امامت با هم اختلاف كردند ، نتيجتا امامت از صورت ضرورى دين خارج شد ، بنا بر اين خون مخالفين ( مسأله ولايت ) و ساير جمعيّتهاى مسلمين غير از خوارج و نواصب محفوظ است ، البتّه دوستى اهل بيت پيامبر صلّى اللَّه عليه و آله و سلّم از ضروريات دين همه مسلمانهاست ، ولى اختلاف در امامت و پيشوائى آنهاست ، و كسى كه بر امامى ستم كند و عليه او بشورد قتلش بصريح قرآن ، واجب است ، و اين برنامه تا زمان ظهور حضرت قائم عليه السّلام است ، زيرا بعد از ظهور آن حضرت شبهات بر طرف مىشود ، و حق روشن ميگردد بطورى كه براى هيچ كس عذرى باقى نميماند ، و در آن زمان كسى كه امامت را منكر شود ، همچون كفار قتلش واجب و در ساير شئون نيز با او معامله كافر مىشود .\r\nامّا منافقين ، يعنى آنهائى كه ظاهرا عقيده درست دارند ولى در باطن معتقد خلافند ، احتمال دارد در زمان ظهور حضرت ، ادّعاى آنها پذيرفته نشود ، چون امام عليه السّلام از درون آنها آگاه است و بر طبق آگاهى خود حكم ميفرمايد و نيز احتمال دارد داعيه آنها را بپذيرد ، تا وقتى خلافى از آنها سر زند و كفر خود را ظاهر سازند ، همچنان كه از اخبار دابّه الارض بدست مىآيد ، بنا بر اين ، هر دو صورت محتمل است و جز بيكى از اين دو ، مشكل است .\r\nدوّم از فوائد اسلام ، اداء امانت است ، يعنى هر كس مسلمان شد ، بايد\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nامانتش را رد كرد ، مفهوم اين جمله اينست كه هر كس اسلام را نپذيرد ، واجب نيست امانت او را رد كنند ، و اين خلاف مشهور و بر خلاف بسيارى از اخبار است ، زيرا آنچه مشهور است ميان فقهاء اينست كه ردّ امانت واجب است و لو از كافر باشد و ابو الصلاح گويد امانت كافر حربى « 1 » را بايد بسلطان اسلام رد كرد ، و ممكن است فرمايش حضرت را حمل كنيم بر اينكه برگرداندن امانت مسلمان ، لزوم بيشترى دارد ، يا اينكه حضرت فرموده ردّ امانت وظيفه هر مسلمانست ، يا منظور از امانت سپرده نيست ، بلكه مال او كه در دست ديگرانست ، يا اينكه اسلام باعث مىشود كه مسلمان امانت را به صاحبش برگرداند ، و تمام اين توجيه‌ها با ظاهر عبارت سازشى ندارد و به زور بايد روايت را بر آنها حمل كرد ، و سخن ابو الصّلاح نيز چنين است زيرا بنا بر گفته او ردّ امانت ذمّى هم واجب است ، بنا بر اين به زحمت مىافتد كه چگونه كافرى كه در ذمّه اسلام و مسلمين است ردّ امانت او بخاطر اسلام واجب باشد ، و مجبور مىشود بگويد چون در ذمّه مسلمين است ردّ امانتش واجب است .\r\nفائده سوّم از فوائد اسلام ، حلال شدن ازدواج است ، باسلام و اين دلالت دارد بر اينكه ازدواج با زن كافره مطلقا حرام است و لو كنيز باشد مگر در مواردى كه دليل مخصوص بر حلال بودن آن داشته باشيم و همچنين ازدواج با مرد كافر نيز حرام است ، و مفهوم اين فرمايش اينست كه ازدواج با زن مسلمان و مرد مسلمان از هر دسته‌اى از مسلمانها كه باشد جايز و حلال است .\r\nامّا حرمت ازدواج با زن كافره درست است زيرا همه فقهاء اتفاق دارند ، بر حرام بودن ازدواج با زن كافر غير اهل كتاب ، امّا در ازدواج با اهل كتاب چند قول است ، برخى گويند مطلقا حرام است ، و پاره‌اى گويند زن يهودى يا نصرانى را ميتوان در حال اختيار موقتا عقد كرد ، و در حال اضطرار عقد دائمش\r\n\r\n\r\n","description":"","footnote":"\r\n( 1 ) كافر حربى يعنى كافرى كه با مسلمين در حال جنگ است .\r\n","page_name":" 333 ","page_number":333},
  {"content":"\r\n\r\nنيز مانعى ندارد ، قول ديگرى ميگويد عقد آنها جايز نيست ولى بعنوان كنيز ميتوان خريد ( البته در صورت جور شدن شرائط كنيزى ) ، و بيشتر از فقهاء متأخرين معتقدند ازدواج موقت با زن يهودى و مسيحى يا خريدن آنها بعنوان كنيز مانعى ندارد ، ولى ازدواج دائم جايز نيست و عده‌اى گويند ازدواج با آنها چه دائم باشد و چه موقت در حال اختيار حرام و در حال اضطرار جايز است ، و نزديكى با كنيزان نيز بلا مانع است ، و مرحوم صدوق ميفرمايد ازدواج با آنها بهر گونه‌اى جايز است ، و در زن مجوسى نيز از نظر روايات و اقوال فقهاء اختلافست ، ولى آنچه نزديك بواقع است اينست كه اگر كنيز باشد نزديكى با آن جايز است ، و احتياط در آنست كه كه با غير كنيز ازدواج نكند البته اگر زن و مردى از اهل كتاب با هم ازدواج كنند ، بعد مرد مسلمان شود ازدواج آنها به حال خود باقيست اگر چه هنوز دخول نكرده باشد .\r\nو امّا ازدواج با مسلمان غير شيعه ، مشهور بين فقهاء آنست كه در طرف زوج ايمان شرط است نه زوجه ، ( يعنى دختر دادن بمرد مسلمان غير شيعه جايز نيست ولى مرد شيعه دختر مسلمان غير شيعه را ميتواند بگيرد ) و عدّه‌اى گويند در هيچ طرف ايمان شرط نيست ، فقط به صرف اينكه طرفين مسلمان باشند صحيح است ، و اين نظر در زمان صلح و سازش خالى از قوّت نيست ، امّا ازدواج با دشمن اهل بيت ، زن باشد يا مرد ، جايز نيست .\r\nسپس بعد از بيان فوائد و نتيجه اسلام ، فائده ايمان را بيان ميفرمايد كه پاداش اعمال در آخرت مشروط بايمانست ، بنا بر اين كسى كه شيعه اثنى عشرى نباشد و باور قلبى نداشته باشد در سراى ديگر پاداش عمل نگيرد ، بلكه در آتش جاويد است چنانچه قبلا گفتيم و بعد نيز به يارى خدا خواهيم گفت .\r\n4 - علىّ از . . . از محمّد روايت كند كه حضرت باقر يا حضرت صادق عليه السّلام فرمود ايمان ، اقرار است و عمل ، ولى اسلام اقرار است بدون عمل « 1 » .\r\n\r\n\r\n","description":"","footnote":"\r\n( 1 ) كافى ج 2 ص 24 .\r\n","page_name":" 334 ","page_number":334},
  {"content":"\r\n\r\nبيان : اين روايت براى ايمان و اسلام اصطلاح ديگرى بيان ميفرمايد و آن اينكه ، اسلام همان اعتقادات ، است ، ولى ايمان ، اعتقاد و عمل بر طبق آن است ، يعنى انجام دادن واجبات و ترك محرّمات و گناهان كبيره ، و چه بسا روايت را تأويل كنند كه منظور از اقرار همان اقرار بشهادتين است و منظور از عمل كار دل است كه باور كردن آورده‌هاى پيامبر صلّى اللَّه عليه و آله و سلّم باشد ، يا اينكه منظور از اقرار نيازردن و منكر نشدنست ، و منظور از عمل ، عمل صحيح است ، يا اينكه فرمايش حضرت را بر مجاز حمل كنيم ، يعنى ايمان سبب مىشود كه بدينش اقرار كند و اذيت نشود و تمام احكام مسلمين در حق او رعايت شود ، بخلاف اسلام كه تنها سبب اقرار بدين است ، ولى اين توجيه از سياق روايت دور است .\r\nو احتمال دارد كه منظور از اقرار اعتراف بشهادتين و منظور از عمل ، عمل بر طبق اقرار يعنى باور كردن تمام آورده‌هاى پيامبر از جمله مسأله ولايت ، و بنا بر اين خلاصه فرمايش حضرت در اين روايت همان فرمايش روايت اول است .\r\n5 - علىّ بن ابراهيم از . . . از جميل بن درّاج روايت كند ، كه از حضرت صادق عليه السّلام از تفسير اين آيه سؤال كردم : اعراب گفتند ايمان آورديم ، بگو ايمان نياورديد ، ولى بگوئيد ، اسلام پذيرفتيم ، و هرگز ايمان در دلهاى شما وارد نشده « 1 » فرمود آيا نبينى كه ايمان غير از اسلام است « 2 » .\r\nبيان : تفسير اين آيه قبلا گذشت و به اين آيه استدلال شده بر يكى نبودن مفهوم ايمان و اسلام ، همچنان كه حضرت در اين روايت به آن استدلال فرموده ، و بسا جواب داده‌اند از اين استدلال باينكه منظور از اسلام ، اطاعت و انقياد ظاهريست و اين معنى غير از معناى اصطلاحى اسلام است ولى جواب آن اين است كه وقتى در روايات ، كلمه‌اى را اطلاق فرمودند بايد به همان معناى اصطلاحى\r\n\r\n\r\n","description":"","footnote":"\r\n( 1 ) سوره حجرات آيه 13 .\r\n( 2 ) كافى ج 2 ص 24 .\r\n","page_name":" 335 ","page_number":335},
  {"content":"\r\n\r\nشرعى حمل كرد ، و حمل كردن بر معناى ديگر نياز بدليل دارد ، و به اين روايت نيز استدلال شده بر اينكه ايمان همان تصديق بتنهائيست زيرا خداوند ايمان را در آن آيه بدل نسبت داده ، و از اين استدلال جواب ميدهند باينكه آيه شريفه نميفرمايد ايمان قلبى مشروط به عمل بر طبق آن نيست ، بلكه همين قدر ميفرمايد عمل ، جزء ايمان نيست ( ولى امكان دارد شرط آن باشد ) ، و اين جواب نيز ايرادى دارد .\r\n6 - محمد بن يحيى از . . . سفيان بن سمط گزارش كند كه مردى از حضرت صادق عليه السّلام از اسلام و ايمان سؤال كرد كه فرق بين آن دو چيست ؟ حضرت پاسخش نفرمود دوباره سؤال كرد باز جواب نشنيد ( آن مرد رفت و ) سپس روزى در بين راه به حضرت برخورد در حالى كه آماده كوچ كردن بود ، حضرت به او فرمود گويا آماده سفرى ، عرضكرد آرى فرمود پس در مسجد الحرام مرا ببين ، آن مرد در محل موعد خدمت حضرت رسيده و دوباره سؤال كرد كه چه فرقست بين اسلام و ايمان ؟\r\nفرمود اسلام برنامه ظاهرى است كه مردم دارند ، شهادت بيگانگى خدا ، و پيامبرى محمّد صلّى اللَّه عليه و آله و سلّم و برپا داشتن نماز و پرداختن زكوه و حجّ خانه خدا ، و روزه ماه رمضان ، اين اسلام است ولى ايمان شناسائى اين امر ( امامت ) است ، با اينوصف اگر كسى بدان اقرار كند و اين امر را نشناسد ، مسلمانست ولى گمراهست « 1 » توضيح : گويا تأخير حضرت در جواب بخاطر تقيّه و مصلحت‌بينى است ، و در قاموس گويد ازف الرّحل بر وزن فرح يعنى نزديك شد رفتن و كوچ كردن .\r\nسخن ما : از اين روايت بدست مىآيد كه بين اسلام و ايمان دو فرقست ، اول اينكه اسلام همان اطاعت ظاهرى است و تصديق و اعتراف قلبى در آن معتبر نيست به عكس ايمان كه يقين قلبى در آن معتبر است بطورى كه در آينده خواهيم گفت ، و دوّم اينكه اعتقاد بولايت در ايمان معتبر است ، و اينكه حضرت\r\n\r\n\r\n","description":"","footnote":"\r\n( 1 ) كافى ج 2 ص 24 .\r\n","page_name":" 336 ","page_number":336},
  {"content":"\r\n\r\nاعمال نماز و روزه و زكوه و حج را نيز ذكر فرموده يا بخاطر اينست كه ايمان مشروط است بانجام اين اعمال يا اينكه مقصود اعتقاد به اين اعمال است ، بدليل فرمايش حضرت كه فرمود\r\n( فان أقرّ بها )\r\nيعنى اگر به آن اعمال اقرار كرد ، يا مقصود بيان عقائد است ، و اين اعمالى كه نامبرده مشتركست بين اهل اسلام و اهل ايمان يعنى همه بايد آنها را انجام دهند ، و در صورت نشناختن ولايت حضرت فرمود گمراه است و نفرمود كافر است يا بخاطر تقيه و يا بدان جهت كه اگر ميفرمود كافر است ممكن بود خيال شود آن افراد در احكام دنيوى همچون كفّار هستند .\r\n7 - حسين بن محمّد از . . . از ابو بصير گزارش كند كه حضرت باقر عليه السّلام را شنيدم ميفرمود : ( اعراب گفتند ايمان آورديم ، بگو ايمان نياورديد ولى بگوئيد اسلام آورديم ) فرمود پس هر كس گمان كند آنها مؤمن هستند دروغ گفته ، و هر كس گمان كند آنها مسلمان نيستند ، نيز دروغ گفته است « 1 » .\r\nبيان : ( فمن زعم ) اين جمله ميفهماند مفهوم اسلام غير از ايمان است ، بلكه اسلام اعمّ از ايمان است ، يعنى هر مؤمنى مسلمانست ، ولى بعضى از مسلمانها مؤمن نيستند .\r\n8 - محمد بن يحيى از . . . از سماعه روايت كند كه به حضرت صادق عليه السّلام عرضكردم ، مرا از اسلام و ايمان با خبر ساز كه آيا آن دو مختلفند ؟ فرمود ايمان شريك اسلام است و پابپاى او مىآيد ، ولى اسلام شريك ايمان نيست عرضكردم توضيح بفرمائيد ، فرمود اسلام گواهى بيگانگى خدا ، و تصديق پيامبر صلّى اللَّه عليه و آله و سلّم است و به همين مقدار ، خون محفوظ ميماند ، و قانون ازدواج وارث جريان مييابد ، و بيشتر مردم همين ظاهر را گرفته‌اند ، ولى ايمان ، هدايت است و آنچه كه از صفات اسلام در دل نفوذ كند و بر طبق آن عمل نمايد ، و ايمان يك درجه از اسلام بالاتر است ، زيرا ايمان ظاهرا شريك اسلام است ، ولى اسلام در باطن شريك ايمان\r\n\r\n\r\n","description":"","footnote":"\r\n( 1 ) كافى ج 2 ص 25 .\r\n","page_name":" 337 ","page_number":337},
  {"content":"\r\n\r\nنيست ، گرچه در گفتار و صفات باهمند « 1 » .\r\nتبيين :\r\n( هما مختلفان )\r\nيعنى از نظر مفهوم و حقيقت يا مترادف هستند\r\n( يشارك الاسلام )\r\nشريك بودن و نبودن يا باعتبار مفهوم است ، زيرا مفهوم اسلام داخل در مفهوم ايمانست ولى ايمان در مفهوم اسلام نيست ، يا باعتبار تطبيق است ، زيرا هر مؤمنى مسلمانست و هر مسلمانى مؤمن نيست ، يا باعتبار وارد شدن ، زيرا آن كس كه در ايمان وارد شود در اسلام نيز وارد شده ولى عكس آن چنين نيست ، گر چه اين توجيه برميگردد بروايات ، قبلى ، يا باعتبار احكام است چون احكام اسلام براى ايمان ثابت است ولى عكس آن چنين نيست ،\r\n( فصفهما لى )\r\nيعنى حقيقت آن دو را براى من بيان فرما\r\n( شهاده ان لا إله الّا اللَّه )\r\nاجزاء اسلام را بيان ميفرمايد ، ( به حقنت ) فوائد اسلام را بيان ميفرمايد و ضمنا دلالت دارد بر اينكه همه فرقه‌هاى مختلف اسلامى از يك ديگر ارث مىبرند و مشهور بين فقها نيز همين است .\r\nو ظاهر اينست كه مقصود از شهادت و تصديق همان اقرار ظاهريست ، و تصديق قلبى نيز محتمل است و بنا بر اين به معناى ديگرى براى اسلام اشاره فرموده ، و بعيد نيست كه اصل معنايش اقرار قلبى باشد اگر چه احكام اسلام بر همان اقرار ظاهرى اجراء مىشود چون بايد به ظاهر حكم نمود تا وقتى خلافش ظاهر نگردد زيرا اطلاع بر دلها ممكن نيست چنانچه پيغمبر اكرم صلّى اللَّه عليه و آله و سلّم باسامه فرمود\r\n( فهلا شققت قلبه )\r\nيعنى از دل او پرده برنداشتى ؟ و بدين جهت حضرت در اين روايت فرمود\r\n( و على ظاهره جماعه من الناس )\r\nيعنى مدار احكام در امور قلبى مثل قراردادها و عقدها و ايمان و نظائر آنها ، بر ظاهر است ، و بنا بر اين بين اسلام و ايمان فرقى نيست مگر بولايت و اقرار بائمّه عليه السّلام و لوازم آن زيرا در ايمان نيز به ظاهر حكم مىشود و شايد توجيه اوّل بهتر باشد ، و مقصود از هدايت ، ولايت و\r\n\r\n\r\n","description":"","footnote":"\r\n( 1 ) كافى ج 2 ص 25 .\r\n","page_name":" 338 ","page_number":338},
  {"content":"\r\n\r\nراهبردن بوسيله ائمّه عليه السّلام است\r\n( و ما يثبت في القلوب )\r\nاين جمله اشاره است به اعتقاد قلبى نسبت بشهادت‌هاى ظاهرى اسلام ، پس كلمه من در\r\n( من صفه الاسلام )\r\nبيانيّه است و احتمال دارد ابتدائيّه باشد ، يعنى آنچه از آثار اعمال ظاهرى بدرون سرايت مىكند\r\n( و ما ظهر من العمل )\r\nاشاره است باينكه اعمال اجزاء ايمانست ، گر چه امكان دارد بگوئيم منظور از اين جمله گفتن شهادتين است بطورى كه آخر روايت نيز به آن اشاره دارد ،\r\n( ارفع من الاسلام )\r\nزيرا ايمان سبب مىشود مؤمن بثوابهاى آخرت برسد ، يا برترى ايمان بخاطر اينست كه ولايت در آن اعتبار يافته ، بنا بر اين ايمان از اسلام كاملتر و جامع‌تر است .\r\n( الايمان يشارك الاسلام )\r\nاز اين جمله استفاده مىشود كه اعتقادات اسلام با اعتقادات ايمان يكى است ، فقط در ايمان باور قلبى هم شرط شده به عكس اسلام ، و ممكن است اين جمله را تأويل بريم باينكه مقصود حضرت اينست كه ايمان شريك اسلام است در اعمال ظاهرى مثل نماز و روزه و . . . ولى اسلام در امور باطنى كه در ايمان معتبر است ، شريك ايمان نيست ، زيرا مثلا در تصديق ولايت با ايمان شركت ندارد ، گر چه در شهادتين و تصديق بتوحيد و پيامبرى با همند .\r\n9 - علىّ بن ابراهيم از . . . از فضيل بن يسار روايت كند كه حضرت صادق عليه السّلام فرمود ايمان ، شريك اسلام است ، ولى اسلام شريك ايمان نيست « 1 » .\r\n10 - على از . . . از فضيل روايت كند كه از حضرت صادق عليه السّلام شنيدم ميفرمود ايمان شريك اسلام است ولى اسلام شريك او نيست ، ايمان آنست كه در دل نشيند ، و اسلام آنست كه ازدواج و ارث و محفوظ بودن خون بر آنست ، و ايمان با اسلام شركت كند ولى اسلام شريك ايمان نشود « 2 » .\r\nبيان : وقر بر وزن وعد يعنى ساكن شود ، از وقار بمعنى حلم و بردبارى\r\n\r\n\r\n","description":"","footnote":"\r\n( 1 ) كافى ج 2 ص 25 .\r\n( 2 ) كافى ج 2 ص 26 .\r\n","page_name":" 339 ","page_number":339},
  {"content":"\r\n\r\nاست ، چنين است در نهايه .\r\n11 - كنانى گويد به حضرت صادق عليه السّلام عرضكردم ، كدام برتر است ، ايمان يا اسلام ؟ افرادى از طرف ما ميگويند اسلام برتر از ايمانست ، حضرت فرمود ايمان برتر از اسلام است ، عرضكردم برايم مجسّم فرما ، فرمود چه ميگوئى در باره كسى كه عمدا در مسجد الحرام ادرار كند ؟ عرضكردم بايد او را بشدّت بزنند فرمود درست گفتى ، چه ميگوئى در باره كسى كه عمدا در خود كعبه ادرار كند ؟ عرضكردم بايد او را بكشند فرمود درست گفتى ، آيا نبينى كه كعبه برتر از مسجد است ، و كعبه شريك مسجد است و مسجد شريك كعبه نيست ، همچنين ، ايمان شريك اسلام است و اسلام شريك ايمان نيست « 1 » .\r\nتوضيح :\r\n( ايّهما افضل )\r\nمبتدا و خبر است ، و ايمان و اسلام ، تفسير مرجع ضمير است ، يا ايمان و اسلام مبتدا هستند و ايّهما افضل خبر است ،\r\n( اوجدنى ذلك )\r\nيعنى چنانم ساز ، كه آن را بيابم و بفهمم ، در قاموس گويد وجد المطلوب بر وزن وعد و ورم ، بفتح عين و بكسر آن و مضارع آن يجده يعنى خواسته‌اش را يافت ، و اوجده يعنى او را بىنياز ساخت ، و اوجد فلانا مطلوبه ، يعنى او را بر مطلوبش پيروز ساخت ، ( متعمّدا ) يعنى نه از روى فراموشى و نه از روى اضطرار ، و اين روايت ميفهماند كسى كه كعبه را سبك شمارد كافر است ، زيرا كعبه از حريم‌هاى خداوند است ، و از محترمات پروردگار است ، و وجوب بزرگداشت آن از ضروريات اسلام است\r\n( الا ترى انّ الكعبه )\r\nحضرت معقول را بمحسوس تشبيه فرموده ، تا مطلب را كاملا تفهيم فرمايد ، و ضمنا عام بودن اسلام و خاص بودن ايمان و برترى ايمان را بر اسلام بيان ميفرمايد\r\n( و انّ الكعبه تشرك المسجد )\r\nيعنى در لزوم تعظيم و بزرگداشت يا در اينكه كعبه را هم كعبه گويند و هم مسجد ، يا در اينكه هر كس داخل كعبه شد ، حكم دخول مسجد را نيز دارد ولى عكس\r\n\r\n\r\n","description":"","footnote":"\r\n( 1 ) كافى ج 2 ص 26 و محاسن ص 285 .\r\n","page_name":" 340 ","page_number":340},
  {"content":"\r\n\r\nآن چنين نيست ، ( و المسجد ) يعنى تمام اجزاء آن\r\n( لا يشرك الكعبه )\r\nدر ميزان بزرگداشت ، و در كيفر كسى كه آن را سبك شمارد ، يا اينكه بهر جزئى از اجزاء مسجد كعبه نگويند ، يا در اينكه هر كس داخل مسجد شد ، داخل كعبه نيست چنانچه بعدا نيز بيايد ، و در تمام اين وجوه ، مشابهت بين مسجد الحرام و اسلام ، و كعبه و ايمان روشن است .\r\n12 - حمران گويد از حضرت باقر عليه السّلام شنيدم ميفرمود : ايمان آنست كه در دل جا گيرد ، و انسان را بسوى خداى عزّ و جل سوق دهد ، و اطاعت عملى او ، عقيده قلبيش را تصديق نمايد ، و اسلام همان ظاهر گفتار ، يا كردار است كه گروه مسلمين از فرقه‌هاى مختلف ، داراى آن هستند ، و با داشتن آن ، خون محفوظ است ، و قانون ارث جريان مىيابد ، و ازدواج نيز حلال مىشود ، و بر نماز و زكات و روزه و حج اجتماع كردند ، و بدان جهت از كفر درآمده و بايمان منسوب شدند ، و اسلام شريك ايمان نيست و ايمان شريك اسلام است و اين دو در گفتار و كردار همراهند ، چنانچه كعبه در مسجد است و مسجد در كعبه نيست ، و همچنين ايمان شريك اسلام شود و اسلام شريك ايمان نگردد ، و خداوند متعال ميفرمايد : اعراب گفتند ايمان آورديم ، بگو ايمان نياورديد ، و ليكن بگوئيد اسلام آورديم ، و هنوز ايمان در دلهاى شما راه نيافته ، و سخن خداوند عزّ و جل راست‌ترين گفتار است عرضكردم ، آيا از نظر احكام و حدود و فضائل مؤمن بر مسلمان برترى دارد ؟\r\nفرمود نه در اينها يكسانند ولى در اعمال و آنچه كه مايه تقرّب بسوى خدا مىشود با هم فرق دارند ، گفتم مگر نه اينست كه خداوند ميفرمايد : هر كس كار نيكو كند او را ده برابر آن خواهد بود « 1 » و به نظر شما آنها در نماز و زكوه و روزه و حجّ باهمند فرمود : مگر خداوند عز و جل نفرموده : خداوند بر او به چندين برابر بيفزايد « 2 » ، پس\r\n\r\n\r\n","description":"","footnote":"\r\n( 1 ) سورهء انعام آيه 160 .\r\n( 2 ) سورهء بقره آيه 245 .\r\n","page_name":" 341 ","page_number":341},
  {"content":"\r\n\r\nمؤمنين آنهايند كه خداوند كار خوبشان را چندين برابر كند ، براى هر كار خوبى ، هفتاد برابر پاداش دهد ، اين برترى مؤمن است ، و خداوند هر فرد مؤمن را به اندازه درستى ايمانش حسناتش را افزون سازد و در حق مؤمن هر خيرى بخواهد انجام ميدهد .\r\nعرضكردم : آيا به نظر شما هر كس در اسلام درآيد ، در ايمان درنيامده ؟ فرمود نه ولى او منتسب بايمان شود و بوسيله او از كفر بيرون رود ، و براى اينكه برترى ايمان را بر اسلام ، درك كنى برايت مثلى ميزنم ، اگر مردى را در مسجد الحرام به‌بينى آيا گواهى ميدهى كه او را در كعبه ديدى ؟ عرضكردم ، چنين شهادتى براى من جايز نيست ، فرمود اگر كسى را در كعبه ببينى آيا شهادت ميدهى كه او وارد مسجد الحرام شده ؟ گفتم آرى فرمود چطور ؟ گفتم بدون وارد شدن در مسجد به داخل كعبه نميرسد ، فرمود درست گفتى ، و خوب بود ، سپس فرمود ايمان و اسلام نيز چنين است « 1 » .\r\nبيان :\r\n( و افضى به الى اللَّه )\r\nضمير يا بقلب برميگردد و يا به صاحب قلب يعنى او را بمعرفت و قرب و پاداش خدا مىرساند ، بنا بر اين ضمير افضى به ( ما ) برميگردد و احتمال دارد بمؤمن برگردد ، و مرجع ضمير به موصول است ، يعنى بسبب اين اعتقاد ميرسد يا اينكه اين اعتقاد او را مىرساند به خدا كنايه از علم خداوند است بحصول آن عقيده در دل او و بقولى يعنى روى دل را بسوى خدا كند ، من الفضائل و الاحكام ، يعنى برتريهاى مادّى و احكام شرعيّه ، در مصباح گويد ، ( افضى الرجل بيده الى الارض ) يعنى كف دستش را به زمين زد ، ابن فارس و ديگرى گويد ( افضيت الى الشيء ) يعنى به آن چيز رسيدم و ( افضيت السر ) يعنى او را از راز باخبر ساختم ، و بقولى به اين جمله اشاره فرموده كه مقصود از آنچه در دل جا گيرد مجموعه‌اى از تصديق به توحيد و پيامبرى پيامبر و\r\n\r\n\r\n","description":"","footnote":"\r\n( 1 ) كافى ج 2 ص 26 .\r\n","page_name":" 342 ","page_number":342},
  {"content":"\r\n\r\nولايت است زيرا آنچه انسان را بسوى خدا ميبرد همه اين اعتقادات است نه پاره‌اى از آنها\r\n( و صدّقه العمل )\r\nميفهماند كه عمل از ايمان بيرونست ولى نشانه ايمانست زيرا ايمان امر قلبى است و نشانه خارجى لازم دارد و ضمنا اشاره فرموده باينكه ايمان بدون عمل ايمان نيست\r\n( و التسليم لامره )\r\nيعنى امامت ، و سربسته فرموده به جهت تقيّه يا منظور از امر خدا همه امور خداست از جمله امامت و احتمال دارد ذكر نكردن ولايت بخاطر اين باشد كه تصديق قلبى واقعى بشهادتين بدون اقرار بولايت نخواهد بود بنا بر اين مخالفين كه شهادتين را بدون ولايت اقرار ميكنند تنها اقرار ظاهرى است و واقعيتى ندارد زيرا ولايت را كه در واقع از شهادتين جدا نيست ، معترف نيستند از اين جهت در اخبار و روايات آنها را منافق يا مشرك ناميده‌اند .\r\n( و الاسلام ما ظهر من قول او فعل )\r\nيعنى گفتن شهادتين يا همه برنامه‌هاى دينى و منظور از فعل اطاعت خدا در انجام نماز و زكوه و روزه و حج و ساير عبادات است ، اين جمله دلالت دارد بر اينكه منظور از اسلام همان شهادتها و اطاعتهاى عملى است بدون تصديق و باور قلبى\r\n( فخرجوا بذلك من الكفر )\r\nيعنى از اينكه در دنيا حكم كفّاره در باره آنها جارى شود\r\n( و اضيفوا الى الايمان )\r\nيعنى ظاهرا بايمان منسوبند اگر چه در حقيقت داراى ايمان نيستند\r\n( و هما في القول و الفعل يجتمعان )\r\nيعنى در شهادتين و عبادات ظاهرى اگر چه ولايت فقط مخصوص ايمانست ، و ظاهر سياق حديث بدون تقيّه نيست .\r\nو گويا مقصود از فضائل همانا عناياتى است كه در دنيا نصيبش مىشود نه فضائل واقعى اخروى يا مقصود از فضائل انفاق و اكرامى است كه ظاهرا بكافر مىشود و بقولى يعنى در تكليف بفضائل باينكه مؤمن مكلّف است داراى فضائل باشد ولى مسلمان مكلّف نيست .\r\nسخن ما : از آنچه بعدا از تفسير عياشى بيان خواهيم كرد « 1 » استفاده مىشود\r\n\r\n\r\n","description":"","footnote":"\r\n( 1 ) در ذيل روايت 39 .\r\n","page_name":" 343 ","page_number":343},
  {"content":"\r\n\r\nكه الفضائل در اصل ( القضايا ) بوده و بعدا تغيير داده شده و به اين صورت در آمده ( في اعمالهما ) يعنى در درستى و قبولى اعمالشان ،\r\n( و ما يتقرّبان به الى اللَّه )\r\nاز عقائد و اعمال بنا بر اين اين جمله تأكيد جمله قبلى است يا تعميم بعد از تخصيص است زيرا اين جمله شامل عقائد هم مىشود ، يا اينكه مقصود از ( في اعمالهما ) درستى اعمال است و منظور از جمله بعدى چگونگى اعمال است ، زيرا مؤمن آنچه از امامش تعليم گرفته عمل مىكند ، ولى مسلمان به بدعتهاى مخالفين عمل مينمايد ، و بقولى منظور از جمله بعدى امام است كه بولايت و پيروى از او به خداوند تقرب ميجويد ، زيرا امام و پيشواى مؤمن تمام شرائط پيشوائى را دارد و پيشواى مسلمان تمام شرائط فسق و نادانى را داراست .\r\n( أ ليس اللَّه يقول )\r\nبه نظر ما اين سؤال و جواب چند احتمال دارد :\r\nاوّل - كه احتمال روشنى است اينست كه سائل ميگويد اگر مسلمان و مؤمن در حسنات با همند و هر حسنه‌اى ده برابر مىشود ، پس چگونه مؤمن در اعمالش بر مسلمان برترى دارد ، با اينكه كلمه ( من ) در آيه موصول است و معنى عموم دارد و هر كرا حسنه‌اى انجام دهد شامل مىشود ، و حضرت پاسخ فرمودند كه مؤمن و مسلم هر دو كار خيرشان ده برابر مىشود ، ولى مؤمن بيش از ده برابر خواهد داشت و بدين جهت برتر از مسلمان است ، ولى اشكال اين توجيه آنست كه در اين صورت غير مؤمن هم از اعمال خود پاداش ميگيرند ، و اين بر خلاف اجماع و اخبار مستفيضه است ، مگر اينكه فرمايش حضرت را بر تقيّه حمل كنيم ، يا بگوئيم چون فهم سائل نارسا بوده ، در پاسخ او چنين مصلحت ديدند ، يا بگوئيم مقصود از ايمان ايمان كامل است و مقصود از اسلام ، ايمان ناقص ، و اسلام بدون ايمانست ، و ثواب در اسلام مربوط بايمان ناقص است و اين توجيه از سياق خبر دور نيست ، بلكه بعيد نيست بگوئيم منظور از مسلم ، مؤمن مستضعف است كه تظاهر بايمان دارد ولى هنوز در دلش جا نگرفته چنانچه از اين جمله نيز استفاده مىشود\r\n( و هما في القول و الفعل\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nيجتمعان )\r\n، و قبلا دانستيد براى ايمان اصطلاحات و معانى مختلفى است ، و اين روايت يا پاره‌اى از آن اصطلاحات موافق است .\r\nاز اين اشكال جواب داده‌اند كه ممكن است عمل غير مؤمن در تخفيف كيفر اخرويش اثر داشته باشد نه در ورود به بهشت ، زيرا شرط بهشت رفتن ، ايمان است .\r\nاحتمال دوّم ، اينكه خداوند متعال ميفرمايد : كيست كه خدا را وام ( قرض الحسنه ) دهد تا خدا بر او به چندين برابر بيفزايد ؟ « 1 » قرض حسن ، عبادت كاملى است كه شرائط قبولى را داشته باشد و از جمله آن شرائط ايمانست ، بنا بر اين مؤمنين هستند كه خداوند كار خيرشان را چند برابر مينمايد نه ديگران ، و براى هر كار خيرى ده برابر و چه بسا هفتاد برابر پاداش دهد ، و اين برترى مؤمن بر مسلم است ، و بالاتر از اين خداوند به ميزان ايمان حسنات بعضى از افراد را تا هفتصد برابر يا بيشتر پاداش دهد ، و خداوند هر خيرى را بخواهد كه جز خودش ديگرى از آن با خبر نيست در باره مؤمن انجام دهد چنانچه ميفرمايد  ( وَ لَدَيْنا مَزِيدٌ )  « 2 » يعنى و افزونتر از آن نزد ما خواهد بود .\r\nو بقولى منظور از خيرى كه خدا براى مؤمن ميخواهد ، علم و حكمت و يقين و معرفت است .\r\nاحتمال سوّم ، مطلبى است كه يكى از فضلا نقل كرده و در واقع باحتمال دوّم برميگردد و آن اينست كه منظور از قرض حسن ، كمك كردن به امام عليه السّلام است بطورى كه در روايات وارد شده است و مقصود گوينده اينست كه همچنان كه قرض دو قسم است حسن و غير حسن ، قرض حسن كه همان صله و كمك كردن به امام است باعث مىشود كه بيش از ده برابر پاداش گيرد ، همچنين نماز و زكوه و حج هم حسن\r\n\r\n\r\n","description":"","footnote":"\r\n( 1 ) سورهء بقره آيه 245 .\r\n( 2 ) سورهء ق آيه 35 .\r\n","page_name":" 345 ","page_number":345},
  {"content":"\r\n\r\nو غير حسن دارد ، در صورتى حسن است كه با تصديق به امام توأم شود ، و تنها در آن صورت پاداشش چند برابر مىشود ، بنا بر اين فاء در ( فالمؤمنون ) براى بيان است و\r\n( يضاعف اللَّه )\r\nبتقدير قد است ، يعنى قد يضاعف اللَّه و الّا اگر قد در تقدير نگيريم از ظاهر فرمايش حضرت بدست مىآيد كه كار مؤمن نيز ده برابر است ،\r\n( و يزيد اللَّه )\r\nبر هفتاد برابر نيز مىافزايد .\r\n( أ رأيت من دخل في الإسلام )\r\nگويا بعد از آن همه فرمايشات حضرت ، هنوز سائل ، امتياز ايمان را بر اسلام نفهميده و دوباره سؤال كرده ، يا اينكه چون يكى بودن اسلام و ايمان در ذهن او جا گرفته بوده ، حضرت خواستند بيشتر توضيح دهند ، يا اينكه معقول را به محسوس تشبيه نموده و در ذهن سائل چنين است كه اگر كسى وارد مقدارى از خانه شود ، درست است كه بگوئيم داخل خانه شده و به همين مناسبت حضرت در جواب ميفرمايد كسى كه بعضى از اجزاء ايمان را دارد لازم نيست همه را دارا باشد كما اينكه اگر كسى وارد مسجد الحرام شد نميگويند بكعبه هم وارد شده ولى كسى كه در كعبه داخل شود ، گويند وارد مسجد شده ، همچنين مؤمن را مسلمان هم ميگويند ولى هر مسلمان را مؤمن نميگويند .\r\nسپس بدان كه به اين اخبار استدلال شده بر اينكه كعبه جزئى از مسجد الحرام است ، ولى در بيشتر اين اخبار دلالتى بر اين مطلب نيست ، و بلكه پاره‌اى از آنها بخلاف آن اشاره دارد مثل اين خبر ، آنجا كه ميفرمايد ، آيا شهادت دهى كه داخل مسجد شده و نميفرمايد آيا شاهدى كه در مسجد است ، و همچنين جمله ديگرى كه ميفرمايد بدخول در كعبه نرسد تا داخل مسجد شود ، از اين دو جمله استفاده مىشود كه كعبه جزء مسجد نيست ، بلى از پاره‌اى اخبار ديگر بدست مىآيد كه كعبه جزء مسجد است .\r\n13 - ابو بصير از حضرت صادق عليه السّلام روايت كند كه فرمود : همانا دل انسان ما بين سينه و حنجره ميچرخد تا بايمان بسته شود ، و چون پابند ايمان شود قرار\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nگيرد و اين سخن خداست كه ميفرمايد : هر كس به خدا ايمان آورد ، دلش هدايت شود « 1 » ، حضرت فرمود يعنى آرام گيرد « 2 » .\r\n14 - ابن سنان همين روايت را از حضرت صادق عليه السّلام نقل كرده ، ولى در روايت او كلمه آرام گيرد كه در آخر روايت قبلى بود ، نيست « 3 » .\r\nبيان : رجّ بمعنى حركت دادن ، و حركت كردن و جنبش است ، و رجرجه همچون ارتجاج و ترجرج ، اضطراب را گويند ، و حنجره حلقوم است ، و گويا در قرائت اهل بيت ، يهدأ قلبه بهمزه و فتح دال و رفع قلب است ، و اين قرائت شاذّ ( يعنى بر خلاف قاعده است ) ، بيضاوى گويد  يَهْدِ قَلْبَهُ  يعنى دلش را به ثبات و گفتن  إِنَّا لِلَّهِ وَ إِنَّا إِلَيْهِ راجِعُونَ  در هنگام مصيبت راهنمائى ميفرمايد و يهد قلبه برفع قلب و نصب آن و يهدأ بهمزه به معناى يسكن نيز قرائت شده « 4 » .\r\nو مرحوم طبرسى گويد ، عكرمه و عمرو بن دينار يهدأ قلبه خوانده‌اند ، يعنى دلش مطمئن مىشود چنانچه خداوند ميفرمايد  وَ قَلْبُهُ مُطْمَئِنٌّ بِالْإِيمانِ  « 5 » و دلش بايمان مطمئنّ و آرام است « 6 » پايان سخن طبرسى .\r\nو احتمال دارد كه قرائت امام عليه السّلام همان قرائت مشهور باشد و جمله‌اى كه در تفسير آن فرمودند ، بعنوان حاصل و نتيجه معناى آيه است چنانچه در تفسير آيات اشاره كرديم .\r\n15 - على بن ابراهيم از . . . از عبد الرّحيم قصير روايت كند كه من و عبد الملك نامه‌اى خدمت امام صادق عليه السّلام نوشتيم و در آن از معناى ايمان\r\n\r\n\r\n","description":"","footnote":"\r\n( 1 ) سورهء تغابن آيه 11 .\r\n( 2 ) محاسن ص 249 .\r\n( 3 ) كافى ج 2 ص 421 .\r\n( 4 ) تفسير بيضاوى ص 433 .\r\n( 5 ) سورهء نحل آيه 106 .\r\n( 6 ) مجمع البيان ج 10 ص 299 .\r\n","page_name":" 347 ","page_number":347},
  {"content":"\r\n\r\nسؤال نموديم ، حضرت در جواب ما نوشتند ، از ايمان سؤال كردى ، خداى رحمتت نمايد ، ايمان اقرار به زبان ، و بستگى دل ، و عمل به اندام و جوارح است ، اجزاء ايمان بهم پيوسته‌اند ، و ايمان ( چون ) خانه دربسته‌ايست ، همچنين اسلام و كفر نيز ( مانند ) خانه است ، پس گاهى بنده خدا مسلمانست ولى مؤمن نيست ، ولى مؤمن نميشود مگر بعد از مسلمان شدن ، بنا بر اين اسلام قبل از ايمان و شرك اوست ، پس هر گاه بنده خدا ، گناه بزرگ يا كوچكى كه خداوند از آن نهى فرموده انجام دهد ، از ايمان بيرون و نام ايمان نيز از او برداشته مىشود ، و فقط نامش مسلمانست ، اگر بعدا توبه كرد و از خداوند آمرزش خواست ، دوباره به حال ايمان بازگردد ، و كافر نشود مگر با انكار يكى از ضروريّات يا گشودن حريم حق و تغيير قانون خدا ، مثل اينكه حلالى را حرام خواند يا حرامى را حلال داند ، در اين هنگام هم از اسلام و هم از ايمان بيرون و داخل كفر است و همچون كسى است كه بحرم آيد ، سپس درون كعبه رود و در كعبه نجاست كند ، و حكم چنين كسى آنست كه او را از كعبه و حرم بيرون نموده و گردنش را بزنند و از آن پس بدوزخ رود « 1 » .\r\nبيان :\r\n( و الايمان هو الاقرار )\r\nاين فرمايش ، تفسير كامل ايمانست و به اين مضمون اخبار زيادى هست كه پاره‌اى از آنها خواهد آمد ، و اصطلاح اهل حديث در باره ايمان ، همين است چنانچه مرحوم صدوق در كتاب هدايه فرموده ، و شيخ مفيد در كتاب المسائل ميفرمايد ، به نظر من آنهائى كه مسأله امامت را آشنا و بدان اقرار دارند و گناه كبيره هم ميكنند ، مؤمن هستند چون ايمان دارند به خدا و پيامبران و آنچه را كه پيامبران از جانب خدا آورده‌اند و فاسق هستند چون مرتكب گناه كبيره شده‌اند ولى آنها را مؤمن تنها يا فاسق تنها نگويم ، بلكه ميگويم مؤمن فاسق يا به عكس و در هر حال آنها را مسلمان ميدانم ، آنچه گفتم مطلبى است كه همه اماميّه قبول دارند مگر خاندان نوبخت كه در اين مسأله مخالف شده و مؤمن فاسق\r\n\r\n\r\n","description":"","footnote":"\r\n( 1 ) كافى ج 2 ص 27 .\r\n","page_name":" 348 ","page_number":348},
  {"content":"\r\n\r\nرا مؤمن گويند بدون اضافه بفاسق پايان سخن مرحوم مفيد .\r\n( و الايمان بعضه من بعض )\r\nيعنى اجزاء ايمان به يكديگر پيوسته‌اند چون اقرار زبانى عقائد سبب مىشود كه دل نيز معتقد گردد و اعتقاد قلبى باعث مىشود با اعضاء و جوارح عمل نمايد يا معنايش اينست كه درجات ايمان به يكديگر پيوستگى دارند چون درجه پائين آن باعث رسيدن بدرجه بالاى ايمان شود زيرا هر اندازه قلبش باور كرد به همان ميزان عمل مىكند و در نتيجه آن عمل باور قلبيش زياد مىشود و به همان ميزان عملش نيز فزون ميگردد بنا بر اين كمال هر جزء از اجزاء ايمان مترتّب است بر كمال جزء ديگر ، و احتمال دارد اين جمله اشاره باشد باينكه درجات ايمان وابسته بيكديگرند زيرا عمل كه درجه سوّم است بدون اعتقاد قلبى كه در درجه دوّم است سود ندهد و همچنين است عكس آن زيرا اعتقاد درونى وقتى كامل شود و اثر دهد كه توأم با عمل باشد .\r\n( و هو دار )\r\nيعنى ايمان مثل خانه‌ايست كه انسان در او داخل شود و مانند دژ باشد .\r\n( و هو يشارك الايمان )\r\nيعنى هر گاه ايمان تحقق يابد اسلام نيز در تحقق شريك اوست ، و امّا آنچه در بعضى از اخبار گذشت كه اسلام شريك ايمان نيست ، يعنى چنين نيست كه هر گاه اسلام تحقق يابد ايمان نيز متحقق شود ، بنا بر اين اين دو عبارت ناسازگار نيستند ، و احتمال دارد از سخن حضرت چيزى افتاده باشد مثلا اصل خبر اين بوده ( و هو يشارك الاسلام و الاسلام لا يشارك الايمان ) همچون عبارت اخبار گذشته ، و احتمال دارد منظور از شريك بودن اسلام و ايمان ، شركت در احكام ظاهرى باشد و در روايات قبل كه فرمود اسلام شريك ايمان نيست يعنى در تمام احكام .\r\nو بقولى : راز مطلب آنست كه اقرار بتوحيد و پيامبرى مقدم است بر اقرار بولايت و عمل ، و مؤمن و مسلم با اقرار بتوحيد و پيامبرى از كفر بيرون رفته و باسلام درآيند ،\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nسپس مسلمان چون در جا زند در همان خانه اسلام بماند ، ولى مؤمن بسبب اقرار بولايت و عمل پيش ميرود و ترقى مىكند و به خانه ايمان فرود مىآيد ، از آنچه گفتيم معلوم شد اسلام قبل از ايمانست و شريك اوست در آنچه كه مايه بيرون آمدن از خانه كفر است يعنى اقرار بتوحيد و پيامبرى ، نه در آنچه كه مايه وارد شدن در خانه ايمان است ، و با اين بيان ناسازگارى بين عبارت اين روايت و آنچه در اخبار قبل بيان شده بر طرف مىشود .\r\n( او صغيره ) اين كلمه دلالت دارد بر اينكه گناه صغيره نيز انسان را از ايمان بيرون ميسازد ، با اينكه در صورت اجتناب از گناهان بزرگ ، گناه كوچك جبران مىشود ، و ممكن است او را حمل كنيم بر اصرار ، يعنى اصرار بر گناه كوچك از ايمان بيرون ميبرد چنانچه جملات بعدى اشاره دارد ، يا بگوئيم مقصود از صغيره گناه كبيره است ، منتهى او را صغيره فرموده به نسبت گناهان بزرگ‌تر ،\r\n( نهى اللَّه عنها )\r\nدر قرآن نهى فرموده و وعده دوزخ داده ، و اين خبر دلالت دارد بر اينكه انكار معاصى و حلال شمردن آن موجب ارتداد و بيرون رفتن از اسلام است و گويا مقصود حضرت ، مورديست كه از ضروريات دين باشد و در اين صورت توجيه دوّم گناه صغيره را ( كه گفتيم منظور از صغيره كبيره است ) تأييد مىكند زيرا بيشتر آنچه كه در قرآن نهى فرموده چنين است ، يا حمل مىشود بر انكار و حلال شمردن ، با اينكه بداند شارع حرام فرموده ، و نيز دلالت دارد بر اينكه مرتد ، بايد كشته شود اگر چه تنها يك ضرورى دين را سبك شمارد ، و نيز اشاره دارد به قبول نشدن توبه مرتدّ چون مرتدّ را در برابر خارج از ايمان قرار داده و خارج از ايمان را ميفرمايد اگر توبه كند و آمرزش خواهد بازمىگردد و مرتدّ چون در برابر اوست توبه‌اش مقبول نباشد ، و در اين صورت بايد حمل كنيم بمرتدّ فطرى يا اينكه در صورت توبه هم بايد بدوزخ برود .\r\nخلاصه اينكه مرتدّ ، بطورى كه مرحوم شهيد در كتاب دروس و غير آن ذكر\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nفرموده ، بريدن از اسلام است ، باينكه بگويد از اسلام بيرون رفتم ، يا به پاره‌اى از اقسام كفر اقرار نمايد ، چه ديگران هم بكفر او اعتراف كنند يا نه ، يا يكى از ضروريات قطعى دين را انكار كند يا چيزى كه حتما در دين نيست اثبات نمايد يا عملى انجام دهد كه دلالت صريح بر كفرش كند مثل سجده در برابر بت يا خورشيد و افكندن قرآن در نجاست از روى عمد و غرض ، يا افكندن نجاست بر كعبه ، يا خرابكردن آن ، و يا سبك شمردن كعبه بطور آشكار و با تظاهر .\r\nو امّا حكم مرتدّ ، آنچه ميان فقهاء مشهور است آنست كه ارتداد دو قسم است ، فطرى و ملّى ، فطرى كسى است كه ولادتش در اسلام باشد يعنى پدر و مادرش يا يكى از آن دو ( در حال انعقاد نطفه او مسلمان باشند چنين كسى اگر بعد از ارتداد توبه كند ، اسلامش پذيرفته نيست ، و كشتن او حتمى است و بمجرّد ارتداد ، زنش از او جدا مىشود ، بدون طلاق ، و عدّه وفات نگاه ميدارد و اموال او نيز بين ورثه تقسيم مىشود ، و ظاهرا در وجوب قتل او اشكالى نباشد ، آنچه گفتيم از نظر حفظ حدود و حريم دين در اجتماع بود ، ولى در اينكه از نظر خدا هم در واقع توبه‌اش پذيرفته است يا نه اختلافست ، بيشتر محققين گويند خدا مىپذيرد ، زيرا بعد از ارتداد از دو حال بيرون نيست ، يا وظيفه او بازگشت به اسلام است ، يا اصلا تكليفى ندارد در صورت اوّل اگر بگوئيم مكلّف بوده باسلام برگردد و در عين حال توبه‌اش را خداوند نپذيرد نتيجه اين حرف تكليف به چيزى است كه از طاقت او بيرونست ، و در صورت دوّم اگر بگوئيم اصلا تكليفى ندارد لازم مىآيد انسان زنده ، عاقل از تكليف بيرون رود و اين مطلب باجماع فقها باطل است در هر حال اگر كسى از ارتداد او مطّلع نشود يا اطّلاع پيدا كند و قادر بكشتن او نباشد ، و او هم توبه كند ، توبه او بين خودش و خدا پذيرفته است ، و عبادات و معاملاتش درست است ، ولى اموال و زنش بملكيّت و زوجيّت او برنميگردند ، امّا ميتواند بعد از پايان عدّه وفات دوباره زنش را عقد كند ، در بين عدّه هم احتمال\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nصحّت هست ، همچنان كه در عدّه طلاق بائن اگر حرام ابدى نباشد ، ميتواند دوباره او را عقد كند ، و اگر زن از اسلام برگردد حكمش قتل نيست بلكه حبس ابد است اگر چه او نيز مرتد فطرى باشد ، و در وقت هر نماز بايد او را بزنند .\r\nو مرتدّ ملّى كسى است كه در كفر متولد شده ، بعد مسلمان شود و دوباره بازگردد ، چنين كسى حكمش بنا بر مشهور اينست كه او را توبه دهند اگر نپذيرفت بكشند ، و در زمان مهلت او براى توبه اختلافست ، بقولى سه روز وقت دارد به دليل روايت مسمع ، و بقولى مهلتش به قدريست كه بتواند در آن زمان توبه كند .\r\nابن جنيد ميفرمايد ارتداد يك قسم است ، و بعد از ارتداد او را توبه ميدهند اگر پذيرفت ، قبول است و الّا كشته مىشود ، و نظر فقهاء عامّه نيز همين است و اين نظر خالى از قوّت نيست از نظر اخبار و روايات ، و تفصيل اين بحث ان شاء اللَّه در جاى خود خواهد آمد .\r\n16 - عبد اللَّه بن مسكان از يكى از اصحاب روايت كند كه به حضرت صادق عرضكردم اسلام چيست ؟ فرمود نام دين خدا ، اسلام است و آن دينى است كه پيش از پيدايش شما و بعد از شما نيز بوده و هست ، پس هر كس بدين خدا اقرار كند مسلم است ، و هر كس دستورات خدا را انجام دهد مؤمن است « 1 » .\r\nبيان : ( دين اللَّه اسمه اسلام ) بدليل آيه شريفهء  إِنَّ الدِّينَ عِنْدَ اللَّهِ الْإِسْلامُ  « 2 » همانا دين پسنديده نزد خدا اسلام است ) و همچنين آيهء  وَ مَنْ يَبْتَغِ غَيْرَ الْإِسْلامِ دِيناً  « 3 » هر كس غير از اسلام دينى اختيار كند ) ،\r\n( و هو دين اللَّه قبل ان تكونوا حيث كنتم )\r\nيعنى پيش از اينكه در عالمى از عوالم بوده باشيد يعنى گاهى كك در عالم بدن و روح هم نبوديد\r\n( و بعد ان تكونوا )\r\nدر يكى از عوالم ،\r\n\r\n\r\n","description":"","footnote":"\r\n( 1 ) كافى ج 2 ص 38 .\r\n( 2 ) سورهء آل عمران آيه 19 .\r\n( 3 ) سورهء آل عمران آيه 85 .\r\n","page_name":" 352 ","page_number":352},
  {"content":"\r\n\r\nيا قبل از اينكه بوده باشيد و به اين هيكل مخصوص وجود يابيد ، گاهى كك در عالم اشباح بوديد يا در علم ازلى و بعد از آنكه مىباشيد در عالم ابدان ، و توجيه اوّل روشن‌تر است ، و در هر صورت مقصود حضرت تغيير نكردن دين در زمانهاى مختلف است\r\n( فمن اقرّ بدين اللَّه )\r\nيعنى اعتقاداتى كه در همه اديان خداوند امر فرموده در دل و ظاهر امر به آنها معتقد باشند ( فهو مسلم و من عمل ) يعنى با اين اقرار\r\n( بما امر اللَّه عز و جل به )\r\nاز واجبات و ترك گناهان كبيره يا اعمّ از اينها\r\n( فهو مؤمن )\r\nو اين يكى از معانى اسلام و ايمانست كه ذكر كرديم .\r\n17 - محمد بن يحيى از . . . از حمران روايت كند كه از حضرت باقر عليه السّلام شنيدم ميفرمود ، خداوند ايمان را يك درجه بر اسلام برترى داده ، هم چنان كه كعبه را بر مسجد الحرام برترى داده است « 1 » .\r\n18 - على بن ابراهيم از . . . از مسعده بن صدقه گزارش كند كه از حضرت باقر عليه السّلام شنيدم ميفرمود گناهان كبيره عبارتست از : نوميدى از رحمت خدا و يأس از لطف حق ، و آسوده بودن از فكر خدا ، و كشتن نفس محترمه كه خدا كشتن او را حرام فرموده ، و نافرمانى از پدر و مادر ، و خوردن مال يتيم از روى ستم ، و خوردن ربا پس از دانستن حرمت آن ، و عرب بيابانى شدن بعد از كوچ كردن باسلام ، و زن شوهردار را بزنا افكندن ، و گريز از جهاد ، كسى عرضكرد ، به نظر شما كسى كه يكى از گناهان كبيره را انجام دهد و بميرد آيا از ايمان بيرونست و عذاب و كيفر او همچون كيفر مشركين است ، يا اينكه عذابش قطع شود ؟ فرمود اگر آن گناه را حلال بداند از اسلام بيرون و كيفرش شديدترين كيفرهاست ، و اگر اعتراف كند باينكه آن گناه است و بر او حرام است و كيفر هم دارد و هرگز حلال نميشود ، عذاب او سبكتر از اولى است و فقط از ايمان بيرون ميرود ، نه از اسلام « 2 » .\r\n\r\n\r\n","description":"","footnote":"\r\n( 1 ) كافى ج 2 ص 52 .\r\n( 2 ) كافى ج 2 ص 280 .\r\n","page_name":" 353 ","page_number":353},
  {"content":"\r\n\r\n19 - سليمان بن خالد از حضرت صادق عليه السّلام روايت كند ( كه حضرت اين آيه را تلاوت فرمود ) ( اى اهل ايمان ) آنان را مؤمن ناميده و مؤمن نبودند ، و كرامتى نيست ، فرمود ( اى اهل ايمان سلاح جنگ برگيريد و آنگاه دسته دسته يا همه بيكبار متّفق براى جهاد بيرون رويد ) تا آنجا كه قرآن ميفرمايد ( تا بنعمت بسيارى كه نصيب آنها شد بهره فراوان ميبرديم ) ( فرمود ) اگر اهل آسمان و زمين ميگفتند خدا بما نعمتى داد كه در ركاب پيامبر خدا صلّى اللَّه عليه و آله و سلّم در جنگ شركت نكرديم ، با همين جمله همه مشرك ميشدند ، ( ولى ) هر گاه بدانها نعمتى از خدا ميرسيد ميگفتند كاش من با آنها بودم و در راه خدا مىجنگيدم « 1 » .\r\n20 - ابن عبدوس از . . . از فضل بن شاذان گزارش كند كه مأمون از حضرت رضا عليه السّلام خواست تا اسلام واقعى را بطور مختصر برايش بنويسند ، حضرت نوشتند اسلام واقعى گواهى باينست كه معبودى نيست جز خدا ، تنهاست و شريك ندارد ، يكتا و بىنظير است ، پناه نيازمندان ، پايداركننده ، شنوا ، بينا ، توانا ، قديم ، باقى است ، دانائيست كه نادانى ندارد ، توانائيست كه درماندگى برايش نيست ، بىنيازيست كه نيازمند نشود ، دادگريست كه ستم نكند ، آفريننده هر چيز است و مانند او چيزى نيست ، شبيه و ضدّ و همتا ندارد ، و مقصود از عبادت و دعا و رغبت و ترس اوست ، و ديگر گواهى باينكه محمّد صلّى اللَّه عليه و آله و سلّم بنده خدا و رسول و امين و برگزيده و انتخاب شده اوست از ميان موجودات و آفريده‌هاى خدا و بزرگ پيامبرانست و آخرين آنها و برترين فرد جهانيانست ، پيامبرى بعد از او نيست و دگرگونى در آئين و دين او نيست .\r\nو اينكه هر چه را محمّد بن عبد اللَّه عليه السّلام آورده حق آشكار است ، و باور داشتن او و همه پيامبران و رسولان و حجتهاى خدا كه در زمانهاى گذشته بوده‌اند ، و باور داشتن كتاب او ، كه راستگو و عزيز است و باطل از پيش و پس بدان\r\n\r\n\r\n","description":"","footnote":"\r\n( 1 ) تفسير عياشى ج 1 ص 257 و آيات در سورهء نساء آيه 71 - 73 .\r\n","page_name":" 354 ","page_number":354},
  {"content":"\r\n\r\nراه نيابد ، فرود آمده از جانب حكيم حميد ، و اينكه آن كتاب مسلّط است و احاطه دارد بر همه كتابها ، و اينكه تمام آن از ابتدا تا انتهايش حق است ، بمحكم و متشابه او و خاصّ و عامّش و نويد و تهديد و ناسخ و منسوخ و داستانها و اخبارش همه ايمان داريم ، كسى از آفريدگان را توانائى آن نباشد كه مانندش را بياورد .\r\nو اينكه راهنماى بعد از پيامبر ، و حجّت ( خدا ) بر مؤمنين ، و به پا دارنده امور مسلمين ، و گوينده از جانب قرآن ، و داناى به احكام قرآن ، برادر و خليفه و وصىّ و ولىّ اوست كسى كه مقامش در نزد او همچون مقام هرون نزد موسى است ، علىّ بن ابى طالب عليه السّلام امير المؤمنين و پيشواى متّقين و پيشرو سفيدرويان نورانى ، و برترين وصىّ ، و ميراث بر علم انبيا و مرسلين و بعد از آن حضرت ، حسن و حسين عليهما السّلام دو سيّد جوانان بهشتيان سپس علىّ بن الحسين زين العابدين ، و بعد از آن ، محمد بن على ، شكافنده علم انبياء ، و سپس جعفر بن محمّد الصادق ميراث‌بر علم اوصياء و بعد از آن موسى بن جعفر الكاظم ، و از آن پس علىّ بن موسى الرّضا ، و بعد محمد بن على ، و پس از آن على بن محمّد ، و آنگاه حسن بن على و بعد از آن حجّة القائم المنتظر فرزند امام حسن عسكرى ، درود خدا بر همه‌شان باد .\r\nو گواهى دهم نامبردگان را بوصيّت پيامبر و امامت و رهبرى ، و اينكه در هر زمان و دوره زمين خالى نميماند از حجّت خدا ، و آنها عروه الوثقى و پيشوايان هدايتند و حجّت بر اهل دنيايند تا آنگاه كه خدا وارث زمين و موجودات روى آن شود ( يعنى تا انقراض عالم ) ، و هر كس با آنها مخالفت كند گمراه و رهاكننده حق و هدايت است ، و آنان بيان‌كنندگان قرآن و گويندگان از سوى رسول خدايند ، هر كس بميرد و آنان را نشناسد همچون زمان جاهليت مرده و اينكه پارسائى و پاكى و راستى از دين و روش آنهاست ، و سخن را كشاند تا آنجا\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nكه فرمود : و دوستى اولياء خدا واجب و همچنين دشمنى دشمنان خدا و بيزارى از آنها و پيشوايانشان نيز لازم است .\r\nتا آنجا كه ميفرمايد ( و گواهى مىدهم ) كه كارهاى بندگان خدا ، آفريده خداست ، يعنى اندازه‌گيريش با خداست نه پيدايش آن ، و خداوند آفريننده هر چيز است ، نبايد قائل بجبر و نه تفويض باشد ( و معتقد باشد كه ) خداوند بيگناه را بگناه گنهكار نگيرد ، و كودكان را بگناهان پدران نيز عذاب نفرمايد ، و هيچ كس بار ديگرى را نكشد ، و انسان را بهره‌اى نيست مگر آنچه كوشد ، و خداى عزّ و جل راست كه ببخشد و تفضّل فرمايد ، و ناروا و ستم ندارد زيرا از آن منزّه است و خداوند واجب نكند پيروى كسى را كه ميداند آنها را گمراه كند و از راه بدر برد ، و براى پيام خويش برنگزيند ، و از ميان بندگان اختيار نفرمايد كسى را كه بداند به او و عبادتش كفر ميورزد و بنده شيطان مىشود .\r\nو ( گواهى مىدهم بر ) اينكه اسلام غير از ايمان است ، و هر مؤمنى مسلم است ولى هر مسلمى مؤمن نيست و دزد در حين دزدى ، و زناكار در هنگام زنا مؤمن نيست ، و كسانى كه جرمى كرده و بايد حدّ بخورند مسلمانند نه مؤمن و نه كافر ، و خداى عز و جل مؤمن را بدوزخ نبرد چون نويد بهشت به او داده ، و كافر را از دوزخ بيرون نبرد چون وعده آتش و جاويد ماندن در دوزخ به او داده ، اگر شرك به دو ورزند نيامرزد ، و گناه پائين‌تر از شرك را براى هر كس بخواهد بيامرزد ، و گنهكاران از اهل توحيد بدوزخ ميروند و از آن بيرون ميشوند ، و شفاعت آنان را روا باشد و اينكه سراى امروز خانه تقيّه است و اسلام نه سراى كفر و نه ايمان .\r\nو ايمان ، اداء امانت ، و پرهيز از همه گناهان كبيره است و نيز شناسائى بدل و اقرار به زبان ، و عمل باندام است ، تا آنجا كه فرمود : و ايمان بياورى به عذاب قبر ، و سؤال نكير و منكر ، و زنده شدن پس از مرگ ، و ميزان ، و صراط .\r\nو بيزارى از آنهائى كه به خاندان محمّد صلّى اللَّه عليه و آله و سلّم ستم كرده و بر بيرون ساختن\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nآنها ( از مسند امامت ) همّت گماردند و ستم بر آنها را روش خويش قرار داده ، و سنّت پيامبر خود را دگرگون ساختند .\r\nو بيزارى از ناكثان ( كه با على عليه السّلام در جمل جنگيدند ) و قاسطان ( در صفّين ) و مارقان ( در نهروان ) آنها كه پرده ( احترام ) پيامبر خدا صلّى اللَّه عليه و آله و سلّم را دريده و بيعت با امام خويش را شكستند و آن زن ( عايشه ) را از خانه بيرون آوردند ، و با امير المؤمنين عليه السّلام جنگيده و شيعيان را كشتند ( گواهى دهم كه بيزارى از اينها ) واجب است .\r\nو بيزارى از كسى كه خوبان را نيست و دربدر نمود ، و رانده‌شده‌هاى ملعون را پناه داد ، و اموال را بين توانگران دست بدست چرخاند ، و بيخردانى چون معاويه و عمرو عاص دو لعنت شده پيامبر خدا صلّى اللَّه عليه و آله و سلّم را روى كار آورد ، و بيزارى از پيروان آنها كه با امير المؤمنين عليه السّلام جنگيدند و مهاجرين و انصار و اهل فضل و صلاح سابقه‌دار را كشتند ، و بيزارى از سودجويان خودپرست و از ابو موسى اشعرى و وابستگانش ( آنها كه عمرشان را در راه حيات دنياى فانى تباه كردند و به خيال باطل مىپنداشتند نيكوكارى ميكنند ، همين دنيا طلبانند كه بآيات خداى خود كافر شدند ) بولايت امير المؤمنين عليه السّلام ( و روز ملاقات خدا را انكار كردند ) كافر شدند باينكه خدا را ديدار كنند در حالى كه او را امام ندانند ( بدين جهت اعمالشان همه تباه گشته و روز قيامت آنها را هيچ وزن و ارزشى نخواهيم داد ) « 1 » و آنان سگهاى دوزخند .\r\nو بيزارى از بتها و آلات قمار پيشوايان گمراهى و رهبران جور از اوّل تا آخر ، و بيزارى از همگنان پىكنندگان ناقه صالح ، اشقياء اولين و آخرين ، و از هر كس آنها را دوست دارد .\r\nو دوستى امير المؤمنين عليه السّلام و آنها كه به راه پيامبر خود رفتند و آن را\r\n\r\n\r\n","description":"","footnote":"\r\n( 1 ) سورهء كهف آيه 104 و 105 .\r\n","page_name":" 357 ","page_number":357},
  {"content":"\r\n\r\nدگرگون نساختند مثل سلمان فارسى ، و ابو ذر غفارى ، و مقداد بن اسود و عمّار ياسر ، و حذيفة بن يمان و ابى الهيثم التّيهان بن حنيف ، و عباده بن الصّامت ، و ابو ايّوب انصارى ، و خزيمه بن ثابت ذى الشهادتين ، و ابو سعيد خدرى ، و مانند آنها كه رضوان خداى بر آنها باد ، و دوستى پيروان و دنباله روهاى آنها و هدايت يافتگان برهبرى آنان و روندگان راه آنها ، رضوان و رحمت خدا بر آنها باد ، تا آخر خبر كه طولانى است « 1 » .\r\nحمزه بن محمّد علوى از . . . از فضل بن شاذان نيز اين خبر را از حضرت رضا عليه السّلام روايت نموده است « 2 » .\r\nسخن ما : تمام اين روايت با شرح آن در باب احتجاجات گذشت .\r\n21 - مرد شامى خدمت حضرت صادق عليه السّلام آمده سؤالاتى كرد و همه را پاسخ شنيد ، بعد از آن گفت اسلمت للَّه يعنى اسلام آوردم براى خدا حضرت فرمودند بلكه اكنون ايمان آوردى ، زيرا اسلام قبل از ايمانست ، و بر پايه آن از يك ديگر ارث مىبرند و با هم ازدواج ميكنند ، ولى بر پايه ايمان پاداش ميگيرند « 3 » .\r\nبيان : ( بل آمنت ) يعنى قبل از اين مسلمان بودى ، چون قبلا از مخالفين بود ، و بعد كه اقرار كرد بائمّه عليه السّلام از مؤمنين گشت ، و اين جمله دلالت دارد بر اينكه اسلام همان اعتقاد بتوحيد و پيامبرى و معاد و هر چه كه در پى اين اعتقادات عقيده‌اش لازم باشد ، غير از امامت و ايمان پابند شدن به تمام عقائد حقه است كه عمده آنها اقرار بامامت همه ائمّه عليه السّلام است و نيز دلالت دارد بر اينكه احكام دنيوى بر پايه اسلام است ، ولى پاداش ، آخرت تنها بر پايه\r\n\r\n\r\n","description":"","footnote":"\r\n( 1 ) عيون اخبار الرضا ( ع ) ج 2 ص 121 .\r\n( 2 ) عيون اخبار الرضا ( ع ) ج 1 ص 127 .\r\n( 3 ) احتجاج ص 199 و كافى ج 1 ص 173 .\r\n","page_name":" 358 ","page_number":358},
  {"content":"\r\n\r\nايمانست ، بنا بر اين مخالفين ، بهشت نميروند ، و باز اين روايت دلالت دارد بر جايز بودن ازدواج با مخالفين و زن دادن به آنها وارث بردن مؤمنين از آنها ، و نيز دلالت دارد بر اينكه اعمال در ايمان دخالت ندارند ، گر چه مىشود در آن اعتراض كرد ، و مقدم بودن اسلام بر ايمان يا ذاتيست مثل تقدم كلّى بر جزئى يا جزء بر كل و يا زمانيست ، كه پيدايش آن پيش از ايمانست و بدين وسيله نسبت بين اسلام و ايمان را از نظر منطق كه عموم و خصوص مطلق است بيان فرموده .\r\n22 - حمران از حضرت باقر عليه السّلام روايت كند كه خدا ايمان را يكدرجه بر اسلام برترى داده همچنان كه كعبه را برتر از مسجد الحرام نموده « 1 » .\r\n23 - زنديقى « 2 » خدمت حضرت امير المؤمنين عليه السّلام آمده و متناقضات پندارى خود را در قرآن از آن حضرت پرسيد از جمله گفت مىبينم خداوند ميگويد ( پس هر كس اعمالش نيكو و داراى ايمانست سعيش در راه دين ضايع نخواهد شد ) « 3 » و در جاى ديگر ميفرمايد ( و البته بر آن كس كه ( از كفر ) توبه كند مغفرت و آمرزش من بسيار است ) « 4 » حضرت فرمود آنچه در آيه اول فرموده ( پس هر كس اعمالش نيكو . . . ) و آنچه در آيه دوم فرموده ( و البته بر آن كس كه ( از كفر ) توبه كند و به خدا ايمان آرد و نكوكار گردد و درست به راه هدايت رود مغفرت و آمرزش من بسيار است ) تمام اينها بدون راه‌يابى سود ندهد ، و نه هر كس كه نام ايمان دارد براستى نجات يابد از آنچه گمراهان بدان هلاك شدند اگر چنين بود يهوديان با اعتراف بتوحيد و اقرار به خدا و همه آنها كه خدا را اقرار دارند از شيطان به پائين همه اهل نجات بوده و هستند ، و خداوند اين مطلب را با گفتار خود روشن نموده آنجا كه\r\n\r\n\r\n","description":"","footnote":"\r\n( 1 ) تفسير على بن ابراهيم .\r\n( 2 ) زنديق يعنى بيدينى كه قائل بدوام روزگار است .\r\n( 3 ) سورهء انبياء آيه 94 .\r\n( 4 ) سورهء طه آيه 82 .\r\n","page_name":" 359 ","page_number":359},
  {"content":"\r\n\r\nفرمايد ( آنان كه ايمان به خدا آورده و ايمان خود را بظلم و ستم نيالودند ايمنى آنها راست ، و هم آنها بحقيقت هدايت يافته‌اند ) « 1 » و باز فرمايد ( آنان كه به زبان اظهار ايمان كنند و بدل ايمان نياورند ) « 2 » .\r\nو ايمان را حالات و منزلهائى است كه شرحش دراز است ، از جمله اينكه ايمان گاهى بر دو گونه است ، ايمان به دل و ايمان به زبان ، چنانچه منافقين زمان پيامبر صلّى اللَّه عليه و آله و سلّم وقتى شمشير آنها را بيچاره ميكرد ، از ترس ، به زبان ايمان آوردند ، ولى دلشان باور نيافت ، زيرا باور بدل همان تسليم در پيشگاه پروردگار است ، و كسى كه همه كارها را بدست صاحبش گذارد ديگر از فرمان او سرنپيچد چنانچه شيطان از سجده آدم سرپيچيد و بيشتر مردمان نيز از پيروى پيامبران خود سرتافتند و در نتيجه از توحيد بهره‌اى نبردند ، همانند ابليس كه از آن سجده طولانى بهره نبرد چون يك سجده او چهار هزار سال طول كشيد ولى از آن سجده چيزى جز نفع مادى و خودنمائى در نظر نداشت به همين جهت نماز و صدقه براى انسان بهره‌اى ندارد مگر با راه يافتن طريق نجات ، و روش حق ، و خداوند با روشن ساختن آيات خود و فرو فرستادن پيامبران ، عذر بندگانش را قطع فرموده ، تا مردم را بر خدا حجتى و عذرى پس از آمدن رسولان نباشد ، و زمين را از دانشمندى كه همه نيازمنديهاى مردم را بداند و شاگردانى كه در راه نجات باشند تهى نگذارد ، ولى عددشان كم است .\r\nاين مطلب را خدا در امّت‌هاى پيامبران روشن ساخته ، و آنان را براى مردم بعد مثل قرار داده چنانچه در باره قوم نوح ميفرمايد ( و گروندگان بنوح در عالم عده قليلى بيش نبودند ) « 3 » و در باره مؤمنين از قوم موسى ميفرمايد ( جماعتى از\r\n\r\n\r\n","description":"","footnote":"\r\n( 1 ) سورهء انعام آيه 82 .\r\n( 2 ) سورهء مائده آيه 41 .\r\n( 3 ) سورهء هود آيه 40 .\r\n","page_name":" 360 ","page_number":360},
  {"content":"\r\n\r\nقوم موسى بدين حق هدايت جسته و به او بازمىگردند ) « 1 » و در باره اطرافيان عيسى عليه السّلام آنجا كه خود او به بنى اسرائيل ميگويد ( كيست كه با من دين خدا را يارى كند حواريان ( خواص شاگردان عيسى ) گفتند ما يارىكنندگان دين خدائيم و به خداوند ايمان آورده‌ايم ، گواهى ده كه ما تسليم فرمان اوئيم ) « 2 » .\r\nيعنى تسليم صاحبان فضيلت ، و فضيلت آنهايند و از فرمان خداى خويش سر نپيچند ، غير از حواريان كسى به عيسى پاسخ نداد .\r\nخداوند براى دانش افرادى قرار داده و پيروى آنها را بر بندگان خويش واجب نموده آنجا كه ميفرمايد ( فرمان خدا و رسول و فرمانداران ( از طرف خدا و رسول ) را اطاعت كنيد ) « 3 » و نيز ميفرمايد ( در صورتى كه اگر برسول و به صاحبان حكم رجوع ميكردند همانا تدبير كار را آنان كه اهل بصيرتند ميدانستند و در آن واقعه صلاح انديشى ميكردند ) « 4 » و باز ميفرمايد ( خداترس باشيد و با مردمان راستگو به‌پيونديد ) « 5 » .\r\nو نيز ميفرمايد ( و تأويل آن را كسى جز خدا نداند ، و اهل دانش ) « 6 » .\r\nو نيز ميفرمايد ( خانه‌ها را از درهايش درآئيد ) « 7 » .\r\nمنظور از خانه‌ها ، خانه‌هاى دانش است كه بوديعت به پيامبران سپرده و درهاى آن خانه‌ها جانشينان آنهايند .\r\nپس هر كار خيرى كه زير نظر غير افراد برگزيده و طبق پيمان و حدود و شرايع و سنن و معالم آنها نباشد مردود است ، و پذيرفته نيست و صاحبش در كفر است ،\r\n\r\n\r\n","description":"","footnote":"\r\n( 1 ) سورهء اعراف آيه 159 .\r\n( 2 ) سورهء آل عمران آيه 52 .\r\n( 3 ) سورهء نساء آيه 59 .\r\n( 4 ) سورهء نساء آيه 82 .\r\n( 5 ) سورهء توبه آيه 119 .\r\n( 6 ) سورهء آل عمران آيه 7 .\r\n( 7 ) سورهء بقره آيه 189 .\r\n","page_name":" 361 ","page_number":361},
  {"content":"\r\n\r\nلطفا دنباله مطلب را در صفحه 363 مطالعه فرمائيد يك شماره اشتباه شده\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nاگر چه وصف ايمان دارد آيا نشنيدى گفتار خداوند متعال را ( و هيچ مانعى از قبول نفقات آنها نبود جز آنكه آنها به خدا و رسول او كافر بودند ، تا به حال كفر جا ندادند ) « 1 » پس هر كس از اهل ايمان راه نجات را نيابد ، ايمانش نياز او را بر طرف نسازد چون اولياء خدا را از مقام خويش كنار زند ، و در اين صورت عملش تباه و در آخرت از زيانكارانست ، و خداوند نيز چنين ميفرمايد ( امّا ايمانشان پس از ديدن مرگ و مشاهده عذاب ما بر آنها هيچ سودى نبخشيد ) « 2 » و اين مضمون در قرآن بسيار است ، و ضمنا هدايت و راه‌يابى در ولايت است چنانچه خداوند عز و جل ميفرمايد ( و هر كس كه ولى و فرمانفرماى او خدا و رسول و اهل ايمانند ( فيروز است ) كه تنها لشكر خدا فاتح و غالب خواهند بود ) « 3 » منظور از اهل ايمان در اين آيه امناء مردمند از ائمّه و اوصياء در هر زمانى بدنبال زمان قبل ، و بنا بر اين هر كس از اهل قبله كه شهادتين بگويد مؤمن نيست ، زيرا منافقان هم ميگفتند ،\r\nلا إله الّا اللَّه ، محمد رسول اللَّه\r\n، ولى وصيّت پيامبر خدا صلّى اللَّه عليه و آله و سلّم را كه جزء دين خدا و برنامه‌هاى او و حكمت پيامبرى آن حضرت بود در مورد وصىّ و جانشين او ردّ مينمودند و در باطن مخالف بودند و خيال نابود ساختن پيكره چيده هدف او را در سر مىپروراندند تا آنجا كه خداوند پيامبرش را بافكار آنها روشن ساخت ، ( نه چنين است قسم بخداى تو كه اينان بحقيقت اهل ايمان نميشوند ، مگر اينكه در خصومت و نزاعشان ، تنها تو را حاكم كنند و آنگاه بهر حكمى كه بسود و زيان آنها كنى هيچ گونه اعتراضى در دل نداشته و كاملا از دل و جان تسليم فرمان تو باشند ) « 4 » و نيز ميفرمايد ( و محمد صلّى اللَّه عليه و آله و سلّم نيست مگر پيغمبرى از طرف\r\n\r\n\r\n","description":"","footnote":"\r\n( 1 ) سورهء توبه آيه 54 و 126 .\r\n( 2 ) سورهء مؤمن آيه 85 .\r\n( 3 ) سورهء مائده آيه 56 .\r\n( 4 ) سورهء نساء آيه 65 .\r\n","page_name":" 363 ","page_number":363},
  {"content":"\r\n\r\nخدا كه پيش از او نيز پيغمبرانى بودند و از اين جهان درگذشتند ، اگر او نيز بمرگ يا شهادت درگذشت باز شما بدين جاهليت خود رجوع خواهيد كرد ) « 1 » .\r\nو نيز ميفرمايد ( هر آينه شما احوال گوناگون و حوادث رنگارنگ خواهيد يافت ) « 2 » .\r\nيعنى به راه امتهاى پيش از خود ميرويد ، در عهدشكنى با اوصياء پس از انبياء و اين مضمون در كتاب خدا بسيار است ، و بر پيغمبر ناگوار بود آنچه سرانجام امتش بدان كشد ، چون خداوند او را از هلاكت امت با خبر ساخته بود ، از آن جهت به دو وحى فرستاد ( پس تو نفس شريف خود را بر اين مردم بغم و حسرت مينداز ) « 3 » ( و تو اى پيغمبر بر حال گروه كافران نبايد تأسف خورى ) « 4 » .\r\nبيان : ( و ان شملتهم صفه الايمان ) يعنى بپاره‌اى از معانى آن كه اسلام ظاهرى باشد ، اگر چه احتمال دارد منظور از آن كارهائى باشد كه از برخى شيعيان نادان بر خلاف روش حق سر مىزند ولى توجيه اول روشن‌تر است .\r\nو امّا آيه‌اى كه از سورهء توبه بيان فرموده و آخر آن فرمود  وَ ماتُوا وَ هُمْ كافِرُونَ  - تا به حال كفر جاندادند ) گويا در اينجا چيزى از عبارت افتاده باشد زيرا در سورهء توبه بعد از  وَ ما مَنَعَهُمْ أَنْ تُقْبَلَ مِنْهُمْ نَفَقاتُهُمْ إِلَّا أَنَّهُمْ كَفَرُوا بِاللَّهِ وَ بِرَسُولِهِ  - دنباله آيه چنين است  وَ لا يَأْتُونَ الصَّلاةَ إِلَّا وَ هُمْ كُسالى وَ لا يُنْفِقُونَ إِلَّا وَ هُمْ كارِهُونَ  - و به نماز نيايند جز به حال اكراه و كسالت و انفاق نكنند جز آنكه سخت كراهت دارند ) « 5 » و در چند آيه بعد ميفرمايد  وَ لا تُصَلِّ عَلى أَحَدٍ مِنْهُمْ ماتَ أَبَداً وَ لا تَقُمْ عَلى قَبْرِهِ إِنَّهُمْ كَفَرُوا بِاللَّهِ وَ رَسُولِهِ وَ ماتُوا وَ هُمْ فاسِقُونَ  - ديگر هر گز به نماز ميّت آن منافقان حاضر نشده و بر جنازه آنها بدعا مايست كه آنها به\r\n\r\n\r\n","description":"","footnote":"\r\n( 1 ) سورهء آل عمران آيه 144 .\r\n( 2 ) سورهء انشقاق آيه 19 .\r\n( 3 ) سورهء فاطر آيه 8 .\r\n( 4 ) سورهء مائده آيه 68 و روايت در احتجاج ص 130 .\r\n( 5 ) سورهء توبه آيه 54 .\r\n","page_name":" 364 ","page_number":364},
  {"content":"\r\n\r\nخدا و رسولش كافر شدند و در حال فسق و بدكارى مردند ) « 1 » و باز بعد از چند آيه ميفرمايد  وَ أَمَّا الَّذِينَ فِي قُلُوبِهِمْ مَرَضٌ فَزادَتْهُمْ رِجْساً إِلَى رِجْسِهِمْ وَ ماتُوا وَ هُمْ كافِرُونَ  - و امّا آنان كه دلهاشان به مرض ( شك و نفاق ) مبتلاست هم بر خبث ذاتى آنها خباثتى افزود تا به حال كفر جا ندادند ) « 2 » بنا بر اين جمله  وَ ماتُوا وَ هُمْ كافِرُونَ  كه در متن دنباله آيه اوّل ذكر شده مربوط به اين آيه است ، و احتمال دارد حضرت مضمون هر سه آيه را به آن صورت جمع فرموده باشد چون همه آنها در مورد منافقين است ، و نيز احتمال دارد كه اين جمله فرمايش خود حضرت باشد كه از آيه بعدى اقتباس فرموده يا اينكه در قرائت اهل بيت به اين صورت است ،\r\n( و حبط عمله )\r\nاشاره است بمضمون اين آيه شريفه ( و هر كس بدين اسلام كافر شود عمل خود را تباه كرده و در آخرت از زيانكاران خواهد بود ) « 3 » گويا اين آيه را گواه گرفتند بر اينكه اعمال منافقين پذيرفته نيست ، زيرا بگواهى آيه قبل آنها كافرند .\r\nسپس چون در اوّل اشاره فرمود كه هر كس نامش مؤمن باشد شايسته نجات نيست و نيز فرمود ايمان درجات و مراحلى دارد ، اكنون برخى از شرائط و حالاتى كه ايمان در آنها پذيرفته نيست بيان ميفرمايد و آن عبارتست از حال ديدار عذاب ، و ميفرمايد ، ( خداوند سبحان چنين ميگويد ) .\r\n( و هذا كثير )\r\nيعنى شرايط ايمان يا اين شرط مخصوص ( پذيرفته نشدن ايمان موقع ديدار عذاب ) ، و اين جمله را ذكر فرمود تا اگر شرط شدن ايمان به اهتداء و راه‌يابى ، در ذهن سائل بعيد آمده باشد بدين وسيله سهل گردد ، چون ميفرمايد اين شرط ، يا شرائط ايمان در قرآن بسيار است ، سپس باز مى -\r\n\r\n\r\n","description":"","footnote":"\r\n( 1 ) سورهء توبه آيه 84 .\r\n( 2 ) سورهء توبه آيه 126 .\r\n( 3 ) سورهء مائده آيه 5 .\r\n","page_name":" 365 ","page_number":365},
  {"content":"\r\n\r\nگردد به بيان معنى اهتداء كه آن عبارتست از ولايت .\r\nنتيجه جواب اينست كه بين دو آيه ناسازگارى نخواهد بود ، زيرا در آيه اوّل شرط ايمان عمل صالح است ، و عمل صالح ، صالح نشود مگر وقتى از ائمّه گرفته شده باشد ، بنا بر اين اهتداء اجمالا در آيه اوّل ذكر شده ، و در آيه دوّم تفصيلا ، و چون ايمان درجات و مراحلى دارد ، ممكن است منظور از ايمان در يكى از دو آيه ، يك مرحله آن باشد و در آيه ديگر مرحله ديگر آن .\r\nو يدفعون عهد رسول اللَّه\r\nيعنى حكومت امير المؤمنين عليه السّلام و جانشينى آن حضرت ،  انْقَلَبْتُمْ عَلى أَعْقابِكُمْ  همچنان كه پس از رحلت رسول خدا صلّى اللَّه عليه و آله و سلّم بارها مردن وصيت آن حضرت از دين خدا برگشتند و با گوساله و سامرى بيعت كردند  فَلا تَذْهَبْ نَفْسُكَ  يعنى جانت را بافسوس بر گمراهى آنان و اصرارشان بر تكذيب تو ، از دست مده و بعد از اين جمله ميفرمايد  إِنَّ اللَّهَ عَلِيمٌ بِما يَصْنَعُونَ  يعنى خداوند كيفر آنان را خواهد داد .\r\nفلا تأس از آيه ديگريست در سورهء مائده كه تمام آيه اينست ( اى اهل كتاب شما ارزشى نداريد ( و پايه دين شما بر چيزى استوار نخواهد بود ) تا آنكه بدستور تورات و انجيل و قرآنى كه بشما از جانب خدا فرستاده شده قيام كنيد و همانا قرآنى كه بشما مسلمين نازل شده ( بجاى آنكه به او ايمان آرند ) بر كفر و سركشى بسيارى از آنان خواهد افزود و در اين صورت ( زيان كفرشان بر آنهاست ) تو اى پيغمبر بر حال گروه كافران نبايد تأسف خورى ) در قرآن  فَلا تَأْسَ  ، ولى در متن و لا تأس است و اين تغيير يا از نويسنده كتاب بوده يا از خود حضرت چون اوّل آيه را ذكر نفرموده فقط جمله آخر آن را ذكر نموده ، و فاء هم از كلام ساقط شده ، و واو حرف عطف است كه اين جمله را به آيه قبل عطف نموده ، عياشى در ذيل اين آيه شريفه در جمله  وَ ما أُنْزِلَ إِلَيْكُمْ مِنْ رَبِّكُمْ  - و آنچه\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nكه بشما از جانب خدا فرستاده شده ) از حضرت باقر عليه السّلام روايت كند ، كه آن ، ولايت امير المؤمنين عليه السّلام است « 1 » .\r\n فَلا تَأْسَ  يعنى غمگين مباش و بر سركشى و كفر آنان افسوس مخور زيرا زيان اين سركشى به خود آنان بازمىگردد و به ديگران تعدّى نكند ، و مؤمنين ترا از آنها بىنياز ميكنند .\r\n24 - محمد بن جعفر البندار از . . . از ميمون بن سياه از انس بن مالك روايت كند ، كه حضرت رسول صلّى اللَّه عليه و آله و سلّم فرمود ، هر كس بسوى قبله ما بايستد ، و نماز ما را بگزارد ، و از گوشت ذبح شده ما بخورد سود او سود ما و زيان او زيان ماست « 2 » .\r\nبيان : ( سياه ) بكسر سين و تخفيف ياء ، در رجال عامّه او را جزء راويان انس بن مالك ذكر كرده‌اند ، و اين روايت ، سندش از عامّه است و ضعيف است و دلالت دارد بر اشتراك همه مسلمين در احكام ظاهرى ، و اين در صورتيست كه آن مسلمان منكر چيزى از ضروريات اسلام نشود ، و در عين حال نزد ما در پاره‌اى از احكام نيز اختلاف دارد .\r\n25 - خليل بن احمد سجزى « 3 » از . . . از ربعىّ بن خراش ، از حضرت على عليه السّلام گزارش كند كه حضرت رسول صلّى اللَّه عليه و آله و سلّم فرمود هيچ بنده‌اى مؤمن نخواهد شد تا چهار چيز را باور كند گواهى دهد بيگانگى خدا و اينكه او را شريكى نيست ، و ديگر به پيامبرى من و اينكه مرا بشايستگى برگزيده و باور بزنده شدن بعد از\r\n\r\n\r\n","description":"","footnote":"\r\n( 1 ) تفسير عياشى ج 1 ص 324 .\r\n( 2 ) خصال ج 1 ص 84 .\r\n( 3 ) سجزى بفتح و كسر سين ، فيروزآبادى گويد منسوبست به سجستان كه خليل ابن احمد قاضى نيز از آنجاست ، ولى تحقيق آنست كه مقرب سكزى است و سكز ، كوه بلنديست در زابل بين كلبج و مكران ، كه رود سند از كنار آن ميگذرد و مردم آنجا را سكزى ميگويند ، وقتى كلمهء استان ، كه در فارسى بمعنى جا و مسكن است به آن اضافه شود سكزستان مىشود و پس از تخفيف گاهى سگستان ، كه عربى آن سجستان است ، و گاهى سيستان ميگويند .\r\n","page_name":" 367 ","page_number":367},
  {"content":"\r\n\r\nمرگ ، و ايمان به قدر « 1 » .\r\nبيان : ( بالقدر ) يعنى بقضاء و قدر خدا ، و اين ردّ بر تفويض محض است ، يا بقدرت و اختيار بنده كه در اين صورت عقيده جبر را رد مىكند و توجيه اوّل روشن‌تر است و تحقيقش در كتاب عدل گذشت .\r\n26 - ابو بصير گويد خدمت حضرت باقر عليه السّلام بودم مردى به آن جناب عرض كرد ، خدا ترا بر صلاح مستدام بدارد ، پاره‌اى از مردم كوفه گفتارى را بشما نسبت ميدهند ، فرمود چيست آن ؟ عرضكرد ميگويند ايمان غير از اسلام است ، حضرت فرمود آرى آن مرد عرضكرد براى من توصيف بفرمائيد ، فرمود هر كس شهادت دهد بيگانگى خدا ، و اينكه محمّد صلّى اللَّه عليه و آله و سلّم پيامبر خداست ، و آنچه را كه آن حضرت از سوى خدا آورده اقرار كند ، و نماز را به پا دارد و زكوه را بپردازد و ماه رمضان را روزه دارد ، و حج برود مسلمانست .\r\nعرضكردم پس ايمان ؟ فرمود هر كس شهادت دهد بيگانگى خدا و اينكه محمّد صلّى اللَّه عليه و آله و سلّم پيامبر خداست و آنچه را از سوى خدا آورده اعتراف كند ، و نماز را به پا دارد ، و زكوه را بپردازد ، و ماه رمضان را روزه دارد ، و حج برود ، و خداى را ملاقات نكند با گناهى كه وعده دوزخ دارد ، مؤمن است ، ابو بصير گويد ، فدايت شوم كيست از ما كه خدا را با چنين گناهى ديدار نكند ، فرمود آنچنان كه تو فكر ميكنى نيست ، منظور گناهى است كه وعده دوزخ دارد و از آن گناه توبه نكرده باشد « 2 » .\r\n27 - اعمش گويد حضرت صادق عليه السّلام فرمود اسلام غير از ايمانست ، و هر مؤمنى مسلمانست ، ولى هر مسلمانى مؤمن نيست ، دزد ، در حال دزدى مؤمن نيست ، و زناكار در حال زنا مؤمن نيست ، و آنها كه بايد از دست حاكم شرع حد بخورند و مجازات شوند ، مسلمانند ، نه مؤمن و نه كافر ، زيرا خداوند تبارك و تعالى\r\n\r\n\r\n","description":"","footnote":"\r\n( 1 ) خصال ج 1 ص 93 .\r\n( 2 ) معانى الاخبار ص 381 و خصال ج 2 ص 40 .\r\n","page_name":" 368 ","page_number":368},
  {"content":"\r\n\r\nمؤمن را بدوزخ نبرد چون نويد بهشت به او داده ، و كافر را از آتش بيرون ننمايد چون وعده دوزخ و جاويد بودن در آن به او داده ، و كمتر از اين را براى هر كس بخواهد مىآمرزد ، بنا بر اين كسانى كه بايد حد بخورند فاسقند ، نه مؤمن و نه كافر ، و در دوزخ جاويد نباشند ، بلكه روزى از آن درآيند ، و شفاعت براى آنان و مستضعفين روا باشد اگر خداوند عز و جل دينشان را به‌پسندد « 1 » .\r\nو در آن روايتى كه حضرت رضا عليه السّلام احكام دين را بيان ميفرمايد ، مثل روايت قبلى را ذكر فرموده تا آنجا كه و كمتر از اين را براى هر كس بخواهد مىآمرزد ، سپس فرمود و گنهكاران از اهل توحيد بدوزخ ميروند ، و از آن بيرون ميشوند و شفاعت براى آنان رواست « 2 » .\r\nبيان : گويا مقصود از مستضعفين در روايت اعمش شيعيان مستضعف هستند ، و احتمال دارد كه پسند دين مربوط بدسته اوّل باشد ( يعنى آنها كه بايد حد خورند ) .\r\n28 - مفيد از . . . از ابو بصير روايت كند كه از حضرت صادق عليه السّلام پرسيدم ايمان چيست ؟ پاسخ مرا در دو كلمه گرد آورده فرمود ، ايمان به خدا ، و اينكه نافرمانى او را انجام ندهى ، عرضكردم پس اسلام چيست ؟ باز در دو كلمه گرد آورده فرمود هر كس چون ما شهادت گويد و عبادت كند ، و ذبيحه‌اش مثل ما باشد « 3 » .\r\nبيان : لازمه ايمان به خدا ، باور داشتن تمام چيزهائيست كه از سوى پروردگار آمده مثل نبوّت و امامت و معاد و مطالب ديگر ،\r\n( و ان لا يعصى اللَّه )\r\nشامل همه عبادات و نافرمانيها مىشود ، بلكه پاره‌اى از عقائد را نيز در بردارد ،\r\n( و نسك نسكنا )\r\nيعنى همچون عبادت ما و نماز و روزه و زكوه و حجّ و ساير عبادات\r\n\r\n\r\n","description":"","footnote":"\r\n( 1 ) خصال ج 2 ص 154 .\r\n( 2 ) در ضمن روايت شمارهء 20 همين باب گذشت .\r\n( 3 ) امالى طوسى ج 1 ص 138 .\r\n","page_name":" 369 ","page_number":369},
  {"content":"\r\n\r\nما بندگى كند ، و سر بريدن حيوانات را نيز نسك گويند ولى معناى اوّل شايسته‌تر است ، راغب گويد نسك به معناى عبادت ، و ناسك عابد را گويند و اين لغت مخصوص عبادت حج است ، و نسيكه فقط ذبيحه را گويند .\r\n29 - ابن الوليد از . . . از سماعه بن مهران روايت كند كه از امام عليه السّلام پرسيدم از ايمان و اسلام و عرضكردم ، آيا بين ايمان و اسلام فرقست ؟ فرمود برايت مثلى ميزنم ؟ عرضكردم بفرمائيد ، فرمود ، مثل ايمان از اسلام ، همچون كعبه است از حرم ، گاهى انسان در حرم هست ولى در كعبه نيست امّا نميشود در كعبه باشد مگر اينكه در حرم هم هست ، بنا بر اين گاهى مسلمان هست و مؤمن نيست ، ولى مؤمن نباشد مگر اينكه مسلمان هم هست ، عرضكردم ، چيزى او را از ايمان بيرون ميبرد ؟ فرمود آرى ، عرضكردم كجايش ميبرد ؟ فرمود بسوى اسلام يا كفر ، و فرمود اگر مردى درون كعبه رود و ناگهان ادرارش بيايد او را از كعبه بيرون ميكنند ولى از حرم خارج نميشود ، و اگر از حرم بيرون رود و لباسش را بشويد و همان جا تطهير كند ، از ورود كعبه جلوگيرى نشود ، و اگر مردى عمدا و از روى دشمنى در درون كعبه ادرار كند ، از كعبه و حرم بيرونش ميسازند و گردنش را ميزنند « 1 » .\r\nبيان : ( او ذاك ) گويا معناى اين جمله ( نميگوئيد يا ميگوئيد ) است و راوى اينكلمه را از راه ادب گفته تا فرمودن را بر آن حضرت حتم و لازم نكرده باشد ، يا به معناى بل اضرابست ، يعنى با اينكلمه تردّد آن حضرت را در فرمودن بر طرف ميسازد ، يا بطورى كه از سؤال حضرت بدست مىآيد سائل خواستار گفتار امام عليه السّلام نبوده و با اين جمله از خواسته‌اش برميگردد ، و ميل خود را نشان ميدهد ، يا اينكه همزه براى استفهام و واو حرف عطف ، يا زائد است و معنا چنين مىشود ، آيا براى اين مثلى هست ؟ يا بتشديد واو ، فعل امر است از ايواء و اين توجيه از همه\r\n\r\n\r\n","description":"","footnote":"\r\n( 1 ) معانى الاخبار ص 186 .\r\n","page_name":" 370 ","page_number":370},
  {"content":"\r\n\r\nبعيدتر است ، و در كافى « 1 » بجاى ( او ذاك ) ،\r\n( اورد ذلك )\r\nاست يعنى آن مثل را بياور و با اين بيان هيچ زحمتى در فهم مطلب نيست ، و در بعضى از نسخه‌هاى معانى الاخبار ( ادّ ذلك ) فعل امر از اداء است و اين هم بد نيست و جهت مناسبى دارد .\r\n( فيخرجه من الايمان شىء\r\n) آنچه او را فقط از ايمان بيرون ميسازد يا گناهان و ترك واجباتست اگر بگوئيم اعمال داخل در ايمانند ، يا انكار امامت و لوازم آنست ، و آنچه او را از ايمان و اسلام بيرون ميبرد ، ارتداد ، و هر چيزيست كه با دين اسلام نسازد چه گفتار باشد يا كردار ، پس ترديد در فرمايش حضرت كه فرمود ( بسوى اسلام يا كفر ) به همين جهت است .\r\nو در قاموس گويد كان الامر فلته يعنى ناگهانى بدون ترديد و فكر ، و افتلت به صيغه مجهول يعنى ناگهان مرد ، و افتلت بامر كذا ، يعنى ناگهان گرفتار آن امر شد ، پيش از آنكه خود را آماده سازد ، و در مصباح گويد ، افلت الطّائر ، يعنى پرنده رها شد ، و افلّته ، يعنى او را رها ساختم ، هم لازم استعمال مىشود و هم متعدّى .\r\n( و لو خرج من الحرم ) اين جمله در كافى نيست ، و شايد نويسندگان زياد كرده باشند مگر اينكه مقصود از حرم ، مسجد الحرام باشد .\r\n30 - در تفسير  الَّذِينَ يُؤْمِنُونَ بِالْغَيْبِ  - آنان كه غيب را باور دارند ) فرمود ، بعث و نشور ، و نويد و وعيد را باور دارند ، و ايمان در كتاب خدا چهار معنى دارد ، از جمله اقرار بزبانست ، كه خداوند آن را ايمان ناميده ، و باور بدل و اداء و تأييد است .\r\nامّا ايمانى كه اقرار زبانيست و خداوند تبارك و تعالى آن را ايمان ناميده و اهلش را بدان خوانده ، اين آيه است ، ( اى اهل ايمان سلاح جنگ برگيريد\r\n\r\n\r\n","description":"","footnote":"\r\n( 1 ) كافى ج 2 ص 28 .\r\n","page_name":" 371 ","page_number":371},
  {"content":"\r\n\r\nو آنگاه دسته دسته يا همه بيكبار متّفق براى جهاد بيرون رويد ، و همانا گروهى از شما بخبرهاى مجعول هول‌انگيز شما را از جهاد بازمىدارند و اگر بشما حادثه ناگوارى روى آرد بطريق شماتت گويند خدا ما را مورد لطف خود قرار داد و از اين حادثه كه آنها را بكشتن داد محفوظ داشت ، و اگر فضل خدا شامل حال شما گردد گوئى ميان شما و آنان ابدا دوستى نيست ( تا نفع شما را نفع خود دانند ) گويند اى كاش ما نيز با آنها بجهاد رفته بوديم تا بنعمت فتح و غنيمت بسيارى كه نصيب آنها شده بهره فراوان ميبرديم ) « 1 » حضرت صادق عليه السّلام فرمود اگر اين كلمه را مردم خاور و باختر گويند همه از ايمان بيرونند ، ولى خدا آنها را مؤمن ناميده به همان اقرار زبانى ، و در آيه ديگر ميفرمايد ( اى كسانى كه ( به زبان ) ايمان آورده‌ايد ، ( بحقيقت و از دل هم ) ايمان آوريد به خدا و رسول او ) « 2 » ابتداء آنها را مؤمن ناميده به همان اقرار زبانى ، و سپس ميفرمايد باور كنيد .\r\nو امّا ايمانى كه به معناى باور دل است ، اين آيه است ( آنها كه اهل ايمان و خدا ترسند ، آنها را از خدا پيوسته بشارت است هم در حيوه دنيا و هم در آخرت ) « 3 » يعنى آنها كه باور كردند ، و آيه ديگر ( ما به تو ايمان نمىآوريم ، مگر آنكه خدا را آشكار به‌بينيم ) « 4 » يعنى ترا باور نميكنيم ، و آيه ديگر ( اى كسانى كه ( به زبان ) ايمان آورده‌ايد ، ( بحقيقت ، و از دل هم ) ايمان بياوريد ) يعنى اى كسانى كه به زبان اقرار كرديد ، بدل باور كنيد ، پس ايمان پنهان ، همان باور است و تصديق شرائطى دارد كه بدون آنها صورت نگيرد ، و آن شرائط را در اين آيه گرد آورده ( نيكوكارى بدان نيست كه روى بجانب مشرق يا مغرب كنيد ، چه اين چيز\r\n\r\n\r\n","description":"","footnote":"\r\n( 1 ) سورهء نساء آيه 71 تا 73 .\r\n( 2 ) سورهء نساء آيه 136 .\r\n( 3 ) سورهء يونس آيه 63 و 64 .\r\n( 4 ) سورهء بقره آيه 55 .\r\n","page_name":" 372 ","page_number":372},
  {"content":"\r\n\r\nبىاثريست ، ليكن نيكوكار كسيست كه بخداى عالم و روز قيامت و فرشتگان و كتاب آسمانى و پيغمبران ايمان آرد و دارائى خود را در راه دوستى خدا بخويشان و يتيمان و فقيران و رهگذران و گدايان بدهد و هم در آزاد كردن بندگان صرف كند و نماز به پا دارد و زكوه مال به مستحق برساند و با هر كه عهد بسته بموقع خود وفا كند و در كارزار و سختيها صبور و شكيبا باشد ، و بوقت رنج و تعب صبر پيشه كند ، كسانى كه بدين اوصاف آراسته‌اند ، آنها بحقيقت راستگويان ، و آنها پرهيزكارانند ) « 1 » هر كس اين شرائط را به پا دارد مؤمن است .\r\nو امّا ايمانى كه بمعنى اداء ( يعنى عمل ) است ، آيه شريفه‌ايست كه بعد از تغيير قبله ، ياران پيامبر صلّى اللَّه عليه و آله و سلّم عرضكردند پس نمازى كه بسوى بيت المقدس گزاشتيم باطل شد ؟ در جواب آنها ميفرمايد (  وَ ما كانَ اللَّهُ لِيُضِيعَ إِيمانَكُمْ  - و خداوند ايمان شما را تباه نگرداند ) « 2 » در اين آيه نماز را ايمان ناميده .\r\nو امّا معنى چهارم ايمان ، همان تأييدى است كه خداوند در دلهاى مؤمنين ، از روح ايمان قرار داده ، و فرموده ( هرگز مردمى كه ايمان به خدا و روز قيامت آورده‌اند چنين نخواهى يافت كه دوستى با دشمنان خدا و رسول كنند و هر چند آن دشمنان ، پدران يا فرزندان و برادران و خويشان آنها باشند ، اين مردم پايدارند كه خدا بر دلهاشان نور ايمان نگاشته و بروح قدس الهى آنها را مؤيّد و منصور گردانيده ) « 3 » و دليل اين مطلب فرمايش امام عليه السّلام است كه زناكار در حال زنا و دزد در حال دزدى مؤمن نيست ، ايمان از او جدا مىشود تا وقتى مشغول باشد ، و وقتى كارش تمام شد ، دوباره بازمىگردد ، گفته شد چه چيز از او دور مىشود ؟ فرمود آنچه كه خدا در دلش مينهد ، سپس فرمود هيچ دلى\r\n\r\n\r\n","description":"","footnote":"\r\n( 1 ) سورهء بقره آيه 177 .\r\n( 2 ) سورهء بقره آيه 143 .\r\n( 3 ) سورهء مجادله آيه 22 .\r\n","page_name":" 373 ","page_number":373},
  {"content":"\r\n\r\nنيست مگر اينكه دو گوش دارد ، بر يكى از آنها فرشته راهنما ، و بر ديگرى شيطانى فتنه‌انگيز است ، آن فرمانش دهد و اين بازش دارد .\r\nو پاره‌اى از معانى ايمان هست كه در قرآن آن را خبيث و همچنين پاك ناميده آنجا كه ميفرمايد ( خداوند هرگز مؤمنان را وانگذارد بدين حال كنونى ، تا آنكه بآزمايش خبيث و بدسرشت را از پاك گوهر جدا كند ) « 1 » و پاره‌اى از مؤمنين هستند كه هم اقرار مىكند و هم بدل باور دارد ولى ايمانش را به ستم مىپوشاند چنانچه ميفرمايد ( آنان كه ايمان به خدا آورده و ايمان خود را بظلم و ستم نيالودند ايمنى آنها راست و هم آنها بحقيقت هدايت يافته‌اند ) « 2 » پس هر كس مؤمن باشد ، سپس در نافرمانىهائى كه خدا نهى فرموده داخل شود ، ايمانش را بستم آلوده ساخته و از ايمانش سود نبرد ، تا از آن ستم بسوى خدا توبه كند ، و خدا ايمانش را رها سازد .\r\nاين بود معانى ايمان در كتاب خدا « 3 » .\r\nبيان :\r\n( لو انّ هذه الكلمه )\r\nحضرت به اين آيه استدلال فرموده باينكه اقرار زبانى هم ايمانست زيرا خداوند ابتداء آنها را بعنوان اهل ايمان خطاب نموده سپس فرموده برخى از شما مؤمنين چنين هستند ، و ظاهر اينست كه آن افراد در بين مخاطبين بودند ، و آنچه را كه در اين آيه به آنها نسبت ميدهد نشانه نفاق شديد است ، و معلوم مىشود كه يكى از معانى ايمان به منافق هم گفته مىشود ، مرحوم طبرسى در ذيل همين آيه ميفرمايد ، بقولى اين آيه در باره مؤمنين نازل شده زيرا با جمله ( پاره‌اى از شما ) آنها را مخاطب قرار داده ، ولى در آيه ديگر كه ميفرمايد ( آنها از شما نيستند ) « 4 » مؤمنين را از منافقين جدا فرموده ، و بيشتر مفسّرين\r\n\r\n\r\n","description":"","footnote":"\r\n( 1 ) سورهء آل عمران آيه 189 .\r\n( 2 ) سورهء انعام آيه 82 .\r\n( 3 ) تفسير قمى ص 27 .\r\n( 4 ) سورهء توبه آيه 58 .\r\n","page_name":" 374 ","page_number":374},
  {"content":"\r\n\r\nگويند اين آيه در باره منافقين نازل شده و خداوند مؤمنين و منافقين را در خطاب جمع كرده چون از يك جنس ، و يك نژادند ، نه از آن جهت كه منافقين هم ايمان دارند ، و جبائى هم همين نظر را اختيار نموده « 1 » و آنچه كه در روايت است روشن‌تر است ، بنا بر اين در باره مؤمنين زبانى نازل شده و قبلا گذشت كه خطاب در آيه ( اى كسانى كه ايمان آورديد ، بحقيقت و دل هم ايمان بياوريد ) براى منافقين است و بيشتر مفسّرين چنين گفته‌اند .\r\n( فمن اقام هذه الشروط )\r\nزيرا خداوند متعال ميفرمايد ( آنها راستگويانند ) يعنى در ادعاى ايمان و پيروى حق ، و راستگوئى در ادعاى ايمان را در آنها منحصر فرموده ، و مقصود از اداء انجام كارهائيست كه در مسير ايمان خدا بر بندگانش واجب فرموده ،\r\n( من روح الايمان )\r\nكلمه ( من ) يا براى بيانست ، يا تعليل ، و\r\n( خبيث و طيّب )\r\nيعنى اولا آنان را بايمان ستوده سپس پاره‌اى از آنها را بد سرشت و برخى ديگر را پاك گوهر ناميده ، ( مفتن ) يعنى گمراه‌كننده .\r\n31 - مردى بر حضرت صادق عليه السّلام وارد شد ، حضرت فرمود اين مرد از كدام دسته است ؟ عرضكرد از دوستان و وابستگان شما ، حضرت فرمود : خدا بنده‌اى را دوست ندارد مگر اينكه به او به‌پيوندد و به دو نپيوندد مگر اينكه بهشت را بر او واجب سازد ، سپس به دو فرمود تو از كدام دوستان مائى ؟ مرد سكوت كرد ، در اينجا سدير به آن حضرت عرضكرد مگر دوستان شما چند دسته‌اند ؟ فرمود سه دسته يك دسته ما را آشكارا دوست ميدارند و در باطن نه ، دسته دوّم ما را در باطن دوست ميدارند و آشكارا نه ، و دسته سوم هم آشكارا و هم در باطن ما را دوست ميدارند و اينها بالاترين طبقاتند در دوستى ما ، از چشمه گوارا نوشيده و تأويل قرآن ، و فصل الخطاب ، و سبب الاسباب را دانسته‌اند ، پس آنان بالاترين طبقاتند ، فقر و تنگدستى ، و اقسام گرفتاريها بدانها شتابانتر باشد از دويدن اسبها ، سختى\r\n\r\n\r\n","description":"","footnote":"\r\n( 1 ) مجمع البيان ج 3 ص 74 .\r\n","page_name":" 375 ","page_number":375},
  {"content":"\r\n\r\nو تنگى بدانها رسيده ، و بلرزه و فتنه افتادند ، برخى زخم‌خورده و برخى سر بريده ، آواره شهرهاى دورند ، خداوند بيمار را ببركت آنها شفا بخشد ، و فقير را ثروت دهد ، و ببركت آنها يارى ميشويد ، و باران بر شما فرو ميريزد ، و بشما روزى ميدهند ، و آنان بتعداد اندك و در مقام و موقعيت نزد خدا عظيمند و آنها كه ما را آشكارا دوست ميدارند و در باطن نه ، پست‌ترين طبقاتند ، روش سلاطين و سياستمداران را پيش گرفته‌اند ، زبانشان با ما و شمشيرشان بر سر ماست .\r\nو آنها كه در باطن ما را دوست ميدارند نه آشكار طبقه وسط هستند ، و به جان خودم سوگند اگر تنها در باطن ما را دوست بدارند ، همانا آنها روزه‌داران روز ، و ايستادگان شب هستند كه آثار گوشه‌گيرى در چهره‌شان نمودار است و اهل تسليم و انقيادند .\r\nآن مرد عرضكرد ، من از آنهايم كه شما را در نهان و آشكار دوست دارم ، حضرت فرمود چنين مردمى نشانه‌هائى دارند كه بدان شناخته شوند ، آن مرد پرسيد چيست آنها ؟ فرمود آن نشانه‌ها ، صفات برجسته‌ايست كه اوّل آنها اينست كه يگانگى خدا را چنانچه بايد شناختند ، و دانش توحيد او را استوار كردند ، و پس از آن ايمان را چنانچه بايد با اوصافش ، و سپس حدود و حقائق و شرائط و تأويل ايمان را دانسته‌اند .\r\nسدير گفت ، اى پسر پيامبر تا به حال نشنيده بودم ايمان را چنين ستوده باشى ، فرمود آرى اى سدير ، كسى را نشايد كه پرسيد ايمان چيست ؟ تا بداند كه ايمان كه را شايد ؟ سدير گفت اى پسر پيامبر اگر موافق باشيد آنچه را فرموديد شرح دهيد حضرت فرمود : كسى كه گمان كند خدا را ميشناسد ، از راه خيال‌بافى در دل او مشرك است ، و كسى كه پندارد خدا را بنام بدون معنى شناخته ، به نقص خدا اقرار كرده زيرا اسم پديده است ( و دوام و بقائى ندارد ) ، و هر كس پندارد كه نام و معنى را مىپرستد براى خدا شريك قرار داده ، و هر كس پندارد معنا را\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nمىپرستد بوصفى كه او را درك نميكند ، چيزى را اراده كرده كه از ذهن او غائب است ، و هر كس پندارد كه صفت و موصوف را مىپرستد ، توحيد را نابود ساخته ، زيرا صفت غير موصوفست ، و هر كس پندارد كه موصوف را بصفت نسبت ميدهد ، بزرگ را كوچك ساخته ، و چنانچه بايست اندازه و ميزان خدا را رعايت نكردند ، كسى پرسيد ، پس راه توحيد چگونه است ؟ فرمود در كاوش باز است و راه گشايش شبهات موجود ، همانا شناخت ذات حاضر پيش از وصف اوست ، و شناخت وصف ناديده پيش از ذات او ، گفتند ، چگونه ميشناسى ذات حاضر را پيش از وصف او فرمود او را ميشناسى و ميدانى ، و خود را به دو شناسى ، و خويشتن را بخويش و براهنمائى خود نشناسى ، و ميدانى آنچه را در اوست ، براى او و مخصوص اوست ، چنانچه برادران يوسف به دو گفتند ( حتما تو يوسف هستى ، گفت من يوسفم و اين برادر من است ) « 1 » يوسف را به خودش شناختند و او را به غير او نشناختند و از پيش خود به خيال دل چيزى نساختند ، آيا نبينى خداوند ميفرمايد ( هرگز شما از پيش خود قادر بر رويانيدن آن درختان نيستيد ) « 2 » ميفرمايد ، شما را نرسد كه از پيش خود امامى واداريد و آن را به خواهش دل و خواست خود بر حق شماريد .\r\nسپس حضرت صادق عليه السّلام فرمود ، سه نفرند كه روز قيامت خدا با آنان سخن نگويد و بدانها ننگرد و پاكشان نسازد و عذابى دردناك دارند ، ( و آنها عبارتند از : ) كسى كه درختى را بنشاند كه خدايش نروياند يعنى پيشوائى وادارد كه خدا برنيانگيخته ، و كسى كه برانگيخته خدا را انكار كند ، و كسى كه پندارد اين دو نفر بهره‌اى از مسلمانى دارند ، و خداوند ميفرمايد ( و خداى تو هر چه خواهد بيافريند و ( هر كس را صلاح داند ) برگزيند و ديگران را ( در نظم عالم ) هيچ اختيارى نيست ) « 3 » .\r\n\r\n\r\n","description":"","footnote":"\r\n( 1 ) سوره يوسف آيه 90 .\r\n( 2 ) سوره نمل آيه 60 .\r\n( 3 ) سوره قصص آيه 69 .\r\n","page_name":" 377 ","page_number":377},
  {"content":"\r\n\r\n\r\nايمان :\r\nفرمود : معنى ايمان ، اقرار ، و گردن نهادن بفرمان خداست براى آن اقرار ، و تقرّب به خدا بدان و انجام هر واجبى كه دانسته باشد از كوچك و بزرگ ، از مرز يكتاپرستى و پائين‌تر تا آخرين باب اطاعت يكى بعد از ديگرى ، و تمام بابهاى اطاعت خدا همراه يك ديگر و بهم پيوسته‌اند ، پس هنگامى كه بنده خدا واجباتى را كه به او رسيده به شرحى كه گفتيم انجام دهد ، مؤمن و سزاوار عنوان ايمان ، و شايسته پاداش است ، و اين بدان جهت است كه اجمالا معنى ايمان اقرار است ، و معنى اقرار باور داشتن بوسيله اطاعت است ، بدين جهت معلوم شد كه فرمانهاى خدا كوچك و بزرگش مقارن يك ديگرند ، پس مؤمن از ايمان بيرون نرود مگر آنچه را كه سزاوار ايمانست رها كند ، و آنگاه شايسته ايمان است ، كه واجبات بزرگ را پيوسته به يكديگر انجام دهد و گناهان بزرگ را دورى كند ، و اگر واجبات كوچك را ترك كند و گناهان صغيره را نيز انجام دهد از ايمان بيرون نيست ، و در شما تارك ايمان نباشد مادامى كه واجب بزرگى را ترك نكرده يا گناه بزرگى را انجام ندهد چون قرآن ميفرمايد ( چنانچه از گناهان بزرگى كه شما را از آن نهى كرده‌اند دورى گزينيد ، ما از گناهان ديگر شما درگذريم و شما را بمقامى نيكو و بلند برسانيم ) « 1 » يعنى آمرزش خدا مربوط به غير گناهان كبيره است ، و اگر كسى گناه كبيره‌اى مرتكب شود همه گناهان كوچك و بزرگ او كيفر دارد .\r\nاين بود وصف ايمان ، و وصف مؤمنى كه شايسته پاداش است .\r\n\r\nمعناى اسلام :\r\nو امّا معنى اسلام ، اقرار همه احكام دين و انجام آنهاست در ظاهر پس اگر كسى ظاهرا همه احكام را اقرار كند و دلش پاىبند نباشد سزاوار نام و معناى اسلام است ، و ظاهرا وابسته باسلام است گواهيش پذيرفته و از قانون ارث بهره‌مند\r\n\r\n\r\n","description":"","footnote":"\r\n( 1 ) سوره نساء آيه 31 .\r\n","page_name":" 378 ","page_number":378},
  {"content":"\r\n\r\nاست ، سود او سود مسلمين و زيان او زيان مسلمانهاست .\r\nاين بود وصف اسلام .\r\nو فرق بين مسلمان و مؤمن آنست كه ، مسلم گاهى كك در باطن نيز اطاعت كند با حفظ ظاهر مؤمن است و اگر تنها ظاهر را حفظ كند مسلمان ، و اگر در درون خاضع باشد و تقرب جويد نيز مؤمن است ، پس بنده خدا گاهى مسلمان است و مؤمن نيست ، ولى نميشود كه مؤمن باشد و مسلمان نباشد .\r\n\r\nبيرون شدن از ايمان\r\nموجبات بيرون شدن از ايمان پنج چيز است كه شبيه يك ديگر و معروفند و عبارتند از : كفر ، شرك ، ضلالت ، فسق ، ارتكاب گناهان كبيره .\r\nكفر ، نافرمانى خداست كه منشأ آن ، انكار يا سبك شمردن ، يا سهل انگارى ، يكى از مقدسات دينى باشد ، و كسى كه چنين نافرمانى از او سرزند كافر است ، از هر ملّت و جمعيّتى كه بوده باشد ، و معناى كفر همين است .\r\nشرك ، هر گونه معصيتى را گويند كه آن را جزء دين و به حساب ديانت گذارد ، و چنين كسى مشرك است ، چه معصيت كوچك باشد يا بزرگ .\r\nضلالت و گمراهى ، ندانستن وظيفه است ، و بدين جهت گاهى وظيفه بزرگى را كه ايمان بستگى به آن دارد ، بعد از ابلاغ پيامبر ، و روشن بودن راه ترك مىكند ، البتّه اين ترك وظيفه ، همچون كافر از روى انكار و استخفاف ، و همچون مشرك به حساب دين و ديانت نبوده ، بلكه صرفا بخاطر سستى و بىتوجهى ، و اشتغال به كارهاى ديگر است چنين كسى گمراه است ، و مادامى كه در اين حال باشد سزاوار نام و معناى گمراهى است .\r\nو بعد از گمراهى و ماندن در نادانى ، دلداده مسير گناهى شود بخاطر انكار و استخفاف و سهل انگارى كافر است ، و اگر به آن گناه بعنوان دين پاىبند شود مثل اينكه آيات خدا را از پيش خود تأويل كند ، يا تقليد از پدران ، و نياكانش\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nنمايد و تسليم آنها و به برنامه آنها خشنود شود مشرك است ، چون كمند افرادى كه در گمراهى بمانند مگر اينكه بيكى از اين مسيرها ميروند .\r\nفسق ، هر گناه بزرگى است كه انسان بخاطر لذّت و شهوترانى و خواسته نفسش انجام دهد و چنين كسى فاسق و از ايمان بيرونست و اگر آنقدر در فسق بماند كه بمرز سهل‌انگارى و سبك شمردن مقدمات برسد كافر است .\r\nو امّا ارتكاب گناهان كبيره كه مايه فساد ايمان است ، معنايش اينست كه انسانى غرق در گناهان كبيره شود نه بخاطر انكار يا به حساب دين ، يا به جهت شهوترانى ، بلكه مثلا بخاطر تعصّب و عصبانيّت ، زياد گناه كند ، فحش دهد ، و بكشد و اموال مردم را بگيرد و حقوق آنها را حبس كند و ساير گناهان كبيره‌اى را كه به غير جهت لذّت انجام ميدهند ، از قبيل ، سوگندهاى دروغ ، و ربا خوارى ، و همچنين است گناهانى كه ( معمولا براى لذت بردن انجام ميدهند ولى اين ) قصد كامجوئى ندارد مثل شرابخوارى و زنا و بازيهاى نامشروع در هر حال كسى كه چنين كارهائى را انجام ميدهد ، ايمانش فاسد است ولى كافر يا مشرك ، يا گمراه نيست ولى اگر در مراحل بعدى بيكى از آن جهات متمايل شود ، آن صفت را نيز به خود ميگيرد « 1 » .\r\nبيان :\r\n( حتى يتولّاه )\r\nيعنى دوست و مطيع خدا باشد ، يا خدا او را دوست بدارد ، و در قاموس گويد : نمط ، به حركت ميم ، نوعى فرش ، و نيز مرام ، و نوعى از هر چيز ، و همچنين جمعيتى كه مرام واحد دارند ، گويند ،\r\n( من العذب الفرات )\r\nيعنى از دانش بىشك و ريب و مقصود از عديم ، نادار يعنى فقير است\r\n( بما هو و ما صفته )\r\nيعنى توحيد\r\n( يتوهم القلوب )\r\nيعنى تنها با خردش بدون اينكه از معلّمى كه علمش از طريق وحى و الهام است گرفته باشد ، يا آنچنان كه نيروى واهمه مىبافد ، از جسم و شكل و مكان و غيره\r\n( فقد اقرّ بالطّعن )\r\nيعنى در خدا و خدائى\r\n\r\n\r\n","description":"","footnote":"\r\n( 1 ) تحف العقول چاپ اسلاميه ص 340 تا 345 .\r\n","page_name":" 380 ","page_number":380},
  {"content":"\r\n\r\nو زيرا او را حادث فرض كرده ،\r\n( بالصّفة لا بالادراك )\r\nگويا اشاره است بنفى آنچه را كه قائلين باشتراك لفظى ميگويند ، يعنى او را گونه‌اى ستايد كه معنايش را نميفهمد ،\r\n( فقد احال على غائب )\r\nيعنى بر چيزى كه از ذهنش غائب است و هيچ گونه دركش نميكند\r\n( انّه يعبد الصّفه و الموصوف )\r\nيعنى ذاتى را كه موصوفست بصفات زائده موجوده باينكه هر دو را با هم مىپرستد\r\n( و من زعم انّه يضيف الموصوف )\r\nيعنى صفات را زائده داند ولى صفات را بهمراه ذات نپرستد بلكه تنها ذات را پرستد ، چنين كسى گر چه در عبادت شرك نورزيده ليكن (\r\nصغّر الكبير\r\n) چون ذات سبحان را در كمال نيازمند غير يعنى صفات دانسته و هر نيازمندى ممكن است .\r\n( باب البحث ممكن )\r\nيعنى راه كاوش از توحيد ممكن است و چاره‌جوئى از شبهات هست ، نتيجه اينكه خداوند حجتى را بر شما گمارده كه ميتوانيد او را بشناسيد و يگانگى خدا را از او ياد گيريد ، سپس فرمود : شناخت ذات حاضر پيش از شناخت صفات اوست ، همچنان كه مثلا اوّل زيد را مىبينى بعد ميفهمى كه عالم است يا نادان ، و همچنين نژاد و ساير حالاتش را بعد از ديدن خود او مىشناسى (\r\nو معرفه صفه الغائب قبل عينه\r\n) زيرا شخص غائب ، با صفاتش شناخته مىشود .\r\nو احتمال دارد كه منظور امامى باشد كه از او توحيد را ميگيرند ، اگر حاضر باشد اوّل خود او شناخته مىشود ، سپس شايستگى او براى امامت بوسيله نشانه‌ها و معجزات ، ولى اگر آن امام غائب باشد به عكس است ، و احتمال دارد كه منظور از حاضر ، ممكنات ، و مخلوقات باشد ، و مقصود از غائب ، خالق .\r\nسپس از حضرت پرسيدند ( كيف تعرف عين الشاهد قبل صفه ) يعنى چگونه خود او و صفاتش شناخته مىشود ؟ فرمود\r\n( تعرفه )\r\nبصفاتى كه در امام است\r\n( و تعلم علمه )\r\nيعنى از او دانش ميگيرى تا اينكه تو\r\n( تعرف نفسك )\r\nو صفاتش را\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nبه آن ( و ) در حالى كه تو\r\n( لا تعرف نفسك )\r\nكه نزديكترين چيزهاست به تو ( بنفسك من ) جانب ( نفسك ) و اوست كه نفس ترا به تو معرفى مىكند يا معنايش اينست كه عالم بودن او را ميدانى بوسيله پرسيدن مشكلات علوم ، و آنچه از صفات و روحيات تو كه در ضمير توست و از آنها غافلى ترا با خبر ميسازد ، و بنا بر توجيه اوّل ، اين جمله اشاره است باينكه ، وقتى تو خودت را با اينكه نزديكترين اشياء به تو است بدون معرّفى امام نشناسى ، توقع دارى خدايت را با خردت بشناسى ؟\r\n( و تعلم انّ ما فيه )\r\nيعنى آنچه را از امامت و پيشوائى ادعا مىكند ( له و به ) يعنى برايش حاصل و ويژه اوست .\r\nسپس امام عليه السّلام براى بيان اينكه شناخت ذات حاضر پيش از وصف اوست ، بداستان يوسف و برادرانش استشهاد ميفرمايد ، چون برادران ابتداء با ديدن يوسف ، او را شناختند ، سپس برادرى او را با ديدن زيادتر و شنيدن سخنان او دانستند ، بنا بر اين صفت او را بذاتش شناختند ، همچنين است امام صفات او بذاتش و آنچه كه از او شنيده و ديده ميشد از علوم و معجزات او شناخته مىشود .\r\n( و لا اثبتوه من انفسهم بتوهّم القلوب )\r\nيعنى همچنان كه امور پنهانى را با نشانه‌هاى عقلى و نقلى ميشناسند .\r\nسپس مطلبى را كه قبلا فرموده كه امام بايد باوصاف ويژه خود كه ديگران ندارند ، معروف باشد و امامت به اختيار امّت نيست ، تأكيد ميفرمايد با تأويل در آيه قرآن  ما كانَ لَكُمْ أَنْ تُنْبِتُوا شَجَرَها  « 1 » باينكه مراد از درخت امام است همچنان كه در قرآن نيز آمده ( و مثل شجره طيّبه - همچون درخت زيبا ) « 2 » كه مقصود\r\n\r\n\r\n","description":"","footnote":"\r\n( 1 ) سوره نمل آيه 60 .\r\n( 2 ) سوره ابراهيم آيه 24 و آيه چنين است  أَ لَمْ تَرَ كَيْفَ ضَرَبَ اللَّهُ مَثَلًا كَلِمَةً طَيِّبَةً كَشَجَرَةٍ طَيِّبَةٍ  . تا آخر آيه .\r\n","page_name":" 382 ","page_number":382},
  {"content":"\r\n\r\nاز اين درخت ، درخت پيامبرى و امامت است ، و مقصود از روياندن درخت ، گماردن امام است بخواست خودشان ، و گويا اين آيه اشاره است باينكه وقتى آنها قدرت ندارند درختى را كه خدا براى مصلحت دنياى مردم آفريده برويانند ، و در اختيار آنها نيست ، چگونه گماردن امام كه مدار نظم جهانست و علت آفرينش و بقاء عالم و مناط مصلحت دين و دنياست ، در اختيار مردم و مقدور آنانست ؟\r\n( و من زعم )\r\nدليل بر اينست كه كافر ندانستن مخالفين ، يا كفر است ، يا نزديك به آن .\r\nاين روايت ، بهره‌هاى مهمّى دارد كه در شرح اخبار آينده ، به آنها ميرسيد و بهره‌مند ميشويد .\r\n32 - زراره از حضرت صادق عليه السّلام روايت كند كه اگر بندگان خدا ، حق را بستايند و بدان عمل كنند ، ولى در دل بحقانيت او معتقد نگردند بهره نمىبرند « 1 » .\r\n33 - هارون بن جهم از . . . از ابو خديجه گزارش كند كه حضرت صادق عليه السّلام فرمود : مردى خدمت حضرت رسول صلّى اللَّه عليه و آله و سلّم آمد و عرضكرد من آمدم با شما بر اسلام بيعت كنم حضرت فرمود با تو بيعت ميكنم بر اينكه پدرت را بكشى ، آن مرد پذيرفت ، حضرت فرمود به خدا ما بكشتن پدران فرمان ندهيم ليكن ( با اين آزمايش ) حقيقت ايمان تو را دانستم ، و تو هرگز نبايد غير خدا را در دل راه دهى پدرانتان را در آنچه فرمان دهند اطاعت كنيد ، ولى در نافرمانى خدا ، از آنان اطاعت مكنيد « 2 » .\r\nبيان : در نهايه گويد وليجه الرّجل ، خانواده ، و همراهان ، و نزديكان او .\r\n34 - مدرك بن عبد الرّحمان از حضرت صادق عليه السّلام روايت كند كه رسول خدا صلّى اللَّه عليه و آله و سلّم فرمودند : اسلام عريانست ، و پوشش او حياء است ، و زيورش وفاء و\r\n\r\n\r\n","description":"","footnote":"\r\n( 1 ) محاسن ص 249 .\r\n( 2 ) محاسن ص 248 .\r\n","page_name":" 383 ","page_number":383},
  {"content":"\r\n\r\nمروّت و مردانگيش عمل صالح و ستونش ورع ، و هر چيزى را بنيادى است ، و بنياد اسلام دوستى ما خانواده است « 1 » .\r\n35 - عبيد بن زراره از حضرت صادق عليه السّلام روايت كند كه رسول خدا صلّى اللَّه عليه و آله و سلّم فرمودند : اى مردم ، من مأمورم با شما بجنگم تا گواهى دهيد بيگانگى خدا و اينكه من فرستاده اويم ، وقتى چنين گواهى داديد ، مال و جانتان محفوظ است مگر به حق آن ( يعنى در مواردى كه بايد بدستور اسلام در جنگ شركت كنيد يا از مالتان بعنوان حقوق واجبه بپردازيد ) و حساب شما با خداست « 2 » .\r\n36 - ابو بصير گويد خدمت حضرت باقر عليه السّلام بودم ، سلام به آن حضرت عرضكرد كه خيثمه بما نقل كرده كه از شما در باره اسلام سؤال كرده و شما فرموديد اسلام يعنى ، هر كس به قبله ما رو كند ، و شهادت ما را گواهى دهد ، و عبادت ما را انجام دهد ، و دوست ما را دوست دارد و با دشمن ما دشمن باشد ، او مسلمان است حضرت فرمود راست گفته است ، دوباره عرضكرد و از شما در باره ايمان سؤال كرده فرموديد ، ايمان به خدا ، و باور داشتن كتاب او ، و اينكه در راه خدا دوستى كند و در راه او دشمنى ورزد ، فرمود خيثمه راست گفته است « 3 » .\r\n37 - محمد گويد از حضرت باقر عليه السّلام ايمان را پرسيدم ، فرمود : ايمان مطلبى است كه در دل است ولى اسلام همانست كه ازدواج وارث به اوست ، و خونها بوسيله او محفوظ است ، و ايمان شريك اسلام است ، ولى اسلام شريك ايمان نيست « 4 » .\r\n38 - از حضرت صادق عليه السّلام روايت شده كه پيامبر خدا صلّى اللَّه عليه و آله و سلّم در اثناء راه بيكى از يارانش فرمود از اين شكاف شخصى بيرون مىآيد كه سه روز است ابليس را با او كارى نبوده ، چيزى نگذشت كه عربى از آنجا نمايان شد در حالى كه\r\n\r\n\r\n","description":"","footnote":"\r\n( 1 ) محاسن ص 286 .\r\n( 2 ) محاسن ص 284 .\r\n( 3 ) محاسن ص 285 .\r\n( 4 ) محاسن ص 285 .\r\n","page_name":" 384 ","page_number":384},
  {"content":"\r\n\r\nپوستش بر استخوانش خشگيده و ديدگانش در سرش فرو رفته و لبهايش از خوردن گياه سبز شده ، باولين نفرى كه برخورد پيامبر صلّى اللَّه عليه و آله و سلّم را از او پرسيد ، تا حضرت را ديد جلو رفته عرضكرد ، اسلام را بر من عرضه كن ، فرمود بگو ،\r\nاشهد ان لا إله الّا اللَّه\r\n، و اينكه من ، محمد و فرستاده خدايم گفت ، گفتم فرمود پنج نماز ميگزارى ، و ماه رمضان روزه ميدارى گفت اعتراف نمودم ، فرمود به حج خانه خدا ميروى و زكوه ميپردازى ، و از جنابت شستشو ميكنى ، عرضكرد اعتراف نمودم ، عرب با شترش پشت كرد و رفت ، پيامبر چند لحظه توقف نموده ، سپس از او سؤال فرمود ، مردم بجستجوى او رفتند ، در آخر لشكر او را يافتند ، در حالى كه پاى شترش بسوراخ موشى فرو رفته ، و شتر با صاحبش به زمين افتاده و گردن شتر و گردن صاحبش هر دو شكسته و هر دو مرده‌اند ، پيامبر دستور فرمود خيمه‌اى زدند و عرب را در آن خيمه غسل دادند ، سپس خود حضرت درون خيمه رفت و او را كفن فرمود ، مردم بيرون خيمه از پيغمبر جنبشى شنيدند ، بعد از پايان كار ، حضرت بيرون آمد در حالى كه عرق از پيشانيش ميريخت ، و فرمود اين عرب در حال گرسنگى مرد ، و او از كسانيست كه ايمانش را با ستم نيالود ، حوريه‌ها با ميوه‌هاى بهشتى او را استقبال كردند و از آن ميوه‌ها بدهانش ميگذاشتند ، اين ميگفت يا رسول اللَّه مرا از زمره همسران اين مرد قرار ده ، و آن نيز ميگفت ، يا رسول اللَّه مرا از همسرانش قرار ده « 1 » .\r\n39 - حمران گويد به حضرت باقر عليه السّلام عرضكردم آيا به نظر شما مؤمن در چيزى از ارث ، و قضاوت و احكام بر مسلمان برترى دارد تا اينكه مثلا بيش از مسلمان ارث ببرد يا نه ؟ فرمود نه در اين مسائل وقتى امام فرمانى دهد هر دو يكسانند ، ولى مؤمن را در اعمال و آنچه مايه تقرب بخداست بر مسلم برترى است ، عرضكردم مگر خدا نميفرمايد ( هر كس كار خيرى كند ده برابر دارد ) « 2 » ؟ و چنانچه فرموديد در\r\n\r\n\r\n","description":"","footnote":"\r\n( 1 ) خرائج و جرائح ص 184 .\r\n( 2 ) سوره انعام آيه 160 .\r\n","page_name":" 385 ","page_number":385},
  {"content":"\r\n\r\nنماز و زكوه و روزه و حج برابرند ، فرمود مگر خدا نميفرمايد ( و خدا از اين مقدار بر هر كه خواهد بيفزايد « 1 » به چندين برابر ) « 2 » پس مؤمنين آنهايند كه خدا كار خير آنها را هفتاد برابر مىكند ، و اين فضيلت آنهاست ، و خداوند حسنات مؤمن را به ميزان درستى ايمانش به چندين برابر مىافزايد ، و با مؤمنين هر چه خواهد مىكند « 3 » .\r\nبيان :  ( وَ اللَّهُ يُضاعِفُ ) *  اين جمله در سوره بقره دو جا ذكر شده اوّل در اين آيه ( كيست خدا را وام دهد تا خدا به چندين برابر بيفزايد ) « 4 » و دوّم در اين آيه ( مثل آنان كه مالشان را در راه خدا انفاق كنند بمانند دانه‌ايست كه از يك دانه هفت خوشه برويد و در هر خوشه‌اى صد دانه باشد ( يك دانه هفتصد بشود ) و خدا از اين مقدار بر هر كه خواهد بيفزايد ، چه خدا را رحمت بىمنتهاست ، و به همه چيز ، خدا احاطه كامل دارد ) « 5 » گويا حضرت هر دو آيه را با اين عبارت جمع فرموده اگر از راويان حديث تحريفى نشده باشد ، چنانچه قبلا در روايت كافى نيز گذشت « 6 » .\r\n40 - محمد بن مسلم گويد از حضرت باقر عليه السّلام اين آيه ( همانا دين ، نزد خدا اسلام است ) پرسيدم ، فرمود يعنى دينى كه در او ايمانست « 7 » .\r\n41 - ابو عمرو زبيرى از حضرت صادق عليه السّلام روايت كند كه در تفسير اين آيه شريفه ( و بايد از شما مسلمانان برخى خلق را بخير و صلاح دعوت كنند و مردم را به نيكوكارى امر و از بدكارى نهى كنند ) « 8 » فرمود : در اين آيه تكفير نموده\r\n\r\n\r\n","description":"","footnote":"\r\n( 1 ) سوره بقره آيه 261 .\r\n( 2 ) سوره بقره آيه 245 .\r\n( 3 ) عياشى ج 1 ص 146 .\r\n( 4 ) سوره بقره آيه 245 .\r\n( 5 ) سورهء بقره آيه 261 .\r\n( 6 ) روايت 12 همين باب .\r\n( 7 ) تفسير عياشى ج 1 ص 166 و آيه در سوره آل عمران آيه 19 .\r\n( 8 ) سوره آل عمران آيه 104 .\r\n","page_name":" 386 ","page_number":386},
  {"content":"\r\n\r\nاهل قبله را بوسيله گناهان ، زيرا هر مسلمانى كه مردم را بخير و صلاح دعوت نكند و به نيكوكارى امر و از بدكارى نهى ننمايد ، از امّتى كه خداوند ستوده نيست زيرا شما مىپنداريد همه مسلمانها از امّت محمّد صلّى اللَّه عليه و آله و سلّم ميباشند ، ولى اين آيه نمودار شده ميفرمايد امّت محمّد ، دعوت بخير و امر به نيكوكارى و نهى از بدكارى دارند ، و هر كس اين صفت امّت را نداشته باشد ، چگونه از امّت مىشود ، در صورتى كه بر خلاف قانون امّت رفتار مىكند « 1 » .\r\nبيان : گويا مقصود اينست كه دو امّت است ، امّت خواندن ، و امّت پذيرا شدن ، امّت خواندن شامل كفّار هم مىشود ، ولى امّت پذيرا شدن افرادى هستند كه دعوت پيامبر را در آنچه فرموده پذيرفته‌اند ، و امّتى كه در آيه ياد شده همين است كه خصوصياتى دارد و هر كس آن صفات را نداشته باشد از آن نيست ولى در كافى كتاب جهاد از همين راوى روايتى مثل اين روايت « 2 » هست ولى در آن روايت مقصود از امّت ائمه عليه السّلام هستند ، بنا بر اين ممكن است ، امّت پذيرا شدن نيز مراتب و مراحلى داشته باشد همچنان كه ايمان منازلى دارد .\r\n42 - در تفسير آيه ( آن كسانى كه بجهان غيب ايمان آرند ) « 3 » امام عليه السّلام فرمود سپس متقين را كه قرآن كتاب هدايت آنهاست ، ستوده و فرموده ( آن كسانى كه بجهان غيب ايمان آرند ) يعنى امورى را كه بايد باور داشته باشند ، و از حواس آنها نهانست از قبيل زنده شدن در رستاخيز ، و حساب ، و بهشت و دوزخ ، و يگانگى خدا و ساير چيزهائى كه ديده نميشود ، ولى به نشانه‌هائى كه خدا واداشته شناخته ميگردد مثل آدم و حواء ، و ادريس ، و نوح و ابراهيم ، و پيامبرانى را كه بايد بدانها ايمان داشته باشد ، و حجّتهاى خدا گر چه آنها را\r\n\r\n\r\n","description":"","footnote":"\r\n( 1 ) تفسير عياشى ج 1 ص 195 .\r\n( 2 ) كافى ج 5 ص 13 تا 19 .\r\n( 3 ) سورهء بقره آيه 3 .\r\n","page_name":" 387 ","page_number":387},
  {"content":"\r\n\r\nنديده باشد ، بدنياى نهان ايمان آرند و از هنگامه قيامت نگرانند « 1 » .\r\n43 - در تفسير آيه شريفه ( و آنان كه ايمان آرند به آنچه خداى به تو و بر پيغمبران پيش از تو فرستاد و آنها خود بعالم آخرت يقين دارند ) « 2 » آنگاه ، آنهائى كه نماز را به پا ميدارند ستوده و ميفرمايد ( و آنان كه ايمان آرند به آنچه خداى به تو فرستاده ) اى محمّد ( و آنچه پيش از تو فرستاد ) بر پيامبران گذشته مثل تورات و انجيل ، و زبور و صحف ابراهيم ، و كتابهاى ديگر آسمانى كه بر پيامبران فرستاده ، ايمان آرند كه اين كتابها درست است و راست ، و از سوى پروردگار ، عزيز راستگو ، و حكيم ( و آنها خود بعالم آخرت يقين دارند ) بسراى ديگر بعد از اين دنيا ، ترديدى ندارند كه آنجا سرائيست كه كردار نيكو را به برتر از آنچه انجام داده‌اند پاداش دهند ، و كارهاى زشت را به ميزان انجام ، كيفر دهند ، امام عليه السّلام فرمود : هر كس برترى و امتياز حضرت امير المؤمنين عليه السّلام را بعد از پيامبر بر همه موجودات ، ردّ كند ، تورات و انجيل و زبور و صحف ابراهيم و ساير كتابهاى آسمانى را تكذيب كرده ، زيرا كتابى از آسمان فرود نيامد مگر اينكه مهمّترين مسائل آن بعد از فرمان بيگانگى خداوند متعال و اقرار به پيامبرى ، اعتراف به وابستگى به پيامبر و اهل بيت پاك او صلّى اللَّه عليه و آله و سلّم بوده است .\r\nمردى به حضرت زين العابدين عليه السّلام عرضكرد چه ميفرمائيد در باره مرديكه به آنچه بر محمّد صلّى اللَّه عليه و آله و سلّم نازل شده و آنچه پيش از او فرود آمده ايمان دارد و نيز بسراى ديگر مؤمن است ، و نماز ميخواند و زكوه مىپردازد ، و صله رحم دارد و كارهاى نيكو انجام ميدهد ، ولى در عين حال ميگويد نميدانم حق با على عليه السّلام است يا با فلانى ؟ حضرت فرمود چه ميگوئى در باره كسى كه همين كارهاى خير را انجام ميدهد ولى با اينوصف ميگويد نميدانم پيامبر بر حق محمّد صلّى اللَّه عليه و آله و سلّم است يا مسيلمه\r\n\r\n\r\n","description":"","footnote":"\r\n( 1 ) تفسير امام ص 24 .\r\n( 2 ) سورهء بقره آيه 4 .\r\n","page_name":" 388 ","page_number":388},
  {"content":"\r\n\r\nكذّاب ؟ آيا با اين ترديد از آن اعمال سودى ميبرد آن مرد عرضكرد ، نه فرمود پس اين رفيق تو همچنين است ، چگونه به اين كتابهاى آسمانى ايمان دارد كسى كه نميداند ، محمّد صلّى اللَّه عليه و آله و سلّم پيامبر است يا مسيلمه ، و نيز چگونه به اين كتابها و سراى ديگر ايمان دارد يا از آن كارها كه گفتى سود ميبرد كسى كه نميداند على عليه السّلام بر حق است يا فلانى ؟ و در تفسير ( آنان از لطف پروردگار خويش به راه راستند و آنها رستگارانند ) « 1 » .\r\nامام عليه السّلام فرمود ، آنگاه خداوند از افرادى كه داراى اين صفات هستند خبر ميدهد و ميفرمايد ( آنان ) دارندگان اين صفات ( به راه هدايت ) روشن و درست‌اند ( از سوى پروردگارشان ) و دانائى به آنچه فرمانشان داده ( و آنها رستگارانند ) از آنچه ديگران ميترسند نجات دارند ، و پيروزند ، بدان چه ايمان دارند .\r\nو در تفسير ( كافران را يكسانست بترسانى يا نترسانى ايمان نخواهند آورد ) « 2 » امام عليه السّلام فرمود چون مؤمنين را ياد كرد و مدح نمود ، از كفارى كه به كفر خويش با آنها مخالفند ياد مىكند و ميفرمايد ( آنها كه كافر شدند ) به خدا و آنچه را كه اين مؤمنين باور دارند ، يگانگى خدا و پيامبرى محمّد صلّى اللَّه عليه و آله و سلّم فرستاده خدا ، و وصايت على عليه السّلام ولىّ خدا و وصىّ پيامبر خدا و امامان پاك ، پاكيزه بهترين بندگان خدا ، مبارك و برپا دارنده مصالح خلق خدا ( بر آنها يكسانست ، انذار كنى ) آنها را بترسانى ( يا انذار نكنى ) نترسانى ( ايمان نياورند ) از علم خويش نسبت به وضع آنان خبر داده ، و آنها كسانى هستند كه خداوند عز و جل ميداند ايمان نمىآورند « 3 » .\r\n44 - در تفسير ( اى مردمان ) « 4 » امام حسن عسكرى عليه السّلام فرمود حضرت\r\n\r\n\r\n","description":"","footnote":"\r\n( 1 ) سورهء بقره آيه 5 .\r\n( 2 ) سورهء بقره آيه 6 .\r\n( 3 ) تفسير امام ( ع ) ص 32 .\r\n( 4 ) سورهء بقره آيه 21 .\r\n","page_name":" 389 ","page_number":389},
  {"content":"\r\n\r\nزين العابدين عليه السّلام ميفرمايد مقصود از اين خطاب تمام انسانهاى مكلّف‌اند ( پروردگارتان را بپرستيد ) بپذيريد از خداى خود ، وقتى بشما فرمان ميدهد معتقد شويد كه خدائى نيست جز خداى يگانه ، و وى را شريكى و شبيه و مثلى نيست ، دادگريست كه ستم روا نميدارد ، سخاوتمندى است كه بخل نورزد ، بردباريست كه شتاب نكند ، حكيمى است كه خطا نكند ، و اينكه محمّد صلّى اللَّه عليه و آله و سلّم بنده و فرستاده اوست ، درود خدا بر او و خاندان پاكش باد و اينكه خاندان محمّد بهترين خاندان پيامبرانند ، و اينكه على عليه السّلام برترين فرد خاندان محمّد صلّى اللَّه عليه و آله و سلّم است و اينكه مؤمنين از ياران محمّد صلّى اللَّه عليه و آله و سلّم برترين ياران پيامبرانند و اينكه امّت محمّد برترين امّت پيامبرانند ( آن كس كه شما را آفريد ) به صورت آدمى و بعد از آن راست قرار داد ، و نيكو نگاريد شما را ( و پيشينيان شما را ) و آفريد ، طبقات ديگر مردم را كه پيش از شما بودند ( باشد كه پارسا و منزّه شويد ) فرمود اين جمله دو معنى دارد :\r\nيكى اينكه ، شما و پيشينيان شما را آفريد تا پرهيزگار شويد چنانچه ميفرمايد ( و ما خلق جنّ و انس را نيافريديم مگر براى اينكه مرا ( بيكتائى ) پرستش كنند ) « 1 » .\r\nمعناى دوّم اينكه پروردگارتان را كه شما و پيشينيان را آفريد بپرستيد تا از دوزخ بر كنار شويد ، و كلمهء ( لعلّ - شايد ) از خداوند واجب و بمعنى بايد است ، زيرا خداوند كريم‌تر از آنست كه بنده‌اش را بى جهت خسته كند ، او را بفضل خود اميدوار سازد و سپس محرومش نمايد ، آيا نمىبينى ، چقدر زشت است ، كه بنده‌اى از بندگان خدا به كسى بگويد ، مرا خدمت كن ، شايد ترا از من بهره‌اى رسد ، يا اينكه بگويد مرا خدمت كن ، شايد وجود من برايت نافع باشد ، و او هم خدمت كند ، آنگاه محرومش نمايد و نفعى به او نرساند ، و خداوند عز و جل كريمتر است و كار زشت از او قبيح‌تر است تا از بندگانش « 2 » .\r\n\r\n\r\n","description":"","footnote":"\r\n( 1 ) سورهء الذاريات آيه 56 .\r\n( 2 ) تفسير امام ( ع ) ص 52 .\r\n","page_name":" 390 ","page_number":390},
  {"content":"\r\n\r\nبيان : در قاموس گويد خطل به حركت طاء سبكى و سرعت است ، و گفتار زياد فاسد را نيز خطل گويند و همچنين اضطراب ، و تغيير حالت انسان را خطل ميگويند .\r\n( لها وجهان ) به نظر ما فرق بين دو معنى اينست كه جمله  لَعَلَّكُمْ تَتَّقُونَ ،  بنا بر معنى اوّل ، علّت آفرينش است ، و بنا بر معنى دوّم علّت عبادتست ، و قاضى معناى اوّل را ذكر كرده و دوّمى را ضعيف دانسته چون در لغت وارد نشده و به نظر او اين جمله حال است از ضمير در  ( اعْبُدُوا )  يا از مفعول  خَلَقَكُمْ ،  ( من ان يعنى ) از باب تفعيل يا افعال ، يعنى از اينكه او را در زحمت و مشقت بيفكند و در پاره‌اى از نسخه‌ها بجاى يعنى يعيى با ياء است و در معنا بهم نزديكند ولى اوّلى روشن‌تر است .\r\n45 - ابو العباس از حضرت صادق عليه السّلام در تفسير آيه ( ما آئين همه پيامبرانى كه پيش از تو فرستاديم نيز همين ( توحيد و خداپرستى و هلاكت كافران و نجات اهل ايمان ) قرار داديم ) فرمود آن روش و آئين محمّد صلّى اللَّه عليه و آله و سلّم و پيامبران پيش از او همان اسلام است « 1 » .\r\n46 - سليم بن قيس هلالى گويد به حضرت امير المؤمنين عليه السّلام عرضكردم ايمان چيست ، و اسلام چيست ؟ فرمود اما ايمان پس اقرار بعد از شناسائى است ، و اسلام ، همانست كه اعتراف كردى ، و تسليم اوصياء بودن و فرمانبرى از آنها ، و در روايت ديگرى است كه ، اسلام وقتيست كه اعتراف كردى به آن ، عرض كردم ، ايمان اقرار بعد از شناخت است ؟ فرمود ، هر كس خداوند خودش را و پيامبرش و امامش را به او بشناساند و سپس او باطاعت خدا اقرار نمايد مؤمن است .\r\nو ابان از سليم بن قيس روايت كند كه مردى از حضرت امير المؤمنين عليه السّلام از ايمان سؤال كرد و گفت اى امير المؤمنين مرا از ايمان با خبر ساز كه بعد از تو از\r\n\r\n\r\n","description":"","footnote":"\r\n( 1 ) تفسير عياشى ج 2 ص 308 و آيه در سورهء اسرى آيه 77 .\r\n","page_name":" 391 ","page_number":391},
  {"content":"\r\n\r\nديگرى نپرسم فرمود ، مردى خدمت پيامبر صلّى اللَّه عليه و آله و سلّم آمده و همين پرسش را نمود .\r\nحضرت مشغول گفتار شد آنگاه فرمود انجام ده ( كارهائى را كه گفتم ) تا مؤمن باشى سپس على عليه السّلام رو كرد به آن مرد و فرمود نميدانى جبرئيل به صورت انسان خدمت پيامبر آمده و پرسيد اسلام چيست ؟ فرمود ، گواهى بيگانگى خدا و پيامبرى محمد فرستاده او ، و بپاداشتن نماز ، و پرداخت زكوه ، و حج خانه خدا و روزه ماه رمضان ، و غسل جنابت ، عرضكرد پس ايمان چيست ؟ فرمود باور كردن خدا و فرشتگان و كتابهاى آسمانى و پيامبران او ، و زندگى بعد از مرگ و باور كردن تقدير خوب و بدش ، و شيرين و تلخش ، وقتى برخاست پيامبر صلّى اللَّه عليه و آله و سلّم بمردم فرمود ، اين جبرئيل بود ، آمد تا دين را بشما تعليم دهد ، وقتى پيامبر صلّى اللَّه عليه و آله و سلّم با او سخن ميفرمود هر چه ميفرمود جبرئيل در جواب ميگفت راست گفتى ، و پرسيد پس ساعت ( انقراض دنيا ، و شروع رستاخيز ) چه وقت است ؟ فرمود در اين پرسش ، آنكه از او ميپرسى ، از پرسنده داناتر نيست ، گفت راست گفتى ، پس از بيان اين روايت ، حضرت على عليه السّلام فرمود ، ايمان بر چهار ستون بنياد شده ، بر يقين ، و صبر ، و عدل و جهاد « 1 » .\r\nاين روايت دنباله دارد و در باب ( دعائم الاسلام ) خواهد آمد .\r\n47 - حضرت موسى بن جعفر عليه السّلام از پدرانش عليه السّلام روايت ميفرمايد كه حضرت رسول صلّى اللَّه عليه و آله و سلّم فرمود همانا خداوند متعال ، اسلام را دين خود ، و كلمه الاخلاص ( يعنى لا إله الّا اللَّه ) را زيبائى دين قرار داده ، پس هر كه به قبله ما رو كند ، و شهادت ما را گواهى نمايد ، و گوشت ذبح شده ما را حلال داند مسلمان است ، سود او سود ما و زيان او زيان ماست « 2 » .\r\nحضرت رسول صلّى اللَّه عليه و آله و سلّم فرمود : چهار نفرند ( كه گناهى ندارند و ) كار خود را\r\n\r\n\r\n","description":"","footnote":"\r\n( 1 ) كتاب سليم بن قيس ص 87 و 88 .\r\n( 2 ) نوادر راوندى ص 21 .\r\n","page_name":" 392 ","page_number":392},
  {"content":"\r\n\r\nتازه شروع ميكنند .\r\n1 - بيمار ، وقتى بهبودى يابد .\r\n2 - مشرك ، وقتى اسلام پذيرد .\r\n3 - حاجى ، وقتى از كار حج ، فراغت يابد .\r\n4 - و كسى كه از نماز جمعه بازمىگردد ، در حالى كه خواستار پسند خدا و پاداش اوست « 1 » .\r\n48 - حضرت امير المؤمنين عليه السّلام در ضمن استدلال براى كجروى خوارج ميفرمايد : شما ميدانيد كه پيامبر خدا صلّى اللَّه عليه و آله و سلّم زناكار را سنگسار نمود و آنگاه بر جنازه‌اش نماز گزارد ، و ميراثش را بخانواده‌اش داد ، و قاتل را كشت و ارثش را بخانواده‌اش پرداخت ، و دست دزد را بريد ، و زناكار غير محصن ( مرد مجرّد ) را تازيانه زد و آنگاه سهم غنيمت آنها را پرداخت ، و اجازه داد با زن مسلمان ازدواج كنند ، پيامبر صلّى اللَّه عليه و آله و سلّم آنان را بگناهشان مؤاخذه فرمود ، و قانون خدا را در باره‌شان اجرا نمود ولى آنان را از سهمشان ممنوع نفرمود ، و نامشان را از خانواده‌شان بيرون نكرد ، حضرت بفرمايشات خويش ادامه داد تا آنجا كه ميفرمايد همراه جمعيتهاى بزرگ باشيد ، زيرا دست خدا با اجتماع است ، و از تفرقه بترسيد ، زيرا انسان تك‌رو ، نصيب شيطانست ، همچنان كه گوسفند تك‌رو نصيب گرگست .\r\nبه هوش باشيد ، هر كس مردم را به اين شعار ( تفرقه ) دعوت كرد او را بكشيد ، اگر چه آن كس زيرا اين عمامه من باشد « 2 » .\r\nتوضيح : منظور حضرت رفع شبهه خوارج ملعون است كه از نظر آنها هر كس گناه كبيره‌اى مينمود كافر ميدانستند و به همين جهت آن حضرت را تكفير كردند\r\n\r\n\r\n","description":"","footnote":"\r\n( 1 ) نوادر راوندى ص 24 .\r\n( 2 ) نهج البلاغه عبده ج 1 ص 260 خطبه 125 .\r\n","page_name":" 393 ","page_number":393},
  {"content":"\r\n\r\nچون ميگفتند در جنگ صفين به حكميّت راضى شده ، و در اين فرمايشات حضرت در ردّ اين نظريه آنها استدلال ميفرمايد كه پيامبر خدا صلّى اللَّه عليه و آله و سلّم مسلمانهائى را كه مرتكب گناه كبيره شدند ، از اسلام خارج نساخت ، و احكام مسلمين را بر آنها جارى فرمود و بدين وسيله پندار غلط آنها را كه فكر ميكردند اكنون كه به نظر آنان اصحاب امير المؤمنين عليه السّلام كافرند ، پس شهر آنها ديار كفر است ، و نبايد به هيچ كس رحم كرد و به همين جهت مردم حتى بچه‌ها و نيز حيوانات را كشتند ، باطل نمود ، و خلاف آن را از برنامه پيامبر صلّى اللَّه عليه و آله و سلّم ثابت فرمود .\r\n( السّواد ) عدد زياد ، و اجتماع مردم است ، و ( يد اللَّه ) كنايه از حفظ و دفاع است ، يعنى جمعيتى كه دور پيشواى راستين گرد آيند ، در پناه و حفظ خدايند .\r\nو آنچه را در فقه ، بعضى استدلال ميكنند به فتواى مشهور يا اجماعى كه معلوم نيست ، معصوم عليه السّلام هم در بين آنان باشد ، سست و بىپايه است ، زيرا اخبار زياد و نيز آياتى از قرآن دلالت دارد بر اينكه بيشتر مردم در گمراهىاند ، و معمولا حق با جمعيّت اندكست .\r\nو گويا مقصود از ( هذا الشّعار ) همان شعار خوارج است كه ميگفتند ، ( لا حكم الّا للَّه - حكمى نيست مگر براى خدا ) و ( لا حكم الّا اللَّه - فرماندهى نيست جز خدا ) و بقولى شعار خوارج اين بود كه وسط سرشان را ميتراشيدند و موهاى دور آن را به شكل تاج دايره‌وار مينمودند ، و بقولى مقصود از آن شعار ، شعار تفرقه ، و استبداد رأى است ،\r\n( و لو كان تحت عمامتى )\r\nيعنى اگر چه به محترمترين اشياء هم كه عمامه من است پناه ببرد ، و بقولى ، كنايه است از نزديكترين اشياء به آن حضرت ، و بقولى مقصود آنست كه اگر چه آن نداى تفرقه و شعار از من باشد .\r\nسخن ما : تمام سخن مشروحا در كتاب فتن گذشت .\r\n49 - حضرت امير المؤمنين عليه السّلام فرمود ، همانا خداوند متعال كتابى\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nراهنما فرستاد ، كه خوب و بد را در آن روشن نمود ، پس راه خوب را در پيش گيريد تا هدايت شويد ، و از جانب بد كناره گيريد تا ميانه‌رو باشيد ، واجبات ، واجبات ، آنها را به خدا برسانيد تا شما را به بهشت رساند ، خداوند ، حرام فرموده ، حرامى كه مجهول نيست ( يعنى آنچه را خداوند غدقن نموده ، اگر دقت كنيد ، ناروائيش كاملا روشن است ) ، و برترى داده احترام مسلمان را بر تمام حرمتها ، و به ( ريسمان ) اخلاص و توحيد ، حقوق مسلمين را در جاى خود محكم نموده ، پس مسلمان كسى است كه مسلمين ، از زبان و دست او جز در راه حق سالم مانند ، و آزار مسلمان روا نباشد مگر آنجا كه ( در شرع ) واجب است .\r\nبشتابيد به برنامه همگانى كه ويژه شما نيز هست و آن مرگ است ، تا آنجا كه ميفرمايد : خدا را بترسيد در خصوص بندگان و شهرهاى او ، زيرا شما مسئوليد ، حتى از قطعات زمين ، و چهارپايان « 1 » .\r\nبيان : نهج بفتح نون ، راه روشن است و ( صدف عنه ) بر وزن منع يعنى دورى كرد ، و ( السّمت ) راه ( و القصد ) راست بودن راه ، و قصد فلان بر وزن ضرب ، يعنى ، رشد يافت ( و الفرائض ) هر دو كلمه فرائض ، در عبارت منصوبست بنا بر اغراء ( اصطلاحى است در علم نحو ) ( و الحرم ) جمع حرمت است ، و حرمت اسم مصدر احترام است ، و بستن حقوق را بوسيله اخلاص و توحيد ، اينست كه خداوند متعال رعايت حقوق را بر مخلصين و موحدين لازم فرموده و آن را مكمّل اخلاص و توحيد قرار داده ، و ( معاقدها ) جايگاه آنها ، و ( ما يجب ) يعنى آنچه كه لازم و ثابت باشد و اين كلمه چون تأكيد است براى الّا بالحقّ ، و مقصود از شتاب بسوى مرگ ، راضى بودن به آن و آمادگى براى مرگ و بعد از آنست ، و مرگ گرچه قانون عمومى است و براى هر حيوانى هست ولى براى هر فردى خصوصيتى دارد كه در باره ديگران نيست ، و تقواى در باره بندگان ، پيروى فرمان خداست در معاملات\r\n\r\n\r\n","description":"","footnote":"\r\n( 1 ) نهج البلاغه عبده ج 1 ص 334 خطبه 165 .\r\n","page_name":" 395 ","page_number":395},
  {"content":"\r\n\r\nو امورى كه بين مردم دائر است ، و تقواى در باره شهرها ، قيام كردن بانجام هر چه كه حق آن محل است ، و در هر مكان عمل بفرمان نمودن ، و مسئوليت در باره قطعات زمين باينست كه ميپرسند چرا اين را خراب كرديد ؟ و چرا آن را آباد ساختيد ؟ و چرا در آن ، خدا را نپرستيديد ؟ و سؤال در باره حيوانات ، به اين است كه ميپرسند چرا آنها را آزرديد ؟ يا گرسنه داشتيد ، و چرا موقعيت و حق آنها را رعايت نكرديد ؟ 50 - اسلام اقرار بشهادتين است ، و همانست كه در سايه آن خونها و اموال محفوظ است ، و هر كس بگويد لا إله الّا اللَّه ، محمّد رسول اللَّه ، مال و خونش محفوظ است مگر در مواردى كه ، بذل مال و جان ، وظيفه باشد ، و حساب او با خداست ، و ايمان اقرار به زبان ، و اعتقاد بدل ، و عمل بوسيله اعضاء و جوارح است ، و ايمان با اعمال خوب زياد مىشود ، و با انجام ندادن وظيفه ، كم مىشود ، و هر مؤمنى مسلمانست ، ولى هر مسلمانى مؤمن نيست .\r\nمثلش ، مثل كعبه و مسجد الحرام است ، پس هر كه وارد كعبه شود درون مسجد هم رفته ، ولى چنين نيست كه هر كه درون مسجد رود ، داخل كعبه هم شده باشد ، و خداوند عز و جل ، در كتاب خويش اسلام را از ايمان جدا كرده و فرموده ( اعراب گفتند ما ايمان آورديم به آنها بگو ايمان نياورده‌ايد و ليكن بگوئيد ما اسلام آورديم ) « 1 » و نيز روشن فرموده كه ايمان ، گفتار است و كردار ، آنجا كه ميفرمايد ( مؤمنان آنها هستند كه چون ذكرى از خدا شود ( از عظمت و جلال خدا ) دلهاشان ترسان و لرزان شود و چون آيات خدا را بر آنها تلاوت كنند بر مقام ايمانشان بيافزايد و بخداى خود در هر حال توكّل ميكنند ، و نماز را با حضور به پا ميدارند و از هر چه روزى آنها كرديم به فقرا انفاق ميكنند ، آنها براستى و حقيقت اهل ايمانند ) « 2 » ، و امّا اين آيه ديگر ( و از اهل ايمان هر كه بود از آن ديار خارج\r\n\r\n\r\n","description":"","footnote":"\r\n( 1 ) سورهء حجرات آيه 13 .\r\n( 2 ) سورهء انفال آيه 2 تا 4 .\r\n","page_name":" 396 ","page_number":396},
  {"content":"\r\n\r\nكرديم ، ( ليكن ) در همه آن ديار جز يك خانه لوط مسلم خداپرست نيافتيم ) « 1 » خلاف گفته ما نيست ، زيرا مؤمن را مسلمان مينامند ولى مسلم را مؤمن نمىنامند تا وقتى با اقرارش ، عمل داشته باشد ، و امّا اين آيه شريفه ( هر كس غير از اسلام دينى اختيار كند ، هرگز از وى پذيرفته نيست ، و او در آخرت از زيانكارانست ) « 2 » از حضرت صادق عليه السّلام اين آيه را پرسيدند ، فرمود مقصود از اسلام ، در آيه ، اسلاميست كه در او ايمان باشد « 3 » .\r\n51 - حضرت صادق عليه السّلام فرمود : مردى خدمت رسول خدا صلّى اللَّه عليه و آله و سلّم آمده عرضكرد ، يا رسول اللَّه ، من آمدم با تو بر اسلام بيعت كنم ، حضرت به او فرمود ( بيعت ميكنم ) بر اينكه پدرت را بكشى ، آن مرد دستش را بهم گرفت و رفت ، دوباره آمد و باز گفت ، يا رسول اللَّه ، آمده‌ام با تو بر اسلام بيعت كنم ، حضرت فرمود ، اينكه پدرت را بكشى ، گفت آرى ، حضرت به دو فرمود : راستى مؤمن يقين خويش را در كردارش ميبيند ، و كافر انكارش را نيز در كردار خود ميبيند ، سوگند به آن كس كه جانم در دست اوست دين خود را ندانستند ، بنا بر اين انكار كفّار و منافقين را در كارهاى زشت آنها بسنجيد « 4 » .\r\nبيان : گويا جمله ( فو الّذي ) فرمايش امام صادق عليه السّلام باشد ، و فاعل ( عرفوا ) مخالفين ، هستند ، ( امرهم ) يعنى امر دينشان .\r\n52 - حضرت امير المؤمنين عليه السّلام فرمود : هر كس رو به قبله ما بايستد ، و گوشت ذبح شده ما را بخورد ، و به پيامبر ما ايمان آرد ، و شهادت ما را گواهى دهد ، داخل دين ماست ، حكم قرآن را بر او جارى سازيم و هم حدود اسلام را ،\r\n\r\n\r\n","description":"","footnote":"\r\n( 1 ) سورهء الذاريات آيه 35 و 36 .\r\n( 2 ) سورهء آل عمران آيه 85 .\r\n( 3 ) هدايه .\r\n( 4 ) مشكاة الانوار ص 38 .\r\n","page_name":" 397 ","page_number":397},
  {"content":"\r\n\r\nكسى را بر ديگرى برترى نيست مگر به تقوى ، بدانيد برترين پاداش‌ها ، نزد خدا ، و بهترين جزاء و سرانجام براى متقين است « 1 » .\r\n53 - علىّ بن ابراهيم از . . . از سلّام جعفى روايت كند كه از حضرت صادق عليه السّلام پرسيدم و فرمود ايمان آنست كه خدا ، اطاعت شود و نافرمانيش صورت نگيرد « 2 » .\r\nبيان : به نظر ما ، اين يكى از معانى ايمانست ، و علما آن را حمل بر ايمان كامل نمودند ، بعضى از محققين فرمودند : اين روايت كوتاه سخن است در باره ايمان ولى روايات ديگر آن را تفصيل ميدهد ، ولى قاعده كلّى كه شامل تمام حدود و مراحل ايمان شود و چنانچه بايد حق شناخت ايمان را ادا كند ، اين است كه ايمان كامل خالص ، در آخرين مرحله كمال ، همان تسليم خدا بودن و باور كردن تمام آورده‌هاى پيامبر صلّى اللَّه عليه و آله و سلّم است به زبان و دل از روى بينائى ، با زير بار رفتن تمام فرمانها و نواهى چنانچه هست ، و اين مرحله ايمان صورت نمى - گيرد مگر بعد از رسيدن دعوت پيامبر صلّى اللَّه عليه و آله و سلّم در همه امور ، به شخص ، امّا كسى كه در تمام امور دعوت پيامبر صلّى اللَّه عليه و آله و سلّم به او نرسيده يا نشنيده ، يا نفهميده او گمراه است و مستضعف ، نه كافر است و نه مؤمن و عذاب اين دسته از همه سبك‌تر است ، بلكه بسيارى از آنها عذاب نميشوند و آيه قرآن به همين مطلب اشاره دارد ( مگر آن گروه از مردان و زنان و كودكان كه براستى ناتوان بودند ، ( فقير يا عاجز يا مريض و غيره بودند ) كه گريز و چاره‌اى بر ايشان ميسّر نبود و راهى به نجات خود نمىيافتند ) « 3 » .\r\nو هر كه دعوت را دريافته و نپذيرفته ، و باور نكرده ، گر چه پاره‌اى از آنها را\r\n\r\n\r\n","description":"","footnote":"\r\n( 1 ) مشكاة الانوار ص 38 .\r\n( 2 ) كافى ج 2 ص 33 .\r\n( 3 ) سورهء نساء آيه 98 .\r\n","page_name":" 398 ","page_number":398},
  {"content":"\r\n\r\nنپذيرفته باشد ، و نپذيرفتن او به جهت تكبّر يا تقليد از پيشينيان و تعصّب نسبت به آنها يا غير اينها باشد به همان مقدار كه نپذيرفته كافر است ، و باور نكردنش موجب كفر بسبب انكار است ، و به همين جهت عذابش عظيمست ، و آيه قرآن بدانها اشاره دارد ( كافران را يكسانست بترسانى يا نترسانى ايمان نخواهند آورد ، قهر خدا مهر بر دلها و پرده بر گوشها و چشمهاى ايشان نهاده و ايشانراست عذابى سخت ) « 1 » .\r\nو هر كه دعوت را دريافته و آن را به زبان و ظاهر پذيرفته ، تا مال يا جانش محفوظ باشد يا هدف ديگرى داشته ، و در دل و باطن منكر است ، چون عقيده ندارد ، او كافر است بسبب نفاق ، و عذاب او از همه شديدتر است ، و به ميزان نفاقش براى او عذاب دردناكست ، و آيه قرآن نيز به آنها اشاره ميفرمايد ( و گروهى از مردم منافق گويند كه ما ايمان آورده‌ايم به خدا و روز قيامت و حال آنكه ايمان نياورده‌اند ، خواهند تا خداى و اهل ايمان را فريب دهند و حال آنكه فريب ندهند مگر خود را و اين را نميدانند ، دلهاى آنان مريض است پس خدا بر مرض ايشان بيفزايد و آنها راست عذاب دردناك بدين سبب كه دروغ ميگويند ، تا آنجا كه ميفرمايد : كه خداوند بر همه چيز قادر است ) « 2 » .\r\nو هر كه دعوت را دريافته و در دل معتقد شده چون درستى آن برايش روشن شده ، ولى به زبانش انكار كند ، و بدان اعتراف ننمايد بخاطر حسد ، و ستم و سركشى ، و اظهار بلندى يا تقليد و تعصّب ، و غير اينها كافر است بكفر يهود منشى ، و عذاب او نزديك عذاب منافق است ، و آيه شريفه به آن اشاره ميفرمايد ( گروهى كه ما بر آنها كتاب فرستاديم ) ( يهود و نصارى ) محمّد صلّى اللَّه عليه و آله و سلّم و حقانيت او را به خوبى ميشناسند بدان گونه كه فرزندان خود را ، و ليكن گروهى از آنان از راه\r\n\r\n\r\n","description":"","footnote":"\r\n( 1 ) سورهء بقره آيه 6 و 7 .\r\n( 2 ) سورهء بقره آيه 8 تا 20 .\r\n","page_name":" 399 ","page_number":399},
  {"content":"\r\n\r\nعناد ، حق را كتمان ميكنند در صورتى كه علم به آن دارند ) « 1 » و نيز ( آنگاه كه آمد و با مشخّصات شناختند كه همان پيغمبر موعود است باز كافر شدند و از نعمت وجود او ، ناسپاسى كردند ، كه خشم خدا بر گروه كافر باد ) « 2 » و نيز ( آن گروه اهل كتاب كه آيات واضحه‌اى كه براى هدايت خلق فرستاديم كتمان نموده و بعد از آنكه براى هدايت مردم در كتاب بيان كرديم پنهان داشتند ، آنها را خدا و تمام جنّ و انس و ملك نيز لعن ميكنند ) « 3 » و نيز ( و گويند كه ما ببرخى از گفتار انبياء ايمان آورده و بپاره‌اى ايمان نياورديم و خواهند كه ميان كفر و ايمان راهى ( از روى هوى و هوس ) اختيار كنند ، بحقيقت كافر هم اينهايند ) « 4 » و نيز ( چرا به برخى احكام تورات كه بنفع شماست ايمان آورده و ببعضى ديگر كافر مىشود ، تا آنجا كه ميفرمايد سخت‌ترين عذاب ) « 5 » .\r\nو هر كه دعوت را دريافته و به زبان و دل پذيرفته ، ولى بينائى در دين ندارد يا بخاطر بدفهمى كه ناشى از استبداد برأى و پيروى نكردن از امام يا جانشين او كه به حق دنباله‌رو اوست مىباشد ، و يا بخاطر تقليد و تعصّب نسبت به پدران و پيشينيان خود كه آنها نيز به جهت استبداد رأيى كه داشتند يا بجهات ديگر گرفتار بدفهمى شدند ، در هر حال چنين فردى ، كافر است بكفر گمراهى ، و عذاب او به ميزان گمراهى او و به قدر انحرافيست كه از دين پيدا كرده ، و آيه شريفه قرآن ميفرمايد ( اى اهل كتاب ، ( اى علماء نصارى ) در دين خود اندازه نگهداريد و در باره خدا جز براستى سخن مگوئيد ) « 6 » ، چون گفته بودند عزير پسر خداست ،\r\n\r\n\r\n","description":"","footnote":"\r\n( 1 ) سورهء بقره آيه 146 .\r\n( 2 ) سورهء بقره آيه 89 .\r\n( 3 ) سورهء بقره آيه 159 .\r\n( 4 ) سورهء نساء آيه 150 .\r\n( 5 ) سورهء بقره آيه 85 .\r\n( 6 ) سورهء نساء آيه 171 .\r\n","page_name":" 400 ","page_number":400},
  {"content":"\r\n\r\nيا مسيح پسر خداست ، و نيز ميفرمايد ( اى اهل ايمان حرام مكنيد طعامهاى پاكيزه‌اى كه خدا براى شما حلال نموده و ستم مكنيد كه خدا ستمكاران را دوست نميدارد ) « 1 » و پيغمبر اكرم صلّى اللَّه عليه و آله و سلّم ميفرمايد آن سروران نادانى بر خود گماشتند و از آنها پرسش شد ، ندانسته فتوى دادند و گمراه شدند و نيز گمراه نمودند .\r\nو هر كه دعوت را دريافته و به زبان و دل ، با بصيرت و بينائى و پيروى از امام يا نايب درست او پذيرفته ، ولى همه دستورات و نواهى را انجام نميدهد ، بلكه بپاره‌اى از آنها عمل مىكند ، و بقبح كردارش معترفست ، ولى به جهت غلبه نفس و خواسته دل ، گرفتار شده او فاسق ، گناهكار است ، و فسق با اصل ايمان منافات ندارد ، ولى با ايمان كامل نميسازد و گاهى به اين مرحله نيز كفر ، و نبود ايمان اطلاق مىشود ، وقتى كه واجبات بزرگ را رها كند يا گناهان بزرگ را انجام دهد چنانچه در قرآن ميفرمايد ( و مردم را حج و زيارت آن خانه واجب است بر هر كسى كه توانائى براى رسيدن بدان جا يافت و هر كه كافر شود تنها به خود زيان رسانيده كه البتّه خدا از اطاعت خلق بىنياز است ) « 2 » و پيامبر صلّى اللَّه عليه و آله و سلّم ميفرمايد ، زناكار در حال زنا مؤمن نيست ، جهتش آنست كه ايمان چنين فردى اصل عذاب و ورود در آتش را از او بر طرف نسازد ، اگر چه مانع از جاويد بودن در آتش هست ، و چون در اين موارد ايمانش سودى ندارد ، پس گويا ايمان ندارد .\r\nو تحقيق مطلب آنست كه اگر آن واجبى را كه ترك كرده يكى از اصول پنجگانه‌اى باشد كه بنياد اسلام بر آنهاست ، يا گناهى كه انجام داده يكى از گناهان بزرگى است كه شارع نهى فرموده چنين كسى تا وقتى واقعا توبه نكند يا توبه را به خود تلقين ننمايد از اصل ايمان بيرونست ، زيرا چنين كارى با باور دل هم‌آهنگ نيست ، پس كافر است بكفر استخفاف ، و سبك شمردن احكام خدا ، و هر روايتى\r\n\r\n\r\n","description":"","footnote":"\r\n( 1 ) سورهء مائده آيه 87 .\r\n( 2 ) سورهء آل عمران آيه 97 .\r\n","page_name":" 401 ","page_number":401},
  {"content":"\r\n\r\nكه عمل را در اصل ايمان داخل ميداند بر اين مطلب حمل مىشود .\r\nابن شعبه در روايت مفصّلى از حضرت صادق عليه السّلام گزارش كند كه فرمود مؤمن از صفت ايمان بيرون نشود مگر به ترك آنچه كه با او شايسته ايمانست ، و سزاوار نام و حقيقت ايمان نشود مگر با انجام واجبات بزرگ پيوسته ، و ترك و دورى از گناهان بزرگ و اگر واجب كوچكى را ترك كند يا گناه كوچكى را انجام دهد از ايمان بيرون نيست و آن را رها نكرده مادامى كه واجب بزرگى را ترك نكند و گناه بزرگى را انجام دهد بدليل فرموده خداوند ( چنانچه از گناهان بزرگى كه شما را از آن نهى كرده‌اند دورى گزينيد ( يعنى گناهان كبيره ) ما از گناهان ديگر شما درگذريم و شما را بمقامى نيكو و بلند برسانيم ) « 1 » يعنى آمرزش گناهان غير كبيره پس اگر گناه كبيره‌اى انجام دهد ، همه گناهانش چه كوچك و چه بزرگ مؤاخذه و عذاب دارد ، تا اينجا سخن حضرت صادق عليه السّلام است .\r\nاگر بدان چه گفته شد توجه كردى پس بدان ، هر كس يكى از امور دينى را نداند و نسبت به او نادان باشد ايمانش به همان اندازه ناقص است و هر كس يك حق درستى را كه بايد باور كرد منكر شود ، از روى تكبّر ، يا هوس ، يا تقليد يا تعصّب ، رگى از كفر جحود دارد ، و هر كس به زبان آرد آنچه را باور ندارد براى هدفى غير از دين ، يا عملى را كه مربوط بآخرتست براى هدف دنيوى انجام دهد ، رگى از نفاق دارد ، و هر كه حقى را بعد از شناختن كتمان نمايد ، يا آنچه را موافق هوس اوست بپذيرد و آنچه موافق نيست نپذيرد ، رگى از تهوّد ( يهود منشى ) دارد ، و هر كس استبداد جويد و پيرو امام زمان يا نايب حق او يا كسى كه در يكى از امور دينى از او داناتر است نشود ، رگى از گمراهى دارد ، و هر كه حرام يا شبهه‌اى را بجا آورد ، يا در عبادت سستى كند و بدان اصرار ورزد ، رگى از فسق دارد ، چنين كسى اگر عبادت بزرگى را ترك كند يا گناه كبيره‌اى را انجام دهد\r\n\r\n\r\n","description":"","footnote":"\r\n( 1 ) سورهء نساء آيه 31 .\r\n","page_name":" 402 ","page_number":402},
  {"content":"\r\n\r\nرگى از كفر استخفاف دارد ، و هر كس در تمام امور تسليم خواست خدا شود بدون غرض دنيوى و هوس ، و پيرو امام زمان يا نايب حق او شود ، تمام اوامر و نواهى خدا را بدون سستى و نيرنگ انجام دهد ، و با اينوصف گناهى هم مرتكب شود و زود آمرزش خواهد و توبه كند ، يا اگر لغزشى برايش پيش آمد ، مستقيم شود ، و پيشگاه خدا بنالد و عذر خواهد ، مؤمن كامل ، آزمايش شده است ، و دينش همان دين خالص است ، و او شيعه درست و خالص و راست است ، اين افراد ياران حضرت امير المؤمنين عليه السّلام بلكه از اهل بيت عليهم السّلام هستند اگر داناى به امور خاندان رسالت ، و صاحب راز آنها باشند چنانچه فرمودند سلمان از ما خانواده است .\r\n54 - ابو بصير گويد خدمت حضرت باقر عليه السّلام بودم سلّام به آن جناب عرض كرد خيثمه براى ما نقل كرده كه از شما اسلام را پرسيده و شما فرموديد ، اسلام يعنى ، هر كس به قبله ما رو كند ، و شهادت ما را گواهى دهد ، و عبادتهاى ما را انجام دهد ، و دوست ما را دوست دارد و دشمن ما را دشمن دارد ، پس او مسلمانست ، فرمود خيثمه راست ميگويد ، گفتم و نيز از ايمان پرسيده ، فرموديد ، ايمان به خدا و باور داشتن كتاب خدا ، و اينكه نافرمانى خدا را انجام ندهد ، فرمود خيثمه راست ميگويد « 1 » .\r\nبيان : ( سلّام ) احتمال دارد ، همان ابن مستنير جعفى و ابن ابى عمره خراسانى باشد و هر دو آنها ناشناخته و از ياران حضرت باقر عليه السّلام‌اند ، و ( خيثمه ) بفتح خاء و بعد از آن ياء و آنگاه ثاء ، در كتب رجال ياد نشده ،\r\n( من استقبل قبلتنا )\r\nيعنى دين كسى كه رو كند به قبله ما ، و\r\n( فهو مسلم )\r\nتفريع است و تأكيد ، يا قائم مقام عائد است زيرا اين كلمه مثل ، (\r\nفهو صاحبه\r\n- پس آن شخص داراى اسلام است ) است ، او پس او متصف باسلام است ، و در پاره‌اى از نسخه‌ها\r\n\r\n\r\n","description":"","footnote":"\r\n( 1 ) كافى ج 2 ص 38 .\r\n","page_name":" 403 ","page_number":403},
  {"content":"\r\n\r\n( ما استقبل )\r\nاست و درست نميشود ، مگر با زحمت ، باينكه بگوئيم ما ، بجاى من است ، يا در تقدير چنين باشد ( ما استقبل به المرء قبلتنا - آنچه كه به دو ، مرد به قبله ما رو كند ) و\r\n( شهد شهادتنا )\r\nيعنى شهادت تمام مسلمين ، و ( نسك نسكنا ) يعنى عبادت كند چون عبادت مسلمين ، نماز و زكوه و روزه و حجّ را بجا آورد ، يا مقصود از نسك ، اعمال حجّ ، يا سر بريدن حيوانات است .\r\nراغب گويد : نسك عبادت است ، و ناسك عابد ، و مخصوص اعمال حج است و مناسك مراكز اعمال حج و برنامه‌هاى آنهاست ، و نسيكه مخصوص ذبيحه است ، و استدلال كرده به اين آيات (  فَفِدْيَةٌ مِنْ صِيامٍ ، أَوْ صَدَقَةٍ ، أَوْ نُسُكٍ  - و از آن فدا كند به روزه داشتن يا صدقه دادن ، يا كشتن گوسفند ) و  ( فَإِذا قَضَيْتُمْ مَناسِكَكُمْ  - آنگاه كه اعمال حج بجا آوريد ) و  ( مَنْسَكاً هُمْ ناسِكُوهُ  - پرستشگاهى ، تا به خدا توجه كنند ) « 1 » كه در اين موارد ، نسك در اعمال حج استعمال شده .\r\n( و الى وليّنا )\r\nيعنى همه مسلمين را دوست دارد ، و\r\n( عادى عدوّنا )\r\nيعنى دشمن همه مسلمين را دشمن دارد ، كه آنها مشركين و ساير كفار باشند ، و اين شامل همه فرقه‌هاى مسلمين مىشود .\r\nبنا بر اين باور داشتن كتاب خدا ، در بر دارد اقرار به پيامبرى و امامت و عدل و معاد ، را و\r\n( ان لا يعصى اللَّه )\r\nبوسيله انجام واجبات بزرگ ، و ترك گناهان كبيره ، يا عمل كردن به همه واجبات و ترك همه محرّمات .\r\nخلاصه اينكه احتمال دارد منظور از اسلام ، اسلام ظاهرى باشد اگر چه با باور دل توأم نباشد و مقصود از ايمان ، اعتقادات قلبى است ، با اقرار بولايت و انجام اعمال ، و احتمال دارد مقصود از\r\n( و الى وليّنا و عادى عدوّنا )\r\nدوستى با دوستان ائمّه عليه السّلام و دشمنى با دشمنان آنها باشد ، بنا بر اين اسلام عبارتست از اعتراف به همه اعتقادات حقه ظاهرا يا ظاهرا و باطنا ، و ايمان عبارتست از\r\n\r\n\r\n","description":"","footnote":"\r\n( 1 ) مفردات راغب ص 491 . و آيات در سورهء بقره آيه 196 و 200 و سورهء حج آيه 67 .\r\n","page_name":" 404 ","page_number":404},
  {"content":"\r\n\r\nضميمه شدن اعتقادات قلبى ، و اعمال ، باسلام ، و در هر صورت باز برميگردد بيكى از معانى گذشته اسلام و ايمان .\r\n55 - محمد بن حسن از . . . . . از ابن خارجه روايت كند كه از حضرت صادق عليه السّلام شنيدم در جواب مردى كه از كفر و ايمان مرجئه ميپرسيد و گفت آنها بر خلاف ما دليل مىآورند و ميگويند همچنان كه كافر نزد ما ، همان كافر نزد خداست ، همچنين مؤمن اگر بايمان اقرار كرد نزد خدا مؤمن است ، حضرت فرمود : سبحان اللَّه چگونه اين دو يكسانند ؟ كفر اقراريست از بنده و بعد از آن نشانه‌اى از او نخواهند ، ولى ايمان ادّعا است كه ثابت نشود مگر بدليل و دليل آن ، عمل و نيّت مؤمن است ، اگر كردار و نيت با هم موافق شدند ، آن بنده در نزد خدا مؤمن است ، و در هر سه مرحله اقرار ، و كردار ، و نيّت ، كفر راه دارد ، و احكام بر ملاك گفتار و كردار جارى مىشود ، چه بسيار افرادى كه مؤمنين بايمان او گواهى ميدهند ، و قانون ايمان در باره‌اش اجرا مىشود ، ولى نزد خدا كافر است ، و آنها كه به ظاهر گفتار و كردار اين شخص قانون ايمان را در باره‌اش اجرا نمودند ، كارشان ( از نظر وظيفه شرعى ) درست است « 1 » .\r\nبيان : مفعول ( يقول ) از\r\n( سبحان اللَّه )\r\nتا آخر روايت است ، و دوباره گفتن ( فقال ) براى تأكيد است چون فاصله بين فعل و مفعول زياد است ، و قبلا گفته شد كه مرجئه آنهايند كه ميگويند با وجود ايمان هيچ گناهى ضرر ندارد ، همچنان كه با كفر هيچ عبادتى سود ندهد و از اين روايت فهميده مىشود كه مرجئه ميگويند ايمان همان اقرار ظاهريست و اعتقاد قلبى شرط آن نيست ، و همچنين كفر ، ولى چنين گفتارى از مرجئه مشهور نيست .\r\nدر كتاب مواقف و شرح مواقف ميگويد : از بزرگترين فرقه‌هاى اسلامى ، مرجئه است ، و اين لقب را يافته‌اند ، بدان جهت كه آنها عمل را از نيّت تأخير ميافكنند ،\r\n\r\n\r\n","description":"","footnote":"\r\n( 1 ) كافى ج 2 ص 39 .\r\n","page_name":" 405 ","page_number":405},
  {"content":"\r\n\r\nيا بخاطر اينكه آنها ميگويند با وجود ايمان ، هيچ گناهى ضرر ندارد ، همچنان كه با كفر هيچ عبادتى سود ندهد ، پس آنان اميد ميبخشند ، و بنا بر اين معناى دوّم بايد لفظ مرجئه همزه نداشته باشد ، و مرجئه پنج دسته‌اند .\r\n1 - يونسيّه ، ياران يونس نميرى كه ميگويند ايمان شناخت خدا ، و خضوع براى او ، و دوستى بدل است ، پس هر كه اين صفات در او گرد آيد مؤمن است ، و با وجود ايمان ، ترك عبادتها و انجام گناهان ضرر نميزند و كيفر هم ندارد .\r\n2 - عبيديّه ، پيروان عبيد مكذّب ، آنها اضافه بر اعتقادات يونسيّه ميگويند ، هميشه همراه دانش خدا چيز ديگرى بوده ، و خداوند به صورت آدمى است .\r\n3 - غسّانيّه ، پيروان غسّان كوفى ، گويند ايمان شناخت خدا و رسول او و آورده‌هاى از سوى خدا و رسول است چه بطور مفصّل بشناسد يا اجمالا ، و ايمان زياد و كم نشود ، غسّان ، اين عقيده را از ابو حنيفه نقل كرده ولى به او تهمت زده زيرا وقتى ابو حنيفه گفت ، ايمان همان باور است و كم و زياد نميشود ، غسّان گمان كرد ابو حنيفه عمل را از ايمان تأخير افكنده .\r\n4 - ثوبانيّه ، پيروان ثوبان مرجى ، گويند ايمان ، همان شناخت ، و اقرار به خدا و رسول او و هر چه را كه خرد انسانى تعقل آن را روا ندارد ، و امّا آنچه نزد خرد تعقلش روا باشد ، اعتقاد به او از ايمان نيست ، و هر گونه عملى را از ايمان تأخير افكندند .\r\n5 - ثومنيّه ، پيروان ابو معاذ ثومنى ، گويند ايمان همان شناخت ، و باور ، و دوستى ، و اخلاص ، و اقرار به آورده‌هاى پيامبر است ، و ترك همه آنها يا پاره‌اى از آنها كفر است ، ولى چنين نيست كه انجام پاره‌اى از آنها تمام ايمان يا قسمتى از ايمان باشد ، و هر گناهى كه باجماع دانشمندان مرتكبش كافر نباشد تنها فسق است و نافرمانى ، و مرتكب آن ، فاسق است و هر كه نماز را ترك كند ، و ترك آن را روا و حلال شمرد كافر است زيرا آورده پيامبر را تكذيب نموده ، و هر كه نماز را به قصد\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nاينكه بعد قضا نمايد ترك كند ، كافر نشده ، و گويند سجده براى بت كفر نيست ، بلكه نشانه كفر است ، اينها كه گفتيم مرجئه خالص‌اند ، ولى پاره‌اى از آنها زائد بر اين عقائد به قدر هم معتقدند ، پايان .\r\n( كما انّ الكافر )\r\nگويا ايمان را بكفر قياس نموده ، زيرا هر كس يكى از ضروريات دين را بدون تقيه در ظاهر منكر شود كافر است ، اگر چه در دل معتقد نباشد ، همچنين هر كس اقرار كرد به آورده‌هاى پيامبر صلّى اللَّه عليه و آله و سلّم بايد مؤمن باشد و عذاب نشود ، اگر چه نيز در دل به هيچ كدام از آنها معتقد نباشد ، و افعال جوارح را در انجام عبادات و ترك گناهان ضميمه اقرار نسازد و حضرت در پاسخ فرمودند ، با اينكه قياس باطل است مخصوصا در مسائل اصولى اينجا ، قياس مع الفارق است يعنى دو مورد كاملا از هم امتياز دارند ، سپس آن دو را باقرار و انكار تشبيه فرمود ، تا فرق روشن شود ، زيرا انكار ضرورى مستلزم ترك جزئى از اجزاء ايمان يعنى اقرار ظاهريست ، پس بمنزله اقرار انسان بر زيان خود است كه نيازى به بيّنه و دليل ندارد ، بلكه بمجرّد اقرار بزيان او حكم ميكنند ، اگر چه بيّنه بر خلاف آن گواهى دهد ، بخلاف اظهار ايمان و ادّعاى آن ، زيرا اين ادّعا گر چه جزئى از اجزاء ايمان ، يعنى اقرار ظاهرى هست ، و ليكن عمده اجزاء ايمان ، باور قلبى است ، و كسى كه ميگويد ايمان دارم ، ادّعاى باور قلبى دارد كه ناگزير بايد شاهدى نزد مردم از كردار و عمل بوسيله جوارح بر پا نمايد ، و نيز ناگزير است از نيّت و باور نزد خدا ، پس اگر هر دو شاهد ، عمل و نيّت ، موافق شدند ، ايمانش ثابت است ، و چون باور قلبى امريست كه جز خدا بر او آگاه نيست ، خداوند بندگان را در حكم بايمان افراد به غير از اقرار ظاهرى و عمل تكليف نساخته ، زيرا اقرار و عمل دو شاهد عادلند كه بشهادت ظاهرى آنها حكم مىشود ، گر چه آن دو نزد خدا دروغگو باشند .\r\nخلاصه اينكه امام عليه السّلام اقرار ظاهرى را بادعا تشبيه فرموده همچنان كه\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nدر ساير دعاوى ، ادّعا بدون بيّنه و شاهد پذيرفته نيست ، همچنين خداوند اين داعيه ايمان را هم پذيرفته نميداند مگر به دو شاهد ، از دل و اندام ، پس نزد خدا ثابت نشود مگر به اين دو ، و امّا نزد مردم ، تنها اقرار و عمل ظاهرى براى حكم بايمان آنها را بس است ، همچنان كه در ساير دعاوى گاهى موقع ضرورت به يك شاهد و يك سوگند ، اكتفا مىشود ، پس ايمان سه جزء دارد ، و ايمان واقعى جز با گرد آمدن اين اجزاء صورت نگيرد بنا بر اين ، ايمان در اين جهت شبيه دعاوى است چون در آن هم سه چيز لازم است ، ادّعا و دو شاهد ، و ممكن است كه اصل در ايمان امر قلبى باشد ولى چون امر قلبى براى مردم ظاهر نميشود مگر باقرار و عمل از اين جهت خداوند آن دو را از اجزاء ايمان يا شرائط و لوازم آن قرار داده ، ( و قد اصاب ) يعنى درست حكم كرده است .\r\n56 - على بن ابراهيم از . . . از عبد اللَّه بن سنان روايت كند كه از حضرت صادق عليه السّلام سؤال كردم ، در باره مرديكه گناه كبيره‌اى را انجام ميدهد و مىميرد آيا از اسلام بيرونست ؟ و اگر عذاب شود ، عذابش همچون عذاب مشركين ( هميشگى ) است يا زمان محدودى دارد ، و عذابش پايان مىيابد ، فرمود هر كس گناه كبيره‌اى را انجام دهد و او را حلال پندارد از اسلام بيرونست و عذابش شديد است ، و اگر بگناه خويش اعتراف كند ، و با همان گناه بميرد ، از ايمان بيرون است ، ولى از اسلام بيرون نشده و عذابش سبكتر از اوّلى است . « 1 » دنباله و شرح :\r\nمرحوم شهيد ثانى در كتاب حقائق الايمان ميفرمايد : بنا بر قولى اسلام و ايمان يكى است ، و بقول ديگر جدا باشند ، و ظاهرا مقصود آنها كه گفته‌اند يكى است ، از نظر مصداق خارجى است نه از نظر مفهوم و معنى ، ولى از گفتار جمعى از اصوليّين بدست آيد كه بحسب مفهوم نيز يكى هستند آنجا كه گويند\r\n\r\n\r\n","description":"","footnote":"\r\n( 1 ) سوره حجرات آيه 13 .\r\n","page_name":" 408 ","page_number":408},
  {"content":"\r\n\r\nاسلام ، انقياد و خضوع براى خدائى خداوند و اعتراف باوامر و نواهى اوست ، و اين همان حقيقت باوريست كه ايمانست بنا بر آنچه گذشت .\r\nامّا آنها كه گويند جدا باشند از نظر مصداق و مفهوم ، مقصودشان اينست كه اسلام در هر حال عموميتش بيش از ايمانست ، و ما در گذشته در ابتداء مقدمه اول اشاره كرديم كه محقق طوسى قدس سره در قواعد العقائد گويد اسلام در حكم اعم است از ايمان ولى در حقيقت همان ايمانست ، و اينست عبارت مرحوم محقق طوسى :\r\nگفته‌اند اسلام در حكم اعم است از ايمان ، زيرا هر كس شهادتين را اقرار كند ، در حكم و قانون مسلمين است بفرموده خداوند متعال ( اعراب گفتند ايمان آورديم ، بگو ايمان نياورده‌ايد و ليكن بگوئيد اسلام آورديم ) ولى در حقيقت اسلام همان ايمانست بدليل آيه قرآن ، ( البتّه دين ، نزد خدا اسلام است ) « 1 » سپس گويد در معناى ايمان اختلافست ، برخى از پيشينيان را نظر همانست كه گفتيم ، و معتزله گويند اصول ايمان پنج است و آنها را شمرده ، و شيعه گويند اصول ايمان سه تاست و آنها را نيز برشمرده ، و اهل سنت گويند ايمان همان باور كردن خداوند متعال است به شرحى كه گذشت .\r\nنظر ما : ظاهر فرمايش محقق كه فرمود ( گفته‌اند ) يعنى همينها كه در معناى ايمان اختلاف دارند بدليل اينكه بعد فرمود ( اختلاف كردند ) ، و از اين بيان بدست مىآيد كه دانشمندان اختلافى ندارند در اينكه حقيقت ايمان و اسلام يكيست ، ولى در حكم جدا هستند ، به اين معنى كه گاهى ما در باره فردى از روى قوانين ظاهرى شرع حكم ميكنيم مسلمانست چون بشهادتين اقرار كرده ولى نميگوئيم مؤمن است تا وقتى از حال او بدانيم دلش هم باور دارد .\r\n\r\n\r\n","description":"","footnote":"\r\n( 1 ) سوره آل عمران آيه 91 .\r\n","page_name":" 409 ","page_number":409},
  {"content":"\r\n\r\nولى از آنچه ما از دو دسته اول نقل كرديم استفاده مىشود كه بالاخره هم در حقيقت معناى ايمان و هم در حكم آن ، دانشمندان اختلاف دارند .\r\nامّا دسته اوّل كه قائلند اسلام و ايمان از نظر مصداق و مفهوم يا مصداق تنها يكى هستند ، آنها تصريح كرده‌اند كه در حكم نيز يكسانند آنجا كه گويند ، شرعا صحيح نيست فردى را حكم كنند مسلمان است ولى مؤمن نيست يا مؤمن است ولى مسلمان نيست ، و مقصود ما از يكى بودن در حكم غير از اين نيست .\r\nامّا دسته دوّم كه قائلند اسلام غير از ايمانست ، تصريح كرده‌اند كه از نظر مصداق و مفهوم و حكم جدا هستند ، آنجا كه گويند ، حقيقت اسلام ، گردن نهادن و اعتراف بشهادتين است چه ساير احكام را اعتراف كند يا به همان مقدار بس كند ، بنا بر اين اسلام از نظر مفهوم ، اعمّ از ايمانست ، از آنچه گفتيم روشن شد كه در توضيح حقيقت اسلام ، سه نظر است .\r\nپيروان نظر اوّل ، استدلال كرده‌اند به اين آيه ( و از اهل ايمان هر كه بود از آن ديار خارج كرديم ، و در همه آن ديار جز يك خانه لوط ديگر مسلم خداپرست نيافتيم ) « 1 » .\r\nكيفيت استدلال اينست كه كلمه ( غير ) در آيه براى استثناء است بمعنى الّا ، و اين استثناء مفرّغ متّصل است ، پس استثناء از جنس است ، و در اين صورت معنى چنين است ، نيافتيم در آن ديار خانه‌اى از خانه‌هاى مؤمنين مگر خانه‌اى از مسلمانها و خانه مسلمان در صورتى خانه مؤمن است كه مسلمان را مؤمن گويند همچنان كه اقتضاى يكى بودن در جنس همين است ، زيرا معلوم است كه مقصود از خانه در اينجا اهل خانه است ، نه ديوارهاى آن نظير اين جمله  ( وَ سْئَلِ الْقَرْيَةَ )  « 2 » بپرس از قريه ، يعنى از اهل قريه . و صدق مؤمن بر مسلمان ، اقتضا دارد اعمّ بودن\r\n\r\n\r\n","description":"","footnote":"\r\n( 1 ) سورهء الذاريات آيه 35 و 36 .\r\n( 2 ) سورهء يوسف آيه 82 .\r\n","page_name":" 410 ","page_number":410},
  {"content":"\r\n\r\nايمان را از اسلام يا مساوى بودن آن دو را ، ولى چون هيچ كس نگفته ايمان اعمّ از اسلام است ، پس مساويند ، بر اين استدلال اعتراض شده كه آنچه استثناء را صحيح مىكند ، توافق مستثنى و مستثنى منه است در صدق كردن بر فرد خارج نه بر هر فردى ، و اين توافق در صورت اعم بودن اسلام هم حاصل است ، همان طورى كه در صورت تساوى نيز حاصل بود ، و در اينجا اگر بگوئيم ايمان اخصّ است ، ايمان و اسلام هر دو صدق ميكنند در خانه خارج شده موجود كه آن ، خانه لوط بود ، اشكال ديگر استدلال آنست كه اگر بگوئيم ايمان و اسلام مساويند به دليل آيه‌اى كه گذشت ، آن آيه با اين آيه نمىسازد ( اعراب گفتند ايمان آورديم ، بگو ايمان نياورديد و ليكن بگوئيد اسلام آورديم ) چون خداوند آنها را مسلمان دانسته ، ولى ايمان را از آنها نفى نموده .\r\nو پيروان نظر دوّم كه گويند ايمان از اسلام جداست به آيه بالا استدلال كردند كه خداوند ، اعراب را مسلمان دانسته ، ولى ايمان را از آنها نفى نموده ، و همچنين روايات متواترى از پيامبر صلّى اللَّه عليه و آله و سلّم و ياران آن حضرت رسيده كه در اسلام افراد فقط باظهار شهادتين اكتفا ميكردند ، و بعد از آن معارف دينى كه لازمه تحقق ايمانست به او تعليم ميدادند .\r\nنظر ما : اينكه آيه شريفه دلالت دارد بر اينكه اجمالا ايمان غير از اسلام است ، همچنان كه اين دوئيت بين آنها ميتواند از نظر حقيقت باشد ، همچنين ميتواند از نظر حكم باشد نه حقيقت ، چنانچه پيروان نظر سوّم ، اختيار كرده‌اند كه فرق ايمان و اسلام تنها در حكم است ، و مؤيّد نظر آنان اينست كه خداوند متعال در اين آيه صريحا باعراب نفرموده شما مسلمانيد ، همان طورى كه صريحا فرموده مؤمن نيستيد ، بلكه بادعا و اظهار خودشان محوّل فرموده ( ولى بگوئيد اسلام آورديم ) بنا بر اين ممكن است مقصود خداوند اين باشد كه شما ايمان نياورديد تا معارف دينى در دلتان راه يابد ولى آنچه ايمان مىپنداريد ، همان اسلام\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nظاهريست كه در ظاهر شرع ميتوان حكم اسلام كرد ، چون تنها به زبان اقرار كرديد نه بدل ، به همين مقدار ميتوانيد از خود خبر دهيد ، ولى اسلام حقيقى همچون ايمان ، نزد خدا براى شما ثابت نيست ، و به همين جهت خدا از اسلام شما خبر نميدهد ، و از اينجا پاسخ دليل دوّم ( استدلال بروايات متواتره ) هم روشن شد .\r\nاگر بگوئيد : اسلام همچون ايمان از حقايق اعتبارى شارع است ، و بايد شارع آن را بيان كند ، و چون اجازه ميدهد كه بگوئيد مسلمانيم ، با اينكه بدلالت آخر آيه ايمان در دلشان نبود ، معلوم مىشود ، اسلام در نزد شارع چيزى غير از همان كه آنها داشتند نيست ، و گر نه ، جايز نميدانست كه آنها بگويند مسلمانيم و اگر بگوئيد اسلام در معناى مجازى استعمال شده در پاسخ گوئيم ، اصل در استعمال حقيقت است ، و اگر بگوئيد در صورتى كه استعمال ، حقيقى باشد لازم آيد اشتراك لفظى يعنى اسلام مشترك است بين اسلام ناقص اعراب ، و اسلام كامل ديگران ، در پاسخ گوئيم ، مشترك معنويست نه لفظى زيرا يا كلّى متواطى است كه همه افراد آن برابرند ، يا مشكك كه پاره‌اى از افراد آن ضعيفند و پاره‌اى قوى ، و در هر صورت مفهوم اسلام همان گردن نهادن و اعتراف بشهادتين است چه با معارف دينى همراه شود يا نه ، و اسلام اعراب هم يك فرد ، از اين مفهوم كلّى است .\r\nخلاصه اينكه اسلام چيزى جز همان اقرار ظاهرى نيست .\r\nدر پاسخ گوئيم : بدون ترديد ، اگر كسى شهادتين بگويد ، و بدانيم بطور حتم بگفته‌اش باور ندارد ، اين اقرار از نظر شرع معتبر نيست ، و حكم باسلام او نمى - شود ، زيرا در اين صورت او يا مسخره مىكند ، يا شك و ترديد دارد ، آرى زمانى شارع حكم مىكند باسلام ظاهرى كه از قلب او بى خبر باشيم و ندانيم دلش با زبانش همراهى دارد يا نه ، و اين حكم شارع هم بخاطر تسهيل در كار ماست ، زيرا\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nآگاهى بر ضمير افراد كار مشكلى است و فقط خدا از آن با خبر است ، ولى در نزد خدا ، مسلمان كسيست كه ، دلش همراه زبانش باشد چنانچه ميفرمايد ( راستى دين ، نزد خدا اسلام است ) « 1 » با توجه باينكه دين ، بدون اخلاص و حقيقت نخواهد بود چنانچه ميفرمايد و ( در كتب آسمانى ) امر نشدند مگر اينكه خدا را باخلاص كامل در دين پرستش كنند ، تا آنجا كه ميفرمايد ، اينست دين درست ) « 2 » .\r\nبنا بر اين اسلام بدون اخلاص نخواهد بود ، بدليل اينكه در آيه ، اسلام را با الف و لام معرفه ذكر فرموده و از نظر ادبى ، اسلام را منحصر فرموده در دين خالص ، پس گويا معنى اينست : ( البتّه خدا بهتر ميداند ) كه اسلام نيست مگر آنچه كه نزد خدا دين است ، مثل اينكه بگويد زيد العالم يعنى زيد دانا كه غير از او دانائى نيست ، و فرق است بين اينكه بگويند الدين المخلص ، اسلام ( يعنى دين خالص ، اسلام است ) يا بگويند الدين المخلص هو الاسلام ( يعنى دين خالص ، فقط همان اسلام است ) چنانچه قبلا گفتيم .\r\nپس معلوم شد كه اسلام زبانى ، نزد خدا اسلام حقيقى نيست ، و سخن ما هم در چيزيست كه نزد شارع اسلام و ايمان شمرده شود نه نزد ما بطورى كه در يك زمان با كفر كه ضدّ اوست جمع نشود ، و اقرار زبانى تنها با كفر جمع مىشود ، پس اسلام حقيقى نيست ، و شايد سرّ اينكه خداوند ، اسلام اعراب را بگفته خودشان محوّل فرموده همين باشد ، چنانچه قبلا اشاره شد .\r\nاگر بگوئيد : در صورتى كه اسلام اعراب ، نزد خدا اسلام نباشد ، پس خداوند آنها را بدروغ گفتن واداشته چون ميفرمايد بگوئيد مسلمانيم ، و اين از خدا محال است .\r\nدر پاسخ گوئيم : خداوند به آنها فرمان ارشادى داده و به آنها راه نشان\r\n\r\n\r\n","description":"","footnote":"\r\n( 1 ) سورهء آل عمران آيه 19 .\r\n( 2 ) سوره بينه آيه 5 .\r\n","page_name":" 413 ","page_number":413},
  {"content":"\r\n\r\nداده كه از اسلام ظاهرى خود خبر دهند ، و در ظاهر هم درست است ، پس آنان را بدروغ گفتن وانداشته ، چون نفرموده بگوئيد ما نزد خدا مسلمانيم ، و دليل ما بر تخصيص كلمه اسلام در آيه به اسلام ظاهرى ، گذشت .\r\nپاسخ ديگر اينكه ممكن است اصلا خداوند باعراب فرمان نداده باشد بلكه به پيامبر فرمان داده كه به آنها بگو ، بگوئيد مسلمانيم چنانچه در آيه ميفرمايد ( بگو ايمان نياورديد ولى بگوئيد اسلام آورديم ) پس فرمان باعراب از پيامبر است نه از خداوند ، و در علم اصول روشن شده كه امر بامر به چيزى ، امر به آن چيز نيست .\r\nامّا پيروان نظر سوّم ، براى هر جزء از ادعاى خود استدلال كرده‌اند ، اما اينكه گفتند ، اسلام اعمّ است از ايمان در حكم ، دليلشان آيه اعرابست ، ولى ايرادى كه به پيروان نظر دوّم نموديم در مورد استدلال به اين آيه بر اينها وارد نيست ، زيرا آنها به اين آيه استدلال جستند بر اينكه حقيقت اسلام غير از ايمانست ، و ما ايراد كرديم ، ولى اينها ميگويند تنها در حكم ظاهرى دوتايند نه در حقيقت ، بنا بر اين ايراد ما به آنها ، دليل اين دسته است ، زيرا بدون آنچه كه ما در ايراد به آنها گفتيم ، استدلال اينها درست نيايد ، و اين مطلب روشن است نزد هر كس كه گفتار قبلى ما را كاملا توجه كرده باشد و معناى آيه را بر حسب لطفى كه خداى كريم در فهم آن ، بما منّت نهاده تأمّل نموده باشد .\r\nاگر بگوئيد : شارع حكم كرده بايمان كسى كه ظاهرا بمعارف اصولى دين اقرار كند و لو در باطن معتقد نباشد ، و ما از باطن او بى خبر باشيم همان طورى كه شما در اسلام گفتيد ، بنا بر اين همچنان كه ايمان و اسلام واقعى يكى هستند ، همانطور ظاهرى آن دو هم يكسانست ، پس چه جهت دارد كه ميگويند اسلام از نظر حكم عموميت بيشترى دارد و معنايش چيست ؟\r\nدر پاسخ گوئيم : در حكم كردن باسلام ظاهرى ، همان اقرار شهادتين و\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nبيخبرى از باطن او بس است ، بخلاف ايمان ، كه در حكم بايمان ظاهرى ناگزيريم از اعتراف ، به اعتقاد باصول پنجگانه ، با اقرار به آنها يا تنها اقرار آنها ، با بيخبرى از باطن او ، پس ايمان در حكم اخصّ است از اسلام ، و گواه ما بر اين مطلب احاديث و اخبار زياد است و مؤيّد ما نيز آنست كه علماء اماميّه ، در باره اهل خلاف حكم ميكنند كه آنها مسلمانند نه مؤمن .\r\nامّا جزء دوّم ادّعاى پيروان نظر سوّم ، و آن اينكه اسلام در حقيقت غير از ايمانست ، دليلشان اين آيه است ( و در همه آن ديار جز يك خانه لوط ديگر مسلم خداپرست نيافتيم ) « 1 » .\r\nچگونگى استدلال به اين آيه همانست كه پيروان نظر اوّل گفتند ، و بر اين دسته نيز همان اعتراض به آنها وارد است ، ولى آن ناسازگارى بين اين آيه و آيه اعراب كه در استدلال آن دسته يافت ميشد ، بر اين دسته وارد نيست ، زيرا آيه اعراب دلالت دارد بر مغايرت در حكم و مغايرت در حكم با يكسان بودن حقيقت منافات ندارد ، آنها چون ادّعا داشتند كه مغايرت هم در حكم است و هم در حقيقت ، ناسازگارى بين دو آيه بر حسب ادعاى آنها است .\r\nو قبلا در گفتار محقق طوسى قدس سره گذشت كه آنها بر يكى بودن حقيقت اسلام و ايمان استدلال كرده‌اند به اين آيه  إِنَّ الدِّينَ عِنْدَ اللَّهِ الْإِسْلامُ  . و چگونگى استدلال به اين آيه ، دو گونه ممكن است .\r\nاوّل : اينكه ايمان همان دين است ، و دين همان اسلام است ، پس ايمان همان اسلام است ، امّا اينكه ( دين همان اسلام است ) دليلش آيه شريفه است ، و امّا اينكه ( ايمان همان دين است ) بدليل اين آيه ( هر كس غير از اسلام دينى اختيار كند ، هرگز از وى پذيرفته نيست ) « 2 » و شكى نيست كه ايمان ،\r\n\r\n\r\n","description":"","footnote":"\r\n( 1 ) سورهء الذاريات آيه 35 .\r\n( 2 ) سورهء آل عمران آيه 85 .\r\n","page_name":" 415 ","page_number":415},
  {"content":"\r\n\r\nدين پذيرفته است ، باجماع علماء پس ايمان دين است ، و چون دين است ، اسلام است .\r\nولى اين استدلال اشكال دارد ، زيرا از اينكه صحيح است حمل اسلام بر ايمان ، لازم نمىآيد كه اسلام و ايمان يك حقيقت باشند زيرا در حمل ، جايز است محمول اعم باشد .\r\nو جواب اين اشكال ، همان منحصر بودن اسلام است در دين .\r\nولى در استدلال به آيه دوّم اشكال شده كه اقتضاى اين آيه اينست كه ايمان دين است ، امّا اينكه ايمان خود دين است تا اسلام باشد ، نه زيرا ممكن است جزء دين يا فرد آن باشد يا بگوئيم شرعا ايمان دين است ، و شكى نيست در اينكه جزء هر چيزى يا فرد آن يا شرط آن با خود آن چيز پذيرفته است ، اگر چه غير آن باشد ، پس معلوم شد مقصود از كلمه غير در آيه شريفه ، آن نيست كه آنها استدلال كرده‌اند .\r\nو نيز اشكال ديگرى بر اين استدلال وارد است و آن اينكه اين دليل درست است نزد كسى كه عبادات را جزء ايمان ميداند ، زيرا دينى كه اسلام بر او حمل مىشود همان دين درست است كه در آخر آيه ميفرمايد  وَ ذلِكَ دِينُ الْقَيِّمَةِ -  اينست دين درست ) « 1 » و با كلمه اينست اشاره فرموده به آنچه قبلا فرموده بود كه عبارتست از اخلاص در دين با بپاداشتن نماز و پرداختن زكات .\r\nدوّم - نحوه دوّم استدلال به آيه  إِنَّ الدِّينَ عِنْدَ اللَّهِ الْإِسْلامُ  اينست كه عبادات معتبره در شرع همان دين است و دين همان اسلام است و اسلام همان ايمان است .\r\nاما اينكه عبادات دين است بدليل آيه ( و در كتب آسمانى ) امر نشدند مگر اينكه خدا را باخلاص كامل در دين پرستش كنند ) « 2 » .\r\n\r\n\r\n","description":"","footnote":"\r\n( 1 ) سورهء بينه آيه 5 .\r\n( 2 ) سورهء بينه آيه 5 .\r\n","page_name":" 416 ","page_number":416},
  {"content":"\r\n\r\nو اما اينكه دين همان اسلام است بدليل آيه  إِنَّ الدِّينَ عِنْدَ اللَّهِ الْإِسْلامُ  و اما اينكه اسلام همان ايمان است بدليل آيه  وَ مَنْ يَبْتَغِ غَيْرَ الْإِسْلامِ دِيناً  و چگونگى استدلال به اين آيه در نحوه اوّل استدلال گذشت و همه آن ايرادها كه آنجا گفتيم در اين صورت هم وارد است ، و زائد بر آن اشكالات ، اشكال ديگرى نيز در اين صورت هست و آن اينست كه نتيجه اين استدلال اينست كه عبادات همان ايمانست ، و ادعاى اينها اين بود كه اسلام ايمانست ، يا اينكه ايمان اسلام است ، بنا بر اين دليل مطابق ادّعا نيست .\r\nاگر بگوئيم از آيه سوّم بدست مىآيد كه اسلام همان ايمانست ، بنا بر اين دليل با ادّعا مطابق شد ، ميگوئيم پس استدلال به دو آيه ديگر لازم نيست ، زيرا همين قدر بس است كه بگوئيم اسلام همان ايمانست بدليل آيه  وَ مَنْ يَبْتَغِ غَيْرَ الْإِسْلامِ  .\r\nسخن ما : از آنچه گفتيم دانسته شد كه استدلال به آيه  إِنَّ الدِّينَ عِنْدَ اللَّهِ الْإِسْلامُ  بهر دو گونه‌اش در نزد كسى كه عبادات را ايمان يا جزئى از ايمان ميداند درست است ، اگر آنها به اين آيه استدلال كنند ، آن ايرادها كه گفتيم وارد است ، و اگر غير آنها باشند استدلال از اصل درست نيست .\r\nسپس ميگوئيم بر فرض دلالت اين آيات بر يكى بودن اسلام و ايمان ، عقيده به اعمّ بودن اسلام در حكم بر مذهب كسى كه طاعات را ايمان ظاهرى داند ، اين است كه ، آيات دلالت دارند بر اتحاد اسلام و ايمان حقيقتا نزد خدا ، و بنا بر اين كسى كه طاعات يا بعضى از آنها را انجام ندهد دين ندارد ، پس مسلمان نيست ، پس ايمان ندارد نه نزد خدا و نه در ظاهر تا وقتى عبادت ظاهريش شناخته نشود امّا كسى كه در تحقق حقيقت ايمان ، تنها باور را بس ميداند ، و انجام اطاعات را مكمّل آن ميشمارد چنين كسى بر حسب اين آيات بايد معتقد شود كه بين اسلام و ايمان عموم و خصوص من وجه است ، يعنى در يك مورد هم ايمانست و هم اسلام ،\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nو آن اينكه كسى مسائل اصولى دينى را باور كند و عبادات را هم خالصا انجام دهد ، و در يك مورد اسلام هست بدون ايمان ، و آن اينكه كسى شهادتين را بگويد و در دل باور نداشته باشد ، و در يك مورد ايمان هست بدون اسلام و آن اينكه كسى در دل معارف دينى را باور كند ولى عبادات را انجام ندهد بدون اينكه ترك عبادت را حلال شمرد چنين كسى ايمان دارد و اسلام ندارد ، چون اگر نماز نخواند و زكوه ندهد و . . . دين ندارد و دين هم نزد خدا اسلام است ، پس اسلام ندارد ، و اين مطلب ، خيلى از واقع دور است و زشت ، و هيچ كس نگفته كه مكلّف گاهى مؤمن است و مسلمان نيست .\r\nآنچه گفتيم در صورتيست كه نسبت بين مطلق اسلام و ايمان را بسنجيم ، و بحقيقى و ظاهرى آن كارى نداشته باشيم ، ولى نسبت بين اسلام و ايمان حقيقى يعنى آنچه نزد خدا اسلام و ايمانست ، نزد كسى كه آن دو را انجام عبادات ميداند نسبت بين آن دو يكى است و نزد كسى كه تنها بباور قلبى اكتفا مىكند ايمان در هر حال اعمّ است از اسلام ، و اين نيز بعيد است ، زيرا هيچ كس چنين چيزى نگفته ، و چاره‌اى هم از آن ندارد ، زيرا گويد تارك طاعات كه آن را حلال نشمارد نيز مسلمان است ، و دين را در آيه شريفه ( و اينست دين درست ) تفسير مىكند بدين كامل ، و دين در آيه ( همانا دين نزد خدا ، اسلام است ) بدين اصلى كه اصل ايمان حاصل نشود مگر به آن ، بنا بر اين حقيقت اسلام و ايمان نيز در نزد او يكى است و مؤيّد اين مطلب آنست كه يكى از آنها گفته است استدلال به آيه اخلاص ( در سوره بيّنه ) وقتى درست است كه از نظر ادبى يك لفظ مذكّرى در تقدير بگيريم زيرا در جمله  وَ ذلِكَ دِينُ الْقَيِّمَةِ  - اينست دين درست ) اشاره به چند شىء متعدد است كه عبارتست از عبادت با اخلاص در دين و بپاداشتن نماز ، و پرداختن زكوه بلكه همه اوامر خدا منتهى از ميان آنها عبادات بزرگ را نام برده ، و همه آنها اجمالا در كلمه  ( لِيَعْبُدُوا )  هست بنا بر اين چون مشار اليه ، متعدد است ، سزاوار بود بوسيله كلمه\r\n\r\n","description":"","footnote":"","page_name":" 418 ","page_number":418},
  {"content":"\r\n\r\n( أولئك ) به آنها اشاره فرمايد تا اشاره با مشار اليه مطابق شود ولى چون  ( ذلِكَ )  كه براى اشاره بمفرد است ذكر شده بايد چيزى در تقدير بگيريم و طرف ميتواند كلمه اخلاص ، يا كلمه تديّن را كه از جمله (  مُخْلِصِينَ لَهُ الدِّينَ  ) به دست مىآيد در تقدير بگيرد و البتّه ، تديّن ، از نظر معنى بايمان نزديكتر است .\r\nو پس از اين ، آيه دلالتى ندارد بر اينكه طاعات و عبادات همان ايمانست زيرا در صغرى و كبرى بايد حد وسط تكرار شود ، و در اينجا تكرار نشده زيرا ميگوئيم در آيه قرآن چنين است ، عبادت خدا با اخلاص ، و به پا داشتن نماز و پرداخت زكوه چون دين است ، و دين همان اسلام است ، و اسلام همان ايمان است بدليل آيه  وَ مَنْ يَبْتَغِ غَيْرَ الْإِسْلامِ  پس طاعات ، همان اسلام است و ايمان ، و اشكال اين استدلال آنست كه معلوم نيست مقصود از دين در مقدمه اوّل ( كه گفتيم عبادات چون دين است ) همان دين در مقدمه دوّم ( كه گفتيم و دين همان اسلام است ) باشد .\r\nاز اين روشن شد كه استدلال به اين آيات بر اينكه عبادات در حقيقت ايمان معتبر است ، مردود است ، زيرا گر چه اين استدلال مخالف و منافى با يكى بودن اسلام و ايمان نيست ، ولى مخالف گفته پيش است ، چون تمام بحث مبنى بر دلالت اين آياتست ، و آن تأويل مذكور با دلالت آيات مخالف است ، و پاسخ به آن تأويل هم ممكن است .\r\nدر اينجا بحثى است كه صلاحيت دارد براى رد كردن هر دو استدلال به اين آيات ، يكى معتبر بودن عبادات در حقيقت ايمان ، و ديگر يكى بودن حقيقت اسلام و ايمان .\r\nميگوئيم بر فرض مقصود از دين در هر سه آيه يكى باشد ، و عبادات در اصل حقيقت اسلام معتبر باشد ، ولى لازم نيست كه عبادات در اصل حقيقت ايمان هم معتبر باشد ، و نيز لازم نيست اسلام و ايمان در حقيقت يكى باشند ، زيرا آيه شريفه\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nدلالت دارد بر اينكه هر كس غير از اسلام دينى را انتخاب كند ، آنچه را انتخاب كرده از او پذيرفته نشود ، و ديگر دلالت ندارد بر اينكه كسى كه همه گفتار شارع را تصديق كند . ولى بعضى از آنها را بدون اينكه حلال شمرد ترك كند ، چنين كسى غير دين اسلام را انتخاب كرده ، زيرا منافاتى ندارد كه انسان عبادتى را بجويد ولى آن را ترك كند و بسا اتفاق افتد كه شخصى اطاعتى را طالب باشد ، ولى از روى اهمال آن را ترك كند ، و بمجرّد ترك كردن ، از طالب بودن آن بيرون نشود ، و اين اعتراض در گفتار اوّل بر دليل قائلين باتحاد اسلام و ايمان گذشت .\r\nاگر بگوئيد : بر فرض بگوئيم معنى دين در هر سه آيه يكى است ، در اين صورت كسى كه ميگويد ايمان تنها باور است چه ميگويد در مورد كسى كه همه اوامر خدا را و لو اجمالا باور كرده ، ولى هيچ كدام از آنها را عمل نكرده چون بر او واجب نبوده مثل اينكه واجب بودنش بر او متوقف بر سبب يا شرطى بوده كه آن شرط يا سبب حاصل نشده ، يا مانعى براى او پيش آمده آيا چنين كسى را مؤمن مينامد و مسلمان نميداند چون اطاعات معتبره در حقيقت اسلام را بجا نياورده ؟ و همچنين است حكم كسى كه همه را باور دارد و انجام آنها هم بر او واجب بوده ، منتهى كوتاهى كرده و بدون اينكه ترك آنها را حلال شمرد ، آنها را بجا نياورده ، چنين كسى را مؤمن مينامد نه مسلمان ؟ چنين چيزى مستهجن و زشت است بطورى كه قبلا گفته شد .\r\nدر پاسخ گوئيم : مطلب همانست كه شما ميگوئيد و چاره‌اى نيست جز اينكه بگويد معنى دين در هر سه آيه يكى نيست ، يا اينكه بگوئيم معنى دين يكى است ، ولى آن استهجانى كه قبلا ذكر شد كه لازم مىآيد ايمان اعمّ از اسلام باشد ، نپذيريم بدان جهت كه چون باور كردن همه اطاعات و ترك همه آنها فرد نادر الوقوع است كه هيچ كس به آن توجّهى ندارد لذا وقتى نسبت بين اسلام و ايمان را سنجيده‌اند چون به آن فرد توجه نكردند گفته‌اند اسلام در هر حال اعمّ است از ايمان ، ولى در\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nواقع بين آن دو عموم و خصوص من وجه است .\r\nخلاصه اينكه ظاهر آيات ، معتبر بودن طاعات را در اسلام و ايمان حقيقى تقويت مىكند ولى تحقق يافتن ايمان در صورت باور داشتن پيش از وجوب طاعات ، تقويت مىكند كه ايمان تنها همان باور است ، و طاعات مكمّل آن .\r\nسخن مرحوم شهيد ثانى ، كه خداوند در بهشت بر اكرامش بيفزايد ، پايان يافت ولى شرح تحقيقات او و اعتراضاتى كه بر آنها در نظر بود چون خارج از كتاب ماست نگفتيم و در نظر دارم اگر خدا فراغتى از آنچه مرا از رسيدن به آرزوهايم باز ميدارد نصيبم كند ، به يارى خدا كتاب جداگانه‌اى در اين موضوع بنويسم .\r\nاوست كه بهر خير و صواب توفيق ميدهد ، و بازگشت بسوى اوست .\r\n\r\nباب 25 توضيح معناى اسلام\r\n1 - ماجيلويه از . . . از حضرت صادق عليه السّلام از پدرانش روايت فرمايد كه حضرت امير المؤمنين عليه السّلام فرمود ، چنان وابستگى اسلام را بيان كنم كه پيش از من و نيز بعد از من كسى نگويد : اسلام همان تسليم است ، و تسليم همان باور است ، و باور همان يقين است ، و يقين همان پرداخت است ، و پرداخت همان كردار است ، راستى مؤمن دينش را از خدايش گرفته نه از رأى خود ، اى مردم دينتان ، دينتان ، به او بچسبيد و هيچ يك از آن دور نشويد ، زيرا گناه در دين بهتر است از حسنه و كار خوب در غير دين « 1 » چون گناه در دين آمرزيده است ولى كار\r\n\r\n\r\n","description":"","footnote":"\r\n( 1 ) علت بهتر بودن گناه در دين از حسنهء در غير دين همانست كه فرمود ، گناه در دين آمرزيده است زيرا خداوند ميفرمايد ( البته حسنات ، گناهان را مىبرد ) و به گناهكار وعده بهشت هم ميدهد آنجا كه ميفرمايد ( چنانچه از گناهان بزرگى كه شما را از آن نهى كرده‌اند دورى گزينيد . ما از گناهان ديگر شما درگذريم ، و شما را بمقامى بلند و نيكو رسانيم ) ولى حسنه و كار خوب در غير دين پذيرفته نيست تا پاداش داشته باشد ، بلكه موجب زيانست چنانچه ميفرمايد ( هر كس غير از اسلام دين اختيار كند ، هرگز پذيرفته نيست ، و او در سراى ديگر از زيانكارانست ) .\r\nضمنا توجه داشته باشيد كه منظور حضرت از سيئه كه ميفرمايد در دين آمرزيده است گناه كوچك است زيرا در آيه قرآن ، سيئه در مقابل گناه كبيره قرار گرفته ، بنا بر اين گناه كبيره مايه هلاكت است و وعده دوزخ دارد ، ولى گناه كوچك و سيئه براى اين امت آمرزيده است .\r\n","page_name":" 421 ","page_number":421},
  {"content":"\r\n\r\nخوب در غير دين پذيرفته نيست « 1 » .\r\nبيان : ( دينكم ) منصوبست بنا بر اغراء ( اصطلاحى است در علم نحو ) يعنى بگيريد دينتان را و به دو چنگ زنيد ،\r\n( لانّ السّيئة فيه تغفر )\r\nبه نظر ما دو احتمال دارد :\r\nاوّل - اينكه كردار غير معقول ، بسا مايه كفر باشد ، چون نماز بىوضوء كه بدعت است و دو كيفر دارد يكى بخاطر اينكه نماز را با شرائطش بجا نياورده ، و ديگر براى اينكه مرتكب بدعت شده و اين گناه براى بىايمانى ، گذشت ندارد ، ولى گناه مؤمن امكان آمرزش دارد ، اگر موجب آمرزش حتمى نشود ، بنا بر اين ، اين گناه مؤمن كه ممكن است آمرزيده شود ، از آن كار خوب غير مؤمن بهتر است و به آمرزش نزديكتر است ، زيرا كار خوب او بدعت بود و چون ايمان نداشت ، عفوى برايش نيست .\r\nدوّم - مقصود حضرت بهتر بودن مؤمن گناهكار است از مخالف اهل بيت كه كار خوب كند زيرا گناه مؤمن احتمال آمرزش دارد ، و بر فرض آمرزيده نشود كيفرش هميشگى نيست ولى مخالف ، عابد ، عبادتش سود ندارد و چون عقيده‌اش خرابست در دوزخ جاويد است ، اين هر دو احتمال ، از مطالبى است كه بذهنم خطور كرده و سابقه‌اى ندارد ، و گويا احتمال اوّل روشن‌تر است .\r\n\r\n\r\n","description":"","footnote":"\r\n( 1 ) معانى الاخبار ص 185 و امالى صدوق ص 211 .\r\n","page_name":" 422 ","page_number":422},
  {"content":"\r\n\r\n2 - مجاشعى از حضرت صادق عليه السّلام از پدرانش عليه السّلام از حضرت على عليه السّلام روايت ميفرمايد : كه فرمود ، اسلام همان تسليم ، و تسليم همان يقين ، و يقين همان باور ، و باور همان اقرار ، و اقرار همان پرداخت ، و پرداخت همان كردار است « 1 » .\r\n3 - محمد بن على بغدادى از حضرت امير المؤمنين عليه السّلام روايت كند كه فرمود ، براى اسلام ، چنان پيوند و نسبتى بگويم كه پيش از من و بعد از من نگفته و نگويند ، اسلام همان تسليم و تسليم همان يقين ، و يقين همان باور ، و باور همان اقرار ، و اقرار همان پرداخت ، و پرداخت همان كردار است ، مؤمن دينش را از خدايش گرفته ، راستى ايمان مؤمن در كردارش شناخته شود ، و كفر كافر بانكارش اى مردم ، دينتان ، زيرا حسنه در دين بهتر است از حسنه در غير دين ، و گناه در دين آمرزيده است ، ولى حسنه در غير دين پذيرفته نيست « 2 » .\r\n4 - حضرت امير المؤمنين عليه السّلام فرمود ، همانا امروز اسلام را پيوندى دهم ، كه پيش از من و بعد از من نبوده مگر مانند آن ، اسلام همان تسليم ، و تسليم همان يقين ، و يقين همان باور ، و باور همان اقرار ، و اقرار همان كردار ، و كردار همان پرداخت و انجام است ، البتّه مؤمن دينش را از رأى خود نگرفته ، بلكه از سوى خدايش آمده و او گرفته ، همانا يقين مؤمن در كردارش ديده مىشود ، و انكار كافر در كردارش ، سوگند به كسى كه جانم در دست اوست ، نشناختند امر پروردگارشان را ، پس انكار كافران و منافقان را در كردار پليدشان بسنجيد « 3 » .\r\nبرخى ديگر مثل اين حديث را با اندك اختلافى نقل كرده‌اند « 4 » .\r\n\r\n\r\n","description":"","footnote":"\r\n( 1 ) امالى طوسى ج 2 ص 137 .\r\n( 2 ) تفسير قمى ص 91 .\r\n( 3 ) محاسن ص 222 .\r\n( 4 ) كافى ج 2 ص 45 .\r\n","page_name":" 423 ","page_number":423},
  {"content":"\r\n\r\nبيان : ( لأنسبنّ ) نسبت الرّجل بر وزن نصرت ، يعنى نسب او را ذكر كردم ، و مقصود از نسب اسلام ، روشن نمودن آن و پرده برداشتن از معناى آن است ، و بقولى چون نسبت چيزى به چيزى ، حال آن چيز را روشن و واضح ميسازد بدين جهت در اينجا بواضح كردن ، نسبت گفته‌اند از باب ذكر ملزوم و اراده لازم .\r\nسخن ما : گويا مقصود از اسلام در اينجا ، اسلام اخص است كه مرادف ايمان باشد چنانچه اين جمله از فرمايش آن حضرت\r\n( ان المؤمن لم يأخذ دينه عن رأيه )\r\nبدان اشاره دارد ، و همچنين جمله\r\n( ان المؤمن يرى يقينه في عمله )\r\n. نتيجه روايت اينست كه اسلام همان تسليم و اطاعت است ، و اطاعت كامل نباشد مگر بيقين ، و يقين همان باور جدّى است و اعتراف كامل باصول پنجگانه ، يا باور كردن خدا و پيامبر و امامان عليه السّلام و باور ظاهر نميشود يا فايده ندهد مگر باقرار ظاهرى ، و اقرار تام نباشد يا ظاهر نشود مگر بكردار باعضاء و جوارح ، زيرا اعمال گواه ايمانند ، و عملى كه گواه ايمانست ، همان پرداخت تكليف و وظيفه‌اى است كه خدا تعيين فرموده ، به او ، نه اختراع و ابداع اعمال از پيش خود چنانچه اهل بدعت ميكنند ، و اداء اسم مصدر است و مصدر آن تأديه است ، و احتمال دارد مقصود از اداء رسانيدن به غير باشد بنا بر اين ، حديث دلالت دارد كه بعد از عمل بايد به ديگران تعليم داد و آن از لوازم ايمانست ، و روشن شد كه در جملات فرمايشات حضرت بعضى از حملها حقيقى است ، و بعضى مجازى .\r\nو بقولى ، حضرت اشاره فرموده باينكه اسلام كه دين خداست چنانچه ميفرمايد  إِنَّ الدِّينَ عِنْدَ اللَّهِ الْإِسْلامُ  صورت گرفتن آن ، توقف دارد به شش امر ، و عبارت فرمايش حضرت خالى از لطف نيست ، زيرا تصديق را كه همان ايمان خالص حقيقى باشد در وسط قرار داده سه مطلب قبل از آن ، و سه مطلب بعد از آن قرار داده ، آن سه مطلب كه پيش از تصديق است همه از اسباب حصول تصديق هستند ، و آن سه كه بعد از آنست ، از لوازم و آثار و ثمرات تصديق است ،\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nو هر كدام از سه مطلب قبل يعنى اسلام و تسليم و يقين ، به ترتيب سبب حصول تصديق‌اند ، و نيز هر كدام از سه مطلب بعد يعنى اقرار و عمل و اداء به ترتيب از آثار او هستند ، پايان .\r\n( ان المؤمن لم يأخذ دينه عن رأيه )\r\nگويا اين جمله بيان مطالب گذشته است كه اسلام صورت نگيرد مگر وقتى كه تسليم ائمّه ، و مطيع كامل اوامر و نواهى آنها باشد ، و تسليم شدن در برابر آنان ، صورت نگيرد مگر وقتى كه پيامبر و ائمّه را باور كند و آنچه از آنها صادر شده اقرار نمايد و كردارش را بر طريقى كه آنها روشن ساخته‌اند انجام دهد ، زيرا ايمان امر اختراعى نيست كه بتوان با رأى و نظر خويش ساخت ، بلكه ناگزير بايد از كسى كه از جانب خداست گرفته شود ،\r\n( فالمؤمن يرى )\r\nبه صيغه فعل مجهول ، يا معلوم از باب افعال ، ( يقينه ) برفع ، يا نصب ، ( في عمله ) باينكه مطابقت كند با آنچه از آنها صادر شده ، و مأخوذ از نظرات و قياسهاى باطل نباشد ، و كافر به عكس است ( ما عرفوا ) يعنى مخالفين ، يا منافقين ( امرهم ) يعنى امور دينى آنها ، فروع و اصول آن ، پس گمراه شدند ، و گمراه ساختند ، چون از ائمّه هدى پيروى نكردند و دانش خود را از آنها نگرفتند ،\r\n( فاعتبروا انكار الكافرين و المنافقين باعمالهم الخبيثه )\r\nكه بر خلاف مطالب مسلّمه كتاب و سنت است ، و مبتنى بر آراء فاسده آنهاست ، و مخالفين اهل بيت يا از كافرانند يا از منافقان ، بلكه در حقيقت هم كافرند و هم منافق .\r\nسخن ما : سيد رضى ، رضوان اللَّه عليه در نهج البلاغه ، قسمتى از اين روايت را اين چنين نقل مىكند كه فرمود : اسلام را چنان بيان كنم و از معناى آن پرده بردارم كه پيش از من بيان نشده ، اسلام همان تسليم ، و تسليم همان يقين ، و يقين همان باور ، و باور همان اقرار ، و اقرار همان پرداخت ، و پرداخت همان كردار است « 1 » .\r\n\r\n\r\n","description":"","footnote":"\r\n( 1 ) نهج البلاغه عبده چاپ مصر ج 2 ص 171 .\r\n","page_name":" 425 ","page_number":425},
  {"content":"\r\n\r\nابن ابى الحديد گويد خلاصه اين فصل ، درستى گفتار ياران معتزله ما است ، در اينكه اسلام و ايمان يك معنى دارند ، و عمل جزء معنى لفظ اسلام است ، آيا نبينى هر يك از اين واژه‌ها را به ديگرى تفسير كرده و جاى هم نهاده چنانچه گويند ليث همان اسد ، و اسد همان سبع ، و سبع همان ابو الحارث است ( تمام اين واژه‌ها ، نام شيرند ، در زبان عربى ) و شكى نيست كه ليث همان ابو الحارث است ، يعنى اين نامها مرادف يك ديگرند ، در اين روايت هم وقتى اولين كلمه واژه ، اسلام باشد ، و آخرين كلمه واژه عمل ، دلالت مىكند بر اينكه عمل همان اسلام است ، و ياران ما همچنين گويند ، كه تارك عمل يعنى كسى كه واجبى را ترك كند مسلمان نيست .\r\nاگر بگوئيد : چگونه دلالت دارد كه اسلام همان ايمانست ؟\r\nدر پاسخ گوئيم : زيرا هر كس بگويد عمل داخل نام اسلام است ، ميگويد اسلام همان ايمانست .\r\nاگر بگوئيد : فرمايش حضرت غير از سخن معتزله است ، زيرا معتزله گويند اسلام ، نامى است كه بر عمل و اعتقاد و گفتار زبانى دلالت دارد ، ولى حضرت ، اسلام را همان عمل تنها دانسته‌اند .\r\nدر پاسخ گوئيم : مقصود حضرت همان سخن معتزله است ، زيرا لفظ عمل شامل اعتقاد و گفتار زبانى و حركت اعضاء و جوارح مىشود ، زيرا همه اينها عمل و كار است ، منتهى بعضى از آنها كار دل است و بعضى كار اعضاء است ، و كسى نگفته اسلام تنها عمل باعضاء و جوارح است ، پايان « 1 » .\r\nابن ميثم گويد : اين روايت قياسى است كه از چند قياس تركيب شده ، و قياس ( المفصول النتائج ) است كه يكى از اقسام قياس مركب است ، نتيجه قياس اول اينست كه اسلام همان يقين است ، و نتيجه قياس دوم اينست كه آن باور\r\n\r\n\r\n","description":"","footnote":"\r\n( 1 ) شرح نهج ابن ابى الحديد ج 4 ص 302 .\r\n","page_name":" 426 ","page_number":426},
  {"content":"\r\n\r\nاست ، و نتيجه قياس سوم اينست كه آن اقرار است ، و نتيجه قياس چهارم اينست كه آن اداء است ، و نتيجه قياس پنجم اينست كه آن عمل است .\r\nاما مقدمه اوّل كه اسلام همان تسليم است به جهت اينكه اسلام دخول در طاعت است ، و لازمه آن تسليم خدا بودنست و صدق لازم بر ملزوم روشن است مقدمه دوّم ، تسليم شدن در برابر حق از كسى است كه يقين كند ، كسى را كه اطاعتش مىكند ، شايسته است تسليمش شود ، پس يقين از لوازم تسليم است .\r\nو مقدمه سوّم ، چون يقين به شايستگى او براى تسليم ، مستلزم باور كردن آورده‌هاى پيامبر است ، پس درست است كه يقين را باور گوئيم .\r\nو مقدمه چهارم ، چون تصديق خداوند در وجوب پيروى و اطاعت او ، اقرار براستگوئى خداست .\r\nو مقدمه پنجم ، چون اقرار و اعتراف بوجوب چيزى مستلزم اداء و پرداخت اقراركننده است ، آنچه را اقرار كرده و اقرار ملزوم اداء است .\r\nو مقدمه ششم ، اداء اقراركننده چيزى جز كردار نيست .\r\nو نتيجه اين مقدمات و اين ترتيب اينست كه اسلام همان كردار براى خدا است ، بر حسب آنچه فرمان داده ، و اين تفسير براى اسلام ، تفسير بعرض خاص است ، چنانچه بيانش گذشت پايان « 1 » .\r\nگويا آنچه ما گفتيم مناسبتر است .\r\nمرحوم كيدرى گويد :\r\n( الاسلام هو التسليم )\r\nيعنى دين همان گردن نهادن در برابر حق و اعتراف به آنست ،\r\n( و التسليم هو اليقين )\r\nيعنى صادر از او و لازمه اوست ، از كثرت ارتباطى كه بين آن دوست گويا تسليم همان يقينست ،\r\n( و التصديق هو الاقرار )\r\nيعنى اقرار ذهن و حكم آن ،\r\n( و الاقرار هو الاداء )\r\nيعنى مستلزم اداء است و خيلى شبيه علت آنست زيرا كسى كه حقانيت چيزى را يقين دارد ، و يقين\r\n\r\n\r\n","description":"","footnote":"\r\n( 1 ) شرح نهج ابن ميثم بحرانى ص 256 .\r\n","page_name":" 427 ","page_number":427},
  {"content":"\r\n\r\nدارد كه مصالحش وابسته بانجام آن چيز ، و مفاسدش مترتب بر ترك آنست همين يقين ، داعى او را بر انجام عمل تقويت سازد ، يعنى سزاوار است مسلمانى كه در اسلام كامل است ، جمع كند بين علم اليقين و عمل خالص ، تا رخت خويش را در جاى بلند افكند ، و به رفيق اعلى پيوندد .\r\nمرحوم شهيد ثانى در رساله حقائق الايمان ، بعد از نقل اين فرمايش امير المؤمنين عليه السّلام چنين ميگويد : بحث در پيرامون اين روايت به دو امر ارتباط دارد : اوّل اينكه مقصود از اين نسبت چيست ؟ دوّم منسوب كدام است ؟\r\nامّا امر اول - برخى از شارحان گفته‌اند ، اين نسبت به تعريف شبيه‌تر است تا قياس ، و اسلام را تعريف فرموده باينكه تسليم در برابر خدا ، و ورود در طاعت اوست ، و اين تفسير لفظ است ، بلفظ روشن‌تر ، و تسليم را تفسير كرده به يقين ، كه لازم مساوى اوست ، زيرا تسليم حق شدن از كسيست كه راستى آن را كه تسليمش شده يقين كند ، و او را سزاوار تسليم داند ، و يقين را تعريف نموده به تصديق ، يعنى باور جدّى توأم با دليل ، بنا بر اين در اين تعريف جنس را آورده و بحدّ يا رسم آن آگهى كرده ، و تصديق را تعريف كرده كه اقرار به خدا و رسول و آورده‌هاى اوست ، و اين تعريف لفظ است بواژه روشن‌تر ، و اقرار را به اداء تفسير كرده يعنى پرداخت آن طاعتهائى كه اقرار كرده ، و اين تعريف بعرض خاصّ است ، و اداء را تعريف كرده بكردار ، و آن تعريف بپاره‌اى از خصوصيات است ، پايان .\r\nسخن ما : اين سخن مبنى بر اينست كه مقصود حضرت از اسلام مورد شرح ، اسلام حقيقى نزد خدا ، يا اسلام كامل نزد خدا باشد ، و گر نه معلوم است كه در تحقق اسلام ظاهرى ، اقرار بشهادتين بس است چه دانسته شود كه خدا را در دل نيز باور دارد و فرمانبر او هست يا نه همچنانچه در مقام تعريف اسلام در كتب فقه و ساير كتابها بدان تصريح كرده‌اند .\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nپس معلوم شد تعريف اسلام ، به تسليم در صورتى تعريف لفظى خواهد بود كه مقصود از اسلام اسلام حقيقى ، يا اسلام كامل باشد .\r\nو ممكن است بگوئيم تعريف حقيقى است نه لفظى ، چون اسلام در لغت ، مطلق فرمانبرى و تسليم است وقتى مقيد شود بفرمانبرى خدا و تسليم در برابر او ، بيان ماهيت اسلام است كه شارع آن را معتبر دانسته ، بنا بر اين از قبيل بيان جنس ، و آگاهى بر حدّ يا رسم است .\r\nو نيز ، در اينكه اقرار به خدا ، تا آخر ، تعريف لفظ است بلفظ روشن‌تر ، بحثى است كه پوشيده نيست زيرا مقصود از تصديق مذكور در اينجا باور قلبى است نه تصديق زبانى ، چون آن را باور جدّى همراه با دليل تفسير كرده ، و مقصود از اقرار ، اعتراف زبانيست چون همين معنى ، از اقرار فهميده مىشود ، و به همين جهت برخى آن را طرف مقابل تصديق دانسته‌اند در تعريف ايمان ، آنجا كه گويد ، ايمان ، تصديق است با اقرار ، و در اين صورت بين معنى تصديق و اقرار ، كمال جدائيست ، پس چگونه تعريف تصديق به اقرار تعريف لفظ است بلفظ روشن‌تر ؟ مگر اينكه بگوئيم مقصود از اقرار به خدا و پيامبران ، مطلق انقياد و تسليم دل و زبانست ، از راه عموم مجاز ، ولى ايرادش پوشيده نيست .\r\nآنچه كه براى من روشن است اينست كه در اينجا تعريف بلازم عرفيست ، زيرا هر كس خدا و رسول و معجزات را اعتراف كند ناگزير به زبان ظاهر ميسازد ، زيرا طبع انسان بر آنست كه آنچه در دل دارد ظاهر ميسازد چنانچه حضرت امير المؤمنين ميفرمايد ( هيچ كدام از شما چيزى را در ضمير خود پنهان نميسازد مگر اينكه خداوند آن را بر پهنه رخسار و ريزشهاى زبانش پديدار كند ) « 1 » و چون ، اين اظهار زبانى خواسته شارع است با اينكه طبيعى بشر است ، حضرت آگهى فرمود كه تصديق همان اقرار است ، و چنان خواستار اقرار است كه گوئى تصديق ،\r\n\r\n\r\n","description":"","footnote":"\r\n( 1 ) نهج البلاغه شمارهء 25 از حكم .\r\n","page_name":" 429 ","page_number":429},
  {"content":"\r\n\r\nپذيرفته نيست مگر باقرار ، يا براى مردم معلوم نيست مگر به آن ، و همين سخن را در تعريف اقرار به اداء كه تعريف بعرض خاص است ، ميگويم ، زيرا عرض خاص هر چيزى است كه هيچ گاه از او جدا نشود ، ولى اداء گاهى از اقرار جدا مىشود ، زيرا مقصود از اداء در اينجا انجام عباداتست كه هميشه همراه اقرار نيست ، و پاسخش امكان دارد باينكه مقصود حضرت ، اقرار كامل است ، گويا اقرار كامل نشود تا با اداء يعنى عمل همراه گردد .\r\nو امّا امر دوّم - از اين نسبت و شرح معلوم شد كه منسوب يعنى مشروح ، همان اسلام كامل ، يا اسلام خداپسند ، كه بىاسلام ظاهرى نباشد ، و نيز دانسته شد كه اسلام همان ايمان است ، يا ايمان كامل ، يا آنچه كه خواسته شارع در واقع بدون آن صورت نگيرد ، ولى اين مطلب دوّم جز بمسلك كسى كه ميگويد ، حقيقت ايمان ، باور دل و اقرار به زبان و عمل باعضاء است جور نيايد و در گذشته نادرستى آن مسلك را دانستيد ، و اينكه حق آنست كه هيچ كدام اينها در حقيقت ايمان معتبر نيست ، بلى در كمال ايمان دخالت دارد ، و بنا بر اين اگر مقصود از اسلام اسلام كامل باشد ، ايمان و اسلام كامل يكى هستند ، و اسلام و ايمان اصلى هم ظاهرا يكى باشند و احتمال تفاوت نيز دارند ، و اگر مقصود از اسلام ، خداپسند واقعى باشد ، بايد ايمان اعمّ از اسلام باشد ، و همان استهجان و زشتى گذشته لازم آيد .\r\nخلاصه اينست كه اسلام يا مساوى ايمان است ، يا اخصّ از آن و امّا اعم بودنش جز باحتمال بعيدى بدست نيايد ، و بايد در اين مطلب انديشه كرد .\r\n\r\n","description":"","footnote":"","page_name":" 430 ","page_number":430},
  {"content":"\r\n\r\n\r\nباب 26 شرايع\r\nابو اسحاق ثقفى از . . . از حضرت صادق عليه السّلام روايت كند كه خداوند متعال به محمّد صلّى اللَّه عليه و آله و سلّم عطا كرد ، شرايع نوح و ابراهيم و موسى و عيسى عليه السّلام را ( كه عبارتست از : ) يكتاپرستى ، و اخلاص ، و بر كندن همگنان خدا ، و فطرت ، و دين پاك آسان ، نه گوشه‌گيرى و نه جهانگردى ، هر پاكيزه را در آن حلال ، و هر پليد را در آن حرام نمود ، و بارهاى سنگين و زنجيرهائى كه به گردن آنها بود از آنها فرو ريخت ، و با اين امتيازات ، برترى او را بر ديگران روشن ساخت ، سپس بر او واجب ساخت ، نماز و زكوه و روزه و حجّ و امر بمعروف و نهى از منكر ، و حلال و حرام ، و مواريث و حدود ، و جهاد در راه خدا را ، و وضوء را افزود ، و او را بفاتحه الكتاب ( سوره حمد ) و آيات آخر سوره بقره ، و سوره‌هاى مفصّل برترى داد ، و غنيمت ( جنگى ) و باز گرفته از اموال كفّار ( بدون جنگ ) را براى او حلال نمود ، و با ترس در دلها او را يارى كرد ، و زمين را براى او مسجد ، و پاك‌كننده ساخت ، و او را بسوى همگان از سفيد و سياه و پرى و آدمى روان ساخت ، و به او جزيه ( مالياتى كه اهل كتاب بدولت اسلامى مىپردازند ) و اسير گرفتن مشركان و فديه ( مالى كه مىپردازند تا اسير آزاد شود ) عطا كرد ، سپس به او تكليفى كرد كه به هيچ پيامبرى نكرد ، شمشيرى برهنه از آسمان به دو فرو فرستاد ، و به او گفتند ( تو خود تنها در راه خدا بكارزار برخيز ، كه جز شخص تو بر آن مكلّف نيست ) « 1 » .\r\nعباس بن عامر گويد : برخى به اين روايت افزوده‌اند ، كه مردم چهار تا را گرفتند ، و اين يعنى ولايت را رها ساختند « 2 » .\r\n\r\n\r\n","description":"","footnote":"\r\n( 1 ) سورهء نساء آيه 84 .\r\n( 2 ) محاسن ص 287 .\r\n","page_name":" 431 ","page_number":431},
  {"content":"\r\n\r\nابان ، نيز همين روايت را نقل كرده ولى در روايت ابان ، و الفطره الحنيفيّه ، و حرم فيها الخبائث است تا آنجا كه ميفرمايد ، سپس بر او واجب ساخت نماز را « 1 » .\r\nتبيين : ( شرايع نوح ) احتمال دارد مقصود از شرايع اصول دين باشد و در آن صورت ، جملات يكتاپرستى ، و اخلاص و بركندن همگنان ، توضيح شرايع است ،\r\n( و الفطره الحنفيه )\r\nعطف بشرايع است ، و با اينكه شريعت پيامبر اسلام در بسيارى از عبادات با شرايع پيش شريكند ، امّا از ميان همه به همين سه مطلب اشاره فرموده ، زيرا در ساير عبادات در چگونگى عمل با هم اختلاف دارند ولى در اين سه هيچ گونه اختلافى نيست ، و شايد مقصود حضرت اين نيست كه آنچه شرايع در آن شركت دارند همين سه تاست ، زيرا ساير اصول دين مثل عدل و معاد را ياد نفرموده ، گر چه ممكن است آنها را با زحمت در يكى از اين سه مطلب داخل نمود مخصوصا در ضمن اخلاص « 2 » .\r\nو ممكن است ، مقصود از آن ، اصول دين باشد ، چون ريشه‌هاى ، فروع احكام نيز مشتركست ، و لو در پاره‌اى از خصوصيات و چگونگىها اختلاف داشته باشند و بنا بر اين تمام اين جملات تا آنجا كه فرمود ( و زاد ) همه توضيح شرايع است ، ولى باز اشكالش ، كلمه رهبانيت ( گوشه‌گيرى ) و سياحت ( جهانگردى )\r\n\r\n\r\n","description":"","footnote":"\r\n( 1 ) كافى ج 2 ص 17 .\r\n( 2 ) آنچه من از اين روايت استفاده ميكنم اينست كه پنج پيامبر اولو العزم هر كدام صاحب شريعت بودند ولى هر كدام آنها بر حسب مقتضيات زمان و محيط ، جهت امتيازى داشتند كه در آن جهت داراى عزم و اراده بودند ، و نيز هر كدام معجزه‌اى مخصوص داشتند كه براى مردم زمان خويش ظاهر ميساختند ، حضرت نوح ، در فضاى شرك و ميان مشركين قيام كرد ، در يكتاپرستى ممتاز شد و بيشتر كوشش او در اين جهت بود ، و حضرت ابراهيم ( ع ) به اخلاص در بندگى امتياز يافت و امتياز حضرت موسى ، كندن همگنان خدا همچون فرعون بود ، و عيسى به فطرت ، و پاك ساختن وجدان ممتاز شد ، و امتياز حضرت محمد ( ص ) بدين پاك آسان ، نه گوشه‌گيرى و نه جهان‌گردى ، يعنى حلال دانستن هر پاكيزه ، و حرام نمودن پليدها تا آخر آنچه در روايت فرموده ، مىباشد .\r\n","page_name":" 432 ","page_number":432},
  {"content":"\r\n\r\nاست چون نبودن اين دو ، از اختصاصات پيامبر ماست ، و در شرايع ديگر نيست ، مگر اينكه بگوئيم مقصود از نبودن اين دو ، واجب نبودن آنهاست ، و واجب نبودن آن دو ، در شرايع ديگر نيز هست ، يا بگوئيم كه اين دو در شريعت عيسى عليه السّلام نيز نبوده گر چه باز اشكال اين تأويل آنست كه اگر اين دو در شريعت حضرت عيسى نبوده پس چرا او جهاد نكرد ، جوابش اينست كه ممكن است جهاد بر آن حضرت واجب بوده ولى شرائط جهاد در زمان او صورت نيافته ، و شايد جمله ( زاده و فضّله ) با اين تأويل مناسبتر باشد ، و گويا مقصود از توحيد ، شريك نداشتن خدا در آفرينش ، و مقصود از اخلاص ، شريك نداشتن ، در پرستش است ، و كندن همگنان ، تأكيد توحيد و اخلاص است ، يا مقصود از آن پيروى نكردن از ستمگران و پيشوايان گمراهى ، يا نفى شرك پنهانست ، يا مقصود از اخلاص نفى شرك پنهان ، و مقصود از خلع انداد ( كندن همگنان ) شريك نداشتن در شايستگى پرستش است ، و انداد جمع ند بمعنى مثل و مانند چيزيست كه ضدّ و مخالف آن چيز باشد .\r\nو فطرت ، آئين اسلام است كه خدا مردم را بر آن آفريده چنانچه گذشت ، و حنيفيّه ، روكننده از باطل بسوى حق ، يا همراهى با آئين حضرت ابراهيم است ، در نهايه گويد ، حنيف در نزد عرب ، كسيست كه بدين ابراهيم باشد ، و ريشه آن حنف بمعنى ميل است ، و به همين معنى است حديث پيامبر صلّى اللَّه عليه و آله و سلّم بعثت بالحنيفيّه السمحه السهله ، ( برانگيخته شدم ، بدين حنيف ، بىآلايش ، آسان ) و در قاموس گويد : سمحه آئينى است كه سختى ندارد .\r\nو در نهايه در ترجمه لا رهبانيّه في الاسلام گويد ، رهبانيّه از رهبنه النّصارى ، و اصلش از رهبه به معناى خوفست ، چون ميترسيدند از مشاغل دنيا ، و رها كردن لذّتها و زهد در دنيا ، و عزلت از اهل دنيا ، و تحمّل زحمتهاى آن ، تا آنجا كه بعضى از آنها خود را اخته ميكردند و از مردى مىانداختند و زنجير به گردن\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nمىافكندند ، و بانواع سختيها خود را آزار ميدادند ، پيامبر اسلام صلّى اللَّه عليه و آله و سلّم اين برنامه را در اسلام نياورد و مسلمين را از آن نهى فرمود ، پايان .\r\nمرحوم طبرسى قدس سره در تفسير آيه ( و رهبانيّه ابتدعوها - و ترك دنيا ، كه آن را از پيش خود بدعت گذاشتند ) « 1 » ميگويد ، رهبانيّه ، يك نوع عادتى است در عبادت كه نشانگر معناى رهبه ( خوف ) است يا در لباس شخص ، يا در انزواى از مردم يا در امور ديگر ، و معناى آيه اينست كه از پيش خود بدعت گذاشتند رهبانيّت را كه ما برايشان ننوشته‌ايم ، و بقولى منظور از اين رهبانيّت ، رها كردن زنها ، و مكان گرفتن در ديرهاست ، و اين قول قتاده است ، و تقدير آيه چنين است و رهبانيّتى كه ما بر آنها ننوشتيم مگر اينكه خودشان بدعت گذاشتند تا خشنودى خدا را بدست آرند ، ولى حقش را اداء نكردند ، و بقولى ، در روايتى از پيامبر نقل شده كه مقصود از اين رهبانيت ، رفتن آنها بدشتها و غلّه‌هاست ، و مردم بعد از آنها حق آن را رعايت نكردند ، چون محمّد صلّى اللَّه عليه و آله و سلّم را تكذيب نمودند ، و اين قول ابن عباس است .\r\nو بقولى ، رهبانيت ، بريدن از مردم است ، براى پرستش انفرادى ،  ( ما كَتَبْناها )  يعنى واجب نكرديم آن را  ( عَلَيْهِمْ )  زجّاج گويد تقدير آيه  ما كَتَبْناها عَلَيْهِمْ إِلَّا ابْتِغاءَ رِضْوانِ اللَّهِ  و خواستن خشنودى خدا ، پيروى از اوامر اوست ، و اين توجيه خوبيست ، توجيه ديگرى در آيه هست كه در تفسير آمده و آن اينكه چون آن مردم از پادشاهان خود چيزهائى ميديدند كه تحمل نميتوانستند ، در زيرزمينىها و ديرها مكان گرفتند ، و اين مرام را بدعت گذاشتند ، و چون اين كار را بر خويش لازم كرده ، و آن را شروع نمودند ، بايد پايانش دهند ، مثل اينكه اگر انسان روزه‌اى را كه واجب نيست ، بر خود واجب سازد ، بايد تمامش كند ، و (  فَما رَعَوْها حَقَّ رِعايَتِها  - حق آن را رعايت نكردند ) .\r\n\r\n\r\n","description":"","footnote":"\r\n( 1 ) سورهء حديد آيه 27 .\r\n","page_name":" 434 ","page_number":434},
  {"content":"\r\n\r\nدو گونه تفسير مىشود ، يكى اينكه ، آنها در آنچه بر خود لازم كرده بودند كوتاهى نمودند ، و دوّمى كه بهتر از تفسير اوّل است اينست كه آنها در هنگام بعثت پيامبر صلّى اللَّه عليه و آله و سلّم به او ايمان نياورده ، و فرمان خدا را انجام ندادند ، پس حق رهبانيت را رعايت نكردند ، و دليل اين مطلب جمله بعد است كه ميفرمايد ( برخى از آنها كه ايمان آوردند ، مزدشان را داديم ) يعنى آنها كه به پيامبر ايمان آوردند ، ( بسيارى از آنها ، فاسقند ) يعنى كافرند ، پايان سخن زجّاج .\r\nمؤيّد اين مطلب روايتى است كه ابن مسعود گويد رديف پيامبر خدا صلّى اللَّه عليه و آله و سلّم بر الاغى سوار بودم ، فرمود اى پسر مادر غلام ، ميدانى بنى اسرائيل رهبانيّت را از كجا آوردند ؟ عرضكردم خدا و رسولش بهتر دانند ، فرمود بعد از حضرت عيسى ستمگران بر آنها پيروز شدند ، و آنان نافرمانى خدا ميكردند ، اهل ايمان بخشم شدند و با آنها جنگيدند ، و سه بار از آنان شكست خوردند ، تا اندكى بيش از آنها نماند ، با خود گفتند ، اگر بمبارزه اينها بيرون شويم ما را نابود ميكنند و كسى زنده نميماند تا مردم را بدين دعوت كند ، پس بيائيد بگوشه و كنار زمين متفرق شويم ، تا آن پيامبرى را كه عيسى بما نويد داده يعنى محمّد صلّى اللَّه عليه و آله و سلّم بر انگيخته شود ، و در نتيجه در غارهاى كوهها متفرق شدند ، و رهبانيّت را اختراع كردند ، برخى از آنها بدين خود چسبيدند ، و پاره‌اى كافر شدند ، سپس اين آيه را تلاوت فرمود ( و ترك دنيا كه از پيش خود بدعت گذاشتند ، ما بر آنها واجب نساختيم ) تا آخر آيه ، سپس فرمود ، اى پسر مادر غلام ، آيا ميدانى رهبانيّت امّت من چيست ؟ عرضكردم خدا و رسولش بهتر دانند ، فرمود هجرت ، و جهاد ، و نماز و روزه و حج و عمره .\r\nو در حديث ديگر ابن مسعود گويد حضرت رسول صلّى اللَّه عليه و آله و سلّم فرمود ، هر كس به من ايمان آورد ، و مرا باور كند و از من پيروى كند ، حق رهبانيّت را رعايت كرده ،\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nو هر كس به من ايمان نياورد ، نابود است ، پايان « 1 » .\r\nو در نهايه گويد ، فيه لا سياحه في الاسلام ، ساح في الارض ، يسيح يعنى رفت در زمين ، و اصل آن از سيح بمعنى آب روان گسترده روى زمين است مقصود حضرت از سياحت جدائى از شهرها و بيابان‌نشينى ، و حاضر نشدن در نماز جمعه و جماعت ، و بقولى مقصود ، آنهايند كه در گوشه و كنار زمين براى شر و فساد و سخن‌چينى ميگردند ، و\r\nحديث سياحه هذه الامّه الصّيام\r\n( جهانگردى اين امّت ، روزه است ) از قبيل معناى اوّل است ، و بروزه‌دار سائح ميگويند ، زيرا آن كس كه براى عبادت در زمين ميگردد ، توشه و آب با خود برندارد ، هر كجا يافت مىخورد ، و روزه‌دار ، روز را ميگذراند نميخورد و نمىآشامد ، و از اين جهت چون سائح است ، پايان .\r\n( احلّ فيها الطّيبات ) اشاره است به اين آيه شريفه ( آنان كه پيروى كنند از رسول ( ختمى ) و پيغمبر امّى كه در تورات و انجيلى كه در دست آنهاست ( نام و نشانى و اوصافش را ) نگاشته مىيابند ( كه آن رسول ) آنها را امر به نيكوئى و نهى از زشتى خواهد كرد و بر آنان هر طعام پاكيزه و مطبوع حلال ، و هر پليد منفور را حرام ميگرداند ، و احكام پر رنج و مشقّتى را كه چون زنجير به گردن خود نهاده‌اند برميدارد ) « 2 » مرحوم طبرسى ميفرمايد (  وَ يُحِلُّ لَهُمُ الطَّيِّباتِ وَ يُحَرِّمُ عَلَيْهِمُ الْخَبائِثَ  ) معنايش اينست كه ، لذائذ خوب را بر آنها مباح ساخته ، و پليديها و آنچه را كه نفس انسان كراهت دارد ، حرام نمود ، و بقولى كسب پاكيزه را حلال ساخته و كسب پليد را حرام ، و بقولى ، آنچه از رهبانان و علماء بر آنان روا نميدانستند ، و آنچه را كه مردم جاهليت نيز حرام كرده بودند از قبيل بحيره و سائبه « 3 » ، حلال\r\n\r\n\r\n","description":"","footnote":"\r\n( 1 ) مجمع البيان ج 9 ص 243 .\r\n( 2 ) سورهء نساء آيه 157 .\r\n( 3 ) بحيره ، اگر شترى پنج بار ميزائيد و بچه پنجم او نر بود گوشش را مىشكافتند و مرد و زن از گوشتش ميخوردند ، ولى اگر ماده بود گوشش را مىشكافتند ولى گوشت او بر زنها حرام بود مگر بميرد .\r\n","page_name":" 436 ","page_number":436},
  {"content":"\r\n\r\nفرموده ، و مردار ، و خون و گوشت خوك و آنچه با آنها ذكر شده حرام نموده (  وَ يَضَعُ عَنْهُمْ إِصْرَهُمْ  ) يعنى آنچه آنان را سنگين نموده ، تكليفهاى سخت بنى اسرائيل را ببار گران تشبيه فرموده ، چون مثلا توبه بنى اسرائيل آن بود كه يك ديگر را بكشند ، ولى توبه اين امت همان پشيمانى دل است ، و اين آسانى باحترام پيامبر صلّى اللَّه عليه و آله و سلّم است ، اين تفسير از حسن نقل شده و بقول ديگر كه از ابن عباس و ضحّاك و سدىّ نقل شده ، اصر ، همان پيمانيست كه خداوند از بنى اسرائيل گرفته كه بتورات عمل كنند ، و قول زجّاج جامع بين اين دو معنى است كه گويد اصر ، هر پيمان سنگينى است ، « 1 » (  وَ الْأَغْلالَ الَّتِي كانَتْ عَلَيْهِمْ  ) معنايش اينست كه پيمانهائى كه چون زنجير به گردن داشتند ، از آنها برداشت ، و بقولى ، مقصود از زنجيرها ، آزمايش آنهاست در كشتن يك ديگر براى توبه ، و بريدن و قيچى كردن ، هر جايى از بدنشان كه ادرار به آن رسد ، و آنچه نظير اينهاست ، از قبيل تحريم كار در روز شنبه ، و تحريم خوردن رگ و پيه ( حيوانات ) و بريدن اعضاء خطاكار ، و واجب بودن قصاص بدون پذيرفته شدن ديه ، و اين معنى قول بيشتر مفسّرين است ، پايان « 2 » .\r\nسخن ما : بسيارى از علماء شيعه به اين آيه استدلال جسته‌اند ، بر تحريم خيلى از چيزهائى كه ، طبع انسان نميپذيرد ، و البتّه مشكل است ، زيرا ظاهر آيه مدح پيامبر و آئين اوست ، كه آنچه را در واقع پاكيزه است ، گر چه پاكى و خوبى آن را نفهميم ، حلال نموده ، و آنچه را در واقع پليد است ، گر چه پليدى آن را ندانيم ، مثل غذاى لذيذى كه از مال يتيم و دزدى باشد ، كه طبع بشر آن را گوارا ميداند ولى در حقيقت پليد است ، حرام فرموده ، ( و اين دليل نميشود كه هر چه را طبع ما نپسنديد حرام باشد ) زيرا بيشتر داروهائى كه مورد نياز است ، زشت و مورد تنفّر\r\n\r\n\r\n","description":"","footnote":"\r\n( 1 ) نوعى رها كردن شتر يا غلام بود ، مثلا مردى ميگفت هر گاه از مسافرت آمدم شترم رهاست ، يا غلام آزاد است .\r\n( 2 ) مجمع البيان ج 4 ص 487 .\r\n","page_name":" 437 ","page_number":437},
  {"content":"\r\n\r\nطبع است و با اينوصف كسى نگفته حرام است ، بنا بر اين تفسير آيه بمعنائى كه نياز به تخصيص نداشته باشد ، و موافق با قواعد فقه شيعه چون حسن و قبح عقلى باشد بهتر است از تفسيرى كه نيازمند تخصيص زياد باشد تا حدى كه آنچه كه با تخصيص بيرون ميرود بيشتر است از آنچه ميماند ، بطورى كه براى افراد مطّلع پوشيده نيست .\r\nو ممكن است گفته شود اين آيه به حسن و قبح عقلى تصريح فرموده ، ولى هيچ كدام از دانشمندان شيعه بدين منظور به آيه استدلال نجسته‌اند ، و بقولى اصر ، بار سنگينى است كه از شدّت سنگينى صاحبش را از رفتار باز مىدارد ، زمخشرى گويد ، اين عبارت مثل است ، براى سنگينى و سختى تكليف آنان ، از قبيل كشتن يك ديگر هنگام توبه ، و همچنين اغلال ( زنجيرها ) مثل است ، زيرا در آئين آنها احكام مشكلى بود از قبيل عموميت قصاص در تمام موارد جرم ، چه عمدى باشد يا از روى اشتباه ، و ديه براى آنها جايز نبود ، و نيز مثل بريدن اعضاء خطاكار ، و قيچى كردن محل اصابت نجس چه لباس باشد يا پوست بدن ، و سوزانيدن غنيمت‌هاى جنگى ، و تحريم خوردن رگهاى گوشت ، و تحريم كار در روز شنبه ، و عطا گويد ، بنى اسرائيل موقع نماز ، پلاس ميپوشيدند و دستشان را به گردنشان ميبستند ، و افرادى بودند كه استخوان بالاى سينه خود را سوراخ ميكردند و زنجيرى را در آن داخل ميكردند و سر زنجير را بستونى مىبستند و بدين وسيله ، خود را بعبادت واميداشتند ، پايان .\r\n( ثم افترض عليه )\r\nيعنى بر پيامبر ما صلّى اللَّه عليه و آله و سلّم ( فيها ) يعنى در فطرتى كه آئين اوست ، و گويا ( ثمّ ) براى تفاوت در رتبه است ، و بقولى مقصود از حلال غير حرام است و بنا بر اين شامل احكام اربعه ( واجب و مستحب و مكروه و مباح ) مىشود ، و مقصود از فرائض مواريث است ، و ذكر آن بعد از مواريث تأكيد است ، يا منظور از آن مطلق واجباتست ، و بقولى فرائض آن ارثهائيست كه اندازه شرعى دارد ، و\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nمواريث اعمّ از ارثهاى تعيين شده شرعى و غير آنست و بقول ديگر ، فرائض قصاص واجب است به ميزان جنايت ، و\r\n( زاده الوضوء )\r\nدلالت دارد بر اينكه در شرايع گذشته وضوء لازم نبوده و اين منافات دارد با آنچه در تفسير آيه ( و شروع كرد بدست كشيدن بر ساق‌ها و گردنها ) « 1 » گفته‌اند كه آنها ساق و گردن خودشان را دست كشيدند و اين وضوء آنها بوده است ، مگر اينكه بگوئيم ، مقصود زيادتى در وضوء است چنانچه در بعضى از نسخه‌ها ( و زياده الوضوء ) است كه عطف بر جهاد است .\r\n( و فضّله ) اشاره است بروايت پيامبر اكرم صلّى اللَّه عليه و آله و سلّم كه فرمود بجاى تورات ، هفت ( شىء ) طولانى به من دادند ، و بجاى انجيل مثانى ، و بجاى زبور صدگانه‌ها و برترى يافتم به مفصّل ، و در روايت واثله بن اصقع ، فرمود بجاى انجيل صدگانه‌ها ، و بجاى زبور مثانى ، و نيز فاتحه الكتاب ( سوره حمد ) و آيات آخر سوره بقره را از زير عرش به من دادند كه پيش از من به پيامبرى داده نشده و زياده خدايم نيز مفصّل را عطا كرد .\r\nمرحوم طبرسى ميفرمايد : هفت طولانى ، سوره‌هاى بقره و آل عمران ، و نساء ، و مائده ، و انعام ، و اعراف ، و انفال ، و توبه‌اند ( انفال و توبه را ، يكى شمرده ) زيرا اين دو را دو قرين و همراه خوانند به همين جهت بينشان بسم اللَّه فاصله نيفكنده ( چون سوره توبه بسم اللَّه ندارد ) و بقولى هفتمى سوره يونس است ، و طول جمع طولى مؤنث اطول است ، و اين سوره‌ها را طول ناميدند ، زيرا درازترين سوره‌هاى قرآنند ، و امّا مثانى ، سوره‌هاى بعد از آن هفت سوره طولانى است ، از سوره يونس تا نحل ، و اين چند سوره را مثانى ناميدند زيرا اينها دنبال سوره‌هاى درازند ، و گويا سوره‌هاى طول آغازند و اينها دوم ، و مثانى جمع مثنى است مثل معنى و معانى ، و فرّاء گويد مفرد آن مثناه است و بقولى\r\n\r\n\r\n","description":"","footnote":"\r\n( 1 ) سورهء ص آيه 33 .\r\n","page_name":" 439 ","page_number":439},
  {"content":"\r\n\r\nمثانى ، همه سوره‌هاى بزرگ و كوچك قرآنست ، بدليل اين آيه ( كتابيست كه آياتش همه با هم مشابه است ، ( و در آن ثناى خدا و خاصان خدا ) مكرّر مىشود ) « 1 » و امّا صدگانه‌ها ، هر سوره‌ايست كه صد آيه يا اندكى كم و بيش داشته باشد و آن نيز هفت سوره است از سوره‌هاى بنى اسرائيل تا مؤمنون ، و بقولى صدگانه‌ها سوره‌هائى است كه بعد از هفت سوره دراز آمده ، و مثانى بعد از آنها سوره‌هائيست كه از صد كمتر دارد ولى زيادتر از مفصّل است ، و آنها را مثانى گفتند چون صدگانه‌ها آغاز آنهايند ، و امّا مفصّل ، سوره‌هاى كوچك ، بعد از حم‌ها تا آخر قرآنست .\r\nمفصّل ناميده شدند زيرا بين سوره‌ها فاصله بوسيله  بِسْمِ اللَّهِ الرَّحْمنِ الرَّحِيمِ *  زياد است ، پايان « 2 » .\r\nسخن ما : در اولين سوره مفصّل اختلاف شده بقولى از سوره ق شروع مىشود و بقولى از سوره محمّد صلّى اللَّه عليه و آله و سلّم و بقولى از سوره فتح ، نووى گويد مفصّل از سوره محمّد تا آخر قرآنست ، و سوره‌هاى كوچك آن از سوره ضحى تا آخر قرآن است ، و سوره‌هاى طولانيش تا سوره عمّ و متوسط آنها تا سوره ضحى است ، و در روايتى مفصّل شصت و هشت سوره است ، و توضيح و تفصيل مطلب در كتاب قرآن به زودى مىآيد .\r\n( و احلّ له المغنم )\r\nدر نهايه گويد غنيمت و غنم ، مغنم است ، و غنائم ، اموالى است كه در جنگ بدست مسلمانان افتد و لشكر پياده و سوار بر آن تاخته‌اند ، و فيء اموال كفّار است كه بدون جنگ نصيب مسلمين شود ، و ريشه معناى فيء رجوع و بازگشت است ، بنا بر اين گويا اين اموال در اصل متعلق به مسلمين بوده و حالا به آنها بازگشته ، پايان .\r\nسخن ما : احتمال دارد مقصود از مغنم اموال منقول و مقصود از فيء زمين‌ها\r\n\r\n\r\n","description":"","footnote":"\r\n( 1 ) سورهء زمر آيه 23 .\r\n( 2 ) مجمع البيان ج 1 ص 14 .\r\n","page_name":" 440 ","page_number":440},
  {"content":"\r\n\r\nباشد چه با جنگ گرفته شده باشد يا بدون جنگ ، و در هر صورت ، معناى ( له ) وسعت دارد ، يعنى براى او و خاندان و امّتش ، و احتمال دارد كه لام سببيّه باشد ، نه واسطه ، حلال نمودن ، بنا بر اين كسى كه اينها برايش حلال است ، در كلام ياد نشده و در اين صورت شامل همه افراد مىشود و اختصاص دادنش به اين امّت بدان جهت است كه قبلا گفته شد كه امتهاى پيشين غنيمت بر ايشان روا نبود ، بلكه غنائم را جمع ميكردند ، آتشى از آسمان فرود مىآمد و آنها را ميسوزاند و اين بلائى بزرگ براى آنها بود ، زيرا گاهى غنيمت بسرقت ميرفت و بجرم آن بطاعون مبتلا ميشدند ، و خداوند با حلال نمودن غنيمت بر اين امّت منّت گذاشت .\r\n( و نصره بالرّعب )\r\nبا كمى عدد ، و نيرو و زيادى دشمن و سرسختى آنها ، و رعب ، وحشت و ترس است ، پس گويا خداوند ترسى از او در دل دشمنان مى - افكند تا آنجا كه دشمنانى كه به مقدار يك ماه راه با آن حضرت فاصله داشتند از او مى ترسيدند ، و از هيبت آن بزرگوار وحشت داشتند .\r\n( و جعل له الارض مسجدا )\r\nيعنى جاى نماز ، هر جا بخواهند نماز گزارند بر آنها روا باشد ، بخلاف امتهاى پيشين كه نمازشان در معبدها بود مگر هنگام ضرورت ، ( و طهورا ) يعنى پاك‌كننده و ابزار تطهير كه كف پا و كفش و محل استنجا را پاك ميسازد و در نبود آب يا عذرهاى ديگر ، بوسيله تيمم جانشين آبست ، و مقصود از طهور بودن زمين اينست كه در مباح بودن نماز در آن همچون طهور است ، و مرحوم سيّد از اين آيه استفاده كرده كه تيمم رافع حدث است تا دسترسى به آب پيدا كند .\r\n( و ارسله كافّة )\r\nاشاره به اين آيه است  وَ ما أَرْسَلْناكَ إِلَّا كَافَّةً لِلنَّاسِ  - و ما ترا جز براى عموم مردم نفرستاديم ) « 1 » و كافّه در آيه ، يا حال است از ما بعد خود يعنى بسوى مردم ، همگى ، و كسى كه جايز نيست نميداند تقديم حال را بر ذو الحال مجرور\r\n\r\n\r\n","description":"","footnote":"\r\n( 1 ) سورهء سبا آيه 28 .\r\n","page_name":" 441 ","page_number":441},
  {"content":"\r\n\r\nدر اينجا ميگويد  كَافَّةً  حال است از ضمير منصوب در ارسلنا و تاء براى مبالغه است ، يا اينكه  كَافَّةً  صفت است براى مصدر محذوف ، يعنى ارساله ( فرستادنى ) كافّه ، يا اينكه خود  كَافَّةً  مصدر است مثل كاذبت ، و عافيت ، و شايد دو معناى اخير در تفسير روايت مناسبتر باشد ، و ظاهرش آنست كه جز آن حضرت پيغمبرى براى همه مردم فرستاده نشده و آن خلاف مشهور است .\r\nو احتمال دارد كه حصر ، حصر اضافى باشد ، يا مقصود برانگيختن آن حضرت بر تمام مردم بعد از خودش باشد زيرا پيامبرى بعد از آن حضرت نيست به عكس ساير پيامبران اولو العزم زيرا آنها چنين نبودند و بعد از آنها پيامبر ديگرى بود ، و شريعت آنها نسخ شد ، ( و الابيض و الاسود ) عجم و عربست يا هر كسى كه رنگش سياه يا سفيد باشد تا همه مردم را شامل شود ، در نهايه گويد ، در حديث است كه فرمود برانگيخته شدم بسوى احمر ( قرمز ) و اسود ( سياه ) يعنى عجم و عرب ، زيرا بيشتر عجمها سرخ و سفيدند و بيشتر عربها گندمگون و سبزه‌اند ، و به قولى جن و انس است ، و بقولى مقصود از احمر مطلق سفيد است زيرا عرب ميگويد امرأه حمراء يعنى زن سفيد ، و به همين معنى است حديثى كه فرمود ، مرا دو گنج سرخ و سفيد دادند ، مقصود گنجهاى پادشاهان بود كه خدا بامت اسلام عطا فرمود ، گنج سرخ طلا است ، و سفيد نقره ، و طلا گنجهاى روم بود زيرا نقد رايج آنها طلا بود ، و نقره گنجهاى خسروان ايران زيرا نقد رايج آنها نقره بود و بقولى مقصود عرب و عجم است ، كه خدا آنها را بر دين او گرد آورد ، پايان .\r\nو بحث ، اختصاص پيامبرى آن حضرت بر جنّ و انس قبلا گذشت .\r\nو نيز اين روايت دليل است بر اينكه جزيه و اسير گرفتن و فديه مخصوص آن حضرتست ، ( و الجزيه ) ماليست كه حكومت اسلامى از اهل كتاب ( بعنوان ماليات ) ميگيرد تا آنها را در دين خود آزاد گزارد ، و جزيه بر وزن فعله از جزاء است گويا جزيه بجاى كشتن و اسير گرفتن اوست ، ( و الفداء ) بكسر فاء و مدّ ، و فتح فاء و قصر ،\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nآزاد ساختن اسير در مقابل مبلغى كه حكومت اسلامى معيّن ميفرمايد\r\n( ثمّ كلّف )\r\nبه صيغه مجهول ( ثمّ ) در اينجا مثل گذشته است ، زيرا اين تكليف ، مهمترين و سخت‌ترين تكليفهاست ، چنانچه در جنگ احد و حنين ، بعد از شكست يارانش ، خود آن حضرت پايدار ماند ، و بنام خود فرياد كشيد و از چيزى باك نداشت و نهراسيد ،\r\n( و انزل عليه سيف من السّماء )\r\nيعنى ذو الفقار يا شمشير ديگرى ، و بىغلاف بودن آن ، براى وادار كردن بجنگ است ، و اشاره باينست كه شمشير آن حضرت ، سزاوار نيست در غلاف باشد ، و بقولى شمشير عبارتست از آيه سوره توبه ( پس از آن كه ماه‌هاى حرام ( ذى قعده و ذى حجّه و محرّم و رجب ، كه مدّت امانست ) درگذشت آنگاه مشركان را بقتل برسانيد ) « 1 » زيرا اين آيه را آيه شمشير مينامند و بىغلاف بودنش كنايه از اينست كه اين آيه از آيات محكماتست ، ولى اين توجيه بعيد است .\r\n( و الغمد ) بكسر غين غلافست ، و بيضاوى گويد  ( فَقاتِلْ فِي سَبِيلِ اللَّهِ )  اگر آنان واماندند و ترا تنها رها كردند (  لا تُكَلَّفُ إِلَّا نَفْسَكَ  ) يعنى مگر كار خودت ، زيانت نزند مخالفت و نشست آنان ، پس بسوى جهاد پيش رو ، اگر چه كسى ياريت نكند زيرا ياور تو خداست نه لشكر .\r\n2 - عثمان بن عيسى از سماعه روايت كند كه به حضرت صادق عليه السّلام عرض كردم آيه ( اى رسول ما تو هم مانند پيغمبران اولو العزم ( در تبليغ دين خدا و تحمّل اذيّت امّت ) صبور باش ) « 2 » فرمود ( آنها ) نوح و ابراهيم و موسى و عيسى و محمّد عليهم السّلام‌اند درود خدا بر آنها و همه پيامبران باد ، عرضكردم چگونه آنها اولو العزم شدند ؟ فرمود زيرا نوح مبعوث شد با كتاب و دين ، و هر كس بعد از نوح آمد پيرو كتاب و مرام او بود تا وقتى ابراهيم عليه السّلام صحف را آورد با قانون نسخ كتاب\r\n\r\n\r\n","description":"","footnote":"\r\n( 1 ) سورهء توبه آيه 5 .\r\n( 2 ) سورهء احقاف آيه 35 .\r\n","page_name":" 443 ","page_number":443},
  {"content":"\r\n\r\nنوح نه اينكه به او كافر شود ( بلكه مرام او را تكميل فرمود ) پس هر كه بعد از ابراهيم آمد پيرو صحف و شريعت ابراهيم بود تا وقتى موسى تورات و قانون نسخ صحف را آورد ، پس هر پيامبرى بعد از موسى آمد ، پيرو تورات و شريعت موسى شد تا مسيح انجيل و قانون نسخ مرام موسى را آورد ، پس هر پيامبرى بعد از مسيح آمد پيرو شريعت و آئين او شد تا وقتى محمّد صلّى اللَّه عليه و آله و سلّم آمد و قرآن ، و شريعت خويش را آورد ، و حلال او تا روز قيامت حلال ، و حرام او تا روز قيامت حرام است ، اينهايند ، پيامبران اولو العزم « 1 » .\r\nبرقى نيز همين حديث را روايت نموده « 2 » .\r\nبيان : (  فَاصْبِرْ كَما صَبَرَ أُولُوا الْعَزْمِ مِنَ الرُّسُلِ  ) مرحوم طبرسى ميفرمايد :\r\nيعنى اى محمّد ، بر آزار اين كافران ، و نپذيرفتن آنها مرام ترا ، صبر كن چنانچه پيامبران صبر نمودند ، و ( من ) در اينجا بيان جنس است ، پس مقصود همه پيامبران است ، زيرا همه آنها بر اداء وظيفه پيامبرى عزم راسخ داشته و مشكلاتش را تحمل نمودند ، و بقولى ( من ) براى تبعيض است ، و اين قول بيشتر مفسّرين ، و نيز ظاهر روايات علماء شيعه است ، سپس در معناى اولو العزم اختلاف كرده‌اند بعضى گويند كسانى هستند كه دين تازه آورده و شريعت پيش از خود را نسخ نمودند و آنها نوح و موسى و عيسى و محمّد صلّى اللَّه عليه و آله و سلّم هستند ، و اين قول ابن عباس و قتاده است و مطابق فرموده حضرت باقر و صادق عليه السّلام نيز هست كه فرمودند ( اين چند پيامبر ) از بزرگان انبيا هستند ، و رژيم ( ساير ) پيامبران بر گردونه آنها ميگردد ، و بقولى آنها شش نفرند : نوح كه بر آزار قومش صبر كرد ، و ابراهيم كه آتش را تحمل فرمود ، و اسحاق كه رنج سربريدن را تحمل كرد ، و يعقوب كه بر فقدان پسر و رفتن بينائيش صبر نمود ، و يوسف بر رنج چاه و زندان ، و ايّوب بر سختى\r\n\r\n\r\n","description":"","footnote":"\r\n( 1 ) محاسن ص 261 .\r\n( 2 ) كافى ج 2 ص 17 .\r\n","page_name":" 444 ","page_number":444},
  {"content":"\r\n\r\nو زيان صبر نمود ، و اين قول مجاهد است .\r\nو سدى و كلبى گويند ، آنها كسانى هستند كه فرمان جهاد و نبرد داشتند و شرع خود را آشكار كردند و در مسير دين كوشيدند ، و ابو العاليه گويد آنها چهار نفرند ، ابراهيم و نوح و هود و چهارمى آنها محمّد صلّى اللَّه عليه و آله و سلّم است ، و عزم بايست كردن و حتمى نمودنست ، و پيامبران اولو العزم آنهايند كه شريعت آورده و پيروى از آن ، و رها كردن مرامهاى ديگر را بر مردمان واجب ساختند « 1 » .\r\n( لا كفرا به )\r\nيعنى نه اينكه حقانيت او را منكر شود بلكه مرام او را باور دارد و آن را براى زمان معينى مصلحت ميداند ، و نسخ مصالح و فوائد زيادى دارد ، و بنده خدا مأمور است در برابر برنامه‌هاى او تسليم باشد ، و يكى از بهره‌هاى نسخ آزمايش مردم است در رها كردن مرامى كه به او چسبيده بودند ، ( و منهاجه ) گويا اشاره است به اين آيه ( ما بر هر قومى شريعت و طريقه‌اى مقرّر داشتيم « 2 » .\r\n3 - آيه شريفه ( خدا شرع و آئينى كه براى شما قرار داد ) « 3 » روى سخن با پيامبر صلّى اللَّه عليه و آله و سلّم است ( نوح را هم به آن سفارش كرد ، و بر تو نيز همان را وحى كرديم ) اى محمّد ( و به ابراهيم و موسى و عيسى هم آن را سفارش نموديم كه دين خدا را به پا داريد ) يعنى بگيريد ( و بياموزيد ) دين را ، توحيد و برپاداشتن نماز و پرداخت زكوه و روزه ماه رمضان و زيارت خانه خدا ، و احكام و سنّت‌هائى كه در كتابها ( ى آسمانى ) است ، و اقرار بولايت امير المؤمنين عليه السّلام ( و هرگز تفرقه و اختلاف در دين مكنيد ) يعنى جدائى نداشته باشيد ( ( و بدان كه ) مشركان را كه بخداى يگانه و ترك بتان دعوت ميكنى ( قبولش ) بسيار در نظرشان بزرگ مىآيد ) از ياد اين شرايع و احكام ، سپس فرمود ، ( خدا هر كه را بخواهد بسوى خود\r\n\r\n\r\n","description":"","footnote":"\r\n( 1 ) مجمع البيان ج 9 ص 94 .\r\n( 2 ) سورهء مائده آيه 48 .\r\n( 3 ) سورهء شورى آيه 13 تا 15 .\r\n","page_name":" 445 ","page_number":445},
  {"content":"\r\n\r\n( و مقام رسالت خويش ) برميگزيند ) يعنى انتخاب مىكند ( و هر كه را بدرگاه خدا بتضرّع و دعا بازآيد هدايت ميفرمايد ) و آنها امامانى هستند كه انتخاب شده‌اند ، ( و مردم در دين راه تفرقه و اختلاف نپيمودند مگر پس از آنكه علم و برهان ( از جانب حق ) بر آنها آمد ( ليكن دانسته ) براى تعدّى و ظلم به يكديگر اختلاف كردند ) فرمود از روى نادانى متفرق نشدند ، بلكه بعد از دانستن و آگاهى ، برخى بر برخى ديگر حسد ورزيده و پاره‌اى ستم كردند ، چون برترى امير المؤمنين عليه السّلام را بامر خدا ديدند متفرق شدند و هر كدام رأى و نظرى را پيش گرفتند ، سپس خداوند ميفرمايد ( و اگر كلمه رحمت ( از لطف خدا ) سبقت نگرفته بود كه تا وقت معيّن ( تعجيل در عذاب نكند ) البتّه ميان مردم ( ستمكار ) حكم ( بهلاك ) مى شد ) فرمود اگر نه اين بود كه خدا در نخست چنين تقدير كرده هر آينه آنها را پس از اين اختلاف ، نابود ميساخت و مهلت نميداد ، ولى آنان را تا سررسيد نامبرده مهلت داد ( و آنان كه پس از گذشتگان وارث كتاب آسمانى شدند ( مانند يهود و نصارى ) در آن كتاب آسمانى سخت در ريب و شك بماندند و به آن ايمان واقعى نياوردند ) كنايه است از آنهائى كه فرمان پيامبر صلّى اللَّه عليه و آله و سلّم را نقض كردند ، سپس فرمود ( بدين سبب اى رسول تو همه را بدين اسلام و كلمه توحيد دعوت كن ) يعنى بسوى اين امور و آنچه در گذشته ياد شد ، و دوستى امير المؤمنين عليه السّلام ( و چنان كه مأمورى پايدارى كن ) .\r\nگويد ، پدرم از على بن مهزيار ، از بعضى ياران روايت كند ، كه حضرت صادق عليه السّلام در تفسير ( اينكه دين خدا را به پا داريد ) فرمود ( منظور از دين ) امام است ( و هرگز تفرقه و اختلاف در دين مكنيد ) كنايه از امير المؤمنين عليه السّلام است سپس فرمود ( و مشركان را بدان چه ميخوانى ، بسيار در نظرشان بزرگ مىآيد ) در باره ولايت على عليه السّلام ( خدا هر كه را خواهد بسوى خود برميگزيند ) كنايه از على عليه السّلام است ( و و هر كه را بدرگاه خدا بتضرّع و دعا باز آيد هدايت ميفرمايد )\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nسپس فرمود ( بدين سبب تو همه را بخوان ) يعنى بسوى ولايت امير المؤمنين عليه السّلام ( و پيرو هواى نفس مردم مباش ) در باره او ( و بگو كه من بكتابى كه خدا فرستاد ( قرآن ) ايمان آورده‌ام و مأمورم كه ميان شما به عدالت حكم كنم ، خداى يگانه پروردگار همه ما و شماست ) تا آنجا كه ميفرمايد ( و بسوى او بازمىگرديم ) « 1 » .\r\n\r\nباب 27 پايه‌هاى اسلام و ايمان و شاخه‌هاى آن دو ، و فضيلت اسلام\r\n1 - حسين بن محمّد از . . . از ابو حمزه روايت كند كه حضرت باقر عليه السّلام فرمود اسلام بر پنج پايه استوار است ، بر نماز و زكوه و روزه و حج و ولايت ، و در باره هيچ چيز همچون ولايت خطاب نشده « 2 » .\r\n2 - ابو على اشعرى از . . . از فضيل ، حديث بالا را از حضرت باقر عليه السّلام روايت نموده با اضافه‌اى كه حضرت فرمود ، مردم چهار تا را گرفتند و اين يعنى ولايت را رها كردند « 3 » .\r\n3 - ابن محبوب حديث بالا را از ابو حمزه روايت كند ، اما در روايت او حج را بر روزه مقدّم فرموده تا آنجا كه فرمود همچون ولايت خطاب نشده ، و عباس بن عامر بر آن افزوده ، مردم چهار تا را گرفتند « 4 » .\r\nبيان :\r\n( بنى الاسلام على خمس )\r\nاحتمال دارد مقصود از اسلام ، شهادتين باشد ، و گويا آن دو شهادت بر اين پنج چيز قرار داده شده كه بر پا نايستند مگر\r\n\r\n\r\n","description":"","footnote":"\r\n( 1 ) تفسير قمى ص 600 .\r\n( 2 ) كافى ج 2 ص 18 .\r\n( 3 ) كافى ج 2 ص 18 .\r\n( 4 ) محاسن ص 286 .\r\n","page_name":" 447 ","page_number":447},
  {"content":"\r\n\r\nبه اين پنج تا ، يا مقصود از اسلام ايمان باشد ، و مقصود از پايه‌گزارى اسلام بر آنها ، اين باشد كه آن پنج چيز اجزاء و اركان ايمانند ، و با اينوصف ممكنست مقصود از ولايت چيزى باشد كه شهادتين را هم در برگيرد ، يا اينكه شهادتين را به جهت روشن بودنش ذكر نكرده .\r\nو اما ذكر ولايت كه از اعتقادات است در شمار عبادات و بعد از نماز و زكوه و . . . يا بخاطر مدارا كردن با اهل سنّت است ، يا اينكه مقصود از ولايت دوستى و پيروى كامل از آن بزرگوارانست كه اين دو مكمّل ايمانند ، يا مقصود از عبادات چهارگانه اعتقاد بآنهاست ، و در اين صورت آنها هم از اصول دين ميشوند زيرا از ضروريّات هستند ، و انكار آنها موجب كفر است ، ولى توجيه اوّل روشن‌تر است ،\r\n( كما نودى بالولايه )\r\nيعنى در روز غدير ، يا در روز پيمان ولى روز پيمان بعيد است\r\n( و الولايه )\r\nبكسر واو حكومت ، و اولويت در فرمان و تدبير است ، و بفتح واو محبّت و يارى است و در اين روايت احتمال هر دو صورت هست .\r\n4 - على بن ابراهيم از . . . از عجلان بن ابى صالح روايت كند كه به حضرت صادق عليه السّلام عرضكردم ، مرا از حدود ايمان آگاه فرما ، فرمود گواهى بيگانگى خدا ، و اينكه محمّد صلّى اللَّه عليه و آله و سلّم فرستاده اوست ، و اقرار بهر چه پيامبر از سوى خدا آورده ، و نماز پنجگانه ، و پرداخت زكوه ، و روزه ماه رمضان و زيارت خانه خدا ، و دوستى دوستان ما ، و دشمنى با دشمنان ما ، و ورود در زمره صادقان « 1 » .\r\nتوضيح :\r\n( حدود الايمان )\r\nدر اينجا اعم است از اجزاء و شرائط و مكمّلهاى ايمان ،\r\n( و الاقرار بما جاء من عند اللَّه )\r\nفاعل جاء در آن مستتر است و به موصول يعنى ماء برميگردد و در بعضى از نسخه‌ها ( جاء به ) است و در اين صورت ضمير مرفوع در جاء به پيامبر صلّى اللَّه عليه و آله و سلّم بازمىگردد و مقصود ، اقرار اجمالى است پيش از دانائى ، و اقرار تفصيلى مشروح بعد از دانائى ، چنانچه به يارى خدا به زودى\r\n\r\n\r\n","description":"","footnote":"\r\n( 1 ) كافى ج 2 ص 18 .\r\n","page_name":" 448 ","page_number":448},
  {"content":"\r\n\r\nخواهد آمد .\r\n( الدّخول مع الصّادقين )\r\nپيروى از امامان راستگوى در همه گفتار و رفتارها ، يعنى معصومين ، چنانچه خداوند سبحان ميفرمايد ( و باشيد ، با راستگويان ) « 1 » بحث در اين موضوع و اين آيه در كتاب امامت گذشت « 2 » .\r\n5 - محمد بن يحيى از . . . از ابن عرزمى از پدرش روايت كند كه حضرت صادق عليه السّلام فرمود : پايه‌هاى اساسى اسلام سه تاست : نماز و زكوه و ولايت ، هيچ كدام از آنها درست نيست مگر بهمراهى دوتاى ديگر « 3 » .\r\nبيان : ( الاثافىّ ) جمع اثفيّه بضمّ همزه و كسر آن ، سنگهائيست كه بر آن ديگ مىنهند و اقل آن سه سنگ است ، و پايه‌هاى اساسى را در سه چيز منحصر فرموده زيرا آن سه ، مهم‌ترين اجزاء هستند ، و اين حديث دليل است بر اينكه شرط قبولى هر كدام از آنها دوتاى ديگر است ، و شكى نيست در اينكه ولايت شرط صحت نماز و زكوه است .\r\n6 - محمد بن يحيى از . . . از سليمان بن خالد روايت كند كه حضرت باقر عليه السّلام فرمود : آيا ترا از ريشه و شاخه و بلندترين فراز اسلام با خبر نسازم ؟\r\nعرضكردم چرا قربانت گردم ، فرمود امّا ريشه اسلام نماز است ، و شاخه‌اش زكوه ، و قلّه پر اوجش جهاد است ، سپس فرمود اگر بخواهى ترا از ابواب خير باخبر سازم ، عرضكردم آرى فدايت شوم ، فرمود ، روزه سپرى است از آتش دوزخ ، و صدقه خطا را ميبرد ، و به پا ايستادن در دل شب ، خدا را ياد مىآورد سپس اين آيه را تلاوت فرمود ( پهلو از بستر خواب حركت دهند ) « 4 » .\r\nعلى بن نعمان ، نظير اين روايت را تا كلمه جهاد نقل كرده و در هر دو جا ،\r\n\r\n\r\n","description":"","footnote":"\r\n( 1 ) سورهء توبه آيه 119 .\r\n( 2 ) بحار الانوار ج 24 ص 30 .\r\n( 3 ) كافى ج 2 ص 18 .\r\n( 4 ) سورهء سجده آيه 16 و روايت در كافى ج 2 ص 23 و ج 4 ص 62 .\r\n","page_name":" 449 ","page_number":449},
  {"content":"\r\n\r\nبجاى ذروه سنامه و سنامه ، ضبط كرده « 1 » .\r\nتوضيح :\r\n( و ذروه سنامه )\r\nاضافه بيانيّه است ، يا لاميّه ، زيرا سنام كه بلندترين اعضاء شتر ( يعنى كوهان او ) است او نيز نقطه مرتفع‌ترى دارد كه آن را ذروه نامند ، و نماز ريشه اسلام است ، زيرا اسلام بدون نماز برپا نايستد ، و زكوه شاخه آنست چون بدون آن كامل نشود و جهاد قلّه بلند اوست ، چون جهاد مايه عظمت و بلندى اسلام است ، و بقولى چون جهاد بالاتر از هر خوبيست چنانچه در روايت است .\r\nو از ميان درهائى كه خوبيهاى ارزنده را بر انسان ميگشايد سه در را ذكر كرده يكى روزه است يعنى روزه واجب يا اعم از واجب و مستحب زيرا روزه سپر آتش است و همچنين خواسته‌هائى كه انسان را بدوزخ ميكشد ، جلو ميگيرد ، و دوّم صدقه واجبه است يا اعم از واجب و مستحب ، زيرا صدقه خطاها را پاك مىكند و از بين ميبرد ، و سوّم نماز شب است كه خداوند نمازخوانش را ستوده و ميفرمايد ( شبها ) پهلو از بستر خواب حركت دهند ، چون ابتداء ايمان را در آنها منحصر فرموده ، سپس آنها را ستوده ، و آنگاه پاداش آنان را بزرگ فرموده آنجا كه ميفرمايد ( تنها كسانى كه بآيات ما ايمان مىآورند ، آنان هستند كه متذكّر ( ياد خدا ) شوند به سجده رخ بر خاك نهند و بتسبيح و تنزيه ستايش پروردگار كنند ، و بكبر و نخوت سر از فرمان حق هرگز نكشند ، ( شبها ) پهلو از بستر خواب حركت دهند و ( در دل شب ) با بيم و اميد ( و ناله و اشتياق ) خداى خود را بخوانند و از آنچه روزى آنها كرديم بمسكينان انفاق كنند ، هيچ كس نميداند ( و در محيط فكرش نميگنجد ) كه پاداش نيكوكاريش چه نعمت و لذتهاى روشنى بخش ( دل و ) ديده در عالم غيب بر او ذخيره شده ؟ ( و چه نشاط و خوشيها در بهشت ابد بر او مهيّا گرديده ) است ) و بقولى ، مقصود از ابواب خير تنها روزه است و صدقه\r\n\r\n\r\n","description":"","footnote":"\r\n( 1 ) كتاب حسين بن سعيد .\r\n","page_name":" 450 ","page_number":450},
  {"content":"\r\n\r\nو نماز شب براى تكميل و تتميم مطلب است ، ولى اين قول بسيار دور است .\r\n7 - عبد اللَّه بن عجلان از حضرت باقر عليه السّلام روايت كند كه فرمود ، اسلام بر پنج پايه بنيان شده ، ولايت و نماز و زكوه و روزه ماه رمضان و حج « 1 » .\r\n8 - على بن ابراهيم از . . . از فضيل روايت كند كه حضرت باقر عليه السّلام فرمود اسلام بر پنج ، پايه است ، ولايت و نماز و زكوه و روزه و حج ، و در باره هيچ چيز چون ولايت ، در روز غدير خطاب نشد « 2 » .\r\n9 - حسين بن محمّد از . . . از عبد الحميد بن ابو العلاء ازدى روايت كند كه از حضرت صادق عليه السّلام شنيدم ميفرمود : همانا خداوند عز و جل پنج چيز بر بندگانش واجب نموده ، در چهارتاى از آن رخصت داده ، ولى در يكى رخصت نداده است « 3 » .\r\nبيان : ( فرخّص في اربع - در چهار تا رخصت داده ) مثل كوتاه شدن نماز در سفر ، و آزادى در تأخير آن از وقت فضيلت ، اگر عذرى داشته باشد ، و ترك بسيارى از واجبات آن در پاره‌اى از اوقات ، يا ساقط شدن نماز از زن حائض و نفساء و كسى كه نتواند وضو بگيرد و تيمّم كند بنا بقولى ، و نيز مثل ساقط شدن زكوه از كسى كه مالش به حد نصاب نرسد يا ساير شرائط پرداخت آن فراهم نشود ، و ساقط شدن حج در صورتى كه استطاعت نداشته باشد ، يا شرائط ديگرش فراهم نشود ، و ساقط شدن روزه از مسافر و كهنسال و كسى كه زياد تشنه مىشود ، و امثال آنها ، بخلاف ولايت ، كه در هيچ حالتى از مكلّف ساقط نشود ، و احتمال دارد كه مقصود از رخصت آن باشد كه ترك آن چهار تا انسان را بسر حدّ كفر و جاويد ماندن در دوزخ نرساند ولى ترك ولايت موجب كفر است ، ولى توجيه اول روشنتر است .\r\n\r\n\r\n","description":"","footnote":"\r\n( 1 ) كافى ج 2 ص 21 .\r\n( 2 ) كافى ج 2 ص 21 .\r\n( 3 ) كافى ج 2 ص 22 .\r\n","page_name":" 451 ","page_number":451},
  {"content":"\r\n\r\n10 - على از . . . از زراره روايت كند كه حضرت باقر عليه السّلام فرمود ، اسلام بر پنج چيز ، بنيان شده ، بر نماز و زكوه و روزه و حج و ولايت ، زراره گويد عرضكردم ، كداميك از اينها برترند ؟ فرمود ولايت برتر است زيرا كليد آنهاست ، و والى راهنماى آن امور است عرضكردم بعد از ولايت كدام برتر است ؟ فرمود نماز زيرا پيامبر خدا صلّى اللَّه عليه و آله و سلّم فرمود نماز ستون دين شماست ، عرضكردم بعد از نماز كدام برتر است ؟ فرمود زكوه ، زيرا آن را همراه نماز قرار داده و به نماز ابتدا فرموده و پيامبر صلّى اللَّه عليه و آله و سلّم فرمود زكوه گناهان را ميبرد ، عرضكردم بعد از زكوه ، كدام برترى دارد ؟ فرمود حج زيرا خداوند فرموده است ( و مردم را حج و زيارت آن خانه واجب است بر هر كسى كه توانائى براى رسيدن بدان جا يافت و هر كه ( بسبب انكار حج بيت اللَّه ) كافر شود تنها به خود زيان رسانيده كه البتّه خدا از اطاعت خلق بىنياز است ) « 1 » . و پيامبر خدا صلّى اللَّه عليه و آله و سلّم فرمود يك حج پذيرفته شده از بيست نماز مستحب بهتر است ، و هر كس گرد اين خانه هفت بار بگردد و دو ركعت نماز طواف را نيكو بجا آورد ، آمرزيده است ، و در باره روز عرفه و مزدلفه فرمود آنچه بايد بفرمايد .\r\nعرضكردم ، بعد از حج چيست ؟ فرمود روزه ، گفتم چرا روزه در آخر همه قرار گرفته ؟ فرمود پيامبر خدا صلّى اللَّه عليه و آله و سلّم فرمود روزه سپر است از آتش دوزخ ، و آنگاه فرمود برترين عبادات آنست كه اگر از دست برود بازگشت به آن صورت نگيرد مگر همان را انجام دهند و نماز و زكوه و حج و ولايت چنين‌اند كه هيچ چيز فائده آنها را ندارد ، ولى روزه اگر از دست رفت يا او را انجام ندادى ، يا در ايّام روزه مسافرت كردى ، از روزهاى ديگر بجاى آن ميتوانى استفاده كنى و آن را قضا نمائى ، يا مواردى هست مثل مريض ، كه با مختصر صدقه‌اى قضاء روزه هم ساقط مىشود ، ولى از آن چهار تا ، هيچ چيز جاى آنها را نميگيرد .\r\n\r\n\r\n","description":"","footnote":"\r\n( 1 ) سورهء آل عمران آيه 97 .\r\n","page_name":" 452 ","page_number":452},
  {"content":"\r\n\r\nزراره گويد ، سپس فرمود ، بلندترين نقطه دين ، و قلّه و كليد آن و در ( ورود به ) همه چيز و خشنودى خدا ، پيروى از امام است بعد از شناخت او ، خداوند عز و جل ميفرمايد : ( هر كه رسول را اطاعت كند ، خدا را اطاعت كرده ، و هر كه مخالفت كند ( كيفر مخالفتش با خداست و ما ترا بنگهبانى آنها نفرستاديم ) « 1 » بدان اگر مردى شبهاى عمرش را بايستد و نماز بگزارد و روزها روزه گيرد ، و همه دارائيش را صدقه دهد ، و در تمام عمر هميشه خانه خدا را زيارت كند ، و ولايت ولىّ خدا را نشناسد ، تا وابسته به او شود و كردارش براهنمائى او باشد ، در پاداش اعمال حقّى بر خدا ندارد ، و از اهل ايمان نباشد ، سپس فرمود ، آنانند نيكوكارانشان كه خدا آنها را بفضل رحمت خود ببهشت ببرد ، ( مقصود از آنهائى كه بفضل خدا ببهشت ميروند مستضعفين از اهل خلاف هستند ) « 2 » .\r\nبيان :\r\n( الولاية افضل )\r\nشكى نيست در اينكه ولايت و اعتقاد به پيشوائى ائمّه عليه السّلام و اعتراف به آن از اصول دين است ، و از همه عبادات بدنى برتر است\r\n( لانها مفتاحهنّ )\r\nيعنى درهاى شناسائى امور ديگر بوسيله ولايت گشوده مىشود ، يا اينكه كليد قبولى آنهاست .\r\n( و الوالى ) يعنى امام برگزيده از سوى خدا ، راهنماى بر آن عباداتست از سوى خدا مردم را بر آداب و احكام آن عبادات ، راهنمائى مىكند و ( العود ) چوبيست كه خانه بر آن مىايستد و ممكن است حضرت دين را بخيمه‌اى تشبيه فرموده و براى آن عمود يعنى ستون خيمه ثابت فرموده بنحو استعاره تخييليّه و بالكنايه ، پس چون عمود خيمه از بين برود ، ديگر از پارچه خيمه و ريسمان‌ها و ميخهاى آن بهره نبرند ، همچنين با ترك نماز ساير اجزاء دين فائده ندارد چنانچه در اخبار ديگر تصريح فرموده‌اند ، و مقصود از نماز بر حسب پاره‌اى از\r\n\r\n\r\n","description":"","footnote":"\r\n( 1 ) سورهء نساء آيه 80 .\r\n( 2 ) كافى ج 2 ص 18 و محاسن ص 286 و تفسير عياشى ج 1 ص 191 .\r\n","page_name":" 453 ","page_number":453},
  {"content":"\r\n\r\nاخبار ، نماز واجب ، يا نماز پنجگانه است ، و ( الزّكوه ) زكوه را نام برده زيرا خداوند نماز و زكوه را همراه يك ديگر فرموده و بر فضيلت زكوه بعد از نماز بر ساير اعمال استدلال فرموده باينكه در تمام موارد نماز و زكوه با هم هستند ، اول نماز و بعد زكوه ياد شده ، سپس براى فضيلت زكوه روايتى هم نقل فرموده كه دليل تمامى بر برترى زكوه نيست ، زيرا حج هم گناهان را ميبرد ، مگر اينكه بگوئيم حضرت ميداند كه نيروى زكوه در بردن گناهان بيش از حج است .\r\nسپس در برترى حج استدلال فرموده باينكه خداوند تارك حج را كافر ناميده ، و كيفر ترك حج را ياد نفرموده ، ولى بىنيازى خدا را ياد كرده كه دليل بر نهايت خشم خداوند است ،\r\n( من عشرين صلاه نافله )\r\nدلالت دارد بر اينكه آن نمازى كه برتر از حج است نماز واجب است ، و اين خود يكى از راههاى جمع بين روايات مختلفى است كه در پاره‌اى از آنها نماز را برتر از حج و در پاره‌اى حج را برتر دانسته‌اند ، بنا بر اين ميگوئيم نماز برتر از حج واجب است ، و حجّ برتر از نماز نافله است ، و شرح مطلب به يارى خدا در كتاب نماز خواهد آمد\r\n( احصى فيه اسبوعه )\r\nيعنى عدد طوافش را در هفت حفظ كند كم و زياد و فراموشى و ترديد نداشته باشد\r\n( و احسن ركعتيه )\r\nيعنى در وقت و محل خود با رعايت همه آداب و شرائط انجام دهد\r\n( و قال في يوم عرفه و يوم المزدلفه )\r\nيعنى در آن دو روز در فضيلت حج و آداب آن مطالبى فرمود يا در باره فضيلت آن دو روز و اعمال آنها چيزهائى فرمود ،\r\n( فما ذا يتبعه )\r\nدر بعضى از نسخه‌ها ( بما ذا يتبعه ) ضبط شده ، يعنى خدا ، يا مكلّف ، بعد از آن چه چيز را قرار داده ، يا بايد انجام دهد ، و در محاسن ( ثمّ ما ذا ) دارد ، و ظاهرا جايى براى اين سؤال نباشد ، زيرا بعد از اينكه حضرت روزه را در شمار عبادات ابتداء ذكر فرموده ، و عبادات ديگر را از روزه برتر دانسته ، ميداند كه بعد از آن عبادات روزه است ، مگر اينكه اين سؤال مقدمه باشد براى سؤال دوّم ، يا بگوئيم چون\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nدر فرمايش اوليه حضرت تصريح نفرمودند كه اين اعمال برتر از اعمال ديگرند بنا بر اين ، اين سؤال پرسش است از اينكه آيا بين حج و روزه عملى هست كه برتر از روزه باشد يا نه ؟ ( قال : قال رسول اللَّه صلّى اللَّه عليه و آله و سلّم ) در پاره‌اى از نسخه‌ها ( و قال رسول اللَّه ) ضبط شده و بنا بر اين اين جمله سخن راويست نه امام ، زيرا ميگويد چگونه روزه بعد از همه است و حال آنكه پيامبر چنين فرموده ، و بنا بر نسخه ديگر ، شايد حضرت اين روايت را در فضيلت روزه بيان فرموده ، تا سائل نپندارد ، روزه هيچ فضيلتى ندارد ، يا پاداش آن كم است ، و اينكه روزه سپر آتش است ، بدان جهت كه بزرگترين وسيله كشنده بدوزخ شهوتها است و روزه شهوت را درهم مى - شكند ، و ظرف من النّار متعلق است به جنّه زيرا جنه داراى معنى حفظ كردن يا پوشيدن ، يا دور ساختن است .\r\nسپس براى برترى عبادات ، يك قاعده كلى بيان فرموده ، كه برتر از همه عبادتيست كه چيزى جاى آن را نگيرد ، و گويا مقصود از توبه در اينجا همان معناى لغوى آن يعنى رجوع و بازگشت است ، يا اينكه مجازا بر هر چيزى كه نايب شود ، اطلاق شده ، يا اينكه چون حضرت ترك عبادات را گناه ناميده اگر چه معذور باشد ، جبران و تدارك آن عبادت را هم توبه مىنامد .\r\n( او قصّرت ) يعنى در شرائط يا اركان آن ، و در محاسن ( او قصّرت و سافرت ) ضبط شده يعنى بخاطر مسافرت كوتاه نمائى .\r\nنتيجه اينكه حضرت ، باقسام فوت شدن روزه و احكام آنها بطور اجمال اشاره فرموده زيرا فوت شدن عبادات يا به جهت عذرى مثل مرض و غيره است ، يا به جهت كوتاهى و تعمّد در ترك يا به جهت مسافرت و نظير آنست ، و جبران آن يا تنها با قضاء است ، يا با كفّاره يا با هر دو يا هيچ كدام لازم نيست ، و شرح آن در كتابهاى فقهى است ، و مقصود حضرت اينست كه فرق بين روزه و آن چهار تا\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nرا بيان فرمايد كه آن چهارتاى ديگر در صورت توانائى از انسان ساقط نميشود ولى روزه مثلا در سفر با اينكه توانائى هم دارد ساقط است ، و سفر را بعنوان مثال ذكر فرموده ، و ممكن است اينكه مرض را ذكر نكرده بخاطر اينست كه مرض گاهى به حدى ميرسد كه قدرت بر روزه نيست ، و در سفر كه روزه ساقط است ، روزهاى ديگر جاى آن را ميگيرد ولى در مرض گاهى قضاء هم ساقط است مثل اينكه كسالت تا ماه رمضان بعد ادامه يابد و ضمنا دلالت دارد بر اينكه آنها كه ميگويند كسى كه نه ميتواند وضو بگيرد و نه تيمّم كند نماز از او ساقط است ، چه اداء و چه قضاء اين قول باطل است .\r\nو احتمال دارد كه قسمت اوّل را استطرادا ذكر فرموده و مقصود اين باشد كه روزه وقتى فوت شود گاهى قضاى آن واجب است ، و گاهى واجب نيست و از اصل ساقط مىشود بخلاف آن چهار تا زيرا آنها ساقط نميشوند بطورى كه حتى قضاء آنها هم واجب نباشد ، و فرمايش آن حضرت ( و جزيت ) برابر ( ادّيت ) است يعنى و گاهى چنين است .\r\nاگر بگوئى نماز زن حائض نيز قضا ندارد .\r\nگوئيم بر زن حائض از اصل نماز واجب نيست نه اداء و نه قضاء آن و نه چيز ديگرى بجاى آن ولى در همين مورد زن حائض ، روزه عوض دارد ، و همين خود دليل است بر اينكه روزه عوضى دارد كه جاى او را بگيرد .\r\nو ذروه الشيء بضمّ و كسر ذال بالاترين نقطه آن چيز است ، و سنام البعير ( كوهان شتر ) بر وزن سحاب معروفست ، و آن را براى مرتفع‌ترين چيزها استعاره مىآورند ، و مقصود از امر دين است ، و مقصود از اطاعت امام ، گردن نهادن در تمام دستورات و نواهى اوست ، و چون شناخت امام و پيروى از او مستلزم شناخت ساير اصول دين است پس گويا شناخت امام بلندترين جزء آنست ، و نسبت بساير اصول دين همچون كوهانست نسبت بساير اعضاء شتر ،\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nو همچون كليديستكه تمام امور بسته و مسائل مشكله با آن گشوده شود ، و همچون در است ، براى نزديك شدن به خدا و رسيدن به شهر دانش پيامبر صلّى اللَّه عليه و آله و سلّم\r\n( و توجب رضى الرحمن )\r\nو خشنودى خدا بدست نيايد مگر بولايت و ضمير در ( بعد معرفته ) به امام باز ميگردد و احتمال دارد به خدا بازگردد ، و شاهد گرفتن آيه شريفه يا براى همه پنج چيز است ، يا تنها براى ولايت و اطاعت از امام عليه السّلام و در صورت دوّم يا استشهاد حضرت مبنى بر اينست كه آيه شريفه در باره ولايت ائمّه عليهم السّلام نازل شده يا اينكه اطاعت از امام ، همان اطاعت از رسول است ، زيرا پيامبر امر ميفرمايد باطاعت از امام ، يا چون امام جانشين پيامبر است ، و به قولى چون رسول در آيه شامل امام هم مىشود و اين بعيد است .\r\n( ما كان له على اللَّه حق )\r\nزيرا آيات نويد او را در برنگيرد چون در آن آيات مؤمنين را بپاداش بهشت نويد ميدهد ، و او از مؤمنين نيست ، پس سزاوار پاداش بر حسب نويد خدا نيست ، اگر چه مؤمنان نيكوكار نيز بر حسب اعمالشان شايسته ثواب نيستند ولى بر خدا واجب است بر حسب نويدى كه فرموده به آنها ثواب دهد ،\r\n( اؤلئك المحسن منهم )\r\nظاهرا اين جمله بمخالفين اشاره دارد و مقصود مستضعفين از آنهايند ، زيرا آنها اميدوار كرم خدايند و بدين جهت فرمود بفضل رحمتش در برابر فرمايش پيش كه فرمود\r\n( ما كان له على اللَّه حقّ ) .\r\nنتيجه اينكه مؤمنين بر حسب نويد خدا بر او حقى دارند ، ولى مستضعفين حقى ندارند ، زيرا به آنها نويد نداده بلكه فرموده يا آنان را عذاب مىكند ، يا بمحبت و لطف بر آنها بازمىگردد ، پس اگر آنها را ببهشت برد تنها بر حسب فضل اوست ، و احتمال دارد اين جمله بمؤمنين عارف و شناسا اشاره كند ، يعنى خداوند مؤمنين را به بهشت ميبرد بفضل خويش نه ، بشايستگى آنها ولى معناى اوّل روشن‌تر است .\r\n11 - محمد بن يحيى از . . . از عيسى ، ابو اليسع روايت كند كه به حضرت\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nصادق عليه السّلام عرضكردم مرا از پايه‌هاى اسلام كه كسى را كوتاهى در شناخت آنها روا نباشد آگاه فرما ، چيزهائى كه هر كس در شناسائى آنها كوتاهى ورزد ، دينش فاسد ، و كردارش پذيرفته نگردد ، و هر كس آنها را بشناسد و بدان عمل نمايد دينش درست ، و كردارش پذيرفته گردد ، و از ندانستن چيزى در تنگنا نباشد ، فرمود گواهى بيگانگى خدا ، و ايمان به پيامبرى محمّد صلّى اللَّه عليه و آله و سلّم و اقرار به آن چه كه پيامبر از سوى خدا آورده ، و حق زكات در اموال ، و ولايتى كه خداوند عز و جل دستور داده ، ولايت خاندان محمد صلّى اللَّه عليه و آله و سلّم ، گويد عرضكردم ، در باره ولايت كم و بيشى هست كه هر كه آن را برگرفت برترى دارد ؟ فرمود آرى خداوند عز و جل ميفرمايد ( اى اهل ايمان ، فرمان خدا و رسول و فرمانداران ( از طرف خدا و رسول ) را اطاعت كنيد ) « 1 » و پيامبر خدا صلّى اللَّه عليه و آله و سلّم فرمود هر كس بميرد و امامش را نشناسد همچون مرگ جاهليت مرده است ، و ( اولو الامر ) پيامبر خدا صلّى اللَّه عليه و آله و سلّم و على عليه السّلام بود ، و ديگران گفتند معاويه بوده ، سپس حسن عليه السّلام و بعد از آن حسين عليه السّلام بود و ديگران گفتند يزيد بن معاويه و حسين بن على ، ولى برابر نبودند ، برابر نبودند ، راوى گويد آنگاه سكوت فرمود ، و سپس فرمود ، بيش از اين برايت بگويم ؟ حكم بن اعور عرضكرد آرى فدايت شوم ، فرمود بعد از آن على بن الحسين و بعد از آن محمد بن على عليه السّلام بود ، و شيعه تا پيش از زمان حضرت باقر عليه السّلام مناسك حج و حلال و حرام خود را نميشناختند تا آن حضرت آمد و به روى آنها در گشود و مناسك حج و حلال و حرام آنها را روشن ساخت ، تا آنجا كه مردم نيازمند آنان شدند بعد از آنكه نيازمند ساير مردم بودند و در آينده نيز چنين است ، و زمين برقرار نباشد مگر به امام ، و هر كس بميرد و امامش را نشناسد همچون مرگ جاهليت ، مرده است و زمانى نياز تو به اين مرامت بيشتر مىشود كه جانت باينجا رسد ، ( و بگلوى خويش اشاره فرمود ) و آنگاه كه عمرت در دنيا پايان\r\n\r\n\r\n","description":"","footnote":"\r\n( 1 ) سورهء نساء آيه 59 .\r\n","page_name":" 458 ","page_number":458},
  {"content":"\r\n\r\nپذيرد و دنيا از تو جدا شود ، ميگوئى ، بر روش خوب و مرام نيكوئى بودم « 1 » .\r\nبيان :\r\n( و لم يضق به )\r\nباء براى تعديه است ، و ( من ) در ( ممّا هو فيه ) براى تبعيض است و با مدخول خود فاعل ( لم يضق ) است ، يعنى اين امر او را در تنگنا قرار نداده ، و ممكن است ، لجهل را با تنوين و شىء را نيز با رفع بخوانيم و در اين صورت شىء فاعل لم يضق است و در پاره‌اى از نسخه‌ها بجاى ممّا ( فيما ) ضبط شده ، و شايد با نسخه ( فيما ) احتمال اخير يعنى با تنوين بودن جهل و مرفوع بودن شىء لازم باشد ، و در پاره‌اى از نسخه‌ها و لم يضرّ به هست و ممكن است به صيغه مجهول باشد ، و ( جهله ) فعل ماضى است و ( من ) در ممّا صله ضرر است ، يا به صيغه معلوم است ، و جهله مصدر است و فاعل آنست و ( من ) ابتدائيّه است ، و در روايت عياشى كه بعد مىآيد ( و لم يضرّه ما هو فيه بجهل شىء من الامور ان جهله ) ضبط شده و اين بهتر است .\r\nو بقولى ، يعنى در تنگنا نيست ، يا او را زيان نميزند بخاطر آنچه كه در او هست كه عبارتست از شناخت پايه‌هاى اسلام ، و عمل به آن ، ندانستن چيزهائى كه از اركان و عمده‌ها نيست ، بنا بر اين جمله ( ممّا هو فيه ) علت است براى عدم ضيق و زيان ، و ( لجهل شىء ) علت است براى ضيق و زيان ، و ( جهله ) صفت است براى شىء و ( من الامور ) عبارتست از غير اركان از ساير شعائر اسلام ، پايان .\r\nولى اشكال اين قول پوشيده نيست ،\r\n( و حق في الاموال )\r\nيا مجرور است به عطف بر ما جاء و زكوه بدل اوست و تخصيص بعد از تعميم است ، و چه بسا ما جاء مخصوص نماز باشد ، بقرينه ذكر نماز بعد از آن ، و نيز رواياتى كه گذشت ، و اين بعيد است ، و يا مرفوع است بنا بر اينكه خبر باشد براى زكوه و زكوه مبتداست و ممكن است ( حقّ ) خوانده شود به صيغه فعل ماضى مجهول و در هر صورت جمله\r\n\r\n\r\n","description":"","footnote":"\r\n( 1 ) كافى ج 2 ص 19 و 20 و نيز در همان صفحه به نقل راوى ديگر .\r\n","page_name":" 459 ","page_number":459},
  {"content":"\r\n\r\nمعترضه است براى تأكيد يا روشن كردن مطلب آمده است ، و نماز را كه ذكر نفرمود بخاطر اينكه اهميت نماز روشن است ، و تنها با جمله ما جاء به اكتفا فرمود ، و اما رفع\r\n( حق في الاموال )\r\nبه عطف بر شهادت چنانچه گفته شد بعيد است ، زيرا امام عليه السّلام ساير عبادات را در آن ذكر نكرده و فقط به اعتقادات اكتفا نموده و بقولى مقصود حضرت از ولايتى كه خداوند فرمان داده ولايت بكسر واو كه بمعنى حكومت و اولويت در تصرف است ، و فرمان خدا در باره آن آيات و روايات است از قبيل آيه‌اى كه خود حضرت فرمود ، و مثل آيه  إِنَّما وَلِيُّكُمُ اللَّهُ  « 1 » و حديث غدير و روايات ديگر ، ولى به نظر من ولايت بفتح واو ، بمعنى دوستى و يارى و پيروى ، و اعتقاد بامامت در اينجا مناسب‌تر است .\r\n( هل في الولايه شىء دون شىء )\r\nبه نظر من اين سخن دو احتمال دارد ، يكى اينكه مقصود اين باشد ، كه آيا در امامت شرط مخصوص و فضيلت معينى هست كه در مردى مخصوص از آل محمّد موجود باشد ، تا آن مرد ولىّ امر باشد نه ديگران ، و با آن فضيلت ممتاز شناخته شود ، و همان صفت بارز باعث پيروى از او گردد ، و حجّت و دليل پيروان او باشد ، پس مقصود از موصول ، وابسته به امام است ، دوّم اينكه مقصودش اينست كه آيا دليل خاصّى بر وجوب و لزوم ولايت هست يا نه ؟ ( فضل ) يعنى فضيلت بيان و حجّت ، و چه بسا ، فصل با صاد باشد يعنى دليل قاطعى كه شناخته شده باشد براى آن كس كه آن را بگيرد و پيروى كند ، و اخذ دو احتمال دارد كه هر دو احتمال در آينده شاهد دارد .\r\nو ممكن است دو احتمال را كه در اين جمله گفتيم جمع نمود باينكه بگوئيم\r\n( شىء دون شىء )\r\nاشاره بدليل است ، و ( فضل ) اشاره بشرائط امامت است ، اگر چه بعيد است ، و نتيجه جوابش اينست كه چون خداوند متعال پيروى از اولو الامر را همراه پيروى از رسول فرمان داده ، پس اطاعت آنها واجب و ناگزير از شناخت\r\n\r\n\r\n","description":"","footnote":"\r\n( 1 ) سورهء مائده آيه 55 .\r\n","page_name":" 460 ","page_number":460},
  {"content":"\r\n\r\nآنهاست ، و رسول اكرم صلّى اللَّه عليه و آله و سلّم فرمود هر كس بميرد و نشناسد امام زمانش را يعنى كسى كه در زمان خود بايد از او پيروى نمايد ، همچون مرگ جاهليت مرده است ، و ميته بكسر ميم مصدر نوعى است يعنى مثل مرگ مردم جاهليت كه بر كفر و گمراهى ميمردند ، و اين فرموده دليل است بر اينكه هر زمانى امامى هست ، كه ناگزير بايد او را شناخت و از او پيروى نمود .\r\n( و كان رسول اللَّه صلّى اللَّه عليه و آله و سلّم )\r\nيعنى در زمان پيامبر صلّى اللَّه عليه و آله و سلّم كسى كه پيرويش واجب بود آن حضرت بود و بعد از آن جناب على عليه السّلام و ديگران معاويه را بجاى على عليه السّلام گفته‌اند ، و آن سه نفر غاصب مقام خلافت را به جهت تقيه نام نبرد ولى با ذكر نام معاويه فهماند كه قبول خلافت آن سه مستلزم قبول حكومت فاسق و نادان و كافرى چون معاويه است ، و خلاصه چون حكومت معاويه ننگش بيشتر بود از او ياد فرمود ، با توجه باينكه بطلان خلافت معاويه مستلزم بطلان خلافت آن سه نفر است .\r\n( ثم كان الحسن )\r\nيعنى در زمان معاويه نيز ، سپس امام حسين عليه السّلام كه مقدارى با معاويه هم زمان بود ، و مقدارى با يزيد ، لعنت خداى بر هر دو باد و\r\n( حسين بن على )\r\nدوّمى را گويا راوى زياد كرده ، يا از نويسندگانست بقرينه اينكه در روايت كشّى نام آن حضرت يك بار بيشتر ذكر نشده ، و احتمال دارد جمله حاليه باشد بحذف خبر ، يعنى با اينكه حسين بن على عليه السّلام زنده است و ( حسين ) با تنوين هم خوانده مىشود و در اين صورت ( ابن على ) خبر است ، يا اينكه بار اول كه نام آن حضرت را برده براى اينكه در برابر معاويه بود ، و دوّمين بار ذكر فرمود چون در برابر يزيد بود بنا بر اين معناى اين جمله اينست ، و ديگران گفتند ، يزيد بن معاويه و حسين معارض يك ديگرند ، يا اينكه واو بمعنى مع است ، و لا سواء خبر است براى مبتداى محذوف و در بعضى از نسخه‌ها لا سواء سه بار\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nذكر شده يعنى على و معاويه يكسان نبودند ، و حسن و معاويه برابر نيستند ، و حسين و يزيد نيز برابر نباشند .\r\nنتيجه اينكه مطلب روشن‌تر از آنست كه كسى اشتباه كند ، زيرا هيچ خردمندى ترديد ندارد در اينكه اگر ناگزير بايد امامى باشد و آن امام مردد بين على عليه السّلام و معاويه باشد ، حتما على عليه السّلام شايسته‌تر است ، و كان در تمام موارد ، ناقصه است زيرا ( عليّا و ابا جعفر ) را به نصب خوانده ، و كسى كه ميگويد ابا جعفر به فعل مقدر منصوبست ، از اين جهت غافل بوده ، ولى در\r\n( كانت الشيعه )\r\nو\r\n( ان يكون ابو جعفر )\r\nو\r\n( حتى كان ابو جعفر )\r\nتامّه است ، و مقصود از ( بودن امام باقر عليه السّلام ) در اين دو مورد ، روشن شدن امر امامت آن حضرت و رجوع مردم به آن بزرگوار است و بقولى در اين موارد نيز ناقصه است و ظرف خبر آنست ، و مقصود از ( الناس ) در هر دو مورد دانشمندان و راويان مخالفند ،\r\n( و هكذا يكون الامر )\r\nيعنى امر امامت هميشه چنين خواهد بود يعنى دائما مردّد است بين فرد داناى معصوم از خاندان پيامبر صلّى اللَّه عليه و آله و سلّم كه فضل و تقوى و عصمت او روشن باشد ، و نيز نادان فاسقى از خلفاى جور كه نادانى و فسقش آشكار است ،\r\n( و الارض لا تكون الّا به امام )\r\nمعصوم داناى به همه نيازمنديهاى امّت ، و هر كس او را نشناسد همچون مرگ جاهليت مرده است ، و ( احوج ) مبتدائيست كه اضافه شده به ( ما ) و ما مصدريه است و ( تكون ) تامّه است و نسبت حاجه بمصدر مجاز است و مقصود نسبت حاجت است بفاعل مصدر باعتبار بعضى از حالات آن ، و ( الى ) متعلق است به احوج و ( ما ) موصوله است و عبارتست از تصديق بولايت ، و اذا ظرف است و خبر احوج است ، ( و اهوى ) سخن راوى است كه در بين فرمايش امام عليه السّلام قرار گرفته .\r\n12 - على از . . . از سكونى از حضرت صادق عليه السّلام از پدرش عليه السّلام روايت كند كه حضرت امير المؤمنين عليه السّلام فرمود ايمان چهار ركن دارد ، توكل\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nبر خدا ، و واگذارى امور ، به خدا ، و خشنودى بقضاء پروردگار ، و تسليم امر خدا بودن « 1 » .\r\nبيان :\r\n( له اركان اربعه )\r\nزيرا ايمان ، جاىگير و پايدار نشود ، مگر به آن چهار چيز\r\n( التوكّل على اللَّه )\r\nيعنى اعتماد به خدا در تمام امور و مهمات ، و صرف نظر از وسائل ظاهرى ، اگر چه در ظاهر بايد از آن وسائل استفاده كرد ، ولى كسى كه يقينش كامل باشد و خدا را بر همه چيز قادر و سبب‌ساز بداند ، بر اسباب ظاهرى اعتماد نكند بلكه بر سبب آنها يعنى خدا تكيه دارد ،\r\n( و تفويض الامر الى اللَّه )\r\nيعنى در پيشگيرى از دشمنهاى ظاهرى و باطنى ، چنانچه مؤمن آل فرعون امور خويش را به خدا واگذاشت ، و خداوند او را از شرّ گناهان و نيرنگهاى فرعونيان محفوظ داشت ، و شكى نيست كه توكل به خدا ، و تفويض امر به خدا ، نتيجه ايمان قوى و نيز موجب يقين زيادند\r\n( و الرضا بقضاء اللَّه )\r\nدر سختى و راحتى ، و گرفتارى و سلامتى ، و اين خوى نيز نتيجه ايمان به خدا مىباشد چه او مالك سود و زيان بندگانست ، و در مورد بندگانش جز آنچه بيشتر بصلاح آنان است انجام ندهد ، و همچنين موجب يقين كامل است ،\r\n( و التسليم لأمر اللَّه )\r\nيعنى سر بفرمان او بودن در هر چه فرمان داده و نهى نموده و همچنين اطاعت از پيامبر او و جانشينانش در گفتار و رفتارى كه از آنها سر زند چنانچه خداوند ميفرمايد ( نه چنين است ، قسم بخداى تو كه اينان بحقيقت اهل ايمان نميشوند ، مگر آنكه در خصومت و نزاعشان تنها تو را حاكم كنند و آنگاه بهر حكمى ( كه بسود و زيان آنها ) كنى هيچ گونه اعتراضى در دل نداشته و كاملا از دل و جان تسليم فرمان تو باشند « 2 » و دخالت اين خوى در ايمان و تكميل آن ، روشن‌تر از آنست كه نيازمند بيان باشد ، و اللَّه المستعان .\r\n\r\n\r\n","description":"","footnote":"\r\n( 1 ) كافى ج 2 ص 56 .\r\n( 2 ) سورهء نساء آيه 65 .\r\n","page_name":" 463 ","page_number":463},
  {"content":"\r\n\r\n13 - حضرت جواد عليه السّلام از پدرش از جدش عليه السّلام روايت فرمايد كه حضرت امير المؤمنين عليه السّلام فرمود ، پيامبر خدا صلّى اللَّه عليه و آله و سلّم فرمود ، خداوند اسلام را آفريد ، و براى او عرصه و ميدانى قرارداد ، و نيز برايش نورى ساخت ، و دژ و ياورى درست كرد ، امّا عرصه اسلام قرآنست ، و نورش حكمت ، و دژ آن كار خوب ، و يارانش من و خاندانم و شيعيان ما هستند ، پس خاندان من و شيعيان و ياران آنها را دوست بداريد ، زيرا در شب معراج ، وقتى مرا به آسمان بردند ، و جبرئيل مرا باهل آسمان معرّفى كرد ، خداوند دوستى من و خاندانم و شيعيان آنها را در دل فرشتگان بوديعت نهاد ، و تا روز قيامت اين دوستى به آنها سپرده شده سپس جبرئيل مرا به زمين آورد ، و باهل زمين معرفى نمود ، و خدا دوستى مرا و خاندانم و شيعيان آنها را در دل مؤمنين از امّتم بوديعت نهاد ، و آنها تا روز قيامت امانت مرا در خاندانم حفظ ميكنند ، بدان ، اگر مردى از امّت من تمام روزهاى عمرش عبادت كند ، و هنگام ملاقات خدا ، دشمن خاندان و شيعيان من باشد ، خداوند سينه‌اش را جز از نفاق و دوروئى نگشايد « 1 » .\r\n14 - محمد بن على بن عبد الصمد از . . . از عبد العظيم حسنى نيز حديث بالا را روايت كند « 2 » .\r\nتوضيح :\r\n( فجعل له عرصه )\r\nعرصه و ميدان ، يك قطعه زمين چشمگير پهناور بىساختمانيست ، و ظاهرا حضرت اسلام را به مردى تشبيه فرموده نه به خانه چنان چه پنداشته‌اند ، و قرآن را بعرصه‌اى تشبيه فرموده كه اسلام در آن ميچرخد ، و حكمت و علوم حقه را بچراغ و نورى ، مانند كرده كه اسلام بدان روشن ، و صاحبش به آن مىبيند ، زيرا حقائق اسلام و اوامر و نواهى آن روشن نشود مگر بدانش ،\r\n( و امّا حصنه فالمعروف )\r\nيعنى نيكى ، يا آنچه كه حسنش بخرد و شرع شناخته\r\n\r\n\r\n","description":"","footnote":"\r\n( 1 ) كافى ج 2 ص 46 .\r\n( 2 ) بشارة المصطفى ص 194 .\r\n","page_name":" 464 ","page_number":464},
  {"content":"\r\n\r\nشود ، چنانچه مقصود از معروف در امر بمعروف همين است ، و در هر صورت معروف باعث حفظ و بقاء اسلام و راه نيافتن شيطانهاى انس و جنّ براى ايجاد خلل در آنست ، يا مقصود از معروف ، امر بمعروفست ، و در اين صورت تشبيه آن به دژ روشن‌تر است .\r\nو امّا اينكه آن بزرگواران و شيعيان آنها ياور اسلامند ، و ديگران آن را ضايع ميسازند روشن است ، ( فنسبنى ) يعنى نسب مرا ياد كرد يا اوصاف مرا ، و نبوّت و كمالات مرا ياد نمود ، و امّا معرفى آن حضرت براى اهل زمين ، بوسيله آياتيست كه در باره او و خاندانش فرود آمده و مردم آنها را تا روز قيامت ميخوانند يا اينكه جبرئيل فضائل آن بزرگوار را ياد كرد و فرياد كشيد بطورى كه همه آنها كه در پشت پدران و رحم مادران بودند شنيدند همچون فرياد ابراهيم عليه السّلام براى حج ، و بقولى چون نمازهاى پنجگانه در شب معراج واجب شد ، وقتى فرود آمد ، نماز را بمردم تعليم فرمود ، و از جمله كارهاى نماز درود بر محمّد صلّى اللَّه عليه و آله و سلّم و خاندان او در تشهّد است ، و بدين وسيله بمردم زمين فهماند كه آن خاندان برترين موجوداتند ، زيرا اگر ديگرى از آنها برتر بود ، بر او درود مى - فرستادند ، ولى توجيه اول روشن‌تر است .\r\n( ثمّ لقى اللَّه )\r\nيعنى دم مرگ يا در قيامت ، و گشودن سينه ، كنايه است از ظاهر ساختن آنچه تا به حال بر مردم پنهان بوده ، در روز رستاخيز ، يا كنايه است از آگاهى خدا بر آن ، و معناى اول روشن‌تر است .\r\n15 - مدرك بن عبد الرحمن ، از حضرت صادق عليه السّلام روايت كند ، كه حضرت رسول صلّى اللَّه عليه و آله و سلّم فرمود ، اسلام برهنه است ، و پوشش آن حياء ، و زيورش وفاء ، و مروّتش عمل صالح ، و ستونش پارسائى است ، هر چيزى را اساسى است ، و اساس اسلام ، دوستى ما خاندانست « 1 » .\r\n\r\n\r\n","description":"","footnote":"\r\n( 1 ) كافى ج 2 ص 46 ، و در همان صفحه نيز از راوى ديگر ، و محاسن ص 286 ، و در باب 24 حديث شماره 34 گذشت . و امالى صدوق ص 161 .\r\n","page_name":" 465 ","page_number":465},
  {"content":"\r\n\r\nبيان :\r\n( الاسلام عريان )\r\nاسلام را بمرد و حياء را به لباس او مانند كرده ، همچنان كه لباس ، زشتيهاى ظاهرى و عورت را ميپوشاند ، همچنان حيا ، و آزرم زشتيهاى درونى را ميپوشاند ، و بعيد نيست كه مقصود از اسلام ، مسلمان باشد يا نسبت برهنگى و پوشش باسلام مجاز است ، يعنى لباس صاحب اسلام كه مسلمان باشد و همچنين جملات بعد نيز اين دو احتمال را دارد\r\n( و زينته الوفاء )\r\nيعنى به پيمانهاى خدا و رسول و امامان ، و پيمانها و وعده‌هاى مردم و بقولى پرداخت هر حقى چنانچه بايد به صاحب حق ،\r\n( و مروّته العمل الصّالح )\r\nبضمّ ميم با همزه و گاهى همزه را تخفيف ميدهند ، و واو تشديد دارد ، انسانيت را گويند ، يعنى عمل بر حسب مقام انسانى ، در قاموس گويد : مرؤ بر وزن كرم يعنى داراى مروّت و انسانيّت ، و در مصباح گويد : خوىهاى نفسانى است كه رعايت آنها ، انسان را به حسن اخلاق ، و عادات پسنديده وامىدارد ، و جوهرى گويد : گاهى بتشديد واو گفته مىشود مروّت ، پايان .\r\nنتيجه اينكه عمل صالح از لوازم اسلام ، و از چيزهائيست كه اسلام را سزاوار نام اسلام ميسازد ، همچنان كه مروّت از لوازم انسان ، و انسان را شايسته نام انسانيت مىكند ، يا اينكه مسلمان مروّتش در عمل صالح است ، و در حقيقت مسلمان نباشد مگر با آن ، ( و عماده الورع ) عماد بكسر عين ، تكيه‌گاه است ، و عماد خيمه و سقف پايه آنهاست نتيجه اينكه ثبات و بقاء و استقرار اسلام به ورع ، يعنى ترك محرمات و شبهات است ، همچنان كه با گناه متزلزل مىشود ، و بلكه از بين ميرود ، و اسّ بضمّ همزه و اساس بفتح آن ريشه ساختمان ، و ريشه هر چيز است و اساس بكسر همزه جمع اسّ است ، بنا بر اين همچنان كه ساختمان بىپايه مستقر نشود ، و راست نيايد ، همچنين اسلام بدون دوستى آنها كه لازمه آن قبول ولايت و امامت آن بزرگوارانست ، صورت نگيرد ، زيرا هر كس موقعيت آنها را منكر شود ، دشمن‌ترين دشمنان آنهاست ، و ( حبّنا ) يعنى دوستى من و\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nخاندانم ، و احتمال دارد كه جمله آخر حديث ، سخن امام صادق عليه السّلام باشد ، ولى بعيد است .\r\n16 - حضرت امير المؤمنين عليه السّلام در خطبه‌اى ميفرمايد : سپس اين اسلام دين خداست ، كه ويژه خود ساخته ، و با ديد خود پرداخته ، و به برگزيده آفريده‌هايش وانهاده و ستونهايش را بدوستى آن برپا داشته ، در پرتو عزّت آن مرامهاى ديگر را خوار ساخته ، و ملّتها را با بالا بردن آن پست نموده ، و با بزرگداشت آن دشمنانش را زبون كرده ، مبارزانش را به يارى آن سركوب ، و با استحكام آن اركان گمراهى را ويران نموده تشنگان حقيقت را از سرچشمه آن سيراب كرده ، و آبگاه‌هاى آن را از آبشخورها پر ساخته ، وانگهش چنان ساخته كه دستگيره آن را بريدن نيست ، و دسته‌اش جداشدنى نباشد ، و بنيادش ويران نگردد ، و پايه‌هايش زوال نيابد ، و درختش ريشه كن نشود ، و زمانش پايان نيابد ، و قانونش محو نشود ، و شاخه‌هايش جدا نگردد ، راههايش تنگ نباشد و ناهموارى ندارد ، و روشنى آن تيرگى ندارد ، و راستيش را كژى نيست ، و عصايش خم نشود ، و درّه گذرگاهش سختى ندارد ، و چراغهايش خاموش نگردد و شيرينيش تلخى ندارد ، پايه‌هائيست كه ريشه‌هايش بدرستى اندرند ، و بنيادشان پايدار است ، و سرچشمه‌هائيست كه چشمه‌هاشان جوشانند ، و چراغهائى كه فروزششان تابان ، و روشنى گاهيست كه زائرانش پيرو آن ، و پرچمهاى مقصود رهگذران و آبگاه‌هائيست كه واردانش را سيراب مىكند ، خدا نهايت خشنوديش را در آن نهاده و نيز كنگره پايه‌ها و غلّه طاعتش را آن ساخته ، پس آن اسلام نزد خدا اركان محكم دارد ، بنيادى برافراشته ، و برهانى درخشان ، و آتشى روشنگر ، و سلطنتى گران است ، آتشگاهش نزديك ، و برافشاندنش نابود ، بدان درآئيد و پيروش باشيد ، حقش را بپردازيد ، و آن را بر جاى خودش گذاريد « 1 » .\r\n\r\n\r\n","description":"","footnote":"\r\n( 1 ) نهج البلاغه عبده ج 1 ص 433 .\r\n","page_name":" 467 ","page_number":467},
  {"content":"\r\n\r\nبيان : اصطفاء بمعنى اختيار است ، خداوند اسلام را برگزيد تا راهى به سوى طاعت او و بهشت باشد ، و اصطناع ، افتعال است از صنيعه بمعنى بخشش و بزرگوارى و احسان ، و اصطنعه يعنى آن را برگزيد ، و اصطنع خاتما يعنى فرمان داد ، انگشترى برايش بسازند ، يكى از شارحان نهج البلاغه گويد :\r\n( اصنع لى كذا على عينى ) يعنى چنان بساز مثل اينكه در حضور من ميسازى و من به چشم خود گواهم ، بنا بر اين معناى اين جمله فرمايش حضرت آنست كه فرمان داد اسلام را چنان بسازيد چنانچه او خود گواه باشد ، يعنى بنيان پايه‌هايش را بر آنچه بايد و بر نكات و دقائقى كه او ميداند نهند ، و بقولى بر دانائى او بشرافت و فضيلت آن ، و بقولى برگزيد و فرمان داد آن را در نگهبانى او بسازند چنانچه در دعا گويند ( عين اللَّه عليك - خدا نگهبانت باشد ) و در هر صورت ( على ) مفيد حال است ، و اصطفيت الشيء ، يعنى آن را برگزيدم ، و اصطفيته الودّ يعنى دوستى او را خالص نمودم .\r\n( و اصفاه خيره خلقه )\r\nيعنى براى انگيزش آن بهترين آفريدگانش را بر گزيد ، و برترين موجودات را ويژه تبليغ آن ساخت ، و خيره بكسر خاء بر وزن عنبه اسم مصدر اختيار است ، و دعامه بكسر دال ستون خانه است ، و ضمير در محبّته باسلام يا به خدا بازمىگردد ،\r\n( و ذلّه الاديان )\r\nيعنى نسخ آنها يا خوارى اهل آن اديان ، و همچنين وضع ملّتها ، يعنى پست نمودن آنها نيز دو احتمال دارد ، و خذله بر وزن نصره يعنى ياريش را ترك كرد ، و محادّه مخالفت و بازداشتن است ، و ركن هر چيز تكيه‌گاهيست كه به آن مىايستد ، و اركان گمراهى ، عقائد گمراه‌كننده ، يا رؤساء گمراهى ، يا بت‌هايند ، و ركن آن ريشه‌ها و قواعد آن يا پيامبر صلّى اللَّه عليه و آله و سلّم يا كلمه توحيد است ( و حياضه ) حوضهاى آن ، قوانين آن ، يا پيامبر و امامان عليه السّلام يا دانشمندانند ، و آب آن حوضها ، دانش و هدايت است ، و تئق بر وزن فرح يعنى پر شد ، و أتأقه يعنى آن را پر ساخت ، و ماتح\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nآبكشى است كه با دلو آب بيرون ميكشد و مقصود از حوضها در اينجا بهره‌گيران ، و مقصود از آبكشها ، ائمّه هستند كه شريعت را از پيامبر صلّى اللَّه عليه و آله و سلّم گيرند يا از قرآن درآورند ، يا دانشمندانى كه معالم قرآن و سنت را بانديشه خود استنباط كنند يا از پيامبر و امامان عليه السّلام برگيرند ، و احتمال دارد مقصود از حياض قواعد باشد ، و آبكشها ، مؤسسين آن قواعد بامر خدا ، و بيان‌كنندگان ، و روشنگران ، يا مقصود از حياض ، صاحبان دانش‌اند كه خداوند سينه‌هايشان را از زلال معرفت و هدايت پر ساخته ، و مقصود از مواتح مبلّغين از سوى خدا كه عبارتند از فرشتگان و روح القدس و الهامات ربّانى .\r\nو انفصام بمعنى شكستن است يا شكستنى كه جدا نشده باشد ، و عروه دستگيره دلو و كوزه است ، و فكّ جدائيست ، و عفا كهنگى است ، و شريعت ، قوانينى است كه خدا براى بندگانش وضع نموده ، و جذّ ، بمعنى قطع است يا بريدنى كه هنوز جدا نشده باشد ، و در پاره‌اى از نسخه‌ها حذّ با حاء است كه باز بمعنى قطع است ، و در برخى ديگر جدّ با جيم و دال است كه نيز به معناى قطع است ، و فعل آن در هر سه صورت بر وزن مدّ است ، و ضنك ، تنگنا ، و وعوثه راه ناهموار و ريشه آن وعث بمعنى ريگ است ، و اسلام را ميستايد كه صعب العبور و ناهموار نيست ، پيامبر صلّى اللَّه عليه و آله و سلّم فرمود ، بسوى شما مبعوث شدم با آئين حنيف ، آسان ، سهل ، سفيد ، و وضح با حركت ضاد سفيدى است ، و سفيدى اسلام ، صاف بودنش از تيرگى باطل است ، و نصبت الشيء يعنى آن چيز را به پا داشته و بلند ساختم ، پس راست ايستاد ، و عصل با حركت صاد بمعنى كجى ، با كجى سخت ، و فجّ ، راه گشاده بين دو كوه ، و طفئت النّار بر وزن فرح يعنى شعله آتش رفت ، و شيرينى دين لذت قرب به خدا و نعمتهاى دائمى است ، و ساخ يعنى غائب و پنهان شد ، و سنخ بكسر سين ريشه ، و اساس بر وزن سحاب پى ساختمان ، و ينبوع سرچشمه يا نهر پر آبست و اين مناسب‌تر است ، و\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nغزر العين بر وزن كرم يعنى آب چشمه زياد شد ، و شبّت النار به صيغه معلوم و مجهول يعنى آتش برافروخت هم لازم است و هم متعدى ، و اسم فاعل آن ، استعمال ندارد ، بلكه بجاى آن از اسم مفعول استفاده مىشود ، و نيران جمع نار ، و منار جمع مناره و آن پرچمى است كه بدان راه يابند ، و بقولى منار و مناره مركز نور است ، و سفر الرجل بر وزن نصر يعنى براى كوچ از خانه درآمد ، و فجّ ، راه گشاده هموار بين دو كوه است ، و منهل آبگاه و محلى است كه جاى نوشيدن آب در آنست ، و روى بر وزن رضى ، ضدّ تشنگى است ، و ورّاد آنهايند كه به آب وارد ميشوند عكس آنها كه بيرون مىآيند ، و ذروه الشيء بضمّ و كسر ذال بالاى آن چيز ، و همچنين است سنام بر وزن سحاب ، از كوهان شتر گرفته شده ، و وثيق محكم ثابت ، و ركن الشيء بضمّ راء كنار آن چيز و بنيانيست كه بر آن پايه‌گذارى شده ، و مصدر به نيت الدار است ، و برهان ، دليل است و عزّت ، نيرو و پيروزى است ، عكس ذلّت ، و سلطان احتمال دارد بمعنى دليل باشد يا حكومت ، و اشرف الموضع ، يعنى بالا رفت ، و اعوزه الشيء يعنى نيازمند او شد ، و بر آن قدرت نيافت ، و اعوز فلان يعنى فلانى نادر شد ، و اعوزه الدّهر ، يعنى روزگار نياز دارش كرد .\r\nو ثار الغبار ، پراكنده شد و بالا رفت ، و ثار به الناس ، يعنى مردم بر او جستند ، و ثار فلان الى الشرّ يعنى بسوى بدى نهضت كرد ، و مثار اسم مكان و مصدر است ، و بقولى يعنى مردم از پراكنده ساختن و ايجاد زحمت و درد سر براى او عاجزند چون نيرومند و محكم است ، و برخى گويند يعنى مردم از زير و رو كردن گنجهاى آن عاجزند و به نهايت آن نرسند و بعضى بجاى معوز المثار\r\n( معوز المثال )\r\nبا لام روايت كرده‌اند يعنى مردم از آوردن مانندش عاجزند .\r\n( فشرّفوه )\r\nيعنى او را بزرگ شمرده و به بزرگيش معتقد شدند و همچنين است معناى عظّموه ، و اداء حق آن ، پيروى كامل از آنست ، و گزاردن آن بجاى\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nخود ، يعنى خوددارى از تغيير احكامى كه خدايش قرار داده ، يا عمل به آنچه از اوامر و نواهى در بردارد .\r\n17 - حضرت امير المؤمنين عليه السّلام فرمود ، سپاس خدائى را كه اسلام را تشريع فرمود ، و قانونهاى آن را براى آن كس كه بدان درآيد آسان كرد ، و اركانش را بر هر كه با آن درافتاد ، عزيز ساخت ، و او را براى آن كس كه بدان آويزد ايمنى ساخت ، و براى هر كه درونش رود سلامتى و براى هر كه بدان سخن گويد دليل ، و براى هر كه بوسيله آن مخاصمه نمود گواه ، و براى هر كه از آن پرتو گرفت روشنى ، و براى هر كه آن را دريافت فهم ، و براى هر كه در آن انديشيد مغز ، و براى هر كه تفرّس و تأمّل نمود نشانه ، و براى هر كه تصميم گيرد بينائى ، و براى هر كه پند گيرد عبرت ، و براى هر كه باور كرد نجات ، و براى هر كه توكل جست پشتيبان ، و براى هر كه كارش را بدان واگذارد ، آسايش ، و براى هر كه شكيبا بود سپر ، راههايش روشن ، و مواد آن آشكار ، و نشانه و پرچمش بلند ، و اطرافش تابان ، و چراغهايش درخشان ، و ميدان ( مسابقه ) اش گرامى ، و هدفش و الا ، گردآورنده ، ( اسبان ) پيشتاز ( كه از گوشه و كنار براى مسابقه جمع ميكنند ) ، رقابت‌آور در جايزه ، داراى سواركاران شريف ، راه راست آن باور ، و نشانگرش كردار صالح ، و پايانش مرگ ، و ميدان مسابقه‌اش دنيا ، و جاى گردآورى پيشتازانش ( براى جايزه دادن ) رستاخيز ، و جايزه‌اش بهشت است « 1 » .\r\nسيد رضى كه خدايش از او خشنود باد ، در جاى ديگر ميگويد از حضرتش ايمان را پرسيدند ، فرمود ايمان روى چهار پايه است ، بر صبر و يقين و عدل و جهاد .\r\nصبر چهار شاخه دارد كه عبارتند از شوق ، مواظبت ، و زهد ، و انتظار ، كسى كه شيفته بهشت است از شهوتها خوددارى كند ، و كسى كه مواظب دوزخ است\r\n\r\n\r\n","description":"","footnote":"\r\n( 1 ) نهج البلاغه عبده ج 1 ص 219 خطبه 104 .\r\n","page_name":" 471 ","page_number":471},
  {"content":"\r\n\r\nو آتش را بپايد ، از محرمات دورى گزيند ، و كسى كه در دنيا زهد ورزد ، از آسيبها باكى نداشته باشد ، و كسى كه انتظار مرگ دارد در خوبيها سرعت گيرد .\r\nو يقين نيز چهار پرّه دارد كه عبارتند از : بينائى هوش ، و تشريح حكمت ، و پندآموزى عبرت ، و روش پيشينيان ، پس هر كه هوش بينا دارد ، حكمت برايش روشن شود ، و هر كه حكمت برايش روشن شد ، عبرت‌شناس گردد ، و هر كس عبرت شناخت ، گويا در جمع پيشينيان بوده .\r\nو عدل بر چهار شاخه است ، فهمى غوطه‌ور ، و دانشى ژرف ، و شكوفه ( زيباى ) حكم ، و پايدارى در بردبارى ، پس هر كه فهمد ، ژرف دانش را داند ، و هر كه ژرف دانش را دانست ، از قانون مستقيم حكم ( بعد از بهره گرفتن ) بازگشته ( تا خوب و درست حكم كند ) ، و هر كس بردبار شود در كارش زياده‌روى نكند ، و در ميان مردم پسنديده زندگى كند .\r\nو جهاد بر چهار پرّه است : بر امر بمعروف ، و نهى از منكر ، و راستى و درستى در جبهه‌هاى نبرد ، و دشمنى با فاسقان ، هر كه امر بمعروف كند پشت مؤمنان را محكم سازد ، و هر كه نهى از منكر نمايد بينى منافقان را به خاك مالد و هر كه در جبهه‌هاى نبرد درست ، و پايدارى كند ، آنچه بر عهده دارد انجام داده ، و هر كس با فاسقان دشمنى ورزد و براى خدا خشم گيرد ، خدا برايش خشم گيرد و روز رستاخيز خشنودش نمايد « 1 » .\r\nو كفر ( نيز ) روى چهار پايه است : بر وهم‌گرائى ( به پندار جستن رازها ) و كشمكش ، و انحراف از حق ، و دشمنى و جدائى افكنى ، پس هر كه دنبال اوهام رود به حق بازنگردد ، و هر كه ندانسته نزاع و ستيز كند ، نابينائيش از حق دوام يابد ، و هر كه منحرف شود ، كار خوب نزدش زشت ، و زشت نزدش خوب شود ، و بمستى گمراهى دچار شود ، و هر كه دشمنى كند و جدائى افكند ، راههايش ناهموار\r\n\r\n\r\n","description":"","footnote":"\r\n( 1 ) نهج البلاغه عبده ج 1 ص 150 .\r\n","page_name":" 472 ","page_number":472},
  {"content":"\r\n\r\nو كارش مشكل ، و رهائيش تنگ شود .\r\nو شك ( نيز ) بر چهار پايه است : بر مجادله ( براى غلبه نه پيروزى حق ) و هراس ، و تلوّن و دو دلى ، و خود باختگى ، پس هر كه مراء و جدل ( چانه‌زدن ) را شيوه خود سازد شب تارش بامداد روشن ندارد ، ( و از تاريكى شب بروشنائى يقين نرسد ) ، و هر كه هراسد از آنچه در برابر اوست ، بقهقرا بازگردد ، و هر كه دچار دو دلى شود لگد مال سمهاى اهريمنان شود ، و هر كه خود باخته نابودى دنيا و آخرت شود ، در هر دو نابود است « 1 » .\r\nسپس مرحوم رضى ميگويد : و بدنبال اين سخنى است ، كه از ترس دراز گوئى آن را رها ساختيم ، تا از غرض اين كتاب بدر نشويم .\r\nو نيز در جاى ديگر ميگويد ، مردى از حضرت امير المؤمنين عليه السّلام خواست تا ايمان را بوى بشناساند ، فرمود چون فردا شود نزد من آ تا در گوشزد مردم آگاهت سازم ، تا اگر سخنم را فراموش كنى ، ديگرى برايت به ياد سپارد ، زيرا سخن ( چون شتر ) گريزپاست كه يكى او را پيدا مىكند ، و يكى گم ، و پاسخى را كه حضرت به او فرمود در گذشته بيان ساختيم ، و او همانست كه فرمود ايمان بر چهار شاخه است « 2 » .\r\nبيان : ما اين چند فصل جداگانه را با هم ذكر كرديم چون از ديگر روايات بدست مىآيد كه بهم پيوسته‌اند ، و مرحوم سيد رضى بر حسب عادتش آنها را از هم جدا و بيشترش را حذف نموده ، و شرح جملات را تا بيان ديگر روايات جامع‌تر و پرسودتر تأخير افكنيم ، و به زودى اختلاف فقرات روايات را اشاره نمائيم\r\n( فاذا كان غد )\r\nكان در اينجا تامّه است يعنى چون فردا وجود يابد و پديد آيد ، و ممكن است غدا بنصب خوانده شود بنا بر اينكه خبر كان باشد يعنى\r\n\r\n\r\n","description":"","footnote":"\r\n( 1 ) نهج البلاغه عبده ج 2 ص 151 .\r\n( 2 ) نهج البلاغه عبده ج 2 ص 208 .\r\n","page_name":" 473 ","page_number":473},
  {"content":"\r\n\r\nفاذا كان الزمان غدا ، گاهى كك زمان موصوف شد باينكه فرد است ، و پاره‌اى از نحويين اسم كان را كون در تقدير ميگيرد ، زيرا فعل كان بر مصدرش دلالت دارد ، و كون همان ، نوشيدن و پديد آمدنست ( و الشارده ) فرارى است ، و ( ثقفه ) بر وزن علمه يعنى به دو رسيد و او را گرفت و بر آن ظفر يافت ( و يخطئها ) يعنى درك نميكند ، و نميفهمد يا حفظ نميكند و فراموش مىكند آن را .\r\n18 - على بن ابراهيم از . . . از جابر از حضرت باقر عليه السّلام بسندهاى گوناگون از اصبغ بن نباته روايت فرمايد كه امير المؤمنين عليه السّلام در خانه‌اش ، يا در كاخ فرماندهى براى ما سخنرانى فرمود ، و ما گردش بوديم ، سپس دستور داد سخنانش را نوشتند و بر مردم خواندند ، و ديگرى روايت كند كه ابن كوّاء از حضرت امير المؤمنين عليه السّلام از اوصاف اسلام و ايمان و كفر و نفاق پرسيد حضرت فرمود :\r\nامّا بعد ، پس خداوند تبارك و تعالى اسلام را تشريع نمود ، و قانونهاى آن را براى آن كس كه بدان درآيد آسان كرد ، و اركانش را براى آن كس كه بدان پناه برد گران نمود ، و آن را عزّت پيروانش ساخت ، و براى هر كه درونش رود سلامتى ، و براى هر كه پيروش شود راهنمائى ، و براى هر كه آن را درپوشد زيور ، و براى هر كه آن را به خود گيرد عذر ، و براى هر كه به دو چنگ زند دستگيره ، و براى هر كه به دو چسبد ريسمان ، و براى هر كه بدان سخن گويد برهان ، و براى هر كه از آن پرتو گرفت روشنى ، و براى هر كه بوسيله آن مخاصمه نمود گواه ، و براى هر كه بدان حجّت آورد پيروزى ، و براى هر كه آن را در ياد خود جا دهد ، دانش ، و براى هر كه روايت كند ، حديث ، و براى هر كه قضاوت كند ، داورى ، و براى هر كه بيازمايد بردبارى ، و براى هر كه در آن انديشد لباس ، و براى هر كه آن را يافت فهم ، و براى هر كه تعقل كند ، يقين ، و براى هر كه تصميم گيرد بينائى ، و براى هر كه تفرّس و تأمّل نمايد ، نشانه ، و براى هر كه پند گيرد ، عبرت ، و براى هر كه باور كرد ، نجات ،\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nو براى هر كه مصلح باشد ، آرامى ، و براى هر كه قرب جويد ، نزديكى ، و براى هر كه توكل جست ، وثيقه ، و براى هر كه كارش را واگذار كرد ، اميد ، و براى هر كه خوبى كند ، جايزه ، و براى هر كه سرعت گيرد خير ، و براى هر كه شكيبا بود ، سپر ، و براى هر كه پرهيزد ، لباس ، و براى هر كه راست رود ، پشتيبان ، و براى هر كه گرود ، پناه ، و براى هر كه تسليم شود ، آسودگى ، و براى هر كه راست گويد اميد ، و براى هر كه قناعت ورزد بىنيازى .\r\nاينست حق ، كه راهش هدايت ، و دست آوردنش ، بزرگوارى ، و وضعش نيكوتر ، پس آن ، روشن‌ترين راه است كه مناره‌هايش روشنگر ، و چراغش پاكيزه ، و پايانش بلند ، و مسابقه‌اش آسان ، گردآورنده هر پيشتاز ، و جائزه‌اش زود ، و انتقامش دردناك ، ابزارش كامل ، و سواركارانش ارجمند .\r\nپس ايمان راه راست آن ، و كارهاى خير نشانگر آن ، و فقه چراغهاى آن ، و دنيا ميدان مسابقه آن ، و مرگ پايان آن ، و رستاخيز جايگاه گردن آمدن آن ، و بهشت جايزه آن ، و دوزخ انتقام آن ، و تقوى ابزار آن ، و نيكوكاران ، سواركارانش پس ايمان دليل كارهاى خوبست ، و بوسيله كارهاى خوب فقه و فهم آباد شود ، و با فقه از مرگ بترسند ، و با مرگ دنيا پايان پذيرد ، و بوسيله دنيا از قيامت بگذرند ، و با رستاخيز ببهشت گرايند ، و بهشت افسوس دوزخيانست ، و دوزخ پندآموز پرهيزگاران ، و پرهيزگارى ريشه ايمانست « 1 » .\r\n19 - حضرت باقر عليه السّلام فرمود از حضرت امير المؤمنين عليه السّلام ايمان را پرسيدند ، فرمود : خداوند عز و جل ايمان را بر چهار پايه استوار ساخت ، بر صبر و يقين و عدل و جهاد ، پس صبر را چهار بخش است : شوق ، و مواظبت ، و زهد ، و چشم براهى ، هر كس مشتاق بهشت باشد ، از خواسته‌هايش بگذرد ، و هر كس نگران دوزخ باشد از محرّمات بازگردد ، و هر كس در دنيا زهد ورزد و از\r\n\r\n\r\n","description":"","footnote":"\r\n( 1 ) كافى ج 2 ص 49 و 50 .\r\n","page_name":" 475 ","page_number":475},
  {"content":"\r\n\r\nآن رو گرداند ، آسيبها ( ى دنيا ) بر او آسان شود ، و هر كس چشم به راه مرگ باشد ، بسوى خوبيها بشتابد .\r\nو يقين بر چهار بخش است كه عبارتند از : بينائى هوش ، و آينده‌نگرى حكمت ، و شناخت عبرت ، و روش پيشينيان ، پس هر كس هوش بينا دارد حكمت را بشناسد ، و هر كس حكمت برايش روشن شود ، عبرت‌شناس گردد ، و هر كس عبرت شناسد ، به راه و روش آشنا گردد ، و هر كس آشناى راه و روش شود ، گويا در جمع پيشينيان بوده ، و به راه راست‌تر پى برده ، و نگريسته تا راه نجات نجات يافته‌ها و نابودى هلاكت يافتگان را دريابد ، ( و بدين نتيجه ميرسد كه ) آن كس را كه خدا هلاك كرده ، براى نافرمانيش بوده ، و آن كس را كه نجات داده براى اطاعتش بوده است .\r\nو عدل نيز بر چهار بخش است : فهمى پيچيده و مرموز ، و دانشى لبريز ، و شكوفه ( زيباى ) حكم ، و چمن‌زار بردبارى ، هر كس فهميد ، از تمام دانش پرده برداشت ، و هر كس دانش يافت شرايع داورى را شناخت ، و هر كس بردبار شد ، در كارش زياده‌روى نكرد ، و در ميان مردم ، نيكو و پسنديده زندگى نمود .\r\nو جهاد بر چهار بخش است : بر امر بمعروف ، و نهى از منكر ، و راستى و راستگوئى در جبهه‌هاى نبرد ، و دشمنى با فاسقان ، پس هر كس امر بمعروف كند ، پشت مؤمن را محكم نمايد ، و هر كس نهى از منكر كند ، بينى منافقان را به خاك مالد ، و از نيرنگش در امان باشد ، و هر كس در جبهه‌هاى نبرد راست و پايدار باشد ، آنچه به عهده دارد پرداخته است ، و هر كس با فاسقان دشمنى ورزد ، براى خدا خشم گرفته ، و هر كه براى خدا خشم گيرد ، خدا برايش خشم گيرد .\r\nاين بود ، ايمان ، و پايه‌ها ، و بخشهايش « 1 » .\r\n\r\n\r\n","description":"","footnote":"\r\n( 1 ) كافى ج 2 ص 50 و 51 .\r\n","page_name":" 476 ","page_number":476},
  {"content":"\r\n\r\nمفيد از . . . از جابر اسدى روايت كند كه مردى حضور امير المؤمنين عليه السّلام ايستاده از ايمان سؤال نمود ، حضرت نيز به حال سخنرانى ايستاد و فرمود ، ستايش مر خدائى راست كه اسلام را طرح‌ريزى كرد و همچنان فرمود ( مانند روايت شماره 18 ) تا آنجا كه : براى خدا خشم گرفته است ، و هر كس براى خدا خشم گيرد او مؤمن شايسته است .\r\nاين بود توصيف ايمان و پايه‌هاى آن .\r\nسائل عرضكرد : اى امير المؤمنين ، راهنمائى فرمودى و ارشاد كردى ، خداوند تو را از دين پاداش خير دهد « 1 » .\r\nاين روايت نيازمند توضيح است و اختلاف نسخه‌هاى كتابها نيز بايد گفته شود ، و اينك :\r\n( امّا بعد ) يعنى بعد از ستايش و درود\r\n( فسهّل شرائعه لمن ورده )\r\nشرع و شريعت بفتح شين دينى است كه خدا مقرر داشته و طرح‌ريزى نموده و بر مردم واجب ساخته ، و شرع اللَّه لنا كذا ، يعنى خدا فلان امر را براى ما روشن و واضح نمود ، و شريعه آبگاه شتر كنار جوى و آب جارى را گويند و همچنينست مشرعه ، ازهرى گويد ، عرب آن را مشرعه نگويد ، مگر وقتى آب دائما روان باشد ، مثل آب نهرها ، و نيز آشكار و چشمگير باشد كه براى آب برداشتن ، دلو و ريسمان نخواهد ، و اگر از آب باران باشد آن را كرع بفتح كاف و راء گويند ، و وردت الماء بر وزن وعدت وقتى گوئى كه به آب برسى براى نوشيدن ، و بقولى شريعه آبگاه نوشندگانست ، و بقوانين الهى شريعت گويند زيرا زندگى ارواح بشر بستگى به آن قوانين دارد ، همچنان كه زندگى بدنها به آب بسته است ،\r\n( و اعزّ اركانه لمن حاربه )\r\nركن هر چيزى طرف آن ، يا نيرومندترين طرف را گويند ، و عزّ و منعه وسيله نيرومنديست از قبيل پادشاهى و لشكر و وسائل ديگر ،\r\n\r\n\r\n","description":"","footnote":"\r\n( 1 ) امالى مفيد ص 170 و امالى طوسى ج 1 ص 35 .\r\n","page_name":" 477 ","page_number":477},
  {"content":"\r\n\r\nهمچنان كه هنگام ضعف و سستى به پايه ديوار تكيه ميدهند ، و عزّ نيرو و شدّت و پيروزى است ، و اعزّه يعنى او را عزيز كرد . يعنى اصول و قواعد اسلام را يا دلائل و براهين آن را زورمند و چيره و سرفراز و نيرومند نمود در برابر كسى كه بخواهد با آن بجنگد و ويرانش سازد و بقولى جنگيدن با اسلام ، كنايه از جنگيدن با مسلمانهاست ، و در پاره‌اى از نسخه‌ها ( جأر به ) بر وزن سئل است يعنى براى كسى كه به آن داد خواهد و به دو پناه برد ، و در نهج البلاغه ، على من غالبه است يعنى كسى كه بخواهد بر آن چيره شود ، و شايد اين بيان روشنتر باشد ، و در تحف العقول على من جانبه است يعنى كسى كه از او طرفدارى كند\r\n( و جعله عزّا لمن تولّاه )\r\nيعنى او را مايه عزّت و بلندى و پيروزى قرار داد براى كسى كه دوستش دارد ، كه در دنيا نگهدار اوست از كشتن و اسارت و چپاول و زبونى ، و در آخرت از شكنجه و رسوائى ، و در مجالس شيخ\r\n( لمن والاه )\r\nو در نهج البلاغه بجاى اين عبارت\r\n( فجعله امنا لمن علقه )\r\nيعنى به او بچسبد و در آويزد\r\n( و سلما لمن دخله )\r\nسلم بكسر سين چنانچه در نهج البلاغه است و همچنين بفتح سين بمعنى صلح ، و بر صلح‌كننده نيز گفته شود ، و با فتح لام بمعنى عقب‌نشينى و تسليم شدن است ، چون هر كه در اسلام درآيد از ستيز و كشتن و اسارت ايمن است ،\r\n( لمن تجلّله )\r\nگويا در اينجا چيزى حذف شده يعنى به دو بزرگى جويد ، يا اسلام بر سرش سايه افكند ، يا كسى كه عمده و مهم اسلام را بگيرد ، جوهرى گويد ، تجليل الفرس ، يعنى پوشاندن جل و پوشش است بر آن ، و تجلّله يعنى برتر از آن شد ، و تجلّله يعنى عمده آن را برگرفت ، پايان .\r\nو چه بسا با حاء خوانده شود بنا بر اين تفسير لمن تحلّله اينست كه اسلام را پوشش خود ساخت ، و اين بعيد است ، و در مجالس و تحف العقول\r\n( لمن تحلّى به )\r\nاست يعنى براى كسى كه خود را بدان زيور نمايد و اين روشن‌تر است .\r\n( و عذرا لمن انتحله )\r\nانتحال ، دين خود قرار دادنست ، و بيشتر بادعاء\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nبىحقيقت گويند و بنا بر معناى دوّم مقصود از اين عبارت اينست كه اسلام عذر ظاهريست در دنيا ، و با داشتن آن احكام مسلمين ، بر او جارى مىشود ، اگر چه در آخرت سودى ندهد ، و عروه ، دلو و كوزه و دستگيره آنست ، گاهى اسلام را تشبيه فرموده بدستگيره ريسمان ، در پيشرفت بسوى درجات كمال ، و نجات از پرتگاههاى سرگردانى و گمراهى چنانچه خداوند ميفرمايد : ( برشته محكم و استوارى چنگ زده كه هرگز نخواهد گسست ) « 1 » و گاهى آن را به حبل محكمى كه با چنگ زدن به آن ، بسوى درجات مقرّبين صعود مىكند تشبيه فرموده ، و حبل هم بريسمان و هم به پيمان ، و هم به عهد ، و هم به امام گفته مىشود و تمام اين معانى با اين روايت مناسب است ، و بقولى اسلام را تشبيه بدستگيره نموده زيرا هر كس مثلا دستگيره كوزه را بگيرد ، تمام آن را مالك مىشود همچنين هر كس باسلام چنگ زند بر تمام خوبيها تسلّط يابد .\r\n( و برهانا لمن تكلّم به )\r\nبرهان ، حجت و دليل است ، يعنى اگر انسان به اصول و قواعد اسلام احاطه پيدا كند ، برهانهاى روشنى بر رد منكرين آن بدست آورد ، زيرا احاطه كامل بر اسلام پيدا نشود مگر بدانستن كتاب و سنّت و برهان هر چيزى در آن دوست ،\r\n( و نورا لمن استضاء به )\r\nاسلام را بنور تشبيه فرمود ، چون بوسيله اسلام براههاى نجات راه مىيابد ، و با ذكر استضائه ترشيح نموده « 2 »\r\n( و شاهدا لمن خاصم به )\r\nزيرا چون دليل‌هاى محكمى دارد ، هر كس با آن مبارزه كند حقانيت او را گواهى مينمايد\r\n( و فلجا لمن حاجّ به )\r\nفلج بفتح فاء همچون افلاح پيروزى و رستگاريست و اسم مصدرش بضمّ فاء است ، و محاجّه غلبه يافتن با دليل است\r\n( و علما لمن وعاه )\r\nيعنى اسلام وسيله بدست آمدن\r\n\r\n\r\n","description":"","footnote":"\r\n( 1 ) سورهء بقره آيه 256 .\r\n( 2 ) ترشيح از اصطلاحات علم بيانست ، يعنى اثبات يكى از لوازم مشبه به براى مشبه در اينجا اسلام را به چراغ تشبيه فرموده و نور را كه از لوازم چراغ است براى اسلام ثابت نموده است .\r\n","page_name":" 479 ","page_number":479},
  {"content":"\r\n\r\nدانش است اگر چه اجمالا دانش نيز وسيله بدست آمدن اسلام است ، زيرا بوسيله اسلام دانش زياد مىشود و تكامل مىيابد\r\n( و حديثا لمن روى )\r\nيعنى احاطه باسلام باعث مىشود اطلاع بر احاديث و اخبار را براى كسى كه بخواهد آنها را براى ديگران نقل كند ، بنا بر اين جمله قبلى به دانائى و اين جمله به بازگوئى براى ديگران تشويق مينمايد\r\n( و حكما لمن قضى )\r\nيعنى اسلام ، داراى احكام داوريست ، و در مجالس بجاى لمن روى و لمن قضى ، رواه و قضى به است\r\n( و حلما لمن جرّب )\r\nحلم بمعنى خرد يا بمعنى گذشت است ، و هر دو نتيجه اسلام و تجربه‌ايست كه از مواعظ و احكام آن بدست مىآيد ، و اختصاص تجربه باسلام بدان جهت است كه هر كس سفاهت ورزد و خشم گيرد و به كار خلافى دست بزند قوانين جزائى اسلام ، از قبيل حدّ و تعزير و قصاص او را مؤدب مى - كند ، در اين صورت هر كس از آنها تجربه آموزد و پند گيرد وادار بعفو و گذشت مىشود مخصوصا با يادآورى كيفرهاى اخروى ، و ثوابهائى كه براى گذشت مقرر شده ، و همه اينها از دين اسلام بدست مىآيد .\r\n( و لباسا لمن تدبّر )\r\nيعنى لباس عافيت ، براى كسى كه عواقب امور را بينديشد يا در اوامر و نواهى اسلام تدبّر نمايد ، يا اينكه لباس زينت است ، و معناى اوّلى روشنتر است ، و تدثّر نيز خوانده شده يعنى لباس است براى كسى كه آن را بپوشد و خود را در بر او قرار دهد همچون روپوش ، و اين تغيير معنى نتيجه تصحيف ( تغيير و زياد كردن نقطه ) است كه خالى از لطف نيست ، و در نهج البلاغه و امالى طوسى و مفيد بجاى اين عبارت ، و لبّا لمن تدبّر ضبط شده ، و لبّ بضم لام خرد است و اين بيان درست‌تر است .\r\n( و فهما لمن تفطّن )\r\nفهم ، دانش و آمادگى كامل ذهن است براى پذيرش آنچه بر او وارد مىشود و فطنه ، زيركى است ، و تفطّن زيركىجوئى يا بكارزدن آنست ، و بديهى است كه اسلام و پيروى كامل از رسول خدا صلّى اللَّه عليه و آله و سلّم و ائمّه عليه السّلام مايه دانش\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nو آمادگى ذهن در قبول معارف و حكمت اهل بيت است ، براى افراد زيرك و هوشمند ، و در مجالس بجاى لمن تفطّن ، لمن فطن است .\r\n( و يقينا لمن عقل )\r\nيعنى باعث حصول يقين مىشود براى كسى كه تفكر و تدبر نمايد ، عقل بر وزن ضرب يعنى تدبّر كرد و بر وزن علم هم لغتى است ، و ممكن است مقصود ، صاحب عقل باشد ، و عقل نيروئيست كه بوسيله آن خوب از بد تميز داده شود ، و بقولى عقل غريزه‌ايست كه باعث فهم كلام مىشود ،\r\n( و بصيره لمن عزم )\r\nو در نهج البلاغه و مجالس و تبصره ضبط شده ، راغب گويد ، نيروى درّاكه قلب را بصيرت ، و بصر گويند همچون آيه شريفه  أَدْعُوا إِلَى اللَّهِ عَلى بَصِيرَةٍ  - ( مردم را ) با بصيرت و بينائى بسوى خدا دعوت ميكنم ) « 1 » يعنى با شناخت ، و ( تبصره ) يعنى بينا و روشن ساختن ، همچون تذكره مصدر باب تفعيل است ، و گويد عزم و عزيمت ، بستگى دل است ، بر امضاء امرى پايان ، يعنى بينائى است براى كسى كه تصميم اطاعت داشته باشد ، ميداند چگونه بايد اطاعت كند يا در تمام امور بينائى خواهد يافت ، زيرا دين تمام امور دنيا و آخرت را در بر دارد ، و نيز انسان متديّن بر هيچ امرى تصميم نگيرد مگر با بينائى .\r\n( و آيه لمن توسم )\r\nيعنى اسلام داراى نشانه‌هائيست براى صاحبان فراست و آنها كه بنور دانش و يقين بنگرند ، و اين جمله اشاره است به آيه شريفه  ( إِنَّ فِي ذلِكَ لَآياتٍ لِلْمُتَوَسِّمِينَ  - و در اين عذاب هوشمندان را نشانه بسيار است ) « 2 » راغب گويد : و سم بمعنى تأثير ، و سمه بمعنى اثر است خداوند ميفرمايد  سِيماهُمْ فِي وُجُوهِهِمْ مِنْ أَثَرِ السُّجُودِ  - بر رخسارشان از اثر سجده نشانها پديدار است ) « 3 » و نيز ميفرمايد  تَعْرِفُهُمْ بِسِيماهُمْ -  آنان را از سيمايشان ميشناسيد « 4 »\r\n\r\n\r\n","description":"","footnote":"\r\n( 1 ) سورهء يوسف آيه 108 .\r\n( 2 ) سورهء حجر آيه 75 .\r\n( 3 ) سورهء فتح آيه 29 .\r\n( 4 ) سورهء بقره آيه 273 .\r\n","page_name":" 481 ","page_number":481},
  {"content":"\r\n\r\nو نيز ميفرمايد  إِنَّ فِي ذلِكَ لَآياتٍ لِلْمُتَوَسِّمِينَ  يعنى براى پندگيران شناساى هوشمند ، و نيز همين توسّم را برخى ذكاوت ، و پاره‌اى فطنه ( هوش ) و برخى ديگر فراست ناميده‌اند ، پيامبر خدا فرمود\r\n( اتّقوا من فراسة المؤمن\r\n- از هوش مؤمن بر حذر باشيد ) و فرمود\r\n( المؤمن ينظر بنور اللَّه\r\n- مؤمن بنور خدا مينگرد ) ، و توسّمت يعنى با نشانه شناخته شدم « 1 » .\r\n( و عبره لمن اتّعظ )\r\nعبرت بكسر عين ، چيزيست كه انسان بدان موعظه شود و پند گيرد ، تا بر ديگران به او استدلال كند ، و اتّعاظ ، پذيرفتن موعظه است ،\r\n( و نجاه لمن صدّق )\r\nبتشديد دال ، و احتمال تخفيف هم دارد چنانچه در روايتى ميفرمايد ( من صدق نجا - هر كس راست گويد نجات يابد ) و در نسخه‌هاى نهج البلاغه با تشديد دال است ،\r\n( و تؤده )\r\nبر وزن همزه و با همزه\r\n( لمن اصلح )\r\nدر قاموس گويد ، تؤده بفتح همزه و سكون آن ، متانت و تأنّى را گويند « 2 » و در مصباح گويد ، اتّأد في مشيه بر وزن افتعل يعنى همراهى كرد و شتاب ننمود ، و تؤده بر وزن رطبه ، و تاء آن در اصل واو بوده ، پايان .\r\nيعنى اسلام براى كسى كه خود را با قوانين آن اصلاح نمايد مايه وقار و متانت است ، يا براى كسى كه كارهايش را با تأنّى اصلاح نمايد ، يا در اصلاح بين مردم تأنّى ورزد ، يا در اصلاح بين خودش و مردم ، و در پاره‌اى از نسخه‌ها بجاى تؤده ، مودّت است ، و مودّت با اصلاح بين خود و مردم سازگارتر است .\r\nو در مجالس\r\n( و مودّة من اللَّه لمن اصلح )\r\nاست و در تحف العقول\r\n( و مودّة من اللَّه لمن صلح )\r\nاست يعنى خدا او را دوست ميدارد ، يا دوستيش را در دل بندگان مىافكند ، چنانچه قرآن ميفرمايد ( همانا آنان كه به خدا ايمان\r\n\r\n\r\n","description":"","footnote":"\r\n( 1 ) مفردات ص 524 .\r\n( 2 ) قاموس ج 1 ص 343 .\r\n","page_name":" 482 ","page_number":482},
  {"content":"\r\n\r\nآوردند و نيكوكار شدند خداى رحمان آنها را محبوب ميگرداند ) « 1 »\r\n( و زلفى لمن اقترب )\r\nزلفى بر وزن حبلى ، قرب و منزلت ، و عنايت است ، و اقتراب بمعنى نزديكى است ، و گويا معناى اين جمله اينست كه اسلام باعث نزديكى به خدا مىشود ، براى كسى كه با اعمال صالحه‌اى كه دين و قوانين اسلام دستور داده ، تقرب جويد ، و در پاره‌اى از نسخه‌ها\r\n( لمن اقترن )\r\nاست يعنى با اوست و جدا نشده و گويا اين اختلاف عبارت تصحيف ( تغيير حروف و نقطه ) باشد ، و در مجالس مفيد و تحف العقول\r\n( لمن ارتقب )\r\nاست يعنى براى كسى كه منتظر مرگ يا رحمت خدا باشد ، يا كسى كه قوانين خدا را حفظ كند و منتظر وقت عمل به آنها باشد ، و در قاموس گويد ، رقيب نگهبان و منتظر و دربان را گويند ، و رقبه مثل ترقّبه و ارتقبه ، يعنى منتظر آن شد و رقب الشيء مثل راقب ، آن چيز را حفظ كرد ، و ارتقب يعنى شرافت يافت و بالا رفت .\r\n( و ثقه لمن توكّل )\r\nثقه فرد مورد اعتماد را گويند ، و توكّل عليه ، يعنى كارش را به او واگذاشت ، يعنى اسلام مورد اعتماد است براى كسى كه كارهايش را بان واگذارد يعنى در تمام كارها قوانين اسلام را رعايت كند ، پس اسلام نيرنگش نزند يا اينكه اسلام باعث مىشود ، اگر انسان كارش را به خدا واگذار كرد ، به او اعتماد نمايد ، و بوسيله اسلام بداند كه خدا او را بس است و خوب نماينده‌ايست .\r\n( و رجاء لمن فوّض )\r\nيعنى اسلام مايه اميد است براى كسى كه كارهايش را به آن يا به خدا واگذارد ، بطورى كه در جمله قبل گفتيم ، و در برخى از نسخه‌ها رخاء با خاء است يعنى زندگى خوش ، و در نهج البلاغه و آن دو كتاب ، و راحه ضبط شده و اين روشن‌تر است .\r\n( و سبقه لمن احسن )\r\nدر قاموس گويد سبق يعنى پيش رفت ، و سبق الفرس في الحلبه ، يعنى اسب ، در ميدان مسابقه پيش افتاد ، و سبق با حركت باء و\r\n\r\n\r\n","description":"","footnote":"\r\n( 1 ) سورهء مريم آيه 96 .\r\n","page_name":" 483 ","page_number":483},
  {"content":"\r\n\r\nسبقه بضمّ سين جايزه‌ايست كه براى افراد مسابقه قرار ميدهند ، و هما سبقان بكسر سين يعنى آن دو بر يك ديگر پيشى ميگيرند ، پايان « 1 » و سبقه در اين عبارت ظاهرا بضمّ سين است يعنى اسلام براى هر كس كه گوى سبقت را ربايد جايزه دارد ، يا براى هر كس بمردم خوبى كند زيرا خوبى با مردم از اموريست كه در پيش برد مسابقه مؤثر است ، يا براى كسى كه خوش صحبت و مردم‌دار باشد ، يا براى كسى كه كار خوب كند و شامل همه عبادات مىشود ، و بعيد نيست اين جمله اشاره باشد به آيه قرآن ( آنان كه در صدر اسلام سبقت بايمان گرفتند ، از مهاجر و انصار و آنان كه بطاعت خدا پيروى آنان كردند از ساير امت ) « 2 » يعنى در نيكى و نيكوئى از آنان پيروى كردند ،\r\n( و خيرا لمن سارع )\r\nيعنى و خوبى براى كسى كه پيش تازد ، به ترتيبى كه در جمله قبل گفته شد ، اشاره است به اين جمله از آيات قرآن كه در چند مورد فرموده (  يُسارِعُونَ فِي الْخَيْراتِ  - در كارهاى خير پيش مىتازند ) « 3 » .\r\n( و جنّه لمن صبر )\r\nجنّه بضمّ جيم سپر را گويند ، اسلام مردم را بصبر تشويق مىكند ، و صبر سپرى است براى لطمه‌هاى دنيا و آخرت و بقولى جنّه را براى اسلام استعاره آورده زيرا اسلام هر كه را بدان عمل نمايد از كيفرهاى دنيوى و اخروى حفظ مينمايد ، و بقولى سپر است براى كسى كه در مناظره با دشمنان دين صبر كند ،\r\n( و لباسا لمن اتقى )\r\nگويا اين جمله اشاره است به آيه (  وَ لِباسُ التَّقْوى ذلِكَ خَيْرٌ  - و بر شما باد به لباس تقوى كه اين نيكوترين جامه شماست ) « 4 » بنا بر اينكه مقصود از لباس تقوى ، ترس از خدا ، يا ايمان ، يا كردار\r\n\r\n\r\n","description":"","footnote":"\r\n( 1 ) قاموس ج 3 ص 243 .\r\n( 2 ) سورهء توبه آيه 100 .\r\n( 3 ) سورهء آل عمران آيه 114 و انبياء آيه 90 و مؤمنون آيه 61 .\r\n( 4 ) سورهء اعراف آيه 25 .\r\n","page_name":" 484 ","page_number":484},
  {"content":"\r\n\r\nشايسته يا شرمى كه بدان تقوى كسب شود ، يا نمود نيكو ، و بقولى همه اين معانى ، يا لباسى كه او تقوى است ، زيرا تقوى رسوائيها و زشتىها را ميپوشاند و ميبرد ، نه لباس جنگ مثل زره و كلاه خود و ابزارى كه از دشمن خود را نگهدارند چنانچه گفته شده ، پس اسلام وسيله است براى پوشش لباس ايمان و تقوى و كردار شايسته ، و حياء و قيافه اهل خير ، براى كسى كه تقوى پيشه كند و بقوانين اسلام عمل نمايد .\r\n( و ظهيرا لمن رشد )\r\nيعنى كمك و ياور براى كسى كه رشد و صلاح را برگزيند و در قاموس گويد ، رشد بر وزن نصر و فرح يعنى راه يافت ، و رشد پايدارى در راه حق با محكم شدن و ريشه‌گرفتن در آن است ،\r\n( و كهفا لمن آمن )\r\nكهف همچون غار ، در كوه است و نيز پناهگاه را گويند ، يعنى محل امنى است از وحشت‌هاى دنيا و آخرت براى كسى كه بدل ايمان آورد ، نه به زبان مؤمن باشد و در دل نفاق ورزد ،\r\n( و امنه لمن اسلم )\r\nامنه به حركت ميم بمعنى امن است و بقولى امنه در آيه 154 سوره آل عمران ، جمع است بر وزن كتبه ، و ظاهرا مقصود از اسلام در اينجا پيروى كامل از خدا و رسول و ائمه صلّى اللَّه عليه و آله و سلّم است چون هر كس چنين باشد ، در دنيا و آخرت از زيانها ايمن است .\r\n( و رجاء لمن صدّق )\r\nيعنى اسلام چون نويد به پاداش‌هاى آخرت ميدهد مايه اميد است براى كسى كه آن را باور كند ، و ممكن است صدق بدون تشديد باشد ، و مؤيدش جمله‌ايست كه در تحف العقول است\r\n( و روحا للصادقين )\r\nو در پاره‌اى از نسخه‌ها نيز روحنا است ، و برخى اين دو جمله را چنين تفسير كرده‌اند ، كه اسلام ايمنى دنياست براى كسى كه ظاهرا مسلمان باشد ، و راحتى آخرتست براى كسى كه در باطن باور كند ، و به نظر من ، گويا اين آيه هم مؤيد آن تفسير است ( اگر از مقربان درگاه باشد . آنجا در آسايش و نعمت بهشت ابدى است ) « 1 » .\r\n\r\n\r\n","description":"","footnote":"\r\n( 1 ) سورهء واقعه آيه 88 .\r\n","page_name":" 485 ","page_number":485},
  {"content":"\r\n\r\n( و غنى لمن قنع )\r\nيعنى اسلام چون قناعت را مىستايد و فوائد آن را بازگو مىكند ، باعث مىشود تا انسان بكم قناعت نمايد و از مردم بىنياز گردد و بقولى چون تمسّك بقواعد اسلام موجب بىنيازى از مردم مىشود چنانچه قرآن ميفرمايد ( هر كس پرهيزكار شود ، خدا راه بيرون شدن ( از گناهان و بلا ، و حوادث سخت عالم را ) بر او ميگشايد ، و از جايى كه گمان نبرد به او روزى عطا كند ) « 1 » و احتمال دارد ، مقصود حضرت از اين جمله آن باشد كه چون اسلام همه نيازهاى علمى و عرفانى و نيازهاى ديگر انسانها را بر طرف مىكند ، پس هر كه بدان قناعت ورزد از ديگر مكتبهاى فلسفى و كلامى و استحسانات عقلى و قياسهاى فقهى بىنياز است ، اگر چه اين معنى بعيد است .\r\n( فذلك الحق )\r\nيعنى آنچه از صفات اسلام برايت برشمردم حق است ، يا ( ذلك ) اشاره باسلام است ، يعنى چون اسلام داراى اين صفاتست پس حق ثابتى است كه تغيير نپذيرد ، يا باطل با او در نياميزد ، يا اين همان حقى است كه خداوند ميفرمايد : ( آيا مسلمانى كه بيقين ميداند كه اين قرآن به حق از جانب خدا بر تو نازل شده است ، مقامش نزد حق با كافر نابيناى جاهل يكسانست ؟ ( هرگز اين چنين نيست ) و تنها عاقلان متذكّر اين حقيقتند ) « 2 » و جمله\r\nسبيله الهدى\r\n) استينافست ، يا حق صفت است براى اسم اشاره ، و سبيله الهدى خبر آنست ، يعنى اين دين حقى كه بهره‌ها و صفاتش را شناختى راه آن هدايت است چنانچه در تفسير اين آيه گفته شده ( آنان از لطف پروردگار خويش به راه راستند ) و گويا اين جمله بدان آيه نيز اشاره دارد ، و مقصود از هدايت راهنمائى خداست كه دست انسان را بگيرد و به مقصود برساند .\r\n\r\n\r\n","description":"","footnote":"\r\n( 1 ) سورهء طلاق آيه 3 .\r\n( 2 ) سوره رعد آيه 19 .\r\n","page_name":" 486 ","page_number":486},
  {"content":"\r\n\r\n( و مأثرته المجد )\r\nمأثره بفتح ميم و سكون همزه و ضمّ ثاء و فتح آن و فتح راء مفرد مآثر بر وزن و معناى مكارم از اثر به معناى نقل و خبرگزاريست ، و در قاموس گويد مأثره ، كار خوبيست كه آن خوى را به ارث برده باشد ، و مجد ، رسيدن بكرم و شرف است و رجل ماجد يعنى مرد كريم شريف ، و بيشتر بشرافتى ميگويند كه از طريق پدران باشد گويا معناى اين جمله آنست كه اسلام باعث مجد و شرفى مىشود كه در نسل انسان نيز سرايت دارد ،\r\n( و صفته الحسنى )\r\nيعنى متصف است بحسن اخلاق و حالات و كردار و در مجالس بعد از\r\n( و جنّه لمن صبر )\r\nاين چنين است ، الحقّ سبيله ، و الهدى صفته ، و الحسنى مأثرته .\r\n( فهو ابلج منهاج )\r\nدر قاموس گويد بلج الصبح ، يعنى صبح روشن شد و هر امر واضحى را ابلج گويند ، و نهج و منهج و منهاج ، راه روشن است ، و در نهج البلاغه ، بعد از آن\r\n( اوضح الولائج )\r\nيعنى مدخل‌ها ، است ،\r\n( مشرق المنار )\r\nمنار جمع مناره نشانه‌ايست كه در راه نصب مىشود ، و گويا جهت اينكه نشانه را مناره ناميدند آنست كه نشانه‌هاى مرسوم آن روز ، آتش برافروخته سر گذرها و راهها بوده تا در پرتو نور آتش راه را بيابند و در قاموس گويد مناره در اصل منوّره بمعنى مركز نور ، و جمع آن مناور و منائر است ، و منار دانش را گويند ، پايان ، و در نهج البلاغه ( مشرف ) با فاء بمعنى بلند و بعد از آن ( مشرق الجوادّ ) جمع جادّه است ، و\r\n( ذاكى المصباح )\r\nو در نهج البلاغه و آن دو كتاب\r\n( مضيء المصابيح )\r\nاست و در قاموس گويد ذكت النار يعنى شعله آتش زياد شد ، و اذكاها يعنى آتش را برافروخت ،\r\n( رفيع الغايه )\r\nغايت ، پايان مسابقه ، يا پرچمى است كه در آخر مسافت مينهادند ، و آن پارچه‌اى بوده بر سر نى كه در پايان مسافت واميداشتند و سوار پيشتاز آن را ميگرفت ، و گويا رفعت كنايه از پديدارشدنست .\r\nو بقولى رفع بمعنى بالغ است ، يعنى ميرسد به غايت .\r\n( يسير المضمار )\r\nدر نهايه گويد ، تضمير الخيل ، آنست كه اسب را خوراك\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nزيادى دهند تا چاق شود سپس غذايش را كم كنند تا سبك شود و بقولى زين‌هاى سنگين و جل‌هاى زياد بر او مينهند تا عرق كند ، و گوشتهاى شل باد كرده او از بين برود ، و در نتيجه گوشت محكم پيچيده‌اى پيدا كند ، و در حديث حذيفه است\r\n( اليوم مضمار و غدا السباق )\r\nيعنى امروز ، روز كار است در دنيا ، براى پيشتازى در بهشت ، و مضمار محلّ تقويت است يا زمان مسابقه است ، و در قاموس گويد مضمار ، محل تقويت اسبان ، و نهايت مسافت اسب است در مسابقه ، نتيجه اينكه مضمار هم به محل تقويت اسب و هم به زمان آن ، و هم بميدان مسابقه گويند .\r\nمسلمانان را تشبيه فرموده باسبهائى كه براى مسابقه آماده ميشوند ، و زمان عمر دنيا را بميدان مسابقه ، و مرگ را بگوى سبقت ، زيرا مسابقه در كردار صالحه است كه پيش از مرگست ، و قيامت محلى است كه اسبها بعد از مسابقه در آن جمع ميشوند براى گرفتن جاوزه ، به ميزان پيشتازى ، و زيان افراد عقب افتاده آن روز معلوم مىشود ، بهشت جايزه پيشتازان و دوزخ ، زيان و محروميت عقب افتادگانست ، يا اينكه دنيا را تشبيه فرموده به محل يا زمان تقويت اسبان براى مسابقه ، و قيامت را بميدان مسابقه ، و هر كس در دنيا بهتر تقويت شود ، در آخرت بيشتر پيش افتد ، و نظير اين تشبيه را در خطبه ديگرى فرموده :\r\n( الا و ان اليوم مضمار و غدا السباق ، و السبقه الجنّه ، و الغاية النار « 1 »\r\nبدانيد دنيا محل تقويت ، و فردا ميدان مسابقه ، و جايزه آن بهشت ، و پايان مسابقه دوزخ است ) ولى اين تفسير دوّم ظاهرا با جمله\r\n( و الموت غايته -\r\nمرگ پايان آنست ) سازگارى ندارد مگر اينكه بگوئيم مقصود از مرگ سرانجام آن يعنى رفتن ببهشت يا دوزخ است ، اشاره باينكه آثار خوشبختى و بدبختى آخرت هنگام مرگ ظاهر مىشود چنانچه در روايت است ( بين شما و بهشت يا دوزخ فاصله‌اى جز مرگ نيست ) و در هر صورت ، مقصود از ، (\r\nيسير المضمار\r\n) كمى زمان آن ، و زود ظاهر شدن نتيجه\r\n\r\n\r\n","description":"","footnote":"\r\n( 1 ) نهج البلاغه خطبه 28 .\r\n","page_name":" 488 ","page_number":488},
  {"content":"\r\n\r\nمسابقه است ، يا آسان طى كردن مسافت ، يا آسان بودن تقويت بخاطر كمى زمان و آماده بودن ابزار آن از جانب خداوند متعال است .\r\nو در نهج البلاغه\r\n( كريم المضمار )\r\nاست و گويا كريم بودن مسابقه بدان جهت است كه تمام مصالح آفرينش در آن جمع است يعنى آزمايش بندگان به وسيله اطاعتها ، و رستگارى و رسيدن رستگاران به بلندترين مقامها ، و ارزش اين مسابقه با آنچه در مذمت دنيا فرموده‌اند منافات ندارد ، زيرا آنچه در ذمّ دنيا فرمودند در مورد كسيست كه بدان اعتماد كند و هدفش تنها دنيا باشد ، چنانچه خود حضرت در خطبه‌اى كه به يارى خدا در آينده عرضه ميكنيم توضيح ميفرمايد .\r\n( جامع الحلبه )\r\nحلبه بفتح حاء اسبهائى است كه از نقاط مختلف براى مسابقه گرد آيند ، و از يك اصطبل نباشند ، و مردمى كه از چند سو براى يارى گرد آيند ، ( عرب ) ميگويد قد احلبوا ، و جامع بودن حلبه ، يعنى تمام افراد لازم در آن هستند ، يا مقصود از حلبه ، محل آن يعنى رستاخيز است چنانچه بعدا مىآيد ، و افراد را براى آن روز جمع ميكنند تا محاسبه شوند ، چنانچه خداوند ميفرمايد ( روز محشر روزيست كه همه خلق در آن جمع شوند ) « 1 » .\r\n( سريع السبقه )\r\nسبقه بفتح سين چنانچه در نهج البلاغه است ، يعنى در دنيا براى صالحان عمل مسابقه زود انجام گيرد ، يا در رستاخيز پيشتازى بسوى بهشت ، و بضمّ سين ، يعنى جايزه مسابقه كه بهشت است ، به زودى به پيشتازان ميرسد ، زيرا زمان دنيا اندكست ، و اين معنى روشنتر است ، و در نهج البلاغه ، و مجالس مفيد ، و تحف العقول\r\n( متنافس السّبقه )\r\nاست و در اين صورت با ضمّ سين درست‌تر است ، اگر چه در نهج البلاغه با فتح آن ضبط شده و تنافس ( يعنى رقابت ) تمايل و رغبت داشتن در چيزيست كه در نوع خود\r\n\r\n\r\n","description":"","footnote":"\r\n( 1 ) سورهء هود آيه 103 .\r\n","page_name":" 489 ","page_number":489},
  {"content":"\r\n\r\nگرانمايه است .\r\n( اليم النقمه )\r\nيعنى انتقام كسى كه در مسابقه عقب افتد دردناكست ، زيرا دوزخ خواهد بود .\r\n( كامل العدّه )\r\nعدّه بضم عين و تشديد دال ، مال يا اسلحه ذخيره است تا روزى از آن بهره‌بردارى شود ، و مقصود در اينجا تقوى است ، و ارزش آن روشن است ،\r\n( كريم الفرسان )\r\nو در نهج البلاغه\r\n( شريف الفرسان )\r\nاست و فرسان مثل فوارس ، جمع فارس يعنى سواره‌كار است .\r\nسپس خود حضرت برخى از جملات مبهم فرمايش خود را تفسير فرموده و ميفرمايد :\r\n( فالايمان منهاجه )\r\nاين جمله تفسير\r\n( ابلج المنهاج )\r\nاست يعنى راه روشن اسلام ، همان باور قلبى خدا و پيامبر و آورده‌هاى آن حضرت ، و دليلهاى محكم آنست ، و در نهج البلاغه و غير آن\r\n( فالتصديق منهاجه )\r\nضبط شده و اين روشن‌تر است\r\n( و الصّالحات مناره )\r\nتفسير ( مشرق المنار ) ، اعمال صالحه و عبادات لازمه را به پرچمها و مناره‌هائى كه در راهها نصب مىشود تشبيه فرموده ، اينها نشانه است تا بندگان خدا گمراه نشوند ، پس هر كه پيرو شريعت پيامبر شود و واجبات و مستحباتش را انجام دهد خداوند در مسيرش راهنمائى فرمايد و با عمل ايمانش را نيرو دهد ، و با نيروى ايمان عملش زياد گردد ، و هر گاه بنشانه‌اى برسد نشانه ديگرى برايش ظاهر شود ، و يقين او بدرستى مرام بيشتر گردد تا عمرش پايان يابد و بر حسب قابليتى كه خدا برايش قرار داده ببلندترين مقامهاى كمال خويش برسد ، يا اينكه ايمان را به راه ، و اعمال را به نشانه‌ها مانند كرده هم چنان كه بوسيله رفتن ، نشانه‌هاى راه ظاهر مىشود ، همچنين با تصديق به خدا و پيامبران و حجتهاى خدا ، كردار شايسته ، شناخته مىشود ، و بقولى اعمال صالحه نشانه‌هاى اسلام مسلمان است و از اعمال بايمان پى مىبرند ، ولى در اين صورت تشبيه تمام نيست .\r\n\r\n","description":"","footnote":"","page_name":" 490 ","page_number":490},
  {"content":"\r\n\r\n( و الفقه مصابيحه )\r\nفقه ، آگاهى بمسائل شرعى يا هر چيزيست ، و بدان ديده شود راه سلوك بسوى خدا و نشانه‌هايش ، و اين جمله تفسير\r\n( ذاكى المصباح )\r\nاست زيرا دانشهاى دينى و قوانين آن بوسيله انبياء و اوصياء عليه السّلام و دانش و افاضات ربّانى آنها ، براى مردم روشن و آشكار است .\r\n( و الدنيا مضماره )\r\nابن ابى الحديد گويد « 1 » گويا انسان در دنيا بسوى هدف مرگ ميرود ، و حضرت دنيا را مضمار اسلام قرار داده ، زيرا مسلمان دنيا را ميگذراند نه براى دنيايش بلكه براى آخرتش ، پس دنيا همچون محل تقويت اسب است ، براى موقع معيّنى كه در مسابقه افتد ،\r\n( و الموت غايته )\r\nجهت تشبيه مرگ بهدف مسابقه قبلا معلوم شد ، و بقول ابن ابى الحديد ، يعنى دنيا زندان مؤمن است ، و با مرگ از آن رهائى يابد .\r\nو ابن ميثم « 2 » گويد مرگ را هدف قرار داده ، يعنى هدف نزديكى كه عبارتست از در رسيدن به خدا ، و احتمال دارد مقصود از مرگ ، مرگ شهوات و خواسته‌هاى دل باشد زيرا آن نيز نتيجه نزديكى براى اسلام است ، و اين جمله تفسير رفيع الغايه است ، و در ديگر كتابها ، اين جمله پيش از جمله قبل از آنست ، و در اين صورت نشر بر ترتيب لفّ است ، يعنى دو جمله‌اى كه در تفسير دو جمله قبل فرموده به ترتيب جمله اوّل يعنى و الموت غايته در تفسير رفيع الغايه ، و جمله دوّم يعنى و الدنيا مضماره در تفسير يسير المضمار است ، ولى بنا بر آنچه در اين كتابست ، كه\r\nو الموت غايته\r\nبعد از\r\nو الدنيا مضماره\r\nضبط شده ، شايد تأخير جمله\r\n( و الموت غايته )\r\nبدان جهت باشد كه ذكر غايت بعد از مضمار ، از نظر واقع مناسبتر است ، و قبلا كه رفيع الغايه مقدم شده ، باعتبار بلندى و شرف آن ، و اينكه بهره مورد نظر همان غايت است ، بنا بر اين با اين تقديم و تأخير ، به دو جهت واقعى اشاره فرموده است .\r\n\r\n\r\n","description":"","footnote":"\r\n( 1 ) شرح نهج البلاغه ابن ابى الحديد ج 2 ص 220 .\r\n( 2 ) شرح نهج البلاغه ابن ميثم ص 260 .\r\n","page_name":" 491 ","page_number":491},
  {"content":"\r\n\r\n( و القيامة حلبته )\r\nيعنى محل اجتماع افراد مسابقه است ، يا براى مسابقه و يا براى گرفتن جايزه چنانچه در شرح جامع الحلبه گذشت ، بنا بر اين قيامت محل حلبه است ، نه خود حلبه ولى مجازا بمحلّ حلبه ، حلبه فرموده ، ابن ابى الحديد گويد ، حلبته يعنى ذات حلبته و مضاف در كلام حذف شده همچون آيه قرآن  هُمْ دَرَجاتٌ عِنْدَ اللَّهِ  « 1 » - آنها صاحبان مقامند نزد خدا ) يعنى ذوو درجات ( صاحبان مقامها ) ،\r\n( و الجنه سبقته )\r\nدر بيشتر نسخه‌هاى نهج البلاغه سبقته بفتح سين است ، از آن جهت شارحان نهج البلاغه گفته‌اند يعنى بهشت پاداش مسابقه آنست ، و كلمه جزاء را در تقدير گرفته‌اند ، ولى ظاهرا بضمّ سين بمعنى جايزه است و نيازى بتقدير ندارد ، چنانچه قبلا گفته شد .\r\n( و النار نقمته )\r\nيعنى سهم كسى است كه عقب افتد و در مسير مسابقه گام ننهد ، نصيب چنين كسى گذشته از حسرت و محروميت ، آتش دوزخ است ،\r\n( و التقوى عدّته )\r\nتفسير ( كامل العدّه ) است ، زيرا تقوى در سخت‌ترين و بزرگترين وحشتها يعنى رستاخيز بهره ميدهد همچنان كه ذخيره‌هائى از قبيل ثروت در هنگام نياز براى صاحبش سود دارد .\r\n( و المحسنون فرسانه )\r\nزيرا آنها با نيكى و عبادات در اين ميدان مسابقه ميدهند .\r\n( فبالايمان يستدلّ على الصالحات )\r\nزيرا باور كردن خدا و پيامبر و حجت خدا باعث مىشود اعمال صالحه و چگونگى آنها را از واجب و مستحب بداند ، و بقولى زيرا ايمان راه اسلام است ، و هر راهى را توشه مناسب لازم است ، و توشه راه اسلام اخلاق ، و كردار شايسته است ، پس ايمان نشانگر آنهاست چنانچه سبب راهنماى مسبّب است ، و بقولى ، بايمان قلبى استدلال مىشود بر ملازمت اعمال صالح ، و گويا كلام را وارونه معنى كرده ( يعنى كردار شايسته ، دليل وجود\r\n\r\n\r\n","description":"","footnote":"\r\n( 1 ) سورهء آل عمران آيه 163 .\r\n","page_name":" 492 ","page_number":492},
  {"content":"\r\n\r\nايمان در دل آنهاست ) زيرا معنى ندارد كه چيزى كه پنهانست دليل امر آشكار شود ، گر چه ممكن است بگوئيم معنايش اينست كه بوسيله ايمان استدلال مىشود ، بر درستى ايمان و پذيرش آن ، چون كارهاى غير مؤمن پذيرفته نيست ، و اين معناى خوبيست ولى معناى اوّل بهتر است .\r\n( و بالصّالحات تعمر الفقه )\r\nزيرا عمل باعث زياد شدن دانشست ، همچنان كه كسى كه چراغى در دست دارد اگر بايستد تنها اطرافش را مىبيند ولى اگر راه برود هر چه بيشتر راه رود از نور چراغ بهره‌مند مىشود و مىبيند چيزهائى را كه نديده ، چنانچه در روايت است ، هر كس بدان چه آگاه است عمل كند ، خدا آگاهى آنچه را ندانسته ، ميراثش دهد ، و در پيش گفتيم ، دانش ، عمل را فرياد كند ، اگر پاسخ نشنود ميگريزد و بقولى ، مبناى اين دو جمله اخير بر آنست كه مقصود از عمل صالح ، ولايت خاندان پيامبر صلّى اللَّه عليه و آله و سلّم است و روشن است كه ايمان دليل ولايت ، و ولايت مايه آبادانى فقه است ، چون فقه ، از خاندان پيامبر صلى اللَّه عليه و آله و سلّم گرفته مىشود .\r\n( و بالفقه يرهب الموت )\r\nيعنى آگاهى و يقين زياد باعث خشيت زياد است چنانچه خداوند ميفرمايد : ( تنها بندگان دانشمند از خدا ميترسند ) « 1 » و مقصود از ترس مرگ ، ترس بعد از مرگ ، يا ترس از رسيدن مرگ پيش از آمادگى و همچنين ترس بعد از مرگ است ، بنا بر اين جمله\r\n( و بالموت تختم الدّنيا )\r\nهمچون علت است براى اين ، زيرا دنيائى كه مضمار عمل است با مرگ پايان مىپذيرد ، پس از مرگ ميترسد ، چون بين مضمار ، و عمل فاصله مىافكند ، و انسان را از آمادگى ملاقات خدا بازمىدارد ، و از مرگ براى دوستى دنيا و لذات آن ترس ندارد .\r\n( و الدنيا تجوز القيامه )\r\nاين جمله نيز چون علت است براى ترس از مرگ ،\r\n\r\n\r\n","description":"","footnote":"\r\n( 1 ) سورهء فاطر آيه 28 .\r\n","page_name":" 493 ","page_number":493},
  {"content":"\r\n\r\nيعنى از مرگ ميترسى ، چون بوسيله دنيا و كردار شايسته در آن ، از دلهره‌هاى قيامت ميگذرى ، و بسوى نعمتهاى هميشگى ميروى ، بنا بر اينكه صيغه مخاطب باشد ، و در پاره‌اى از نسخه‌ها به صيغه غايب است ، يعنى مؤمن ، يا انسان ميگذرد ، و در پاره‌اى ديگر به صيغه مجهول است ، و اين روشن‌تر است ، و در پاره‌اى يحاز با حاء است يعنى پاداشهاى رستاخيز بدست مىآيد ، در هر صورت جهتش آنست كه بنده خدا هر چيزى را كه در قيامت مىبيند نتيجه عقائد و اعمال و اخلاقى است كه در دنيا كسب نموده ، پس بوسيله دنيا ميتوان از قيامت گذشت يا ثوابهاى آن بدست مىآيد ، و برخى تحوز با حاء خوانده‌اند ، يعنى دنيا و اعمال آن ، مردم را در قيامت براى حساب و پاداش جمع مىكند ، زيرا رستاخيز چنانچه گفتيم جامع الحلبه ( گردآورنده پيشتازانست ) و در تحف العقول\r\n( تحذر القيامه )\r\nاست و گويا اين عبارت روشن‌تر است .\r\n( و بالقيامة تزلف الجنّة )\r\nيعنى بمؤمنين نزديك مىشود چنانچه قرآن ميفرمايد (  وَ أُزْلِفَتِ الْجَنَّةُ لِلْمُتَّقِينَ  - و آن روز بهشت را باهل تقوى نزديك سازند ) « 1 » و در مجالس مفيد ( و تزلف الجنّة للمتّقين - و تبرز الجحيم للغاوين ) است بيضاوى گويد « 2 » (  وَ أُزْلِفَتِ الْجَنَّةُ لِلْمُتَّقِينَ  ) بطورى كه آن را از ايستگاه خود به‌بينند و از اينكه بسويش روانند خرّم باشند (  وَ بُرِّزَتِ الْجَحِيمُ لِلْغاوِينَ  - و دوزخ بر گمراهان پديدار گردد ) پس آن را بىپرده به‌بينند ، و از اينكه بسويش كشيده ميشوند متأثرند .\r\nنويد به بهشت در آيه اوّل از باب افعال و در آيه دوّم وعيد دوزخ از باب تفعيل است ، و در اين اختلاف دو فعل ، جانب نويد ترجيح دارد ، پايان .\r\n( و الجنّة حسرة اهل النّار )\r\nدر رستاخيز ، جايى كه حسرت و پشيمانى سود ندهد ، و اين حسرت ، رنجى است افزون بر عذاب عظيم آنان ،\r\n( و النار موعظه\r\n\r\n\r\n","description":"","footnote":"\r\n( 1 ) سورهء شعراء آيه 90 .\r\n( 2 ) تفسير بيضاوى ص 309 .\r\n","page_name":" 494 ","page_number":494},
  {"content":"\r\n\r\nللمتقين )\r\nدر دنيا جايى كه از اين موعظه بهره برند ، و آنچه موجب دوزخ است رها ميكنند ، و آنچه آنان را از آن دور ميسازد ، انجام ميدهند ،\r\n( و التقوى سنخ الايمان )\r\nيعنى ريشه و اساس آنست ، در قاموس گويد سنخ بكسر سين بمعنى اصل و ريشه است .\r\n( على اربع دعائم )\r\nدعامه بكسر دال ستون خانه است ، و دعائم ايمان ، چيزهائى را گويند كه ايمان بر آنها جا گيرد ، و موجب ثبات و دوام و نيرومندى آن شود\r\n( على الصبر و اليقين و العدل و الجهاد )\r\nابن ميثم گويد « 1 » ، مقصود حضرت پايه‌هاى ايمان كامل است و ايمان كامل ، اصلى دارد و كمالاتى كه متمم اصلست اصل و ريشه ايمان ، تصديق بوجود صانع و صفات كمال و جلال او و كتابهاى آسمانى و پيامبران او و آنچه را كه آنها آورده‌اند ، مىباشد ، و كمالات متمم اصل ، گفتار بر حسب باور دل ، و اخلاق نيكو ، و عباداتست ، اينها كه گفتيم اصل و متمّم نفس كامل انسانى نيز هست ، زيرا نفس دو جنبه دارد ، علمى و عملى و وقتى نفس كامل مىشود كه اين دو جنبه كمال يابد ، آنچه كه گفتيم اصل ايمان است ، جنبه علمى و آنچه كه متمّم بود جنبه عملى نفس كامل انسانيست .\r\nبا توجه بدان چه گفتيم ، چون ريشه‌هاى اخلاق پسنديده انسانى كه كمال انسان نيز هست چهارتاست ، حكمت ، و عفّت ، و شجاعت ، و عدل ، حضرت بدانها اشاره فرمود ، و كلمه دعائم را براى آن استعاره آورد تا بفهماند قوام و هستى ايمان كامل ، بسته باينهاست ، همچون پايه‌هاى ساختمان ، و از حكمت به يقين تعبير فرمود چون حكمت را دو بخش است ، نظرى كه با تصور و تصديق حقائق پيچيده جهان به ميزان استعداد بشر بدست مىآيد و نتيجه يقين و برهانست ، و عملى كه ملكه آگاهى بر فضائل نفسانى و چگونگى اكتساب آنها و همچنين توجه برذائل اخلاقى و چگونگى دورى از آنهاست ، و پر واضح است دانشى كه موجب\r\n\r\n\r\n","description":"","footnote":"\r\n( 1 ) شرح نهج البلاغه ابن ميثم ص 582 .\r\n","page_name":" 495 ","page_number":495},
  {"content":"\r\n\r\nچنين ملكه‌اى شود همان يقين است ، و از عفّت بصبر تعبير فرموده ، چون عفّت ، خوددارى از زياده‌روى و آزمندى در شهوات ، و پيروى نكردن از خواسته‌ها ، بالاتر از اين كنترل و بهره‌بردارى صحيح از آنها بر حسب آگاهى و حكمت ، كه گام نخستين سعادتست ، و تعبير از عفت بصبر بدان جهت است كه عفت يكى از لوازم صبر است ، زيرا صبر ، خوددارى و بازگرداندن نفس از پيروى لذتهاى زشت است و بقولى صبر ، خويشتن‌داريست آنچنان كه درد و الم ناملايماتى را كه عقل تحمل آنها را لازم ميداند او را از پاى درنياورد ، و علاقه و دوستى ، شهواتى را كه عقل دورى آنها را لازم ميداند بيچاره‌اش نسازد ، و پر واضح است كه صبر به اين معنى هميشه ملازم و همراه عفت است ، و همچنين از شجاعت بجهاد تعبير فرموده زيرا شجاعت نيز لازمه جهاد است ، چون شجاعت ، ملكه اقدام و پرداختن لازم است بر امورى كه رسيدن به آنها نيازمند تحمّل ناملايمات و شدائد است ، و امّا عدالت خوى نيكى است كه از آن سه فضيلت پيش ، برآيد ، زيرا هر كدام از آن سه فضيلت دو سوى افراط و تفريطش ، ناپسند است ، و عدالت آنها را در حدّ متوسط قرار ميدهد .\r\n( على اربع شعب )\r\nشعبه بضمّ شين شاخه درخت است ، و بقولى شعبه فاصله بين دو شاخه ، و بين دو شاخ را گويند ، و دسته‌اى از چيزى ، و بر شاخه را نيز گويند ، و مقصود حضرت در اينجا ، انشعابات و انواع ، و عوامل تحقق صبر است .\r\n( على الشّوق و الاشفاق )\r\nو در ديگر كتابها\r\n( و الشفق و الزّهد )\r\nو در مجالس مفيد\r\n( و الزّهاده و الترقّب )\r\nاست ، شوق ، رغبت و توجه نفس است بسوى چيزى و هوس كردن آن ، و شفق به حركت فاء ترس است همچون اشفاق ، و زهد ، ضدّ رغبت و ميل است ، و ترقب انتظار ، يعنى انتظار مرگ و ياد كردن آن دائما و غافل نبودن از آن .\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nو چون صبر را سه بخش است بطورى كه بعدا خواهيم گفت ، صبر هنگام بلا ، و صبر بر زحمت بندگى ، و صبر بر ترك خواسته‌هاى حرام ، و اين بخش سوّم گاهى براى رسيدن به لذتهاى آخرت ، و گاهى براى ترس از كيفرهاى آنست ، بدان جهت صبر را بر چهار شاخه بنيان فرموده ، بر شوق و ميل بسوى بهشت و آن را به اين بيان توضيح ميدهند :\r\n( فمن اشتاق الى الجنّه سلا عن الشهوات )\r\nيعنى آنها را فراموش كند و بر ترك آنها صبر نمايد ، و نيز بر ترس از دوزخ و آن را با اين بيان توضيح ميدهد :\r\n( هر كس از دوزخ بترسد از محرمات بازگردد ) و در مجالس مفيد و تحف العقول\r\n( عن الحرمات )\r\nاست ، و ممكن است كلمه شهوات كه در جمله پيش فرمود شامل مكروهات نيز بشود ، و همچنين بر زهد و بىاعتنائى به دنيا و آنچه در آنست از قبيل مال و همسر و فرزند و آن را با اين بيان توضيح فرموده\r\n( و من زهد في الدنيا هانت عليه المصائب )\r\nو در پاره‌اى از نسخه‌ها و آن دو كتاب ( المصيبات ) و در نهج البلاغه\r\nاستهان بالمصيبات\r\nاست ، يعنى آسيبهاى دنيا را سهل و ساده شمرده و آنها را سبك انگارد ، زيرا آسيب دنيوى بر اثر از دست دادن پاره‌اى از نعمتهاى آنست كه بر اثر زهد دوستى آنها را بدل نگرفته .\r\nشاخه چهارم صبر ، انتظار مرگ ، و زياد ياد كردن آنست ، و آن را نيز با اين بيان توضيح فرموده\r\n( و من راقب الموت ، سارع الى الخيرات )\r\nو در دو كتاب امالى طوسى و مفيد\r\n( و من ارتقب )\r\nو در نهج البلاغه\r\n( في الخيرات )\r\nاست .\r\nسپس اشتياق بهشت ، و ترس از دوزخ را تنها موجب دورى از خواسته‌ها و محرّمات دانسته با اينكه اين دو موجب انجام واجبات نيز ميشوند ، يا به جهت اينكه ترك حرام اهميت زيادترى دارد ، و صبر بر آن برتر و زحمتش بيشتر است چنانچه در روايتى خواهد آمد ، و يا بدان جهت كه انجام عبادات نيز در ترك محرمات است ، زيرا بيشتر اوقات ، مانع از انجام آنها ، شهواتست ، وقتى از آنها\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nدور شد ، عبادات لازم را انجام ميدهد و بعيد نيست بگوئيم مقصود اصلى از جمله اول همين است كه نتيجه دورى از شهوات انجام عباداتست ، و نيز ممكن است بگوئيم انجام واجبات در جمله دوّم است ، زيرا ترك هر واجبى حرامست پس ترك همه حرامها لازمه‌اش انجام عبادات است ، و ترك مكروهات ، و انجام مستحبات در جمله اول است .\r\n( و اليقين على اربع شعب : تبصره الفطنه )\r\nتبصره مصدر باب تفعيل ، و فطنه ، حذاقت و خوش‌فهمى است ، و ابن ميثم گويد ، هجوم سريع نفس است بر آنچه حواس بدان عرضه كنند و گويد\r\nتبصره الفطنه\r\n، يعنى به كار بردن هوش .\r\nسخن ما : ممكن است ، اضافه تبصره به فطنه ، اضافه بفاعل باشد يعنى فطنه ، انسان را بينا ميسازد ، و ممكن است اضافه بمفعول باشد ، يعنى انسان فطنه را بينا ميسازد ، و احتمال دارد تبصره بمعنى ديدن باشد ، و ديدن هوش كنايه از توجه و دقت در آنست و در اين صورت نيز اضافه بمفعول است ، و اگر گوئيم اضافه بفاعل است در جمله\r\n( فمن ابصر الفطنه )\r\nبه زحمت افتيم .\r\n( و تأوّل الحكمه )\r\nتأوّل و تأويل ، پرده‌بردارى از آينده است ، و بقولى بمعنى تدبّر و تفسير است ، و حكمت ، دانستن هر چيز است ، چنانچه هست پس تأوّل حكمت ، آينده‌نگرى ناشى از دانش و معرفت است ، و آن استدلال بر هر چيز است ببرهان درست ، و ابن ميثم گويد تأوّل حكمت ، تفسير حكمت ، و اكتساب حقائق است از طريق برهان ، و برآوردن هر فضيلت و خلق ارجمند از جايگاه آن ، مانند سخنى كه اثر گذارد ، يا عبرتى كه پند گيرد .\r\nو كيدرى گويد تأوّل حكمت ، همان دانستن مقصود حكماء است ، و آغاز حكمت دانستن گفتار خدا و رسول است چنانچه قرآن ميگويد ( و آنها را از لوث جهل و اخلاق زشت پاك سازد و شريعت كتاب سماوى و حكمت الهى بياموزد ) « 1 » .\r\n\r\n\r\n","description":"","footnote":"\r\n( 1 ) سوره جمعه آيه 2 .\r\n","page_name":" 498 ","page_number":498},
  {"content":"\r\n\r\n( و معرفه العبره )\r\nو در كتابهاى ديگر (\r\nو موعظه العبره\r\n) است ، و عبرت چيزيست كه انسان به دو موعظه شود و از آن پند گيرد ، و موعظه ، يادآورى چيزى است كه دل را نرم سازد ،\r\n( و موعظه العبره )\r\nيعنى پندها بر دل انسان نشيند و آدمى او را پذيرد و دلش نرم گردد ،\r\n( و سنّه الاوّلين )\r\nسنّت ، مرام و روش است چه پسنديده باشد يا ناپسند ، يعنى شناخت روش پيشينيان ، و فرجام كار آنها از سعادت و بدبختى ، تا از كارهاى خوشبختان پيروى ، و از زشتيهاى خوشبختان دورى گزيند .\r\nسپس فوائد اين شاخه‌هاى يقين ، و چگونگى طرح‌ريزى يقين بر آنها را توضيح ميدهد و ميفرمايد\r\n( فمن ابصر الفطنه )\r\nيعنى هر كس هوش را بينا سازد ، يا در آن بنگرد و به كار بندد ، گويا كسى كه آن را به كار نبندد و بمقتضايش عمل نكند آن را نبيند ، و در ديگر كتابها\r\n( تبصر في الفطنه )\r\nاست و اين روشن‌تر است ، ( عرف الحكمه ) و در نهج البلاغه\r\n( تبيّنت له الحكمه )\r\nو در تحف العقول\r\n( تأوّل الحكمه )\r\nو در مجالس مفيد\r\n( تبين الحكمه )\r\nاست و همه زيبا و مناسب است ، و كيدرى گويد : ( تبصّر ) يعنى نگريست و فكر كرد ، و بينائى يافت ، و نيز گويد حكمت ، دانشى است كه انسان را از كار زشت بازدارد ، و آن را از\r\n( حكمه اللّجام\r\n- دهانه اسب ) گرفته‌اند ،\r\n( و من تأوّل الحكمه )\r\nو بشناسد آن را چنانچه هست\r\n( عرف العبره )\r\nبحالات آسمان و زمين ، و دنيا و اهل آن ، تا حكمت نظرى و عملى بدست آورد .\r\n( و من عرف العبره عرف السّنّه )\r\nيعنى مرام پيشينيان ، و روش خدا با آنها كه بزرگترين پندهاست ،\r\n( و من عرف السنّه فكانّما كان مع الاوّلين )\r\nدر زندگى يا بعد از مرگشان ، چون شناخت كامل روشن آنها مثل اينست كه آنها را ديده است ،\r\n( و اهتدى )\r\nيعنى بوسيله اين\r\n( الى الّتى  هِيَ أَقْوَمُ  )\r\nيعنى بسوى راست‌ترين و درست‌ترين راهها .\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nآنگاه راه و چگونگى پندآموزى را بيان ميفرمايد\r\n( و نظر الى من نجا )\r\nيعنى پيشينيان ، ( بما نجا ) از پيروى پيامبران ، و اقتداء به آنها در علم و عمل\r\n( و من هلك بما هلك )\r\nبا مخالفت پيشوايان و پيروى از هوسهاى گمراه‌كننده و خواسته‌ها .\r\nاز جمله ( و اهتدى ) تا ( بطاعته ) در ديگر كتابها نيست .\r\n( و العدل على اربع شعب )\r\n، گويا در اينجا مقصود از عدل ، ستم‌نكردن و بين مردم به حق حكم دادن ، و انصافست ، نه آنچه كه اصطلاح حكماست كه عبارت از ميانه‌روى در امور ، زيرا عدل به آن معنى شامل تمام خوىهاى پسنديده مىشود\r\n( غامض الفهم )\r\nغامض ، سخن پيچيده و غير روشن را گويند ، و نسبت آن بفهم مجازيست ، و گويا معنايش ، فهميدن سخنان غامض يا به معناى فهم دقيق ، و نازك‌بينى است ، و در نهج البلاغه و تحف العقول ( غائص ) از غوص به معناى رفتن زير آب براى استخراج اشياء قيمتى دريائيست ، و كيدرى گويد ( غائص الفهم ) اضافه صفت بموصوفست براى تأكيد يعنى فهم غائص ، و بنا بر اين معنى چنين است فهمى كه براى اطّلاع از جزئيات و دقائق هر چيزى هجوم ميبرد ، همچنان كه غواص براى استخراج درّ و لؤلؤ به آب هجوم ميبرد ، و\r\n( غمر العلم )\r\nيعنى زيادى دانش ، در قاموس گويد غمر ، آب زياد است ، و غمره الماء يعنى آب آن را پوشانيد ، و در نهج البلاغه\r\n( و غور العلم )\r\nاست ، و غور هر چيزى عمق آنست و نيز به معناى ورود و دقت نظر در امور است ،\r\n( و زهره الحكم )\r\nزهره بفتح زاء ، به جهت و طراوت ، و سرسبزى و زيبائى و سفيديست ، و گل هر گياهى را نيز گويند ، و حكم بضمّ حاء داورى و دانش و فقه است ،\r\n( و روضه الحلم )\r\nاضافه در اين جمله و جمله پيش همچون ( لجين الماء - نقره آب ) است كه در واقع ( ماء كاللّجين - يعنى آبى كه چون نقره است ) بوده و در اينجا ، نيز ميگوئيم حكمى كه چون زهره و حلمى كه چون روضه و بستانست ، و در اين دو جمله هم\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nاستعاره تخييليه و هم بالكنايه به كار برده شده ، چون حكم را به زهره و حلم و بروضه تشبيه فرموده ، و در نهج البلاغه\r\n( و رساخه الحلم )\r\nاست ، رسخ يعنى ثابت شد ، و حلم بمعنى بردبارى و آرامش و خودداريست ، و بقولى ، شتاب نكردن در به كار زدن خشم است ، و رساخه الحلم ، يعنى نيرومندى و كمال حلم\r\n( فمن فهم فسرّ جميع العلم و من علم عرف شرايع الحكم )\r\nيعنى هر كس مشكلات علوم را بفهمد ، متشابهاتش را تفسير كند ، و هر كس چنين باشد همه گونه داورى بين مردم را بداند ، و اشتباه نكند ، و ستم و جور روا ندارد ، در مجالس مفيد بعد از اين جمله ميفرمايد\r\n( و من عرف شرايع الحكم لم يضلّ ) ( و من حلم لم يفرط في امره )\r\nو بر مردم خشم نگيرد و در كارها خوددار باشد ، و در نهج البلاغه\r\n( فمن فهم علم غور العلم ، و من علم غور العلم صدر عن شرايع الحكم ، و من حلم\r\nتا آخر ) صدر بار گشتن از آبگاه براى سيراب نمودن مردم ، است ، و صدور از قوانين حكم ، كنايه از درست گفتن و به حق حكم كردنست\r\n( و لم يفرّط )\r\nاز باب تفعيل ، يعنى در شئون مربوط بداورى كوتاهى نكرده ، يا در همه موارد ، و در پاره‌اى از نسخه‌هاى نهج البلاغه ، لم يفرط از باب افعال است ، يعنى از حدّ خويش نگذشته ،\r\n( و عاش في النّاس حميدا )\r\nعيش به معناى زندگى و حميد ، يا محمود بمعنى پسنديده است .\r\n( و الجهاد على اربع شعب )\r\nاين شعبه‌ها يا وسائل جهادند ، يا انواع جهاد كه نهانند و آنها را ياد فرموده تا گمان نشود كه جهاد ، تنها با شمشير است ، با اينكه آن نوعى امر بمعروف و نهى از منكر است ، بلكه جهاد به كار زدن نهايت كوشش و قدرت است در بالا بردن كلمه اللَّه و پيروى از خوش‌آيند او و ترويج قوانين الهى با دست و زبان و دل .\r\nراغب گويد « 1 » جهاد و مجاهده به كار بردن تمام كوشش است در دفع دشمن ، و جهاد سه گونه است مبارزه با دشمن آشكار ، و مبارزه با شيطان ، و مبارزه با نفس ،\r\n\r\n\r\n","description":"","footnote":"\r\n( 1 ) مفردات راغب ص 101 .\r\n","page_name":" 501 ","page_number":501},
  {"content":"\r\n\r\nو هر سه گونه جهاد در اين آيات داخلند ( و جهاد كنيد در راه خدا ، چنانچه بايد ، با ثروت و جانشان در راه خدا كوشيدند ، آنهائى كه ايمان آورده و از وطن خويش كوچ كرده و با ثروت و جانشان در راه خدا كوشيدند ) « 1 » و پيامبر خدا صلّى اللَّه عليه و آله و سلّم فرمود : با هوسهايتان مبارزه كنيد ، چنانچه با دشمنانتان ، و مبارزه هم با دست است و هم با زبان چنانچه امام عليه السّلام ميفرمايد با دست و زبان خويش با كافران مبارزه كنيد .\r\n( على الامر بالمعروف )\r\nمعروف آنست كه شارع معرّفى فرموده و آن را خوب دانسته ، اگر واجب باشد وادار كردن به آن واجب ، و اگر مستحب باشد ، وادار كردنش مستحب است\r\n( و النهى عن المنكر )\r\nيعنى آنچه را شارع انكار كرده و زشت شمرده و شرط آن دو ، آگاهى بمعروف و منكر ، و احتمال اثر دادن ، و نبودن مفسده است ، و آن دو واجبند هم بدست و هم به زبان و هم بدل ،\r\n( و الصّدق في المواطن )\r\nيعنى دروغ نگفتن در هر حال مگر هنگام ترس از ضرر ، كه در آن صورت توريه مىكند و باز دروغ نيست ، و مواطن ، موارد گوناگون مبارزه با نفس ، و مبارزه با دشمن ، و مبارزه با فاسق بوسيله امر بمعروف و نهى از منكر ، و در مورد خشنودى و خشم ، و زيان و سود ، مادامى كه بحدّ تجويز تقيّه نرسد .\r\nو اما صدق و كذب در اصل در نقل اخبار است ، زيرا در آن مورد است كه امكان دارد كسى خبرى را مطابق با واقع بگويد راست باشد يا مخالف با واقع بگويد دروغ باشد ، چنانچه خداوند ميفرمايد ( كيست راستگوتر از خدا ؟ ) ( كيست كه از خدا راستتر سخن گويد ، و گزارش دهد ؟ ) « 2 » و گاهى بالعرض در ساير انواع سخن نيز استعمال مىشود ، مثل اينكه كسى سؤال كند آيا زيد در خانه است ؟ اينجا هم جاى احتمال صدق و كذب هست چون از نادانى خود\r\n\r\n\r\n","description":"","footnote":"\r\n( 1 ) آيات به ترتيب در سورهء حج آيه 78 و حجرات آيه 15 و انفال آيه 72 .\r\n( 2 ) سورهء نساء آيه 122 و 87 .\r\n","page_name":" 502 ","page_number":502},
  {"content":"\r\n\r\nگزارش ميدهد و نيز مثل اينكه كسى بگويد با من مواسات كن ، چون از نيازمندى خود گزارش دهد ، و در افعال اعضاء و جوارح نيز استعمال شوند چنانچه گويند ( صدق في القتال - در مبارزه و كشتار راست گفت ) اين جمله را وقتى گويند كه حق كشتار را ادا كند يا وقتى ميگويند ( صدق في الايمان - در ايمان راست گفت ) كه بمقتضاى ايمان رفتار كند ، پس صادق كامل آنست كه زبانش با دل و كردارش با گفتار خود تطبيق كند و به همين جهت بمعصوم عليه السّلام صدّيق گويند ، و در اينجا احتمال دارد كلمه صدق همه اين معانى را شامل شود .\r\n( و شنآن الفاسقين )\r\nشنآن به حركت نون و سكون آن ، بمعنى بغض و دشمنى است ، و دشمنى با فاسقان كمترين مرتبه نهى از منكر است ، و بقولى دشمنى با فاسقان مقتضاى ايمانست و در هر حال واجب است و جزء نهى از منكر نيست ،\r\n( شدّ ظهر المؤمن )\r\nو در نهج البلاغه\r\n( ظهور المؤمنين )\r\nاست و شدّ الظهر كنايه از تقويت است ، همچنان كه قصم الظهر ( شكستن پشت ) كنايه از تضعيفست و امر بمعروف باعث نيرومندى مؤمن است ، زيرا مؤمن تصميم ترويج از دين و ايمان را دارد ولى چه بسا كه نتواند .\r\n( ارغم انف المنافق )\r\nارغام الانف ( به خاك ماليدن بينى ) كنايه از خوار ساختن است ، و اصل آن چسباندن بينى به خاك است ، و مورد استعمالش جايى است كه كسى را به زور بكارى وادارند ، و منكر ، خواسته منافقان و بزهكاران است كه اينها نيز دسته‌اى از منافقان هستند ، و نهى از منكر بينى آنها را به خاك ميمالد .\r\n( و من صدق في المواطن قضى الّذى عليه )\r\nدر ديگر كتابها غير از خصال\r\n( قضى ما عليه )\r\nكه عبارتست از امر بمعروف ، و نهى از منكر ، اگر توانائى بيشتر از آن را نداشته باشد ، يا عبارتست از همه تكاليف و وظائف ، زيرا راستى در ايمان و عقائد ، مقتضى عمل كردن به همه تكاليف است ، يا اينكه همه تكاليف را انجام\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nميدهد ، كه وقتى آنها را از او ميپرسند دروغگو نباشد ،\r\n( و من شنأ الفاسقين )\r\nآنچه در نهج البلاغه ضبط شده ، شنأ بكسر نونست .\r\nدنباله گفتار محقق بحرانى را اگر چه فائده زيادى ندارد ، ادامه ميدهيم ميگويد « 1 » و امّا شعبه‌هاى اين پايه‌ها ، پس بدان كه هر پايه‌اى از آن ، چهار شعبه از فضيلت دارد ، كه از آن منشعب مىشود ، و متفرع بر او و چون شاخه‌اى است براى آن ، اما شعبه‌هاى صبر كه عبارتست از ملكه عفّت ، يكى شوق ببهشت و دوستى و علاقه به كارهاى خير پاينده است ، دوّم نگرانى و ترس از دوزخ و آنچه باعث آن شود ، سوّم زهد در دنيا : يعنى در دل از متاع و خوشيهاى دنيا روگرداندن ، و چهارم انتظار مرگ و اين چهار فضيلت ، برانگيخته و متراوش از عفت‌اند ، زيرا هر كدام از اينها بدون آن صورت نگيرند .\r\nو اما شعبه‌هاى يقين ، يكى بينائى هوش و به كار بردن آنست ، و دوّم تأوّل حكمت ، و تفسير آنست ، و سوّم پندگيرى از عبرت ، و چهارم ملاحظه روش پيشينيان تا آنجا كه گويا جزء آنها و با آنها بوده ، و اين چهار تا از فضائلى هستند كه درون حكمتند و چون شاخه‌ها و از متفرعات آنند ، و برخى نيز متفرع بر بعضى ديگرند .\r\nو اما شعبه‌هاى عدل ، يكى ، فهم ژرف است ، كه بنا بر اين از باب اضافه صفت بسوى موصوف است ، و اين يك را بر ديگر شعبه‌ها مقدم داشت به جهت اهميت زيادتر آن ، و آن عبارتست از نيروى درك و فهم معنى ، دوّم دانستن كنه و حقيقت هر چيز ، سوّم روشنائى حكم ، يعنى داوريهايش روشن و آشكار باشد بطورى كه شبهه و اشتباهى در آن راه نيابد ، چهارم ملكه حلم و بردبارى ، كه از آن به رسوخ تعبير فرموده ، زيرا هر ملكه‌اى بايد در نهاد انسان رسوخ و نفوذ يابد و حلم همان خوددارى از شتاب در انجام خواسته خشم است ، در مورد\r\n\r\n\r\n","description":"","footnote":"\r\n( 1 ) شرح نهج البلاغه ابن ميثم ص 261 .\r\n","page_name":" 504 ","page_number":504},
  {"content":"\r\n\r\nكسى كه در حق او جنايت كرده است .\r\nو بدان كه خوش‌فهمى ، و دانش عميق اگر چه جزء حكمت‌اند و همچنين حلم جزء ملكه شجاعت است ولى چون عدالت فضيلتى است كه در هر سه اصل و پايه ديگر موجود است ، بنا بر اين همه آن پايه‌ها با شعبه‌هايشان از فروع و شاخه‌هاى عدلند ، بدين معنى كه چون تمام ملكات فاضله ، حدّ وسط بين افراط و تفريط است ، و معناى عدل هم در حد وسط بودنست پس تمام آنها شعبه عدل و از جزئيات آنند .\r\nو اما شاخه‌هاى شجاعت كه از آن بجهاد تعبير مىشود ، يكى از آنها امر بمعروف و دوّمى نهى از منكر و سوّمى راستى در موارد ناملايم ، كه شجاعت در اين سه روشن است ، و چهارمى دشمنى با فاسقانست ، و روشن است كه لازمه بغض آنها دشمنى با آنها براى خدا ، و جوشش نيروى خشم در راه مبارزه با آنها است ، و اين مستلزم دليرى و شجاعت است .\r\nو اما نتيجه و بهره‌هاى اين فضائل ، حضرت بدانها نيز اشاره فرمود ، براى تشويق به پياده ساختن خود آن فضائل در وجود انسان .\r\nبهره‌هاى شعب چهارگانه عفت ، نيز چهار است ، اوّل بهره شوق به بهشت ، و آن گذشت از شهواتست ، و اين روشن است كه سالك بسوى خدا ، تا شيفته نويدهاى پرهيزكاران نباشد ، از شهوتهاى حاضر دنيا نگذرد ، با اينكه شهوات دنيا موجباتش زياد است ، دوّم - نتيجه ترس از دوزخ ، كه دورى از محرماتست ، سوّم بهره زهد كه سبك شمردن مصيبتهاى دنياست ، زيرا بيشتر نگرانيها و ناملايمات دنيائى ، نتيجه از دست دادن اشياء محبوب و مورد علاقه است ، و كسى كه قلبا بمتاعهاى دنيوى دل نبندد ، از فقدان آنها نگرانى ندارد چهارم بهره انتظار مرگ ، كه پيشتازى در كارهاى خير ، و كار كردن براى مرگ و بعد از آنست .\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nو اما بهره‌هاى يقين ، برخى از شعبه‌هاى آن نتيجه برخى ديگر است ، زيرا روشن بودن حكمت و آموختن آن ، از بهره‌هاى به كار زدن هوش و انديشه‌اند ، و شناخت عبرت و مواردى كه بايد از گذشته‌ها پند گرفت ، و استدلال بدان بر وجود صانع حكيم ، بهره و نتيجه روشن شدن وجوه حكمت ، و چگونگى پندگيرى است .\r\nو بهره‌ها و فوائد عدل نيز چنين هستند ، زيرا خوش‌فهمى و عمق آن ، مستلزم با خبر بودن از ژرفاى دانش و مشكلات آنست ، و با خبر بودن از مشكلات دانش مستلزم آگهى بر قوانين داورى و قضاوت بر حق است ، و امّا بهره و نتيجه حلم آنست كه انسان بردبار ، حد وسط را رعايت مىكند ، و گرفتار جبن و ترس نمى - شود ، و در اجتماع مورد علاقه و پسند مردم است .\r\nو امّا بهره‌هاى جهاد ، يكى امر بمعروفست كه آن محكم ساختن پشت مؤمنين و يارى آنان در پايدار كردن فضيلت است ، دوّم نهى از منكر ، و آن به خاك ماليدن بينى منافقان و خوار ساختن آنانست ، در اثر بازداشتن آنها از انجام كارهاى زشت ، سوّم ، راستى در جبهه‌هاى نبرد كه با طبع بشر ناسازگار و هر انسانى از شركت در آنها وحشت و كراهت دارد ، ولى بخاطر خدا و انجام فرمان او ايستادگى مىكند و دشمنان خدا را از حريم دينش دور ميسازد و چهارم ، دشمنى با فاسقان و خشم براى خداست ، كه نتيجه‌اش نيز خشم خداوند با دشمنان آنها ، و خشنود ساختن خود آنهاست در روز قيامت .\r\nمرحوم كلينى ، قدس اللَّه روحه ، اين روايت شريف را چهار قطعه نموده و در چهار باب ذكر فرموده ، آنچه را كه در دو باب ايمان و اسلام آورده ، ما در اينجا گرد آورديم ، و آنچه را كه در دو باب كفر و نفاق آورده نيز در جاى خود ، با بياناتى كه ديگران در شرح آن گفته‌اند بيان ميكنيم .\r\n20 - حضرت امير المؤمنين عليه السّلام در يكى از سخنرانيهاى خويش فرمودند\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nراستى خداوند متعال ، شما را ويژه اسلام ساخت ، و براى آن خالص نمود ، چون اسلام نام سلامتى و همه خوبيهائيست كه خداوند برنامه آن را برگزيده ، و دليل‌هايش را روشن نموده ، كه برخى از آن دليلها دانش آشكار است ، همگان بر آن مىتوانند اطلاع يابند ، و پاره‌اى از آنها حكمت پنهانيست كه جز اهلش ندانند ، غرائب آن نابود نشود ، و شگفتيهايش پايان نپذيرد ، همچون بارانهاى بهارى ( پر ارزش و مايه روئيدن شكوفه‌ها و بروز نعمتها ) و چراغهاى تاريكيها است ، خوبيها جز با كليدهايش گشوده نشوند ، و تاريكيها جز با چراغهايش بر طرف نگردند ، ( تجاوز از ) مرزهاى آن را ( كه عبارتست از محرّمات ) منع فرموده ، و ( بهره‌بردارى از ) چراگاه آن را ( كه عبارتست از مباحات ) آزاد نموده در اوست ، درمان هر كس كه درمان خواهد ، و بس است ، هر كرا كفايت جويد « 1 » .\r\nبيان : ظاهر اين فرمايش حضرت آنست كه اسلام از سلامتى گرفته شده ، يعنى هر كس حق آن را ادا كند ، از آفتهاى دنيا و هلاكت آخرت سالم ماند ، بنا بر اين ، اسلام بمعنى انقياد و اطاعت كامل نيست ، و جماع بر وزن كتاب ، گردآوريست ، و در حديث ميفرمايد\r\n( الخمر جماع الاثم\r\n- يعنى مى و ميخوارى گردآورى همه گناهانست ) و منهج و منهاج ، راه روشن است ، و حجتهاى آن همان دليلهاى درستى آنست ، و كلمه ( من ) براى تفسير و شرح حجت‌هاست و ظاهر العلم ، يعنى احكامى كه از محكمات قرآنست و براى همه مردم روشنست ، و همچنين روايات و اخبار و باطن الحكم ، يعنى احكامى كه نزد اهلش مخفى است ، همچون تأويل آيات متشابهه ، و اسرار نهفته شريعت ، و بقولى مقصود از ظاهر علم و باطن حكم ، قرآنست ، زيرا جملاتى كه بعد از آن ذكر فرموده همه از صفات قرآنست ، و بدون ترديد دليلهاى قرآن و اسلام هم يكى است ، و بعيد نيست كلمه قرآن هم در ضمن گفتار حضرت بوده ، ولى مرحوم سيد رضى چون\r\n\r\n\r\n","description":"","footnote":"\r\n( 1 ) نهج البلاغه عبده ج 1 ص 293 خطبه 150 .\r\n","page_name":" 507 ","page_number":507},
  {"content":"\r\n\r\nشيوه‌اش بر چيدن نخبه‌ها و كوتاه كردن سخن است آن را حذف نموده ، و در پاره‌اى از نسخه‌ها بجاى ( غرائبه ) ( عزائمه ) نوشته شده يعنى آيات محكم و برهانهاى برنده قاطع آن ، و نابود نشدن غرائب يا عزائم ، يا باينست كه در طول اعصار ، با دگرگونى زمانها ، ثابت ماند و تغيير نپذيرد ، و يا اينكه نابود نشدنش ، بخاطر زيادى آنهاست هنگام بحث و بررسى آنها ، و تمام نشدن شگفتيهايش بدان جهت است كه هر قدر انسان در آن دقت كند ، لطيفه‌هاى شگفت‌انگيز درآورد ، و مرابيع ، بارانهاى اوّل بهار است كه زمين را زنده و گياهان را ميروياند ، و در پاره‌اى از نسخه‌ها بجاى مفاتحه و مصابحه ، مفاتيحه و مصابيحه نوشته شده .\r\nو حميت بر وزن رميت ، يعنى باز داشتم ، و حمايه اسم مصدر است ، و احميت المكان ، يعنى آن مكان را غرق ساختم تا كسى نزديكش نشود ، و رعى بكسر راء سبزه است و بفتح راء مصدر است ، و مرعى ، اسم مكان و مصدر است ، و بقولى احمى حماه يعنى خداوند غرقگاه‌ها و محرمات قرآن را عرضه فرموده تا از آن دورى نمايند ، و آزادىها و چراگاهش را نيز عرضه فرموده ، تا از پندها و اندرزهايش سود برند ، چون به زبان عربى شيوا و روشن با ما گفتگو كرده ، و تنها به بيان احكام شرعى قناعت نكرده بلكه در بيشتر آنها بدليلهاى عقلى آگهى فرموده .\r\nو بقولى ، كلمه حمى را استعاره آورده براى حفظ ( قرآن ) و تدبّر در آن و عمل بقوانين آن ، چون حفظ قرآن ، مايه سلامتى انسانست ، اما در دنيا به وسيله قرآن از چنگال بسيارى از ستمگران محفوظ است ، زيرا آنها مفسّران و حاملان قرآن را احترام ميكنند ، و در آخرت ، خود قرآن ، حافظان و انديشمندانش را از عذاب خدا محفوظ ميدارد ، همچون غرقگاهى كه پناهندگانش را حمايت مىكند ، و بقولى مقصود از اين جمله آنست كه ، با خطاب و عتاب خود ، مردم را از مباح شمردن محرمات جلوگيرى نمود .\r\n\r\n","description":"","footnote":"","page_name":" 508 ","page_number":508},
  {"content":"\r\n\r\n( و ارعى مرعاه )\r\nيعنى آماده‌اش نمود ، تا در آن بچرند ، و واژه مرعى را براى دانشها و احكام و آدابى كه قرآن در بر گرفته ، استعاره آورده ، و اينها را بدان تشبيه فرموده ، چون اينها چراگاه‌هاى روح و غذاى جانند كه مايه پرورش خردند چنانچه گياه و سبزه خوراك بدن ، و مايه بقاء و پايدارى آنست .\r\nسخن ما : احتمال دارد مقصود حضرت از اين دو جمله آن باشد كه خداوند براى اسلام ، حدود و حريمى قرار داده ، كه گذشتن از آن را روا نميدارد ، و نيز رخصتها و آزادىهائى قرار داده كه مردم در بهره‌بردارى از آنها آزادند ، و ممكن است بگوئيم ،\r\n( احمى حماه )\r\nيعنى از تغيير و دگرگون ساختن قوانين و احكام آن جلوگيرى نموده\r\n( و ارعى مرعاه )\r\nيعنى راه اطاعت و پيروى از آن را باز گذاشته ، و آن خوراك جانست كه مايه زندگى جاويد عالم آخرتست ، و مشتفى همچون مستشفى كه در پاره‌اى از نسخه‌هاست ، يعنى درمان خواه ، چون درمان بيماريهاى معنوى همچون نادانى و گمراهى در اسلام و قرآنست ، چنانچه خداوند ميفرمايد ( درمانست براى آنچه در سينه‌هاست ) « 1 » يا اينكه هم درمان بيماريهاى معنويست و هم بيماريهاى جسمى ، از طريق حرز قرار دادن قرآن ، چنانچه ميفرمايد ( ما آنچه از قرآن فرستيم ، درمانست ) « 2 » ، و كفايت ، بكسر كاف ، يعنى آنچه بدان از ديگرى بىنياز شود ، و قرآن براى اهل آن كفايت است ، و همچنين كسى كه مشكلات آن را از اهلش فرا گيرد ، و در فهم متشابهات آن بدانها مراجعه كند .\r\n21 - ابن الوليد از . . . از ابو حمزه ثمالى روايت كند كه حضرت باقر عليه السّلام فرمود ، اسلام بر پنج چيز بنيان شده است ، برپا داشتن نماز ، و پرداخت زكوه ، و زيارت خانه كعبه ، و روزه ماه رمضان ، و وابستگى بخاندان ما ، در چهار\r\n\r\n\r\n","description":"","footnote":"\r\n( 1 ) سورهء يونس آيه 57 .\r\n( 2 ) سورهء اسرى آيه 82 .\r\n","page_name":" 509 ","page_number":509},
  {"content":"\r\n\r\nتاى آن ( براى پاره‌اى از افراد ) رخصتى هست ، ولى در ولايت رخصت نيست ، هر كس ثروت ندارد ، زكوه و همچنين زيارت خانه خدا بر او واجب نيست ، و هر كس بيمار باشد ، نمازش را نشسته ميخواند ، و در ماه رمضان روزه نميگيرد ، ولى ولايت را چه سالم باشد يا بيمار ، و چه مال و ثروت داشته باشد يا نه ، بر او واجب ، و بايد هميشه با آن همراه باشد « 1 » .\r\n22 - ابن المتوكّل از . . . از مفضّل گزارش كند كه حضرت صادق عليه السّلام فرمود : اسلام بر پنج پايه بنا شده ، بر نماز و زكوه و روزه و حجّ و ولايت امير المؤمنين عليه السّلام و امامان از فرزندان او ، درود خدا بر آنها باد « 2 » .\r\n23 - ابن ظبيان گويد حضرت صادق عليه السّلام فرمود : ( دين ) محمّديّه آسان ، برپا داشتن نماز ، و پرداختن زكوه ، و روزه ماه رمضان ، و زيارت خانه كعبه ، و پيروى و اطاعت از امام ، و پرداخت حقوق مؤمن است ، چون هر كس حق مؤمنى را ندهد ، خداوند در قيامت پانصد سال او را بر دو پا نگهدارد ، تا رودخانه‌ها از عرق بدنش روان گردد ، آنگاه منادى از سوى خداوند عز و جل فرياد زند ، اينست ستمكارى كه حق خدا را نداده ، بعد از آن چهل سال او را سرزنش و توبيخ نمايند ، و سپس بدوزخ فرمانش دهند « 3 » .\r\n24 - ابن الوليد از . . . از فضيل بن يسار روايت كند كه حضرت باقر عليه السّلام فرمود ، ده چيز است كه هر كس خدا را با داشتن آنها ملاقات كند به بهشت رود ، گواهى بيگانگى خدا ، و اينكه محمّد صلّى اللَّه عليه و آله و سلّم پيامبر خداست ، و اقرار به آنچه كه او از سوى خدا آورده ، و برپا داشتن نماز ، و پرداخت زكوه ، و روزه ماه رمضان ، و زيارت خانه كعبه ، و ولايت با اولياء خدا ، و بيزارى از دشمنان خدا ،\r\n\r\n\r\n","description":"","footnote":"\r\n( 1 ) خصال ج 1 ص 133 .\r\n( 2 ) امالى صدوق ص 161 .\r\n( 3 ) خصال ج 1 ص 159 .\r\n","page_name":" 510 ","page_number":510},
  {"content":"\r\n\r\nو دورى از مسكرات « 1 » .\r\n25 - زراره گويد حضرت باقر عليه السّلام فرمود پيامبر خدا صلّى اللَّه عليه و آله و سلّم ميفرمايد ، اسلام بر ده سهم بنيان شده بر گواهى بيگانگى خدا كه عقيده است ، و نماز كه فريضه است ، و روزه كه سپر است ، و زكوه كه پاكيزگى است ، و حج كه قانونست ، و جهاد كه عزّتست ، و امر بمعروف كه اداء وظيفه است ، و نهى از منكر كه روش است ، و گرد هم بودن كه انس و الفت است ، و مصون بودن از خطا ، كه همان پيروى كامل ( از پيشوايان ) است « 2 » .\r\nبيان :\r\n( و هى الملّة )\r\nيعنى عمده و اساس آنست\r\n( و هى الفريضة )\r\nيعنى اولين و بزرگترين واجباتست ،\r\n( و هى الطهاره )\r\nيعنى پاك‌كننده مال است ،\r\n( و هو الشريعه )\r\nيعنى از قوانين بزرگ است ،\r\n( و هو العزّ )\r\nيعنى مايه عزّت اسلام و پيروزى آن بر اديان ديگر است ،\r\n( و هو الوفاء )\r\nيعنى بعهد خدا ، و در پاره‌اى از نسخه‌ها بجاى وفاء وقار است ، يعنى باعث آبرومندى دين و پابرجا شدن آنست ،\r\n( و هو المحجّه )\r\nيعنى راه پيامبرانست ، يا مايه روشنى راههاى دين است ، و در پاره‌اى از نسخه‌ها حجت است ، و آن روشن‌تر است ، يعنى نهى از منكر ، اتمام حجت است براى گناهكار ، ( و الجماعه ) يعنى در نماز ، يا گردآمدن بر حق ، و در راههاى مختلف جدا نگشتن ، ( و العصمة ) يعنى از گناهان يا چنگ زدن برشته پيشوايان دين چنانچه خداوند ميفرمايد ( و همگى برشته دين خدا چنگ زده و براههاى متفرق نرويد ) « 3 » و حديث شماره 30 نيز مؤيّد اين معنى است چون بخش دهم را طاعت و پيروى شمرده و فرموده\r\n( و هى العصمة )\r\nيعنى باعث محفوظ بودن خونها ، يا مصونيت از گناهانست .\r\n\r\n\r\n","description":"","footnote":"\r\n( 1 ) ثواب الاعمال ص 15 و خصال ج 2 ص 52 و محاسن ص 13 و خصال ج 2 ص 52 با مختصر تفاوت .\r\n( 2 ) خصال ج 2 ص 59 و امالى طوسى ج 1 ص 43 .\r\n( 3 ) سورهء آل عمران آيه 103 .\r\n","page_name":" 511 ","page_number":511},
  {"content":"\r\n\r\n26 - مفيد از . . . از ابو امامه روايت كند كه پيامبر خدا صلّى اللَّه عليه و آله و سلّم فرمود :\r\nشش چيز است كه هر كس يكى از آنها را به كار به‌بندد ، روز قيامت همان چيز از او دفاع كند تا او را ببهشت برد ، ميگويد پروردگارا ( اين انسان ) در دنيا مرا به كار بسته و به من عمل كرده ، ( و آن شش عبارتند از ) نماز و زكوه و حجّ و روزه و اداء امانت ، و صله رحم « 1 » .\r\n27 - مفيد از . . . از جابر بن يزيد از حضرت باقر عليه السّلام از پدرش از جدش عليه السّلام روايت فرمايد كه ، رسول خدا صلّى اللَّه عليه و آله و سلّم بعد از پايان مراسم حج در حجه الوداع ، بر مركبش سوار شده و ميفرمود به بهشت نميرود مگر مسلمان ، ابو ذر از جا برخاسته و عرضكرد اى رسول خدا ، اسلام چيست ؟ حضرت فرمود ، اسلام برهنه است و پوشش آن تقوى ، و زيورش حياء ، و قوام و هستى آن پارسائى ، و كمالش دين و بهره‌اش عمل است ، و هر چيزى را بنياديست و بنياد اسلام دوستى خاندان ماست « 2 » .\r\nبيان : در نهايه گويد ( ملاك الدين الورع ) ملاك بكسر و فتح ميم ، قوام و نظام چيزى را گويند و آنچه را كه بر او پايه‌ريزى شده .\r\n28 - مفيد از . . . از ثمالى روايت كند كه حضرت باقر عليه السّلام فرمود اسلام بر پنج پايه بنا شده است برپا داشتن نماز ، و پرداخت زكوه ، و روزه ماه رمضان و زيارت خانه كعبه ، و ولايت خاندان ما « 3 » .\r\n29 - جماعتى از راويان از . . . از حضرت صادق عليه السّلام و نيز مجاشعى از حضرت رضا عليه السّلام از پدرش حضرت كاظم عليه السّلام و او نيز از پدرش حضرت صادق عليه السّلام و آن حضرت از پدرانش از حضرت امير المؤمنين عليه السّلام روايت فرمايد\r\n\r\n\r\n","description":"","footnote":"\r\n( 1 ) امالى طوسى ج 1 ص 9 .\r\n( 2 ) امالى طوسى ج 1 ص 82 .\r\n( 3 ) امالى طوسى ج 1 ص 124 .\r\n","page_name":" 512 ","page_number":512},
  {"content":"\r\n\r\nكه از رسول خدا صلّى اللَّه عليه و آله و سلّم شنيدم ميفرمود اسلام بر پنج خصلت بنياد شده بر دو شهادت ، و دو قرين ( همراه ) گفتند دو شهادت را ميدانم ، اما دو قرين چيست ؟ فرمود نماز و زكوه ( اين هر دو همراه يك ديگرند ) هر كدام از اين دو پذيرفته نگردد مگر به ديگرى ، و روزه و زيارت خانه خدا براى آن كس كه توانائى داشته باشد ، و پايان آن ولايت است ، كه خداوند ( در باره آن ) ميفرمايد ( امروز دين شما را به حد كمال رسانيدم و بر شما نعمت را تمام كردم و بهترين آئين را كه اسلام است برايتان برگزيدم ) « 1 » .\r\n30 - على بن حاتم از . . . از انس بن مالك روايت كند كه حضرت رسول صلّى اللَّه عليه و آله و سلّم فرمود ، جبرئيل نزد من آمد و گفت ، اى احمد اسلام ده بخش است ، و نوميد است كسى كه بخشى از آن ندارد ، اوّل گواهى بيگانگى خدا كه همان كلمه است ، و دوّم نماز كه پاكى است ، و سوّم زكوه كه ( بر اساس ) فطرت ( و سرشت اوليه ) است ، و چهارم روزه كه سپر است ، و پنجم حج كه قانونست ، و ششم جهاد كه عزّتست ، و هفتم امر بمعروف كه اداء وظيفه است ، و هشتم نهى از منكر كه اتمام حجت است ، و نهم اجتماع و گردآمدن كه انس و الفت است ، و دهم پيروى كردن كه مصونيت است .\r\nدوستم جبرئيل گفت ، مثل اين دين همانند درختى است پايدار ، كه ريشه آن ايمان و رگهايش نماز ، و آب آن زكوه ، و شاخه آن روزه ، و برگش خوش خلقى ، و ميوه‌اش خوددارى از محرّماتست ، درخت كامل نگردد مگر بميوه‌اش ، همچنين ايمان كمال نيابد مگر به خوددارى از محرّمات « 2 » .\r\nبيان :\r\n( و هى الكلمة )\r\nيعنى كلمه تقوى كه خداوند ميفرمايد (  وَ أَلْزَمَهُمْ كَلِمَةَ التَّقْوى  - و آنان را با كلمة تقوى ملازم و همراه ساخت ) « 3 » يا اينكه آن سخن\r\n\r\n\r\n","description":"","footnote":"\r\n( 1 ) امالى طوسى ج 2 ص 131 و آيه در سورهء مائده آيه 3 .\r\n( 2 ) علل الشرائع .\r\n( 3 ) سورهء فتح آيه 26 .\r\n","page_name":" 513 ","page_number":513},
  {"content":"\r\n\r\nدرستى است كه راست‌تر و سودمندترين سخنهاست بطورى كه تنها جمله\r\nلا إله الا اللَّه شايسته\r\nاست سخن باشد نه سخنان ديگر ، يا اينكه آن ، كلمه يكتاپرستى است ،\r\n( و هى الفطرة )\r\nيعنى فطرتى كه خداوند مردم را بر آن آفريده يعنى از اجزاء دين است و دين كامل نشود مگر به آن ، يا اينكه زكوه باعث نگهدارى انسانست ، زيرا بيشتر آيات زكوه در مورد زكوه فطره است چون مسلمان‌هاى آن روز مال زيادى نداشتند تا زكوه بر آنها واجب شود ، چنانچه در حديث آمده است ، بنا بر اين معناى اين جمله آنست كه سرشت اوليه انسان خوبى زكوه را تصديق مينمايد ، زيرا كمك به نيازمندان و دستگيرى از بىنوايان از چيزهائيست كه هر عقلى آن را مىپسندد ، و هر دين مىپذيرد ، در قاموس گويد :\r\nالفطره - صدقه فطره ، و همچنين آفرينشى است كه خداوند فرزند را در رحم مادر بر آن آفريده ، و دين را هم فطره گويند ، و ( السّعف ) به حركت عين ، تركه درخت خرما يا برگ آنست ، و در اينجا مقصود همان تركه است .\r\n31 - كميل بن زياد گويد از حضرت امير المؤمنين عليه السّلام پايه‌هاى اسلام را پرسيدم ، فرمود هفت چيز است ، اوّل آن عقل است كه صبر بر آن بنياد شده ، و دوّم آبرودارى و راستگوئى است ، و سوّم قرآن خواندن چنانچه بايد ، و چهارم دوستى در راه خداوند و دشمنى در راه خدا ، و پنجم حق آل محمد صلّى اللَّه عليه و آله و سلّم و شناخت ولايت آنان ، و ششم حقوق برادران و نگهدارى از آنان ، و هفتم همسايگى مردم به نيكوئى .\r\nعرضكردم اى امير المؤمنين بنده خدا گناه مىكند ، و آنگاه از خدا آمرزش ميخواهد ، بفرمائيد حدّ استغفار ، و ميزان آمرزش خواستن چيست ؟ فرمود اى پسر زياد ، توبه گفتم بس ؟ فرمود نه عرضكردم پس چگونه باشد ؟ فرمود بنده خدا چون گناه كند ميگويد استغفر اللَّه ، با تكان دادن ، گفتم تكان دادن چه چيز ؟ فرمود لبها و زبان كه ميخواهد دنبال حقيقت باشد ، عرضكردم حقيقت\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nچيست ؟ فرمود باور كردن دل ، و تصميم بر بازنگشتن به گناهى كه از آن آمرزش جسته ، كميل گفت ، اگر چنين كنم از مستغفران باشم ؟ فرمود نه كميل عرضكرد پس چطور ؟ فرمود چون تو هنوز به اصل استغفار نرسيدى پرسيد اصل استغفار چيست ؟ فرمود بازگشت بتوبه از گناهى كه آمرزش آن را خواسته‌اى ، و آن اولين درجه و رتبه عابدان و ترك گناه است .\r\nو استغفار نامى است كه معنايش شش جزء دارد ، اول پشيمانى بر گذشته ، و دوّم تصميم جدى كه براى هميشه به آن گناه بازنگردد ، و سوّم اداء حقوق بين تو و ساير آفريده‌ها ، و چهارم پرداخت حق خداوند در واجبات ، و پنجم اينكه گوشتى كه از حرام بر بدنت روئيده ، آب كنى تا پوست به استخوان بچسبد و سپس گوشت تازه برويد ، و ششم اينكه بدنت را تعب عبادت چشانى چنانچه لذت گناه چشانيده‌اى « 1 » .\r\nبيان : حضرت آبرودارى و راستگوئى را يك خصلت شمرده ، زيرا بزرگ ترين وسيله حفظ آبرو راستگوئيست ، چنانچه مهم‌ترين سبب آبروريزى دروغ گوئى است ( على جهته ) يعنى به ترتيب و شمرده خواندن و انديشه در معانى آن ، و ديگر شرائط تلاوت قرآن ، و در قاموس گويد : بس ( كه كلمه فارسى است ) يعنى كفايت مىكند .\r\n32 - حضرت امير المؤمنين عليه السّلام فرمود خداوند امور ( عالم ) را آغاز نموده و آنچه را خواست براى خويش برگزيد ، و آنچه را از آنها دوست داشت ويژه خود ساخت ، از جمله چيزهائى كه دوست داشت ، اين بود كه ايمان را پسنديد و آن را از نام خود بازگرفت ، و به بندگانى كه دوست داشت بخشيد ، آنگاه آن را روشن ساخت ، و راههايش براى كسى كه در آن درآيد آسان نمود و عزيز نمود اركانش را از دستبرد كسى كه از آن كناره گرفت ، و آن را مايه سرفرازى\r\n\r\n\r\n","description":"","footnote":"\r\n( 1 ) تحف العقول چاپ اسلاميه ص 192 .\r\n","page_name":" 515 ","page_number":515},
  {"content":"\r\n\r\nدوستانش نمود ، و ايمنى براى هر كس در آن آيد ، و رهنماى هر كه بدان گرود ، و زيور هر كه بدان آرايد ، و دين براى هر كس آن را بپذيرد ، و مصونيت براى هر كس بدان پناه برد ، و رشته محكم براى هر كه بدان چنگ زند ، و برهان براى هر كه بدان سخن گويد ، و شرافت براى هر كه آن را شناسد ، و فرزانگى براى هر كه بدان گويا است ، و روشنائى براى هر كه از آن پرتو گرفت ، و دليل براى هر كس طرفدار آن باشد ، و پيروزى براى هر كه بدان مناظره كند ، و دانش براى هر كس آن را فرا گيرد ، و حديث براى هر كس روايت كند ، و داورى براى هر كس قضاوت كند ، و برد بارى براى هر كس بازگو كند ، و خرد براى هر كس بينديشد ، و فهم براى هر كس فكر كند ، و يقين براى هر كس خرد ورزد ، و بينائى براى هر كه تصميم گيرد ، و نشانه براى هر كس نشانه‌شناس شود ، و عبرت براى هر كس پند گيرد ، و نجات براى هر كس بدان ايمان آورد ، و دوستى از خدا براى هر كه صلاح يابد ، و نزديكى براى هر كس انتظار كشد ، و اعتماد براى هر كس توكل كند ، و راحت براى هر كس واگذار كند ، و جايزه براى هر كه نيكى كند ، و خوبى براى هر كه پيش تازد ، و سپر براى هر كس صبر كند ، و پوشش براى هر كس تقوى پيشه كند ، و پاكيزگى براى هر كس به راه راست افتد ، و آسودگى براى هر كس تسليم شود ، و جان براى راستگويان پس ايمان ريشه حق است ، و ريشه حق راهش هدايت ، و وصفش بهترين ، و اثرش بزرگوارى است ، برنامه‌اش روشن ، و نورگاهش درخشان ، و چراغهايش تابان ، و بنيانش بلند ، و ميدانش هموار است ، گردآورنده پيش‌تازان ، و جايزه‌اش مورد رقابت ، و ساز و برگش ديرين ، و سوارانش ارجمند است ، كارهاى خوب نور افشانش ، و عفّت چراغهايش ، و مرگ پايانش ، و دنيا ميدانش ، و رستاخيز محل گرد آمدنش ، و بهشت جايزه‌اش ، و دوزخ انتقامش ، و پرهيزگارى ساز و برگش ، و نيكوكاران سواركارانش .\r\nپس ايمان نشانه كارهاى نيك است ، و با آنها فقه آباد مىشود ، و بفقه و\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nفهم از مرگ ميترسند ، و با مردن دنيا پايان پذيرد ، و به دنيا از آخرت حذر كنند ، و به قيامت بهشت نزديك گردد ، و بهشت افسوس دوزخيان ، و دوزخ پند پرهيزگاران ، و تقوى پايه نيكى كردن است ، پرهيزگارى هدفيست كه پيرو آن نابود نشود ، و هر كه بدان عمل كند پشيمان نگردد ، زيرا پيروزمندان بتقوى كامياب شدند ، و زيانكاران بنافرمانى زيان بردند ، و بايد خردمندان باز ايستند ، و پرهيزگاران پند گيرند .\r\nپس ايمان بر چهار پايه است ، صبر و يقين و عدل و جهاد ، و صبر داراى چهار شعبه است ، شوق ، و مواظبت ، و زهد ، و انتظار ، هر كس مشتاق بهشت باشد از خواسته‌هايش بگذرد ، و هر كس نگران دوزخ باشد از محرّمات بازگردد و هر كس در دنيا زهد ورزد ، آسيبهاى دنيا بر او آسان شود ، و هر كس منتظر مرگ باشد ، بسوى خوبيها پيش تازد .\r\nو يقين بر چهار بخش است ، كه عبارتند از : بينائى هوش ، و آينده‌نگرى حكمت ، و پند عبرت ، و روش پيشينيان ، پس هر كس هوش بينا دارد ، حكمت را فرا گيرد ، و هر كس حكمت فرا گيرد عبرت شناسد ، و هر كس عبرت شناسد به راه و روش آشنا گردد ، و هر كس آشناى راه و روش شود گويا در جمع پيشينيان بوده است .\r\nو عدل نيز بر چهار بخش است ، فهمى پيچيده و مرموز ، و دانشى لبريز ، و شكوفه ( زيباى ) حكم و چمن‌زار بردبارى ، هر كس بفهمد همه دانش را تفسير كند ، و هر كس داورى را شناسد گمراه نشود ، و هر كس حلم ورزد ، در كارش زياده روى نكند ، و با داشتن بردبارى ميان مردم خوشنام و پسنديده زندگى كند .\r\nو جهاد داراى چهار شعبه است ، امر بمعروف ، و نهى از منكر ، و راستى و راستگوئى در جبهه‌هاى نبرد ، و دشمنى با فاسقان ، پس هر كه امر بمعروف كند ، پشت مؤمنان را محكم نمايد ، و هر كس نهى از منكر نمايد بينى كافران را به خاك مالد ، و هر كس در جبهه‌ها راست و پايدار باشد ، آنچه به عهده دارد پرداخته\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nاست ، و هر كس با فاسقان دشمنى كند ، براى خدا خشم گرفته ، و هر كس براى خدا خشم گيرد ، خدا برايش خشم گيرد ، اينست ايمان و پايه‌ها و بخشهايش و كفر بر چهار پايه است ، فسق و غلوّ و شك و شبهه .\r\nفسق نيز داراى چهار بخش است ، جفا و كورى و غفلت و سركشى ، هر كس جفا ورزد مؤمن را حقير شمارد ، و فقها را دشمن دارد و بر عهد شكستن اصرار ورزد ، و هر كس كور است ، از ياد برد ، و كج خلق شود ، و شيطان زياد با او رفت و آمد كند ، و هر كس غفلت ورزد ، بر پشت خود جهد ، و گمراهى خود را ، رهيابى پندارد ، و آرزوها فريبش دهند ، و چون كارش گذشت و پرده از جلوش برداشته شد افسوس خورد ، و پديدار شود برايش از سوى خدا آنچه را نپنداشتى ، و هر كس از امر خدا سركشى كند ، خدا بر او سرفرازى كند ، و بسلطنت خويش او را خوار سازد ، و به بزرگيش او را كوچك سازد ، چون در آستان او كوتاهى كرده ، و به پروردگار كريمش مغرور شده .\r\nو غلوّ بر چهار بخش است ، كنجكاوى ، و كشمكش ، و كژدلى ، و جدائى ، هر كس كنجكاوى كند به حق نرسد ، و در امواج سهمگين فتنه‌ها غرق شود چنانچه هنوز از اين موج رهائى نيافته موج ديگرى او را فرا گيرد ، و در پريشانى و سرگردانى افتد ، و هر كس كشمكش كند ، و ستيزه نمايد ، پيوند آنان قطع شود و در لجبازى طولانى كارهايشان بپوسد و از بين برود و هر كس كژدل است ، نيكى را بد دارد ، و بدى را خوش دارد و مست گمراهى شود ، و هر كس بخدائى گرايد ، راهش ناهموار شود و كارش گرفتار ، و در تنگنا افتد ، و هر كس از غير راه مؤمنان برود ، سزاوار است از دين كنده شود .\r\nو شك نيز چهار بخش دارد ، بدگمانى ، هراس ، و ترديد و خودباختگى « 1 » ، بكدام يك از نعمتهاى پروردگارت ، تيره‌دلان بدگمانى ميكنند ، و هر كس بهراسد\r\n\r\n\r\n","description":"","footnote":"\r\n( 1 ) ظاهرا در اينجا چيزى از فرمايش حضرت افتاده باشد .\r\n","page_name":" 518 ","page_number":518},
  {"content":"\r\n\r\nاز آنچه برابر اوست به عقب برگردد ، و هر كس ترديد كند و در شك افتد ، از پيش‌تازان و صف اوّل ، پس ماند ، و عقب‌ماندگان به او برسند ، و لگدكوب ديوان شود ، و هر كس خودباخته نابودى دنيا و آخرت شود در هر دو نابود گردد ، و هر كس از آن نجات يابد ببركت يقين است .\r\nو شبهه بر چهار بخش است ، خودپسندى بزيور ، و وسوسه نفسانى ، و كج انديشى ، و درگيرى باطل به حق ، چون زيور از راه روشن بگرداند ، و وساوس و خودآرائى در هوس افكند ، و كژى انحراف بزرگ آورد ، و درگيرى ، تاريكيهاى روى هم باشد .\r\nاينست كفر و پايه‌ها و بخشهايش .\r\nو نفاق بر چهار پايه است ، بر هوس ، و ملايمت و سستى ، و كينه و طمع .\r\nهوس را چهار بخش است ، ستم ، و تجاوز ، و شهوت و نافرمانى ، هر كس ستم ورزد ناگوارى بسيار دارد و تنها ماند ، و شكست خورد ، و هر كس تجاوز كند از آفات ايمن نباشد و دلش تسليم نگردد ، و هر كس خود را از شهوتها نگرداند ، در افسوسها فرو رود و در آن شناور گردد ، و هر كس نافرمانى كند دانسته گمراه شده و پوزش و حجّتى ندارد .\r\nو ملايمت و سستى نيز چهار بخش دارد ، ترس ، و گول‌خوردن ، و سهل انگارى ، و آرزو ، چون ترس از حق باز ميگرداند ، و فريب خوردن از دنيا باعث كوتاهى در امر آخرت گردد ، و تقصير ناشى از سهل‌انگارى انسان را در كورى پرتاب كند ، و اگر آرزو نبود انسان حساب كار خود را ميدانست ، و اگر آن را ميدانست از هول و ترس نهائى جان ميداد .\r\nو بخشهاى كينه عبارتست از تكبّر ، و باليدن ، و تندى و حرارت ، و تعصّب هر كس تكبّر ورزد پشت كند و برگردد ، و هر كس ببالد هرزه شود ، و هر كس تند گردد ، اصرار ورزد ، و هر كس گرفتار تعصّب شود ستم كند ، و چه بدكاريست ، كارى كه\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nنتيجه‌اش ، پشت كردن ، و هرزگى و اصرار و تجاوز از راه راست است .\r\nو بخشهاى طمع عبارتست ، از شادى و خوشگذرانى و لجبازى و تكبّر ، شادى نزد خدا مكروه است ، و خوشگذرانى ، خودبينى و غرور است ، و لجبازى بلاى جان كسى است كه آن را بكشيدن بار گناهان واميدارد ، و تكبّر سرگرمى و بازى و دلباختگى است و عوض كردن خوبى به بدى ، اينست نفاق و پايه‌ها و بخشهاى آن .\r\nو خداوند قاهر است ، و بر بندگانش تفوق دارد ، يادش بلند است ، و كيانش استوار و نيرويش سخت ، و بركتش جوشان ، و حكمتش پرتو افشان ، و حجّتش پيروزان و دينش پاك ، و كلمه‌اش بر حق ، و نيكيهايش پيشرو ، و وابستگى اوصاف و زلال و ترازوهايش دادگر ، و پيامهايش رسانده ، و نگهبانانش حاضر است ، سپس كار زشت را گناه و گناه را فتنه و فتنه را پليدى قرار داده ، و كار خوب را غنيمت ، و پوزش را توبه شناخته ، و توبه را پاك‌كننده قرار داده ، پس هر كه توبه كند راه يابد و هر كس بغلط رفت سرگردان شد ، تا آنگاه كه باز نگردد و بگناهش اعتراف ننمايد و روش بهترين را باور نكند ، و در آستان خدا و بر مسير او هلاك نشود جز كسى كه خود نابود و هالك است .\r\nخدا را ، خدا را ، وه چه پهناور است آنچه نزد اوست از پذيرش توبه و مهرورزى و مژده بخشى و بردبارى بزرگ ، و چه ناهموار و ناشناخته است آنچه نزد اوست از كيفر دادن ، و دوزخ سوزان ، و عزت و نيرو و كوبش شديد ، هر كس بفرمانبرى خدا پيروز شد ، كرامتش را برگزيد ، و هر كس پيوسته در نافرمانى اوست ، بچشد و بال انتقامش را ، آنجاست سرانجام خانه پايدار « 1 » .\r\n33 - ابراهيم بن محمد ثقفى در كتاب غارات ، سند روايت را به حضرت على عليه السّلام مىرساند كه فرمود امّا بعد ، راستى خداوند اسلام را طرح‌ريزى نمود\r\n\r\n\r\n","description":"","footnote":"\r\n( 1 ) تحف العقول چاپ اسلاميه ص 158 تا 163 .\r\n","page_name":" 520 ","page_number":520},
  {"content":"\r\n\r\nو راههايش را براى آن كس كه در آن درآيد آسان نمود ، و حديث را كشانده تا آنجا كه ميفرمايد ، آنجاست سرانجام خانه پايدار ، كه اهل آن از غير آن نترسند و آنجا يك نوميدى است كه هر كس دچار شد ، اختيارش سلب شود ، از خدائى كه داراى سلطنت بزرگ ، و روى كريم و بزرگوار است ، تقاضاى خير داريم ، خير سرانجام پرهيزكارانست ، و خير پس‌انداز روز جزاست .\r\n34 - محمد بن على و ابو الخزرج از . . . ابو صادق روايت كند كه از حضرت على عليه السّلام شنيدم ميفرمود پايه‌هاى اجاق اسلام سه چيز است ، كه هر كدام از آنها بدون دوتاى ديگر سود ندهد ، نماز و زكوه و ولايت « 1 » .\r\n35 - ابن فضّال از . . . از على بن عبد العزيز روايت كند كه حضرت صادق عليه السّلام فرمود ، آيا ترا از ريشه و شاخه و كنگره و فراز اسلام باخبر نسازم ؟\r\nعرضكردم چرا فدايت شوم ، فرمود ريشه آن نماز و شاخه‌اش زكوه ، و كنگره و فرازش جهاد در راه خداست ، آيا ترا از درهاى خير با خبر نسازم ؟ روزه سپر است ، و صدقه كه گناه را فرو ميريزد ، و به پا خاستن مرد در دل شب تا با خدايش مناجات كند ، سپس اين آيه را قرائت فرمود : ( و شبها ) پهلو از بستر خواب حركت دهند ، و ( در دل شب ) با بيم و اميد ( و ناله اشتياق ) خداى خود را بخوانند و از آنچه روزى آنها كرديم بمسكينان انفاق كنند ) « 2 » .\r\n36 - سليمان بن خالد گويد به حضرت صادق عليه السّلام عرضكردم قربانت گردم ، مرا خبر ده از فرائضى كه خداوند بر بندگان واجب نموده ، فرمود گواهى بيگانگى خدا ، و اينكه محمد فرستاده خداست و بپاداشتن نماز ، و خمس و زكوه ، و زيارت خانه خدا ، و روزه ماه رمضان ، و ولايت ، هر كس آنها را به پا دارد و محكم سازد و نزديك نمايد ، و از هر كار زشتى دورى كند ببهشت رود « 3 » .\r\n\r\n\r\n","description":"","footnote":"\r\n( 1 ) محاسن ص 286 .\r\n( 2 ) محاسن ص 279 و آيه در سوره سجده آيه 16 . و امالى طوسى با مختصر تفاوت .\r\n( 3 ) محاسن ص 290 .\r\n","page_name":" 521 ","page_number":521},
  {"content":"\r\n\r\nبيان : در نهايه گويد ، سدّدوا و قاربوا ، يعنى بجوئيد در كارهايتان محكمى و استوارى را و آن ميانه‌روى و اعتدال در كارهاست ، يعنى در كارهايتان ميانه‌رو باشيد ، و زياده‌روى و كوتاهى را رها كنيد ، و ميگويند قارب فلان في اموره ، يعنى در كارهايش رعايت اقتصاد را نمود ، در حديث آمده ، نباشد مؤمنى كه بگرود به خدا و آنگاه سخت باشد يعنى ميانه‌رو باشد نه فراز گيرد و نه اسراف كند ، و نيز حديث ديگر كه از امام عليه السّلام از اندازه ازار ( لنگ كمر ) پرسيدند فرمود سدّد و قارب ، يعنى باندازه‌اى كه سرزنش نشوى نه زياد بلند باشد نه كوتاه ، و در پاره‌اى از نسخه‌ها بجاى ( كل منكر ) ، ( كلّ مسكر ) نوشته شده .\r\n37 - عيسى بن سرى گويد به حضرت صادق عليه السّلام عرضكردم از پايه‌هاى اسلام كه خدا دين را بر آنها بنيان نهاده و احدى را ياراى كوتاهى در هيچ يك از آنها نيست ، مرا با خبر سازد ، آنهائى را كه هر كس در شناختش كوتاهى ورزد ، دينش فاسد شود ، و عملش پذيرفته نگردد و هر كس بشناسد و بدان عمل كند دينش درست و عملش پذيرفته باشد ، و با آن شناخت و معرفت ، نادانى در امور ديگر به او لطمه و زيان نزند ، حضرت فرمود آرى ، گواهى به يگانگى خدا ، و ايمان به رسول خدا ، و اقرار به آنچه را كه آن حضرت از سوى خدا آورده ، و حقى كه در اموالست كه زكوه باشد ، و ولايتى كه خدا به دو امر كرده كه ولايت آل محمّد صلّى اللَّه عليه و آله و سلّم است .\r\nرسول خدا صلّى اللَّه عليه و آله و سلّم فرمود هر كس بميرد و امامش را نشناسد ، همچون مرگ جاهليت مرده است و امام ، على عليه السّلام بود بعد از او حسن بن على عليه السّلام و آنگاه حسين بن على عليه السّلام و سپس على بن الحسين عليه السّلام و بعد از آن محمد بن على عليه السّلام ، و شيعيان تا پيش از زمان حضرت باقر عليه السّلام مناسك حج و حلال و حرام خود را نميدانستند ، تا آن حضرت آمد و راه را نشان داد ، و مناسك حج و حلال و حرام آنها را روشن ساخت ، بطورى كه از ديگر مردم بىنياز شدند ، و مردمان ديگر از آنها مىآموختند ، بعد از آنكه مدتها آنها از مردم آموخته بودند ، و در آينده\r\n\r\n","description":"","footnote":"","page_name":" 522 ","page_number":522},
  {"content":"\r\n\r\nنيز برنامه اين چنين است ، و زمين بدون امام نباشد « 1 » .\r\n38 - ابو سعيد خدرى گويد حضرت رسول اكرم صلّى اللَّه عليه و آله و سلّم فرمود اسلام پايه ريزى شده بر گواهى به يگانگى خدا ، و اينكه محمّد صلّى اللَّه عليه و آله و سلّم فرستاده خداست ، و به پا داشتن نماز ، و پرداخت زكوه ، و روزه ماه رمضان ، و زيارت خانه كعبه ، و جهاد و ولايت على بن ابى طالب عليه السّلام ابو سعيد گويد گمان ندارم جز اينكه آن مردم هلاك شدند به ترك ولايت ، حضرت فرمود اى ابو سعيد چه ميكنى آنگاه كه آنها هلاك شدند « 2 » .\r\n39 - ابن قولويه از سعد بن عبد اللَّه ، باسناد خويش از حضرت امير المؤمنين عليه السّلام روايت كند كه فرمود حدود واجبات خدا كه بر خلقش واجب نموده از فرائض بزرگ پنج چيز است نماز و زكوه و حج و صوم ، و ولايت كه نگهبان اين چهار فريضه است ، و آن لازمه همه فرائض و سنن و تمام امور دين و شرايع است .\r\nبزرگترين حدود نماز چهارتاست ، شناخت وقت ، و شناخت قبله و رو بدان نمودن ، و ركوع و سجود ، و پنجمى هم دارد كه نماز بدون آن درست نباشد و پا برجا نشود ، و آن وضوء است با برنامه‌اى كه خدا براى آن قرار داده و در كتاب خويش بيان فرموده ، و جهت اينكه اين چند چيز مهمترين مقررات نماز شدند ، چون عمومى هستند ، و در تمام عالم مشهور و معروف و بهر زبانى در شرق و غرب قابل شناختند براى هر فردى دانا يا نادان ، خردمند و غيره ، هر فردى در همان اولين زمان تكليف نماز قادر است اين امور را به آسانى بياموزد اگر چه با اشاره و ديدن باشد ، چه وضو ، يا وقت يا قبله يا ركوع و سجود ، و هيچ كس را در تأخير آموزش آنها عذرى نباشد .\r\nو ساير حدود نماز و مستحباتش آنچنان نيست كه همه كس بدانند و آمادگى\r\n\r\n\r\n","description":"","footnote":"\r\n( 1 ) تفسير عياشى ج 1 ص 252 .\r\n( 2 ) كتاب الروضه . و الفضائل .\r\n","page_name":" 523 ","page_number":523},
  {"content":"\r\n\r\nآموزش همه مستحبات آن را از قرائت و دعا و تسبيح و تشهّد و اذان و اقامه داشته باشند از آن جهت خداوند آن امور را كه همه كس قدرت بر انجام و آموزشش را دارد فريضه قرار داده ، و ديگر آدابش را سنت لازم قرار داد بر كسى كه خوب ادا تواند ، و براى آنكه نتواند رخصت داد در انجام آن تا آنها را ياد گيرد زيرا آنها دشوارند بويژه بر عجمها كه كمتر عربى ميدانند و زبانشان فرق دارد ، البتّه در نياموختن آنها و كوشش در راه ياد گرفتنش عذرى ندارند ، فقط در انجام آنها معذورند تا وقتى بياموزند .\r\nو مهمترين حدود زكوه چهار چيز است ، شناخت نصاب و مقدارى كه زكوه در آن واجب است ، و شناختن آنچه از اموال كه زكوه دارد ، و شناخت وقت وجوب زكوه ، و شناخت شماره و بهاء ، و شناخت مصرف آن .\r\nاما شناخت شماره و بهاء ، چون واجب است انسان بداند چند چيز است كه خداوند در آنها زكوه قرار داده كه عبارتند از طلا و نقره و گندم و جو و خرما و كشمش و شتر و گاو و گوسفند كه مجموعا نه چيز مىشود و در غير اين نه چيز زكوه نيست و نيز بايد بدانند در چه شماره‌اى در اينها زكوه واجب مىشود ، كه خداوند همه آنها را بيان فرموده و براى شناخت حد نصاب زكوه در آنها چهار اندازه است ، پيمانه ، وزن ، مساحت ، و عدد ، عدد در شتر و گاو و گوسفند است ، و پيمانه در گندم و جو و كشمش و خرما ، و وزن در طلا و نقره ، وقتى انسان اين امور را دانست زكوه را چنانچه خداوند بر او واجب نموده مىپردازد ، و اگر نداند نميتواند آن واجباترا خوب انجام دهد ، سپس نيازمند است مصرفى را كه بايد زكوه در آن خرج شود بداند ، و گر نه وظيفه‌اش را انجام نداده و پذيرفته نيست ، اينست مهمترين حدود زكوه .\r\nو بزرگترين مقررات حج چهار است ، اول احرام از ميقات معيّن كه پيش از رسيدن به آن و بعد از گذشتن از آن درست نباشد مگر براى عذرى ، دوّم گشتن\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nدور خانه كعبه ، سوّم سعى بين صفا و مروه ، چهارم وقوف در عرفه و مشعر ، اين است مهمترين حدود حجّ ، و بر اوست از آن پس ، آموختن هر چه بدان نياز دارد در عمره و حج و آنچه بايدش از قربانى و سر تراشيدن و تقصير و رمى جمره تا انجام دهد آنها را چنانچه بايد و چنانچه رسول خدا صلّى اللَّه عليه و آله و سلّم آنها را سنت نموده است .\r\nو بزرگترين حدود روزه چهار است ، دورى از خوردن و آشاميدن و جماع و سر زير آب بردن ، اينها بزرگترين حدود روزه‌اند ، و پس از آن بايد از قى كردن عمدى و دروغ و گفتار ناحق ، و خواندن شعر ، و غير اينها از آنچه نهى شده و در روايات آمده و رسول خدا صلّى اللَّه عليه و آله و سلّم سنت نهاده و بدان امر فرموده ، اجتناب نمايد .\r\nو مهمترين حدود وضوء چهار است ، شستن صورت و دو دست تا آرنج و مسح سر و مسح دو پا تا استخوان كعب چنانچه خداوند امر فرموده ، و ديگر مقرراتش مستحب باشد .\r\nو بزرگترين حدود ولايت امامى كه پيرويش واجب است ، اينست كه بدان او از هر گونه خطا و لغزش مصون و محفوظ است و همچنين از گناهان بزرگ و كوچك ، نميلغزد و خطا ندارد و سرگرم نشود به كار ناسازگارى كه مايه هلاكت دين شود و نه سرگرم بازيها شود ، و اينكه او داناترين مردمانست بحلال و حرام و واجبات و مستحبات خدا ، و از همه جهانيان بىنياز است ولى ديگران نيازمند اويند ، و ديگر سخىترين مردم و دليرترين انسانهاست .\r\nو فلسفه وجوب عصمت امام آنست كه اگر معصوم نباشد ايمن نيست از اينكه پاره‌اى از كارهائى را كه مردم انجام ميدهند او نيز انجام دهد ، و با غلبه شهوات مرتكب حرام شود و اگر چنين شد كسى را بايد كه حد خدا را بر او اجرا سازد ، و درست نيست كسى كه پيشواى مردم است و حكم خدا را به آنها مىرساند گناهكار باشد و جهت اينكه بايد از همه مردم داناتر باشد اينست كه اگر به همه حلال و حرام‌ها\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nو علوم و دانشهائى كه مردم در امور دين و دنياشان بدانها نيازمندند ، دانا نباشد ايمن نيست از اينكه احكام و قوانين و حدود خدا را تغيير دهد و چون نادانان است مثلا در جايى كه نبايد ، دست كسى را قطع كند ، يا مثلا دزد را بكشد و بدار زند ، يا كسى كه با مسلمين در حال جنگ است ، حد زند .\r\nو فلسفه اينكه بايد از همه مردم سخىتر باشد اينست كه امام خزينه‌دار مسلمانان است ، و امين اموال و خراج آنهاست ، اگر سخى نباشد در اموال آنها طمع ورزد و آنها را بنفع خود برگيرد .\r\nو جهت دليرتر بودنش آنست كه امام مركز ستاد مسلمانهاست كه در جبهه‌هاى نبرد به دو باز ميگردند اگر شجاع‌تر از همه نباشد ، ايمن نباشد از اينكه بگريزد و از جبهه فرارى شود و آنان را بكشتن و نابودى دهد ، و دچار خشم خدا شود چنانچه خداوند ميفرمايد ( هر كه در روز جنگ به آنها پشت نمود و فرار كرد به طرف غضب و خشم خدا روى آورده مگر اينكه از ميسره به ميمنه و يا از قلب بجناح براى مصالح جنگى رود يا از فرقه‌اى به يارى فرقه ديگر بشتابد ) « 1 » پس روا نباشد كه از جنگ بگريزد و دچار خشم خدا شود .\r\nو خداوند براى اين فرائض چهارگانه دو دليل و نشانه قرار داده كه آن دو بزرگترين نشانه‌هاى آسمانند ، يعنى خورشيد و ماه ، مثلا در مورد نماز كه بزرگترين فريضه است از بين اين چهار چيز ، و ستون دين و شريفتر از تمام امور دينى است ، خورشيد نشانه اوست چنانچه در قرآن ميفرمايد ( نماز را وقت زوال آفتاب تا اوّل تاريكى شب بپادار ( يعنى نماز ظهرين را از اول زوال ظهر و نماز عشائين را از به دو تاريكى شب بپادار ) و نماز صبح را نيز بجاى آر كه آن بحقيقت مشهود نظر فرشتگان شب و فرشتگان روز است ) « 2 » پس اوقات نماز شناخته نشود مگر بتابش خورشيد\r\n\r\n\r\n","description":"","footnote":"\r\n( 1 ) سورهء انفال آيه 16 .\r\n( 2 ) سورهء اسرى آيه 78 .\r\n","page_name":" 526 ","page_number":526},
  {"content":"\r\n\r\nاوّل آن ، هنگام زوال خورشيد است از شكم آسمان كه وقت ظهر است ، سپس عصر بعد از آنست ، بدليل همان آيه ، و وقت مغرب هنگامى است كه قرص خورشيد فرو افتد ، و آن بنشانى خورشيد است ، و وقت نماز عشاء موقع رفتن روشنى سر شب است كه باز بستگى بخورشيد دارد ، و نماز صبح هنگاميست كه سپيده دمد و آن هم اثر خورشيد است ، و خداوند خورشيد و ماه هر دو را نشانه زكوه ساخته كه چون سال بگردد زكوه واجب شود ، و نشانه حج و روزه را نيز ماه قرار داده ، اين دو فريضه شناخته نشوند مگر به ماه چنانچه ميفرمايد ( اى پيغمبر از تو سؤال كنند كه سبب بدر و هلال ماه چيست ، جواب ده كه در آن تعيين اوقات عبادات حج و معاملات مردم است ) « 1 » و نيز ميفرمايد ( ماه رمضان ماهى است كه قرآن در آن نازل شده است براى هدايت بشر و براى راهنمائى و امتياز حق از باطل پس هر كه دريابد ماه رمضان را بايد روزه بدارد ) « 2 » بنا بر اين حج و روزه را واجب نمود كه آن دو شناخته نگردند مگر به ماهها ( كه در يك ماه روزه و در يك ماه حج است ) و ماهها شناخته نشوند مگر به كره ماه نه خورشيد .\r\n40 - حضرت صادق عليه السّلام از حضرت امير المؤمنين عليه السّلام روايت ميفرمايد كه فرمود ، آنچه را خداوند در كتاب خويش واجب ساخته پايه‌هاى اسلامند و آنها پنج پايه‌اند ، و بر اين پنج فريضه ، اسلام بنياد شده است ، و خداوند براى هر كدام از اين فرائض چهار حدّ معيّن فرموده كه هيچ كس را رخصت نادانيش نباشد ، اوّل نماز ، بعد زكوه ، سپس روزه ، آنگاه حج و بعد ولايت كه پايان آنها و جامع همه فرائض و سنن است .\r\nحدود نماز چهارتاست ، وقت‌شناسى ، و دنباله خبر را نظير آنچه در روايت قبلى ذكر شد با مختصر تفاوتى تا آخر بيان فرمود « 3 » .\r\n\r\n\r\n","description":"","footnote":"\r\n( 1 ) سورهء بقره آيه 189 .\r\n( 2 ) سورهء بقره آيه 185 .\r\n( 3 ) تفسير نعمانى .\r\n","page_name":" 527 ","page_number":527},
  {"content":"\r\n\r\nبيان : در دو نسخه روايت نادرستى و اختلافست ، مخصوصا در حدود زكوه ، در تفسير نعمانى بعد از آنكه فرمود ، و گاو و گوسفند ميفرمايد ، اما مساحت در در باب زمين است و آبها ، و گويا بهاء و قيمت را كه نام برده از آن جهت است كه گاهى بجاى پرداخت زكوه از خود جنس ، قيمت آن را مىپردازند ، و مساحت را كه نام برده بدان جهت است كه گاهى مأمور دريافت زكوه ، سهم فقراء را قبل از درو تخمين مىزند ، و براى تخمين نيازمند مساحت است و ما همه اين مطالب را به يارى خدا در باب زكوه خواهيم گفت ، و گويا دخالت خورشيد در زكوه بدان جهت است كه گذشت سال غلات بثمر رسيدن آنهاست ، كه پيرو فصلهاى سال است و فصلها نيز پيرو خورشيد است ، و در تفسير نعمانى بجاى\r\n( و جعل اللَّه جلّ و عزّ لهذه الفرائض الاربع\r\nتا آخر ) ميفرمايد ( و قد جعل اللَّه لهذه الفرائض دليلين ابان لنا بهما المشكلات و هما الشمس و القمر اى النّبى و وصيّه بلا فصل - خداوند براى اين فرائض چهارگانه دو دليل قرار داده كه بوسيله آن دو مشكلات را براى ما روشن ساخته و آن دو خورشيد و ماه است يعنى پيامبر و جانشين بعد از او ) .\r\n41 - سيد بن طاوس از عيسى بن مستفاد روايت كند كه حضرت موسى بن جعفر عليه السّلام فرمود از پدرم حضرت صادق عليه السّلام آغاز اسلام را پرسيدم كه على و خديجه چگونه مسلمان شدند ؟ فرمود چون پيامبر خدا صلّى اللَّه عليه و آله و سلّم آن دو را دعوت كرد و فرمود اى على و اى خديجه ، جبرئيل نزد من است و شما را بسوى بيعت به اسلام ميخواند ، مسلمان شويد تا سالم مانيد ، و پيروى كنيد تا راه يابيد آن دو عرضكردند پذيرفتيم و فرمان بريم يا رسول اللَّه ، فرمود جبرئيل نزد من است و ميگويد ، اسلام شرائط و عهدها و پيمانها دارد ، و آنها را آغاز كنيد بدان چه خداوند براى خود و پيامبرش بر شما شرط كرده اينكه بگوئيد گواهى ميدهيم كه خدائى نيست جز آن خداى يگانه كه در حكومتش شريكى نيست\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nو زائيده نشده و پدرى ندارد و نيز همسرى براى او نيست ، خدائيست يگانه و خالص و اينكه محمّد صلّى اللَّه عليه و آله و سلّم بنده و فرستاده اوست ، او را بسوى همه مردم تا روز قيامت گسيل فرمود و گواهى دهيم كه خداست كه ميميراند و زنده مىكند و بالا مىبرد و فرود مىآورد ، و غنى ميسازد و فقير مىكند ، و انجام ميدهد هر چه را بخواهد ، و مردگان را از گورها برمىانگيزد ، آن دو عرضكردند گواهيم و گواهى ميدهيم فرمود و كامل گرفتن وضوء بر هر ناخواهى ، شستن صورت و دو دست و دو ساعد و مسح سر و دو پا تا كعب ، و غسل جنابت در گرما و سرما و بپاداشتن نماز و گرفتن زكوه از مواردى كه روا باشد و به مصرف رساندن آن ، و زيارت خانه كعبه و روزه ماه رمضان ، و جهاد در راه خدا ، و نيكى به پدر و مادر ، و صله رحم ، و دادگرى در رعيّت ، و بخش كردن برابر ، و توقف در موارد اشتباه تا رسيدن به امام ، چون نزد امام اشتباهى نيست ، و پيروى از ولى امر بعد از من ، و شناختن او در زندگى و بعد از مرگ من و پيشوايان بعد از او يكى يكى ، و دوستى اولياء خدا ، و دشمنى دشمنان خدا ، و بيزارى از شيطان رانده شده و باند و پيروانش و بيزارى از باندهاى تيم و عدى و اميّه و دوستان و پيروان آنها ، و زنده بودن بر كيش و روش من و كيش و روش وصىّ من تا روز قيامت ، و مردن بر همين عقيده و ترك شرب خمر و ستيزه با مردم ، اى خديجه فهميدى آنچه را پروردگارت بر تو شرط نموده ؟ عرضكرد آرى و ايمان آوردم و باور كردم ، و پسنديدم و تسليم شدم على عليه السّلام عرضكرد منهم بر اين عقيده‌ام فرمود اى على بيعت ميكنى براى اسلام بر آنچه با تو شرط كردم ؟ عرضكرد آرى آنگاه رسول خدا دستش را گشوده و در دست على عليه السّلام نهاد و فرمود يا على با من بيعت كن بر آنچه با تو شرط نمودم و اينكه از من دور كنى و بازدارى آنچه را كه خويشتن را از آن باز ميدارى ، على عليه السّلام گريست و عرضكرد پدر و مادرم قربانت هيچ حركت و نيروئى نيست مگر به خدا ، رسول خدا صلّى اللَّه عليه و آله و سلّم فرمود ، سوگند به پروردگار كعبه راهنمائى شدى و\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nرشد يافتى و توفيق پيدا كردى ، و خدا ترا ارشاد نمايد اى خديجه ، دستت را روى دست على بگذار و با او بيعت كن ، و او بيعت كرد با همان شرايطى كه على بن ابى طالب عليه السّلام بيعت كرد ، با توجه باينكه جهاد بر او نيست .\r\nسپس فرمود اى خديجه اين على مولاى تو و سرور همه مؤمنانست ، و امام آنها بعد از من خديجه عرضكرد راست ميفرمائى اى رسول خدا منهم بر آنچه فرمودى با او بيعت كردم ، و خدا و ترا بر اين عقيده گواه ميگيرم ، و تنها گواهى خدا بس است چه او گواهى داناست .\r\nو نيز آن حضرت از پدرش روايت ميفرمايد كه حضرت رسول صلّى اللَّه عليه و آله و سلّم ابو ذر و سلمان و مقداد را خوانده و به آنها فرمود آيا قوانين اسلام و شرطهاى آن را ميدانيد ؟ گفتند آنچه را خدا و پيامبرش بما معرّفى كرده‌اند ميشناسيم فرمود به خدا آنها بيش از شمارند ، مرا گواه خود گيريد و خدا و فرشتگانش براى گواهى بس‌اند باينكه گواهى دهيد كه نيست شايسته پرستش جز خدا با اخلاص ، او را در سلطنتش شريكى نيست ، و در پادشاهيش مانند ندارد ، و اينكه من فرستاده خدايم ، مرا به حق برگزيد ، و اينكه قرآن پيشوا است از سوى خدا ، و داوريست دادگر ، و اينكه همان قبله من بسوى مسجد الحرام قبله شماست .\r\nو اينكه على بن ابى طالب وصىّ محمّد صلّى اللَّه عليه و آله و سلّم امير مؤمنان و سرور آنهاست و حق او از جانب خدا فرض و واجب است ، و طاعتش طاعت خدا و رسول اوست ، و پيشوايان از نسل اويند و اينكه دوستى خاندانش بر هر زن و مرد مؤمن واجبست ، با برپاداشتن نماز در وقت خود و بيرون نمودن زكوه از حلالش ، و خرج كردن در مصرفش .\r\nو بيرون نمودن يك پنجم از همه دارائى مردم تا برسانند آن را به ولىّ مؤمنان و امير آنها ، و بعد از آن حضرت فرزندان او هستند ، و كسى كه درمانده است و توانائيست جز باندكى از مال بايد آن را برساند بناتوانان از خاندان من از\r\n\r\n","description":"","footnote":"","page_name":" 530 ","page_number":530},
  {"content":"\r\n\r\nفرزندان امامان ، و اگر نتواند برساند بشيعيان آنها از آنان كه وسيله خوردن مال مردم نيستند ، و از آنان نخواهد جز خدا ، و آنچه كه واجب است بر آنها از حق من ، و دادگرى در رعيت ، و بخش كردن برابر ، و گفتار حق ، و اينكه حكم كتاب بر آنست كه امير المؤمنين عليه السّلام انجام داده ، و فرائض بر طبق كتاب خدا و احكام آن است ، و غذا خوراندن در راه دوستى او ، و زيارت خانه كعبه ، و جهاد در راه خدا و روزه ماه رمضان ، و غسل جنابت ، و وضوء كامل بر صورت و دو دست و دو ساعد تا آرنج ، و مسح سر و دو پا تا كعب ، نه بر كفش و نه از روى نقاب و نه بر روى عمامه ، و دوستى خاندان من در راه خدا ، و دوستى شيعيان آنها ، و دشمنى دشمنانشان و دشمنى آنها كه دشمنانش را دوست دارند ، و دشمنى در راه خدا و براى او ، و ايمان بتقدير ، خير و شرّ آن ، و شيرين و تلخش .\r\nو بر اينكه حلال دانيد حلال قرآن را و حرام شمريد حرام آن را ، و باحكامش عمل كنيد ، و متشابه را باهلش بازگردانيد ، و هر كس راهش را نداند و دستور العملش را از من نگرفته و نشنيده باشد بر او باد به على بن ابى طالب چون او ميداند چنانچه من ميدانم و ظاهر و باطن و محكم و متشابه قرآن را آگاه است ، و اوست كه بر تفسير و تأويل قرآن ميجنگد ، چنانچه من بر اصل نزول و فرود آمدن آن ميجنگيدم ، و دوستى اولياء خدا ، محمد و فرزندانش و بويژه امامان ، و دوستى هر كس به آنها وابسته باشد و پيرو آنها گردد ، و بيزارى و دشمنى با هر كه با آنان دشمنى كند و از آنان جدا شود ، مثل دشمنى با شيطان رانده شده ، و بيزارى از شيعيان و پيروان آنها ، و مقاومت و ايستادگى بر مسير امام .\r\nو بدانيد من هيچ كس را بر على عليه السّلام پيش نيفكنم ، پس هر كه ديگرى را بر او مقدم دارد ستم ورزيده و بيعت بعد از من با غير على ، گمراهى و خطا و لغزش است ، اوّلى و دوّمى و سوّمى و واى بر چهارمى ، سپس واى بر آن ، واى بر آن و پدرش و نيز واى بر كسى كه پيش از او بود واى بر آن دو و دو يار آنها ، نيامرزد\r\n\r\n","description":"","footnote":"","page_name":" 531 ","page_number":531},
  {"content":"\r\n\r\nخداوند آنها را ، اينست شرائط اسلام ، و آنچه هنوز باقى مانده بيشتر است ، گفتند ، شنيديم و اطاعت كرديم و پذيرفتيم و باور نموديم و ما هم مثل آن را مى - گوئيم ، و گواهى دهيم براى تو بر خودمان به رضايت و خشنودى به او هميشه تا بر تو درآئيم ايمان داريم به نهان و آشكار آنها و آنها را بامامت و راهنمائى و سرورى خود پسنديديم ، فرمود و منهم با شما گواهم .\r\nسپس فرمود آرى و گواهى دهيد كه بهشت حق است ، و آن بر ديگران حرام است تا من وارد شوم گفتند آرى ، فرمود گواهى دهيد كه دوزخ حق است و آن نيز بر ديگران حرام است تا دشمنان خاندان من در آن درآيند و همچنين آنها كه پرچم نبرد و دشمنى با آنها را برافراشتند ، و آنها را لعنت كرده و بغض ورزيده و با آنان جنگيدند همچون كسى كه مرا لعنت كرده يا با من بغض داشته و جنگيده همه در آتشند گفتند گواهى دهيم و همين مطلب را اقرار ميكنيم ، فرمود و گواهى دهيد كه على عليه السّلام صاحب حوض من ، و دوركننده ( دشمنان ) از آنست ، و اوست بخش‌كننده دوزخ ، بدوزخ گويد اين بهره تو است او را نكوهيده درگير ، و اين بهره من است به او نزديك مشو ، در نتيجه با سلامتى رهائى يابد ، گفتند بر آن گواهيم و ايمان داريم فرمود و من بر آن گواهم .\r\nموسى بن جعفر عليه السّلام از پدرش عليه السّلام روايت ميفرمايد كه وقتى پيامبر صلّى اللَّه عليه و آله و سلّم بمدينه هجرت فرمود و ميخواست براى جنگ بدر از مدينه بيرون آيد ، مردم را به بيعت خواند ، و همه با آن حضرت بيعت كردند ، به شنيدن فرمانش و اطاعت كردن از آن حضرت ، و هر گاه رسول خدا تنها ميماند على عليه السّلام را صدا ميزد و سرانجام بيعت آنان را بوى گزارش ميكرد كه كداميك به بيعت خود عمل مىكند و كدام عمل نميكند و از او خواست كه فرمايش آن حضرت را فاش نكند ، سپس آن حضرت على و حمزه و فاطمه عليهم السّلام را خواند و بدانها فرمود با من بيعت كنيد بيعت رضايت حمزه عرضكرد پدر و مادرم قربانت بر چه چيز بيعت كنيم ؟ مگر در گذشته بيعت نكرديم ؟\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nفرمود اى شير خدا و اى شير رسول خدا ، با خدا و رسولش بيعت ميكنى بوفادارى و استقامت در راه برادرزاده‌ات تا ايمانت كامل گردد گفت آرى شنيدم و پذيرفتم و دستش را گشود ، آنگاه حضرت به آنها فرمود دست خدا برتر از دستهاى آنهاست ، على امير مؤمنان ، و حمزه سرور شهيدان است ، و جعفر در بهشت پرواز مىكند ، و فاطمه بزرگ زنهاى جهانيانست ، و دو نواده‌ام حسن و حسين دو آقاى جوانان اهل بهشتند ، اين شرطى است از سوى خدا بر همه مسلمانها از جنّ و انس همگان ، هر كه پيمان بشكند ، همانا بزيان خود شكسته ، و هر كس به آنچه خدا با او پيمان بسته وفا كند ، زود است خداوند او را پاداشى بزرگ عنايت فرمايد سپس اين آيه را قرائت فرمود ( براستى آنها كه با تو بيعت كردند ، همانا بيعت كردند با خدا ) « 1 » .\r\nفرمود و چون شبى كه فردايش حمزه شهيد شد ، فرا رسيد رسول خدا صلّى اللَّه عليه و آله و سلّم او را خوانده و فرمود اى حمزه اى عموى رسول خدا ، بسا كه تو يك غيبت دراز و طولانى كنى ، چه خواهى گفت چون نزد خدا روى و از تو از شرايع اسلام و شروط ايمان بپرسد ؟ حمزه گريست و گفت ، پدر و مادرم قربانت مرا ارشاد كن و آگاهيم ده حضرت فرمود اى حمزه گواهى ميدهى به يگانگى خدا از روى اخلاص ، و اينكه من رسول خدايم و مرا به حق برگزيده ، حمزه گفت گواهى دادم ، فرمود و اينكه بهشت حق است ، و دوزخ حق است و هنگامه رستاخيز خواهد بود بدون ترديد ، و اينكه صراط حق است و ميزان حق است و هر كس به اندازه ذره‌اى كار خوب كند آن را مىبيند ، و هر كس به اندازه ذرّه‌اى كار بد كند آن را مىبيند ، و گروهى در بهشتند و گروهى در دوزخ سوزان ، و اينكه على عليه السّلام امير مؤمنانست ، حمزه گفت گواهى دادم و اقرار نمودم و ايمان آوردم و باور كردم ، و فرمود امامان از نسل اويند حسن و حسين و امامت در نژاد اوست ، حمزه گفت ايمان آورده و تصديق\r\n\r\n\r\n","description":"","footnote":"\r\n( 1 ) سورهء فتح آيه 10 .\r\n","page_name":" 533 ","page_number":533},
  {"content":"\r\n\r\nنمودم ، فرمود و فاطمه بانوى زنان جهانيانست گفت آرى تصديق دارم فرمود و حمزه سرور شهيدان و شير خدا و شير رسول خدا و عموى پيامبر است ، حمزه گريست بطورى كه برو در افتاد و شروع كرد ببوسيدن دو چشم رسول خدا صلّى اللَّه عليه و آله و سلّم و فرمود جعفر برادرزاده‌ات در بهشت با فرشتگان پرواز مىكند ، و اينكه محمّد صلّى اللَّه عليه و آله و سلّم و خاندانش بهترين مردمند ، ايمان آورى اى حمزه به نهان و آشكارشان و برون و درونشان و بر اين عقيده زنده باشى و بميرى ، و دوست دارى هر كه دوستشان دارد ، و دشمن دارى هر كه با آنها دشمن است ، گفت آرى اى رسول خدا ، خدا و ترا گواه ميگيرم و گواهى خدا بس است ، آنگاه رسول خدا فرمود خدا به تو كمك كند و توفيق دهد « 1 » .\r\nحضرت كاظم عليه السّلام از پدرش عليه السّلام روايت فرمايد كه رسول خدا صلّى اللَّه عليه و آله و سلّم دم مرگش عباس را در خلوت خواند و به او فرمود اى ابو الفضل از جمله بازپرسىهاى خدا از من دعوت من همه مردم را بويژه از خاندانم در مورد ولايت على عليه السّلام است هر كس بخواهد ايمان مىآورد ، و هر كه خواهد كفر ميورزد ، اى ابو الفضل عهد و پيمان اسلام را تجديد كن ، و حكومت و فرماندهى ولىّ امر را بپذير ، و نباش چون آنها كه به زبان گويند و در دل كفر ورزند ، و در باره خاندانم با من ستيزه كنند بر آنها پيش افتند و به آنها فرمان دهند و بر آنها مسلّط گردند تا جمعى را كه خدا عزت داده خوار سازند ، و مردمى را عزيز كنند كه به جائى نرسيده و در آينده نيز تا آنجا كه چشمشان كشش دارد نرسند ، اى ابو الفضل راستى پروردگارم به من عهدى سپرده و فرموده آن را برسانم بحاضران از جن و انس ، و بفرمايم كه حاضران آن را به غائبان برسانند ، هر كس باور دارد على عليه السّلام را و او را كمك كند و فرمانش برد و ياريش نمايد و او را بپذيرد ، و آنچه بعهده‌اش از واجبات هست براى خدا انجام دهد ، چنين كسى بحقيقت ايمان رسيده است ، و هر كس از\r\n\r\n\r\n","description":"","footnote":"\r\n( 1 ) الطرف ص 8 تا 10 .\r\n","page_name":" 534 ","page_number":534},
  {"content":"\r\n\r\nانجام واجبات سرباز زند خداوند كردارش را نابود كند تا گاهى كك خدا را ملاقات مىكند هيچ گونه عذر و بهانه‌اى نداشته باشد ، اى ابو الفضل تو چه ميگوئى ؟\r\nعرضكرد اى رسول خدا از تو پذيرفتم و آنچه را تو آوردى ايمان دارم و تصديق نمودم و تسليمم ، پس گواه باش بر من « 1 » .\r\nپايان 27 رجب 1397 هجرى\r\n\r\n\r\n","description":"","footnote":"\r\n( 1 ) الطرف ص 17 .\r\n","page_name":" 535 ","page_number":535},
  {"content":"\r\n\r\n\r\nفهرست مندرجات\r\nپيشگفتار 7\r\nبنام خدا مؤلف : كتاب حاضر انگيزه و گونهء ترجمه : 12\r\nباب 15 در فضائل شيعه 14\r\nآيات قرآن : 14\r\nتفسير 15\r\nبخش اخبار و روايات : 22\r\nباب 16 شيعيان پيرو دين خدا و پيرو انبياء و اهل حق‌اند ، آمرزش نيست مگر براى آنها و قبول نشود جز كردار آنان 121\r\nباب - 17 فضيلت رافضه و ستايش اين نام 137\r\nباب - 18 بخشيدن گناهان شيعيان و شفاعت ائمهء « ع » در بارهء آنان 140\r\nباب - 19 صفات و طبقات مختلف شيعه ، و مذمت مغرور شدن و وادار كردن بر عمل و پرهيزگارى 202\r\nباب 20 نهى از شتاب در اظهار نظر در باره شيعيان و زدودن گناهانشان 270\r\nباب 21 ورود شيعه در مجالس مخالفين و بلاد شرك 272\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nباب 22 در اينكه خداوند متعال هر كه را دوست داشته باشد دين حق و ايمان و تشيع را به دو عنايت فرمايد ، و اينكه دين برادرى ، بردار نيست ، و در ترك دعوت مردم بسوى دين 273\r\nباب 23 باب ديگر در اينكه سلامت و بىنيازى در دين است ، و مسئوليت مؤمن در صبر در راه دين ، و ديندارى 287\r\nباب 24 معناى ايمان و اسلام ، و فرق بين آن دو ، و پاره‌اى از شرائط آنها 304\r\nباب 25 توضيح معناى اسلام 421\r\nباب 26 شرايع 431\r\nباب 27 پايه‌هاى اسلام و ايمان و شاخه‌هاى آن دو ، و فضيلت اسلام 447\r\n\r\n\r\n","description":"","footnote":"","page_name":" 537 ","page_number":537}
  ]