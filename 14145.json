[
  {"content":"\r\n\r\nهزار و يك شب\r\n\" الف ليلة و ليله \"\r\n2\r\nترجمه :\r\nعبداللطيف طسوجى تبريزى\r\nويراستارى :\r\nميترا مهرآبادى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nهزار ويكشب\r\n[ الف ليله وليله ( فارسى ) 
  ]\r\nهزار و يك شب ، الف ليله وليله / ترجمه عبداللطيف طسوجى تبريزى ، ويراستارى ميترا مهرآبادى ، [ نگارش على اصغر حكمت 
  ] . - تهران : دنياى كتاب ، 1377 .\r\n5 ج . : مصور .\r\n( ج . 1 ) ISBN 964 - 346 - 002 - 9\r\n( ج . 2 ) ISBN 964 - 346 - 003 - 7\r\n( ج . 3 ) ISBN 964 - 346 - 004 - 5\r\n( ج . 4 ) ISBN 964 - 346 - 005 - 3\r\n( ج . 5 ) ISBN 964 - 346 - 006 - 1\r\nفهرستنويسى براساس اطلاعات فيپا .\r\nكتابنامه .\r\nچاپ دوم : 1382 .\r\n( دوره ISBN 964 - 346 - 007 - x )\r\n1 . داستانهاى عربى - - ترجمه شده به فارسى .\r\nاستانهاى فارسى - - ترجمه شده از عربى . 3 . هزار ويكشب - - ترجمه شده به فارسى . الف . طسوجى تبريزى . عبداللطيف . قرن 13 ق . مترجم . ب . مهرآبادى . ميترا . 1345 - ويراستار . ج . حكمت . على اصغر .\r\nمقدمه نويس . د . عنوان . ه‍ . عنوان : الف ليله وليله ( فارسى ) .\r\n5 ط 1 آ / 83448 pj\r\n1377\r\n7334 / 892\r\nكتبابخانه ملى ايران\r\n14540 - 77 م\r\nنام كتاب : هزارويك شب ( جلد دوم )\r\nترجمه : عبدللطيف طسوجى تبريزى\r\nناشر : دنياى كتاب\r\nويراستار : دكتر ميترا مهرآبادى\r\nتاريخ نشر : 1387\r\nنوبت چاپ : دوم\r\nتيراژ : 1000 نسخه\r\nچاپ : پيك ايران\r\nشابك : 7 - 003 - 346 - 964\r\nآدرس : ميدان بهارستان خ كمال الملك روبروى وزارت ارشاد اسلامى پ 24\r\nتلفن : 33952575 - 33951840\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\n[ جلد دوم 
  ]\r\n\r\nفهرست مطالب\r\nحكايات حيوانات 7\r\nحكايت شبان و فرشته 17\r\nحكايت مرغابى و سنگ‌پشت 20\r\nحكايت روباه و گرگ 22\r\nحكايت موش و سموره 35\r\nحكايت كلاغ و گربه 37\r\nحكايت روباه و كلاغ 38\r\nحكايت خارپشت و قمرى 42\r\nحكايت بوزينه و دزد 46\r\nحكايت گنجشك و طاوس 47\r\nحكايت على بن به كار و شمس النهار 49\r\nحكايت ملك شهرمان و قمر الزمان 92\r\nحكايت نعمت و نعم 207\r\nباقى حكايت قمر الزمان 229\r\nحكايت علا الدين ابو الشامات 234\r\nحكايات كريمان 295\r\nحكايت حاتم و ذو الكراع 295\r\nحكايت كرم معن بن زائده 297\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nحكايت تسلط اعراب بر اندلس 300\r\nحكايت هشام و كودك 302\r\nحكايت ابراهيم بن مهدى و مأمون 304\r\nحكايت ارم ذات العماد 312\r\nحكايت اسحق موصلى و مأمون 319\r\nحكايت زبّال و خاتون 324\r\nحكايت محمد بن على و جواهرفروش و دختر يحيى برمكى 329\r\nحكايت انبان على عجمى 346\r\nحكايت هارون و كنيزك 350\r\nحكايت جوان كريم 352\r\nحكايت كرم جعفر برمكى 357\r\nحكايت هارون الرشيد و ابو محمد تنبل 359\r\nحكايت كرم يحيى برمكى 376\r\nحكايت كرم برامكه 379\r\nحكايت مضرّات شراب 383\r\nحكايت على بن مجد الدين و كنيزك 385\r\nحكايت جبير بن عمير و نامزدش 418\r\nحكايت خداوند شش كنيز 432\r\nحكايت بديهه‌گويى ابو نواس 442\r\nحكايت بخشش سگ 445\r\nحكايت عيار جوانمرد 448\r\nحكايت سه واقعهء عجيب 450\r\nحكايت عيار و اقرار او 454\r\nحكايت علاء الدين و دزد 456\r\nحكايت ابراهيم بن مهدى 457\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nحكايت زن صدقه‌دهنده 461\r\nحكايت عابد و فايدهء صدقه 464\r\nحكايت ابو حسان زيادى 466\r\nحكايت كرم گوهرفروش 469\r\nحكايت خواب عجيب 470\r\nحكايت مطابقت دو خواب 472\r\nحكايت عشق بخرس 474\r\nحكايت اسب آبنوس 478\r\nحكايت ورد الاكمام و انس الوجود 501\r\nپىنويسها 525\r\nواژه‌نامه 535\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\nبنام خداى بخشنده\r\n\r\nحكايات حيوانات\r\n\r\nچون شب يكصد و چهل ششم برآمد\r\nملك شهرباز با شهرزاد گفت : هميخواهم كه از حكايات پرندگان ، حديث‌گوئى .\r\nشهرزاد گفت : حبا و كرامة .\r\nاى ملك جوان‌بخت ، بروزگار قديم ، طاوسى با مادهء خود در كنار دريا جاى داشتند . و در آن مكان ، بسى درندگان و وحشيان بودند . ولى درختان بسيار نيز در آنجا بود و طاوس با مادهء خود شبها از بيم ، بفراز درختى از درختان بر ميشدند . و پيوسته در جستجوى مكان ديگر بودند كه بجزيره‌اى پر آب و علف\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nو درخت فرود آمدند و از ميوه‌هاى جزيره بخوردند و از چشمه‌هاى آنجا بنوشيدند كه ناگاه بطّ بشتاب هرچه تمام‌تر و هراسان بنزد ايشان بيامد و بدرختى كه طاوسان بدانجا بودند ، جاى گرفت و آسوده گشت . طاوس دانست كه بطّ حكايتى طرفه دارد . پس حال او بپرسيد و سبب هراسش را جويان شد . بطّه گفت : از غايت اندوه ، بيمارم و بيم من از آدميزاد است . زينهار زينهار ، از بنى آدم برحذر باش . طاوس گفت : اكنون كه بما رسيدى ، محزون مباش و هراس مكن . بطّه گفت : حمد خدائى را كه حزن‌واندوه مرا از ملاقات شما ببرد و باميد دوستى شما بدينجا آمده‌ام . چون بطّه را سخن بانجام رسيد ، طاوس ماده نزديك او بيامد و پس از تحيت به او گفت : اكنون ترا باكى نيست . آدميزاد ، ترا دست نتواند يافت . كه ما در جزيرهء ميان دريا هستيم و آدميزاد را محالست كه بما راه يابد . پس تو آسوده‌خاطر باش و آنچه كه از آدميزاد به تو رسيده ، بازگو . بطّه گفت : اى طاوس ، من در همهء عمر در اين جزيره ايمن هميزيستم و هيچگونه ناخوشى به من نميرسيد . شبى از شبها صورت آدميزاد در خواب ديدم كه او با من سخن ميگفت و من با او سخن ميگفتم . از گويندهء شنيدم كه هميگفت : اى بطّه ، از آدميزاد حذر كن و فريب او مخور كه او را حيله و مكر بسيار است . از مكر او برحذر باش كه او حيله‌گر و نيرنگ‌ساز است ، چنانچه شاعر گفته :\r\n سراپاى او جمله ريو است و رنگ * وز افسون او زيركان گشته دنگ \r\nو بدان كه اين آدم ، ماهيان را بحيله از دريا بدام آورد و مرغان از مكر بدام درافكند و پيل را بحيله بدست آورد . هيچ‌كس از مكر او ايمن نيست و وحشيان و پرندگان ازو خلاص نيابند . پس من ترسان و هراسان از خواب بيدار شدم و تا اكنون مرا از بيم ، دل نگشوده و آسوده نگشته‌ام كه مبادا با من حيله كند و مرا در دام بيفكند . پس من آن روز را محزون بودم و قوّت من برفت و همّتم كمتر شد . از براى خوردن و نوشيدن بيرون آمدم و اندك‌اندك ميرفتم . ولى خاطر ناشاد و دل گرفتهء داشتم .\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nچون بدين كوه رسيدم ، شير بچهء زردگونى بدر غار ديدم . چون او نيز مرا بديد ، فرحناك شد و از لون رنگين من در شگفت بماند و مرا آواز داده ، گفت :\r\nنزديك من بيا . من نزديك رفتم . با من گفت : چه نام دارى و از كدام جنس هستى ؟ من گفتم : نام من بطّه و از جنس پرندگانم . تو بازگو كه تا اكنون چرا بدينجا نشسته‌اى ؟ بچهء شير گفت : سبب اينست : پدر من ، شير چند روز است كه مرا از آدميزاد همىترساند . اتفاقا من نيز امشب صورت اين آدم را در خواب بديدم . پس شيربچه ، خواب خود با من بگفت . بخوابديدن من همىمانست . پس چون سخنان بچه شير را شنيدم ، به او گفتم : يا ابا لاحارث ، من پناه به تو آورده بودم كه آدميزاد بكشى . كه من ازو هراسان بودم . اكنون از هراس تو بر بيم من بيفزود .\r\nتو كه پادشاه وحشيان هستى ، چرا بايد از آدميزاد هراس كنى ؟ پس من بچه شير را بكشتن آدميزاد ترغيب همىكردم تا اينكه او از جاى خود برخاست و دم راست كرده ، هميرفت و من نيز بر اثر او روان بودم تا بكنار راهى برسيديم .\r\nديديم كه گرد برخاست . چون گرد بازنشست ، از ميان گرد ، خرى برهنه پديد شد كه گاهى ميجست و ميدويد و گاه بر خاك همىغلطيد . چون بچه شير او را بديد ، آوازش بداد . آن خر با تظلم بنزد او بيامد . بچه شير به او گفت : اى حيوان كم‌خرد ، از كدام جنس هستى و سبب آمدنت بدين مكان چيست ؟ بپاسخ گفت : اى ملكزاده ، من از جنس درازگوشم و از آدميزاد گريخته ، بدينجا آمده‌ام .\r\nبچه شير گفت : مگر بيم تو از آدميزاد از بهر آنست كه ترا بكشد ؟ درازگوش گفت : نه اى سلطان ، بيم من از آنست كه حيلهء ساخته ، مرا سوار شود . از آنكه در نزد او چيزى هست كه پالانش گويند . آن را به پشت من گذارد و چيزى هست كه تنگش نامند . آن را بر شكم من بكشد . و چيزى هست پاردمش خوانند ، آن را به زير دم من ببندد . و چيزى را كه لگام همىگويند ، در دهان من كند . و آهن تيزى بر سر چوب بنشاند و مرا به آن بيازارد . و كارهائى كه مرا طاقت آن نباشد ، به من بفرمايد . و هرگاه سكندرى خورم ، نفرينم كند . و اگر عرعر كنم ، دشنامم\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nدهد . پس از آنكه مرا سال فزون گردد و طاقت كشيدن بارهاى گرانم نباشد ، آنگاه مرا بسقّا دهد كه مشكها به پشت من گذاشته ، با من آب همىكشد . و پيوسته من در شكنجه و خوارى بسر ميبرم تا بميرم . آنگاه مرا در مزبلها پيش سگان بيندازند . اى ملك‌زاده ، كدام اندوه ازين بيشتر و كرا دل از من ريشتر است ؟ بطّه گفت : اى طاوس ، من چون سخنان درازگوش بشنيدم ، از بيم آدميزاد ، تن من بلرزيد و با بچهء شير گفتم : اى ملكزاده ، درازگوش راست ميگويد و سخنان او بر بيم من بيفزود . بچه شير با درازگوش گفت : بكجا هميروى ؟ گفت : هنگام طلوع آفتاب ، آدميزاد از دور بديدم . ازو هميگريزم كه شايد پناه گاهى پديد آرم و از اين آدم حيله‌گر خلاص يابم . و درازگوش با بچهء شير در حديث بود و هميخواست بچه شير را وداع گويد كه ناگاه گرد ديگرى پديد شد . آنگاه درازگوش فرياد بزد و بسوى گرد نگاه كرد و ضرطهء بلند بپرانيد . ساعتى نرفت كه از ميان گرد ، اسبى پديد آمد . در صفت اسب ، شاعر گفته :\r\n جهان‌نوردى كامروزش ار برانگيزى * بعالميت برد كاندرو بود فردا \r\nو آن اسب هميدويد تا بنزد شيربچه بايستاد . شير با او گفت : اى حيوان بزرگ ، از كدام جنس هستى و درين بيابان فراخ‌ناى ، گريختنت از بهر چيست ؟\r\nاسب گفت : اى بزرگ وحشيان ، مرا نام ، اسب است و از بنى آدم گريزانم .\r\nشيربچه را عجب آمد و گفت : اين سخن مگو ، كه ترا ننگ است . تو با اين درشتى و بلندى ، چگونه از آدميزاد هراسان هستى ؟ و من با اين جثهء خود قصد كرده بودم كه با آدميزاد ملاقات كنم و نگذارم كه او از وطن خويش دور شود .\r\nولى اكنون كه تو آمدى ، ازين سخنان ، دل من بريدى و مرا از قصد خود پشيمان كردى . كه چگونه بنى آدم بچون تو حيوانى بزرگ چيره شود و از درشتى و بلندى تو هراس نكند ؟ و اگر تو پاى بر وى بزنى ، در حال ، هلاك خواهد شد .\r\nپس اسب ازين سخن بخنديد و گفت : اى ملكزاده ، هيهات هيهات كه من برو غلبه كنم . تو درازى و پهنى و بلندى و درشتى مرا ببين كه آدميزاد از بس حيله كه\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nدارد ، چيزى ساخته ، پابندش نامد . او را بدست و پاى من گذارد و سر مرا بميخى بلند ببندد . و من بسان داركشيدگان ، ايستاده باشم . نه نشستن توانم نه خفتن . و هرگاه كه خواهد بر من سوار شود ، از بهر پاهاى خويش دو چيز از آهن ساخته ، ركابشان نامد و چيزى را كه زين نام دارد ، بر پشت من گذارد و او را با دو تنگ از زير بغل من محكم ببندد و لگام آهنين به دهان من بگذارد . چون بر پشت من بنشيند ، لگام بدست گرفته ، مرا هميراند و با ركاب مهميز بپهلوهاى من بزند ، بغايتى كه خون از پهلوهاى من برود . و اى ملكزاده ، مپرس كه من از آدميزاد بچه رنج اندرم . پس چون من سالخورده و نزار شوم و قدرت دويدن و طاقت راه رفتنم نماند ، آنگاه مرا بآسيابان فروشد . من شب و روز ، آسيا بگردانم تا اينكه از كار بازمانم . آنگاه مرا بدّباغ فروشند و او مرا كشته ، پوست از من بردارد و دم مرا بكند . بغربال‌بانان دهد . چون بچهء شير ، سخن اسب بشنيد ، خشمگين و ملول شد و از اسب پرسيد كه : چه وقت از آدميزاد جدا گشتهء ؟ گفت : هنگام ظهر ازو جدا گشتم و او بر اثر من روان بود .\r\nپس بچه شير با اسب در گفتگو بودند . گرد برخاست و از ميان گرد ، اشترى پيدا شد . نعره‌زنان و پاى بر زمين‌كوبان همىآمد تا بما برسيد . چون شير بچه او را بلندتر و درشتر ديد ، گمان كرد كه آدميزاد است و خواست كه بر وى جسته ، او را از هم به درد . من گفتم : اى ملكزاده ، اين نه آدميزاد است . بلكه اين اشتر است و گويا از بنى آدم گريزان است . اى طاوس ، من با بچه شير درين سخن بودم كه اشتر نزديك رسيد و بچهء شير را سلام كرد . بچهء شير جواب گفت و پرسيد كه : سبب آمدنت بدين مكان چيست ؟ اشتر گفت كه : از آدميزاد ، گريزان و هراسانم . شيربچه گفت : تو با اين جثهء بزرگ از آدميزاد چگونه بهراس اندرى ؟ كه تو او را با لگدى پايمال توانى كرد . اشتر گفت : اى ملكزاده ، بنى آدم را جز مرگ ، كس چاره نكند . از آنكه او چيزى در بينى من كند و آن را مهار نامد و افسار اندر سر من كرده ، مرا بكودكى سپارد و آن كودك ، مرا با اين‌چنين بلندى و درشتى همىكشد و بارهاى گران بر من نهند و بسفرهاى دور و درازم\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nببرند و شبانروز كارهاى دشوارم بفرمايند . و چون پير شوم يا بشكنم ، مرا نگاه ندارند و بقصابم بفروشند و او مرا كشته ، گوشت من بطباخ و پوست مرا بدباغ فروشد . اى ملكزاده ، مپرس از بنى آدم چه رنجها كه ميبرم . بچهء شير گفت : چه وقت از آدميزاد جدا گشتهء ؟ اشتر گفت : ساعتيست كه ازو جدا گشته‌ام و او بر اثر من روان بود و قصد گرفتن من داشت . اى ملكزاده ، بگذار تا من به اين بيابانها بگريزم . بچه شير گفت : اى اشتر ، اندكى در اينجا بمان تا ببينى كه من او را چگونه از هم بدرّم و گوشت او را چه‌سان بخورم و استخوانهاى او را چون بشكنم و خون او را چگونه بياشامم . اشتر گفت : يابن السلطان ، من از آدميزاد بر تو هميترسم كه او مكر و خدعهء بسيار دارد ، چنان كه شاعر گويد :\r\n همگى بدفعال و بدسيَرند * از درون تيغ و از برون سپرند\r\nهمچو مال يتيم بيرون خوش * ليك هنگام آزمون آتش \r\nهنوز اشتر بيت بانجام نرسانيده بود كه گرد برخاست و از ميان گرد ، مرد پير كوتاه‌قامت باريك بشرهء پديد شد و در دوش ، خرجينى داشت كه آلت نجارى بدان خرجين بود و هشت تختهء چوبين در سر داشت و كودكان خوردسال را دست گرفته ، همىشتابيد تا بشير بچه نزديك شد . اى طاوس ، من چون او را بديدم ، از غايت بيم از خود برفتم . و اما شيربچه چون او را بديد ، برخاسته ، بسوى او رفت و با او ملاقات كرد . چون شيربچه به دو رسيد ، نجار بخنديد و با زبان فصيح گفت : اى پادشاه بزرگ ، خدا شام ترا مبارك كند و بر شجاعت و قوّت تو بيفزايد . مرا از حادثهء كه با من رو داده ، پناه ده و مرا از شرّ ستم‌كنندهء خود وارهان . كه من جز تو يارىكننده و پناه نيافتم . پس از آن نجار در پيش روى شيربچه ايستاده ، بگريست و بناليد و شكايت هميگفت . چون بچه شير ، گريستن و شكايت او را بشنيد ، گفت : ترا پناه دادم ، از آنچه بيم دارى . بازگو ، كه ترا ستم كرده و تو كيستى كه من در همهء عمر چون تو خوب‌صورت و فصيح نديده بودم و ترا مشغله چيست ؟ نجار گفت : اى بزرگ وحشيان ، من نجّارم و\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nستم‌كنندهء من آدميزاد است . و در بامداد همين شب در نزد تو خواهد بود . چون شيربچه اين سخن بشنيد ، جهان برو تيره شد . پس بغرّيد و فرياد كرد و شرر از چشمان خود بريخت و گفت : به خدا سوگند كه امشب تا بامداد بيدار بمانم و بنزد پدر بازنگردم تا به مقصود خود برسم . پس از آن شيربچه روى بنجّار كرده ، با او گفت كه : گامهاى ترا كوتاه مىبينم و از جوانمردى كه دارم ، خاطر تو نيارم شكست و گمان من اينست كه تو با وحشيان ، راه رفتن نتوانى . با من بگو كه بكجا خواهى رفت ؟\r\nنجّار گفت كه : بنزد پلنگ ، وزير پدر تو هميروم . زيرا كه او شنيده كه آدميزاد بدين سرزمين آمده . بر خويشتن بترسيده . رسول فرستاده ، مرا خواسته است كه از براى او خانهء بسازم كه در آنجا جاى گيرد تا كس از آدميزاد به دو نتواند رسيد . پس چون رسول بيامد ، من اين تختها برداشته ، بسوى او روان شدم .\r\nچون بچهء شير سخن نجّار بشنيد ، به پلنگ رشك آورد و با نجّار گفت : ناچار همين تختها را پيش از آنكه از براى پلنگ خانه بسازى ، خانهء از بهر من بساز .\r\nچون كار من بانجام رسانى ، بنزديك پلنگ شو و آنچه كه ميخواهد ، بساز . نجّار چون اين بشنيد ، گفت : اى امير وحشيان ، من نتوانم از بهر تو چيزى بسازم ، مگر اينكه نخست پيش پلنگ رفته ، كار او بانجام رسانم . پس از آن بنزد تو آمده ، خانهء از بهر تو بسازم كه ترا از دشمن نگاه دارد . بچه شير گفت : به خدا سوگند نگذارم از اينجا به روى ، مگر اينكه همين تختها از براى من خانه بسازى . پس شير بچه بنجّار بجست و خواست كه با او مزاح كند . پنجهء به دو زد كه نجّار بر پشت بيفتاد . بچه شير به او بخنديد و گفت : اى نجّار ، تو بس ناتوان بودهء . اگر تو از آدميزاد بترسى ، معذورى . پس نجّار از آن سخن در خشم شد . ولى ازو پوشيده داشت . پس از آن نجّار بنشسته و به روى بچه شير تبسّم كرد و گفت : اينك از براى تو خانهء خواهم ساخت .\r\nآنگاه نجّار ، تختها باهم راست كرد و مسمارش بكوفت و به صورت بچّه شير ، قالبى ساخته ، در آن بازگذاشت و از هرسوى آن سوراخها كرد و ميخها\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nكوفت . و با بچه شير گفت : بدين خانه شو تا ببينم . بچه شير فرحناك شد و نزديك در صندوق بيامد . ديد كه تنگ است . نجّار گفت : بصندوق اندر شو و دست و پاى خويشتن جمع كن . بچه شير بدانسان كرد . ولى چون بصندوق درآمد ، دم او بيرون صندوق بماند . پس از آن بچه شير خواست بدر آيد ، نجّار گفت : صبر كن تا ببينم دم تو نيز با تو در صندوق جاى خواهد گرفت يا نه ؟ بچه شير سخن او بپذيرفت . نجّار ، دم او را پيچيده ، در صندوق جاى داد و تخته را زودتر بدر صندوق نهاده ، مسمارش بكوبيد . بچه شير بانگ بر نجّار زد و ميگفت : اى نجّار ، اين خانهء تنگ چه بود كه ساختى ؟ مرا بگذار بدر آيم . نجّار گفت : هيهات هيهات ، تو از اين‌جا نخواهى بدرآمد . پس نجار بخنديد و گفت :\r\nمن ترا در قفس كردم و تو پليدترين وحشيان هستى . بچه شير گفت : اى برادر ، اين سخنان چيست كه با من هميگويى ؟ نجّار گفت : اى بدترين درندگان ، از آنچه ميترسيدى ، گرفتار شدى . چون قدر بيامد ، حذر كردن سودى ندارد .\r\nاى طاوس ، چون بچه شير اين سخن بشنيد ، دانست كه او آدميزاد است كه در خواب ديده و پدرش نيز ازو ترسانيده بود . و من نيز بدانستم كه او آدميزاد است . بر خويشتن بسى ترسيدم و اندكى ازو دور ايستاده ، منتظر بودم كه او با بچه شير چه خواهد كرد . پس من اى طاوس ، ديدم كه آدميزاد بنزديك صندوقى كه بچه شير در آنجا بود ، گودالى بكند و صندوق را بگودال افكند و هيزم بر آن صندوق ريخته ، بسوزاندش . مرا بيم افزون گشت . و من دو روز است كه از ترس بنى آدم هميگريزم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و چهل و هفتم برآمد\r\nگفت : اى ملك جوان‌بخت ، طاوس چون سخن بطّه بشنيد ، عجب آمدش و گفت : اى بطّه ، تو از بنى آدم ، ايمن گشتهء . از آنكه ما در جزيرهء از جزاير دريا\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nهستيم كه آدميزاد را به دو راه نيست . در نزد ما جاى بگير تا خدا كار بر ما و تو آسان گرداند . بطّه گفت : از قضا نتوان گريخت . هميترسم كه آسيبى برسد . طاوس گفت : در نزد ما بنشين . آنچه بما رسد ، ترا نيز خواهد رسيد . و طاوس با او سخن همىگفت تا بطّه بنشست و با طاوس گفت : تو ناشكيائى من ميدانى . اگر نه من ترا بدينجا ميديدم ، در اينجا نمىنشستم . طاوس گفت : اگر به پيشانى ما چيزى نوشته باشند ، ما به دو خواهيم رسيد و اگر اجل ما نزديك شده ، خلاصى ما محال است .\r\nو هركس تا روزى خود نخورد و روزش نرسد ، نخواهد مرد .\r\nايشان در گفتگو بودند كه گردى پديد شد . در آن هنگام ، بطّه فرياد زد و خويشتن به دريا افكند . چون گرد بنشست ، غزالى پديد آمد . بطّه و طاوس را بيم برفت و آسوده گشتند . طاوس با بطّه گفت : از آنچه ترسيديم ، غزال بوده و همينست كه ميآيد و ما را ازو باكى نيست ، كه او گياه زمين و برگ درختان همىخورد . طاوس را سخن بانجام نرسيده بود كه غزال دررسيد و خواست كه در سايهء همان درخت برآسايد . چون بطّه و طاوس را بديد ، بر ايشان سلام كرد و با ايشان گفت كه : مرا امروز بدين جزيره گذار افتاد و من سبزتر و خرّمتر از اينجا مكانى نديده بودم . پس غزال از ايشان تمنّى دوستى و صفا كرد . چون بطّه و طاوس ، موّدت او را ديدند ، او را بدوستى بگزيدند و مرافقت را سوگند خوردند .\r\nخوابگاهشان يكى شد و با خاطر جمع ميخوردند و مينوشيدند .\r\nتا اينكه كشتى از راه بدر شده ، راهش بجزيره افتاد . مردمان از كشتى بيرون شدند و در جزيره پراكنده گشتند . آهو و طاوس و بطّه را در يك جا بديدند .\r\nروى به آنها آوردند . آهو بگريخت و طاوس به هوا بپريد و بطّه برجا ماند و اين‌سو و آن‌سو همىدويد تا اينكه او را صيد كردند . و او فرياد ميزد و ميگفت كه : از قضا و قدر حذر كردن من سودى نبخشيد . پس ايشان بطّه را بكشتى بردند . چون طاوس ماجراى بطّه بديد ، از جزيره ارتحال كرد و دورى گزيد و گفت : هيچ‌كس را از حادثات ، گريزى نيست . اگر اين كشتى نميبود ، ميانهء من و بطّه جدائى نميافتاد . كه او نيكو صديق بود . پس از آن طاوس بپريد و با غزال جمع آمد و به او\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nسلام كرد و بسلامت او تهنيت گفت . غزال ، حال بطّه ازو بازپرسيد . طاوس گفت كه : دشمن به او دست يافت . من نيز از بودن درين جزيره بيزار شدم . پس در جدائى بطّه بگريست و اين دو بيتى برخواند :\r\n اى هرمژه در ديده چو سوزن بىتو * هرموى سنانى شده در تن بىتو\r\nمن بىتو چگونه بگذرانم كه جهان * چون چشمهء سوزنيست بر من بىتو \r\nپس غزال نيز محزون شد و غزال او را از قصد ارتحال بازگردانيد . هردو در آن جزيره بماندند و به خوردن و نوشيدن مشغول بودند ولى در جدائى بطه بحزن اندر بودند . پس غزال با طاوس گفت : دانستى كه آدميان از كشتى بدرآمدند ، سبب جدائى ياران و سبب هلاك بطّه شدند . پس از ايشان برحذر باش و از مكرشان انديشه كن . طاوس گفت : من يقين دانستم كه سبب هلاك او جز ترك تسبيح نبود . كه او از تسبيح خود غفلت ورزيد . من به او گفتم : من از ترك تسبيح بر تو هميترسم . از آنكه هركه مخلوق خداست ، تسبيح هميكند و هروقت كه از تسبيح غافل شود ، بمكافات او هلاك گردد . چون غزال سخن طاوس بشنيد ، گفت : خدا صورت ترا جميل كند . پس مشغول تسبيح شد و تسبيح هميگفت . و گفته‌اند كه تسبيح غزال اينست : سبحان الديّان ذى الجبروت و السّلطان . 1\r\nو نيز وارد شده كه يكى از عباد در پارهء كوهها بعبادت بسر ميبرد . و در آن كوه ، يك جفت كبوتر جاى داشت . و اين عابد ، روزى خود را به دو نيم ، بخش ميكرد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و چهل و هشتم برآمد\r\nگفت : اى ملك جوان‌بخت ، آن عابد ، روزى خود را به دو نيم ، بخش ميكرد . نيمهء\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nخود مىخورد و نيمهء ديگر بكبوتران ميداد . و عابد بفزونى نسل كبوتران ، دعا گفت . نسل ايشان افزون گرديد . كبوتران بجز آن كوه كه عابد بدانجا بود ، در مكان ديگر جاى نداشتند . و سبب گرد آمدن ايشان در نزد عابد ، بسيارى تسبيح كبوتران بود . و كبوتران را تسبيح اينست : سبحان خالق الخلق و قاسم الرزق و بانى السموات و باسط الارضين . 2 پس آن يك جفت كبوتر با فرزندان خود در عيش و نوش همىزيستند تا اينكه عابد بمرد . كبوتران پراكنده شدند و در شهرها و كوه‌ها جاى گرفتند .\r\n\r\nحكايت شبان و فرشته\r\nگفته‌اند كه در پارهء كوهها چوپانى بود پاكدامن و باخرد و بادين . و گوسفندان چرانيده ، از شير و پشم آنها سودمند ميشد . و آن كوه ، درختان و چراگاه و درّندگان بسيار داشت . ولى درندگان بچوپان و گوسفندانش متعرّض نميشدند و پيوسته ، شبان در آن كوه آسوده بسر ميبرد و از براى كار دنيا محزون نميگشت . از آنكه نيكبخت و مايل پرستش خدا بود . اتفاقا بيمارى سختش روى داد . در آن كوه بغارى شد و گوسفندانش بامدادان بچرا رفته ، شامگاه بسوى غار برميگشتند . پس پروردگار خواست كه شبان را امتحان كند و شكيبائى او بيازمايد . فرشتهء به صورت زن خوبروى بنزد شبان بفرستاد و فرشته در پيش شبان بنشست . چون شبان آن زن را بنزد خود نشسته ديد ، تنش لرزيدن گرفت و با او گفت : سبب آمدن تو بدينجا چيست ؟ كه ترا حاجتى با من نيست و ميانهء من و تو مودت نبوده . فرشته با او گفت : اى جوان ، مگر حسن و جمال من نمىبينى و بوى خوش من نمىشنوى و حاجت مردان را بزنان نميدانى ؟ آيا چه چيز ترا از من بازداشته ؟ ليك شبان به دو گفت : از من دور شو . تو را ياراى فريب من نخواهد بود . چرا كه نمىخواهم از آخرت دور شوم . آنگاه شبان ، عباى خود بر سر\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nكشيده ، مشغول ذكر پروردگار شد . فرشته چون يقين ثابت و پرستش محكم او را بديد ، از نزد او بيرون شد و به آسمان رفت .\r\nو به نزديكى شبان ، دهى بود و در آن ده ، مردى نيكوكار جاى داشت كه مكان او نشناختى . در خواب ، هاتفى را ديد كه ميگويد كه : در نزديكى تو در\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nفلان مكان ، مردى نكوكار هست . بنزد او رو و در زير حكم او باش . چون بامداد شد ، عابد بسوى او برفت . گرمى هوا برو غلبه كرد . بسايهء درختى شد كه در نزد آن درخت ، چشمهء بود روان . از بهر راحت در سايهء درخت بنشست كه ناگاه پرندگان و وحشيان بآشاميدن آب بدان چشمه گرد آمدند . چون عابد را در آنجا نشسته ديدند ، برميدند و بازگشتند . عابد گفت كه : آسايش من سبب آزار پرندگان و وحشيان شد . برخاسته ، نفس خود را ملامت همىكرد و ميگفت : عذر من در نزد آفريدگار چه خواهد بود ؟ كه نشستن من سبب رميدن از آب و چرا شد . پس واى بر من از روزى كه قصاص گوسفند بىشاخ از گوسفند شاخدار بگيرند .\r\nآنگاه سرشك از ديده بريخت و خود را ملامت كرده ، اين دو بيت بخواند :\r\n با همه خلق جهان گرچه از آن * بيشتر گمره و كمتر برهند\r\nآنچنان زى كه چو ميرى برهى * نه چنان زى كه چو ميرى برهند \r\nپس از آن برخاسته ، گريان و حيران همىرفت تا بنزد شبان رسيد و سلامش گفت . او ردّ سلام كرده ، يكديگر را در آغوش كشيدند . پس از آن شبان گفت كه : سبب آمدن تو بدين مكان چيست ؟ كه هيچكس از آدميان نزد من نمىآيد . عابد گفت : در خواب ، كسى مكان ترا به من بازنمود و مرا بآمدن نزد تو بفرمود . من بفرمان او بسوى تو آمدم . شبان بصحبت او خرسند و خوشدل شد و در كوه در همان غار بپرستش پروردگار مشغول شدند . و پيوسته در آن مكان ، پرستش پروردگار ميكردند و از گوشت و شير گوسفندان ميخوردند و از مال و فرزند ، مجرّد همىبودند تا بمقام يقين برسيدند .\r\nملك شهرباز گفت : اى شهرزاد ، مرا زاهد كردى و از كشتن زنان و دختران پشيمان گشتم و از كردار ناصواب خود بندامت اندرم . اگر از پرندگان حكايت دارى ، بازگو . شهرزاد گفت : اى ملك جوان‌بخت ،\r\n\r\n","description":"","footnote":"","page_name":" 19 ","page_number":19},
  {"content":"\r\n\r\n\r\nحكايت مرغابى و سنگ‌پشت\r\nحكايت چنين شنيده‌ام كه : روزى مرغى از مرغان آب بر هوا بلند شد و از آنجا بسنگى در ميان آب كه روان بود ، فرود آمد . و بر سنگ ايستاده بود كه ديد جيفهء را آب بياورد و در كنار همان سنگ بداشت . آن مرغ به دو نزديك رفته ، نيك نظر كرد . ديد كه جيفهء آدميزاد است و زخم شمشير و نيزه در تن او هست .\r\nبا خود گفت : اين كشته ، بدكردار و ستمگر بوده است كه جمعى به دو گرد آمده ، او را كشته و از شرّ او ايمن گشته‌اند . مرغابى بحيرت بر آن جيفه نظر ميكرد كه ناگاه كركسها و عقابها جيفه را احاطه كردند . چون مرغابى اين را بديد ، هراس كرد و گفت : ديگر مرا درين مكان بودن ، نشايد . پس از آن مكان بپريد . مكانى همىجست كه در آنجا منزل كند تا آن جيفه از آنجا بر طرف شود و سباع و پرندگان از آن مكان دور شوند . و آن مرغ همىپريد تا بدرختى كه در ميان نهر آب بود ، بنشست . و بدورى وطن ، محزون و ملول بود و با خود ميگفت كه :\r\nاندوه ، پيوسته با منست و بهرجا كه روم ، او نيز همىآيد . من در مكان خويشتن براحت اندر بودم . چون جيفه را بديدم ، خرسند و فرحناك شدم و گفتم : اين روزى منست كه خدا بسوى من فرستاده . ولى اكنون شادى من بحزن و فرح من باندوه بدل شد و جيفه را مرغان سباع از من بگرفتند و در ميان من و او حاجب و حايل شدند . و در دنيا اميد به جائى نماند كه زندگانى توانم كرد . ولى خردمندان ، فريب او نخوردند و هركس فريب آن را خورد و برو اعتماد كند ، در روى زمين بنادانى خواهد زيست تا در زير زمين جاى گيرد و دوستان و خويشان او خاك بر او بريزند و از براى مردان ، هيچ‌چيز بهتر از شكيبائى بناخوشىهاى دنيا نيست .\r\nپس آن مرغابى در آن خيالات بود كه ناگاه سنگ‌پشت نرينه از آب بالا آمد و بدان مرغ نزديك شد و سلامش كرد و گفت : اى خواجه ، سبب چيست كه از\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nمكان خود دور گشتهء ؟ گفت : دشمنان بدانجا فرود آمده‌اند و خردمند بملاقات دشمن ، شكيبا نتواند بود . و درين معنى ، شاعر ، نيكو گفته :\r\n پيش از آدم ز دست كوتاهى * دوستى داشت مرغ با ماهى\r\nآدمى در زمين چو بپراكند * ماهى از مهر مرغ دل بركند\r\nگفت بدرود باش و رو بفراز * زانكه من سوى آب رفتم باز\r\nكه بعالم نهاد نسلى ره * كز سر حيله وز روى شره\r\nهم مرا زير آب نگذارند * هم ترا از هوا فرود آرند \r\nپس سنگ‌پشت گفت : چون حال چنينست ، من پيوسته از تو دورى نكنم و به خدمت تو قيام نمايم . از آنكه گفته‌اند : هيچ محنت چون محنت دورافتادگان وطن نيست و چيزىكه خردمندان را در كربت غربت ، تسلّى دهد ، نخست شكيبا بودن و پس از آن انس گرفتن با خداوندان صدق و صفاست . و اميد دارم كه صحبت من ترا پسند افتد و از براى تو يار خدمتگذار باشم . چون مرغابى ، مقالت سنگ‌پشت بشنيد ، با او گفت : راست ميگوئى . من از دورى وطن و جدائى ياران ، مذاق زهر چشيدم و لذت مرگ ديدم . خردمند بايد كه در حزن‌واندوه از ياران ، يارى جويد و با خداوندان وفا ، مونس شود و تحمل و شكيبائى پيشه كند .\r\nكه صبر ، خصلتى است پسنديده و در حادثات روزگار ، اضطراب و بيم از آدمى دور كند . سنگ‌پشت گفت : بر تو باد دورى از اضطراب و بيم . كه دلتنگى و تشويش ، عيش مرد را ناقص كند و جوان‌مردى را ببرد . مرغابى گفت كه : من پيوسته از نوايب دهر و نزول حادثات ترسانم . سنگ‌پشت چون سخن او را بشنيد ، پيش‌آمده ، جبين او را بوسه داد و با او گفت كه : پيوسته جماعت پرندگان از رأى صواب تو مشورت خواهند و هميشه تو بيم از ايشان بردارى . چگونه خود ، محزون و اندوهگين هستى ؟ آنگاه مرغابى بمكانى كه جيفه در آنجا بود ، بپريد . چون به آن سنگ برسيد ، ديد كه پرندگان ، هيچ نمانده و از آن جيفه نيز جز استخوان بر جاى نيست . در حال ، بنزد سنگ‌پشت بازگشت كه او را از زوال\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nدشمن آگاه كند . پس بنزد سنگ‌پشت برسيد . از آنچه ديده بود ، آگاهش كرد و به او گفت : همىخواهم به مكان خود بازگردم و روى دوستان بينم كه خردمند از وطن خويش شكيبا نتواند بود . پس سنگ‌پشت نيز با او برفت و در آن مكان چيزىكه سبب هراس و بيم باشد ، نديدند . مرغابى را چشم ، روشن شد و اين دو بيت بخواند :\r\n المنت للّه كه نمرديم و بديديم * ديدار عزيزان و به خدمت برسيديم\r\nدر سايهء ايوان سلامت ننشستيم * تا كوه و بيابان مشقّت نبريديم \r\nپس از آن با سنگ‌پشت در آن جزيره جا گرفتند و در عيش و نوش و شادى و نشاط همىگذرادند كه ناگاه قضا ، شاهين گرسنهء را بسوى مرغابى براند و او را بچنگال گرفته ، بكشت . چون اجلش در رسيده بود ، حذر كردن سودى نداد .\r\nولى سبب هلاكش غفلت از تسبيح بود . گويند او بدينسان تسبيح گويد : سبحان ربّنا فيما قدر و دبر . سبحان ربنا فيما اغنى و افقر . 3 ملك گفت : اى شهرزاد ، ازين حكايت بزهد و پرهيزم بيفزودى . اگر چيزى از حكايت وحشيان دانى ، حديث كن . شهرزاد گفت : اى ملك ،\r\n\r\nحكايت روباه و گرگ\r\nبدان كه روباهى و گرگى بيك جا منزل گرفتند و ديرگاهى بسر بردند . ولى گرگ بروباه ستم ميكرد و روباه ، او را بمروّت و مدارا اشارت مينمود و ميگفت :\r\nاگر تو ترك ستم نكنى و حق مرافقت بجا نياورى ، بسا هست كه خدا آدميزاد بر تو چيره كند . كه او را مكر و خدعه بسيار است و او پرنده از هوا و ماهى از دريا صيد كند و سنگهاى سخت را پاره‌پاره از كوه بريده ، بسوى شهرها برد . تو انصاف پيشه كن و ستمگرى بگذار تا عاقبت كار تو نيكو شود . گرگ ، سخن او را\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nنپذيرفته و بدرشتى جواب داده ، گفت : ترا به كارهاى بزرگان ، كارى نباشد . پس از آن طپانچه بروباه زد كه بى خود بيفتاد . چون به خود آمد ، به روى گرگ بخنديد و از گفتهء خود عذر خواست و اين ابيات برخواند :\r\n اگر آيد ز دوستى گنهى * بگناهى نبايد آزردن\r\nور زبان را بعذر بگشايد * بايد آن عذر او پذيرفتن\r\nزانكه نزديك بخردان بتر است * عفو ناكردن از گنه كردن \r\nچون گرگ ، ابيات بشنيد ، عذر او بپذيرفت و گفت : بعد از اين سخنى كه ترا سود ندهد ، مگو و آنچه ترا خشنود نكند ، مشنو .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و چهل و نهم برآمد\r\nگفت : اى ملك جوان‌بخت ، گرگ با روباه گفت : سخنى كه تو را سود ندهد ، مگو و چيزىكه تو را خشنود نكند ، مشنو . روباه گفت : پند ترا شنيدم و اطاعت كردم و ديگر هرگز خلاف رضاى تو نكنم . كه حكيمان گفته‌اند : از چيز ناپرسيده ، جواب مگو و بجاى دعوت ناكرده ، مرو و كارى را كه سودمند نيست ، ترك كن و ستمكاران را پند مگو كه پاداش پند تو ستم كنند . چون گرگ ، سخن روباه بشنيد ، در روى او بخنديد . ولى كينهء او را بدل گرفت و گفت : ناچار در هلاك اين روبهك بكوشم . و اما روباه بشكنجهاى گرگ شكيبا بود و با خود هميگفت : هرستمى را مكافات اندرپى است . كه گفته‌اند : هركه ستم كند ، خسران برد و هركه نادان باشد ، پشيمان گردد و هركه بترسد ، بعافيت اندر است و انصاف ، شيوهء اشراف است و آداب بهترين كسبها است . پس راى صواب اينست كه من با اين ستمگر مدارا كنم كه او بناچار در ورطهء خواهد افتاد . پس از آن روباه با گرگ گفت كه :\r\nچون بنده از گناه توبه كند ، خدا توبهء او را بپذيرد و برو ببخشايد . من بندهء\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nضعيف ، از نادانى ترا پند گفتم . اگر بدانى كه از طپانچهء تو بر من چه رفته ، به بيچارگى من خواهى بخشود و از آن طپانچه اگرچه بر من شكنجهء سخت رسيد ، ولى شكايت از آن ندارم . زيرا كه عاقبت ، ثمر آن خرسندى و شادى خواهد بود .\r\nكه گفته‌اند : طپانچهء مؤدب در آغاز ، تلخ و در انجام از عسل ، شيرين‌تر است .\r\nگرگ گفت : بر تو بخشودم و از خطاى تو گذشتم ولى از سطوت من برحذر باش و به بندگيم اعتراف كن . روباه برو ستايش كرد و او را دعا گفت . ولى پيوسته ازو هراس داشت .\r\nتا اينكه روباه روزى بسوى انگورستانى رفت و در ديوار آن شكافى ديد .\r\nبا خود گفت : شك نيست كه اين شكاف ، سببى دارد و از او حذر كردن ، عين صواب است . كه گفته‌اند : هركس در زمين ، سوراخى بيند و ازو دورى نكند و پاى خويشتن ازو نگاه ندارد ، خود ، سبب هلاك خويشتن خواهد شد . و مشهور است كه پارهء مردمان ، صورت روباهى به انگورستان اندر بسازند و انگور بطبق نهاده ، در پيش او بگذارند تا روبهان ، او را ديده ، فريب خورند و به انگورستان درآمده ، در دام افتند . من چنان ميدانم كه شكاف اين ديوار نيز از راه كيد باشد .\r\nو گفته‌اند كه حذر ، نيمهء هشياريست . و حذر كردن من اينست كه بدان سوى شكاف نظاره كنم . شايد در پشت او بمهلكه بيافتم . پس نرم‌نرم به ديوار نزديك شد و ترسان‌ترسان از آن شكاف نظر كرد . گودالى عميق بدانجا ديد كه خداوند انگورستان از بهر صيد وحشيان كنده و پردهء نازك بر آن افكنده است . در حال از آنجا پستتر ايستاد و گفت : حمد خدائى را كه مرا بترسانيد و بيم را سبب نجات من كرد . و اميد دارم كه دشمن جان من ، گرگ پليد در آنجا بيفتد تا خود در آن انگورستان ، تنها و آسوده باشم . پس از آن سر بجنبانيد و بلند بخنديد و در غايت طرب ، اين ابيات بخواند :\r\n گر بدين دام اندر آن گرگ دغا را ديدمى * ميوهء شادى ز شاخ كامرانى چيدمى \r\n\r\n","description":"","footnote":"","page_name":" 24 ","page_number":24},
  {"content":"\r\n\r\n سرنگون افكندمى او را ميان دامگاه * گرد باغستان بشادى زان سپس گرديدمى\r\nخوشهء خود خوردمى صد خوشه رغم دشمنان * بهر شكرانه بديگر روبهان بخشيدمى \r\nچون ابيات بانجام رسانيد ، بسوى گرگ بشتابيد . چون بنزد گرگ رسيد ، با او گفت كه : خدا كار بر تو آسان كرد و انگورستانى بىمشقت و رنج بدست آمد .\r\nاين نيست مگر از نيكبختى تو . گوارا باد ترا اين غنيمت و روزى بىمشقت . گرگ گفت : بدين صفت ، انگورستان چگونه دست دهد ؟ روباه گفت : انگورستانى ديدم كه خداوند آن مرده بود . من بدانجا در شدم و ميوه‌هاى گوناگون بدرختان ديدم . گرگ ، سخن روباه قبول كرد و طمعش بجنبيد . در حال ، برخاسته ، بنزد شكاف ديوار بيامدند . و روباه بايستاد و با گرگ گفت به انگورستان اندر شود .\r\nپس گرگ روى بباغ آورده ، خواست كه از شكاف ديوار قدم بدرون نهد . در حال بگودال اندر افتاد . روباه اين بيت برخواند :\r\n حرص است كه جمله را بدام اندازد * اندر طلب مال حرام اندازد \r\nپس از آن با طرب و نشاط ، اين دو بيت برخواند :\r\n شكر خدا كه هرچه طلب كردم از خدا * بر منتهاى همت خود كامران شدم\r\nدر شاه‌راه دولت سرمد بتخت و بخت * با جام مى بكام دل دوستان شدم \r\nپس از آن بكنار گودال برآمد . ديد كه گرگ ، پشيمان و گريان است . روباه نيز بگريست . گرگ سر بر كرد و با روباه گفت : آيا گريه‌ات از دلسوزيست ؟ روباه گفت : به آن كس سوگند كه ترا به اين گودال افكنده كه گريستن من از دلسوزى نيست . بلكه از براى زنده ماندن تو تا اين زمانست و افسوس من از همينست كه چرا تو پيش ازين بدينجا نيفتادى . هرگاه پيش از آنكه من با تو ملاقات كردم ، تو بدينجا افتاده بودى ، هرآينه من براحت اندر بودم . گرگ با او گفت : اى بدكردار ،\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nبرو و مادر مرا از اين حادثه بياگاهان . شايد در خلاص من حيلهء كند . روباه گفت :\r\nتو از بسيارى طمع و حرص بدين گودال افتادى . ديگر راه خلاص شدن ندارى .\r\nاى گرگ نادان ، نشنيدهء كه در مثل گفته‌اند : من لم يفكر فى العواقب لم يا من المعاطب . 4 گرگ با روباه گفت : تو به من محبت اظهار مىكردى و بمودت من رغبت داشتى و از سطوت من به بيم اندر بودى . اكنون تو بكردار بد من پاداش بد مده . كه هركه قادر گردد و بضعيفان ببخشد ، مزد او با پروردگار است . چنان كه شاعر گفته است :\r\n چو قدرت دادت ايزد بر گنه‌كار * بعفوش بنده كن تا بنده گردد\r\nكه مجرم كشتهء احوال خويش است * چو بوى عفو يابد زنده گردد \r\nروباه گفت : اى نادان‌ترين درّندگان و احمق‌ترين وحشيان ، آيا ستمگرى خود را فراموش كردهء و كبر و احتشام خود ياد ندارى ؟ كه جانب ياران نگاه نداشتى و بزيردستان نبخشودى . و چگونه پند شاعر نشنوم كه گفته است :\r\n پسنديده است بخشايش وللن * منه بر ريش خلق آزار مرهم\r\nندانست آنكه رحمت كرد بر مار * كه اين ظلم است بر فرزند آدم \r\nگرگ گفت : يا ابا الحصين ، بگناهان گذشته ، مرا مگير . كه بخشايش ، خصلت كريمانست و احسان ، بهترين ذخيره‌ها است . و درين معنى ، شاعر گفته :\r\n كسان برخورند از جوانىّ و بخت * كه بر زيردستان نگيرند سخت \r\nو پيوسته گرگ بروباه تظلّم ميكرد و به او ميگفت : مرا از هلاك برهان . روباه به او گفت : اى حيله‌گر ، چشم از خلاص بدوز كه اين گرفتارى ، پاداش بدكردارى تست . روباه ، اين بگفت و بخنديد و اين دو بيت برخواند :\r\n امروز بكش كه ميتوان كشت * كاتش كه بلند شد جهان سوخت\r\nمگذار كه زه كند كمان‌دار * دشمن كه به تير ميتوان دوخت \r\n\r\n","description":"","footnote":"","page_name":" 26 ","page_number":26},
  {"content":"\r\n\r\nپس گرگ با روباه گفت : اى بهترين درندگان ، من از تو گمان يارى داشتم و نمىپنداشتم كه تو مرا بدين گودال اندر بگذارى . پس سرشك از ديده روان ساخت و اين بيت برخواند :\r\n چه شود گر بكرم مرحمتى فرمائى * گره از كار فروبستهء ما بگشائى \r\nروباه گفت : اى خصم نادان ، چونست كه پس از آن‌همه تكبر و تجبر بتظلّم و تذلل اندر شدى ؟ و من كه صحبت ترا برگزيده بودم ، از بيم سطوت تو بود ، نه اينكه بدوستى تو رغبتى داشتم . اكنون منت خداى را كه بمحنت گرفتار شدى و بورطه در افتادى . مگر نشنيدهء آنچه شاعر گفته :\r\n هركه آئين ظلم پيش‌نهاد * بند بر دست و پاى خويش نهاد\r\nچند روزى اگر سرافرازد * دهرش آخر ز پا در اندازد \r\nپس گرگ بروباه گفت : اى جوان‌مرد وحشيان و اى بردبار درندگان ، با زبان دشمنى سخن مگو و با نظر خصومت نگاه مكن . حقّ صحبت ديرين پاس دار . پيش از آنكه هنگام مكافات در رسد ، برخيز و در خلاص من كوشش نما و ريسمانى پديد آورده ، يك سر آن را بدرخت ، محكم ببند و سر ديگر را به من بياويز كه من آن را بگيرم . شايد از اين ورطه خلاص شوم . كه پس از خلاصى ، هرچه مال داشته باشم ، ترا دهم . روباه گفت : ترا خلاصى ، محال است . هرگز از من خلاص خود مخواه و سخن دراز مكن و بدكردارىهاى خويشتن بخاطر آر و كيد و مكرى را كه از براى من در دل داشتى ، فراموش مكن . هنوز كجاست كه ترا سنگسار كنند . بدان كه تو از اين جهان ، بدرخواهى رفت و از اين محنتكده ، ارتحال خواهى كرد و پس از هلاكت بدوزخ خواهى شتافت . گرگ گفت : يا ابا الحصين ، كينه بدل مگير و بدوستى بازگرد و بدان كه هركس شخصى را از هلاك برهاند ، او را زنده كرده و هركس كسى را زنده كند ، گويا تمامت خلق را زنده كرده است . و پيروى فساد مكن كه فساد را حكيمان ، ناخوش داشته‌اند . و\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nهيچ فساد از اين بيشتر نيست كه من بدين گودال اندر بمانم و مذاق مرگ به چشم و هلاك را به چشم خود بينم و حال آنكه تو بر خلاص من قادر باشى . روباه گفت :\r\nاى زشت‌روى درشت‌خوى ، من ترا در نيكوئى ظاهر و خيانت باطن بباز تشبيه كرده‌ام كه با كبك ، حيله كرد . گرگ گفت : چونست حكايت باز و كبك ؟\r\nروباه گفت : روزى بانگورستان رفتم كه از انگور آنجا بخورم . بازى را ديدم كه بر كبك هجوم كرد و خواست كه او را صيد كند . كبك بگريخت و بآشيانهء خود رفته ، پنهان شد . باز نيز از پى او برفت و او را آواز داد كه : اى نادان ، چون من ترا در بيابان ، گرسنه يافتم ، بر تو رحمت آوردم و از براى تو دانه برچيدم و اكنون حاضر آورده‌ام كه تو آن را بخورى . ولى تو از من بگريختى و سبب گريختن ترا ندانستم . الحال بيرون بيا و دانهء كه از براى تو آورده‌ام ، بخور .\r\nچون كبك از باز ، اين بشنيد ، براستى سخنش اعتماد كرد و از آشيانه بدرآمد .\r\nدر حال ، باز ، چنگال بر وى فروبرد و او را محكم گرفت . كبك به او گفت : اين بود وفا و يارى تو ؟ همينست دانهء كه تو آن را از براى من آورده بودى ؟ چرا با من دروغ گفتى ؟ اميد دارم كه آنچه از گوشت من بخورى ، خدا آن را در شكم تو زهر كند . چون باز ، كبك را بخورد ، پروبال او بريخت و در حال بمرد . پس از آن روباه با گرگ گفت : هركه چاه از بهر برادران خود بكند ، به زودى در آن چاه افتد . نخست تو با من كيد كردى و حيله ساختى . ولى در آخر ، خود گرفتار گشتى . گرگ گفت : اين سخنان بگذار و اين مثل‌ها مزن و كارهاى بد را كه از من سر زده ، بازمگو . همين بدحالى ، مرا بس است كه بورطهء درافتاده‌ام كه دشمنان را دل به من ميسوزد . برخيز و حيلتى بساز كه خلاص من در آن باشد . مرا يارى كن كه صديق را از صديق ، تحمل مشقت ، ضرور است . و رنج بردن دوست در خلاص دوست ، نزد خردمندان پسنديده است . و گفته‌اند كه : دوست مهربان بهتر از برادر است . هرگاه تو در خلاص من بكوشى و مرا از اين ورطه خلاص كنى ، ترا از مال دنيا بىنياز كنم و حيلتها و مكرهاى غريبه به تو بياموزم كه از بركت آن حيلتها انگورستان‌هاى خوب پديد آورى و از درختان ميوه‌دار ، ميوه‌هاى شيرين\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nخورى .\r\nروباه ، خندان‌خندان گفت : عالمان چه نيكو گفته‌اند . گرگ گفت : عالمان چه گفته‌اند ؟ روباه گفت : عالمان گفته‌اند كه : هركه جثهء درشت و طبع خبيث دارد ، او از خرد ، بيگانه و دور است . و ترا بدانسان مىبينم كه ايشان گفته‌اند . زيرا كه اى نادان ، آن سخن كه گفتى ، صديق را از صديق تحمل بايد ، راستست . ولى تو عجب كم‌خردى كه با آن‌همه خيانت كه با من كردى ، خود را صديق همىشمارى . و از اينكه گفتى حيلتها به من بياموزى كه بوسيلهء آنها بانگورستانها شوم ، سختم عجب آمد . كه اگر ترا حيلتى مىبود ، پيش از آنكه به ديگرى بياموزى ، خويشتن را از هلاك خلاص ميكردى . و لكن تو مانند كسى هستى كه بيمار باشد ، بيمار ديگر را معالجه كند .\r\nگرگ ، سخنان روباه بشنيد . دانست كه از او نيكوئى برنيايد . آنگاه بخويشتن بگريست و گفت : تا اكنون بغفلت اندر بودم . اگر خدا مرا از اين مهلكه نجات دهد ، توبه كنم كه ضعيف‌تر از خود را نيازارم و جامهء پشمين پوشيده ، در كوهها جاى گيرم و از درندگان ، كناره جويم و محتاجان را چيز دهم و از خشيت الهى ، پيوسته گريان باشم . پس بگريست و بناليد ، چندان‌كه روباه را دل بر وى بسوخت و از توبه كردن او فرحناك شد . در حال ، برخاست و بر لب گودال بنشست و دم خود را بگودال فروآويخت . گرگ برخاسته ، دم او را بگرفت و بسوى خويشتنش كشيد . روباه نيز در گودال افتاد . پس گرگ گفت : چرا تو بر من رحم نميكردى و چگونه در سرزنش و شماتت من مصر بودى ؟ و حال آن‌كه من يار تو بودم . منت خداى را كه تو نيز بورطه در افتادى و پاداش تو بر تو زود رسيد . كه حكيمان گفته‌اند : هركس كسى را به خوردن شير سگ سرزنش كند ، زود باشد كه خود نيز شير سگ بخورد . پس از آن گرگ ، اين ابيات برخواند :\r\n اى روبهك چرا ننشستى بجاى خويش * با شير پنجه كردى و ديدى سزاى خويش \r\n\r\n","description":"","footnote":"","page_name":" 29 ","page_number":29},
  {"content":"\r\n\r\n از دست ديگران چه شكايت كند كسى * سيلى بدست خويش زند بر قفاى خويش\r\nبا ديگران بگوى كه ظالم بچه فتاد * تا چاه ديگران نكنند از براى خويش \r\n\r\n","description":"","footnote":"","page_name":" 30 ","page_number":30},
  {"content":"\r\n\r\nپس از آن با روباه گفت : ناچار در كشتن تو شتاب كنم ، پيش از آنكه تو مرا كشته بينى . روباه با خود گفت كه : من با اين ستمكار در افتادم و ناچار هر حيله كه دارم ، بايد به كار برم . كه گفته‌اند : اندوختن اشك چشم از براى روز محنت است . اگر به اين جفاپيشه ، حيله نكنم ، خود هلاك شوم .\r\n چو در طاس لغزنده افتاد مور * رهاننده را چاره بايد نه زور \r\nپس روباه با گرگ گفت : اى امير ، در كشتن من شتاب مكن كه پشيمان شوى . و هرگاه مرا مهلت دهى و سخنى را كه با تو خواهم گفت ، بنيوشى ، سلامت من و تو در آن خواهد بود . و اگر در كشتن من بشتابى ، ترا سودى ندهد و هردو در اينجا هلاك شويم . گرگ گفت : اى پليد حيله‌گر ، چيست آنكه سلامت من و تو در آنست و مهلت از بهرچه ميخواهى ؟ روباه گفت : قصد من اين است كه تو با من بدى نكنى و مرا پاداش نيكو دهى . زيرا كه من توبهء ترا ديدم و از تو شنيدم كه بر گذشته‌ها افسوس ميخوردى و از كردارهاى بد خويش پشيمان بودى و از آزردن ياران ، توبه ميكردى . شنيدم كه عهد كردى اگر از اين ورطه خلاص شوى ، ديگر انگور و ميوه‌هاى شيرين نخورى و با پرهيز و تقوى باشى و ناخنها بگيرى و دندانها بشكنى و جامهء پشمين پوشيده ، تقرّب پروردگار جوئى . از سخنان تو مرا بر تو رحمت آمد . با اينكه در هلاك تو كوشش داشتم ، چون توبه و عهد تو را شنيدم ، مرا فرض شد كه ترا از اين ورطه برهانم . پس دم خود را بسوى تو آويختم كه تو او را گرفته ، بيرون آئى . ولى از آن توانائى و قدرت كه ترا بود ، نتوانستى كه به نرمى ، دم مرا گرفته ، از اين ورطه خلاص يا بى .\r\nبلكه دم مرا چنان سخت كشيدى كه گمان كردم روانم از تن بدرآمد و از آن جهت من و تو در مهلكه بيفتاديم . و اكنون خلاص نتوانيم شد ، مگر بيك چيز كه اگر تو او را از من قبول كنى ، هردو خلاص يابيم . و لكن پس از رهائى از اين ورطه بايد تو به نذر خود وفا كنى تا من با تو يار شوم . گرگ گفت : چه چيز است آنچه اگر از تو قبول كنم ، رها شويم ؟ روباه گفت : تو راست بايست و من بدوش\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nتو بالا روم و بر لب گودال نزديك شوم و از اينجا بدر آيم و ريسمانى پديد آورده ، بر تو بياويزم تا تو او را گرفته ، خلاص شوى . گرگ گفت : مرا بسخن تو اعتماد نيست . كه حكيمان گفته‌اند : هركه بناجوانمردان اعتماد كند ، فريب خواهد خورد . و هركس آزموده را بار ديگر بيازمايد ، او را پشيمانى روى دهد . و در اين معنى ، شاعر گفته :\r\n تجربه كردم و دانا شدم از كار تو من * تا مجرّب نشود مردم دانا نشود \r\nروباه گفت : ظنّ بد در هرحال بد است و حسن ، ظن شيوهء جوانمردان است . سزاوار اينست كه رهائى را حيلت كنى كه رهائى من و تو بهتر از آنست كه هردو هلاك شويم . از ظنّ بد بازگرد . از آنكه اگر تو به من حس ظنّ داشته باشى و بر سخن من اعتماد كنى ، يكى از اين دو كار خواهد بود . يا چيزى حاضر آورم كه تو بر آن آويخته ، خلاص يا بى و يا اينكه با تو مكر كنم و خود ، خلاص يافته ، ترا در اينجا بگذارم . و اين يكى محالست . از آنكه من از مكافات نيرنگ خود آسوده نخواهم بود و بپاداش نيت خويش گرفتار خواهم شد . كه در امثال گفته‌اند : الوفاء مليح و الغدر قبيح . 5 بهتر اينست كه تو بر من اعتماد كنى . كه من بحادثات روزگار ، جاهل نيستم . اكنون خلاصى را حيلتى ساز و دير مكن كه وقت از آن تنگتر است كه سخن دراز كنيم .\r\nگرگ گفت : اگرچه بر تو اعتماد ندارم ، ولى اين را دانستم كه تو چون توبهء مرا شنيدى ، قصد خلاص من كردى و اكنون من سخن ترا بپذيرم . اگر مكرى و كيدى ترا در نظر باشد ، همان نيرنگ ، سبب هلاك تو خواهد بود . پس گرگ در ميان گودال ، راست بايستاد و روباه بر دوش او رفت و مساوى لب چاه ايستاد .\r\nآنگاه از دوش گرگ به روى زمين جست و گرگ گفت : اى دوست مهربان ، از كار من غافل مباش و خلاصى مرا دير مكن . روباه بلند بخنديد و گفت : اى نادان ، مرا در دست تو گرفتار نكرد ، مگر مزاح كردن من با تو . از آنكه چون توبهء ترا بشنيدم ، فرحناك شدم . و بطرب آمدم و رقص كردم و دم خود را بگودال\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nدرآويختم . تو مرا بگودال اندركشيدى . ولى خدا مرا از دست تو و از اين ورطه خلاص كرد . الحال چگونه در هلاك تو نكوشم ؟ كه تو از طايفهء شيطان هستى . و بدان كه دوش بخواب ديدم در عروسى تو همىرقصم . خواب با معبّران گفتم .\r\nگفتند كه : تو در ورطهء بيفتى و زود خلاص شوى . و من دانستم كه گرفتارى من در دست تو و خلاص يافتن ، تأويل خواب من بوده . و اى نادان ، تو بدان كه من دشمن تو هستم و تو از كم‌خردى ، يارى از من هميجوئى . و عالمان گفته‌اند كه :\r\nراحت مردم در مرگ بدكارانست و پاك شدن زمين در هلاك ايشان . و من بيمم از اينست كه اگر با تو وفا كنم ، بمحنتى گرفتار شوم كه بيشتر از محنت مكر و كيد باشد . و گرنه در خلاص تو كوشيدمى . چون گرگ ، سخن روباه بشنيد ، انگشت ندامت بدندان گرفت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و پنجاهم برآمد\r\nگفت : اى ملك جوان‌بخت ، چون گرگ ، انگشت ندامت بدندان گرفت و فروتنى آغاز كرد ، نيازمندانه با روباه گفت : شما طايفهء روبهان ، شيرين‌زبان‌ترين وحشيان و خوش‌روترين جانوران هستيد و مزاح را دوست ميداريد . و اين سخنان تو ميدانم كه از روى مزاحست . و لكن همه‌وقت ، مزاح نه نيكوست . روباه گفت كه :\r\nمزاح را اندازه است . كه ظريفان از آن اندازه تجاوز نكنند . تو گمان مكن پس از رهائى از دست چون تو ستمكار ، باز فريب ترا بخورم . گرگ گفت : شايسته اين است كه تو در خلاص من بكوشى . از آنكه ميانهء من و تو ، برادرى و دوستى ديرين است و اگر تو مرا خلاص كنى ، من نيز ناگزيرم كه ترا پاداش نيكو دهم .\r\nروباه گفت : حكيمان گفته‌اند : با بدان يار مشو كه يار بد ، ترا نيز بد كند . و با دروغگو برادرى مكن كه اگر از تو خوب بيند ، او را بپوشاند و اگر بد بيند ، آشكارش كند . و حكيمان گفته‌اند : هرچيزى را علاجى است بجز مرگ كه چاره\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nندارد و همه شكستها پيوند گيرد ، مگر شيشه كه پيوند نپذيرد . و هرچيز را دفع توان كردن ، مگر قضا را . و اما اينكه گمان كردهء كه مرا مكافات نيكو خواهى داد ، من ترا در مكافات دادن ، بمادرى تشبيه كرده‌ام كه از مارگير گريخت . مردى او را ديد كه هراسان همىدود . آن مرد پرسيد : چونست كه هراسان و گريزان هستى ؟\r\nمار گفت : از مارگير ميگريزم . اگر تو مرا خلاصى دهى و در نزد خود پنهان دارى ، ترا پاداش نيكو دهم . آن مرد ، مار را بطمع مكافات نيكو بگرفت و در جيب گذاشت . چون مارگير بگذشت و بيم از مار برفت و خاطرش آسوده شد ، مرد با او گفت : پاداش من چيست ؟ كه ترا از آنچه بيم داشتى نجات دادم . مار گفت :\r\nبازگو كه كدام عضو ترا بگزم ؟ تو ميدانى كه پاداش من همين است . پس مار آن مرد را چنان بگزيد كه در حال ، آن مرد بمرد . اى احمق ، حكايت تو با من همان حكايت مار و آن مرد است . مگر تو گفتهء شاعر نشنيدهء :\r\n نكوئى با بدان كردن چنان است * كه بد كردن بجاى نيك مردان \r\nپس گرگ با او گفت : اى جانور فصيح و اى خداوند صوت مليح ، تو مگر توانائى من ندانى و غلبهء من بر مردمان نميشناسى ؟ كه من بقلعه‌ها هجوم‌آورم و انگورستانها ويران كنم . تو از فرمان من بيرون مرو و با من چنان رفتار كن كه مملوكان با خواجگان . روباه گفت : احمق نادان ، مرا از نادانى تو عجب آيد . كه تو مرا به خدمت ، چنان فرمان ميدهى كه گويا از مملوكان تو هستم . و لكن زود خواهى ديد كه سر و دندانت را با سنگها بشكنند . پس از آن روباه در نزديكى انگورستان بر تلّى شد و خداوند انگورستان را آواز همىداد تا اينكه مردم حاضر آمدند . روباه ايستاده بود كه ايشان بكنار گودال برسيدند . آنگاه روباه بگريخت . صاحبان باغ ، گرگ را در گودال بديدند . سنگهاى بزرگ بر او ريختند و با سنگ و چوب و نيزه‌اش همىزدند تا او را بكشتند و بازگشتند . روباه بسوى گودال بازآمد . گرگ را مرده يافت . از غايت فرح ، دم همىجنبانيد و اين ابيات همىخواند :\r\n\r\n","description":"","footnote":"","page_name":" 34 ","page_number":34},
  {"content":"\r\n\r\n هزار شكر كه از فرّ بخت و عون إله * حسود گشت نگونسار و نيست شد بدخواه\r\nبسا كسان كه تباهى ديگران ميخواست * در اين خيال سرانجام خويش كرد تباه\r\nهرآنكه دام نهد خويشتن فتد در دام * هرآنكه چاه كند خويشتن كند در چاه \r\nپس از آن روباه ، بىزحمت اغيار در انگورستان بسر برد . و نيز حكايت كرده‌اند :\r\n\r\nحكايت موش و سموره\r\nموشى با سموره در خانهء مرد فقيرى منزل كردند . اتفاقا يكى از دوستان آن مرد بيمار شد و طبيب از بهر او كنجد مقشر فرمود . او نيز پارهء كنجد به آن مرد بىچيز بداد كه پوست از آن بردارد . و آن مرد ، كنجد را بزن خويش بداد كه مقشرش كند . پس از آن پوست كه از آن كنجد برداشت ، چون سمور ، كنجد بديد ، بسوى آن كنجد بيامد و از آن كنجد در آن روز به منزل خود همىبرد تا آنكه بيشتر آن كنجد را ببرد . چون زن بيامد و نقصان در كنجد مشاهده كرد ، بنگهبانى كنجد بنشست تا سبب نقصان بداند . پس سموره ببردن كنجد بيامد . زن را ديد كه بدانجا نشسته . دانست كه از بهر پاس كنجد نشسته است . با خود گفت :\r\nاين كار ، عاقبت بد دارد . ناچار من بايد كارى كنم كه كردارهاى بد مرا بپوشاند .\r\nپس كنجد را كه در منزل داشت ، بيرونش همىآورد . چون زن او را بدينسان بديد ، با خود گفت كه : سبب نقصان كنجد ، اين سموره نخواهد بود . از آنكه كنجد را ديگرى برده ، او همىآورد و آفت كنجد از اين نيست . اين با ما نكوئى مىكند . پاداش اين جز نيكوئى نتوان داد . ولى من بايد پاس دارم تا برندهء\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nكنجد را بشناسم . سموره دانست كه بخاطر زن چه گذشت . پس نزد موش برفت و به او گفت : اى خواهر ، هركس كه مراعات همسايه نكند ، در دوستى ، ثابت‌قدم نيست . موش گفت : آرى اى خواهر ، چنين است . و اين سخن را سبب ، چه بود ؟\r\nسموره گفت : خداوند خانه ، كنجد آورده است . خود با عيالش از آن كنجد خورده ، سير گشته‌اند و باقى آن را گذاشته‌اند . همه‌جانوران از آن برگرفته‌اند . اگر تو از آن قسمتى ببرى ، از ديگران سزاوارتر خواهى بود . موش از اين سخن بطرب آمد و برقصيد و با دم خود بازى كرد و بطمع كنجد ، فريفته شد . در حال ، برخاسته ، از خانهء خود بدرآمد . كنجدهاى پوست‌كنده را ديد كه از غايت سفيدى ، مانند آفتاب ، پرتو انداخته و زن نيز بنگهبانى او نشسته . پس موش در عاقبت كار فكر نكرد و خوددارى نتوانست . بميان كنجد داخل شد و خواست كه از او بخورد . آن زن با چوبى كه در دست داشت ، او را بزد و سرش بشكست . و سبب هلاك او طمع و غفلت از عاقبت كارها شد .\r\nملك شهرباز گفت : اى شهرزاد ، به خدا سوگند كه طرفه حديثى گفتى . اگر در نزد تو حديثى نيكو در محافظت عهد مودّت هست ، بازگو . شهرزاد گفت :\r\nآرى اى ملك ، به من رسيده است .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\n\r\nحكايت كلاغ و گربه\r\nكلاغى و گربهء باهم مودّت و برادرى داشتند . اتفاقا ايشان در زير درختى بودند كه ناگاه پلنگى بسوى آن درخت بيامد و ايشان آگاه نبودند . چون پلنگ بايشان نزديك شد ، كلاغ بدرخت بپريد و گربه در پاى درخت ، حيران بماند و با كلاغ گفت : اى يار وفادار ، در خلاص من حيلتى كن . كلاغ با او گفت : هنگام نزول بليّت ، از برادران يارى خواستن ، ضرور است و ايشان نيز در خلاص برادران از حيلتى ناچارند . و شاعر در اين معنى ، نيكو گفته :\r\n مر ترا آن رفيق يار بود * كه به نيك‌وبدت به كار بود\r\nيار همكاسه هست بسيارى * ليك هم درد كم بود يارى \r\nاتفاقا بنزديك آن درخت ، شبانى بود كه سگان شيرشكار داشت . كلاغ بنزديك سگان رفت و پرهاى خود به زمين زد و فرياد كرد . سگان بر وى گرد آمدند . آنگاه از زمين بلند گشته ، پر به روى سگان بزد و اندكى دور شد . سگان بر اثر او بيامدند . پس كلاغ دوباره پر به روى ايشان زد و دور تر رفت . سگان نيز از\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nپى او برفتند و سگان را به اين حيله همىكشانيد . در آن حال ، شبان ، سر بر كرد .\r\nپرندهء را ديد كه نزديك به زمين هميپرد و سگان از پى او همىدوند تا اينكه كلاغ بدرختى رسيد كه گربه و پلنگ آنجا بودند . چون سگان ، پلنگ بديدند ، به او هجوم كردند . پلنگ بگريخت و گربه بحيلهء كلاغ از چنگ پلنگ برآسود . اى ملك ، اين حكايت براى آن گفتم كه بدان مودّت اخوان صفا ، شخص را از ورطه‌ها نجات دهد . و نيز حكايت كرده‌اند :\r\n\r\nحكايت روباه و كلاغ\r\nروباهى در كوه خانه داشت و آنچه بچه ميزائيد ، همه را از گرسنگى مىخورد . و در قلّهء آن كوه ، كلاغى آشيانه داشت . روباه قصد كرد كه ميانهء او و كلاغ ، دوستى پديد آيد تا او را مونس تنهائى خود كند و در طلب روزى از او يارى جويد . پس بكلاغ نزديك شد ، چندانكه آواز هم را شنيدند و كلاغ را سلام كرد و گفت : اى همسايه ، همسايگان را به يكديگر حقى است بزرگ . و بدان كه تو مرا همسايه هستى و اداء حق تو مرا فرض است . خاصه اينكه مهر تو مرا اندر دلست و همان مهر ، سبب مهربانى من شده . ترا جواب چيست ؟ كلاغ گفت :\r\nسخن راست ، بهترين سخنانست . گمان دارم كه سخنان تو در زبان باشد ، نه در دل . و ميترسم كه در آشكار ، برادر و در باطن ، دشمن باشى . از آنكه تو خورندهء و من خوردنى . ما را دورى از هم ، فرض است . ندانم سبب چيست كه تو چيزى را مىخواهى كه نخواهد شد . تو از جنس وحشيانى و من از جنس پرندگان .\r\nبرادرى ما سر نميگيرد . روباه گفت : قصد من از دوستى و نزديكى تو اينست كه با هم در كارها يار باشيم و در حادثات ، يكديگر را يارى كنيم و از مودّت و برادرى ، سودها برداريم . و در نزد من از حسن صداقت و درستكارى ، حكايتى است كه اگر بخواهى ، با تو بازگويم . كلاغ گفت : بازگو تا قصد تو بر من آشكار\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nشود . روباه گفت : اى دوست گرامى ، از كيك و موش حكايتى كرده‌اند كه براستى سخنان من گواه است . كلاغ گفت : چگونه است آن حكايت ؟\r\nروباه گفت : موشى در خانهء بازرگانى توانگر جاى داشت . شبى كيك در خوابگاه آن بازرگان جاى گرفت . تنى يافت بسيار نرم . و بس تشنه بود . خون او را بمكيد . بازرگان ، آزرده گشته ، بيدار شد و راست نشست و خادمان را آواز داد .\r\nخادمان بفرمان بشتابيدند و آستين‌ها بر زده ، از پى كيك همىگشتند . چون كيك اين معنى دريافت ، بگريخت و راهش بسوراخ موش افتاد . چون به خانه موش درآمد ، موش ، او را بديد و با او گفت : سبب آمدن تو بدينجا چيست ؟ كه تو نه از جنس منى و پيوسته تو از آزار من بهراس اندر بودى . كيك با او گفت كه : من از بيم كشته شدن بدينجا گريختم و بر تو پناه آوردم . و در خانهء تو طمعى ندارم و از من بدى بر تو نخواهد رسيد . چون موش سخن كيك بشنيد ،\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و پنجاه و يكم برآمد\r\nگفت : اى ملك جوان‌بخت ، موش چون سخن كيك بشنيد ، گفت : اگر سخن چنين است كه تو گفتى ، درينجا برآساى كه بر تو باكى نيست و ترا آسيبى نرسد ، مگر آنكه من خود را سپر آن آسيب گردانم . ولى از نخوردن باقى خون بازرگان ، افسوس مخور و بهرچه كه ميسّر باشد ، راضى شو . كه از واعظان شنيده‌ام كه اين بيت همىخواندند :\r\n كسى كه عزّت عزلت نيافت هيچ نيافت * كسى كه روى قناعت نديد هيچ نديد \r\nكيك گفت : اى خواهر ، وصيت ترا شنيدم و گردن بطاعت نهادم . هرگز ترا مخالفت نكنم تا درين نيت پاك ، عمر من بگذرد . موش گفت : راستى مودت ترا ، نيت پاك ، بس باشد . پس پيمان بستند و مودّت محكم كردند . و كيك شبها\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nدر خوابگاه بازرگان جاى ميگرفت و روزها در خانهء موش بسر ميبرد . اتفاقا بازرگان شبى به خانه بيامد و بسى زر با خود داشت . آن زرها اين‌سوى و آن‌سو ميكرد . چون موش صداى زرها بشنيد ، سر از سوراخ بدرآورده ، به آنها همىنگريست تا اينكه سر ببالين گذاشته ، بخفت . آنگاه موش با كيك گفت : آيا حيلتى توانى ساخت كه از اين زرها كه غنيمتى است بزرگ ، به مقصود برسيم ؟\r\nكيك گفت : طالب هرچيز بايد بر او قادر باشد . اما اگر ضعيف و عاجز باشد ، بمحنتى گرفتار گشته ، از مقصود بازماند . مانند آن گنجشك كه دانه ميربايد و بدام اندر گرفتار مىشود ، صيّاد آن را صيد كند . بىتفاوت ، شرح‌حال ماست .\r\nاينكه نه ترا قدرتست زرها بگيرى و از خانه بدر آرى و نه مرا طاقت آنكه يكى از آنها را بردارم . موش گفت كه : من در خانهء خود ، هفتاد سوراخ ساخته‌ام . از هر كدام كه خواهم ، بيرون آيم و از براى اندوختنيها جاى محكم آماده كرده‌ام . اگر تو حيلتى كنى كه بازرگان از خانه بدر شود ، بدان كه ظفر خواهم يافت . كيك گفت : من انشاء اللّه بازرگان را از خانه بيرون كنم .\r\nپس كيك بخوابگاه بازرگان شتافت و او را سخت بگزيد و ازو دور گشته ، بمأمنى برآسود . بازرگان بيدار گشت و او را جستجو كرده ، چيزى نيافت . به پهلوى ديگر بخوابيد . كيك ، او را بار دوم ، سختتر از نخستين بگزيد . بازرگان را خواب از سر بدر شد و از خوابگاه دور گشت . كيك هم دفعه دفعه همىگزيد تا اينكه بازرگان از خانه بدرآمد و در مصطبه در خانه بخفت و تا بامداد بيدار نشد .\r\nو موش ، تمامت زرها به مكان خويش برد . چون روز برآمد ، مردمان ، بازرگان را در آنجا ديدند و گمانهاى بد برو بردند .\r\nپس از آن ، روباه با كلاغ گفت كه : اى خردمند هشيار ، من اين سخنان با تو نگفتم ، مگر اينكه بدانى كه اگر با من نكوئى كنى ، ترا پاداش نيكو خواهم داد .\r\nچنان كه كيك ، موش را پاداش نيكو داد . كلاغ گفت : اى روباه ، تو نيرنگ‌باز و حيله‌ساز هستى . و كسى را كه عادت ، مكر و خدعه باشد ، بعهد او نتوان ايمن شد .\r\nو كسى را كه پيمان درست و عهد محكم نباشد ، او را پناه دادن ، از صواب دور\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nاست . و درين زمان نزديك به من رسيده است كه تو با يار ديرين خود ، گرگ ، نيرنگ كرده و فريبش داده و هلاكش ساختهء ، با اينكه او ترا همجنس بود و ديرگاهى در صحبت او بسربرده بودى . تو كه پاس صحبت او نداشتى ، من چگونه توانم بر تو اعتماد كنم ؟ چون ترا كار با همجنسان و ياران ، اين باشد ، با دشمن خود كه ترا همجنس نيست ، چگونه خواهى رفتار كرد ؟ مثل تو با من ، مثل شاهينست با ضعيفان و واپس‌ماندگان پرندگان . روباه گفت : چونست حكايت شاهين با ايشان ؟ كلاغ گفت : چنين گويند كه شاهينى بوده است ستمكار و بدكردار ،\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و پنجاه و دوم برآمد\r\nگفت : اى ملك جوان‌بخت ، شاهينى بوده است بدكردار و وحشيان و پرندگان ازو هراس داشتند و هيچكس از شرّ او خلاص نبود . و او را در ستمكارى و دل‌آزارى ، حكايتها بود . پس چون سالها بر او بگذشت ، ضعيف شد و گرسنه گشت و دردش افزون گرديد . آنگاه قرار او به اين شد كه بميان جمع پرندگان ميرفت . چون پرندگان ميپريدند ، ضعيف و پس‌مانده كه بر جاى ماندى ، او را گرفته ، مىخورد . الغرض ، پس از آن‌همه قوّت و بطشت ، كار بحيله‌گرى و روزى بخديعه خوردى .\r\nاى روباه ، ترا نيز اگر قوّت برود ، حيلت نخواهد رفت . و من شك ندارم در اينكه ترا طلب صحبت من از روى حيلت است و منهم كسى نيستم كه فريب ترا خورده ، با تو يار شوم . از آنكه خدا بپرهاى من قوتى و بديده‌هاى من روشنى داده كه به ديگران نداده . و حذر كردن از خلق را نيز به من داده . و بدان كه هركس كه بقوىتر از خود تشبه جويد ، بمشقت افتد . و بسا هست كه هلاك مىشود . اى روباه ، من بر تو بيم دارم از اين‌كه بتواناتر از خود ، تشبه ميجوئى . و ترا رسد ،\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nآنچه بگنجشگ رسيد . روباه گفت : بازگو كه بگنجشك چه رسيد ؟ كلاغ گفت :\r\nشنيده‌ام گنجشگى به رمهء گوسفندى بپريد و عقاب بزرگى را ديد كه برّهء را بچنگال گرفته ، همىپرد . و آنگاه گنجشگ ، پرهاى خود را بگشود و گفت : منهم بدانسان كنم كه عقاب كرد . پس خويش را بزرگ شمرد و بقويتر از خود تشبه كرده . در حال بپريد و بقوچى فربه كه پشمهاى بلند داشت ، بيفتاد . پشمهاى قوچ بپاى گنجشگ درپيچيد و دام پاى او شد . چون خواست بپرد ، پريدن نتوانست .\r\nآنگاه عقاب ، خشمگين گشته ، بازگشت و او را بگرفت و پرهاى او را بركند . و شبان نيز بيامد . ريسمانى بپاى گنجشگ بسته ، پيش فرزندانش برد . يكى از ايشان با پدر گفت كه : اين چيست ؟ شبان گفت : اين ببزرگتر از خود و قويتر از خود تشبه كرده و هلاك گشته . تو نيز اى روباه ، حذر كن از اينكه بقويتر از خود تشبه كنى ، كه هلاك خواهى شد .\r\nپس چون روباه از دوستى كلاغ نوميد شد ، محزون و ملول بازگشت و از پشيمانى ، دندان بدندان مىسود . چون كلاغ ، گريستن و ناليدن و دندان بدندان سودن روباه بديد ، سبب بازپرسيد . روباه گفت : سبب اينست كه ترا از خود حيله‌گرتر يافتم . اين بگفت و به مكان خود بازگشت . پس ملك شهريار گفت : اى شهرزاد ، چه طرفه حكايتها گفتى . اگر از اين گونه حكايات نيز دارى ، بازگو .\r\nشهرزاد گفت : چنين گويند كه :\r\n\r\nحكايت خارپشت و قمرى\r\nخارپشتى در كنار درختى مسكن گرفته بود و دو قمرى نر و ماده نيز بر آن درخت آشيان داشتند و بفراز آن درخت بعيش و نوش ميگذراندند . خارپشت با خود گفت كه : قمريان از ميوهء درخت ميخورند و مرا دست از آن كوتاه است .\r\nو لكن بايد ناچار حيلتى سازم . پس در پاى درخت ، نزد كاشانهء خود ، مسجدى بنا\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nكرد و در آنجا تنها بعبادت مشغول شد . پس قمرى ، او را همه‌وقت در پرستش و نماز ايستاده يافت . دلش به او مايل شد و به او گفت : چندسال است كه تو بدينسان هستى ؟ خارپشت گفت : سى سالست كه در عبادت بسر ميبرم . قمرى گفت :\r\nخوردن تو از كجاست ؟ گفت : اگر چيزى از درخت افتد ، به آن قناعت كنم . قمرى گفت : جامهء تو چيست ؟ خارپشت گفت : اين خارهاى درشت ، جامهء منست .\r\nقمرى گفت : چونست كه اين مكان به جاهاى ديگر برگزيدهء ؟ خارپشت گفت : در بيراهه منزل گرفته‌ام تا راه گم‌كردگان را به راه دلالت كنم و جاهلان را علم بياموزم . قمرى گفت : من ترا بدين حالت نميدانستم . اكنون كه ترا بدين حالت ديدم ، به تو مايل شدم و بصحبت تو مرا رغبت افتاد . خارپشت گفت : بيم از آن دارم كه ترا كردار با گفتار يكى نباشد و مانند دهقان باشى كه هنگام زرع در تخم پاشيدن كوتاهى كند و گويد كه هنگام تخم‌پاشى گذشته . اگر تخم پاشم ، مال ضايع خواهد شد . و چون وقت درويدن آيد و مردمان را بيند كه خرمن همىاندوزند ، از آنچه فوت گشته ، پشيمان شود و از حزن‌واندوه بميرد .\r\nقمرى گفت : مرا چه بايد كه از علايق دنيا خلاصى يابم و از خلايق ، بريده ، بپرستش پروردگار مشغول شوم ؟ خارپشت گفت : توشهء معاد آماده كن و به روزى قانع شو و به دنيا حريص مباش . قمرى گفت : چگونه اينها مرا ميسّر آيند ؟\r\nخارپشت گفت : ترا ممكنست كه از ميوهء اين درخت به قدر كفايت يك سالهء خود برچينى و در پاى درخت ، كاشانهء ساخته ، ميوه‌ها را در آنجا ذخيره كنى و خود نيز بطلب راه حق و پرستش پروردگار مشغول شوى . قمرى گفت : خدا ترا پاداش نيكو دهد كه آخرت را به ياد من آوردى و به راه سدادم دلالت كردى . آنگاه قمرى با جفت خود ، ميوه از درخت همىچيدند و بپاى درختش همىريختند تا اينكه بدرخت از ميوه چيزى نماند . خارپشت از پديد آمدن خورش ، فرحناك گشته ، ميوه‌ها را در كاشانهء خود جمع آورده و با خود گفت كه : قمريان هروقت محتاج مؤنت شوند ، از من طلب مؤنت خواهند كرد و بزهد و پرهيز من اعتماد كرده ، به من نزديك خواهند آمد . آنگاه من ايشان را صيد كرده ، بخورم و اين مكان ،\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nخاص من شود و آنچه كه ميوه از درخت بيفتد ، مرا كفايت كند .\r\nو اما قمريان چون ميوه‌ها را چيده ، در پاى درخت فروريختند ، از درخت به زير آمدند . خارپشت ، همهء ميوه‌ها بخانهء خود گرد آورده بود . ايشان اثرى از ميوه نيافته ، بخارپشت گفتند : اى زاهد نكوكار و اى پندگوى امين ، از ميوه پاى\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nدرخت اثرى نمانده . خارپشت گفت : شايد كه بادش برده باشد . ولى ملول نباشيد .\r\nهرآن‌كس كه دندان دهد ، نان دهد . خدا ، روزىخواران را روزى برساند . پس خارپشت ، پيوسته ايشان را به اين سخنان ، پند ميگفت و به همين حرفها ، زهد و پرهيزكارى آشكار ميكرد . تا اينكه ايشان برو اعتماد كرده ، فريب نيرنگ او را بخوردند و به خانه او درآمدند . آنگاه خارپشت در خانه بگرفت و دندان درهم سودن آغاز كرد . چون حيلهء آن پليدك بقمريان آشكار گشت ، به او گفتند : آن گفتار كجا و اين كردار كجا ؟ اين اليلة من البارحه ؟ 6 مگر ندانستهء مظلومان را پروردگار يارست ؟ زينهار از حيله و نيرنگ دور باش تا بر تو نرسد آنچه بحيلت‌گرانى رسيد كه با بازرگان ، مكر كردند . خارپشت گفت : حكايت حيلت‌گران و بازرگان چونست ؟\r\nقمرى گفت : چنين گفته‌اند كه : بازرگانى در شهر سند ، مالى بسيار داشت .\r\nوقتى بضاعت خريده ، به قصد شهر ديگر بار بست و از شهر بدرآمد . دو مرد از حيلت‌گران نيز مالى برداشته ، با او برفتند و چنان باز نمودند كه بازرگان هستند .\r\nچون در منزل نخستين فرود آمدند ، هردو تن در كيد و مكر اتفاق كرده ، مال بازرگان را به كلى بگرفتند . پس از آن هريك از ايشان از براى ديگرى در انديشهء مكر افتاد و با خود گفت : اگر با رفيق خود ، مكر توانستم كرد ، بدانسان كه با بازرگان كردم ، مرا عيش تمام خواهد بود . پس هريك از ايشان طعام گرفته ، بزهرش بيالودند و به يكديگر بخوراندند و هردو هلاك شدند . و بازرگان در جستجوى ايشان بود . چون ايشان را كشته يافت ، دانست كه به او حيله كردند و پاداش بدكردارى ايشان بخودشان بازگشته . پس بازرگان سالم بماند و مال خود و مال ايشان را جمع آورده ، به راه خويش رفت . چون شهرزاد قصّه بانجام رسانيد ، ملك شهرباز گفت : اى شهرزاد ، مرا از آنچه غافل بودم ، آگاه كردى . اگر از اين مثلها ميدانى ، بازگو . شهرزاد گفت : شنيده‌ام كه :\r\n\r\n","description":"","footnote":"","page_name":" 45 ","page_number":45},
  {"content":"\r\n\r\n\r\nحكايت بوزينه و دزد\r\nمردى بوزينه‌اى داشت و آن مرد ، دزد بود . هيچ‌وقت ببازار نميرفت ، مگر اينكه با سودهاى گران بازميگشت . اتفاقا مردى بقچه‌اى از جامهاى دوخته بدوش گرفته ، از بهر فروختن همىگردانيد . ساعتى ببازار اندر بگرديد . مشترى نيافت و از بهر راحت در جائى بنشست . مرد دزد كه بوزينه داشت ، به او برخورد و ديد كه از بهر راحت نشسته . آنگاه بوزينه در پيش روى او ببازى بداشت و او را بتماشاى بوزينه مشغول كرد و بقچهء جامه ازو بدزديد و بوزينه را برداشته ، برفت .\r\nدر مكانى خلوت ، بقچه بگشود و جامهاى دوخته را بديد . پس آنها را ببقچهء ديگر بگذاشت و ببازار ديگر برد . مشتريان بر او گرد آمدند . با ايشان شرط كرد كه بقچه نگشايند . مردى آن بقچه را بقيمتى سبك به همان شرط بخريد و بنزد زن خود برد . زنش گفت : اين چيست ؟ مرد گفت : بقچهء جامهء گرانبهاست كه ارزانش خريده‌ام و گرانش خواهم فروخت . زن گفت : اى نادان ، چنين متاع را به قيمت ارزان نفروشند ، مگر اينكه دزديده باشند . مگر تو ندانى كه اگر كسى چيزى را بخرد و بعيان نبيند ، خطا خواهد كرد ؟ و مثل او مثل مرد جولا است . مرد گفت :\r\nچگونه بوده است حكايت جولا ؟\r\nزن گفت : مردى بوده است جولا كه پيوسته كار ميكرد و روزى بمشقّت مىخورد . اتفاقا مردى توانگر بهمسايگى او سفره بنهاد و مردمان بضيافت بخواند .\r\nجولا نيز بضيافت او حاضر آمد . ديد كه هركس جامهء فاخر دارد ، خوردنيهاى لذيذ و گوناگون به پيش او ميآورند و ميزبان ، او را بزرگ ميشمارد . جولا گفت :\r\nاگر من اين پيشه بگذارم و پيشه ديگر پيش گيرم و مزد بيش ستانم ، هرآينه مالى فراوان جمع آورم و جامهء فاخر بخرم و بدين‌سبب ، رتبت من بلند گردد و در چشم مردمان بزرگ شوم . پس از آن ببازىگرانى كه بمجلس حاضر بودند ،\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nبنگريست . ديد كه به جائى بلند ، فراز نشسته ، از آنجا خود را به زمين مياندازند و بىآسيبى و مضرّت از زمين ، چست برخاسته ، زر و سيم بىشمار از مردمان ميگيرند . جولا گفت : ناچار من نيز چنين كارى كنم . پس برخاسته ، به آن جاى بلند برآمد و خود را از آن جاى بلندى به زمين انداخت . در حال ، گردنش بشكست و هلاك شد .\r\nمن اين مثل براى اين بگفتم تا حرص و طمع بر تو چيره نشود و كارى نكنى كه ترا نشايد . شوهر آن زن گفت : چنان نيست كه هردانشمند بسبب علم و دانش از آسيب دهر سالم بماند و هرنادان از جهل بمحنت گرفتار شود . من بسى مارگيرى را كه بفنون مارگيرى آگاه بوده‌اند ديده‌ام كه مار ، ايشان را گزيده و كشته . و پارهء كسان ديده‌ام كه از فنون مارگيرى بىخبر بوده‌اند ، بمار ظفر يافته‌اند .\r\nالغرض آن مرد بزن خود ، مخالفت كرد . بقچه را بخريد و به همين عادت ، بضاعتهاى دزديده به قيمت پست ميخريد تا اينكه بتهمتى در دست شحنه گرفتار گشت و هلاك شد . و نيز شنيده‌ام كه :\r\n\r\nحكايت گنجشگ و طاوس\r\nدر زمان قديم ، گنجشگى بوده كه هرروز نزد طاوس ، ملك پرندگان ميآمد . و هربامداد و شام ، پيش از همه‌كس بيامدى و پس از همه‌كس برفتى .\r\nاتفاقا جماعتى از پرندگان در كوهى بلند جمع آمدند و باهم گفتند كه : جمعيّت ما افزون گشته . در ميان ما اختلاف بسيار شده . ما را پادشاهى ضرور است كه به كار ما نظر كند و اختلاف از ميان ما بردارد . در آن اثنا همان گنجشگ بر ايشان بگذشت و ايشان را بپادشاهى طاوس اشارت كرد . ايشان نيز طاوس را بپادشاهى برگزيدند . طاوس با ايشان نكوئى بجاآورد و وزارت بگنجشگ داد . روزى گنجشگ از طاوس ناپديد شد و طاوس ، سخت دلگير و مضطرب بود . چون\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nگنجشگ بازآمد ، طاوس گفت : سبب غيبت چه بود ؟ گنجشگ گفت : چيزى ديدم كه ازو ترسيدم . طاوس گفت : چه چيز بود آنچه تو ديدى ؟ گنجشگ گفت :\r\nمردى ديدم كه دام در نزد آشيانهء من گسترده و ميخهاى آن را محكم كوفته و دانه بميانهء دام ريخته و دور تر نشسته بود . من نيز نشستم و او را نظر ميكردم تا ببينم چه خواهد كرد . ناگاه كلنگى را ديدم كه با مادهء خويش بميان دام اندر افتادند و فرياد بركشيدند . صياد برخاست و آنها را بگرفت . من از ديدن اين حادثه به بيم اندر شدم و سبب غيبت من همين بود . پس از اين در آن آشيانه نتوانم بود . كه از آن دام ، بسى هراس دارم . طاوس به او گفت : از مكان خود ارتحال مكن . كه چون قدر بيايد ، حذر سود ندهد . گنجشگ فرمان بپذيرفت و ملك را اطاعت كرد . ولى پيوسته گنجشگ بر خود همىترسيد . تا آنكه روزى ايستاده بود كه دو گنجشگ باهم در جنگ شدند . گنجشگ با خود گفت : چگونه من وزير ملك باشم و گنجشگ‌ها در نزد من مقاتله كنند ؟ به خدا سوگند كه من بايد ميان اينها اصلاح كنم . پس به آنها نزديك شد . در حال ، صياد ، دام بگردانيده ، همه گنجشگها در زير بماندند و وزير در ميان دام اندر بود . صياد برخاسته ، او را بگرفت و برفيق خود داد و گفت : خوب نگاهش دار كه از همه گنجشگها فربه‌تر است . وزير با خود گفت : از آنچه ميترسيدم ، به دو گرفتار شدم . احتراز من سودى ندارد و از قضا نتوان گريخت . چون شهرزاد اين حكايت بر ملك فروخواند ، ملك گفت : اى شهرزاد ، از اين گونه حكايات ، باز حديث كن . شهرزاد گفت : اگر ملك ، مرا زنده گذارد ، انشاء اللّه در شب آينده ، طرفه حديثى گويم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\n\r\nچون شب يكصد و پنجاه و سوم برآمد\r\n\r\nحكايت على بن به كار و شمس النهار\r\nگفت : اى ملك جوان‌بخت ، در زمان گذشته بعهد خلافت هرون الرّشيد ، بازرگانى پسرى داشت ، ابو الحسن على بن طاهر نام . و آن بازرگان ، توانگر و مرفه الحال و خوشروى بود . هركس او را ميديد ، بصحبت او رغبت مىكرد . و او بىاجازه خليفه بدار الخلافه رفتى و همسران و كنيزان خليفه ، او را دوست مىداشتند . و با خليفه منادمت مىكرد و اشعار در نزد او ميخواند و از نوادر حكايات به او حديث ميگفت . ولى بيع و شرى و بازرگانيش ، مشغله بود . و در دكان او جوانى از فرزندان ملوك عجم كه على بن به كار نام داشت ، مىنشست . و آن جوان ، گل روى و سروقامت و نيكو شمايل و شيرين‌سخن و گشاده‌جبين بود . اتفاقا روزى آن جوان با بازرگان نشسته ، از هرسو حديث ميگفتند . ناگاه ده تن كنيزكان ماه‌روى و زهره‌جبين پديد شدند . و در ميان ايشان دخترى بود كه\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nچادر موصلى بر سر و زنّار حرير مطرز بر ميان و باسترى كه زين مرصع و ركاب زرّين داشت ، سوار . و باعتدال قامت و حسن رخسار ، چنان بود كه شاعر گفته :\r\n به است قامت و ديدار آن بت كشمير * يكى ز سرو بلند و يكى ز بدر منير\r\nدل و برش بچه ماند به نرمى و سختى * يكى بسخت حديد و يكى بنرم حرير \r\nچون دختركان بدكان ابو الحسن برسيدند ، آن بدر منير از استر به زير آمد و در دكان ابو الحسن بنشست و او را سلام كرد . ابو الحسن جواب گفت . چون على بن به كار او را بديد ، عقلش برفت و طاقتش نماند . خواست كه برخيزد . دخترك به او گفت : بنشين . براى چه وقتى كه ما آمديم ، تو ميروى ؟ على بن به كار گفت : اى خاتون ، به خدا سوگند از آنچه ديدم ، همىگريزم . كه شاعر گفته :\r\n خواهى كه مبتلا نشوى ديده‌ها بدوز * پيكان عشق را سپرى بايد آهنين \r\nدخترك چون اين سخن بشنيد ، تبسم كرد و بابو الحسن گفت : اين جوان چه نام دارد و از كدام شهر است ؟ ابو الحسن گفت : اين جوان غريبست و نامش على بن به كار ، پسر ملك عجم است . و غريبان را گرامى داشتن بر همه‌كس فرض است . دخترك گفت : هروقت كه كنيز من نزد تو بيايد ، اين جوان را بنزد من آر . پس دخترك برخاسته ، برفت . و اما على بن به كار بيخودانه نشسته بود .\r\nنمىدانست كه چه ميگويد . چون ساعتى برفت ، كنيز آن ماهروى بنزد ابو الحسن آمد و گفت : خاتون ، ترا و آن جوان را همىخواهد . ابو الحسن برخاسته ، با على بن به كار بسوى قصر هرون الرشيد روان شدند . كنيزك ، ايشان را بقصر اندر برد و در غرفهء بنشاند و خوان گستردند و خوردنى خورده ، دست بشستند . آنگاه كنيزك ، ايشان را بغرفهء جداگانه برد كه فرش‌هاى گوناگون از حرير و ديبا بدانجا گسترده و بگوهرهاى گرانبهايش زيور بسته بودند . پس ايشان با كنيز به تفرج مشغول بودند كه ناگاه ده تن كنيزكان ستاره جبين كه چشم نظارگى در ايشان خيره و عقول ، حيران ميشد ، درآمدند . و پس از ايشان ده كنيزكان قمرطلعت و\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nحوروش ديگر كه عود و دف و چنگ بدست داشتند ، درآمدند و عود و چنگ همىنواختند و اشعار همىخواندند . پس از آن ده تن كنيزكان كه هريك فتنهء روزگار و آشوب دل عابد پرهيزكار بود ، درآمدند و بدر غرفه بايستادند . پس از آن ده تن از كنيزكان كه از ايشان نيكوتر و بديع الجمال‌تر بودند و جامهء فاخر در برداشتند ، بيامدند و ايشان را نيز بدر غرفه بايستادند . پس از آن بيست تن كنيزكان و در ميان ايشان دختركى شمس النهار نام ، چون ماه در ميان ستارگان پديد شدند .\r\nو شمس النهار ، خرامان‌خرامان آمده ، بكرسى نشست . على بن به كار او را بديد . بابو الحسن گفت : اگر مرا از اين كارها باخبر كنى ، منتى بجان من خواهد بود . و چون اين بگفت ، بگريست و بناليد و نام آن دختر بپرسيد . ابو الحسن گفت : خوشدل باش كه او بر تو عاشق است و قصد همسرى تو دارد و نامش شمس النهار و از خاصه‌گان خليفه هرون الرشيد است . و اين مكان ، قصر خلافتست . پس از آن شمس النهار بنشست و چشم بعلى بن به كار دوخته ، مفتون حسن و جمال و قدّ بااعتدال او بود . و على بن به كار را نيز نظر بشمايل بديع شمس النهار بود . و هردو اسير محبت يكديگر بودند . شمس النهار ، كنيزكان را فرمود كه هريك در مقام خود بكرسى بنشستند . آنگاه شمس النهار ، ايشان را نغمه پرداختن فرمود . يكى از ايشان تارهاى عود را محكم كرده ، اين ابيات برخواند :\r\n گر كسى سرو شنيده است كه رفته است اينست * يا صنوبر كه بناگوش و برش سيمين است\r\nوقت آن است كه مردم ره صحرا گيرند * خاصه اكنون كه بهار آمد و فروردين است\r\nچمن امروز بهشت است و تو در مىنائى * تا خلايق همه گويند كه حور العين است \r\n\r\n","description":"","footnote":"","page_name":" 51 ","page_number":51},
  {"content":"\r\n\r\nعلى بن به كار را طرب و نشاط روى داد و بكنيزك گفت : از اين نمط اشعار ، بيتى چند ديگر نيز بخوان . كنيز ، تارهاى عود به حركت آورده ، اين ابيات نيز برخواند :\r\n درخت غنچه برآورد و بلبلان مستند * جهان جوان شد و ياران بعيش بنشستند\r\nبساط سبزه لگدكوب شد بپاى نشاط * ز بس‌كه عارف و عامى برقص برجستند \r\nچون كنيزك ، ابيات بانجام رسانيد ، شمس النهار بكنيزك ديگر گفت : تو نيز بخوان . پس كنيزك بطرب آمده ، چنگ بنواخت و اين ابيات برخواند :\r\n گلبنان پيرايه بر خود كرده‌اند * بلبلان را در سماع آورده‌اند\r\nخيمه بيرون بر كه فرّاشان باد * فرش ديبا در چمن گسترده‌اند\r\nساقيان لا ابالى در طواف * هوش ميخواران مجلس برده‌اند \r\nچون شمس النهار ، خواندن كنيزك بديد ، خميازه بكشيد و با طرب و نشاط ، كنيزك ديگر را خواند فرمود . پس از آن كنيزك ، اين دو بيت برخواند :\r\n بوى گل و بانگ مرغ برخاست * ايام نشاط و روز صحراست\r\nما را سر باغ و بوستان نيست * هرجا كه توئى تفرّج آنجاست \r\nپس از آن على بن به كار بكنيزك ديگر كه نزديك نشسته بود ، گفت : تو نيز بخوان . كنيزك عود بدست گرفته ، بنواخت و اين ابيات برخواند :\r\n نفسى وقت بهارم هوس صحرا بود * با حريفى دو كه دايم نتوان تنها بود\r\nخاك شيراز چو ديباى منقش ديدم * آن‌همه صورت زيبا كه بر آن ديبا بود\r\nپارس در سايهء اقبال اتابك ايمن * لكن از نالهء مرغان چمن غوغا بود \r\nچون ابيات بانجام رسانيد ، على بن به كار ، سرشك از ديده روان ساخت .\r\nچون شمس النهار ، گريستن او را بديد ، آتش عشقش شعله‌ور گرديد و شوق محبت ، قرارش ببرد . در حال از فراز كرسى برخاسته ، پيش على بن بكارآمد .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nناگاه على بن به كار و شمس النهار ، هردو بيهوش شدند . كنيزكان كه چنين ديدند ، گلاب بر ايشان همىفشاندند تا به هوش آمدند . شمس النهار بابو الحسن بازرگان گفت : از خدا ميخواهم كه مرا زنده گذارد تا ترا پاداش نيكو دهم . پس از آن شمس النهار رو بعلى بن به كار كرده ، گفت : اى خواجه ، بدان كه محبت و عشق و شوق من بر تو صد هزار چندانست كه ترا با من . ولى ما را جز شكيبائى ، چاره نيست . على بن به كار گفت : اى خاتون ، مرا با تو ازدواج كردن ، دشوار است . و آتش شوق من محالست كه فرونشيند و مهر تو از دلم بدر نخواهد رفت مگر اينكه روانم از تن برود . چون اين بگفت ، بگريست . ابو الحسن گفت : به خدا سوگند كه من در كار شما شگفت ماندم و در حالت شما حيرانم كه اگر كار شما را در وصل چنين باشد ، در جدائى بچه‌سان خواهد بود . اكنون وقت گريستن نيست . بلكه هنگام شادى و نشاط است .\r\nپس شمس النهار ، كنيزكى را اشارت كرد . برفت . چون بازآمد ، خدمتگذاران با او بودند كه مائده‌هاى نقره و زراندود پر از همه‌گونه خوردنيها بياوردند و مائده‌ها فروچيدند . شمس النهار و على بن به كار ، طعام خوردند تا سير شدند و مائده‌ها برچيده شد . آنگاه دستها شسته ، خود را با گلاب ، معطر ساختند .\r\nپس از آن طشتى عقيق پر از شربت بياوردند . شمس النهار ، ده كنيز از بهر خدمت و ده كنيز از بهر طرب برگزيد و ساير كنيزكان را اجازت بازگشتن داد و كنيزكان عود زن را فرمود كه عود بزنند . و يكى از ايشان عود بدست گرفته ، تارهاى آن محكم كرده ، راهى خوش بزد و اين ابيات برخواند :\r\n كنون خورد بايد مى خوشگوار * كه مى بوى مشك آيد از جويبار\r\nهمه بوستان زير برگ گل است * همه باغ پر سوسن و سنبل است\r\nگرازنده آهو براغ اندرون * نوازنده بلبل بباغ اندرون \r\nچون ابيات بانجام رسانيد ، شمس النهار برخاست و عود بگرفت و گفت كه : ديگرى شعر نسرايد كه من خواهم سرود . پس تارها را محكم كرده ، ابياتى\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nبرخواند .\r\nعلى بن به كار و ابو الحسن ، چون آواز شمس النهار شنيدند ، از طرب ، پريدن گرفتند كه كنيزكى بيامد و از بيم همىلرزيد . گفت : اى خاتون ، اينك خليفه با عفيف و مسرور 7 بدر سرا رسيدند . چون حاضران سخن كنيزك بشنيدند ، نزديك شد از بيم هلاك شوند . ولى شمس النهار بخنديد و گفت :\r\nهراس مداريد . پس از آن بكنيزك گفت : بخليفه بگو ساعتى صبركند . آنگاه فرمود در غرفه بحاضران فروبستند و پرده‌ها بياويختند و در قصر را نيز بستند .\r\nشمس النهار ، خود بباغ درآمد و بكرسى بنشست . كنيزكى پاى او همىماليد و ساير كنيزكان بازگشتند و بمنزل‌هاى خود رفتند .\r\nآنگاه مسرور سياف با بيست تن غلامان كه شمشير در دست داشتند ، برسيدند و شمس النهار را سلام دادند . شمس النهار گفت : از بهرچه آمده‌ايد ؟\r\nگفتند : خليفه ترا سلام رسانيد و او بسى شوقمند ديدار تست . و خليفه امروز بزمى داشت ، از شادى و نشاط آراسته . اكنون ميخواهد كه ختم شادمانى بوجود تو كند . آيا تو بنزد خليفه مىآئى يا او بنزد تو آيد ؟ شمس النهار چون فرمان خليفه بشنيد ، برخاسته ، زمين ببوسيد . در حال ، كنيزكان را بخواست و خادم بنزد خليفه فرستاده ، گفت : خليفه را باخبر كن كه من پس از اندك‌زمانى كه مكان از براى خليفه مهيا كنم ، در انتظار نشسته خواهم بود . خادم بنزد خليفه رفت و پيام شمس النهار بخليفه رسانيد .\r\nو اما شمس النهار برخاسته ، بنزد على بن به كار رفت و او را وداعش كرد .\r\nعلى بن به كار بگريست و گفت : اى خاتون ، اين چه وداعى است ؟ خدا مرا شكيبائى دهد كه من در جدائى تو هلاك خواهم شد . شمس النهار گفت : به خدا سوگند كه جز من ، كس هلاك نخواهد شد . راز من به زودى آشكار خواهد شد و به هلاكت اندر خواهم افتاد . خاصه امشب كه بخليفه وعده داده‌ام . و از اين كار بخطرى بزرگ خواهم افتاد زيرا كه با محبتى كه مرا با تست و افسوسى كه در جدائى تو خواهم خورد ، چگونه توانم نغمه پردازم و با كدام دل با خليفه توانم\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nنشست و با كدام زبان با خليفه سخن خواهم گفت و مكانى را كه تو در آنجا نيستى ، چگونه نظر كنم و بچه‌سان با جمعى بنشينم كه تو با ايشان نباشى ؟\r\nابو الحسن بشمس النهار گفت : حيرت بيك سو بنه و شكيبا شو و امشب از منادمت خليفه ، غفلت مكن و سستى بر او آشكار مساز . پس ايشان در گفتگو\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nبودند كه كنيزكى دررسيد و گفت : اى خاتون ، غلامان خليفه درآمدند . پس شمس النهار برخاست و با كنيزك گفت كه : ابو الحسن را با رفيق او بايوان رو بباغ ببر و در آنجا بنشان تا شب ، تاريك گردد . آنگاه بحيلهء بيرون كن .\r\nپس كنيز ، ايشان را به همان ايوان برده ، در به روى ايشان ببست . و ايشان نشسته ، بباغ تفرّج ميكردند كه ناگاه خليفه بيامد و صد تن خادمان شمشير بدست در پيش خليفه و بيست تن كنيزكان ماه‌رو از چپ و راست او همىآمدند و كنيزكان را جامهاى فاخر دربر و تاجهاى مكلّل در سر . و هريكى شمعى روشن در دست داشتند . پس شمس النهار با كنيزكان برخاسته ، خليفه را استقبال كردند و در پيش خليفه ، زمين ببوسيدند و با خليفه همىآمدند تا خليفه بكرسى بنشست و خادمان و كنيزان بدور او صف كشيدند . و شمع‌ها روشن بود و دف و چنگ و عود همىزدند . آنگاه خليفه ، بعضى را اجازهء بازگشتن داد و بعضى را نشستن فرمود . و شمس النهار بكرسى در پهلوى كرسى خليفه بنشست و با خليفه بحديث در پيوستند و همهء اينها را ابو الحسن و على بن به كار ميديدند و مىشنيدند . ولى خليفه ، ايشان را نميديد . پس شمعها كه برافروختند ، آن مكان در تاريكى شب ، چون روز ، روشن شد . پس از آن قدحهاى شربت به كف گرفتند . ابو الحسن گفت :\r\nتا اكنون چنين قدحهاى گران‌قيمت نديده‌ام و اينها گوهرهائى هستند كه نام اينها را نشنيده‌ام . بر من چنين مينمايد كه خواب همىبينم . و اما على بن به كار از آن ساعت كه از شمس النهار جدا گشت ، از شور عشق ، بى خود افتاده بود . چون به خود آمد و به آن مجلس نظر كرد ، بابو الحسن گفت : اى برادر ، مرا بيم از آن است كه خليفه بسوى ما نظر كند و از حال ما آگاه شود و بيشتر ترس من بر تست . و گرنه من ميدانم كه خود از جملهء هالكان هستم و سبب هلاك من جز عشق نخواهد بود . از خدا ميخواهم كه ما را از اين گرفتارى خلاص كند . القصه ، ابو الحسن و على بن به كار از منظره نظاره ميكردند تا اينكه خليفه رو بكنيزى آورده ، گفت :\r\nاى عاشق‌پيشه ، اگر در نزد تو سماع طرب‌انگيز است ، بيار . پس كنيزك ، نغمه پرداخته ، اين ابيات برخواند :\r\n\r\n","description":"","footnote":"","page_name":" 56 ","page_number":56},
  {"content":"\r\n\r\n روى بپوش اى قمر خانگى * تا نكشد عقل به ديوانگى\r\nبو العجبيهاى جمالت ببست * چشم خردمندى و فرزانگى\r\nبا تو نشينم بكدام آبرو * وز تو گريزم بچه فرزانگى \r\nچون شمس النهار ، ابيات بشنيد ، از فراز كرسى ، بى خود بيفتاد . كنيزكان ، برخاسته ، او را برداشتند . چون على بن به كار اين بديد ، بى خود افتاد . ابو الحسن گفت : سبحان اللّه . قضا عشق را در ميان شما دو نيمه بخش كرده . پس ايشان در حديث بودند . ناگاه كنيزكى كه ايشان را بدانجاآورده بود ، بيامد و گفت : اى ابو الحسن ، برخيزيد و از ايوان فرود آئيد كه دنيا بر ما تنگ شد و مرا بيم از اينست كه راز شما آشكار شود . ابو الحسن گفت : اين جوان چگونه تواند با من رفت ؟ كه او را توانائى برخاستن نيست . پس كنيز پيش‌آمد و گلاب بعلى بن به كار بپاشيد تا اينكه به هوش آمد . و ابو الحسن و كنيز ، او را برداشته ، از ايوان فرود آوردند . چون اندكى راه برفتند ، كنيزك دريچهء آهنين بگشود . ابو الحسن و على بن به كار بمصطبه برآمدند . پس از آن كنيزك دستها به يكديگر بزد . زورقى پيدا شد و كسى در ميان آن زورق بود . پس كنيز ، ايشان را بزورق بنشاند و به آن شخص گفت : اينها را بساحل برسان . چون ايشان از باغ جدا گشته ، بزورق نشستند ، على بن به كار و ايوان نگريسته ، بگريست . پس از آن كنيزك با ملّاح گفت : بشتاب . ملّاح در راندن زورق همىشتافت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و پنجاه و چهارم برآمد\r\nگفت : اى ملك جوان‌بخت ، ملّاح در بردن ايشان تعجيل همىكرد تا اينكه بساحل رسيدند . كنيز ، ايشان را وداع كرده ، بازگشت و گفت كه : قصد من اين بود كه از شما جدا نشوم . ولى قدرت ندارم كه از اين مكان ، آن سوىتر روم . چون كنيزك\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nبازگشت ، على بن به كار در پيش ابو الحسن بيخودانه بيفتاد و قدرت برخاستن نداشت . ابو الحسن گفت : برخيز . اينجا نه جاى نشستن است . در اينجا دزدان و حراميانند . پس على بن به كار برخاسته ، اندك‌اندك ميرفتند . و او قدرت نداشت .\r\nو ابو الحسن را در آن سوى دجله ، دوستان بودند . بخانهء يكى از ايشان كه اعتماد بر او داشت ، روان شدند و در خانهء او بكوفتند . آن دوست بسرعت بدرآمد و چون ايشان را ديد ، سلام گفت و به خانه آورده ، بنشاند و با ايشان در حديث شد و پرسيد كه : در كجا بوديد ؟ ابو الحسن گفت : با كسى معامله داشتم . شنيدم كه او مال من برداشته ، به سفر همىرود . من ناچار امشب بهر او بدرآمدم . و رفيق خود على بن به كار را بمؤانست برداشتم . آن شخص از من پنهان شد . او را نيافتم و دست خالى بازگشتم . چون در اين وقت ، بازگشتن بر ما دشوار بود و جز خانهء تو جائى نميدانستم ، بدينجا آمديم . پس خداوند خانه ، او را گرامى بداشت و بقيهء شب را در آنجا بماندند .\r\nچون بامداد شد ، از آنجا بيرون شدند و همىرفتند تا بخانهء ابو الحسن رسيدند . ابو الحسن ، على بن به كار را به خانه برد . اندكى در آنجا بخفتند . چون بيدار شدند ، ابو الحسن ، خادمان خود را فرمود كه خانه را فرش فاخر بگسترند .\r\nخادمان ، فرش بگستردند . على بن به كار چون بيدار شد ، ابو الحسن پيش رفته ، گفت : يا سيّدى ، مناسب حال تو اينست كه امشب در نزد من باشى و با من به سخن بنشينى تا حزن‌واندوه تو برود و دلت بگشايد . على بن به كار گفت : اى برادر ، هرآنچه دانى ، بكن كه من در هرحال خلاص نخواهم شد و مرا از بليّت عشق ، رهائى نيست . پس ابو الحسن ، خادمان را بخواست و ياران را حاضر آورد .\r\nو بمغنيان و اصحاب طرب ، كس فرستاده ، همگى را جمع آورد و باقى آن روز را بنشاط مشغول شدند . آنگاه كنيزكى عود بگرفت و اين شعر بخواند :\r\n مرا چه وقت خزان و مرا چه وقت بهار * چو دور بايد بودن همى ز روى نگار\r\nبهار من رخ او بود دور ماندم از او * برابرآيد بر من كنون خزان و بهار \r\n\r\n","description":"","footnote":"","page_name":" 58 ","page_number":58},
  {"content":"\r\n\r\nچون على بن به كار ، شعر كنيزك بشنيد ، بى خود افتاد . تا دميدن فجر ، بى خود بود . ابو الحسن از او نوميد شد . چون آفتاب برآمد ، على بن به كار به خود آمد و خواست بخانهء خود رود . ابو الحسن از بيم عاقبت كار ، منعش نكرد . خادمان ، مركوب حاضر آورده ، على بن به كار را سوار كردند و ابو الحسن نيز با او برفت تا او را بخانهء خويش رسانيد . چون در خانه قرار گفت ، ابو الحسن ، حمد خدا بجا آورد و با خود گفت كه : از ورطهء بزرگ خلاص شدم . پس ابو الحسن او را تسلّى داده ، به شكيبائيش ترغيب كرد و او از شدت عشق ، بخويشتن مالك نبود و خوددارى نميتوانست . پس ابو الحسن ، او را وداع كرد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و پنجاه و پنجم برآمد\r\nگفت : اى ملك جوان‌بخت ، ابو الحسن چون او را وداع كرد ، على بن به كار به او گفت : اى برادر ، مرا از خبرها آگاه كن . ابو الحسن گفت : سمعا و طاعة . پس از آن ابو الحسن برخاسته ، بدكان رفت . دكان گشوده ، چشم‌براه خبر شمس النهار بنشست . آن روز خبرى نرسيد . شب را در خانهء خود بروز آورد . بامدادان برخاسته ، بخانهء على بن بكارآمد . او را ديد كه ببستر افتاده و ياران او بر وى گرد آمده‌اند و حكيمان در نزد او نشسته‌اند و نبض او را گرفته ، هريك سخنى ميگويد . چون ابو الحسن به خانه اندر شد و على بن به كار او را بديد ، تبسم كرد .\r\nابو الحسن او را سلام كرده ، از احوالش بازپرسيد و در بالين او بنشست تا مردمان برون رفتند . آنگاه ابو الحسن به او گفت : اين چه حالتست ؟ على بن به كار گفت : اى برادر ، مرا هجران آن پرىپيكر ، رنجور كرد و خبر بيمارى من شايع شد و ياران من اين خبر شنيده ، بعيادت من آمدند . لكن اى برادر ، بازگو كه كنيز شمس النهار را ديدهء و از او خبرى شنيدهء يا نه ؟ ابو الحسن گفت : از وقتى كه در كنار دجله از هم جدا شديم ، نيامده و خبرى نرسيده . پس از آن ابو الحسن گفت : اى برادر ، از\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nرسوائى حذر كن و اين گريستن بيك سو نه . على بن به كار گفت : اى برادر ، خوددارى نتوانم كرد . اين بگفت و آهى بركشيده ، بناليد و اين ابيات برخواند :\r\n لا ابالى چكند دفتر دانائى را * دفتر وعظ نباشد سر سودائى را\r\nعاشقان را چه غم از سرزنش دشمن و دوست * يا غم دوست خورم يا غم رسوائى را\r\nمن همان دم دل و دين جمله بيغما دادم * كه مقيّد شدم آن دلبر يغمائى را \r\nچون ابيات بانجام رسانيد ، گفت : بمصيبتى گرفتار شدم كه تاكنون از او بر كنار بودم و راحت خود را بجز مرگ در چيزى نميدانم . ابو الحسن گفت : شكيبا شو . شايد كه خدا ترا به مقصود برساند . پس از آن ابو الحسن از خانه بدرآمد و بدكان روان شد و دكان گشوده ، اندكى بنشست . ناگاه كنيزك پديد شد و ابو الحسن را سلام كرد . ابو الحسن جواب گفت و بكنيزك نظر كرده ، او را پريشان‌حال و محزون يافت . از حالت شمس النهار جويان شد . كنيزك گفت :\r\nخواهم گفت . تو نخست حال على بن به كار را بازگو . پس ابو الحسن ، حديث على بن به كار را بكنيزك بيان كرد . كنيزك در عجب شد و افسوس خورده ، آه بركشيد .\r\nپس از آن گفت : خاتون مرا حال از اين عجيبتر است . از آنكه چون شما از زورق بدرآمده ، رفتيد ، من بازگشتم . ولى از بهر شما دلم در تشويش بود و خلاصى شما را باور نميكردم . چون بنزد خاتون خود ، شمس النهار رفتم ، ديدم كه بى خود افتاده . نه سخن ميگويد و نه ردّ جواب مىكند . و خليفه بنزد او نشسته ، سبب آن حالت نميدانست و از كارش آگاهى نداشت . و تا نيمهء شب بى خود بود .\r\nچون به خود آمد ، خليفه به او گفت : اى شمس النهار ، بر تو چه رسيده و اين چه حالتست كه امشب ترا روى داده ؟ چون شمس النهار سخن خليفه بشنيد ، به او گفت : جعلنى اللّه فداك . 8 از بخار غذا سرم بگشت و حالم دگرگون شد و بى خود\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nبيفتادم . نميدانم كه حال من چگونه خواهد شد ؟ خليفه گفت : اى شمس النهار ، چه خورده بودى ؟ شمس النهار گفت : چيزى ناگوار خوردم كه هرگز نخورده بودم . پس از آن شمس النهار شربت خواست . چون شربت بنوشيد ، مرا نزد خواند و ماجراى شما را آهسته از من بپرسيد . من شعرى را كه على بن به كار در زورق خوانده بود ، بر او خواندم . آهى بركشيده ، خاموش شد . آنگاه خليفه ، كنيزكى ، را تغنى كردن فرمود . كنيزك اين دو بيت برخواند :\r\n كاش كان دلبر طناز كه من كشتهء اويم * بار ديگر بگذشتى كه كند زنده ببويم\r\nترك من گفت و بتركش نتوانم كه بگويم * چكنم نيست دلى چون دل او ز آهن و رويم \r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و پنجاه و ششم برآمد\r\nگفت : اى ملك جوان‌بخت ، كنيز شمس النهار بابو الحسن گفت : چون خاتون من ابيات بشنيد ، بى خود افتاد و من دست او را گرفته ، گلاب بر او افشاندم تا به خود آمد . گفتم :\r\nاى خاتون ، خود را رسوا مكن . ترا بجان محبوبت سوگند مىدهم كه شكيبائى پيش گير . شمس النهار گفت : از مرگ بالاتر چيزى نيست . من مرگ را خواهانم كه راحت من در آن است . ما در اين گفتگو بوديم كه كنيزك ديگر ، گفتهء شاعر بخواند :\r\n كارم همه ناله و خروش است امشب * نه صبر پديد است و نه هوش‌ست امشب\r\nدوشم خوش بود ساعت بيدارى * كفّارهء خوشدلى دوش است امشب \r\nچون كنيزك ، دوبيتى بخواند ، شمس النهار بى خود افتاد . چون بامداد شد ،\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nخليفه ، طبيبان حاضر آورد و ايشان را بمعالجه شمس النهار امر فرمود و نميدانست كه بيمارى او از عشق است . و در اين مدت ، كار ما اين و سبب دير آمدن من پيش شما همين بود . و اكنون جماعتى در پيش او نشسته‌اند و او مرا نزد شما فرستاد كه از كار على بن به كار آگاه گشته ، خبر به او رسانم . چون ابو الحسن از كنيزك اين بشنيد ، شگفت ماند و به او گفت : خبر على بن به كار بىكم‌وبيش همان بود كه با تو گفتم . تو بنزد خاتون بازگرد و ماجرا به او بگو و او را بشكيبائى و پوشيدن راز ترغيب كن . و بگو كه من دانسته‌ام كار او كاريست دشوار ، حاجت بتدبير دارد . پس كنيزك ، ابو الحسن را ثنا گفته ، بازگشت .\r\nو اما ابو الحسن تا هنگام شام در دكان بود . آنگاه برخاسته ، دكان برچيده ، بخانهء على بن به كار بيامد و در بكوفت . خادمان بيرون آمده ، ابو الحسن را به خانه بردند . چون على بن به كار او را بديد ، تبسّم كرد و از آمدنش شادمان شد . و با او گفت : امروز جدائى تو روان من بكاست و بحزن من بيفزود . من هميخواهم كه پيوسته با تو باشم و جان به تو فدا كنم . ابو الحسن گفت : اين سخن مگو كه اگر مرا هزار جان باشد ، همه را به تو فدا كنم . بدان كه امروز كنيزك شمس النهار نزد من آمد و مرا خبر داد از اينكه دير كردن او را سبب نبوده ، مگر اينكه خليفه در نزد خاتون او شمس النهار بوده است و مرا از حال خاتون خود باخبر كرد . پس ابو الحسن ، آنچه كه از كنيزك شنيده بود ، بيان كرد . على بن به كار محزون‌تر شد و بگريست . پس از آن ابو الحسن را نگريسته ، به او گفت : از براى خدا مرا يارى كن و در اين بليّه كه گرفتار گشته‌ام ، مونس من باش و بگو چه حيله سازم . و از تو تمنى دارم كه بر من رحمت آورده ، يك امشب انيس من باشى و در نزد من بروز آورى . ابو الحسن خواهش او بپذيرفت و آن شب در نزد على بن به كار بماند و از هرسوى حديث گفتند . پس از آن على بن به كار بگريست و اين ابيات برخواند :\r\n اگر مورى سخن گويد اگر موئى روان دارد * من آن مور سخن گويم من آن مويم كه جان دارد \r\n\r\n","description":"","footnote":"","page_name":" 62 ","page_number":62},
  {"content":"\r\n\r\n تنم چون سايهء موئى دلم چون ديدهء مورى * ز هجر غاليه موئى كه چون موران ميان دارد\r\nاگر با موى و با مورى شبان‌روزى شوم همره * نه موى از من خبر دارد نه مور از من نشان دارد \r\nچون على بن به كار ابيات بانجام رسانيد ، فرياد زد و بىخود افتاد . و ابو الحسن چنان دانست كه روان از تن على بن به كار بدر شد . و پيوسته بىخود بود تا اينكه آفتاب برآمد . آنگاه به خود آمد و با ابو الحسن سخن ميگفت و ابو الحسن در نزد او نشسته بود كه آفتاب بلند شد . پس ابو الحسن از نزد او برخاسته ، بدكان رفت و دكان همىگشود . كه كنيزك درآمد و در نزد او بايستاد .\r\nچون ابو الحسن بكنيزك نظر كبد ، كنيزك به اشاره سلام كرد . ابو الحسن ردّ سلام نمود . پس از آن كنيزك ، سلام شمس النهار برسانيد و از حال على بن به كار باز پرسيد . ابو الحسن گفت : اى كنيزك ، حال او مپرس و از رنج و محنت او جويان مباش كه او نه شب ، خواب دارد و نه روز ، راحت . بيدارى ، رنجور و نزارش كرده و ملالت و حزن برو چيره گشته . كنيزك گفت : خاتون من شمس النهار ، ترا و او را سلام رسانيده و رقعهء به او نوشته و حالت او بدتر از حالت على بن به كار است . و گفته است كه تا رقعه را جواب نبرم ، بازنگردم . بايد تو مرا بنزد على بن به كار برى تا جواب رقعه از او بستانم . ابو الحسن ، دكان بسته ، با كنيزك روان شد .\r\nچون بدر خانهء على بن به كار رسيدند ، كنيزك را بدر خانه گذاشته ، خود بدرون رفت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و پنجاه و هفتم برآمد\r\nگفت : اى ملك جوان‌بخت ، ابو الحسن ، كنيز را بدر خانه گذاشته ، خود بدرون رفت .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nچون على بن به كار او را بديد ، فرحناك شد . ابو الحسن گفت كه : شمس النهار ، كنيز خود را فرستاده و رقعه نوشته است و در آن رقعه ، ترا سلام رسانده ، از نيامدن خود عذر خواسته و كنيزك بيرون در ايستاده . اگر بآمدنش جواز دهى ، بيارمش . على بن به كار جواز داد . ابو الحسن ، كنيزك را بياورد . چون على بن به كار او را بديد ، فرحناك شد . كنيزك رقعه درآورده ، بعلى بن به كار داد . على بن به كار ، رقعه گرفته ، ببوسيد و بخواند و بابو الحسن بداد . ابو الحسن اين دو بيت بر او نوشته يافت :\r\n خدايگانا جان منا بجان و سرت * كه جان بشد ز برم تا جدا شدم ز برت\r\nاگرچه خواب و خور من چو زهر گشت رواست * بهركجا كه توئى نوش باد خواب و خورت \r\nو پس از آن نوشته بود كه : شمهء از شرح حالم اينست كه چشمى دارم بيدار و دلى از درد هجران ، فكار . اندرونى دارم پر از آتش سوزان و لبى قرين ناله و افغان . گويا من از عشق آفريده شده‌ام و نصيب من اندوه و حزن بوده است كه بيمارى بر من هرساعت پىدرپى ميآيد و شوق و عشق من همىفزايد و بدان سان گشته‌ام كه شاعر گفته :\r\n ترا در دلبرى روئى برنگ لاله برگستى * مرا در عاشقى روئى برنگ زعفرانستى\r\nهميخواهم كه تا باشى رخان تو چنان استى * هميخواهم كه تا باشم رخان من چنين استى\r\nوصالت ناپديدستى چه بودى گر پديدستى * فراقت آشكارستى چه بودى گر نهانستى \r\nو در آن نوشته بود : بدان كه شكايت كردن من آتش اين بليّه را فروننشاند\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nو لكن بيماران محنت ناشكيبائى را دارد و گرفتاران مصيبت جدائى را سبب تسلّى تواند بود و خويشتن را به نوشتن نامه ميفريبم و باميد وصال ، خود را تسلّى مىدهم ، چنان كه شاعر گفته :\r\n مرا اميد وصال تو زنده ميدارد * و گرنه صد رهم از هجر تست بيم هلاك \r\nابو الحسن گفت كه : چون رقعه را خواندم ، عبارت‌هاى آن اندوه مرا زياده كرد و معانى آن دل مرا بسوخت . پس از آن رقعه بكنيز دادم . على بن به كار بكنيز گفت كه : سلام من بخاتون برسان و او را از حالت من آگاه كن . پس از آن بگريست و كنيز نيز بگريستن او بگريست و على بن به كار را وداع كرده ، از نزد او بدر شد . و ابو الحسن نيز با كنيز بدرآمد و او را وداع كرده ، بدكان رفت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و پنجاه و هشتم برآمد\r\nگفت : اى ملك جوان‌بخت ، ابو الحسن ، كنيزك را وداع كرده ، بدكان رفت و دل‌تنگ و پريشان‌حال در دكان بنشست و آن روز و آن شب را سردرگريبان حيرت داشت . چون روز دوّم شد ، بنزد على بن به كار رفت و در نزد او چندان بنشست كه حاضران رفتند . آنگاه از حالتش پرسيد . على بن به كار از رنج عشق و اندوه جدائى شكايت آغاز كرد و اين ابيات برخواند :\r\n زينسان كه منم در طلب روى تو اى دوست * هرگز نبود اندر طلب ليلى مجنون\r\nبىتو دل من هست چو كانون پرآتش * وز عشق تو سرد است دلم چون مه كانون\r\nاى عاشق دل‌شيفته بگذر ز ره عشق * كز وسوسهء عشق شود اختر وارون \r\n\r\n","description":"","footnote":"","page_name":" 65 ","page_number":65},
  {"content":"\r\n\r\nابو الحسن گفت : من چون تو در عشق نديده و نشنيده‌ام . ترا كه يار مهربان و موافق است ، بدينسان هستى . چگونه بود اگر يار تو نامهربان و ستمكار و دل‌آزار بودى ؟ ابو الحسن گفته است كه : پند مرا بنيوشيد و ناله و زارى ترك كرد و مرا ثنا گفت . اما من رفيقى داشتم كه از كار من و على بن به كار آگاه بود . و جز او كس از كار ما آگاهى نداشت . روزى او حال على بن به كار و شمس النهار از من بازپرسيد . گفتم : ايشان را شور عشق در سرحد كمالست و ميانهء ايشان محبت بنهايت رسيده . و لكن من در كار خود تدبيرى كرده‌ام و همىخواهم كه تدبير با تو بگويم . رفيق ابو الحسن گفت كه : آن تدبير كدام است ؟ ابو الحسن گفت : من مردى هستم مشهور و با زنان و مردان دار الخلافه معامله دارم . بيم من از آنست كه راز ايشان آشكار شود و من به هلاكت اندر اوفتم و مال من برود . مرا راى چنين است كه مال خود جمع كرده ، ببصره سفر كنم و چندى در آنجا بمانم تا ببينم كار ايشان بكجا خواهد رسيد . زيرا كه ايشان بمراسلات و مكاتبات پرداخته‌اند و در ميان ايشان كنيزكى رسول است . شايد كه او از آمدوشد برنجد و راز ايشان آشكار سازد و خبر ، شايع شود . آنگاه خلاص من محال است . رفيق ابو الحسن گفت : من اين حكايت شنيده بودم . اين كار ، كاريست بزرگ . خردمند بايد از اين گونه كارها برحذر باشد . و خدا ترا از شرّ اين واقعه پاس كناد و همين تدبير كه كردهء عين صوابست .\r\nدر حال ، ابو الحسن به منزل خود بازگشت و بفراهم آوردن اسباب سفر مشغول شد . پس از سه روز بسوى بصره روان گشت و رفيق ابو الحسن پس از سه روز به زيارت او آمد . ابو الحسن را در خانه نيافت . از همسايگان جويان شد .\r\nگفتند : ببصره رفت و به زودى خواهد آمد . آن مرد در كار ابو الحسن حيران شد و خود نيز نميدانست كه بكدام سوى رود . گفت : كاش از ابو الحسن جدا نمىگشتم .\r\nپس از آن قصد خانهء على بن به كار كرد . چون بدانجا رسيد ، به خادمان على بن به كار گفت : از خواجه ، آمدن مرا اجازه بخواهيد . خادمان اجازه خواسته ، او را بدرون بردند . على بن به كار را ديد كه به بستر افتاده . بر او سلام كرد . على بن به كار\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nردّ سلام كرد . پس از آن مرد گفت : يا سيدى ، ميانهء من و ابو الحسن ، صداقت و دوستى بود و من رازهاى خود به او ميسپردم و ساعتى از او جدا نمىگشتم . ولى از براى كار ضرور ، سه روز از او غيبت كردم . چون بازآمدم ، دكان او را بسته يافتم .\r\nاز همسايگان او پرسيدم . گفتند : به سفر بصره روان گشته . از آنجا كه مودّت و محبت ترا با او ميدانستم ، پيش تو آمدم كه خبر او بازپرسم . چون على بن به كار اين سخن بشنيد ، گونه‌اش متغير شد و بتشويش اندر افتاده ، گفت كه : من پيش از آن‌كه تو بگوئى ، از سفر او بى خبر بودم . و اگر كار چنين باشد كه تو گفتى ، رنجها از براى من پديد شد كه پايان ندارد و بمحنتى تازه گرفتار گشتم . پس آب از ديده بريخت و اين دو بيت برخواند :\r\n فراق دوستانش باد و ياران * كه ما را دور كرد از دوستداران\r\nدلم در بند تنهائى بفرسود * چو بلبل در قفس وقت بهاران \r\nپس از آن بفكرت فرورفت و پس از ساعتى سر بر كرده ، با خادم گفت كه : بخانهء ابو الحسن رو و حال او پرس كه بكدام شهر سفر كرده . خادم برفت و ساعتى غايب بود . پس از ساعتى بيامد و با على بن به كار گفت : حال ابو الحسن پرسيدم . ببصره سفر كرده . و لكن كنيزكى بدر خانهء ابو الحسن يافتم كه او مرا بشناخت و من او را نشناختم . او با من گفت : تو خادم على بن به كار هستى ؟ گفتم :\r\nآرى . كنيز گفت : با من نامهء است . بسوى على بن به كار از مهربانترين خلق بر . و همان كنيزك با من آمد و اكنون بر در ايستاده . على بن به كار گفت : كنيزك را نزد من آور . خادم بيرون رفته ، او را بياورد . آن مرد كه در نزد على بن به كار نشسته بود ، بكنيزك نظر كرده ، او را بس شوخ و ظريف يافت . پس از آن كنيزك پيش آمده ، بعلى بن به كار سلام كرد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\n\r\nچون شب يكصد و پنجاه و نهم برآمد\r\nگفت : اى ملك جوان‌بخت ، كنيزك نزد على بن بكارآمده ، سلام داد و با او پنهانى حديث گفت . پس از آن وداع كرده ، بازگشت . و آن مرد كه در نزد على بن به كار نشسته بود ، شغل گوهرفروشى داشت . چون كنيزك بازگشت ، گوهرفروش ، مكان را خلوت ديد و از براى سخن گفتن مجال يافت . با على بن به كار گفت : گمان دارم كه از دار الخلافه ، ترا وامى هست و يا ميانهء تو و ايشان معاملتى است . على بن به كار گفت : اين را از كجا دانستى ؟ گوهرفروش گفت : من اين كنيزك را ميشناسم . اين كنيزك شمس النهار است و چندى پيش از اين پيش من آمده ، رقعهء آورده بود و از براى شمس النهار ، گردن‌بند مرصّعى ميخواست و من گردن‌بندى گرانبها براى او فرستادم . چون على بن به كار اين سخن بشنيد ، مضطرب شد و بيم هلاك كرد . و لكن خوددارى كرده ، با گوهرفروش گفت : اى برادر ، ترا به خدا سوگند مىدهم كه راستى با من بگو كه تو شمس النهار را از كجا ميشناسى ؟ گوهرفروش گفت : از من هراس مكن و بيم مدار . مرا از راز خويش آگاه كن و سبب بيمارى خود از من پوشيده مدار .\r\nپس على بن به كار ، ماجراى خويش بيان كرد و گفت : اى برادر ، به خدا سوگند كه سبب پوشيده داشتن راز از غير ، اينست كه از مردم بيم دارم كه ايشان راز نگاه نميدارند و پاس دوستى نكنند . گوهرفروش با على بن به كار گفت : من از شدت ميل و غايت محبت كه با تو داشتم ، خواستم كه نزد تو آيم و در زمان غيبت ابو الحسن از او يادگار باشم و ترا مونس و همدم شوم . اكنون تو دل خوش دار و از من هراس مكن . على بن به كار ، او را سپاس گفت و اين دو بيت برخواند :\r\n دل من تنگ و اشك من غمّاز * در دلم كى نهفته ماند راز\r\nگفتم اى دل بدام عشق مسوز * نشنيدى كنون بسوز و بساز \r\n\r\n","description":"","footnote":"","page_name":" 68 ","page_number":68},
  {"content":"\r\n\r\nپس از آن با گوهرفروش گفت كه : آيا دانستى كه كنيزك با من پنهان چه گفت ؟ گوهرفروش گفت : لا و اللّه . على بن به كار گفت : او را گمان اين بود كه ابو الحسن باشارهء من ببصره سفر كرده و اين تدبير از من است كه نامه و پيغام در ميان نباشد . من سوگند خوردم كه چنين كار نشده . او سخن نپذيرفت و سوگندهاى مرا باور نكرد و با همان گمان بد بنزد خاتون رفت . زيرا كه همين كنيز ، ابو الحسن را دوست ميداشت . گوهرفروش گفت : اى برادر ، انشاء اللّه من ترا يارى كنم و ترا به مقصود رسانم . على بن به كار گفت : با او چگونه كنم ؟ كه او چون آهوى وحشى از من رمانست . گوهرفروش گفت : ناچار در يارى تو جهد كنم و در رساندن تو برو حيله‌ها سازم بىآن‌كه پرده برداشته شود و يا ترا ضررى رسد .\r\nپس از آن گوهرفروش ، بازگشت را اجازه خواست . على بن به كار گفت : اى برادر ، زينهار زينهار ، راز پوشيده دار . آنگاه گوهرفروش به او نظر كرده ، بگريست و او را وداع گفته ، بازگشت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و شصتم برآمد\r\nگفت : اى ملك جوان‌بخت ، گوهرفروش ، على بن به كار را وداع كرده ، بازگشت و نميدانست كه در كار على بن به كار چه كند و همىرفت . و در فكر كار على بن به كار بود كه ديد به راه اندر ، ورقهء افتاده . ورقه برداشته ، عنوان آن بخواند . ديد كه از دوست بدوست نوشته شده بود . پس ورقه بگشود . اين ابيات در آن نوشته يافت :\r\n جانا بداغ هجر دلم مبتلا مكن * يكباره راه دوستى از من رها مكن\r\nتا پاى من گشاده نگردد ز دام عشق * دست مرا ز دامن صحبت جدا مكن\r\nبيگانه‌وار روى مگردان ز مهر من * با انده فراق مرا آشنا مكن \r\nو پس از ابيات ، چنين نوشته بود كه : اى خواجهء من ، سبب بريدن مراسله و\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nپيغام ندانستم . اگر تو قصد جفا دارى ، من بپاداش ، وفا خواهم كرد و اگر ترا مهر ، اندك شده ، مرا محبت ، افزون گشته .\r\n به خاك پاى عزيزت كه عهد نشكستم * ز من بريدى و با ديگرى نپيوستم \r\nگوهرفروش ، ورقه همىخواند كه ناگاه كنيزكى برسيد كه به چپ و راست نظر ميكرد . چون ورقه را در دست او ديد ، گفت : يا سيدى ، اين ورقه از من افتاده . گوهرفروش جواب نگفت و برفت . كنيزك نيز بر اثر او برفت تا آن‌كه گوهرفروش بخانهء خود داخل شد و كنيزك نيز به خانه اندرآمد و با گوهرفروش گفت : يا سيدى ، ورقه به من بازپس ده كه او از من افتاده . گوهرى رو بكنيزك آورده ، گفت : اى كنيزك ، هراس مكن و محزون مباش . و ليكن براستى سخن بگو و مرا از واقعه آگاه كن كه من رازپوش هستم و در كار خاتون خود از من هراس مكن . اميدوارم كه من بروا كردن حاجت او دخيل باشم و كارهاى دشوار در دست من آسان گردد . كنيزك چون سخن او بشنيد ، گفت : يا سيدى ، رازى كه بر تو سپارند ، هرگز آشكار نشود و حاجتى كه تو در آن بكوشى ، البته روا خواهد بود . و بدان كه دل من بر تو مايل شد و من حقيقت كار با تو بازگويم . پس حديث را از آغاز تا انجام فروخواند . گوهرفروش گفت : راست گفتى و من نيز از واقعه آگاهم . پس از آن گوهرى ، آنچه كه ميانهء او و على بن به كار گذشته بود ، بيان كرد . كنيزك چون آن بشنيد ، فرحناك شد و هردو را راى بر اين شد كه ورقه را بعلى بن به كار برسانند و هرچه كه در آنجا روى دهد و پاسخى كه از او بشنود ، نخست نزد گوهرفروش آمده ، او را باخبر كند . پس از آن نزد خاتون خود رود . پس كنيزك ، ورقه گرفت و مهرش بزد و گفت كه : خاتون من ، شمس النهار ، ورقه را مهر كرده به من داده بود . پس از آن گوهرى را وداع كرده ، بنزد على بن به كار رفت . او را ديد در انتظار است . ورقه به او داد . على بن به كار ، ورقه خوانده ، جواب نوشت و بكنيزك بداد . كنيزك بازگشته ، بنزد گوهرفروش آمد . گوهرفروش ، مهر از ورقه برداشته ، بخواند و ديد كه در او نوشته است :\r\n\r\n","description":"","footnote":"","page_name":" 70 ","page_number":70},
  {"content":"\r\n\r\n صنما هجر تو عمرم بكران آورده است * انتظار تو دلم را بفغان آورده است\r\nنيست چون باد مرا در طلب تو آرام * تا مرا باد ز بوى تو نشان آورده است \r\nو پس از آن نوشته است كه : از من جفا سرنزده است و وفا ترك نكرده‌ام و پيمان نشكسته‌ام و دوستى نبريده‌ام و ساعتى از اندوه جدا نگشته‌ام و بجز آنچه تو ميخواهى ، نخواسته‌ام . و به خدا سوگند كه جز همسرى تو قصد ندارم و عشق تو پوشيده همىدارم ، اگرچه بيمارىها به من روى دهد . و شرح‌حال من همينست ، و السلام . چون گوهرفروش ، ورقه بخواند و مضمون بدانست ، بگريست . پس از آن كنيز گفت كه : از اينجا بدر مشو تا من بنزد تو بازگردم . و مرا قصد اين است كه ميانهء تو و خاتون خود ، شمس النهار را بهر حيلتى كه باشد ، جمع آورم . پس از آن كنيزك بنزد خاتون خود رفت و گوهرى با تشويش خاطر ، شب را بروز آورد .\r\nچون بامداد شد ، فريضهء صبح ادا كرده و بانتظار كنيزك نشسته بود كه ناگاه كنيزك ، شادان و خرّم بيامد . گوهرى خبر بازپرسيد . كنيزك گفت : من از پيش تو بنزد خاتون رفتم و ورقهء على بن به كار به دو دادم . چون ورقه بخواند و مضمون بدانست ، از رفتن ابو الحسن محزون گشت . گفتم : اى خاتون ، از رفتن ابو الحسن ملول مباش و غيبت او را سبب فساد كار مدان كه من بجاى او بهتر از او پديد آورده‌ام كه مردى با رتبه و رازپوش است . و آنچه ميانهء تو و ابو الحسن گذشته بود ، بيان كردم و از ملاقات تو و علىّ بن بكارش آگاه كردم و جستن رقعهء خاتون را كه از من گم شده بود ، بازنمودم . اكنون خاتون ، شوق ديدن تو كرده و همىخواهد كه با تو گفتگوئى كند . بايد باهم بنزد خاتون رويم . گوهرفروش چون سخن كنيزك بشنيد ، در عجب شد و دانست كه بنزد شمس النهار رفتن ، كاريست بزرگ و خطريست خطير . با كنيز گفت : اى خواهر ، من از رعيت‌زادگانم . مرا بابو الحسن نسبت نتوان داد كه او مردى بود بلندقدر و معروف و بدار الخلافه راه داشت و اهل دار الخلافه به دو احتياج داشتند . و اما من\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nهروقت كه با ابو الحسن سخن ميگفتم ، از هيبت او ميلرزيدم . اگر خاتون تو خواهد كه با من گفتگو دركند ، بايد خارج دار الخلافه و از قصر خليفه دور باشد .\r\nكه مرا طاقت قدم نهادن بدار الخلافه نيست . الغرض ، گوهرفروش از رفتن دار الخلافه ، وحشت و بيم ميكرد و كنيزك ، او را ترغيب مينمود و ميگفت : باك مدار و هراس مكن . گوهرفروش را از غايت بيم ، پاى سست شد و لرزه بر اندامش افتاد . كنيزك چون او را بدينسان ترسناك يافت . به او گفت : اگر رفتن تو بدار الخلافه دشوار است ، من خاتون را بنزد تو آرم . ولى تو از مكان خود بيرون مرو تا من بنزد تو بازگردم . كنيز اين بگفت و برفت و پس از اندك‌زمانى باز آمد و با گوهرفروش گفت : مبادا اينكه در نزد تو غلامى يا كنيزى باشد . گوهرى گفت : در نزد من جز كنيزك سياه سال‌خورده ، كسى نيست .\r\nپس كنيز شمس برخاسته ، كنيزك سال‌خوردهء گوهرى را بغرفهء جداگانه برد و در به روى او ببست و خود بيرون رفته ، شمس النهار را با خود بياورد . و خانه از بوى طيب و گلاب معطر شد . گوهرفروش چون او را بديد ، بر پاى خاست .\r\nشمس النهار بنشست و ساعتى سخن نگفت تا برآسود . آنگاه نقاب از رخ بركشيد . گوهرفروش گمان كرد كه آفتاب در منزل او بتابيد . پس شمس النهار با كنيز خود گفت : همينست آن مرد كه تو به من گفتى ؟ كنيزك گفت : آرى همين است . آنگاه شمس النهار روى بگوهرفروش كرده ، حالش بپرسيد . گوهرفروش ، او را ثنا گفت . شمس النهار گفت : تو ما را بدين بداشتى كه بنزد تو آمدم تا ترا از راز خويشتن آگاه كنم . پس از آن شمس النهار ، سبب آگاهى گوهرفروش را از حال او و على بن به كار بازپرسيد . گوهرفروش از آغاز تا انجام ، چگونگى بيان كرد . شمس النهار از رفتن ابو الحسن ملول شد و با گوهرى گفت : اى فلان ، بدان كه ارواح مردمان را با يكديگر ، ملايمت و الفتست و هيچ كردار بىگفتار صورت نپذيرد و هيچ حاجت بىكوشش روا نشود و هيچكس بىرنج ، راحت نيابد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\n\r\nچون شب يكصد و شصت و يكم برآمد\r\nگفت : اى ملك جوان‌بخت ، شمس النهار گفت كه : هيچكس بىرنج ، راحت نيابد و بجز جوان‌مردان از كسى مقصود برنيايد . و من ترا از كار خودآگاه كردم . اكنون آشكار كردن و پنهان داشتن راز ما در دست تست . تو ميدانى كه اين كنيزك من رازپوش است و بدين‌سبب در نزد من رتبتى بزرگ و جايگاه بلند دارد و كارهاى عمده من به او مخصوص است . تو نيز او را گرامى بدار و او را از راز خود آگاه گردان و از هيچ‌چيز بيم مدار و آسوده و ايمن باش كه هيچ كار بر تو بسته نشود ، مگر اينكه همين كنيزك ، كار بسته تو بگشايد . و اين كنيزك اگر اخبار على بن به كار باز بگويد ، تو در ميان من و او واسطهء تبليغ باش . پس از آن شمس النهار برخاست و برفت و گوهرفروش در پيش روى او همىرفت تا بدر خانه برسيد .\r\nآنگاه گوهرى بازگشت و بجاى خود نشست ولى از ديدن حسن و جمال و قد با اعتدال و سخن گفتن شيرين او مدهوش بود و در ادب و ظرافت و شمايل نيكوى او فكرت همىكرد تا اينكه پس از زمانى آرام گرفت و خوردنى خواست . اندكى چيز خورد و جامهء خود تبديل كرده ، از خانه بدرآمد و بخانهء على بن به كار رفته ، او را در بستر بيمارى يافت .\r\nعلى بن به كار چون او را بديد ، گفت : درآمدن نزد من دير كردى و باندوه من بيفزودى . پس خادمان را فرمود بيرون رفتند و در خانه را ببستند . آنگاه با گوهرفروش گفت : به خدا سوگند از روزى كه تو از من جدا گشتهء ، خور و خواب بر من حرام شده و من در كار خود حيرانم . كه مرا شكيبائى نمانده . ابو الحسن مرا انيس و همدم بود و كنيزك را ميشناخت . چون گوهرفروش سخن ابن به كار را بشنيد ، بخنديد . ابن به كار از خنديدن او بگريست و اين بيت برخواند :\r\n به زخم خورد حكايت كنم ز دست جراحت * كه تندرست ملامت كند چو من بخروشم \r\n\r\n","description":"","footnote":"","page_name":" 73 ","page_number":73},
  {"content":"\r\n\r\nچون گوهرى گريستن ابن به كار ديد ، بگريست و از آنچه ميانهء او و كنيز گذشته بود ، با ابن به كار بگفت و او گوش همىكرد و هركلمه كه از سخنان گوهرفروش بشنيد ، گونه‌اش سرخ ميگرديد و تنش گاه قوّت ميگرفت و گاه ضعيف . چون گوهرفروش سخن بانجام رسانيد ، ابن به كار بگريست و گفت : اى برادر ، در هرحال من هلاك خواهم شد . كاش كه مرگ نزديك ميبود . و از تو تمنى دارم كه با من مهربانى كنى و من نيز سخنان ترا مخالفت نكنم . گوهرى گفت : اى برادر ، اين آتش تو فروننشيند ، مگر وقتى كه با محبوبهء خود ديدار كنى . و لكن در اين مكان خطرناك محال است و اين كار بايد در خانهء كه در همسايگى خانهء من است ، صورت پذيرد و مقصود من اينست كه بيكجا جمع آئيد و شكايت رنج دورى و مقاسات شوق باهم بگوئيد . على بن به كار گفت :\r\nآنچه دانى بكن ، كه هرچه تو گوئى ، صواب آنست . گوهرفروش گفت كه : آن شب در نزد على بن به كار بماندم و به او حكايت عشاق ميخواندم تا اينكه بامداد شد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و شصت و دوم برآمد\r\nگفت : اى ملك جوان‌بخت ، گوهرى گفت كه : آن شب در نزد على بن به كار ماندم و تا بامداد به او حديث گفتم . آنگاه فريضهء صبح بجاآوردم و از نزد او بدرآمده ، به منزل خود رفتم . ساعتى ننشسته بودم كه كنيزك درآمد و مرا سلام كرد . من جواب گفتم و آنچه كه ميانهء من و على بن به كار گذشته بود ، به او گفتم . كنيزك با من گفت : بدان كه خليفه بدر رفته و مجلس ما جائى است امن و خلوت . از همه جا بهتر است . من به او گفتم : سخن تو راست است . ولى منزل شما چون منزل من نيست . از آن‌كه منزل من امن‌تر و خلوت‌تر است . كنيزك گفت : راى تو رائى است صواب . من نزد خاتون رفته ، گفته‌هاى ترا به او بگويم و او را از راى تو آگاه\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nكنم . پس كنيزك برفت و ماجرى بخاتون گفت و به منزل بازگشت و به من گفت :\r\nخاتون ، سخن تو بپذيرفت . پس كنيزك بدرهء زر بدرآورده ، گفت : خاتون ، ترا سلام رساند و گفت : اين زرها صرف ضيافت ما كند . من سوگند ياد كردم كه از آن زرها چيزى صرف نكنم . كنيزك زرها برداشته ، بنزد خاتون خود بازگشت و من پس از رفتن كنيزك بخانهء كه در همسايگى من بود ، رفته ، فرش و ساير ما يحتاج از ظروف نقره و چينى مهيا كردم و خوردنى و نوشيدنى در آنجا حاضر آوردم . چون كنيزك بيامد و به كارهاى من نظر كرد ، شگفت ماند و مرا بحاضر آوردن على بن به كار امر كرد . من گفتم : او را جز تو كس حاضر نكند .\r\nپس كنيزك بنزد على بن به كار رفته ، او را بياورد . چون على بن به كار بيامد ، من برخاسته ، استقبالش كردم و تحيتش گفتم و در مكان شايسته و لايق بنشاندمش . و رياحين و عطريات بظرف‌هاى بلور اندر به پيش او بگذاشتم و در پيش او نشسته ، حديث ميگفتم كه كنيز برفت و پس از نماز مغرب با شمس النهار و دو كنيز ديگر بيامدند . چون على بن به كار را ديد و ابن به كار به او نظر كرده ، پس هردو بى خود بيفتادند و ساعتى بى خود افتادند . چون به خود آمدند ، باهم بنشستند و حديث شوق و عشق با يكديگر همىگفتند . پس از آن پرسيدم كه : شما را بطعام ميل هست ؟ گفتند : آرى . من طعام حاضر آوردم . بخوردند و دست بشستند . پس شمس النهار با من گفت كه : نكوئى بر ما تمام كردى . عود حاضر كن تا ما را عيش و طرب ، تمام شود . پس من برخاسته ، عود حاضر آوردم . شمس النهار ، عود بگرفت و تارهاى آن محكم كرده ، بنواخت و اين ابيات برخواند :\r\n خوش بود يارى و يارى در كنار سبزه‌زارى * مهربانان روى بر هم از حسودان بركنارى\r\nراحت جانست رفتن با دل‌آرامى بصحرا * عين درمانست گفتن درد دل با غم‌گسارى \r\n\r\n","description":"","footnote":"","page_name":" 75 ","page_number":75},
  {"content":"\r\n\r\n هركه را با دلستانى عيش را افتد زمانى * گو غنيمت دان كه نادر در كمند افتد شكارى \r\nعقول از شنيدن آن آواز ، حيران گشت و نزديك شد كه مجلس از طرب برقص آيد . آنگاه كنيزك ، عود بگرفت و تارهاى آن راست كرده ، او را بنواخت\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nو اين ابيات برخواند :\r\n امشب براستى شب ما روز روشن است * عيد وصال دوست علىرغم دشمن است\r\nباد بهار ميگذرد يا نسيم صبح * يا نكهت دهان تو يا بوى لادن است\r\nگردن نهم به خدمت و گوشت نهم بقول * تا خاطرم معلق آن گوش و گردنست \r\nگوهرفروش گفته است كه : ايشان را در آن منزل گذاشته ، خود بجاى ديگر رفتم و تا بامداد بخفتم . چون بامداد شد ، فريضه به جا آورده ، قهوه بخوردم و همىخواستم كه بنزد ايشان روم كه همسايهء من بيامد و گفت : اى برادر ، چه ماجرائيست كه دوش بر تو رفته ؟ من به او گفتم : اى برادر ، بازگو كه در آن خانه ، دوش چه روى داده ؟ همسايه گفت : دزدان ، روز پيش بخانهء فلان همسايه رفته ، مال او برده و او را كشته بودند . ترا ديده‌اند كه فروش و ظروف به آن خانه همىبرى ، شب بدانجا آمده ، هرچه داشته‌اى ، برده‌اند و مهمانان ترا كشته‌اند .\r\nگوهرى گويد كه : من برخاستم و قوت برخاستن نداشتم . با آن همسايه بدانجا رفتيم . ديديم كه خانه خالى است و هيچ‌چيز در آنجا نمانده . در كار خود حيران شدم و گفتم : اما از تلف شدن متاع خانه اگرچه بسيارى از آنها را به عاريه گرفته بودم ، چندان باك ندارم كه خداوندان مال چون بدانند مال مرا دزد برده و خانهء مرا غارت كرده‌اند ، عذر مرا خواهند پذيرفت . و اما از على بن به كار و شمس النهار خاصهء خليفه بهراس اندرم كه مبادا كار ايشان آشكار شود و من در هلاك افتم . پس از آن گوهرفروش رو بهمسايه آورده ، به او گفت : تو مرا برادر و همسايه و عيب‌پوش هستى . به من راهنمائى كن و در اين بليه ، مرا يارى نماى . آن مرد گفت : راى من اينست كه تو صبر كنى . از آن‌كه دزدان كه بخانهء تو آمده ، متاع ترا برده‌اند ، ايشان از دار الخلافه ، جماعتى كشته‌اند و از خانهء صاحب شرطه نيز كسى كشته‌اند و گماشتگان شحنه از بهر ايشان همىگردند . شايد ايشان را بيابند ، ترا نيز مراد ، بىكوشش و رنج حاصل شود . چون گوهرى سخن او را بشنيد ، بخانهء خود بازگشت .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و شصت و سوم برآمد\r\nشهرزاد گفت : اى ملك جوان‌بخت ، گوهرفروش چون سخن همسايه بشنيد ، به خانه خود بازگشت و با خود گفت : ابو الحسن را بيم از چنين واقعه بود كه بر من روى داد و از بهر همين ببصره روان شد و از آن ورطه كه او گريخت ، من در دام افتادم .\r\nپس اندك‌اندك ، دزديده شدن متاع خانهء گوهرفروش به گوش همه‌كس رسيد و از هرسوى روى به دو آوردند . پارهء دلجوئى و بعضى سرزنش ميكردند . و گوهرفروش از غايت اندوه و حزن ، خوردنى و نوشيدنى نميخورد و نمىنوشيد .\r\nروزى بافسوس و ندامت نشسته بود . خادمى از خادمانش درآمد و با وى گفت :\r\nشخصى بدر خانه ايستاده ، ترا ميخواهد و من او را نميشناسم . گوهرى بدرآمد و او را سلام كرد و لكن نشناختش . آن مرد با گوهرفروش گفت : مرا با تو سخنى هست . پس گوهرى او را بدرون خانه آورده ، حديث بازپرسيد . آن مرد گفت :\r\nهمه چيزهاى تو پيش من است و در نزد من سخنى هست كه اندوه ترا ببرد .\r\nو لكن در اين مكان نتوان نشست . خانهء ديگر بايد رفت .\r\nپس آن مرد ، مرا از اين خانه به آن خانه و از اين مكان به آن مكان همىگردانيد تا شب درآمد و من از او هيچ نمىپرسيدم . و هميرفتيم تا بدجله رسيديم . زورقى از براى ما بياوردند . بزورق برنشسته ، بدان سوى دجله شديم و از زورق بدرآمديم . آن مرد ، دست من بگرفت و بمحلهء برد كه من آن محله هرگز نديده بودم . پس آن مرد بدر خانهء بايستاد و در خانه بگشاد و مرا به خانه اندر برده ، در خانه بقفل آهنين ، محكم ببست . پس مرا از دهليزها گذرانده ، بنزد ده تن مرد برسانيد كه گويا هرده تن باهم برادر و به يكديگر شبيه بودند . چون بر ايشان داخل شديم ، آن مرد ، ايشان را سلام داد . ايشان ردّ سلام كردند و مرا اجازت نشستن دادند . من بنشستم و از غايت رنجى كه برده بودم ، ضعف بر من\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nچيره شد . گلاب بر من افشاندند و شربت به من بنوشانيدند و خوردنى از براى من بياوردند . خوردنى بخورديم و دست بشستيم و هريك بجاى خويشتن نشستيم .\r\nايشان گفتند : آيا ما را ميشناسى ؟ گفتم : لا و اللّه . در همهء عمر ، شما را نديده‌ام و همين مرد كه مرا بسوى شما آورده ، او را نيز نميشناسم . ايشان گفتند : ما را از كار خودآگاه گردان و سخن براستى بگو . من بايشان گفتم : بدانيد كه مرا حالتيست عجيب و كاريست غريب . آيا شما از كار ما آگاهى داريد يا نه ؟ ايشان گفتند :\r\nبلى . ما كسانى هستيم كه متاع خانهء ترا برده‌ايم و رفيق ترا با آن دختر بدست آورده‌ايم . چون در ايشان آثار بزرگى مشاهده كرديم ، با ايشان بيكجا ننشستيم .\r\nمن بايشان گفتم : رفيق من و آن دخترك كجايند ؟ ايشان اشاره بپستوى خانه كرده ، گفتند كه : در اينجايند . و لكن اى برادر ، به خدا سوگند كه هيچ‌يك از ما راز ايشان را آشكار نكرده و پردهء ايشان را برنداشته و از آن‌وقت كه ايشان را آورده‌ايم ، حال ايشان را نپرسيده‌ايم و از براى همين بود كه ايشان را نكشته‌ايم .\r\nتو اكنون حقيقت كار ايشان با ما بگو . كه تو و ايشان در امان هستيد .\r\nگوهرفروش ميگويد كه : چون من اين سخن بشنيدم ، نزديك شد كه از بيم ، هلاك شوم . و بايشان گفتم كه : جوان‌مردى يافت نشود مگر در نزد شما و اگر در نزد من رازى باشد كه از آشكار كردن آن بترسم ، جز سينهء شما جاى ديگر ، آن راز را پنهان نخواهد داشت . و ايشان را همىستودم تا اينكه بر من چنان معلوم شد كه حديث گفتن من از پنهان داشتن راز ، سودمندتر است . آنگاه تمامت آنچه روى داده بود ، بازگفتم . چون حكايت بشنيدند ، على بن به كار و شمس النهار را حاضر كرده ، گفتند : اين على بن به كار و شمس النهار . آنگاه از ايشان عذر خواستند و با من گفتند : آنچه كه از خانهء تو آورده‌ايم ، پارهء تلف گشته و پارهء ديگر باقى است . پس متاعى كه حاضر بود ، به من رد كردند و با من عهد كردند كه آنها را خودشان بخانهء من بياورند و باقى متاع را نيز به من رد كنند . پس ما از آن خانه بدرآمديم . مرا كار بدينگونه شد .\r\nو اما على بن به كار و شمس النهار از بيم ، به هلاكت نزديك بودند . من پيش\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nايشان رفته ، سلام كردم و بايشان گفتم : بكنيزكان شما چه گذشت و ايشان بكجا رفتند ؟ گفتند : ما را از ايشان خبرى نيست . پس همه باهم بيامديم تا بمكانى كه زورق بدانجا بود ، برسيديم . ما را بزورق گذاشته ، بدان سوى دجله گذراندند . از زورق بيرون شديم و هنوز ننشسته بوديم كه سوارى چند بما احاطه كردند .\r\nكسانى كه با ما در زورق بودند ، برجسته ، بزورق نشستند و زورق براندند . من با على بن به كار و شمس النهار در آنجا بمانديم . نه قدرت رفتن داشتيم و نه طاقت نشستن . سواران بما گفتند كه : شما از كجائيد ؟ در جواب ، حيران بمانديم . من بايشان گفتم : كسانى كه با ما بودند ، ايشان را نميشناسيم . و لكن ما مغنيان ايشان هستيم . قصد گرفتن ما كردند كه از براى ايشان تغنّى كنيم . در آن حال بشمس النهار و على بن به كار نظر كرده ، به من گفتند كه : سخن براستى نگفتى .\r\nراست بگو كه شما كيستيد و از كجائيد و بكدام محله ساكن هستيد ؟ گوهرى گفت : من ندانستم كه چگويم . شمس النهار پيش سرهنگ‌سواران ايستاده ، به او سخنى گفت . سرهنگ از اسب خود به زير آمد و شمس النهار را بر اسب نشانده ، لگام اسب بگرفت و همچنين على بن به كار را و مرا سوار كردند . سرهنگ سواران ، ما را هميبرد تا در كنار دجله به جائى برسيديم . سرهنگ ، ملاحان را آواز داد . جماعتى بيامدند . سرهنگ ، ما را بزورقى بنشاند و خود با يارانش بزورق ديگر بنشستند و زورقها همىراندند تا بدار الخلافه برسيديم . و ما از غايت بيم ، مرگ را عيان بديديم . آنگاه از زورق بدرآمديم . سرهنگ‌سواران ، شمس النهار را بدار الخلافه برد و جمعى از سواران با ما بودند . تا بخانهء على بن به كار برسيديم .\r\nچون به خانه اندر شديم ، ما را وداع كرده ، برفتند . و لكن ما از غايت هراس و بيم ، قوّت برخاستن از آن‌مكان نداشتيم و روز از شب نمىشناختيم و بدين حالت بوديم تا اينكه هنگام شام شد . و على بن به كار بى خود بيفتاد . زن و مرد برو بگريستند و او مانند مردگان افتاده بود . جمعى از پيوندان او بر من گرد آمده ، به من گفتند كه : هرچه به فرزند ما رسيده ، بازگو و سبب اين حالت بيان كن . من بايشان گفتم : اى قوم ، من بد نكرده‌ام . با من بد مكنيد .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و شصت و چهارم برآمد\r\nشهرزاد گفت : اى ملك جوان‌بخت ، گوهرفروش با ايشان گفت : با من بد مكنيد و صبر كنيد كه او به هوش آمده ، خود ، قصّه خود را بيان كند . پس از آن ايشان را از رسوائى ترسانيدم و با ايشان درشتى كردم و در همين كشاكش بوديم كه على بن به كار بجنبش آمد . پيوندانش فرحناك شدند و گلاب بر وى بفشاندند . چون به هوش آمد ، از حالتش بازپرسيدند . او حديث ميكرد . ولى ياراى گفتار نداشت .\r\nمن خواستم كه بيرون آيم ، پيوندانش مرا منع كردند . على بن به كار بايشان اشارت كرد كه مرا منع نكنند . ايشان مرا بگذاشتند . من بيرون آمدم و بخانهء خود رفتم .\r\nپس چون بخانهء خود رسيدم و پيوندان من مرا ديدند ، طپانچه بر روى خود زدند .\r\nمن با دست خود ، ايشان را بسكوت اشارت كردم . ساكت شدند . من ببستر افتاده ، باقى شب را تا فردا ظهر بى خود بودم . چون به خود آمدم ، عيال و فرزندان خود را ديدم كه بر من گرد آمده‌اند و ميگويند : چه مصيبتى به تو روى داده و بچه بليّت گرفتار گشتهء ؟ من گفتم شربت از براى من آوردند . به قدر كفايت ، شربت خوردم و حالم بهتر شد و از متاعى كه در خانهء من تلف شده بود ، جويان شدم كه آيا چيزى از آن آورده‌اند يا نه . گفتند : بعضى از آن متاعها را شخصى آورده ، بدر خانه انداخت و ما او را نديديم . من قدرى آرام گرفتم و دو روز به خانه اندر نشستم . ولى قدرت برخاستن نداشتم .\r\nچون پايم قوّت گرفت ، بگرمابه رفتم و مرا دل بنزد شمس النهار و ابن به كار بود . خبر ايشان نشنيده بودم و قدرت رفتن بخانهء ابن به كار نداشتم و در خانهء خود از بيم هلاك ، آرام گرفتن نميتوانستم . پس از آن از كردها توبه كردم و شكر عافيت بجاآوردم . چون ديرگاهى برين بگذشت ، نفس با من وسوسه كرد كه بدان سوى روم . چون خواستم بروم ، زنى بر در ايستاده يافتم . نيك نظر كردم .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nكنيز شمس النهار بود . چون او را بشناختم ، روان شدم و در رفتن بشتابيدم . كنيزك نيز از عقب من روان شد . مرا از آن هراس اندر دل پديد آمد . من هرچه بسوى او مىنگريستم ، بيم من افزون ميگشت و او هرلحظه با من ميگفت : مرو كه با تو سخنى دارم . و من به دو التفات نكرده ، هميرفتم تا در جاى خلوتى برسيديم . پس از آن با كنيز گفتم : چه از من ميخواهى ؟ او حال من بپرسيد . من سرگذشت خود و على بن به كار را بيان كردم و به او گفتم كه : در نزد تو خبر چيست ؟ كنيزك گفت :\r\nبدان كه چون دزدان را ديدم كه در خانهء ترا شكستند و به خانه درآمدند ، من از ايشان بترسيديم و غايت هراس من از اين بود كه مبادا ايشان از نزد خليفه آمده باشند كه مرا با خاتون شمس النهار بگيرند . پس من با دو كنيز ديگر بفراز بام رفته ، خويشتن را از مكانى بلند انداختيم و بگريختيم تا بدار الخلافه رسيديم و در گوشهء پنهان گشتيم تا اينكه شب تاريك شد . دريچهء سمت دجله بگشودم و ملاحى را كه آن شب ما را آورده بود ، آواز دادم و به او گفتم كه : از خاتون خبر ندارم . مرا بزورق بنشان تا او را جستجو كنم . ملاح مرا بزورق بنشاند و در دجله هميرفتيم تا اينكه شب از نيمه بگذشت . آنگاه زورقى ديدم كه بسوى دريچه هميرود و مردى زورق هميراند . چون نيك نظر كردم ، مردى ديگر با زنى ديدم كه زن ، بى خود افتاده بود . پس زورق براندند تا بكنار برسيدند . چون از زورق بدر آمد ، ديدم كه شمس النهار است . من نيز از زورق بدر رفتم . چون او را بديدم ، از غايت فرح نزديك شد كه ديوانه شوم . زيرا كه من طمع از وى بريده بودم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد شصت و پنجم برآمد\r\nگفت : اى ملك جوان‌بخت ، كنيز با گوهرفروش گفت كه : از زورق بدرآمده ، بسوى شمس النهار رفتم و از غايت فرح ، نزديك بود كه عقل از من برود . چون پيش رفتم ، مرا فرمود كه هزار دينار به آن مرد كه او را آورده بود ، بدهم . پس از\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nآن من و آن كنيزك ، او را برداشته ، بخوابگاهش رسانيديم . آن شب را با حالت ناخوش بروز آورد و بامدادان حكم كرد كه خادمان و كنيزكان بنزد او نيايند . آن روز را نيز با پريشانى بشب رسانيد . روز دوم اندكى بهتر شد . من او را چنان يافتم كه از گور بدرآمده و مردگان را همىمانست . آنگاه گلاب برو فشاندم و جامهء او تبديل كردم و دست و پاى او را بشستم و بدلدارى و مهربانى برنشستم و چيزى از خوردنى و نوشيدنى برو بخوراندم و بنوشاندم . اندكى عافيت برو راه يافت .\r\nگفتم : اى خاتون ، چرا بخودت دل نميسوزد و بجوانى خود رحم نميكنى ؟ كه ترا رنج و محنت ، افزون گشت و به هلاكت نزديك شدى .\r\nشمس النهار گفت : اى كنيزك ، به خدا سوگند مرا مرگ آسانتر از اين ماجرى است . از آن‌كه لا محاله من كشته خواهم شد . كه دزدان ، چون ما را از خانهء گوهرى بدر بردند ، از من پرسيدند كه : كيستى و كار تو چيست ؟ من گفتم : از كنيزكان مغنيه هستم . سخن مرا صدق دانستند . پس از آن از على بن به كار پرسيدند كه : تو كيستى و شغل تو چيست ؟ او گفت : من از كنيززادگان هستم . ما را گرفتند و به مكان خود بردند . چون جامه‌هاى فاخر و عقدهاى گوهر و مرصع مرا بديدند ، از كار من حيران بماندند و گفتند كه : چنين عقدها ، كنيزك مغنّيه را نشايد . پس از آن با من گفتند : حكايت را براستى بيان كن . من با خود گفتم كه :\r\nناچار از بهر اين زيورهاى زرّين و مرصع ، مرا خواهند كشت . پس من هيچ نگفتم . آنگاه روى بعلى بن به كار كرده ، به او گفتند : تو راست‌گو ، از كجائى ؟ ترا هيئت بهيئت رعيت‌زادگان نميماند . على بن به كار نيز خاموش شد و هيچ نگفت .\r\nالغرض ، ما راز خود ميپوشيديم و ميگريستيم . خداى رؤف ، دلهاى دزدان بما مهربان كرد و با ما گفتند : خداوند آن خانه كه شما در آنجا بوديد ، كيست ؟ ما گفتيم كه : خانه از فلان گوهرفروش است . يكى از ايشان گفت كه : من او را نيكو شناسم و خانهء را كه او در آنجا ساكن است ، بشناسم . و من او را همين ساعت بياورم . و دزدان ، مرا در جائى تنها و على بن به كار را در جاى ديگر ، تنها جا دادند و با ما گفتند : راحت باشيد كه شما در امان ما هستيد و از آشكار شدن راز\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nنترسيد . پس يكى از ايشان بنزد گوهرى رفت و او را پيش ما بياورد و قصهء ما به او بگفت . پس از آن يكى از دزدان ، زورقى آورده ، ما را بزورق بنشاندند و بدان سوى دجله بردند و ما را در آنجا گذاشته ، برفتند . آنگاه سوارى چند از ياران عسس بيامدند و گفتند : شما كيستيد ؟ من با سرهنگ ايشان گفتم كه : من شمس النهار ، كنيز خليفه هستم . دوش بديدن يكى از زنان وزرا بيرون آمدم .\r\nدزدان ، مرا بگرفتند و بدين مكان آوردند . چون شما را ديدند ، بگريختند . چون سرهنگ‌سواران سخن مرا بشنيد ، از اسب به زير آمده ، مرا بر اسب نشاند و همچنين گوهرفروش و على بن به كار را نيز سوار كرد . و اكنون آتش دل من از بهر ايشان شررافروز است . پس بنزد گوهرى شو و او را سلام كن و خبر على بن به كار را ازو بازپرس . من او را ملامت كردم و بترسانيدم . او بانگ بر من زد و خشمگين شد . من از نزد او برخاسته ، پيش تو آمدم تا حال على بن به كار از تو باز پرسم . و تمنّى من اينست كه قدرى مال از من قبول كنى زيرا كه تو از ياران بسى متاع بعاريت گرفته بودى كه جمله تلف شدند و بر تو واجبست كه عوض آنها را رد كنى . و گفت : در همين مقام ايستاده باش تا من بازگردم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد شصت و ششم برآمد\r\nگفت : اى ملك جوان‌بخت ، كنيز گفت كه : در همين‌جا بايست تا من بازگردم . كنيزك كه برفت و بازآمد ، مالى با خود آورده ، بگوهرى بداد و گفت : اى خواجه ، ترا در كجا بازبينم ؟ گوهرى گفته است كه : من با كنيزك گفتم : بخاتون بگو : همين ساعت بخانهء خود رفته ، از براى خاطر تو بهرچه از آن دشوارتر نباشد ، متحمل شوم و در رساندن تو بعلى بن به كار تدبيرى كنم . پس كنيزك ، مرا وداع كرده ، برفت . من مال برداشته ، به منزل بيامدم و مال شمردم . پنج هزار دينار بود . هركس را كه متاع در پيش من تلف شده بود ، عوض بدادم . پس از آن خادمان برداشته ،\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nبه آن خانهء ديگر كه دزدان ، متاع از آنجا برده بودند ، برفتم . نجّار و بنّا حاضر كردم و خانه را بهتر از پيشتر تعمير كردند و محنت‌هاى پيش را فراموش كردم و روانهء خانهء على بن به كار شدم .\r\nچون بخانهء او برسيدم ، يكى از غلامان او رو به من آورده ، گفت كه : غلامان خواجهء من شب و روز در جستجوى تو هستند و خواجه وعده كرده است كه هر كس ترا بياورد ، او را آزاد كند و غلامان از بهر تو همىگردند . اما خواجه‌ام گاه به هوش ميآيد و گاهى بى خود ميگردد . هروقت كه به هوش ميآيد ، نام تواش ورد زبانست و ميگويد ناچار بايد او را لحظهء پيش من آريد . گوهرى گفته است كه : با همان غلام نزد خواجه او رفتم . ديدم كه ياراى سخن گفتن ندارد و در بالين او بنشستم . چشم بگشود . چون مرا ديد ، بگريست و گفت : اهلا و سهلا . پس من او را برداشته ، بنشاندم و بسينهء خود بگرفتم . آنگاه با من گفت : اى برادر ، بدان از آن وقت كه ببستر افتاده بودم ، قدرت نشستن نداشتم . حمد خدا را كه ترا باز ديدم .\r\nگوهرفروش گفت كه : من او را بكنار گرفته ، برخيزاندم و قدمى چند براهش بردم و جامهء او را تبديل كردم و شربتى بنوشانيدم . اندكى عافيت بر حال او راه يافت .\r\nآنچه از كنيزك شنيده بودم ، به او گفتم . غلامان را اشارت كرد پراكنده شدند .\r\nآنگاه با من گفت : اى برادر ، ديدى كه از روزگار چه بر ما رفت ؟ پس از من عذر خواست و حال من بازپرسيد . من ماجرى از آغاز تا انجام بيان كردم . در عجب شد و خادمان را فرمود كه فلان چيز و فلان چيز بياوريد . خادمان ، فرشهاى گران‌قيمت و ظرفهاى زرّين و سيمين ، زياده بر آنچه در خانهء من تلف شده بود ، بياوردند و همه را به من بدادند . آنها را به منزل خود فرستاده و خود آن شب را در نزد او بروز آوردم .\r\nچون صبح روشن گشت ، با من گفت : بدان كه هرچيز را غايتى و نهايتى است و غايت عشق ، يا مرگست يا وصل . ولى من بمرگ نزديكترم . كاش پيش از اين مرده بودم و آنچه را بر ما رفت ، نرفته بود . اگرنه لطف پروردگار با ما بود ، هرآينه رسوا مىگشتيم . و اكنون نميدانم كه چارهء كار چيست و چگونه خلاصى\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nخواهم يافت ؟ و اگر از خدا نمىترسيدم ، خويشتن را هلاك ميكردم . اى برادر ، بدان كه من چون مرغى هستم كه در قفس باشد و من از اين غصه ، هلاك خواهم شد . و لكن نميدانم هلاك من كدام وقت خواهد بود . پس از آن ، آب از ديدگان بريخت و اين ابيات برخواند :\r\n دلم چون دهان كرد كوچك دهانى * تنم چون ميان كرد نازك ميانى\r\nز عشّاق آفاق جز من كه دارد * تنى چون ميانى دلى چون دهانى\r\nنگار من آمد بلاى دل من * خريدم بلاى دلى را بجانى \r\nچون شعر بانجام رسانيد ، گوهرفروش به او گفت : اى خواجه ، من هميخواهم كه بخانهء خود بازگردم . شايد كنيزك خبرى به من آورد . على بن به كار گفت : برو ولى به زودى بازگرد و خبرى كه باشد ، از براى من بياور . گوهرى گفته است كه : من او را وداع كرده ، بخانهء خود بازگشتم . هنوز ننشسته بودم كه كنيزك بيامد و او همىگريست و فغان هميكرد . من به او همىگفتم : سبب اين حالت چيست ؟ گفت : يا سيّدى ، از آنچه هراس داشتيم ، بر ما روى داد . كه ديروز چون من از نزد تو رفتم ، ديدم كه شمس النهار بر يكى از آن ده كنيز كه آن شب با ما آمده بود ، خشم آورده و بآزردن او امر كرده و آن كنيزك از ترس سيّده ، گريخته . يكى از دربانها او را گرفته و همىخواسته است كه او را بنزد خاتون باز گرداند . كنيزك نيز ماجراى شمس النهار را به او بيان كرده و خبر بخليفه رسيده و خليفه امر فرموده كه شمس النهار را با اموال او بدار الخلافه نقل كنند و بيست تن خادمان گذاشته . و تا اكنون من شمس النهار را نديده‌ام و نميدانم كه در كار خود و كار شمس النهار ، چه حيله سازم كه او از من ، رازپوش‌تر كس ندارد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\n\r\nچون شب يكصد و شصت و هفتم برآمد\r\nگفت : اى ملك جوان‌بخت ، كنيزك گفت : نزد او از من رازپوش‌تر ، كس نيست . و تو زودتر بنزد على بن به كار شو و خبر به او بازگو كه آماده شود كه اگر پرده از روى كار بيفتد ، تدبير كرده ، خويشتن را خلاص كنيم . گوهرى گفت كه : من از اين خبر در حزن‌واندوه اندر شدم و جهان بر من تيره گشت . كنيزك خواست كه باز گردد . من به او گفتم كه : تدبير چيست ؟ گفت : تدبير همين است كه اگر على بن به كار با تو دوستست و تو نجات او همىخواهى ، بايد بنزد او روى و حكايت به او بازگوئى و من هم ميروم كه از اخبار ، استحضار پديد آرم . پس كنيزك ، مرا وداع كرده ، برفت .\r\nمن نيز برخاسته ، بيرون آمدم و رو بخانهء على بن به كار كردم . او را ديدم كه خود را وعدهء وصال ميدهد و آرزوى محال همىكند . چون مرا ديد كه بسرعت بسوى او بازگشتم ، گفت : چونست كه به اين زودى بازگشتى ؟ گفتم : از آرزوهاى دير انجام درگذر و اين هوا و هوس بيك سو نه كه حادثهء رو داده كه ترا جان و مال ، تلف خواهد شد . چون اين سخن بشنيد ، حالت او دگرگون گشت و به بيم اندر شد و گفت : اى برادر ، آنچه روى داده ، بازگو . گوهرفروش آنچه از كنيزك شنيده بود ، بازگفت و در آخر گفت : اگر تو امروز تا شام در خانهء خود بمانى ، لا محاله تلف خواهى شد . پس على بن به كار بيهوش شد و نزديك بود كه روان از بدنش جدا شود و ساعتى بيهوش بود . آنگاه با گوهرفروش گفت : اى برادر ، چه كار بايد كرد و ترا تدبير چيست ؟ گوهرى گفته است كه : به او گفتم : تدبير اينست كه از مال خود ، چندانكه توانى ، بردارى و با غلامان خود كه بايشان اعتماد دارى ، به شهر ديگر برويم . على بن به كار گفت : سمعا و طاعة . پس برخاست و گاهى ميافتاد و در كار خود حيران بود . آنگاه قدرى مال برداشته ، پيوندان را معذرت گفت و وصيت بگذاشت و سه شتر بار كرده ، بر اسب خود سوار شده ،\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nمن نيز چنان كرده ، پنهانى بدرآمديم .\r\nو آن روز تا هنگام شام و شب تا سحرگاهان همىرفتيم . آنگاه بارها بگرفتيم و عقال بر اشتران بزديم و بخسبيديم . از بس‌كه رنج برده و از مشقت سفر آزرده بوديم ، از خود غفلت كرديم . دزدان بر ما گرد آمده ، مال ما را بتمامت بگرفتند و غلامان را بكشتند و ما را در بدترين احوال بگذاشته ، برفتند .\r\nپس ما برخاسته تا بامدادان همىرفتيم تا بشهرى رسيديم و قصد مسجد آن شهر كرديم و در پهلوى مسجد با تن برهنه ، آن روز را بشب آورديم . چون شب درآمد ، به مسجد درآمديم و آن شب را بىنان و آب در مسجد بروز آورديم .\r\nچون صبح شد ، فريضه بگزارديم و نشسته بودم كه ناگاه مردى درآمد و ما را سلام كرد و دو ركعت تحيّت مسجد بجاآورد . آنگاه رو بما كرده ، گفت : اى جماعت ، شما غريب هستيد ؟ گفتم : آرى و دزدان بر ما راه گرفته ، ما را عريان كرده‌اند و ما بدين شهر آمده ، كس را نميشناسيم . آن مرد گفت : اگر بخواهيد ، بخانهء من درآئيد . گوهرى گفت كه : من با على بن به كار گفتم : برخيز كه خانه اين مرد برويم و از دو چيز خلاص يابيم : يكى اينكه شايد كسى بيايد و ما را در اين احوال ببيند . آنگاه رسوا خواهيم شد . و ديگر اينكه ما مردمانى هستيم غريب و راه به جائى ندانيم . على بن به كار گفت : هرچه دانى بكن . كه مخالفت نخواهم كرد .\r\nپس از آن مرد دوباره گفت : اى غريبان ، برخيزيد و بيائيد . گوهرى گفت : سمعا و طاعة .\r\nپس آن مرد ، چيزى از جامهء خويش بدرآورده ، بر ما بپوشاند و مهربانى كرد . ما برخاسته ، با او بسوى خانه‌اش رفتيم . آن مرد ، در بكوبيد . خادمك خوردسالى در بگشود . آن مرد داخل خانه شد . ما نيز بر اثر او همىرفتيم . پس از آن بقچهء حاضر آورده ، حلّه بر ما پوشانيد . و ما نشسته بوديم كه كنيزكى مائده آورد و در پيش روى ما به زمين نهاد . ما اندك چيزى بخورديم . مائده برداشت و ما بدانجا بوديم تا شب درآمد . على بن به كار بناليد و بگريست و با گوهرفروش گفت : اى برادر ، بدان كه من لا محاله هلاك خواهم شد و همىخواهم كه وصيت\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nبا تو گويم . و وصيت من اينست كه چون مرا مرده بينى ، بنزد مادر من بازگرد و او را باخبر كن كه بدين مكان بيايد و بماتم من بنشيند . و به او بگو كه بجدائى من شكيبا شود . چون اين سخنان بگفت ، بى خود افتاد . چون به خود آمد ، آواز دختركى را از دور بشنيد كه تغنّمى همىكرد و ابيات همىخواند . پس على بن به كار ، گوش بدخترك داده ، آواز همىشنيد . گاهى بيهوش بود و گاهى به هوش ميآمد و گاهى ميگريست و گاهى ميناليد . كه آواز دخترك بلند شد و اين دوبيتى برخواند :\r\n پشت از غم او چنبر دف دارم * از لشكر رنج پيش دل صف دارم\r\nجانى كه ز هجران تو پرتف دارم * اندر طلبت نهاد بر كف دارم \r\nچون ابن به كار ، خواندن دختر بشنيد ، فرياد بركشيد و روانش از تن جدا گشت . گوهرفروش گفت : چون ديدم على بن به كار بمرد ، او را به خداوند خانه سپردم و به او گفتم : بدان كه من ببغداد خواهم رفت تا مادر و پيوندان اين جوان را بياورم كه از براى تجهيزش حاضر شوند .\r\nپس من ببغداد آمده ، بخانهء خود رفتم و جامه تبديل كردم و بخانهء على بن به كار رفتم . چون غلامان او مرا بديدند ، بر من جمع آمدند و حال على بن به كار پرسيدند . من بايشان گفتم كه : از مادر على بن به كار اجازت خواهيد كه من نزد او روم . اجازت خواستند . جواز بداد . من بنزد او رفته ، سلامش كردم و گفتم : هر وقت كه خداى كارى را خواهد ، لا محاله خواهد شد و از قضاى پروردگار ، گريزگاهى نيست و هيچ‌جانورى بىاذن خدا نميرد . مادر على بن به كار از سخن من دانست كه پسرش مرده . بگريست ، مانند گريستن فرزندمرده‌ها . پس از آن گفت : به خدا سوگندت مىدهم كه بازگو از پسرم چه خبر دارى ؟ مرا از بسيارى ناله و گريه ، قدرت جواب نماند . چون مرا بدين حالت يافت ، از گريه ، گلوگير شد و بى خود افتاد . چون به خود آمد ، گفت : فرزندم چگونه شد ؟ گفتم : خدا در مصيبت فرزند ، خودت را اجر دهد . آنگاه حكايت او را از آغاز تا انجام بازگفتم . از من پرسيد كه : آيا چيزى بر تو وصيت كرد ؟ گفتم : آرى . وصيت با من بگزارد . پس\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nآنچه وصيت كرده بود ، به او بازگفتم . و به او گفتم و اشارت كردم : بتجهيز او بشتاب . چون مادر ابن به كار از ماجرا آگاه شد ، بى خود بيفتاد . چون به خود آمد ، بر آنچه گفته بودم آهنگ كرد و من بخانهء خود بازگشته و با حزن‌واندوه همىرفتم و در كار على بن به كار بحيرت و فكرت بودم كه ناگاه زنى دامان مرا بگرفت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و شصت و هشتم برآمد\r\nشهرزاد گفت : اى ملك جوان‌بخت ، گوهرى گفت : ناگاه زنى دامان مرا بگرفت . چون نيك نظر كردم ، ديدم كنيز شمس النهار است ولى بسى شكسته‌خاطر و پريشان حال است . چون يكديگر بشناختيم ، هردو گريان گشتيم . تا خانه بيامديم . پس به او گفتم : دانستى كه على بن به كار را چگونه شد ؟ گفت : لا و اللّه . من او را از حادثه خبردار كردم و از حال خاتونش بازپرسيدم . گفت : خليفه در حق او سخن كس نپذيرفت و كارهاى او با بمحامل نيكو حمل كرد و به او گفت : اى شمس النهار ، تو در نزد من بسى عزيز هستى و از بهر مالش خصم ، من همه كار از تو تحمل كنم .\r\nپس از آن خليفه امر كرد قصرى از براى او جدا كردند و غرفه‌اى را از استبرق و ديبا فرش نمودند . و از آن روز ، شمس النهار در نزد خليفه ، رتبت بلند و جايگاه بزرگ داشت . اتفاقا روزى خليفه با شمس النهار به حديث‌گويى بنشستند و ساير خاصه‌گان خليفه حاضر بودند و هركدام در مرتبهء خويش نشسته بودند و شمس النهار را در نزد خود نشانده بود . در آن هنگام ، خليفه ، كنيزكى را خواندن فرمود . كنيزك عود گرفته ، بنواخت و اين ابيات برخواند :\r\n به چشم كرده‌ام ابروى ماه سيمائى * خيال سروقدى نقش بسته‌ام جائى\r\nدر آن مقام كه خوبان بغمزه تيغ زنند * عجب مدار سرى اوفتاده در پائى\r\nبروز واقعه تابوت ما ز سرو كنيد * كه ميرويم بداغ بلندبالائى \r\n\r\n","description":"","footnote":"","page_name":" 90 ","page_number":90},
  {"content":"\r\n\r\nچون شمس النهار ، خواندن كنيزك بشنيد ، طاقت نشستنش نماند و بى خود افتاد . خليفه فرياد زد . كنيزكان نيز فرياد برآوردند . پس خليفه خواست كه او را بردارد ، مرده‌اش يافت و بمرگ او محزون گشت و فرمود كه عود و دف و چنگ و آلات طرب را بشكستند . و شمس النهار را در حجرهء گذاشت . خود نيز باقى آن شب را در نزد او بروز آورد . چون روز برآمد ، فرمود كه غسلش دهند و كفنش كنند و بخاكش سپارند . و خود ، محزون و اندوهناك بنشست و از حالت او نپرسيد و كار او را تفتيش نكرد . پس از آن كنيزك با گوهرفروش گفت : ترا به خدا سوگند مىدهم كه وقت بيرون آمدن جنازهء على بن به كار ، مرا باخبر كن و هنگام خاك سپردن او مرا حاضر گردان . گوهرى با كنيزك گفت : مرا بهر جاى توان يافت . ولى بر تو رسيدن ، مشكل است . كنيزك گفت : چون شمس النهار را مرگ دررسيد ، خليفه ، كنيزكان خود آزاد كرد و من نيز از آزاد كردگانم و بر تربت شمس النهار مقيم هستم و او را مقبره ، فلان مكانست . پس من با او برخاسته ، بدان مكان رفتيم و شمس النهار را زيارت كرده ، از پى كار خويش شديم . و پيوسته منتظر جنازهء على بن به كار بوديم تا اينكه جنازه را بياوردند . اهل بغداد از براى جنازه بيرون رفتند . من نيز همان كنيزك را در ميان زنان ديدم . بيش از همه اندوهناك بود . و من در بغداد ، جنازهء نديده بودم كه بدينسان بزرگش شمرند و حرمتش بدارند . پس جنازه را با كمال تعظيم همىآورديم تا بگورستان رسانده ، بخاكش سپرديم . و من پيوسته به زيارت او و شمس النهار مىرفتم . شهرزاد گفت :\r\nآنچه از حديث ايشان به من رسيده ، همين است . و لكن اين عجبتر و طرفه‌تر از حكايت ملك شهرمان نيست .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\n\r\nچون شب يكصد و شصت و نهم برآمد\r\n\r\nحكايت ملك شهرمان و قمر الزمان\r\nگفت : اى ملك جوان‌بخت ، در زمان گذشته ، پادشاهى بود ملك شهرمان نام كه سپاه بيكران داشت . ولى سالخورده و رنجور بود و از فرزند ، نصيبهء نداشت .\r\nروزگارى در كار خود بفكرت اندر شد و محزون گرديد و از كار خود ، بيكى از وزرا شكايت كرد و گفت : مرا بيم از آنست كه چون بميرم ، ملك من ضايع شود .\r\nاز آن‌كه فرزندى ندارم كه پس از من مملكت‌دارى كند . وزير با ملك گفت :\r\nتوكل بر خدا كن . پس از آن دست نماز گرفته ، دوگانهء بجا آور . پس از آن با جفت خود بياميز . اميد هست كه به مقصود برسى . ملك بدانسان كرد كه وزير گفته بود . زن ملك در آن ساعت آبستن شد . چون نه ماه بر او بگذشت ، فرزند بديع الجمال نرينهء بزاد . چنان كه شاعر گفته :\r\n مادرش گفتى قمر پرورد در دامن نه طفل * دايه‌اش گفتى شكر پالود در لب نه لبن \r\n\r\n","description":"","footnote":"","page_name":" 92 ","page_number":92},
  {"content":"\r\n\r\nپس او را قمر الزمان نام نهادند و ملك بر او شادان گشت . هفت شبانه‌روز شهر را زينت بستند و طبل شادى بزدند و كودك را از پستان‌غنج و دلال ، شير دادند و در كنار عزّ و جلالش پروردند . تا اينكه پنج ساله شد . و ملك را بسى دوست ميداشت و بجدائيش شكيبا نبود . شبان روز همىخواست كه با او بسر برد . همين‌طور چند سالى بگذشت . روزى ملك از فرط محبت و فزونى مهركه با پسر داشت ، بوزير شكايت كرده ، گفت : اى وزير ، من از حادثات روزگار بقمر الزمان ترسانم و همىخواهم كه در زندگى خود از براى او زن بگيرم و اساس عيش فروچينم . وزير گفت : اى ملك ، تزويج از سنن سنيهء محمديست .\r\nاگر در زندگى خود ، او را كدخدا كنى ، بسى بجا و سزاوار است . پس ملك شهرمان ، قمر الزمان را بخواست . ملك‌زاده حاضر شد و از غايت شرم ، سر در پيش داشت . ملك گفت : اى فرزند ، بدان كه قصد من اينست كه در زندگى خود ، ترا كدخدا كنم و شادمان شوم . قمر الزمان گفت : اى پدر ، بدان كه مرا حاجت بزن گرفتن نيست و رغبت بطايفهء زنان ندارم . كه من كتابى در مكر زنان يافته و خوانده‌ام و روايات و نشانه‌هايى در كيد ايشان ديده‌ام . پس از آن گفت : اى پدر ، اگر من ساغر هلاك بنوشم ، زن نخواهم گرفت . چون ملك شهرمان اين سخن از قمر الزمان شنيد ، روز روشن بر او تيره گشت و از فرمان نابردن پسر ، ملول و محزون شد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و هفتادم برآمد\r\nگفت : اى ملك جوان‌بخت ، ملك شهرمان از طاعت نكردن قمر الزمان بملالت اندر شد . ولى از محبتى كه به دو داشت ، در اين باب سخن ، دوباره نگفت و به دو خشم نياورد . بلكه رو به دو آورده ، ملاطفت و مهربانى كرد و او را گرامى بداشت و دلجوئيش كرد . و لكن قمر الزمان را همه‌روزه حسن و جمال افزون ميشد . ملك\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nشهرمان يك سال بر او صبر كرد و او را ملاحت و فصاحت در حدّ كمال شد .\r\nنظارگيان بر او مفتون شدند و عاشقان را پرده از روى كار بيفتاد و صورت بديع و شمايل نيكوى او را شاعران با اين ابيات همىستودند :\r\n اندر سر زلفت كه فكند اى صنم چين * چندين گره و حلقه و چندين شكن و چين\r\nآن سوسن سيمينت كه پوشيد بسنبل * آن بسد نوشينت كه آكند بپروين \r\nچون آغاز سال نو شد ، ملك شهرمان ، قمر الزمان را بخواست و به او گفت :\r\nاى فرزند ، آيا سخن نمينيوشى ؟ قمر الزمان در حال بر خاك افتاد و زمين را بوسه داد و از پدر به بيم و شرم اندر شد و گفت : اى پدر ، چگونه از تو سخن ننيوشم ؟\r\nكه خدا طاعت تو بر من فرض كرده و مرا از مخالفت ، نهى فرموده . پس ملك شهرمان گفت : اى فرزند ، قصد من اينست كه ترا تزويج كنم و در زندگى خود با تو شاد باشم و ترا پيش از مرگ خود بمملكت سلطان كنم . چون قمر الزمان اين سخن از پدر بشنيد ، ساعتى سر به زير افكند . پس از آن سر بر كرده ، گفت : اى ملك ، من اين كار نكنم ، اگرچه ساغر هلاك بنوشم . و من ميدانم كه طاعت تو مرا فرضست . و لكن ترا به خدا سوگند مىدهم كه حكايت تزويج با من مگو . و مرا بزن گرفتن مخوان و مپندار كه تا زنده‌ام زن خواهم گرفت . از آن‌كه من كتاب‌هاى پيشينيان خوانده‌ام و آنچه كه از مكر و كيد زنان و نيرنگ و فسون ايشان بمردان رفته ، دانسته‌ام و هرحادثه كه بسبب ايشان روى داده ، شنيده‌ام .\r\nچون ملك شهرمان از قمر الزمان اين بشنيد ، از غايت محبت كه بر او داشت ، سخن نگفت و بانعام و اكرامش بيفزود . چون مجلس بر هم خورد و حاضران برفتند ، ملك شهرمان با وزير خود خلوت كرد و گفت : اى وزير ،\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\n\r\nچون شب يكصد و هفتاد و يكم برآمد\r\nگفت : اى ملك جوان‌بخت ، ملك شهرمان با وزير خلوت كرده ، گفت : اى وزير ، با من بگو كه در كار فرزند خود ، قمر الزّمان چون كنم ؟ كه من با تو در ازدواج او مشورت كردم و تو مرا اشارت كردى بر اينكه امر ازدواج با او بگويم . من هم با او گفتم . او با من مخالفت كرد . اكنون هرآنچه صلاح دانى ، با من بازگوى . وزير گفت : اى ملك ، اكنون مرا رأى اينست كه يك سال ديگر صبر كنى و چون خواهى كه پس از يك سال در امر ازدواج با او سخن‌گوئى ، سخن در خلوت مگوى . بلكه بروز حكومت كه همه امرا و وزرا حاضر باشند ، تو او را حاضر كن و برين كار ، دعوتش نماى . كه او از ايشان شرم كرده و در حضور ايشان با تو مخالفت جايز نداند . ملك چون اين سخن بشنيد ، رأى او را بپسنديد و تا يك سال صبر كرد . و هرروز ، قمر الزّمان را حسن و جمال و بهجت و كمال ، افزون ميگشت . تا اينكه سال عمرش نزديك به بيست رسيد و در خوبى و نيكوئيش ، عقول حيران گشتند و بدانسان شد كه شاعر گفته :\r\n لبست آن يا گل حمرا رخست آن يا مه تابان * گل آكنده بمرواريد و مه در غاليه پنهان\r\nعقيقست آن لب رنگين حرير است آن بر سيمين * عقيقش حقهء لؤلؤ حريرش پردهء سندان\r\nبديده عقل را رنج و بعارض رنج را راحت * بغمزه خلق را دُرود ببوسه درد را درمان\r\nذقن چون گوئى از كافور و زلف از مشك چوگانى * ورا از برگ گل وز سيم صافى ساخته ميدان \r\nپس از آن ملك شهرمان صبر كرد تا روز عيد سال نو برآمد .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و هفتاد و دوم برآمد\r\nگفت : اى ملك جوان‌بخت ، چون روز عيد سال نو برآمد ، ملك را پيشگاه از وزرا و امرا و حاجبان و ارباب دولت و سپاهيان و سرهنگان آراسته شد . آنگاه ملك شهرمان ، قمر الزّمان را بخواست . چون حاضر آمد ، سه بار در پيش روى ملك ، آستان را بوسه داد . دست بر سينه در برابر پدر بايستاد . پس پدر گفت : اى فرزند ، من ترا اين كرّة درين مجلس حاضر نكرده‌ام مگر از براى اينكه در حضور اين جمع بر تو حكمى كنم كه تو آن حكم را مخالفت نكنى . و آن حكم اينست كه تو زن بخواهى . از آن‌كه من ميخواهم كه دختر يكى از ملوك بر تو كابين كنم و پيش از آن‌كه بميرم ، اساس عيش از بهر تو فروچينم و ازين كار ، شادمان شوم .\r\nقمر الزّمان چون فرمان پدر بشنيد ، ساعتى سر بپيش انداخت . پس از آن سر بر كرد . ولى مغزش از جهل و جنون جوانى ، گران بود . با پدر گفت : چندين بار گفته‌ام كه اگر من بذلت و خوارى كشته شوم ، زن نخواهم گرفت . و لكن تو نيز مرد سالخورده و كم‌خردى . از آن‌كه دوبار اين حكايت با من گفتهء و مرا بزن خواستن تكليف كردهء . هيچ بار دعوت ترا اجابت نكرده‌ام . باز مرا به اين كار تكليف ميكنى . پس از آن قمر الزّمان خشمگين گشته ، چون شير بغرّيد . پدرش از كردار ناصواب او كه در حضور ارباب مناصب و لشكريان سرزد ، خجلت‌زده و شرمسار شد و پس از آن غيرت سلطنت و شكوه جهاندارى ، ملك شهرمان را خشمگين كرد و بانگ بقمر الزّمان بزد و او را بترسانيد و خادمان را بفرمود تا او را گرفته ، بازوان بربندند . خادمان ، او را بگرفتند و ببستند و در پيش ملكش بداشتند . و قمر الزّمان سر در پيش انداخته ، از بيم و هراس و خجلت و شرمسارى ، عرق از جبينش همىريخت . در آن هنگام ، ملك او را دشنام داد و گفت : اى تخمهء ناپاك ، ترا بىادبى و جسارت چندان گشته كه در ميان وزرا و\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nامرا و لشكريان چنين پاسخ ميدهى ؟ ولى جرم از تو نيست ، كه تا اكنون ترا تأديب نكرده‌اند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و هفتاد و سوم برآمد\r\nگفت : اى ملك جوان‌بخت ، ملك شهرمان با پسر خود ، قمر الزمان گفت كه : ترا اكنون تأديب نكرده‌اند و نميدانى كه اگر اين كار كه از تو سرزد ، از رعيّتى نادان سرميزد ، هرآينه او را سرزنش ميكردند . پس از آن ، ملك ، خادمان را فرمود كه او را در برجى از برج‌هاى قلعه بزندان اندر كنند . خادمان ببرج رفته ، آنجا را بروفتند و فرشش بگستردند و از براى قمر الزّمان ، تخت بزدند و فرش ديبا بر تخت بگستردند و متّكا بگذاشتند و شمعها و قنديلها بيفروختند . كه آن مكان بس تاريك بود . پس از آن قمر الزّمان را بدانجا بردند و خادمى از بهر خدمت بدر برج بگماشتند . قمر الزّمان بفراز تخت برشد . ولى شكسته‌خاطر و محزون بود و خويشتن را ملامت هميكرد و از آنچه ميانه او و پدر گذشته بود ، بندامت اندر بود . ولى پشيمانى سودى نداشت . و ميگفت : نفرين خدا بزنان باد . كاش من سخن پدر مىپذيرفتم و به ازدواج تن در ميدادم . كه زن گرفتن از براى من سهلتر از زندان بود . الغرض ، قمر الزّمان را كار بدينگونه شد .\r\nو اما ملك شهرمان بقيهء آن روز را تا هنگام شام در تخت مملكت بسر برد . پس از آن با وزير خلوت كرد و به او گفت : اى وزير ، اينكه ميانهء من و قمر الزّمان گذشت ، تو سبب شدى . از آن‌كه تو مرا بدين كار اشارت كردى . و اكنون ترا تدبير چيست و رأى و صواب درين باب كدام است ؟ گفت : اى ملك ، قمر الزّمان را پانزده روز بزندان اندر بگذار . پس از آن بنزد خود حاضر آور و بازدواجش بفرما . كه هرگز مخالفت نخواهد كرد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\n\r\nچون شب يكصد و هفتاد و چهارم برآمد\r\nگفت : اى ملك جوان‌بخت ، وزير گفت كه : پس از پانزده روز هرگز مخالفت نخواهد كرد . ملك ، تدبير وزير بپسنديد و سخن او را بپذيرفت و آن شب را بخفت . ولى خاطرش بقمر الزّمان مشغول بود . از آن‌كه او را بسيار دوست ميداشت و بجز قمر الزّمان ، پسرى نداشت . و ملك شهرمان را عادت هرشب اين بود كه تا دست به زير سر قمر الزّمان نميگذاشت ، خوابش نميبرد . پس ملك آن شب را با تشويش خاطر و اندوه بسيار بخسبيد و ازين پهلو به آن پهلو همىگشت . گويا كه بر اخگر سوزان خفته و همهء آن شب را بيدار بود و سرشك از ديده هميريخت و ابيات همىخواند :\r\n شنيده‌ام سخن خوش كه پير كنعان گفت * فراق يار نه آن مىكند كه بتوان گفت\r\nحديث هول قيامت كه گفت واعظ شهر * كنايتى است كه از روزگار هجران گفت \r\nو ميگفت : روزگار و هرچه در وى هست ، بس ناپايدار است : اى شب هجران ، تو پندارى برون از روزگارى . ملك شهرمان را كار بدينگونه شد .\r\nو اما قمر الزّمان چون شب درآمد ، خادم ، خوردنى حاضر ساخت .\r\nقمر الزّمان اندكى بخورد و خود را ملامت هميكرد و از سوء ادب كه با پدر روى داده بود ، بندامت اندر بود و خويشتن را مخاطب كرده ، ميگفت كه : مگر ندانستى آدمى را از زبان ، زيان رسد و زبانست كه شخص را به هلاكت اندازد ؟ و پيوسته خود را عتاب ميكرد و ملامت ميگفت تا اينكه سرشك از ديدگانش روان شد و از سخنى كه با ملك شهرمان گفته بود ، پشيمان گشته ، اين دو بيت بخواند :\r\n اى زبان هم آتشى هم خرمنى * چند آتش اندرين خرمن زنى\r\nبىادب تنها نه خود را داشت بد * بلكه آتش در همه آفاق زد \r\n\r\n","description":"","footnote":"","page_name":" 98 ","page_number":98},
  {"content":"\r\n\r\nپس از آن آب خواسته ، وضو گرفته ، فريضهء مغرب و عشا بجاآورد و بنشست .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و هفتاد و پنجم برآمد\r\nگفت : اى ملك جوان‌بخت ، قمر الزمان ، نماز مغرب و عشا به جا آورده ، بر تخت نشست و تلاوت هميكرد تا اينكه سورهء بقره و آل عمران و يس و الرّحمن و تبارك و معوذتين بخواند و ختم بدعاهاى ديگر كرده ، بخداى تعالى استعاذه نمود . و بفراز تخت در روى بستر اطلس كه با پرنيانش پر كرده بودند ، جامه بركند و با يك پيراهن كتان بلند كه طراز زرّين داشت ، بخفت و به ماه شب چهارده همىمانست .\r\nپس روىاندازى از حرير ، سركشيده ، بخسبيد و شمعى روشن در زير پا و شمعى ديگر در بالين داشت . و بآرام هرچه تمامتر غنوده بود تا اينكه سه يك از شب بگذشت . و نميدانست كه در غيب ، علّام الغيوب از براى او چه مقدّر كرده .\r\nاتفاقا آن مكان ، بسيار قديم و سالها ميشد كه رفت‌وآمد مردمان از آنجا بريده بود . و در آن مكان ، چاهى بود كه در آنجا جنّيه از ذرّيهء ابليس منزل داشت . و آن جنّيه را نام ، ميمونه و دختر دمرياط ، پاشاه طايفهء جانّ بود .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و هفتاد و ششم برآمد\r\nگفت : اى ملك جوان‌بخت ، ميمونه دختر دمرياط ، پادشاه طائفهء جان بود . چون قمر الزّمان ، ثلث شب را بخفت ، آنگاه ميمونه از چاه بدرآمد و قصد آسمان كرد كه از خبرهاى آسمانى آگاه شود . چون بكنار چاه رسيد ، نورى بديد كه بخلاف عادت معهود ، برج را روشن كرده . و آن عفريت ، سالها بود كه در آن چاه منزل\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nداشت . با خود گفت كه : درين مكان ، اين گونه چيزها مرا ياد نميآيد . كاش ميدانستم كه سبب اين حادثه چيست . پس سبب را جويان شد و بسوى روشنائى برفت . ديد كه خادم بر در آن مكان خفته . چون جنّيه داخل مكان شد ، تختى در آنجا ديد و شخصى از انسيان بر تخت خفته يافت و ديد شمعى به زير پا و شمعى در بالين او روشن است . ميمونه را اين كارها عجب آمد . پرهاى خود را سست كرده ، نرم‌نرم بسوى تخت فرود آمد و روىانداز از روى قمر الزّمان بركشيد و به دو نظر كرده ، در حسن و جمال او خيره ماند . ساعتى مبهوت و متحيّر ، او را نظر كرده ، ديد كه پرتو روى او بنور شمع غالب است و بدان‌سان است كه شاعر گفته :\r\n روئى كه روز روشن اگر بركشد نقاب * پرتو دهد چنان كه شب تيره اخترى \r\nپس جنّيه را هوش از سر و عقل از تن برفت و بگونهء سرخ و چشمان سياه و ابروان پيوستهء او نظر ميكرد و اين ابيات همىخواند :\r\n نگارا ماه گردونى سوارا سرو بستانى * دل از دست خردمندان به ماه و سرو بستانى\r\nبدان زلفين شورانگيز مشك اندوده زنجيرى * بدان مژگان رنگ‌آميز زهرآلوده پيكانى\r\nچو در مجلس قدح گيرى بهار لاله افروزى * چو با عاشق سخن‌گوئى نگارا شكرافشانى \r\nپس ميمونه ، شمايل بديع قمر الزّمان بديد . بايستاد و به خالق او تسبيح و تهليل گفت . و با خود گفت : به خدا سوگند كه من هرگز اين را نيازارام و كس نگذارم كه او را بيازارد و اگر او را بدى روى دهد ، خود را فداى او كنم ، كه اين روى خوب ، شايستهء همين است كه مردمان نظاره‌اش كنند و خدا را تسبيح گويند . و لكن نميدانم پدر و مادر اين جوان ، چگونه بر خود هموار كرده‌اند كه او\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nرا در چنين جاى سهمناك ، تنها بماند ؟ اگر درين ساعت يكى از عفاريت در اينجا حاضر آيد ، هرآينه اين ماهرو را هلاك سازد . پس از آن جنّيه ، روىانداز برويش انداخته ، او را بپوشانيد و خود بسوى آسمان بپريد و از حصار برج ، بيرون رفته ، به هوا برشد . و بسوى هوا همىرفت تا اينكه به آسمان نخستين نزديك\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nشد . ناگاه آواز پرهاى پرندهء بشنيد و بدان سوى نگريسته ، ديد كه آواز پرهاى عفريتى است ، دهنش نام . ميمونه مانند شاهين بسوى او بپريد . چون دهنش ، ميمونه را ديده ، بشناخت كه دختر ملك جنّيانست . از او بترسيد و اندامش بلرزيد و به او پناه برده ، با وى گفت : ترا باسم اعظم و طلسم اكرم كه در خاتم سليمان نبى نقش كرده‌اند ، سوگند مىدهم كه مرا ميازار و با من مهربانى كن . چون ميمونه اين سخن از او بشنيد ، بر او رحمت آورده ، گفت كه : سوگندى بزرگ دادى و لكن ترا رها نكنم تا اينكه با من بگوئى كه در اين ساعت از كجا ميآئى . دهنش گفت :\r\nاى خاتون ، بدان كه من از جزايرى كه آخر بلاد چين است ، همىآيم و اعجوبهء كه در اين شب ديده‌ام ، بازگويم . اگر سخن مرا راست پندارى ، مرا رها كن ، از پى كار خويش روم . و خطى از براى من بنويس كه من آزاد كردهء توام و هيچكس از طائفه جنّيان كه در آسمان و زمين و درياها هستند ، با من معارضه نتوانند كرد . ميمونه گفت : اى دهنش ، آنچه ديدهء با من بگو و دروغ بيك سو بنه .\r\nبنقش خاتم سليمان نبى سوگند ، اگر سخن براستى نگوئى ، پرهاى تو بكنم و پوست از تو بردارم و استخوان ترا بشكنم . دهنش بن شهمورش طيار گفت : اى خاتون ، اگر دروغ بگويم ، با من هرآنچه خواهى بكن .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و هفتاد و هفتم برآمد\r\nگفت : اى ملك جوان‌بخت ، دهنش گفت كه : من امشب از جزاير بلاد چين كه ملك ملك غيور ، خداوند جزاير و درياها و قصرهاى هفتگانه است ، بيرون شدم . و در آن سرزمين ، ملك غيور را دخترى بود كه خدا در اين زمان ، بهتر از او كس نيافريده . و نميدانم كه او را چگونه صفت كنم و اگر بخواهم او را چنانچه سزاى او است ، مدح گويم ، زبان من عاجز شود و بيان من قاصر آيد . و لكن در صفت سراپاى او شاعر ، نيكو گفته :\r\n\r\n","description":"","footnote":"","page_name":" 102 ","page_number":102},
  {"content":"\r\n\r\n آن نه ابرو و نه گيسو كه كمانست و كمند است * آن نه رخسار مه چارده بر سرو بلند است \r\nچون دهنش بن شمهورش ، وصف شمايل بديع دخترك ملك غيور را مدحت كرد ، پس از آن گفت : بيش از اين مرا ياراى سخن گفتن نيست . كه صفت خوبى او بيش از اين در عبارت نگنجد . ولى پدر آن دختر ، پادشاهى است جبّار و ستمكار و دليريست خونخوار كه شبانه‌روز ، كوه و هامون و دريا و صحرا همىنوردد و او را از مرگ ، بيم نباشد و از خصم ، هراس نكند . كه او را لشكريست انبوه و بجز شهرهاى آباد كه در زير حكم او است ، سلطنت جزيره‌ها و درياها و قصور هفتگانه نيز با اوست . و او را نام ، ملك غيور است . و دختر خود را كه صفت گفتم ، دوست دارد و او از غايت محبت ، اموال پادشاهان را از براى او گرد آورده و قصور هفتگانه از براى او بنا كرده . كه هرقصر از يك جنس گوهرى است جداگانه . اما قصر نخستين ، بلور است و قصر دوم از زر خام و قصر سيم از آهن چين است و قصر چهارم از جزع يمانى و قصر پنجم از نقرهء خام و قصر ششم از طلاى سرخ و قصر هفتم از جواهر است . و اين قصرها را فرش‌هاى فاخر و حرير گسترده و ظرف‌هاى زر و سيم و ساير آلات و اسباب ملوكانه در آنجا گرد آورده و دختر خود را فرموده كه هرچندگاه در يكى از قصرها بسر برد و تمامت سال را در قصور هفتگانه بعيش و شادى گذارد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و هفتاد و هشتم برآمد\r\nگفت : اى ملك جوان‌بخت ، دختر ، تمام سال را بعيش و شادى گذارد . و آن دختر را نام ، ملكه بدور است . چون حسن او در شهرها شهره شد و آوازهء خوبيش به گوش\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nپادشاهان ممالك ديگر رسيد ، پادشاهان بنزد پدر او رسولان بفرستادند و او را خواستگارى كردند . آن دختر ، خواهش كس نپذيرفت و شوهر قبول نكرد و با پدر گفت : من شوى نخواهم گرفت . از آن‌كه من ميخواهم كه فرمان‌روائى كنم .\r\nبه زير حكم مردى نتوانم بود . و هرچه كه او بيشتر امتناع كرد ، خواستگاران را رغبت بيشتر شد . پس از آن جميع ملوك به پدر او هديه‌ها فرستادند و در خواستگارى ملكه به دو نامه‌ها نوشتند . پدرش مكرر در اين باب با او سخن گفت .\r\nاو سخن پدر نپذيرفت و در آخر خشمگين شده ، با پدر گفت : اگر بار ديگر با من در اين باب سخن‌گوئى ، شمشير گرفته ، قبضهء او بر زمين نهم و نوك او را بر شكم بگذارم و خود را بر آن شمشير بيندازم تا اينكه سر شمشير از مهرهء پشت من بدرآيد . چون پدر اين سخنان از ملكه شنيد ، جهان بچشمش تيره گشت و دلش بر ملكه بسوخت و ترسيد كه ملكه ، خود را بكشد . القصه در كار ملكه بحيرت اندر شده و بفكرت فرورفت كه بخواستگاران چه جواب گويد . و با ملكه بدور گفت : اگر ترا شوهر كردن نشايد ، آمدوشد ترك كن و از جايگاه خود بيرون مرو . پس ملك ، او را به خانه اندر كرد و او را از مردم پوشيده داشت . و ده تن عجوزكان بپاسبانى او بگماشت و فرمود كه ديگر بقصور هفتگانه در نيايد و چنان بازنمود كه از دختر بخشم اندر است . و رسولان ملوك را كه بخواستگارى آمده بودند ، روانه ساخت و جواب نوشت كه : ملكه بدور را جنون روى داده و اكنون در زنجير است و از مردم پوشيده‌اش داشته‌ايم .\r\nپس از آن عفريت دهنش با ميمونه گفت : اى خاتون ، من هرشب بدانجا رفته ، از نظارهء جمال او بهره‌مند ميشوم و از محبتى كه مرا با اوست ، كسى را نگذارم كه به او ظفر رساند . اى خاتون ، ترا به خدا سوگند مىدهم كه با من بازگرد و حسن و جمال و قد بااعتدال او را نظاره كن . پس از آن اگر خواهى ، عقوبتم كن و اگر خواهى ، ببخشاى . كه امر و نهى ، تراست . ميمونه بسخنان او بخنديد و خيو بر وى انداخت و به او گفت : اين دختر كه تو او را مدحت گفتى و به نيكوئيش ستودى ، ناخن بريدهء محبوب من نخواهد بود . و اگر تو محبوب مرا بينى ، همه را\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nفراموش كنى و از هيچكس ياد نيارى . من گمان كردم كه در نزد تو خبريست غريب . اى ملعون ، من امشب پسرى ديدم كه تو او را اگر در خواب ببينى ، هر آينه مست شوى . دهنش گفت : اى خاتون ، آن پسر كجا است و چه نام دارد ؟\r\nميمونه گفت : اى دهنش ، بدان كه ماجراى اين پسر بماجراى محبوب تو همىماند كه پدرش بارها بزن خواستن ، تكليفش كرده ، او سخن پدر نپذيرفته است و پدر نيز بر او خشم آورده ، در برجى كه جاى من است ، در زندان افكنده .\r\nامشب كه من بيرون ميشدم ، او را ديدم . دهنش گفت : اى خاتون ، آن پسر به من باز نماى تا ببينم كه او بهتر از ملكه بدور است يا نه . من گمان ندارم كه در اين جهان ، چنو لعبت فتّان يافت شود . ميمونه گفت : اى پليدك جنّيان ، من بتحقيق دانسته‌ام كه محبوب من بدهر اندر ، مانند ندارد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و هفتاد و نهم برآمد\r\nگفت : اى ملك جوان‌بخت ، ميمونه با دهنش گفت كه : محبوب من بروزگار اندر ، مانند ندارد . مگر تو ديوانهء كه محبوبهء خود را چون محبوب من ميدانى ؟ دهنش گفت :\r\nاى خاتون ، ترا به خدا سوگند مىدهم كه با من بيا و محبوبهء مرا نظاره كن و من هم با تو بيايم و محبوب ترا مشاهده كنم . ميمونه گفت : اى پليدك ، ناچار من با تو بيايم . و لكن نخست بايد من و تو به چيزى گرو بربنديم . اگر محبوبهء تو كه او را اين‌همه مدحت گفتى ، از محبوب من نيكوتر باشد ، گرو تو بردهء . و اگر مرا محبوب بهتر از محبوبهء تو باشد ، گرو من برده‌ام . عفريت دهنش گفت : اى خاتون ، من اين شرط پذيرفتم و بگرو راضى شدم . بيا تا بجزاير رويم . ميمونه گفت : مكان محبوب من نزديكتر است . كه او در زير همين‌جا است كه ايستاده‌ايم . تو نخست با من بيا تا محبوب من ببينى . پس از آن بنزد محبوبهء تو خواهيم رفت . دهنش گفت : سمعا و طاعة .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nپس هردو سرازير شدند و در برج فرودآمدند . ميمونه ، عفريت دهنش را در كنار تخت بداشت و خود دست برده ، روىانداز از روى قمر الزمان بيك سو كرد . روى او چون آفتاب پرتو افكند . ميمونه با دهنش گفت : اى پليدك ، نظاره كن تا بيهوده‌گوئى ترك كنى . دهنش چشم بقمر الزّمان دوخته ، ساعتى تأمل كرد . آنگاه سرى بجنبانيد و با ميمونه گفت : اى خاتون ، به خدا سوگند كه تو معذورى . و لكن دختران را آنيّتى است كه پسران را نيست . و به خدا سوگند كه محبوب تو در حسن و جمال و بهجت و نيكوئى بمحبوبهء من بسى شبيه و مانند است . و گويا اين دو صورت بديع را قلم يك نقاش كشيده . چون ميمونه از دهنش اين سخن بشنيد ، جهان بر او تيره شد و از غايت خشم ، شهپرى بر سر دهنش زد . چنانچه نزديك شد كه دهنش را روان از تن برود . و با دهنش گفت :\r\nبنور جمال اين ماهرو سوگندت مىدهم كه همين ساعت برو و محبوبهء خود را برداشته ، بدين مكان بياور تا هردو را پهلوى يكديگر ببينيم و خوب از زشت فرق دهيم و نيك از بد بشناسيم . اى پليدك ، اگر اينكه گفتم ، همين ساعت نكنى ، شررى بر تو بيفكنم و ترا بسوزانم و پاره‌پاره‌ات كرده ، هرپارهء بصحرائى در افكنم و ترا عبرت بينندگان و شنوندگان كنم . دهنش گفت : اى خاتون ، فرمان ترا بپذيرم . و لكن ميدانم كه محبوبهء من ، مليح‌تر است . پس عفريت دهنش در حال بپريد و ميمونه نيز با او بپريد . ساعتى غايب شدند . پس از ساعتى همان دخترك را با پيراهنى بلند كه دو طراز زرّين داشت ، بياوردند و بر دو آستين پيراهن او بتارهاى زرّين ، اين ابيات نگاشته بودند :\r\n لب و زلفت اى لعبت سيم‌تن * عقيق و بنفشه است و رويت سمن\r\nقدت نارون زير باغ گل است * رخت باغ گل از بر نارون\r\nبدين نازكى و بدين نيكوئى * ز برگ سمن بايدت پيرهن \r\nپس آن حورنژاد را فرودآورده ، در پهلوى قمر الزمانش بگذاشتند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\n\r\nچون شب يكصد و هشتادم برآمد\r\nگفت : اى ملك جوان‌بخت ، ميمونه و دهنش ، همان دخترك حورنژاد را بياوردند و در پهلوى قمر الزمانش بگذاشتند و روىانداز از هردو برگرفتند . ديدند كه به يكديگر همىمانند و گويا برادر و خواهر توام و يا فرزند عمّ هستند و هردو فتنهء روزگار و آشوب دل پرهيزكارند .\r\nپس دهنش با ميمونه گفت : محبوبهء من بهتر است . ميمونه گفت : لا و اللّه .\r\nمحبوب من نيكوتر است . اى دهنش ، مگر نابينائى و بحسن و جمال و قدّ با اعتدال محبوب من نظر نميكنى ؟ گوش دار تا من در صفت محبوب خود ، شعرى سرايم . اگر تو نيز صادق هستى ، در صفت محبوبهء خود بدانسان شعرى بسراى .\r\nآنگاه ميمونه اين قصيده برخواند :\r\n اى پسر گرد گل از عنبر نثارى كردهء * خانهء ما را برويت چون بهارى كردهء\r\nعارض تو لاله‌زار قامت سرو سهى است * بر سر سرو سهى خوش لاله‌زارى كردهء\r\nتا كه بربندى به چشم عاشقان راه نظر * گرد روى از مشك و از عنبر نثارى كردهء\r\nدر زنخدان چاه سيمين بر صنوبر باغ گل * بر سمن زنجير مشكين طرفه‌كارى كردهء\r\nدر همه روى زمين اندر تتارى بيش نيست * تو بهر تار از خم زلفت تتارى كردهء \r\nچون دهنش ، ابيات ميمونه در صفت قمر الزمان بشنيد ، بطرب آمد و در عجب شد .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و هشتاد و يكم برآمد\r\nگفت : اى ملك جوان‌بخت ، چون دهنش ، شعر ميمونه را بشنيد ، بطرب آمد و در عجب شد و گفت : ترا با اينكه دل از فكر اين ماه‌روى ، پريشان و خاطرت به او مشغول بود ، چنين اشعار نغز خواندى . من نيز بايد كه باندازهء طبع ، جهد كرده ، شعرى چند انشا كنم . پس دهنش برخاسته ، بنزد ملكه بدور رفت و اين قصيده برخواند :\r\n ايا سروى كه سوسن را ز سنبل سايبان كردى * ز بوى سنبل و سوسن جهان رشك جنان كردى\r\nفكندى بر گل از عنبر هزاران حلقه و چنبر * به زير هريك از عمدا يكى جادوستان كردى\r\nكشيدى غاليه بر گل فشاندى بر سمن سنبل * يكى را دام دل كردى يكى را بند جان كردى\r\nچه آفت ديدى از عاشق چه راحت ديدى از گيتى * كه كردى پير عاشق را و گيتى را جوان كردى \r\nدهنش چون ابيات بانجام رسانيد ، ميمونه گفت : اى دهنش ، آفرين بر تو .\r\nو لكن بازگو كه كدامين بهتر است ؟ دهنش گفت : اى خاتون ، محبوبهء من ملكه بدور از محبوب تو بهتر است . ميمونه گفت : اى پليدك ، دروغ گفتى . محبوب من از محبوبهء تو نيكوتر است . پس ايشان با يكديگر سخن ميگفتند و معارضت همىكردند تا اينكه ميمونه بانگ بر دهنش زد و به دو خشم آورد . دهنش فروتنى كرد و نرم‌نرم با ميمونه گفت : تا ديگرى را در ميانه حكم نكنيم ، دشوار است كه مدعاى ما ثابت شود . زيرا كه هريك محبوب خويش را نكوتر مىپندارد . بهتر\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nاينست كه يكى ديگر پديد آريم كه در ميانهء ما بانصاف ، داورى كند و ما نيز او را معتبر دانسته ، بسخنش اعتماد كنيم . ميمونه گفت : راست گفتى . چنين كنيم .\r\nآنگاه پاى بر زمين بزد . عفريتى از زمين بدرآمد كه چشمان دريده داشت و او را هفت شاخ و چهارگيسو بود و دست‌هاى كوتاه داشت و ناخن‌هايش مانند ناخن شير بود و پاهاى او بپاى فيل همىمانست . چون عفريت بدرآمد و ميمونه را بديد ، در پيش روى ميمونه ، زمين ببوسيد و دست بر سينه ايستاد و با ميمونه گفت : اى خاتون و اى دختر ملك جنّيان ، با من چكار داشتى ؟ ميمونه گفت : اى قش‌قش ، قصد من اينست كه در ميان من و اين دهنش پليد داورى كنى . پس ميمونه ، قصه را از آغاز تا انجام بقشقش فروخواند . قشقش بسوى آن پسر و دختر نگاه كرد . ديد كه در حسن و جمال به يكديگر شبيه‌اند و در ملاحت و صباحت ، برابرند . پس قشقش در شمايل بديع ايشان بحيرت اندر ماند و ديرگاهى بديشان نظاره كرده ، اين ابيات برخواند :\r\n آه از اين لعبتان مشكين‌موى * آه از اين دلبران زيباروى\r\nگاه تن را جدا كنند از جان * گاه زن را جدا كنند از شوى\r\nچون من مستمند سوخته‌دل * هريكى را هزار بر سر كوى \r\nپس از آن عفريت قشقش روى بميمونه و دهنش آورده ، بايشان گفت :\r\nبه خدا سوگند ، اين دو هيچ‌كدام از آن ديگرى نيكوتر و خوبتر نيست . بلكه اين دو در حسن و جمال به يكديگر هميمانند . و لكن مرا درين باب ، حكمى ديگر هست . و آن اينست كه هريك از اينها را بىخبر از ديگرى بيدار كنيم . تا ببينيم كه كداميك از آن دو بيشتر مفتون آن ديگر مىشود . ميمونه گفت : اين راى صواب و حكم متين است . من بدين حكم ، راضى هستم . دهنش گفت : من نيز بدين حكم ، راضى هستم . پس در آن هنگام ، دهنش به صورت ، كيك درآمد و قمر الزّمان را بگزيد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\n\r\nچون شب يكصد و هشتاد و دوم برآمد\r\nگفت : اى ملك جوان‌بخت ، دهنش به صورت كيكى درآمد و قمر الزمان را از جاى نرمى بگزيد . از شدّت سوزش گزيدن از جاى بجنبيد و در پهلوى خود كسى را يافت . قمر الزمان را بسى عجب آمد و برخاسته ، راست بنشست و بر آن شخص نظر انداخت . ديد كه دختركيست چون گوهر درخشنده و از زلف سياه ، تودهء عنبر بر ارغوان شكسته ، چشمان مكحولش ، سرمشق سحر بابل و خال مشكينش ، پرهيزكاران را بلاى جان و آشوب دل ، چنان كه شاعر گفته :\r\n پيكرى بس دلستان و شاهدى بس دلربا * نازكى بس دلفريب و چابكى بس دل‌پذير\r\nدست و ساعد چون بلور و عارض و دندان چو دُر * زلف و ابرو چون كمان و غمزه و بالا چو تير \r\nچون قمر الزمان ، ملكه بدور ، دختر ملك غيور را بديد و حسن و جمال او را مشاهده كرد و ديد كه پيراهن بلندى مطرّز بطراز زرّين در بر كرده و قلّادهء مرصع از گوهرهاى قيمتى به گردن آويخته ، قمر الزمان را عقل ، حيران گشت و به دو مفتون شد . خواست كه بيدارش كند ، ملكه بيدار نگشت . از آن‌كه دهنش ، برو خواب گران كرده بود . پس قمر الزّمان ميگفت : اى حبيبهء من ، بيدار شو و مرا ببين كه كيستم . من قمر الزمانم . ملكه بيدار نشد و سر از بالين برنداشت .\r\nقمر الزمان ديرگاهى در كار او بفكرت رفت و با خود گفت : گمان من اينست كه پدرم همين دختر قمرمنظر را ميخواست بر من كابين كند . من از نادانى ، سخن پدر نپذيرفتم و سه سال ، عمر به بيحاصلى گذشت . اگر خدا بخواهد و بامداد شود ، با پدر بگويم كه همين زيباروى از براى من تزويج كند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\n\r\nچون شب يكصد و هشتاد و سوم برآمد\r\nگفت : اى ملك جوان‌بخت ، قمر الزمان با خود گفت : با پدر بگويم كه همين دختر را از براى من تزويج كند و نگذارم كه نصف النهار بگذرد مگر اينكه با او ازدواج كنم .\r\nلكن بايد چيزى از او بگيرم كه پيش من يادگار بماند و در ميانهء من و او اشارتى باشد . آنگاه انگشترى از انگشتش بدرآورد و انگشترى را نگين از گوهرهاى گران‌قيمت بود و اين ابيات بر آن نقش كرده بودند :\r\n سوگند خورده‌ام بسر زلف آن پسر * تا مهر از او نتابم و عهدش برم بسر\r\nسوگند من شكسته نشد گرچه روزگار * بر هم شكست و خورد سر زلف آن پسر \r\nچون قمر الزمان ، انگشترى از انگشت آن دختر بدرآورده ، در انگشت خويش كرد ، پشت بر ملكه بر گردانده ، بخسبيد . ميمونهء جنّيه ، چون اين بديد ، فرحناك شد و با دهنش و قشقش گفت : بچه‌سان پاكدامن بود و پشت به دو گردانيده ، بخسبيد . و اين نبود مگر از پاكدامنى و كمال حسن او . دهنش و قشقش گفتند : آرى ، كردار صواب او را ديديم و پاكدامنى او را كه سرآمد نيكوئىها است ، دانستيم . پس از آن ، ميمونه ، خود را كيكى كرده ، بجامهء ملكه بدور فرو رفت و ناف او را بگزيد . ملكه چشم بگشود و درست نشست . ديد كه پسر ماهروئى در آنجا خفته كه در نكوئى و خوبروئى ، چنانست كه شاعر گفته :\r\n غنودستند بر ماه منوّر * خط و زلفين آن مه‌روى دلبر\r\nيكى را سنبل نورسته بالين * يكى را لالهء خود روى بستر \r\nچون ملكه بدور ، قمر الزمان را بديد ، شيفتهء جمال و مفتون عارض و خال او گرديد و از غايت محبت و عشق ، خردش برفت و هوشش بپريد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\n\r\nچون شب يكصد و هشتاد و چهارم برآمد\r\nگفت : اى ملك جوان‌بخت ، ملكه را از ديدن قمر الزمان ، خرد بزيان رفت و هوشش بپريد و با خود گفت : اين پسر قمر منظر كيست كه در اينجا خفته ؟ پس از آن بچشمان مخمور و ابروان بهم پيوستهء او نظر كرد و حسن و جمال و عارض و خال او بديد . مهرش بر او بجنبيد و بستهء دام محبتش گرديده ، گفت : به خدا سوگند كه اين پسر را بهجت و جمال بآفتاب همىماند و مرا دل از شوق نزديك است كه از هم بپاشد . و به خدا سوگند اگر ميدانستم كه اين پسر همان است كه مرا از بهر او خواستگارى ميكردند ، هرآينه سخن پدر مىپذيرفتم و رسول اين ملك‌زاده را رد نمىكردم و اين را شوى خود ميگرفتم . پس ملكه بدور ، چشم به روى قمر الزمان دوخته ، به او گفت : اى خواجهء من و اى حبيب دل و روشنائى ديدهء من ، از خواب بيدار شو . ولى ميمونهء جنّيه ، خواب بر قمر الزمان سنگين كرده بود كه او بيدار نميشد . پس ملكه به او گفت : بجان منت سوگند مىدهم كه سخن من بپذير و از خواب بيدار شو . قمر الزمان جواب نگفت و سر از بالين برنداشت . پس ملكه بدور گفت : چرا بحسن و جمال خويش مغرورى ؟\r\nتو اگر باغ گلى ، من چمن ياسمنم . تو اگر حسن و صباحت دارى ، مرا نيز نيكوئى و ملاحت در سرحدّ كمال است . مگر ترا از اعراض من آگاه كرده‌اند و يا اينكه پدر پير پليد من ترا منع كرده كه امشب با من سخن نگوئى . قمر الزمان چشم باز نكرد . ملكه را هرساعت ، محبت افزون ميگشت و مهر قمر الزمان اندر دلش جاى ميگرفت و با حسرت بر او همىنگريست . پس ملكه را خاطرپريشان شد و با قمر الزمان گفت : يا سيّدى ، با من سخن بگو و جواب بازده . كه تو عقل از من بربودى و هوش از من ببردى . ملكه اين سخنان همىگفت . ولى قمر الزمان غرق خواب بود و ردّ جواب نمىكرد . پس ملكه بدور دلتنگ شد و گفت : چرا بخويشتن مغرور هستى ؟ آنگاه انگشترى خود را در انگشت قمر الزمان بديد .\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nفرياد بركشيد و با غنج و دلال گفت : به خدا سوگند كه تو حبيب من هستى و تو مرا دوست ميدارى ولى اعراض تو از ناز است . پس از آن انگشترى قمر الزمان را در عوض انگشترى خود در انگشت كرد و در گوشه‌اى بخوابيد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\n\r\nچون شب يكصد و هشتاد و پنجم برآمد\r\nگفت : اى ملك جوان‌بخت ، ملكه بدور در گوشه‌اى بخوابيد . چون عفريته ميمونه ، اين را بديد ، فرحناك شد و بدهنش گفت : اى پليدك ، ديدى كه محبوبهء تو چگونه واله محبوب من شد و محبوب مرا ديدى كه بچه‌سان غرور و ناز با محبوبهء تو به كار برد . شك نيست كه محبوب من از محبوبهء تو نكوتر است . ولى من بر تو بخشودم . پس آزادنامهء از بهر او بنوشت و رو بقشقش كرده ، گفت :\r\nدهنش را يارى كن و محبوبهء او را برداشته ، بمكانش برسان . كه از شب ، ساعتى بيش نمانده . پس دهنش و قشقش پيش ملكه بدور رفته ، او را برداشته ، همىپريدند تا اينكه ملكه را به مكان او رسانيده ، در خوابگاهش گذاشتند . و ميمونهء جنّيه در بالين قمر الزمان نشسته ، او را نظاره ميكرد تا اينكه صبح نزديك شد . ميمونه از پى كار خود شد .\r\nچون فجر بدميد ، قمر الزمان بيدار شد و به چپ و راست نگاه كرده ، دخترك را در نزد خود نيافت . با خود گفت : اين كار را سبب ، هيچكس نيست .\r\nمگر اينكه پدر من مرا به تزويج همين دختر كه در نزد من بود ، ترغيب ميكرد .\r\nچون من سخن او را نپذيرفتم ، بىخبر از من اين دختر را نزد من آورد تا رغبت مرا بزن گرفتن بيفزايد . پس خادمى را كه در پشت در خفته بود ، آواز داد و گفت : اى پليدك ، برخيز . خادم بوحشت از خواب برخاست و آب دستنماز برداشته ، پيش آورد . قمر الزمان برخاسته ، به آب خانه رفت . چون بيرون آمد ، وضو بگرفت و فريضهء صبح به جا آورده ، بتسبيح پروردگار بنشست . پس از آن بخادم گفت : واى بر تو ، اى خادم ، كى بدينجا آمده و دخترك را از اينجا برد ؟\r\nخادم گفت : اى خواجه ، دخترك كيست ؟ قمر الزمان گفت : دخترى كه امشب در اينجا بود . خادم گفت : در نزد تو دخترى نبود . از كجا دختر بدينجا آمد ؟ كه من در پشت در خفته بودم و در بسته بود . اى خواجه ، به خدا سوگند نزد تو ، زنى يا\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nمردى نبود . قمر الزمان گفت : اى غلامك ، دروغ ميگوئى . مگر ترا رتبت بدانجا رسيده كه مرا فريب دهى ؟ راست بگو كه دخترى كه امشب اينجا بود ، بكجا رفت ؟ غلامك از او هراس كرده ، گفت : اى خواجه ، به خدا سوگند كه من دختر يا پسرى نديده‌ام . قمر الزمان از سخن خادم در خشم شده ، برخاسته ، كمر خادم بگرفت و بزمينش انداخت و پاى بر حلقوم او گذاشته ، همىفشرد تا اينكه خادم از خود برفت . پس او را بريسمان بسته ، در چاهش فروآويخت تا به آب رسيد .\r\nآنگاه ريسمان ، سست كرده ، خادم در آب غوطه خورد . دگر بارش از آب بيرون كرد . خادم ، لابه آغازيد و فرياد زد . قمر الزمان گفت : اى پليدك ، به خدا سوگند كه از چاهت بدر نياورم تا اينكه مرا از قضيهء آن دختر آگاه نكنى و با من نگوئى كه دخترك را چه كسى برد ؟\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و هشتاد و ششم برآمد\r\nگفت : اى ملك جوان‌بخت ، خادم با قمر الزمان گفت : اى خواجه ، مرا از چاه بدر آور و از اين ورطه خلاص ده تا راستى با تو بگويم . قمر الزمان او را از چاه بدرآورد . و آن ايام ، فصل زمستان بود . خادم از بسيارى غوطه خوردن و بيرون آمدن ، از شدّت سرما مانند بيد كه از باد تند بلرزد ، همىلرزيد و جامه‌اش از آب ، تر بود . گفت : اى خواجه ، مرا بگذار تا بيرون شوم و جامه بركنده ، بفشارم و به آفتابش بيفكنم و جامهء ديگر پوشيده ، به زودى در نزد تو حاضر آيم و حكايت دخترك با تو بازگويم . قمر الزمان گفت : اى غلامك ، اگر تو مرا بدينسان معاينه نمىديدى ، سخن براستى نميگفتى . اكنون برو و كار خود را انجام داده ، بازگرد و حكايت دخترك با من بگو . ولى دير مكن .\r\nدر حال ، خادم بدرآمد و همىدويد تا اينكه بنزد ملك شهرمان درآمد .\r\nديد كه با وزير نشسته ، در كار قمر الزمان مشورت ميكنند . و خادم شنيد كه ملك\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nبا وزير ميگفت : دوش مرا بس‌كه خاطر بقمر الزمان مشغول بود ، نخفته‌ام و بيم از آن دارم كه از آن برج ، آفتى به دو رسد . او را در آنجا بزندان كردن ، مصلحت نمىنمايد . وزير گفت : هراس مكن . به خدا سوگند كه هيچ آسيب بر وى نمىرسد .\r\nتو يك ماه او را در زندان بگذار تا نخوتش كم شود . الغرض ، ملك با وزير در گفتگو بودند كه خادم با آن حالت منكر بنزد ايشان درآمد و با ملك گفت : اى پادشاه ، پسرت ديوانه گشته و با من چنين و چنان كرد و گفت دختركى دوش در اينجا بود . بى خبر از من رفته است . تو خبر او با من بگو . چون ملك شهرمان ، حالت قمر الزمان از خادم بشنيد ، فرياد واويلا بركشيد و بوزير خشم آورده ، گفت كه : سبب اين كارها تو بودهء . اكنون برخيز و از كار قمر الزمان آگاه شو و مرا نيز با خبر كن . در حال ، وزير از نزد ملك بدرآمد و از بيم ملك ، راه رفتن نمىتوانست و با خادم بسوى برج روان شد . و در آن‌وقت ، آفتاب برآمده بود .\r\nچون وزير پيش قمر الزمان رفت ، ديد كه بر تخت نشسته ، تلاوت همىكند . وزير ، او را سلام كرد و در پهلوى او بنشست و گفت : اى خواجه ، اين خادمك پليد ، سخنى با ما گفت كه ما را بتشويش اندر كرد و ملك از سخن او در خشم شد . قمر الزمان گفت : اى وزير ، خادمك بشما چه گفت كه بتشويش اندر شديد ؟ وزير گفت كه : خادم با حالت منكر آمده ، از تو حالتى حكايت كرد كه آن حالت از تو دور باد و سخنى گفت كه نتوان گفت . حمد خدا را كه تو سلامت هستى و ترا خرد بىنقصان است . هرگز از تو كار بد رو نداده و نميدهد .\r\nقمر الزمان گفت : اى وزير ، اين خادم پليد چه گفت ؟ وزير گفت : خادم از تو ديوانگى حكايت كرد و خبر داد كه تو گفتهء دختركى دوش در اينجا بود . آيا تو اين سخن گفتهء يا نه ؟ چون قمر الزمان از وزير ، اين سخن بشنيد ، سخت خشمناك شد و با وزير گفت : بر من آشكار شد كه شما اين كار را بخادم آموخته‌ايد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\n\r\nچون شب يكصد و هشتاد و هفتم برآمد\r\nگفت : اى ملك جوان‌بخت ، قمر الزمان گفت : بر من آشكار شد كه اين كار را شما بخادم آموخته‌ايد و شما گفته‌ايد كه مرا از كار دختركى كه دوش در اينجا بود ، آگاه نكند . اى وزير ، تو خردمند و فرزانهء . با من بگو دخترى كه دوش در اينجا بود ، بكجا رفت ؟ و يقين دارم شما او را نزد من فرستاده بوديد . ولى وقتى كه بيدار شدم ، او را در اينجا نيافتم . تو راست گو كه اكنون دخترك كجا است ؟ وزير گفت : اى قمر الزمان ، به خدا سوگند كه ما كس پيش تو نفرستاده‌ايم و تو در اين مكان دربسته تنها بودى و خادم در پشت در بود و بنزد تو دخترى يا پسرى نيامده . بعقل خود بازگرد و خاطر بوسوسه مشغول مكن و اين سخنان مگو .\r\nقمر الزمان گفت : اى وزير ، آن دخترك ، دخترى بود پرىپيكر و سياه چشم گل رخسار كه دوش در اينجا بود . وزير از سخن او شگفت ماند و گفت :\r\nدختر را در بيدارى بعيان ديدهء يا در خوابش ديدهء ؟ قمر الزمان گفت : اى پير خرف نادان ، مگر ترا گمان اينست كه من او را در خواب ديده‌ام ؟ به خدا سوگند كه من او را به بيدارى به چشم خود ديده‌ام و نيمى از شب بحسن و جمال و شمايل بديع او نظاره كردم و شما او را سپرده بوديد كه با من سخن نگويد و خويشتن را بخواب زند . وزير گفت : يا سيّدى ، شايد آن‌كه تو ديدهء اضغاث و احلام است كه از بخار طعام رو داده و يا شيطان بر تو وسوسه كرده . قمر الزمان با وزير گفت : اى شيخ پليد ، تو از بهرچه مرا استهزا ميكنى ؟ ميگوئى شايد كه بخوابش ديدهء . با وجود اينكه خادم بآمدن دختر اعتراف كرد و به من وعده داد كه از بيرون بازگشته ، مرا از قضيهء او آگاه كند . وزير گفت : ديوانه‌وار سخن مگو .\r\nچنين دختر ماه‌رو به اين منزل خراب از كجا راه يافت ؟ قمر الزمان در خشم شد و زنخدان وزير گرفته ، از تخت به زير كشيد و به زمين افكند و لگد زدن آغاز كرد .\r\nوزير ديد كه از ضرب مشت و لگد هلاك خواهد شد . با خود گفت : جائى\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nكه خادم با دروغى خود را از اين ديوانه خلاص كند ، چگونه من با دروغى خود را از چنگ او نرهانم ؟ پس رو بقمر الزمان كرده ، گفت : يا سيدى ، از من مؤاخذه مكن . كه پدر تو مرا فرموده بود كه خبر اين دخترك از تو پوشيده دارم .\r\nولى من مرد پير ناتوان هستم . از شكنجه‌هاى تو رنجور و فكار گشتم . بيش از اين طاقت آزار ندارم . مرا اندكى مهلت ده تا قصّهء دخترك با تو بيان كنم . در حال ، قمر الزمان دست از آزردن او كوتاه كرد و گفت : چرا پيش از آن‌كه ترا شكنجه كنم . حكايت دخترك نگفتى ؟ اكنون اى شيخ پليد ، برخيز و قصّه آن دخترك بر من فروخوان . كه آن دختر قمر منظر را در كنار منش كه آورد و الحال در كجا است ؟ و اگر پدر من ، ملك شهرمان از اين كارها قصد امتحان من داشت كه بزن گرفتنم راضى كند ، اكنون من راضى شدم . و اگر قصد پدرم اين بوده است كه آن دخترك به من بنمايد ، پس از آن او را از من پوشيده دارد تا به دو حريص گشته ، به تزويج تن در دهم ، اكنون مرا ميل در سرحدّ كمال است و جز آن دخترك ، كس را نميخواهم . زود برخيز و پدر مرا اشارت كن كه در تزويج او شتاب كند و خود نيز همين ساعت بنزد من بازگرد . وزير برخاسته ، در حالتى كه گمان خلاصى نداشت ، همىرفت تا از برج بدرآمد و همىدويد تا به پيشگاه ملك شهرمان برسيد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و هشتاد و هشتم برآمد\r\nگفت : اى ملك جوان‌بخت ، وزير همىدويد تا به پيشگاه ملك شهرمان رسيد . ملك گفت : اى وزير ، چونست كه ترا پريشان و درهم مىبينم ؟ وزير با ملك گفت :\r\nبشارت آورده‌ام . ملك گفت : بشارت بازگو . وزير گفت : بشارت همين است كه پسرت قمر الزمان ، ديوانه گشته . چون ملك اين سخن بشنيد ، ستاره به چشم اندرش تيره شد و با وزير گفت : صفت جنون قمر الزمان بر من بيان كن . وزير\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nآنچه از قمر الزمان ديده بود ، بازگفت . ملك با وزير گفت : من نيز ترا بشارت دهم كه ترا خواهم كشت . از آن‌كه تو سبب جنون قمر الزمان گشتهء و من اين كارها را با اشارت تو كرده‌ام . به خدا سوگند كه اگر به فرزند من آفتى رسد ، ترا عبرت بينندگان كنم و ساغر هلاك بر تو بنوشانم . پس ملك برخاسته ، با وزير به برج اندرآمدند . چون بنزديك قمر الزمان رسيدند ، قمر الزمان بر پاى خاست و از تخت به زير آمده ، دست ملك را بوسه داد و دست‌بسته بايستاد . تا يك ساعت بدان منوال ، سر به زير افكنده ، بايستاد . پس از آن سر بر كرده ، آب از ديدها فروباريد و گفتهء شاعر برخواند :\r\n ز ابتداى كون عالم تا بوقت پادشاه * از بزرگان عفو بوده است از فرودستان گناه \r\nدر آن هنگام ، ملك برخاسته ، پسر را در آغوش كشيد و جبين او را بوسه داد و در پهلوى خود بر تختش بنشاند و با نظر خشم بوزير نگاه كرد و گفت : اى وزير نادان ، چگونه در حق پسر من چنين و چنان گفتى و مرا بتشويش اندر انداختى ؟ پس از آن‌رو بقمر الزمان كرده ، گفت : اى فرزند ، نام امروز چيست ؟\r\nگفت : اى ملك ، امروز روز شنبه است و فردا يكشنبه و پس‌فردا دوشنبه و پستر فردا سه‌شنبه و پس از آن چهارشنبه ، پنجشنبه و پس از آن آدينه است . ملك گفت : اى فرزند ، حمد خدا را كه سلامت هستى . بازگو كه اين ماه به عربى چه نام دارد ؟ قمر الزمان گفت : اين ماه ذو القعده . پس از آن ذو الحجّه و محرّم و صفر و ربيع الاوّل و ربيع الآخر و جمادى الاولى و جمادى الثانيه و رجب و شعبان و رمضان و شوّال است . ملك شهرمان را بغايت ، خوشنودى روى داد و خيو بر روى وزير بينداخت كه : چگونه گمان كرده بودى كه فرزند من ديوانه شده ؟ و حال آن‌كه تو خود پست‌ترين ديوانگاه هستى . وزير سر بجنبانيد و خواست سخن گويد . باز اندكى صبر كرد تا ببيند كه چه روى خواهد داد . آنگاه ملك با قمر الزمان گفت : اى فرزند ، چه بوده است آن سخن كه بخادم و وزير گفتهء كه\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nدوش دختر خوبروئى در اينجا بوده ؟ اكنون بازگو كه آن دختر چه كاره است و آن خوبروى از كجا بود ؟ قمر الزمان از سخن ملك بخنديد و گفت : اى پدر ، بدان و آگاه باش كه ديگر مرا طاقت تحمّل نمانده . زياده بر اين با من سخن مگوئيد كه از كارهاى شما تنگدل گشته‌ام و بدان كه به تزويج راضى شده‌ام . به شرط آن‌كه همان دختر را كه دوش در اينجا بود ، از براى من تزويج كنيد . كه من دانسته‌ام كه او را تو بنزد من فرستاده بودى و مرا تو شوقمند كردى . و باز پيش از آن‌كه بامداد آيد ، باشارت تو آن دختر را برده‌اند . ملك شهرمان گفت : اى فرزند ، نام خدا بگرد خويشتن بدم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و هشتاد و نهم برآمد\r\nگفت : اى ملك جوان‌بخت ، ملك شهرمان گفت : اى فرزند ، نام خدا بگرد خويشتن بدم تا ترا خرد از آفت ، سلامت بماند . و اينكه تو گمان كردهء كه من دخترى نزد تو فرستاده‌ام ، پس از آن باشارت من او را بيرون برده‌اند ، به خدا سوگند كه مرا به اين كار آگاهى نيست . و ترا به خدا سوگند مىدهم كه مرا خبر ده كه اين اضغاث و احلام است و يا اينكه دوش به خيال زن گرفتن خفتى و ترا خاطر بزن گرفتن مشغول شد و از آن خيال ، وسوسه اندر دلت پديد گشت . نفرين خدا به تزويج باد كه تو با همان خيال خفتهء و در خواب ، دخترك خوبروئى ديدهء و اكنون ترا اعتقاد اينست كه به بيدارى ، آن دخترك را ديدهء . اى فرزند ، اينها همه اضغاث و احلام است . قمر الزمان گفت : اى پدر ، اين سخن بگذار و به خداوند جهان‌آفرين سوگند ياد كن كه ترا بر آن دختر و مكان او آگاهى نيست . پس ملك به او گفت : به خدا سوگند همىخورم كه مرا به دختر و مكان او آگاهى نيست . شايد اينكه بخوابش ديدهء ، احلام و اضغاث باشد . قمر الزمان گفت : اى پدر ، ترا مثلى گويم تا از آن مثل بر تو آشكار شود كه اينكه من ديده‌ام ، به بيدارى بوده است ، نه بخواب .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و نودم برآمد\r\nگفت : اى ملك جوان‌بخت ، قمر الزمان با ملك شهرمان گفت : اى پدر ، ترا مثلى گويم تا بر تو آشكار شود كه اينكه من ديده‌ام ، به بيدارى بوده است ، نه بخواب . و آن مثل اينست كه من از تو سؤال ميكنم آيا از براى كسى اتفاق افتاده است كه خود را بخواب بيند كه بقتال و جدال اندر است . چون از آن خواب بيدار گردد ، شمشيرى خون‌آلود در دست خود بيند ؟ ملك شهرمان گفت : لا و اللّه . اى فرزند ، هرگز چنين كار اتفاق نميافتد . قمر الزمان گفت : اى پدر ، ترا از آنچه به من رو داده ، با خبر كنم . و آن اينست كه من دوش ، نيمى از شب رفته ، از خواب بيدار شدم .\r\nدخترى آفتاب‌روى در اينجا يافتم كه قامت و عارضش به من همىمانست . من انگشترى از انگشت او بدرآورده ، در انگشت خويش كردم و او نيز انگشترى من بدرآورده ، در انگشت خويش كرد . من گمان كردم كه تو او را نزد من فرستادهء و خود در جائى پنهان گشتهء تا ببينى كه با او چه خواهم كرد . من نيز شرم كردم .\r\nپس چون بامداد شد ، من از خواب بيدار گشتم . از دخترك اثرى نيافتم .\r\nچگونه چنين كار ، دروغ خواهد بود ؟ كه اينك انگشترى در دست من است و اگر انگشترى نبودى ، من نيز گمان ميكردم كه اينها را در خواب ديده‌ام . پس قمر الزمان ، انگشترى بملك شهرمان داده ، گفت : اى ملك ، نظاره كن به چند ارزش دارد ؟ ملك شهرمان ، انگشترى بگرفت و اين سوى و آن سوى آن نظر كرده ، با قمر الزمان گفت : اى فرزند ، حكايت اين انگشترى ، حكايتى است بزرگ . و آنچه ترا دوش اتفاق افتاده ، كارى است دشوار . و نمىدانم كه اين حادثه از كجا روى داده . و سبب همهء اين كارها نبوده است ، مگر وزير بىتدبير .\r\nو اى فرزند ، ترا به خدا سوگند مىدهم كه شكيبائى پيش گير و تحمل پيشه كن .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nشايد خدا اين اندوه از تو ببرد و ترا خلاصى دهد ، كه شاعر گفته است :\r\n باغبان را گر دو روزى صحبت گل بايدش * بر جفاى خار هجران صبر بلبل بايدش\r\nاى دل اندر بند زلفش از پريشانى منال * مرغ زيرك چون بدام افتد تحمل بايدش \r\nو اى فرزند ، اكنون دانستم كه تو ديوانه نيستى . و اين اندوه را از تو دور نكند ، مگر خدا . قمر الزمان گفت : اى پدر ، ترا به خدا سوگند مىدهم كه دخترك آفتاب‌روى را جستجو كن و درآوردن او بشتاب . و گرنه من از حزن ، هلاك خواهم شد . پس قمر الزمان را شور عشق بگرفت و رو به پدر كرده ، اين دو بيت برخواند :\r\n برويد اى حريفان بكشيد يار ما را * به من آوريد زود آن صنم گريزپا را\r\nاگر او بوعده گويد كه دم دگر بيايم * مخوريد مكر او را بفريبد او شما را \r\nقمر الزمان ، چون ابيات بانجام رسانيد ، با فروتنى و لابه رو به پدر كرده ، آب از ديده روان ساخت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و نود و يكم برآمد\r\nگفت : اى ملك جوان‌بخت ، قمر الزمان آب از ديده روان ساخت و اين ابيات برخواند :\r\n تو در كمند نيفتادهء و معذورى * از آن بقوّت بازوى خويش مغرورى\r\nگر آن‌كه خرمن من سوخت با تو پردازد * ميسرت نشود عاشقى و مستورى \r\n\r\n","description":"","footnote":"","page_name":" 122 ","page_number":122},
  {"content":"\r\n\r\nچون قمر الزمان ، ابيات بانجام رسانيد ، وزير با ملك گفت : اى شهريار جهان ، تا كى در نزد قمر الزمان نشسته ، از كار مملكت و سپاه غافل خواهى بود .\r\nبسا هست كه بسبب غفلت تو كار مملكت اختلال پذيرد . و مرد خردمند را ضرور است كه چون ناخوشىهاى مختلف بر وى روى دهد ، نخست بزرگترين آن ناخوشىها را معالجت كند . و اكنون مرا راى اينست كه تو قمر الزمان را از اين مكان بيرون كنى و در قصر بغرفهء رو به دريا جايش دهى و خود نيز شبانه‌روز در نزد او بنشينى و هفتهء دو روز ، امرا و وزرا و نوّاب و حجّاب و خاصان مملكت و ارباب دولت و سپاه و رعيت را به پيشگاه حاضر آورى تا كارهاى خود را بر تو عرضه دارند . تو نيز حاجت ايشان برآورى و در ميان ايشان داورى گفته و باقى هفته را در نزد قمر الزمان باشى . و پيوسته اين حالت ترك نكنى تا اينكه خدا كربت و اندوه از تو ببرد . و اى ملك ، از حادثات روزگار ، ايمن مباش و از زيردستان ، غفلت روا مدار . چنان كه شاعر گفته است :\r\n الا تا بغفلت نخسبى كه نوم * حرام است بر چشم سالار قوم\r\nغم زيردستان بخور زينهار * بترس از زبردستى روزگار \r\nملك ، سخن او را بر صواب ديد . در حال ، برخاسته ، فرمود كه قمر الزمان از آن‌مكان بيرون كنند و در قصر بغرفهء رو به دريا جاى دهند . آنگاه خادمان ، فرش‌هاى حرير بدان غرفه گستردند و ديوار آن را ديبا بستند و پرده‌هاى مرصع بگوهر بياويختند . قمر الزمان بدانجا درآمد و از شدت عشق ، رنجور شد و از غايت شوق ، پيوسته بيدار بود و هميشه خيال محبوبه بخاطر داشت و گونه‌اش زرد و تنش نزار ميگرديد . پدرش ملك شهرمان در بالين او محزون بنشست . و ملك شهرمان ، هفتهء دو روز ، شنبه و دوشنبه جواز داد كه امرا و وزرا و حجّاب و نوّاب و سپاه و رعيت در پيشگاه حاضر شوند و وظايف خدمت بجاى آورند و هنگام پسين بازگردند . و ايشان نيز بدانسان ميكردند . و ملك شهرمان ، باقى ايام هفته را نزد قمر الزمان آمده ، با او بسر ميبرد و شب و روز از او جدا نميگشت . و\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nديرگاهى حال بدين منوال بود . الغرض ، قمر الزمان بن ملك شهرمان را كار بدينجا رسيد .\r\nو اما ملكه بدور ، دختر ملك غيور را جنّيان از نزد قمر الزمان برداشته ، بخوابگاه خود رسانيدند . از شب ، ساعتى بيش نمانده بود . چون صبح بدميد ، ملكه بدور بيدار گشته ، به چپ و راست نگاه كرده ، قمر الزمان را نديد . دلش بطپيد و پاى خردش بلرزيد . فريادى بلند برآورد . در حال ، كنيزكان و دايگان بيدار شده ، نزديك ملكه آمدند . بزرگترين ايشان پيش رفته ، گفت : اى خاتون ، بر تو چه رسيده ؟ ملكه گفت : اى پليد ، محبوب خوبروى من كجا است ؟ دايهء بزرگ چون سخن او بشنيد ، بهراس اندر شد و گمان آفت رسيدگى بر خرد وى كرد و گفت : اى ملكه بدور ، اين سخنان بيهوده چيست ؟ ملكه بدور گفت : اى عجوزك پليد ، آن پسر نيكوروى سياه‌چشم و كمان‌ابرو كه از آغاز شب تا نزديك صبح در اينجا بود ، كجا رفته ؟ دايه گفت : اى خاتون ، به خدا سوگند كه من نه پسر ديده‌ام و نه كس ديگر . ترا به خدا سوگند مىدهم كه اين گونه مزاح بيرون از اندازه مكن و ما را با اين سخنان بكشتن مده . بسا هست كه مزاح ترا به گوش ملك غيور برسانند .\r\nآنگاه ما را از دست او خلاصى نخواهد بود .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n\r\nچون شب يكصد و نود و دوم برآمد\r\nگفت : اى ملك جوان‌بخت ، دايه گفت : بسا هست اين مزاح ترا به گوش ملك غيور برسانند . آنگاه ما را از دست او خلاصى نخواهد بود . ملكه بدور با دايه گفت : به خدا سوگند كه امشب پسرى خوبرو و كمان‌ابرو در اينجا يافتم . دايه گفت : اى خاتون ، مگر ترا خرد بزيان رفته كه چنين سخنان همىگوئى ؟ و در آن هنگام ، ملكه بدور نظر كرده ، انگشترى قمر الزمان در انگشت ديد و انگشترى خود را در انگشت نيافت . با دايه گفت : اى پليدك ، چرا سوگندهاى دروغ ياد ميكنى و ميگوئى كس بدينجا نبود ؟ دايه گفت : به خدا سوگند كه با تو دروغ نگفتم . ملكه بدور در خشم شد و شمشيرى كه داشت ، بركشيد و دايه را بكشت . آنگاه خادمان و كنيزكان ، بانگ بر او زده ، بنزد پدرش رفته ، حالت ملكه با او بازگفتند .\r\nملك غيور در حال بنزد دختر خود ، ملكه بدور بيامد و به او گفت : اى دختر ، اين چه حادثه است ؟ ملكه گفت : اى پدر ، كجا است آن پسر قمر منظر كه دوش در اينجا بود ؟ اين سخن بگفت و چون ديوانگان به چپ و راست نظر كرد .\r\nچون پدرش اين كارها از او مشاهده كرد ، كنيزكان و خادمان را فرمود كه او را گرفته ، زنجير بگردنش نهند و غرفهء كه بقصر اندر بود ، در زندانش كنند . ملكه بدور را كار بدينگونه شد . اما پدرش ملك غيور چون ماجراى دختر بديد ، جهان بر او تنگ شد و از بس‌كه او را دوست هميداشت ، كار او را بر خود هموار نكرده ، ستاره‌شناسان و حكيمان حاضر آورد و با ايشان گفت : هركس دختر مرا از اين حادثه خلاص كند ، دختر را به دو تزويج كنم و نيمهء مملكت به دو ببخشم . و هركس كه نتواندش خلاص كرد ، او را بكشم و سر او را از قصر دختر بياويزم .\r\nپس هركه بمعالجت ملكه ميرفت و او را از ناخوشى خلاص نميكرد ، ملك ، او را كشته ، سرش را از در قصر دختر همىآويخت . و پيوسته كارش همين بود .\r\nتا اينكه چهل تن از براى دختر كشته شد . و همه‌روزه ، حكيمان اطراف جمع\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nميكرد . ولى حادثهء ملكه بحكيمان دشوار شده بود و از معالجت او عاجز بودند و معالجت را اقدام نميكردند . پس از آن ملكه را عشق و شوق افزون مىشد و سرشك از ديده ميريخت و اين ابيات برخواند :\r\n زهى خجسته و فرخنده باد فروردين * بفرّخى و خوشى آمدى ز خلد برين\r\nمسافرى و تو كردى جهان مسافروار * همىشوى و جهان را همىدهى تزيين\r\nاگر بدان صنم ماه‌روى برگذرى * يكى ز حزن من آگه كنش بصوت حزين\r\nدرون زلف دلاويز او بجوى دلم * چنان كه گم نشوى در ميان حلقهء چين \r\nچون ابيات بانجام رسانيد ، گريان شد و هميگريست تا اينكه چشمش و لبش از گريه ، رنجور شد و گل عارضش فسرده گشت . و تا سه سال ، حال او بدين منوال بود . و ملكه بدور را برادر رضاعى ، مرزوان نام بود كه بشهرهاى دور سفر ميكرد . و در اين مدت كه اين حادثه از براى ملكه روى داد ، مرزوان در سفر بود . و مرزوان او را بغايت دوست ميداشت . چون از سفر بيامد ، بنزد مادر خود رفت و نخست حال خواهر خود ، ملكه بدور را پرسيد . مادرش به او گفت : اى فرزند ، ملكه بدور ديوانه گشته و سه سال بر او گذشته كه او را زنجير بگردنست و طبيبان از معالجت او عاجز مانده‌اند . چون مرزوان اين سخن بشنيد ، گفت : ناچار بايد بنزد او شوم شايد كه ناخوشى او بشناسم و بر معالجت او قادر باشم . مادر مرزوان گفت : چنين بايد كرد . و لكن صبر كن تا فردا در كار تو حيلتى كنم . پس مادر مرزوان بقصر ملكه رفت و با خادمى كه بدر قصر گماشته بودند ، بنشست و هديتى از براى او بداد و گفت : مرا از تو تمنى اينست كه برادر ملكه را جواز دهى كه بنزد ملكه بدور رفته ، ساعتى در آنجا بنشيند و به زودى بازگردد و هيچ كس نداند . خادم گفت : اين كار نخواهد شدن ، مگر وقتى كه ظلمت شب ، جهان بگيرد و ملك نزد دختر خود بيايد و بازگردد . و آنگاه تو با برادر او بيا . پس عجوز بسوى خانهء خود رفت .\r\nچون هنگام شام شد و جهان ، پردهء قيرگون بر سر كشيد ، در حال ، عجوز\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nبرخاسته ، مرزوان را همىبرد تا بنزد خادم رسيد . در آن‌وقت ، ملك از نزد دخترش بازگشته بود . چون خادم ، عجوز را بديد ، برپاى خاست و گفت : بدرون خانه شو . ولى دير ننشينيد . پس عجوز ، پسر خود ، مرزوان را بدرون برد . ملكه بدور را بديدند و او را سلام كردند . و ملكه بدور ، مرزوان را بديد و او را بشناخت و گفت : اى برادر ، سفر كرده بودى و اخبار تو از ما بريده بود . مرزوان گفت : راست است . و لكن خدا بسلامتم بازگرداند و دوباره سفر ، مرا در نظر است . و سبب آمدن بدينجا اين بود كه از حادثهء تو آگاه گشتم . دلم سوخت . بنزد تو بيآمدم شايد كه درد تو بشناسم و دارو توانم پديد آورد . ملكه گفت : اى برادر ، ترا نيز چون ديگران گمان اينست كه مرا جنون فراگرفته . لا و اللّه . ديوانه نيستم . اين بگفت و بگريست و اين دو بيت برخواند :\r\n رنگ رويم غم دل با همه‌كس ميگويد * فاش كرد آن‌كه ز بيگانه همىبنهفتم\r\nپيش از آنم كه بديوانگى انجامد كار * معرفت پند همىداد نمىپذرفتم \r\nمرزوان دانست كه ملكه عاشق است . پس گفت : قصّه با من بازگو و آنچه به تو روى داده ، بيان كن . شايد خدا مرا به چيزى آگاه كند كه خلاص تو در آن باشد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و نود و سوم برآمد\r\nگفت : اى ملك جوان‌بخت ، مرزوان با ملكه گفت : شايد خدا مرا به چيزى آگاه كند كه خلاص تو در آن باشد . ملكه بدور گفت : اى برادر ، حديث من گوش دار كه من شبى در ثلث آخر شب از خواب بيدار گشتم . در اتاق خود ، جوانى خفته ديدم كه بدان خوبروئى كس نديده بودم و زبان سخندان در وصف او عاجز و حيران بود . مرا گمان اين شد كه اين كار باشارت پدر است و او امتحان من همىخواهد .\r\nاز آن‌كه بارها ملوك ، مرا خواستگارى كردند و پدرم مرا به تزويج بفرمود . سخن\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nپدر نپذيرفتم . و از براى همين گمان كه كرده بودم ، آن پسر را بيدار نكردم و ترسيدم . پس چون بامداد شد ، ديدم كه انگشترى او در عوض انگشترى من در دست من است . اى برادر ، مرا حكايت اين بود و اكنون دلبسته و مفتون او هستم و از غايت شوق و عشق ، خواب و خور بر من حرام گشته و بجز گريستن ، كارى ندارم . پس از آن سرشك از ديده روان ساخت و اين ابيات برخواند :\r\n زان‌گه كه بدان صورت خوبم نظر افتاد * از صورت بىطاقتيم پرده برافتاد\r\nگفتم كه بعقل از همه كارى بدر آيم * بيچاره فروماند چو عشقش بسر افتاد\r\nدر سوخته پنهان نتوان داشتن آتش * ما هيچ نگفتيم و حكايت بدر افتاد\r\nصاحب‌نظران زين نفس گرم چو آتش * دانند كه اندر تن من نيشتر افتاد \r\nپس از آن ملكه بدور با مرزوان گفت : اى برادر ، ببين كه در كار من چه خواهى كرد و چارهء من از كه خواهى جست ؟ مرزوان سر به پيش افكنده ، در عجب بود و نميدانست كه چاره چيست . پس از آن سر بر كرده ، با ملكه گفت :\r\nهرآنچه بر تو روى داده ، همه راست و درست است . و در فكر اين پسر ، عاجز و حيران مانده‌ام . و لكن همهء شهرها بگردم و دواى درد تو كنم . شايد چارهء تو در دست من باشد . اكنون تو مضطرب مباش و شكيبا شو . مرزوان اين بگفت و ملكه را وداع كرده ، از آنجا برآمد . و ملكه اين ابيات برخواند :\r\n دلى از سنگ ببايد بسر راه وداع * تا تحمّل كند آن روز كه محمل برود\r\nاشك حسرت بسر انگشت فروميگيرم * كه اگر راه دهم قافله در گل برود\r\nره نديدم چو برفت از نظرم صورت دوست * همچو چشمى كه چراغش ز مقابل برود \r\nپس از آن مرزوان بخانهء خويشتن آمده ، آن شب را در آنجا بسر برد .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nچون بامداد برآمد ، سفر را آماده گشته ، روان شد . و پيوسته از شهرى بشهرى و از جزيرهء بجزيرهء سفر همىكرد و بهر شهركه مىرسيد و از هرمكان كه ميگذشت ، در آنجا خبر ديوانگى ملكه بدور ، دختر ملك غيور همىشنيد . تا اينكه پس از يك ماه بشهرى درآمد كه آن شهر را طيرب ميگفتند و مرزوان در آن شهر ، از مردمان ، اخبار همىپرسيد كه شايد دواى ملكه پديد آورد . پس در آنجا شنيد كه قمر الزمان ، پسر ملك شهرمان را وسوسه گرفته و ديوانه گشته .\r\nچون مرزوان اين سخن بشنيد ، از مردم شهر جويان شد كه قمر الزمان را شهر كدام است و از اينجا تا به شهر او چند ماه راه مسافت است ؟ گفتند : مكان قمر الزمان ، جزاير خالدانست 9 و از راه دريا يك‌ماهه بدانجا توان رفت . ولى از خشكى ، شش‌ماهه راهست . پس مرزوان بكشتى كه بجزاير خالدان روان بود ، بنشست و باد مراد بر ايشان بوزيد و در مدت يك ماه بجزاير خالدان نزديك شدند و سواد شهر پديد گشت و ساكنان كشتى را كارى نماند ، بجز اينكه بساحل درآيند . در آن هنگام ، بادى تند بوزيد كه طنابها بگسيخت و بادبان بدريد و در حال ، كشتى با ساكنين و آنچه در كشتى بود ، واژگونه گرديد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و نود و چهارم برآمد\r\nگفت : اى ملك جوان‌بخت ، چون كشتى واژگونه شد ، هركس بخويشتن مشغول گرديد . اما مرزوان را موج همىكشيد تا بپاى قصر ملك شهرمان كه قمر الزمان در آنجا بود ، برسانيد . و از قضا در آن روز ، امرا و وزرا در خدمت ملك حاضر بودند و ملك شهرمان سر فرزند خود قمر الزمان در كنار گرفته ، نشسته بود . و خادم ، باد بر قمر الزمان همىزد . و دو روز بود كه قمر الزمان نمىخورد و نمىنوشيد و سخن نمىگفت . و وزير در زير پاى قمر الزمان نزديك بمنظره رو به دريا ايستاده بود . چون وزير سر بر كرد ، چشمش به دريا اندر بمرزوان\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nافتاد كه از صدمت موج به هلاكت نزديك شده و جز نفس واپسين چيزى نمانده .\r\nپس وزير را دل بر او بسوخت و بسلطان نزديك شده ، سر پيش برد و به او گفت كه : مرا اجازت فرما تا بساحت قصر رفته ، در قصر بگشايم و اين غريق را از غرق آب برهانم . شايد كه بسبب او خدا پسرت قمر الزمان را از اين ورطه نجات دهد . ملك گفت : هرآنچه بپسر من رسيده ، سبب تو بودهء . بسا هست كه اين غريق بدر آورى و او بر حالت و كار فرزندم آگاه گشته ، ما را شماتت كند . و لكن به خدا سوگند اگر اين غريق بدر آيد و بقمر الزمان نظر كند ، آنگاه بيرون رفته ، راز ما به كسى بگويد ، هرآينه ترا پيش از او بكشم . از آنكه اى وزير ، آنچه بر ما رفته ، از آغاز تا انجام ، سبب تو بودهء . و اكنون آنچه تو مصلحت ميدانى ، بكن .\r\nپس وزير برخاسته ، بساحت اندر شد و در بگشود و بيست پلّه به زير رفت . پس از آن به دريا برسيد . مرزوان را ديد كه از هلاكش چيزى نمانده . دست دراز كرده ، موى سر مرزوان را بگرفت و او در حالت مرگ بود و شكمش پر از آب گشته ، چشمانش از خانهء چشم بدرآمده بود . پس وزير ساعتى صبر كرد تا روان بتن او بازگشت . آنگاه وزير ، جامهء او را بركند و جامهء جداگانه‌اش بپوشانيد و دستار يكى از غلامان خود را بر سر او گذاشت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و نود و پنجم برآمد\r\nگفت : اى ملك جوان‌بخت ، وزير ، نيكوئى ، بجاى مرزوان كرد و از غرقابش بدرآورد .\r\nآنگاه گفت : بدان كه من از غرقاب ، ترا نجات دادم . مبادا اينكه تو كارى كنى كه سبب هلاك من و تو باشد . مرزوان گفت : اين سخن از بهرچه بود ؟ وزير گفت :\r\nاز آن‌كه تو اكنون بايوان اندر شده و در ميان وزرا و امرا قرار خواهى گرفت و همهء ايشان خاموش هستند و از بهر خاطر قمر الزمان بن ملك شهرمان سخن نميگويند . چون مرزوان نام قمر الزمان بشنيد ، او را بشناخت . از آن‌كه حديث او\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nرا بشهرها شنيده بود . پس مرزوان گفت : قمر الزمان كيست ؟ وزير گفت : پسر ملك شهرمان است كه بيمار و رنجور ببستر افتاده ، نه آرام دارد و نه شب از روز ميشناسد . بس‌كه تنش نزار گشته ، نزديك است كه روانش از تن برود و ما از زندگى او نوميد شده‌ايم . مبادا اينكه تو او را نظر كنى . ترا بايد جز زير پاى خود\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nبجاى ديگر نگاه نكنى . و گرنه تو و من كشته خواهيم شد . مرزوان گفت : ترا به خدا سوگند مىدهم با من بگو كه سبب اين حالت كه به اين جوان رسيده ، چيست ؟ وزير گفت : من سببى ندانم . مگر اينكه پدر او سه سال پيش از اين او را به ازدواج تكليف كرد و او سخن نپذيرفت . فرمود كه او را در زندان كردند . روزى بامدادان از خواب برخاست و گمانش اين بود كه در خوابگاه ، دخترى قمر منظر و خوبروى و سيم‌اندام و سياه‌چشم و مشكين‌موى در پهلوى خود ديده است .\r\nو با ما گفت كه : انگشترى آن دخترك درآورده ، در انگشت خويش كرده‌ام و انگشترى من نيز در انگشت آن دختر است . و اكنون تو اى فرزند ، چون با من بقصر اندر آئى ، نظر بسوى پسر ملك مكن . كه ملك را دل از من خشمگين است . مرزوان چون اين سخن بشنيد ، با خود گفت : همانا مطلوب همين است .\r\nپس مرزوان از عقب وزير بقصر اندرآمده ، بايوان برشدند . و وزير در زير پاى قمر الزمان بنشست . و اما مرزوان در پيش روى قمر الزمان بايستاد و نظر به او بدوخت . وزير هراس كرد و از بيم نزديك بود كه هلاك بشود و پيوسته مرزوان را به بيرون رفتن اشارت ميكرد . ولى مرزوان را چشم اندر قمر الزمان بود و دانست كه مطلوب او همانست .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و نود و ششم برآمد\r\nگفت : اى ملك جوان‌بخت ، مرزوان دانست كه مطلوب ، همانست . گفت : منزّه است آن خدائى كه قدّ و عارض و زلف و چشم اين جوان را چون ملكه بدور آفريده و اين با او و او با اين همىمانند . پس قمر الزمان چشم بگشود و گوش بسخن گفتن مرزوان بداشت . چون مرزوان ديد كه قمر الزمان گوش بسخن او همىدارد ، اين ابيات برخواند :\r\n\r\n","description":"","footnote":"","page_name":" 132 ","page_number":132},
  {"content":"\r\n\r\n كدام سرو ز سنبل نهاده بند بپايت * كه برده دل ز تو اى دلبران شهر فدايت\r\nغم كه كرده خلل در خرام چابكت اى گل * ز ره‌گذار كه در پا خليده خار جفايت\r\nمتاز كم زنكويان سمند ناز كه هستى * تو از براى يكى زار و صد هزار برايت \r\nپس چون مرزوان اين ابيات برخواند ، اندرون تافتهء قمر الزمان ، خنك شد و عافيت بر وجودش راه يافت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و نود و هفتم برآمد\r\nگفت : اى ملك جوان‌بخت ، مرزوان چون ابيات برخواند ، قمر الزمان را آتش دل فرونشست و عافيت به دو راه يافت و زبانش اندر دهان بگشت و بدست بملك اشارت كرد كه : اين جوان را جواز ده كه در پهلوى من بنشيند . چون سلطان از قمر الزمان اين اشارت بديد ، پس از آن‌همه خشم كه بمرزوان داشت و كشتن او را مكنون خاطر كرده بود ، خود برخاسته ، مرزوان را در پهلوى پسر بنشاند و رو به او آورده ، گفت : تو از كدامين شهرى ؟ مرزوان گفت : از جزايرم كه از بلاد ملك غيور ، خداوند جزاير و قصور هفتگانه است . پس ملك شهرمان با او گفت : اميد هست كه علاج درد پسر من در دست تو باشد . پس از آن مرزوان سر فراگوش قمر الزمان برده ، با او گفت : خاطر تو خرسند و چشمت روشن باد كه آن دختر قمر منظر كه تو از بهر او بدين‌روز افتادهء ، او هم از بهر تو پريشان‌تر گشته و رنجورتر است . ولى تو راز خود پوشيده ، بيمار و نزار گشته‌اى و اما آن زهره جبين ، عشق خود آشكار كرده ، ديوانه شده و اكنون آن پريزاد بزندان اندر است و زنجير آهنين در گردن دارد و اگر خدا بخواهد ، چارهء درد تو و او در دست من خواهد بود .\r\nچون قمر الزمان اين سخن بشنيد ، به خود آمد و روانش قوّت گرفت و پدر\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nخود ، ملك شهرمان را اشارت كرد كه او را از بستر بلند كرده ، بنشاند . پس ملك فرحناك گشته ، پسر خود را بنشانيد و امرا و وزرا را بيرون رفتن فرمود . قمر الزمان بر متّكا تكيه كرده ، بنشست . ملك فرمود شهر را بياراستند و بمرزوان گفت : به خدا سوگند اى فرزند ، طلعت تو طلعت مبارك بوده .\r\n بخت بازآيد از آن در كه يكى چون تو درآيد * روى ميمون تو ديدن در شادى بگشايد \r\nپس ملك ، مرزوان را بسى گرامى بداشت و از براى او خوردنى بخواست . خادمان طعام حاضر آوردند . مرزوان خوردنى بخورد . قمر الزمان نيز با او بخورد . و آن شب مرزوان در نزد قمر الزمان بخفت و ملك نيز از غايت خرسندى در نزد ايشان بخسبيد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و نود و هشتم برآمد\r\nگفت : اى ملك جوان‌بخت ، ملك شهرمان نيز از غايت خرسندى در نزد ايشان بخسبيد . پس چون بامداد شد ، مرزوان ، قصه با قمر الزمان فروخواند و گفت كه :\r\nمن آن دخترك حورنژاد را كه با او ملاقات كردهء ، ميشناسم . نام او ملكه بدور ، دختر ملك غيور است . پس آنچه كه بملكه بدور روى داده بود ، از آغاز تا انجام بيان كرد و فزونى محبت ملكه را كه با قمر الزمان داشت ، به دو بازگفت و بقمر الزمان بنمود كه : هرچه ترا با پدر در ميان گذشته ، او را نيز با پدر بدانسان رو داده و شك نيست كه تو و او عاشق يكديگريد . تو خاطر خوش دار و عزيمت محكم كن كه من ترا به او برسانم و ميانهء تو و او جمع آورم . اميد كه ترا كار بر مراد شود ، چنان كه شاعر گفته :\r\n روز مبارك شد و مراد برآمد * يار چو اقبال روزگار برآمد \r\n\r\n","description":"","footnote":"","page_name":" 134 ","page_number":134},
  {"content":"\r\n\r\n دور شب غم گذشت و گريهء عاشق * نوبت شادىّ و خندهء سحر آمد \r\nو پيوسته مرزوان ، قمر الزمان را دلدارى ميداد تا اينكه قمر الزمان بخور و خواب و عيش و نوش بگرائيد و روان بر تنش بازگشت . و مرزوان پيوسته قمر الزمان را حديث ميگفت و منادمت ميكرد و او را تسلى ميداد و اشعار از براى او همىخواند تا اينكه قمر الزمان را بهبودى كامل روى داد و بگرمابه اندر شد . و پدرش ملك شهرمان از غايت فرح و شادى به آراستن شهر فرمان داد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و نود و نهم برآمد\r\nگفت : اى ملك جوان‌بخت ، ملك شهرمان از غايت خرسندى بآراستن شهر امر فرمود و خلعت‌ها بهمه‌كس ببخشود و به فقرا و مساكين ، صدقه و نفقه داده ، بند از زندانيان برداشت . پس از آن مرزوان با قمر الزمان گفت : بدان كه من از نزد ملكه بدور نيامده‌ام ، مگر از براى انجام همين كار و سبب مسافرت من اين بوده است كه ميانهء تو و او را جمع آورم و او را از رنج و تعب خلاص كنم . ولى رفتن ما را بسوى ملكه بدور ، حيلتى بايد . از آن‌كه پدر تو بجدائى تو شكيبا نتواند بود .\r\nو لكن فردا من از ملك شهرمان ، نخجير رفتن ترا دستورى بخواهم . چون ملك جواز دهد ، خرجين پر از زر و سيم بگير و بر اسبى از بهترين خيل سوار گشته ، جنيبتى را نيز زين كن و با خود بردار . و من نيز بدينسان كنم . آنگاه تو با پدرت بگو كه من قصد تفرّج و نخجير دارم و همىخواهم كه صحرا بگردم و يك شب نيز در آنجا بسر برم . مبادا ترا خاطر از براى من به چيزى مشغول باشد ، كه به زودى باز خواهم گشت . قمر الزمان از گفتهء مرزوان شادان گشت و بنزد پدر رفته ، اجازت رفتن نخجير خواست و سخنى را كه مرزوان سپرده بود ، با پدر بازگفت .\r\nملك شهرمان اجازت رفتنش بداد و به او گفت : بيش از يك شب به نخجيرگاه\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nاندر مباش و فردا بدينجا بازگرد ، كه مرا بىوجود تو عيش محال است و تو ميدانى كه من خلاص ترا گمان نداشتم . پس ملك شهرمان ، اين دو بيت برخواند :\r\n از همه باشد بحقيقت گزير * از تو نباشد كه ندارى نظير\r\nبذل تو كردم تن و هوش و روان * وقف تو كردم دل و جان و ضمير \r\nپس از آن ملك شهرمان بتهيهء اسباب قمر الزمان و مرزوان پرداخته ، فرمود از براى هريك اسبى و جنيبتى زين كردند و توشه و آب بر اشترى ببستند . و قمر الزمان فرمود كه كسى با او بيرون نرود . پس پدر قمر الزمان او را وداع گفته ، در آغوشش گرفت و جبينش را ببوسيد و سوگندش بداد كه : بيش از يك شب ، خواب بر من حرام مكن و جز امشب از من غايب مشو . پس ملك شهرمان اين بگفت و گريان شد و اين دو بيت برخواند :\r\n جان من شد رفتنى از رفتن جانان من * من دل از وى برگرفتم او دل از من برگرفت\r\nچنبر زلفش ز من بربود چرخ چنبرى * تا ز هجرش قامت من پيكر چنبر گرفت \r\nآنگاه قمر الزمان و مرزوان بر اسب‌ها سوار گشتند و جنيبتىها بگرفتند و اشترى را كه توشه و آب بر آن بسته بودند ، با خودشان برداشته ، رو بصحرا گذاشتند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويستم برآمد\r\nگفت : اى ملك جوان‌بخت ، قمر الزمان با مرزوان رو بباديه آورده ، آن روز را تا\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nهنگام شام همىرفتند . پس از آن فرود آمده ، خوردنى و نوشيدنى بخوردند و بنوشيدند و ساعتى برآسوده ، دگربار بباره نشستند و سه شبانه‌روز برفتند . تا اينكه بسر چهارراه كه مكانى بود فراخناى و بيشه و نيستان در اطراف داشت ، برسيدند و در آن مكان فرود آمدند . و مرزوان ، شترى و اسبى را گرفته ، سر ببريد و گوشت آنها را پاره‌پاره كرد و پيراهن و دستار و ساير جامهء قمر الزمان را پاره‌پاره بدريد و به خون اسب بيالود و در كنار راه بينداخت . پس از آن خوردنى بخوردند و بنوشيدند . و قمر الزمان سبب آن كارها بپرسيد . مرزوان گفت : اى قمر الزمان ، بدان كه چون تو يك شب غايب شوى و شب ديگر نيز بغيبت اندر باشى ، ناچار پدر تو ملك شهرمان سوار گشته ، با امرا بر اثر ما روان خواهند شد . و او تند همىراند تا بدينجا برسد . آنگاه اين خون در اينجا ببيند و جامهء خونين و پاره پارهء ترا نظاره كرده ، گمان مىكند كه از بهر تو حادثهء از دزدان و راه‌زنان و يا وحشيان و درّندگان روى داده . در آن هنگام از تو نوميد گشته ، به شهر خود بازگردد و ما بدين حيلت از چنگ او رها گشته ، به مقصود برسيم . قمر الزمان گفت :\r\nخوب كارى بود كه كردى . پس از آن ، چند شبانه‌روز برفتند و پيوسته قمر الزمان گريان بود تا اينكه مرزوان بشارت داد كه اينك ديار محبوبه تو پديدار شد .\r\nقمر الزمان نگاه كرده ، جزاير ملك غيور را بديد . فرحناك گشته و اين ابيات\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nبرخواند :\r\n اين بوى روح‌پرور از آن كوى دلبر است * وين آب زندگانى از آن حوض كوثر است\r\nبوى بهشت ميگذرد يا نسيم دوست * يا كاروان صبح كه گيتى منوّر است\r\nبر راه باد بر عود آتش نهاده‌اند * يا خود در آن زمين كه توئى خاك عنبر است \r\nپس از آن كردار نيك مرزوان را سپاس گفت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و يكم برآمد\r\nگفت : اى ملك جوان‌بخت ، قمر الزمان ، كردار نيك مرزوان را سپاس گفت . پس از آن همىرفتند تا به شهر درآمدند و مرزوان ، او را بكاروانسرائى فرود آورد . سه روز در آنجا برآسودند . آنگاه قمر الزمان را بگرمابه اندر برد و جامهء بازرگانان بر وى بپوشانيد و از براى او تختهء رمل زرّين بساخت و اصطرلابى زرّين فراهم آورد . آنگاه با قمر الزمان گفت : برخيز و در پاى قصر ملك ايستاده ، ندا كن كه من شماردان و ستاره‌شناسم . هركه مرا خواهان باشد ، باز نمايد . چون ملك آواز ترا بشنود ، ترا بخواهد و بنزد دختر خود كه محبوبهء تست ، بفرستد . چون دختر ملك ترا ببيند ، جنون او برود و پدرش بسلامت او شادان گشته ، او را به تو تزويج كند و مملكت ، بخش كرده ، نيمهء آن را به تو دهد . كه با خود پيمان بسته و اين شرط را سوگند خورده .\r\nپس قمر الزمان ، اشارت مرزوان بپذيرفت و از كاروانسرا بيرون شد و تخته و اصطرلاب با خود همىبرد تا بپاى قصر ملك غيور بايستاد و ندا درداد كه : علم\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nشمار بدانم و ستاره بشناسم . گم‌شده‌ها بجويم و پوشيده‌ها بگويم . كيست مرا خواهان باشد ؟ چون مردم شهر اين سخن بشنيدند و ديرگاهى بود كه رمال نديده بودند ، همگى بر او گرد آمدند و نظر بر او كردند . در خوبروئى و شمايل بديع او بشگفت اندر ماندند و عقولشان حيران بود و با قمر الزمان گفتند : اى خواجه ، ترا به خدا سوگند همىدهيم كه طمع از كابين كردن دختر ملك غيور بردار و اين كارها بطمع او مكن و نظر به اين سرهاى آويخته بينداز كه خداوندان آنها همه در سر اين كارها كشته شده‌اند و طمع ، ايشان را به هلاكت انداخته . قمر الزمان سخن ايشان را ننيوشيده ، آواز بلند كرده و همىگفت كه : من ستاره بشناسم و طالبان را بمطلوب نزديك كنم . مردمان بر او خشم آوردند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و دوم برآمد\r\nگفت : اى ملك جوان‌بخت ، قمر الزمان سخن مردمان نپذيرفت . پس مردمان بر او خشم آوردند و به او گفتند : تو جوانى خودراى و نادان هستى . چرا بخويشتن رحمت نكنى و بدين حسن و جمال خود ، دلت نمىسوزد ؟ پس قمر الزمان فرياد زد كه :\r\nمن چيزهاى پوشيده بگويم و دزد برده‌ها پديد آورم . هركه مرا خواهان باشد ، با من بازگويد . الغرض ، قمر الزمان فرياد همىزد و مردم او را از اين كردار و گفتار منع ميكردند كه ناگاه آواز او به گوش ملك غيور برسيد و با وزير گفت : برو و اين ستاره‌شناس را نزد من آور . پس وزير برفت و قمر الزمان را بياورد . چون قمر الزمان به پيشگاه ملك برسيد ، در پيش روى ملك ، زمين بوسه داد و اين دو بيت برخواند :\r\n اى دست زمانه بسته از بيدادى * از دست گشاده داد بخشش دادى\r\nتا بندهء تو شدم ز غم آزادم * از بندگى توام مباد آزادى \r\n\r\n","description":"","footnote":"","page_name":" 139 ","page_number":139},
  {"content":"\r\n\r\nچون ملك غيور را چشم به دو افتاد ، او را در پهلوى خود بنشاند و رو به دو كرده ، گفت : اى فرزند ، ترا به خدا سوگند مىدهم كه نام ستاره‌شناسى بر خود مگذار . كه من بر خود فرض كرده‌ام كه هركس بنزد دختر من رفته ، او را از ناخوشى جنون خلاص ندهد ، من او را بكشم و سر او را از در قصر بياويزم . و اما آن‌كس كه او را از اين ناخوشى خلاصى دهد ، من دختر به دو تزويج كنم . پس تو بحسن و جمال و قد بااعتدال خود مغرور مباش . به خدا سوگند و باز به خدا سوگند كه اگر خلاصش نتوانى داد ، ترا بكشم . قمر الزمان گفت : اى ملك ، من از تو اين شرط بپذيرفتم . پس ملك غيور ، گواهان بگرفت و قمر الزمان را بدست خادم سپرده ، گفت كه : اين را بنزد خاتون خود ، ملكه بدور ببر .\r\nآنگاه خادم ، دست قمر الزمان گرفته ، بدهليز اندر شد . و قمر الزمان پيش خادم همىرفت و خادم به او گفت : اى بيچاره ، در هلاك خويشتن مشتاب . به خدا سوگند كه هيچ‌يك از اين ستاره‌شناسان را نديدم كه چون تو در هلاك خويش بشتابد . ولى جرم از تو نيست از آن‌كه ندانى كه چه در پيش دارى و بر تو چه خواهد رفت . قمر الزمان از سخنان خادم ، روى درهم كشيد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و سوم برآمد\r\nگفت : اى ملك جوان‌بخت ، قمر الزمان از گفتهء خادم ، روى درهم كشيد و اين بيت برخواند :\r\n گويند پايدار گرت سر دريغ نيست * گو سر قبول كن كه به پايش درافكنم\r\nامكان ديده بستنم از روى دوست نيست * اوليتر آن‌كه گوش نصيحت بيا كنم \r\nپس از آن خادم ، قمر الزمان را در پشت پرده بداشت . قمر الزمان با خادم گفت : كدام‌يك از اين دو كار دوست دارى ؟ خاتون ترا از همين‌جا كه\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nايستاده‌ام ، معالجت كنم يا بدرون خانه رفته ، از جنونش خلاص دهم . خادم از سخن او در عجب شد و گفت : اگر در همين‌جا كه ايستادهء ، معالجتش كنى ، هنرمندى خود آشكار خواهى كرد . پس در حال ، قمر الزمان بنشست و دوات و قلم بدرآورده ، اين بيت بنگاشت :\r\n عذرا كه نانوشته بخواندى حديث عشق * داند كه خون ديدهء وامق رسالتست \r\nپس از آن ، اين كلمات را بنوشت كه : شفاء قلوب در ديدار محبوب است .\r\nهركس را حبيب ، ستم كند ، خدا او را طبيب است . و هركدام از من و تو خيانت كند ، بمراد خويشتن مرساد . و از براى معشوق جفاپيشه جز عاشق وفادار نشايد .\r\nپس از آن بنوشت كه : اين كتابى است ازواله و حيران و عاشق سرگردان و اسير اشتياق و گداختهء آتش فراق ، قمر الزمان بن ملك شهرمان بسوى يگانهء دوران و شمسهء خوبان و رشك حور ، ملكه بدور ، دختر ملك غيور . اعلمى اننّى فى ليلى سهران و فى نهارى حيران زائد النّحول و الاسقام و العشق و الغرام كثير الزفرات غزير العبرات اسير الهوى قتيل الجوى غريم الغرام نديم السقام فانا السّهران الذّى لا تهجع مقلته و المتيمّ الذّى لا ترفأ عبرته فنار قلبى لا نطفى و لهيب شوقى لا يخفى . 10 پس از آن در حاشيهء كتاب ، اين بيت بنوشت :\r\n ز دست گريه كتابت نميتوانم كرد * كه مينويسم و در حال مىشود مغسول \r\nپس از آن اين ابيات نيز بنوشت :\r\n بيايمت كه ببينم كدام زَهره و يارا * رَوَم كه بىتو نشينم كدام صبر و جلادت\r\nگرم جواز نباشد ببارگاه قبولت * كجا روم كه بميرم بآستان عبادت \r\nپس قمر الزمان ، انگشتر ملكه بدور را در ميان كتاب بنهاد . كتاب بپيچيد و مهر بر او زد و در عنوان كتاب ، اين بيت بنگاشت :\r\n عزم ديدار تو دارد جان بر لب آمده * بازگردد يا درآيد چيست فرمان شما \r\n\r\n","description":"","footnote":"","page_name":" 141 ","page_number":141},
  {"content":"\r\n\r\nكتاب بخادم بداد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و چهارم برآمد\r\nگفت : اى ملك جوان‌بخت ، قمر الزمان ، كتاب را بخادم بداد . خادم ، كتاب گرفته ، بملكه بدور رسانيد . چون ملكه ، كتاب بديد ، بگرفت و بگشود . انگشترى خود در ميان كتاب يافت . پس از آن ورقه بخواند . دانست كه محبوب او قمر الزمان است كه در پشت پرده ايستاده . آنگاه از غايت شادى ، عقلش پريدن گرفت و دلش بگشود و اندوهش برفت و از بس شادى و نشاط ، بگريست و به اين دو بيتى مترنم شد :\r\n آن غم كه به من زان بت محبوب رسيد * هرگز نه همانا كه بايّوب رسيد\r\nنزد من از آن نامه بسى خوب رسيد * چون نامهء يوسف كه بيعقوب رسيد \r\nچون ملكه بدور ، شعر بانجام رسانيد ، در حال ، برخاست و پاى به ديوار بنهاد و بتوانائى هرچه تمامتر ، زور بزنجير زد . زنجير از گردن بگسلانيد و سلسله‌هاى ديگر از خود بگشود و از پشت پرده بدرآمده ، خود را بجانب قمر الزمان بينداخت . به او گفت : يا سيدى ، اين بخواب است يا به بيدارى است كه ترا همىبينم و از ديدن تو گل مراد همىچينم ؟ پس از آن ، حمد خدا بجاآورد و شكر بگذاشت كه : چگونه ما را پس از آن‌همه نوميدى ، بيكجا جمع آورد . چون خادم ، اين حالت بديد و اين مقالت بشنيد ، بسوى ملك غيور همىدويد تا اينكه بر آستان ملك رسيد و در پيش روى ملك ، زمين ببوسيد و گفت : اى پادشاه ، بدان كه اين ستاره‌شناس از همهء ستاره‌شناسان ، برتر و دانشمندتر است . از آن‌كه ملكه را از پشت پرده معالجت كرد و بنزد ملكه درون نرفت . ملكه بخادم گفت :\r\nسخن براستى گوى . خادم گفت : برخيز و او را نظاره كن كه چگونه زنجير\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nگسيخته و سلسله‌ها پاره كرده بدرآمده . پس در آن هنگام ملك غيور برخاست و نزد دختر خود درآمد . چون ملكه بدور ملك را بديد بر پاى خاست و سر و روى خود بپوشانيد و اين بيت برخواند :\r\n درد من از او بود درمانم از ديدار او * ديدهء دردى كه او را بنگرد درمان شود \r\nپس پدر او بعافيتش شادمان شد و جبينش ببوسيد و روى بقمر الزمان كرده ، حال او بپرسيد و به او گفت : از كدامين شهرى ؟ پس قمر الزمان ، خويشتن به او بشناسانيد و آنچه كه ميانهء او و ملكه بدور گذشته بود و چگونه انگشترى ملكه گرفته ، در انگشت خود كرده و انگشترى خود در انگشت او كرده ، همه را باز گفت : ملك از آن سخنان در عجب شد و بحيرت اندر ماند و گفت : حكايت شما را بايد در كتاب‌ها بنويسند و بروزگار اندر بخوانند . پس از آن ملك ، قاضى و شهود حاضر آورده ، كتاب ملكه بدور از براى قمر الزمان بنوشتند و صيغهء ازدواج بخواندند . آنگاه ملك فرمود تا هفت روز شهر بيارايند . پس سفره‌ها بگستردند و طعام‌ها فروچيدند و شهر را بياراستند و سپاهيان جمع آمدند . و از هرسو قبيله‌ها و طايفه‌ها رو به شهر آوردند و تهنيت همىگفتند . و ملكه بدور را ماشطگان بياراستند و قمر الزمان را بنزد او آوردند . و در حسن و جمال به يكديگر\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nهمىمانستند . در روز دوم ، ملك ، وليمه مهيا كرد و تمامى اهل جزاير درونى و بيرونى را حاضر آورده ، سماط بگستردند و طعام‌ها بنهادند . تا يك ماه ، حال بدين منوال بود .\r\nپس از آن قمر الزمان به خيال پدر خود ، ملك شهرمان افتاد و او را بخواب ديد كه با قمر الزمان ميگفت : اى فرزند ، چرا با من چنين كردى و چگونه مرا از ياد بدر بردى ؟ و در خواب ، اين دو بيت بر قمر الزمان برخواند :\r\n من بىتو بناله‌زار تا كى باشم * با غم همه‌ساله يار تا كى باشم\r\nبا ديدهء ژاله‌بار تا كى باشم * دل‌سوخته لاله‌زار تا كى باشم \r\nچون قمر الزمان ، پدر خود بخواب ديد كه به او عتاب همىكند ، محزون و اندوهناك از خواب برخاست و ملكه بدور را از خواب خود بياگاهانيد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و پنجم برآمد\r\nگفت : اى ملك جوان‌بخت ، قمر الزمان ، محزون و اندوهناك از خواب برخاسته ، ملكه را از خواب خودآگاه كرد . پس ملكه بدور با قمر الزمان بنزد ملك غيور بيامدند و او را از خواب قمر الزمان آگاه كرده ، سفر را دستورى خواستند . ملك ، قمر الزمان را اجازت سفر داد . ملكه بدور گفت : اى پدر ، بجدائى او شكيبا نتوانم بود . ملك با ملكه بدور گفت : تو نيز با او مسافرت كن و يك سال در آنجا بمان و پس از يك سال بدينجا آمده ، مرا زيارت كن . پس ملكه دست پدر را بوسه داد و همچنين قمر الزمان ، دست ملك را ببوسيد . آنگاه ملك بتهيهء اسباب سفر بپرداخت و از براى ايشان اسباب و اشتران بدرآورد و از براى دختر ، محملى مهيا كرد و ما يحتاج سفر بر اشتران و استران بار كردند . و در روز روانه شدن ، ملك غيور ، قمر الزمان را خلعت زرّين مرصع بگوهرها ببخشود و گنجى مال به دو\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nداد و سپارش دختر خود به او گفت . پس از آن بنزد دختر خود ، ملكه بدور بيامد و او را نيز وداع گفت و يكديگر را در آغوش گرفتند و ملك غيور بگريست و اين بيت برخواند :\r\n رفتى و صد هزار دل و دست در ركيب * اى جان اهل دل كه تواند ز تو شكيب\r\nچون ديگران ز دل نروى گر روى ز چشم * كاندر ميان جانى و از ديده بر حجيب \r\nپس ملك از نزد دختر خود بيرون شد و نزد قمر الزمان بيامد و جبين او را بوسه داده ، وداعش كرد و از ايشان جدا گشته ، بسوى جزاير بازگشت . و قمر الزمان با زوجهء خود ، ملكه بدور و خادمان ، شتابان تا يك ماه همىرفتند .\r\nپس از آن در مرغزارى وسيع و سبز و خرّم فرود آمدند و خيمه‌ها بدانجا برافراشتند و بخوردند و بنوشيدند و برآسودند . و ملكه بدور بخفت . قمر الزمان بخيمهء ملكه درآمده ، او را خفته يافت . محبتش افزون گشت و اين دو بيت برخواند :\r\n ايا يارى كه بالا به ز سرو كاشمر دارى * بسرو اندر بهارستان بمشك اندر قمر دارى \r\nناگاه ، قمر الزمان ، نگين سرخ گرانبهايى را بر بازوى ملكه بدور ديد كه نامهايى چند به خطى كه خوانده نمىشد ، بر آن نوشته بودند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و ششم برآمد\r\nگفت : اى ملك جوان‌بخت ، قمر الزمان ، نگين را گرفته ، بيرون شد و در روشنائى همىديد كه ناگاه پرندهء خود را بر آن نگين انداخته ، او را از دست قمر الزمان بربود و اندكى بپريد و بر زمين نشست . قمر الزمان بيم از نگين داشت و بر اثر\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nپرنده روان بود و پرنده باندازهء دويدن قمر الزمان همىپريد . الغرض ، قمر الزمان از پى پرنده از بيابانى به بيابانى و از تلّى بتلّى همىدويد تا اينكه شب درآمد و جهان تيره گشت و پرنده بفراز درختى بلند برشد و در آنجا بخفت . و قمر الزمان در پاى درخت ، حيران بايستاد و بس گرسنه و سخت مانده بود و گمان هلاك\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nبخويشتن داشت . چون قصد بازگشت كرد ، راه به جائى ندانست و تاريكى بر او چيره گشت و ناچار در پاى همان درخت بخفت . هنگام بامداد بيدار شد و پرنده را ديد كه بيدار گشته و از فراز درخت بپريد . پس قمر الزمان بر اثر او روان شد و آن پرنده ، اندك‌اندك باندازهء راه رفتن قمر الزمان مىپريد . پس قمر الزمان تبسم كرد و گفت : سبحان اللّه اين پرنده ، همه‌روزه باندازهء راه رفتن من همىپريد و امروز كه مرا رنجور و مانده يافته ، دانسته است كه طاقت دويدن ندارم . بدين سبب او نيز اندك‌اندك همىپرد . و اين كارى است شگفت . و لكن بايد از پى اين پرنده روان شوم . يا مرا بسوى مرگ خواهد كشيد و يا خلاص من در پيروى او خواهد بود . پس قمر الزمان در زير و پرنده در هوا همىرفتند و هرشب ، پرنده بفراز درختى ميخفت و قمر الزمان در پاى درخت بسر ميبرد . تا ده شبانه‌روز ، كار بدينسان بود . و قمر الزمان ، بيخ گياهان و برگ درختان همىخورد . پس از ده روز بشهرى آبادان برسيدند . پرنده چون برق خاطف به شهر اندر شد و از چشم قمر الزمان ناپديد گشت و قمر الزمان ندانست كه بكجا رفت . پس قمر الزمان را اين كار عجب آمد و گفت : منت خداى را كه بسلامت در اين شهر بيامدم . آنگاه بنزد چشمهء روان بنشست و دست و پاى خود را بشست و ساعتى برآسوده راحت و عزّت خود را بخاطر آورد و بمحنت و غربت خود نگاه كرده ، بگريست\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nو اين ابيات برخواند :\r\n نيستم آگه كه هستى آگه جانا * تا چه همىبينم از زمانهء وارون\r\nكرد آن از عشقت اى بحسن چو ليلى * گرد بيابان و كوه و دشت چو مجنون\r\nگاه زند راه بر صنوبر من عشق * گاه كند بر دلم فراق شبيخون\r\nباشد آيا كه بازبينم و بوسم * دو رخ گلگون يار و دو لب ميگون \r\nچون قمر الزمان ابيات بانجام رسانيد و راحت يافت ، به شهر اندر درآمد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و هفتم برآمد\r\nگفت : اى ملك جوان‌بخت ، چون قمر الزمان برخاسته ، به شهر اندرآمد و نميدانست بكدام سوى برود ، پس همهء شهر بگشت و همىرفت تا از دروازهء ديگر كه سمت دريا بود ، بيرون رفت . ولى از مردم شهر بهيچكس ملاقات نكرد و كسى را نديد . پس چون از دروازه بيرون رفت ، رو بسوى باغستان كرده ، همىرفت تا بميان درختان باغ‌ها برسيد و بسوى باغى درآمده ، بدر آن باغ بايستاد . و باغبان بدرآمده ، قمر الزمان را تحيت گفت . و گفت : حمد خدا را كه بسلامت از مردم شهر درگذشتى . اكنون زودتر بباغ اندر آى كه كس ترا نبيند . پس در حال ، قمر الزمان بباغ اندر شد و از غايت بيم ، خردش برفت و هوشش بپريد و باغبان را گفت كه : حكايت اين شهر و مردمان اين شهر چيست ؟ با من بازگو . باغبان گفت : مردمان اين شهر ، مجوس هستند . تو بازگو كه چگونه بدينجا رسيدى و سبب آمدن تو بدين شهر چيست ؟ پس قمر الزمان ، تمامت سرگذشت خود بيان كرد . باغبان بحيرت اندر شد و به او گفت : اى فرزند ، بلاد اسلام بدينجا بس دور است و ميانهء ما و اسلاميان ، چهار ماهه راه از دريا است . و از بيابان ، يك ساله راهست . و در اين دريا كشتى هست كه سالى يك دفعه بضاعت باوايل بلاد\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nاسلام ببرند و كشتى از اينجا بجزاير خالدان رود كه پادشاه آنجا را ملك شهرمان گويند .\r\nقمر الزمان چون اين سخنان بشنيد ، ساعتى بفكرت فرورفت و دانست كه از براى او هيچ كار بهتر از آن نيست كه در همان باغ بنزد باغبان بسربرده ، منتظر فرج باشد . پس باغبان گفت : مرا در اين باغ منزل ده و از من نگاه دارى كن .\r\nباغبان گفت : سمعا و طاعة . پس از آن قمر الزمان را آب يارى درختان بياموخت . و قمر الزمان ، آب بپاى درختان همىبست و درخت خشكيده همىبريد و باغبان كرتهء كبود كوتاه ، او را در بر كرد كه بزانوهاى او ميرسيد . پس قمر الزمان ، درختان را آب ميداد و سرشك از ديدگان همىريخت و شبان روز در جدائى همسر خود ، ملكه بدور ، اشعار همىخواند . از جملهء آنها اين ابيات برميخواند :\r\n عاشق بدرى شدم كز عشق او گشتم هلال * فتنه بر سروى شدم كز هجر او گشتم خلال\r\nكيست چون من در جهان از هجر سرو و عشق بدر * شخص دارد چون خلال و پشت دارد چون هلال\r\nگر مراد از صبر زايد من كجا يابم مراد * ور خيال از خواب خيزد من كجا بينم خيال \r\nپس قمر الزمان را كار بدينجا كشيد . و اما زوجهء او ملكه بدور ، دختر ملك غيور چون از خواب بيدار شد ، قمر الزمان را بطلبيد و نيافت . چون تأمل كرد ، ديد نگين نيز در آنجا نيست . عجب آمدش و با خود گفت : آيا همسر من كجا رفته ؟\r\nگويا نگين را برداشته و رفته است و گويا سرّى كه در آن نگين بود ، ندانسته .\r\nو لكن او را كارى عجب پيش‌آمده كه سبب رفتن او شده . و گرنه او بجدائى من شكيبائى نداشت . نفرين خدا بر آن نگين باد كه سبب اين كارها همان نگين گشته . پس از آن ، ملكه بدور سر بجيب فكرت فروبرد و با خود گفت : اگر\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nبيگانگان را از رفتن قمر الزمان آگاه كنم ، بر من طمع خواهند كرد . مرا ناچار ، حيلتى ضرور است . پس جامهء قمر الزمان بپوشيد و عمامهء او را بر سر بنهاد و دهان‌بند ببست و كنيز را در محمل بگذاشت و از خيمه بدرآمده ، بانگ بر غلامان زد و اسب طلبيده ، سوار شد و فرمود كه بارها ببندند . پس بارها بسته ، روان شدند . ولى ملكه بدور را كار ، پوشيده بود . از آن‌كه بقمر الزمان همىمانست . پس شبانه‌روز سفر ميكردند تا در كنار دريا بشهرى برسيدند . ملكه در خارج شهر نزول كرد و در آن مكان از بهر راحت خيمه زدند . ملكه نام آن شهر بپرسيد . گفتند : اين شهر آبنوس و سلطان اين ملك ، ارمانوس نام دارد و آن ملك را دخترى است ، حيات النفوسش گويند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و هشتم برآمد\r\nگفت : اى ملك جوان‌بخت ، چون ملكه بدور در خارج شهر آبنوس نزول كرد ، ملك آرمانوس كس بفرستاد كه خبر بازپرسد . رسول برفت و خبر بپرسيد .\r\nگفتند : اين ملك‌زادهء است كه بجزاير خالدان نزد ملك شهرمان روان بود . اكنون راه گم كرده . رسول بسوى ملك آرمانوس بازگشت و خبر با ملك گفت . ملك آرمانوس چون اين سخن بشنيد ، با ارباب دولت بديدار او پذيرنده شد . چون بخيمه‌ها برسيد ، پياده گرديد و ملكه بدور از خيمه بيرون آمد . با يكديگر سلام گفتند . ملك آرمانوس او را به شهر خود درآورد و تا سه روز در دار الضيافت نگاه داشت . و پس از سه روز ، ملكه به گرمابه رفته ، بيرون آمد و بآفتاب همىمانست . ملك به او گفت : اى فرزند ، بدان كه من پير گشته‌ام و بجز از يك دختر ، فرزندى ندارم و آن دختر در قدّ و شكل ، ترا همىماند . و مرا نيز طاقت مملكت‌دارى نمانده . آيا تو سر آن دارى كه در اينجا بمانى تا من دختر به تو تزويج كنم و مملكت به تو سپارم ؟ ملكه بدور سر به پيش افكند و جبينش از شرم ،\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nخوى كرد و با خود گفت : اين كار چگونه خواهد شد ؟ كه من مرد نيستم . اگر فرمان او نپذيرم و ازين شهر روان شوم ، بسا هست كه از پى من سپاه بفرستد و مرا بكشد . و هرگاه سخن او را اطاعت كنم ، رسوا خواهم شد . و من محبوب خود قمر الزمان را گم كرده‌ام و او را نتوانم يافت ، مگر اينكه دعوت او را اجابت كنم و در اينجا مقيم شوم تا آن‌كه خواسته پروردگار است ، روى دهد . پس ملكه بدور سر بر كرد و بفرمان ملك آرمانوس گردن بنهاد و گفت : سمعا و طاعة . اما اين كار بايد چند ماه ديگر صورت گيرد .\r\nو ملك آرمانوس به اين سخن فرحناك شد و منادى را فرمود كه در جزاير آبنوس ، نداى عيش و فرح در دهد و شهر را زينت كنند . آنگاه حجاب و نواب و امرا و وزرا و ارباب دولت و قضات شهر را حاضر آورد و خويشتن از مملكت معزول كرده ، سلطنت بملكه بدور سپرده ، جامهء ملوكانه به دو پوشانيد . و امرا همگى در نزد ملكه بار يافتند و همه را گمان اين بود كه او جوانيست ماه‌روى و خيال دختر بودن او نميكردند . الغرض ، چون ملكه بدور بتخت مملكت بنشست ، ملك آرمانوس بتجهيز دختر خود ، حيات النفوس پرداخت . ليك ملكه بدور پيوسته ياد از محبوب خود ، قمر الزمان كرده ، بحزن و اندوهش بيفزود و سرشك از ديده روان ساخت و اين ابيات برخواند :\r\n اى باد صبحدم گذرى كن بسوى من * پيغام من ببر ببرِ ماهروى من\r\nاو را بگوى تا تو ز كويم برفتهء * از آفتاب نور نديده است كوى من\r\nبودم بباغ عشق تو چون تازه گلبنى * تيمار تو ببرد همه رنگ‌وبوى من\r\nدل گوى كردم از پى چوگان زلف تو * چوگان خويش را خبرى ده ز گوى من \r\nو اما ملكه بدور بر تخت سلطنت بنشست و امرا و ارباب دولت و بزرگان لشكر در پيشگاه ملكه حاضر شدند و سلطنت را تهنيت گفته و آستان را بوسه داده ، ثناخوان گشتند . و چنان ميدانستند او پسر است . پس ملكه بدور ، امر و نهى كرد و حكم براند و عدالت به كار برد و زندانيان را خلاص داد و در مسند\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nحكومت نشسته بود .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و نهم برآمد\r\nگفت : اى ملك جوان‌بخت ، ملكه بدور در مسند حكومت نشسته بود . پس شوهر خود ، قمر الزمان را بخاطر آورده و از آنچه در آن مدت گذشته بود ، يادش آمد .\r\nپس آب از ديده بريخت و اين ابيات برخواند :\r\n ما دگر كس نگرفتيم بجاى تو نديم * اللّه اللّه تو فراموش مكن عهد قديم\r\nباغبان گر نگشايد در درويش بباغ * آخر از باغ بيايد بر درويش نسيم\r\nگر نسيم سحر از كوى تو بادى آرد * جان‌فشانيم بسوغات نسيم تو نه سيم \r\nچون ابيات بانجام رسانيد ، قصد اداى فريضه كرده ، از جاى برخاست .\r\nليك در همان هنگام ، حيات النفوس به نزدش آمد و در دامنش آويخت و با او گفت : يا سيدى آيا از پدرم شرم ندارى كه بجاى تو چندين نيكوئى كرد ؟ چون ملكه بدور اين بشنيد ، بنشست و به او گفت : چه بود اينكه تو گفتى ؟ حيات النفوس گفت : سخن من اينست كه من كسى چون تو نديده‌ام كه بخويشتن مغرور باشد .\r\nمگر همه‌كس كه خوبروست ، بدينسان مغرور است ؟ و من اين سخن از بهر آن نگفتم كه در من رغبت كنى . بلكه از ملك آرمانوس بر تو هراس كرده‌ام . اين سخن گفتم از آن‌كه او را قصد اينست كه اگر تو با من ازدواج نكنى ، مملكت از تو بازستاند و از بلاد خود ، روانه‌ات كند . و بسا هست كه خشمگين گشته ، ترا بكشد . من اى خواجه بر تو رحمت آورده ، پند بگفتم . و گرنه آن كن كه خود دانى . چون ملكه بدور اين سخن بشنيد ، سر پيش افكنده ، در كار خود حيران شد و با خود گفت : اگر مخالفت كنم ، هلاك خواهم شد و اگر اطاعت كنم ، برسوائى اندرم . و لكن به از اين نيست كه راز خود با اين دختر آشكار كنم . از آن‌كه ملك\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nآرمانوس ، سلطنت جزاير را به من داده و تمامت خلق ، مرا به زير حكمند و من با قمر الزمان بجز اين مكان در جاى ديگر نخواهم رسيد . كه راهى بجزاير خالدان ، جز اينجا نباشد . و كار خود را به خدا تفويض كنم كه او خوب تدبير كند . پس ملكه بدوردست به گردن حيات النفوس افكند ، جبين او را بوسه داد و حكايت از آغاز تا انجام برو خواند و خويشتن برو بنمود و به او گفت : ترا به خدا سوگند مىدهم كه كار من مخفى بدار و راز من بپوش تا وقتى كه خدا مرا با محبوب خود ، قمر الزمان جمع دارد . پس از آن هرچه شدنى است ، خواهد شد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و دهم برآمد\r\nگفت : اى ملك جوان‌بخت ، چون ملكه بدور ، حيات النفوس را از قضيه خود آگاه كرد و پوشيده داشتن راز ازو بخواست ، حيات النفوس از كار او بشگفت اندر ماند و دلش بر او بسوخت و بجمع آمدن او با قمر الزمان دعا كرد و گفت :\r\nاى خواهر ، باك مدار و هراس مكن و شكيبا شو تا پروردگار ، كار بستهء تو بگشايد و چنان شود كه شاعر گفته :\r\n يوسف گم‌گشته بازآيد بكنعان غم مخور * كلبهء احزان شود روزى گلستان غم مخور\r\nاى دل غم‌ديده حالت به شود دل بد مكن * وين سر شوريده بازآيد بسامان غم مخور \r\nچون دوبيتى بانجام رسانيد ، گفت : اى خواهر ، سينه احرار ، قبور اسرار است . خاطر آسوده دار كه راز تو آشكار نكنم . بدين‌سان ، حيات النفوس از براى پنهان داشتن راز ملكه بدور ، از پدرش خواست تا چندى ازدواج ايشان را به تأخير اندازد . ملكه بدور ، همچنان بر تخت سلطنت بنشست و در ميان مردم\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nبحكمرانى مشغول بود . الغرض ، كار ايشان بدينجا رسيد .\r\nو اما ملك شهرمان پس از آن‌كه پسرش قمر الزمان با مرزوان بنخجير شدند ، چشم‌براه قمر الزمان بنشست . چون شب برسيد و قمر الزمان نيامد ، ملك شهرمان در فكرت و حيرت بماند و آن شب را بر بيدارى و اضطراب بروز آورد\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nو تا نصف النهار نيز چشم‌براه انتظار بدوخت . و قمر الزمان نيامد . ملك شهرمان را دل بجدائى ، گواهى داد و آتش اشتياق ، شررافروز شد و از براى پسر ، چندان بگريست كه جامه او تر شد و با دل محزون و ناشاد ، اين ابيات برخواند :\r\n تا جدا گشتى از كنار پدر * تيره شد بىتو روزگار پدر\r\nروز و شب در فراق طلعت تو * ناله و نوحه گشت كار پدر\r\nغمگسار پدر تو بودى و گشت * بىتو ياد تو غمگسار پدر \r\nچون ابيات بانجام رسانيد ، سرشك از رخ پاك كرده ، لشكر را فرمان رحيل بداد . پس سپاه همگى سوار شدند و ملك نيز سوار گشته ، با دل محزون و اندوهناك بيرون آمد . و لشكر را چهار بخش كرده ، به چهار سو بفرستاد و گفت پس از جستجوى در سر چهارراه جمع آيند . پس سپاهيان به چهار جانب پراكنده شدند و آن روز را تا هنگام ظلمت شب بگشتند و تمامت شب را تا نصف النهار هميگشتند تا اينكه در سر چهارراه ، همهء سپاهيان گرد آمدند . و ندانستند كه قمر الزمان از كدام راه رفته است . و لكن اثر جامهء پاره‌پارهء خون‌آلود و گوشتهاى پراكنده و خونهاى ريخته يافتند و هرپارهء از جامه و گوشت در يك‌جا مشاهده كردند . چون ملك شهرمان اين بديد ، فرياد برآورد وا والداه بگفت و طپانچه بر روى خويش زد و ريش خويش بكند و جامه بر تن بدريد و بمرگ فرزند خويش قمر الزمان بگريست و بناليد . و لشكر نيز بگريستن او بگريستند و بناليدند كه به هلاكت نزديك شدند . و ملك را دل از آتش حسرت هميسوخت و اين ابيات هميخواند :\r\n اى عزيز پدر كجا رفتى * از كنار پدر چرا رفتى\r\nبر نخورده ز بوستان بقا * سوى كاشانهء فنا رفتى\r\nچه سزاى تو بود اكنون مرگ * اى سزا چون بنا سزا رفتى\r\nاژدهائيست مرگ مردم‌خوار * پس تو در كام اژدها رفتى \r\n\r\n","description":"","footnote":"","page_name":" 155 ","page_number":155},
  {"content":"\r\n\r\nچون ابيات بانجام رسانيد ، با ديدهء اشك‌فشان بسوى شهر بازگشتند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و يازدهم برآمد\r\nگفت : اى ملك جوان‌بخت ، چون ملك شهرمان از خواندن شعر فارغ شد ، با لشكر خود بسوى شهر بازگشت و هلاك قمر الزمان را يقين داشت و چنان ميدانست كه از دزدان يا وحشيان ، آفتى به دو رسيده . پس از آن در جزاير خالدان ندا دردادند كه مردم جامهء سياه در ماتم قمر الزمان بپوشند . و از براى ملك ، خانهء ساخته ، بيت الاحزانش ناميدند . و ملك ، هفتهء دو روز به كار رعيت و سپاه مشغول بود و ساير ايام هفته را به بيت الاحزان اندرآمده ، ميگريست و ميناليد و اشعار در مرثيهء فرزند ميخواند . از آن جمله ، اين ابيات بود :\r\n اى ز قصر بقا بيفتاده * عالمت شربت فنا داده\r\nيك جهان مرد و زن بماتم تو * درد و غم را شدند آماده\r\nسينه از زخم و كف چو پيروزه * چهره از خون و دل چو بيجاده \r\n\r\n","description":"","footnote":"","page_name":" 156 ","page_number":156},
  {"content":"\r\n\r\nملك شهرمان را كار بدينگونه شد . اما ملكه بدور ، دختر ملك غيور بپادشاهى شهر آبنوس بنشست و مردم را گمان اين بود كه او ملك آرمانوس را داماد خواهد شد . اما ملكه از جدائى شوهر خود ، قمر الزمان محزون بود .\r\nو اما قمر الزمان در همان باغ بنزد باغبان ، ديرزمانى بسر برد و شبانروز هميگريست و ايام خوشى و مسرت را بخاطر آورده ، ابيات ميخواند و از آه جانگداز ، شرر بجهان در ميزد . و باغبان در تسلى او ميگفت كه : آخر سال ، كشتى ببلاد مسلمانان روان خواهد شد . و قمر الزمان پيوسته درين حالت بود . تا اينكه مردم را ديد كه بيك جائى گرد آمده‌اند و باغبان در آن ساعت بيامد و با قمر الزمان گفت : اى فرزند ، امروز مشغله بيك سوى نه و آب بپاى درختان برمگردان . كه امروز ، روز عيد است و مردمان ، يكديگر را زيارت كنند . تو نيز امروز راحت كن و دل بعيش و شادى بند . كه من درين زمان نزديك ، كشتى از براى تو خواهم ديد و ترا ببلاد مسلمانان خواهم فرستاد . باغبان اين بگفت و از باغ بدرآمد .\r\nقمر الزمان ، گريان و شكسته‌خاطر در آنجا بماند و هميگريست تا بى خود شد . چون به خود آمد ، برخاسته ، نرم‌نرم ميرفت و از ستم روزگار و جدائى محبوبه گلعذار متفكر و حيران بود و مانند مستان ، پيش پاى خود نميديد و از چپ و راست خويش آگاه نبود . پس پايش بلغزيد و بيفتاد . پيشانى او بدرختى برآمد .\r\nخون از جبينش برفت و سرشك و خون باهم درآميختند . پس برخاسته ، خون از جبين و سرشك از چشم پاك كرد و جبين خود را بكهنهء ببست و در باغ ، حيران هميرفت كه چشمش بفراز درخت به دو پرنده درافتاد كه باهم بجدال اندر بودند . يكى از آنها به ديگرى غلبه كرد و چندان منقار بحلقوم او زد كه حلقوم او بريده ، از بدن جدا شد . آن پرنده ، سر او بچنگال گرفته ، پريد و جثه‌اش در آنجا افتاده بود . كه دو پرندهء بزرگ بيامدند و بر لاش آن پرنده بنشستند . يكى بالاى سر و ديگرى به طرف دم او بنشست و پرهاى خودشان بيفشاندند و گردنها بسوى او دراز كرده ، بگريستند . قمر الزمان چون ديد كه پرندگان ، بهر يار خود گريان\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nهستند ، او نيز بدورى محبوبه خود ، ملكه بدور بگريست .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و دوازدهم برآمد\r\nگفت : اى ملك جوان‌بخت ، قمر الزمان بدورى محبوبهء خود بگريست . پس از آن قمر الزمان ديد كه آن دو پرندهء بزرگ ، گودالى بكندند و آن پرندهء مقتول را در آنجا به زير خاك پنهان كرده ، بپريدند . ساعتى غايب بودند . پس از ساعتى بيامدند و پرندهء قاتل را بياوردند و بر سر خاك مقتول فرود آمدند و منقار و چنگال بر آن پرندهء قاتل همىزدند تا او را بكشتند و شكم او را بدريدند و رودهاى او را برآوردند و خون او را به خاك مقتول بريختند و گوشت و پوست او را پاره‌پاره كردند و آنچه در شكم داشت ، درآورده ، بپراكندند . و قمر الزمان به آنها مينگريست و در كردار آنها بشگفت اندر بود . پس قمر الزمان را بدانجائى كه پرنده را از هم ريخته بودند ، نظر بيفتاد . چيزى را ديد كه پرتو هميدهد . پس قمر الزمان به آن چيز نزديك رفته ، ديد كه حوصلهء پرنده است . او را برداشت و بشكافت . همان نگين را كه سبب جدائى او از ملكه بدور شده بود ، دريافت .\r\nچون نگين را نيك بشناخت ، از غايت فرح و شادى ، بى خود بيفتاد . چون به خود آمد ، گفت : اين علامت خير است و بشارت جمع آمدن با محبوبه است . پس نظر بر آن نگين بدوخت و او را بچشمان خود بماليد . پس از آن ببازوى خويش ببست و شادان و خرّم هميرفت تا باغبان پديد آورد . تا هنگام شام از بهر او ميگشت . پديدش نياورد . قمر الزمان آن شب را در جاى خود بروز آورد .\r\nبامدادان برخاسته ، ميان با ليف خرما ببست و تيشه بدست گرفته ، درختان خشكيده همىبريد و از جاى برميكند تا اينكه بدرختى بس كهن و خشكيده بيامد و تيشه بريشه آن درخت همىزدى و خاك بيك سوى هميكرد . ناگاه طبقى چوبين پديد شد . پس طبق برداشت .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و سيزدهم برآمد\r\nگفت : اى ملك جوان‌بخت ، قمر الزمان چون طبق برداشت ، درى پديد شد . بدرون رفته ، سردابهء كهنى يافت كه از عهد ثمود و عاد ، ياد هميداد . در آنجا خمره‌ها بود پر از زر سرخ . پس با خود گفت : رنجها رفت و ايام شادى شد . آنگاه از آن مكان بيرون آمد و طبق برگردانيد و بدانسان كرد كه بود . خود به آبيارى باغ بپرداخت . پيوسته به كار خود مشغول بود تا هنگام شام برسيد و باغبان درآمد و با قمر الزمان گفت : اى فرزند ، بشارت باد ترا كه بازگشت به وطن نزديك شد و بازرگانان ، سفر را آماده گشته‌اند و كشتى سه روز ديگر به شهر آبنوس روان خواهد بود . و آنجا نخستين شهرى است از شهرهاى اسلاميان . چون آنجا برسى ، در شش ماه بجزاير خالدان توان رفت . قمر الزمان از سخن باغبان فرحناك شد و دست باغبان را بوسه داد و به او گفت : اى پدر ، چنان كه تو مرا بشارت دادى ، من نيز تو را بشارت دهم . پس حديث سردابه و زرها بيان كرد . باغبان خرسند شد و گفت : اى فرزند ، من هشتاد سال است درين باغ هستم . چنين چيزى نديده‌ام .\r\nچون تو در اين اندك زمان ، چنين چيزى بديدى ، او نصيب تست و نشانهء اقبال است و سبب وصول تو به وطن و جمع آمدن پراكندگى تو خواهد بود . قمر الزمان گفت : ناچار بايد در ميانه من و تو بخش شود . پس باغبان را برداشته ، بسردابه آمدند و زرها بباغبان بنمود . بيست خمره بود . ده خمره خود برداشت . ده خمرهء ديگر بباغبان بداد . باغبان گفت : اى فرزند ، از براى تو مشكها از زيتون پر كنم . كه اين متاع در غير اين شهر يافت نشود . و بازرگانان ، آن را بار بسته ، بهرسوى برند و اين زرها در آن مشكها كنم و زيتون به روى زرها جا دهم و آنگاه دهان مشكها بسته ، بكشتى بگذار . پس در حال ، برخاسته ، پنجاه مشك فراهم آورده و تمامت زرها در مشكها جاى داده ، زيتون بر روى آنها ريختند . و قمر الزمان همان نگين\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nرا بيكى از آن مشكها نهاده ، دهان مشكها محكم كردند . و باغبان و قمر الزمان بحديث اندر پيوستند و قمر الزمان با جمع آمدن با محبوبه ، يقين داشت و با خود ميگفت : چون بجزاير آبنوس برسم ، از آنجا به شهر پدر روان شوم و از محبوبهء خود ، ملكه بدور جويان گردم كه او يا به شهر ملك شهرمان رفته و يا نزد ملك\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nغيور بازگشته . پس از آن ، قمر الزمان بانتظار گذشتن سه روز بنشست و با باغبان ، قصهء پرندگان ، بدانسان كه روى داده بود ، بيان كرد . باغبان را عجب آمد و آن شب هردو تا بامداد بخفتند .\r\nباغبان برنجورى از خواب برخاست و دو روز رنجور بود و روز سيم ، رنجوريش سخت شد و از زندگانيش نوميد گشتند . قمر الزمان به باغبان محزون نشسته بود كه ناگاه ملّاحان بيامدند و باغبان را بپرسيدند . قمر الزمان ، رنجورى باغبان بنمود . ملّاحان گفتند : كجاست آن جوان كه با ما قصد سفر بجزيرهء آبنوس داشت ؟ قمر الزمان گفت : آن غلامكى است كه در پيش روى شما ايستاده . پس ملّاحان را گفت كه مشكها بكشتى نقل كنند . ايشان مشكها بكشتى بردند و با قمر الزمان بايشان گفت : سمعا و طاعة . پس توشهء خود را نيز بكشتى درآورده ، بنزد باغبان بازگشت وداعش كند . ديد كه در حالت جان‌كندن است . در بالين او بنشست تا اينكه باغبان بمرد . پس او را تجهيز كرده ، بخاكش سپرد و بسوى كشتى برفت . ديد كه بادبان‌ها را افراشته ، روان گشته‌اند و همىرفتند تا از نظر قمر الزمان ناپديد شدند . قمر الزمان ، حيران و سرگردان بباغ بازگشت و با حزن و اندوه ، خاك بر سر ميكرد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و چهاردهم برآمد\r\nگفت : اى ملك جوان‌بخت ، قمر الزمان چون از كشتى نوميد شد ، بحزن‌واندوه بباغ بازگشته ، باغ را اجاره كرد و دو مرد به زير دست خود بياورد كه در آبيارى باغ ، او را مدد كنند . پس از آن بسوى سردابه آمد . طبق چوبين برداشته ، بسردابه اندر شد و تتمهء زرها برداشته ، به پنجاه مشك ديگر بگذاشت و زيتون بر سر آنها بريخت و از كشتى جويان شد . گفتند : سالى بيش از يك دفعه ببلاد اسلاميان نمىرود .\r\nپس حسرت و اندوهش افزون گشت و وسواس خاطرش بيفزود و بسرگذشت\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nخود ، محزون و اندوهناك بود . خاصه بر آن نگين كه از ملكه بدور بود . پس شب و روز همىگريست و اشعار همىخواند . الغرض ، قمر الزمان را كار بدين گونه شد .\r\nو اما ملّاحان ، پس باد مراد بايشان بوزيد و بجزيرهء آبنوس برسيدند . و از قضاياى اتفاقيه ، ملكه بدور در منظره نشسته بود و بكشتى همىنگريست تا اينكه كشتى بساحل برسيد . ملكه را دل ، مضطرب شد . برخاسته ، با امرا و حجّاب ، سوار گشته ، بكنار دريا درآمدند و بكشتى بايستاد . آنگاه رئيس كشتى را حاضر آورده ، از بضاعت كشتى جويان گشتند . رئيس گفت : اى ملك ، ما را در اين كشتى از همه‌گونه بضاعت چندانست كه استران و اشتران از برداشتن آنها عاجز شود و علاوه بر آن در كشتى ، گونه‌گونه عطرها و عود قاقلى و تمر هندى و زيتون عصافرى هست كه در اين بلاد ، كمتر يافت شود . پس ملكه ، اشتهاى زيتون كرد و با خداوند كشتى گفت : چه‌قدر زيتون ، ترا همراه هست ؟ گفت :\r\nپنجاه مشك زيتون همراه من است . ولى خداوند زيتون با من نيست . ملكه گفت :\r\nمشك‌هاى زيتون از كشتى بدر آوريد تا ببينم . رئيس ، بانگ بملّاحان زد . در حال ، پنجاه مشك زيتون بدرآوردند . ملكه دهان مشك باز كرد . زيتون را بديد .\r\nگفت : من اين پنجاه مشك بگيرم و آنچه قيمت آنها است ، بشما ردّ ميكنم .\r\nرئيس گفت : اينها در شهر ما قيمت ندارد . ولى خداوند زيتون ، مردى است بيچيز . از ما واپس مانده . ملكه گفت : من هزار درم قيمت اينها بدهم و مزد شما نيز با من است . پس ملكه فرمود مشكها بقصر درآوردند . چون شب درآمد ، مشكى از آنها حاضر آورد و دهان مشك بگشود . و در خانه ، جز او و حيات النفوس كس نبود . پس طبقى در پيش‌نهاده ، خواست كه زيتون در طبق فروريزد . دامنى از زر سرخ در طبق فروريخت . چون زرها بديدند ، همه مشكها خالى كردند . جز زر سرخ چيزى نيافتند . و در همهء آن مشكها از يك مشك زيتون بيش نبود . پس ملكه بدور ، زرها را اين‌سوى و آن‌سوى همىكرد تا نگين طلسم نگاشتهء خود را در ميان زرها بديد . برداشته بر او نيك نظر كرد . دانست كه\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nهمان گوهر است كه بر بازو داشت و قمر الزمان ، او را گرفته بود . پس از غايت شادى فرياد زد و بيهوش شد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و پانزدهم برآمد\r\nگفت : اى ملك جوان‌بخت ، ملكه بدور چون نگين بديد ، بشناخت و از غايت شادى بى خود گشت . چون به خود آمد ، با خود گفت : همين نگينست آن‌كه سبب جدائى من از محبوب من قمر الزمان شد . و لكن نشانهء خير و اقبال است . پس حيات النفوس را آگاه كرد كه يافت شدن اين نگين ، بشارت وصل است . پس چون بامداد شد ، بر تخت مملكت بنشست و رئيس كشتى را حاضر آورد .\r\nرئيس ، آستان ملكه را بوسه داد و به او گفت : خداوند زيتون را كجا گذاشتيد ؟\r\nگفت : اى ملك جهان ، در بلاد مجوسش گذاشتم و او باغى را باغبان بود . ملكه گفت : اگر او را برنيارى ، بسى ضرر بر تو و كشتى خواهد رسيد . پس بفرمود بضاعت كشتى را به جائى گذاشته ، مهر بر آن بزد و بايشان گفت : خداوند زيتون غريم منست . اگر او نيايد ، همهء شما را و مال شما را بيغما دهم . پس بازرگانان روى برئيس كرده ، كشتى او را وعده مزد دادند كه بازگشته ، باغبان را بياورد . و پيش رئيس بناليدند و گفتند كه : ما را از اين ورطه خلاص كن . پس رئيس بكشتى درآمد و بادبان كشيد و باد مراد بوزيد . همان‌شب بجزيره برسيد و از كشتى بدر آمده ، بباغ اندر شد .\r\nو آن شب قمر الزمان به ياد محبوبهء خود ، ملكه بدور ، محزون و اندوهناك نشسته و نخفته بود و بماجراى خويش همىگريست . پس رئيس ، در باغ بكوفت .\r\nقمر الزمان برخاسته ، در باغ بگشود . ملاحان ، او را برداشته ، بكشتى درآمدند و بادبان برافراشته ، كشتى براندند و شبانه‌روز همىرفتند . ولى قمر الزمان ، سبب اين حالت نميدانست . پس سبب ، جويان شد . به او گفتند : تو غريم پادشاه جزاير\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nآبنوس ، داماد ملك آرمانوس هستى و اى پليدك ، تو مال او دزديدهء . قمر الزمان گفت : به خدا سوگند كه در همهء عمر بدان شهر نرفته و آن شهر نشناخته‌ام . پس ايشان بكشتى اندر همىرفتند تا بجزاير آبنوس برسيدند . رئيس ، او را از كشتى بدرآورده ، بنزديك ملكه بدورش برد . چون ملكه او را ديد ، بشناخت و گفت كه : بخادمانش بسپاريد كه بگرمابه‌اش برند . پس ملكه ، مهر از سر مال بازرگانان برداشت و رئيس كشتى را خلعت بداد و بنزد حيات النفوس رفته ، او را از آمدن قمر الزمان آگاه كرد و پوشيده داشتن رازش سپرد . پس خادمان ، قمر الزمان را بگرمابه برده ، جامهء ملوكانه بر او پوشاندند . چون قمر الزمان از گرمابه بدرآمد ، رو و جبينش چون ستاره همىدرخشيد و از قامتش ، سرو ، خجل و شمشاد ، پاى اندر گل بود . چون بقصرش آوردند ، ملكه بدور او را بديد . خردش برفت و هوشش بپريد ولى شكيبا شد و خوددارى كرد تا كار به خوبى انجام‌پذير شود .\r\nو ملكه بقمر الزمان ، مملوك و خادم و اشتر و استر بداد و گنجى از زر و سيم به او عطا كرد و پيوسته كار قمر الزمان بهتر ميشد و او را رتبت ، برتر و قدر و منزلت ، افزونتر ميگشت . تا اينكه ملكه او را خزينه‌دار كرد و تمامت گنجها به دو سپرد و بخويشتن نزديك كرد و امرا را از رتبت و منزلت او آگاهى داد . ارباب دولت ، همه او را دوست ميداشتند و ملكه بدور همه‌روزه برتبت او مىافزود . و\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nقمر الزمان ، سبب نمىدانست . و قمر الزمان را بس‌كه مال و گنج بهمرسيده بود ، بهمه‌كس مال مىبخشيد و بزرگ و كوچك را خلعت همىداد و هيچ گاهى از خدمت ملك آرمانوس غفلت نمىكرد . تا اينكه ملك آرمانوس بر او مهربان شد و همچنين امرا و خاص و عام ، او را دوست ميداشتند و سوگند بزرگشان بزندگى قمر الزمان بود . و با وجود اينها قمر الزمان ، سبب را نميدانست و از بزرگ داشتن ملكه او را بشگفت اندر بود و با خود ميگفت : به خدا سوگند بدين‌سان مهربانى را سببى خواهد . و بسا هست اين شهريار از گرامى داشتن من غرضى فاسد در نظر دارد . ناچار من از ملك ، دستورى خواسته ، از اين شهر سفر كنم .\r\nپس قمر الزمان ، شبى پس از رفتن امناء كه مجلس خلوت شد ، روى بملكه آورده ، به او گفت : اى ملك ، تو مرا بسى گرامى داشتى و نعمت و احسان بر من تمام كردى . و احسان تو تمام ، آنگه شود كه مرا جواز سفر دهى ، اگرچه همه مال كه بر من داده ، واپس بستانى . ملكه بدور تبسم كرده ، به او گفت : با اينكه ترا نعمت و عزت و شادى و راحت بغايت برسيده ، چونست كه قصد سفر دارى و محنت بخويشتن همىپسندى ؟ قمر الزمان گفت : اى ملك ، اين گونه گرامى داشتن ، اگر سببى نداشته باشد ، جاى تعجب است . خاصه اينكه رتبهء كه مرا به آن نواختهء ، شايستهء خردمندان و سال‌خوردگانست . من ، نادان و خوردسال هستم .\r\nپس ملكه به او گفت : براى اينكه مطلب خود را تمام كنى ، همراه من باندرون بيا . و او را برداشته ، باندرون رفت و در اطاق خوابگاه ، پهلوى خويشتن بنشانيد و با او شوخى كردن آغاز كرده و گفت : سبب گرامى داشتن اينست كه من بسبب زيبائى و خوبروئى كه تراست ، بر تو عاشقم و بزلف و خال و قدّ با اعتدال تو مفتون هستم . قمر الزمان شرمگين شده ، گفت : هرگز باور نداشتم كه ملك را اين قسم بىآزرم ببينم و حاليه هم جدا استدعاى مرخصى كرده و جواز سفر ميخواهم . پس ملكه بدور چندان بخنديد كه به پشت درافتاد و با قمر الزمان گفت :\r\nاى حبيب من ، چه زود مرا فراموش كردى . پس خويشتن بقمر الزمان بشناسانيد .\r\nقمر الزمان دانست كه او ملكه بدور ، دختر ملك غيور است . پس از هوش برفت .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nچون به هوش آمد ، ملكه بدور ، ماجراى خويش از آغاز تا انجام با قمر الزمان باز گفت . قمر الزمان نيز سرگذشت خود را بملكه فروخواند .\r\nچون بامداد شد ، ملكه بدور ، كس بنزد ملك آرمانوس ، پدر حيات النفوس بفرستاد و او را از حقيقت كار خودآگاه كرد و قصهء خود با\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nقمر الزمان بيان نموده و سبب جدائى را شرح داد . چون ملك آرمانوس ، حديث ملكه بدور بشنيد ، در شگفت ماند و فرمود كه به آب زرد باوراق بنگارند . پس ملك آرمانوس روى بقمر الزمان كرده ، گفت : اى ملك‌زاده ، اگر ترا بدامادى من رغبتى هست ، دختر خود ، حيات النفوس بر تو كابين كنم . قمر الزمان گفت : با ملكه ، مشاورت ، ضرور است . چون قمر الزمان مشورت بملكه بدور كرد ، ملكه گفت : آرى ، راى همين است . تو او را كابين كن و من از كنيزكان او خواهم بود .\r\nاز آن‌كه او را بر من بسى نيكوئىها است . خاصه پدرش كه ما را غرق احسان كرده . پس چون قمر الزمان ، ملكه را بدين كار مايل يافت و ديد كه ملكه بحيات النفوس رشك نميبرد ، با ملكه بر اين كار همراى و يكدله گشتند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و شانزدهم برآمد\r\nگفت : اى ملك جوان‌بخت ، قمر الزمان و ملكه بدور بكابين كردن حيات النفوس متفق و يكدله گشتند و قمر الزمان ، سخنى را كه ملكه بدور گفته بود ، با ملك آرمانوس بازگفت كه ملكه اين كار خوش ميدارد و ميگويد كه من از كنيزكان حيات النفوسم . چون ملك اين را بشنيد ، سخت شادمان شد . پس از آن بيرون آمده ، بر تخت مملكت بنشست و امرا و وزرا و حجاب و ارباب دولت را حاضر آورد و قصهء قمر الزمان و ملكه بدور را از آغاز تا انجام بايشان بازگفت و ايشان را از قصد خودآگاه كرد كه همىخواهد دختر خود حيات النفوس را بقمر الزمان تزويج كند و او را بسلطنت بنشاند . ايشان همگى رضامندى و رغبت آشكار كردند و خدمتگذارى قمر الزمان را متعهد شدند . ملك آرمانوس فرحناك شد و قاضى و شهود حاضر آورد و بزرگان دولت بخواست و كابين دختر ملك آرمانوس ، حيات النفوس را بقمر الزمان ببستند . پس ملك بساط عيش فروچيد و وليمه‌ها بداد و خلعت‌ها ببخشيد و به فقرا و مساكين احسانها فرمود و زندانيان از\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nزندان رها كرد .\r\nپس از آن قمر الزمان بر تخت مملكت بنشست . بدعتها برداشت و بسپاه و رعيت ، مالها ببخشيد و با زن‌هاى خويش بعيش و نوش و كامرانى بسر ميبرد و هر شب به پيش يكى از ايشان ميخفت و تا ديرزمانى بدينسان بود . اندوه و حزنش برفت و پدر خود ، ملك شهرمان را فراموش كرده ، ياد از او نمىكرد . تا اينكه حضرت پروردگار از دو زن او دو فرزند نرينه عطا فرمود كه چون دو ستارهء درخشان بودند و به مهر و ماه همىمانستند . مهتر ايشان از ملكه بدور بود و ملك امجد نام داشت . و كهتر ايشان از حيات النفوس كه ملك اسعدش گفتندى . و اسعد از برادر خود ، امجد بهتر و نكوتر بود . پس ايشان بعزّت تربيت يافتند و خط و علم و بزرگى و سوارى بياموختند و همه‌روزه بحسن ايشان ميافزود .\r\nبقسمى كه در حسن و جمال بغايت رسيدند و در شهر ، شهره گشته ، زنان و مردان بايشان مفتون گشتند . تا اينكه ايشان بهفده سالگى برسيدند . و پيوسته باهم بودند و خورد و خواب باهم داشتند و از يكديگر جدا نمىشدند و مردم ، وفاق ايشان را حسد مىبردند . چون بپايهء مردان رسيدند و با كمال ، آراسته شدند ، پدر ايشان هروقت به سفر ميرفت ، حكومت بديشان ميسپرد كه هرروز يكى در ميان مردم حكمرانى كنند . از قضا دشمنى ملك اسعد ، پسر حيات النفوس در دل ملكه بدور جاى گرفت و حيات النفوس نيز با ملك امجد ، پسر ملكه بدور به خصومت برخاست . و هريك از آن دو زن بر آن شدند تا به‌گونه‌اى پسر هووى خود را به نابودى افكنند . پس از آن ملك بنخجيرگاه شد و دو پسر خود را بفرمود كه در جاى او نشسته ، بهرروز ، يكى به عادت معهود حكمرانى كنند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و هيفدهم برآمد\r\nگفت : اى ملك جوان‌بخت ، ملك بنخجير رفت و پسران خود را فرمود كه به عادت\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nمعهود ، هريكى روزى حكمرانى كند . پس روز نخست ، ملك امجد ، پسر ملكه بدور بر تخت مملكت بنشست . بامر و نهى و عزل و نصب مشغول شد . ملكه حيات النفوس ، مادر ملك اسعد خواست مكتوبى به دو نويسد و او را بفريبد . پس ورقه برداشته ، بر آن با كلماتى فريبنده ، چنين وانمود كرد كه پسرش ، ملك اسعد را نالايق مىداند و تنها ملك امجد را شايستهء جانشينى ملك قمر الزمان مىشناسد . آنگاه كوشيد تا ملك امجد را به قيام بر ضد پدر و برادر بفريبد . پس از نوشتن اين نامه ، اين دو بيت نيز بر آن بنوشت :\r\n آن را كه غمىباشد و گفتن نتواند * شب تا بسحر نالد و خفتن نتواند\r\nاز ما بشنو قصه ما ورنه چه حاصل * پيغام كه باد آرد و گفتن نتواند \r\nآنگاه ملكه حيات النفوس ، مكتوب را بپارچهء حرير گرانبها پيچيده ، بخادم بداد و خادم را فرمود كه مكتوب بملك امجد رساند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و هيجدهم برآمد\r\nگفت : اى ملك جوان‌بخت ، حيات النفوس ، مكتوب بخادم داده ، فرمود كه بملك امجدش برساند . خادم روان شد . ولى نميدانست كه در غيبت او بهر او چه آماده گشته . چون خادم نزد ملك بيامد ، در پيش او زمين بوسه داد و دستارچه به دو رسانيد و تبليغ رسالت كرد . ملك امجد ، دستارچه از خادم گرفته ، بگشود و مكتوب بدرآورده ، بخواند . چون مضمون بفهميد ، به فراست دانست كه زن پدرش قصد فريب و نابودى او كرده . پس خشمگين شد و كردار زنان را نپسنديد و گفت : نفرين خدا بزنان فريب‌كار باد . پس از آن تيغ بركشيد و با خادم گفت :\r\nاى سياهك پليد ، اين مكتوب فريبكارانه چيست كه از زن خواجهء خود آوردهء ؟\r\nبه خدا سوگند اى سياه‌رو و قبيح‌منظر ، در هيئت تو سودى نمىبينم . پس شمشير\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nبه دو زد و سرش از تن جدا كرد و آنگاه دستارچه را با آنچه در او بود به پيچيد و در جيب بنهاد . و بنزد مادر خود بيامد و ماجرا بر او بيان كرد و زن‌پدر را دشنام داده ، گفت : بخداى سوگند اگر نمىترسيدم كه در حق پدرم قمر الزمان و برادرم ملك اسعد ، سوء ادب شود ، هرآينه نزد آن پليدك رفته ، سر او را چون سر خادمش از تن جدا ميكردم . پس از آن ملك امجد در غايت خشم از نزد مادر خود ، ملكه بدور بدرآمد . و اما ملكه حيات النفوس از كردار ملك امجد نسبت بخادم آگاه شد . بر او دشنام داد و از براى او حيلت و نيرنگ بدل گرفت و بسبب كشته شدن خادم ، ملول و خشمگين بود . و ملك امجد آن شب را بخشم و قهر بروز آورد و از خواب و خور بىنصيب بود . چون بامداد برآمد ، برادرش ملك اسعد بيرون رفته ، در جاى پدر بر تخت نشست و بعزل و نصب و امر و نهى مشغول شد و بعدل و داد حكمرانى ميكرد . تا هنگام عصر نشسته بود .\r\nآنگاه ملكه بدور ، مادر ملك امجد ، پيرزنى را كه از افسون‌گران و نيرنگ بازان روزگار بود ، حاضر آورد و آنچه كه در دل داشت ، به او باز نمود و ورقهء برداشت كه بملك اسعد مراسله نويسد و او را بفريبد . پس نامه‌اى پر از مكر براى او بنوشت و با كلماتى چاپلوسانه ، تنفر خود را از پسرش ، ملك امجد ابراز كرد و گفت كه تنها ملك اسعد ، شايستگى جانشينى ملك قمر الزمان را دارد و او را به قيام بر ضد پدر و برادر برانگيخت . پس از آن ، ملكه بدور ، مكتوب را بمشك اذفر معطّر ساخته و بعجوزش بداد و فرمود كه بملك اسعدش برساند .\r\nپس عجوز در حال ، نزد ملك اسعد درآمد . و او بخلوت نشسته بود . عجوز ، ورقه به دو داد و ساعتى بانتظار جواب بايستاد . پس ملك ، مكتوب بخواند و مضمون بدانست . آنگاه ورقه را ببست و در جيب گذاشت و سخت خشمگين شد و بزنان فريب‌كار ، نفرين كرد . پس از آن برخاسته ، عجوز بكشت و سر در گريبان فكرت همىرفت تا نزد مادر خود ، حيات النفوس رسيد . ديد كه ببستر افتاده ، رنجور است و سبب رنجورى ، ماجرائى بود كه از ملك امجد بخادم رفته بود . پس ملك اسعد ، زن‌پدر خود را دشنام داد و نفرين كرد . آنگاه بيرون آمده ،\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nبا برادر خود ، ملك امجد ملاقات كرد و تمامت آنچه ميانهء او و ملكه بدور ، مادر ملك امجد گذشته بود ، بازگفت و از كشتن عجوزش بياگاهانيد و به او گفت : به خدا سوگند كه اگر از تو شرم نداشتم ، اكنون بنزد مادر تو رفته ، او را هم ميكشتم . پس ملك امجد گفت : اى برادر ، ديروز كه من بر تخت مملكت بنشستم ، بر من نيز\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nچنين ماجرا كه امروز بر تو گذشته ، بگذشت و مادر تو مكتوبى مانند مكتوب مادر من نوشته بود . اى برادر ، به خدا سوگند كه اگر شرم از تو نداشتم ، آنچه كه بخادم كرده بودم ، به او نيز بدانسان ميكردم . پس هردو برادر آن شب را باهم بروز آوردند و تا بامداد حديث ميگفتند و فريبكاران را نفرين مىكردند . پس از آن با يكديگر بپوشيده داشتن راز ، يكدله شدند كه مبادا پدر ايشان ، قمر الزمان باخبر شود و آن هردو زنان را بكشد . و آن شب را بملالت بودند .\r\nچون بامداد شد ، ملك قمر الزمان از نخجيرگاه بازگشت و امرا و ارباب كه همراه بودند ، بخانه‌هاى خود برفتند . و ملك بقصر درآمد . هردو زنان خود را به بستر افتاده يافت كه از براى ملك امجد و ملك اسعد ، دام حيلت گسترده بودند و در هلاك دو نورسيده ، متفّق و يكدله گشته بودند . از آن‌كه آن دو ناپاك ، خود را در پيش فرزندان ، رسوا كرده بودند و از عاقبت كار همىترسيدند . چون ملك ، ايشان را در آن حالت بديد ، بايشان گفت كه : شما را چه روى داده ؟ پس ايشان برخاستند و دست و پاى ملك را بوسه دادند و قضيه را به عكس بيان كردند و به او گفتند : اى ملك ، اين دو فرزند تو كه نعمت ترا همىخورند به تو خيانت نموده‌اند و توطئه سرنگونى تو را كرده‌اند و از براى تو ننگ و بدنامى ، يادگار گذاشته‌اند .\r\nچون قمر الزمان از زنان خود بشنيد ، جهان در چشمش تار شد و سخت خشمگين گشت و از غايت خشم ، عقلش برفت و با زنان خود گفت : قصه با من بيان كنيد . پس ملكه بدور گفت : اى ملك ، بدان كه پسر تو ملك اسعد ديرگاهيست كه با من مكاتبت و مراسلت داشت و مرا بقيام بر ضد تو دعوت ميكرد . ولى من او را نهى ميكردم و او سخن من نمىپذيرفت . چون تو بنخجير برفتى ، ملك اسعد ، خشمگين بر من هجوم‌آورد و شمشير در دست داشت . پس خادم من بكشت و من ترسيدم كه مرا نيز بكشد . هرگاه تو داد من از او نستانى ، من خويشتن هلاك كنم . كه پس از اين‌همه رسوائى ، زندگى ، مرا نشايد . و حيات النفوس نيز بدانسان كه ملكه بدور گفته بود ، گفت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\n\r\nچون شب دويست و نوزدهم برآمد\r\nگفت : اى ملك جوان‌بخت ، حيات النفوس به شوهر خود ، قمر الزمان بدانسان گفت كه ملكه بدور گفته بود و گفت : مرا نيز با ملك امجد ، ماجرا چون ماجراى ملكه بدور است . اين بگفت و گريستن آغاز كرد و با قمر الزمان گفت : اگر داد من از او نستانى ، ماجرى به پدر خود ، ملك آرمانوس بازگويم . پس آن دو زن در نزد قمر الزمان بگريستند و بناليدند . قمر الزمان چون گريستن ايشان بشنيد ، سخن ايشان براستى باور كرد و سخن خشمناك شد . پس برخاسته ، به قصد كشتن فرزندان ، شمشير برداشت . در آن حال ، پدر حيات النفوس ، ملك آرمانوس به قصد ديدن قمر الزمان به خانه درآمد . ديد كه تيغ بركشيده اندر كف دارد و شرر از چشمانش همىريزد و از غايت خشم ، كس را نميشناسد . پس ملك آرمانوس سلام كرد و سبب آن حالت بازپرسيد . قمر الزمان آنچه كه از زنان خود دربارهء ملك امجد و ملك اسعد شنيده بود ، بيان كرد و گفت : اكنون به قصد كشتن ايشان همىروم كه ايشان را ببدترين طورها بكشم و عبرت بينندگان‌شان كنم . ملك آرمانوس نيز بر آن دو طفل ، خشم‌گين شد و با قمر الزمان گفت : اى فرزند ، كار نيكوست اينكه خواهى چنين ناخلفان را بكشى . زيرا چنين فرزندان كه با پدر خيانت كنند ، هستى را نشايند . و لكن اى فرزند ، در مثل گفته‌اند كه : من لم ينظر فى العواقب ما الدهر له به صاحب . 11 ايشان در هرحال ، فرزندان تو هستند و پارهء جگر تو ميباشند . سزاوار نيست كه با دست خود ، ايشان را بكشى . و همىترسم كه پشيمان شوى ، سود ندارد . ولى يكى از مملوكان بر ايشان بگمار كه ايشان را بباديه برده ، بكشد و از چشم تو دور باشد .\r\nپس چون قمر الزمان اين سخن بشنيد ، صوابش دانست و تيغ در غلاف كرده ، بازگشت و بر تخت خود نشست . خازن خود را كه مردى بود سال‌خورده و روزگار ديده و كاردان ، بخواست و به او گفت : پسران من ، امجد و اسعد را بازوان ،\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nمحكم ببند و بصندوق اندرشان بنه و صندوق بر استرى بسته ، ايشان را ببر و در باديه بكش و دو شيشه از خونشان پر كرده ، نزد من آر و دير مكن و بسى بشتاب .\r\nخازن گفت : سمعا و طاعة .\r\nپس در همان ساعت برخاسته ، رو بسوى امجد و اسعد گذاشت . وقتى بايشان برسيد كه از قصر بدر ميامدند و جامهاى نيكو پوشيده ، بديدار پدر روان بودند تا او را سلام كنند و بسلامت او تهنيت گويد . چون خازن ايشان را بديد ، گفت : بدانيد كه من مملوكم و پدر شما مرا بكارى امر فرموده . آيا شما فرمان او مىپذيريد يا نه ؟ گفتند : آرى . فرمان‌پذير هستيم . در آن هنگام ، خازن پيش رفته ، بازوانشان را ببست و بصندوقشان گذاشته ، بر استرى بنهاد و از شهر بدرآورد و تا هنگام ظهر هميبرد و تا اينكه در مكانى بىآب و علف فرود آمد و صندوق باز كرده ، ملك امجد و ملك اسعد را بدرآورد . حسن و جمال ايشان بديد و سخت بگريست . پس از آن تيغ بركشيد و بايشان گفت : اى ملكزادگان ، به خدا سوگند كه بر من دشوار است كه با شما بدى كنم و شما را آسيب رسانم . و لكن معذور هستم و به اين كار ، مأمور شده‌ام و پدر شما قمر الزمان ، مرا بكشتن شما امر فرموده . پس ايشان گفتند : اى امير ، بر آنچه مامور گشتهء ، بكن . ما بتقدير خدا شكيبا هستيم و خون خود را بر تو حلال كرديم . پس آن دو برادر ، يكديگر را در آغوش گرفتند و وداع بازپسين كردند و اسعد با خازن گفت : اى امير به خدا سوگند مىدهم كه داغ بر جگر من منه و شربت حسرت او بر من مچشان . بلكه مرا پيش ازو بكش . كه اين بر من آسان‌تر است . امجد نيز با خازن ، همان را گفت كه اسعد ميگفت و خازن را بكشتن خويشتن ترغيب ميكرد و ميگفت : برادر من از من خوردسال‌تر است . مصيبت او بر من روا مدار و مرگ او به من منماى . پس ايشان سخت گريان گشتند و خازن بگريستن ايشان بگريست . پس از آن هردو برادر ، يكديگر را در آغوش گرفتند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\n\r\nچون شب دويست و بيستم برآمد\r\nگفت : اى ملك جوان‌بخت ، آن دو برادر بگريستند و پس از آن ، هردو برادر ، يكديگر را در آغوش گرفتند و وداع كردند و با خود گفتند : اين‌همه محنت و بليت از كيد و مكر آن دو خيانت‌كار ، مادر من و مادر تست و اين پاداش نيكوئيهاست كه تو با مادر من و من با مادر تو كرده‌ام . آنگاه اسعد ، دست در گردن برادر افكنده ، فرياد بناله بلند كرد و اين دوبيتى برخواند :\r\n منسوخ شد مروت و معدوم شد وفا * زين هردو نام ماند چو سيمرغ و كيميا\r\nشد راستى خيانت و شد زيركى سفه * شد دوستى عداوت و شد مردمى جفا \r\nچون امجد ، گريستن برادر بديد ، گريان شد . برادر را به سينه گرفته ، اين دوبيتى برخواند :\r\n دگرباره چه صنعت كرد با ما * سپهر سركش فرتوت رعنا\r\nندانم چرخ را با ما چه كينه است * مگر با زهره بگرفته است ما را \r\nپس از آن ملك امجد با خازن گفت : ترا بپروردگار بىهمتا سوگند مىدهم كه مرا پيش از برادرم اسعد بكش كه آتش دل من شعله‌ور نشود و شرر جدائى برادر ، خرمن وجودم نسوزد . پس ملك اسعد بگريست و گفت : نخستين من كشته بايد شوم . ملك امجد گفت : راى من اينست كه يكديگر را به سينه بگيريم تا اينكه تيغ ، هردو را بيك دفعه بكشد . پس هردو دست در گردن يكديگر افكندند و روى بر روى هم بگذاشتند و با يكديگر بخسبيدند و خازن ايشان را بريسمان همىبست و همىگريست . آنگاه تيغ بركشيد و گفت : اى خواجه‌گان ، به خدا سوگند كه كشتن شما بر من دشوار است . آيا شما را حاجتى هست تا روا كنم يا وصيّت داريد تا بگذارم ؟ امجد گفت : ما را حاجت نيست . و اما وصيّت\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nاينست كه برادر من اسعد را به زير انداخته و مرا به روى او بدارى تا اينكه صدمت شمشير ، نخست مرا رسيد . و چون از كشتن فارغ شوى و به پيشگاه ملك قمر الزمان به روى ، او با تو گويد كه از ايشان چه شنيدى ، به او بگو كه فرزندانت ترا سلام كردند و گفتند كه تو ايشان را كشتى ، ولى ندانستى كه جرم دارند يا بيگناه هستند و گناه ندانسته ، ايشان را كشتى و به حال ايشان نظر نكردى . و اين ابيات نيز بر او فروخوان :\r\n كرا عقل باشد زبردست شهوت * چرا زيردستى كند هيچ زن را\r\nعيال زن خويش باشد هرآن‌كس * كه فرمانبر زن كند خوشتن را\r\nو ليكن كسى را كه زن شوى باشد * كجا در گذارد به گوش اين سخن را \r\nپس امجد گفت : ما از تو تمنى نداريم ، جز اينكه اين ابيات كه شنيدى ، بملك فروخوانى .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و بيست و يكم برآمد\r\nگفت : اى ملك جوان‌بخت ، ملك امجد با خازن گفت : ما از تو نميخواهيم ، مگر اينكه اين ابيات برو فروخوانى . و ترا به خدا سوگند مىدهم كه اندكى مهلت بده تا اين دو بيت ديگر از براى برادرم بخوانم . اين بگفت و بگريست و اين دوبيتى برخواند :\r\n چون عمر بسر رسد چه بغداد و چه بلخ * پيمانه چو پر شود چه شيرين و چه تلخ\r\nخوش باش كه بعد از من و تو ماه بسى * از سلخ بغرّه آيد از غرّه بسلخ \r\nچون خازن از امجد اين سخن بشنيد ، سخت بگريست ، چندانكه سرشك بر زنخ او روان شد . و اما ملك اسعد ، سرشك از ديدگان فروريخته ، اين دو بيت\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nبرخواند :\r\n جهانا چه بىمهر و بدخو جهانى * چو آشفته‌بازار بازارگانى\r\nغمين‌تر كس آن كش غنىتر كنى تو * فروتر كس آن كش تو برتر نشانى \r\nپس از آن ، سرشك بر رخسار روان كرده ، اين ابيات نيز برخواند :\r\n الحذر اى غافلان زين وحشت‌آباد الحذر * الفرار اى عاقلان زين ديو مردم الفرار\r\nاى عجب دلتان نه بگرفت و نشد جانتان ملول * زين هواهاى عفن زين آب‌هاى ناگوار\r\nمهر را خفاش دشمن شمع را پروانه خصم * جهل را در دست تيغ و عقل را بر پاى خار \r\nپس از آن آواز بناله بلند كرده ، اين ابيات برخواند :\r\n اين جهان بر مثال مردارى است * گرد او كركسان هزار هزار\r\nاين مر او را همىزند مخلب * او مر اين را همىزند منقار\r\nآخر الامر بر پرند همه * وز همه بازماند اين مردار \r\nچون اسعد ، ابيات بانجام رسانيد ، با برادر خود ، ملك امجد چنان يكديگر را بكنار گرفتند كه گويا دو مغز در يك پوست و دو روان در يك تن بودند و خازن ، شمشير بركشيده ، بلند كرد و همىخواست بزند . از قضا اسب خازن برميد و رو به طرف باديه بدويد و اسب ، هزار دينار قيمت داشت و زينى مرصع بر او نهاده بود . پس شمشير از دست بينداخت و بر اثر او روان شد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 177 ","page_number":177},
  {"content":"\r\n\r\n\r\nچون شب دويست و بيست و دوم برآمد\r\nگفت : اى ملك جوان‌بخت ، خازن بر اثر اسب روان شد و از پى او هميرفت كه او را نگاه دارد تا اينكه اسب در نيستان شد . خازن از پى او در نيستان رفت . اسب در ميانهء نيستان بايستاد و پاى بر زمين بكوبيد . گرد بلند شد . پس اسب فرياد ميزد و شيهه ميكرد و خشمناك بود و در آن نيستان ، شيرى قوىهيكل قبيح‌منظر جاى داشت كه شرر از چشمانش همىريخت و از شكل مهيب و روى درهم كشيدهء او مردمان بهراس اندر بودند . ناگاه همان شير قصد او كرد . خازن از دست شير ، گريزگاهى نديد و با خود شمشير نداشت . گفت : سبحان اللّه . سبب اين حادثه نخواهد بود ، مگر اينكه خدا مرا بگناه امجد و اسعد گرفته است و اين سفر از آغاز ، بس نامبارك بود . خازن را كار بدينجا رسيد .\r\nو اما امجد و اسعد را گرمى آفتاب ، تاثير كرد و سخت تشنه شدند .\r\nچندانكه لبانشان بخشكيد و جگرشان تافته شد و از تشنگى ، استغاثه كردند . كس پناهشان نداد . گفتند : اى كاش كشته ميشديم و آسوده ميگشتيم و نمىدانيم كه اسب بكدام سوى گريخت كه خازن از پى او برفت . اى كاش خازن بازميگشت و ما را ميكشت ، كه مرگ از براى ما خوشتر از اين رنج‌ها بود . ملك اسعد گفت :\r\nاى برادر ، شكيبا شو كه به زودى از حضرت پروردگار ، نجات در رسد . از آن‌كه گريختن اسب ، نبود مگر اينكه خدا با ما عنايتى داشت و اكنون ما بجز تشنگى ، باكى نداريم . پس اسعد با توانائى تمام به چپ و راست حركت كرده ، در حال ، بازوانش گشوده شد و بازوان برادر نيز بگشود و شمشير امير خازن برداشته ، با برادر گفت : به خدا سوگند از اينجا نخواهم رفت تا از چگونگى كار خازن آگاه شوم و سرگذشت او را بدانم . پس هردو برادر ، اثر خازن گرفته ، همىرفتند تا به نيستان برسيدند و باهم گفتند كه : اسب و خازن از اينجا در نگذشته‌اند . اسعد با برادر گفت : همين‌جا بايست تا من به نيستان اندر شده ، نظاره كنم . ملك امجد\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nگفت : نخواهم گذاشت كه تنها در نيستان شوى . بايد هردو باهم بدانجا رويم .\r\nاگر سلامت مانديم ، هردو بمانيم و اگر هلاك شويم ، هردو هلاك شويم . پس هردو به نيستان درآمدند . شيرى ديدند كه بخازن چيره گشته و خازن در چنگال شير بگنجشك همىماند . ولى بتذّلل و تظلّم ، خداى را همىخواند و بگريه و\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nزارى ، چشم بسوى آسمان دوخته . پس چون امجد اين حالت بديد ، تيغ برگرفته ، روى بشير آورده ، شمشير به دو زد و او را بكشت . پس امير خازن برخاست . ولى از اين حادثه در شگفت مانده بود و خويشتن را در پاى امجد و اسعد بيفكند و بايشان گفت : اى خواجگان ، به خدا سوگند كه كشتن شما ستمى است بزرگ . بر من نشايد و من شما را نخواهم كشت . هرگاه ديگرى خواهد شما را بكشد ، من جان خود را بشما فدا خواهم كرد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و بيست و سوم برآمد\r\nگفت : اى ملك جوان‌بخت ، خازن با امجد و اسعد گفت : من جان خود را بشما فدا كنم .\r\nپس خازن در حال ، برخاسته ، ايشان را بكنار گرفت و سبب گشودن بازوان بپرسيد . ايشان گفتند كه تشنگى بر ما غلبه كرد . پس بند از يكى خودبخود گشوده شد و ديگرى را آن يكى بگشود . آنگاه اثر پاى تو گرفته ، بدينجا رسيديم . چون خازن سخن ايشان بشنيد ، ايشان را سپاس كرد و شكر نيكوئىشان بجاآورد و با ايشان از نيستان بدرآمد . چون بخارج نيستان برآمدند ، امجد و اسعد گفتند : اى امير ، بر آنچه از پدر ما حكم رفته ، اقدام كن . خازن گفت : حاشا كه من بشما آسيبى رسانم . ولى همين خواهم كه جامهء شما را بركنده ، جامهء خود را بر شما بپوشانم و دو شيشه از خون همين شير پر كرده ، بسوى ملك بازگردم و به او بگويم كه ايشان را كشتم . و اما شما بشهرهاى دور برويد ، كه خدا را مملكت بسيار است . و اى ملك‌زادگان ، بدانيد كه جدائى شما بر من سخت دشوار است .\r\nپس خازن و ملكزادگان بگريستند و خازن ، جامهء ايشان بركند و جامهء خويش بر ايشان بپوشانيد و جامهء هريك را به بقچهء گذاشته ، دو شيشه از خون شير پر كرد و ملكزادگان را وداع كرده ، بر اسب بنشست . و رو به شهر آورده ، همىرفت تا بنزديك ملك برسيد و در پيش روى ملك ، زمين ببوسيد .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nملك ديد كه خازن را گونه متغير گشته . و او را گونه از صدمت شير ، متغير بود . ملك گمان كرد از كشتن ملكزادگان متغير است . ملك را فرح روى داد و با خازن گفت : كار بانجام رساندى يا نه ؟ خازن گفت : آرى ، اى ملك . پس بقچه‌ها و شيشه‌ها در پيش روى ملك بنهاد . ملك به او گفت : از ايشان چه ديدى ؟ آيا وصيّت گذاردند يا نه ؟ خازن گفت : ايشان را بخواستهء پروردگار و فرمان شهريار ، شكيبا يافتم . و گفتند پدر ما معذور است . ما خون خود بر او حلال كرديم . و گفتند كه : اين ابيات را بر ملك بخوان :\r\n كرا عقل باشد زبردست شهوت * چرا زيردستى كند هيچ زن را\r\nعيال زن خويش باشد هرآن‌كس * كه فرمانبر زن كند خويشتن را\r\nو لكن كسى را كه زن شوى باشد * كجا در گذارد به گوش اين سخن را \r\nچون ملك از خازن اين سخن بشنيد ، ديرزمانى سر به زير افكند و دانست كه ابيات فرزندانش دلالت دارد بر آن‌كه به ستم كشته شده‌اند . پس از آن ملك در مكر و كيد زنان بفكرت فرورفت و بقچه‌ها را بگشود و جامه‌هاى فرزندانش اين‌سو و آن‌سو همىگردانيد و همىگريست .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و بيست و چهارم برآمد\r\nگفت : اى ملك جوان‌بخت ، ملك قمر الزمان ، بقچه‌ها گشوده ، جامه‌هاى فرزندانش را اين‌سو و آن‌سو همىگردانيد و همىگريست . پس چون جامهء پسر كهتر ، ملك اسعد بگشود ، در جيب او ورقهء كه به خط زن خود ، ملكه بدور مرقوم بود ، دريافت .\r\nورقه بگشود و بخواند و مضمون بدانست . معلوم كرد كه پسرش اسعد بستم كشته شده . آنگاه جامهء ملك امجد برداشته ، در جيب او ورقهء يافت كه به خط زن خود ، حيات النفوس نوشته بود . پس ورقه بگشود و بخواند و مضمون معلوم كرده ،\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nبدانست كه او نيز بستم كشته گشته . پس دست بدست سود و گفت : سبحان اللّه .\r\nفرزندان خود بظلم و جور بكشتم . پس از آن طپانچه بر رخسار همىزد و وا ولداه و وا مصيبتا همىگفت . آنگاه فرمود كه دو قبر ساخته ، بيت الاحزانش ناميد .\r\nو گفت كه : بر آن دو قبه ، نام دو پسر من بنويسيد . پس خود را بقبر امجد انداخته ، بگريست و بناليد و شكايت كرده ، اين ابيات خواند :\r\n اى چراغ دلم كجا رفتى * اى نشاط دلم كجا بودى\r\nكس به گل ، شمس را نيندايد * تو به گل شمس را بيندودى\r\nدر فراق لقاى خويش مرا * صبر و غم كاستى و افزودى \r\nپس از آن خود را بر روى قبر ملك اسعد انداخته ، بگريست و بناليد و سيلاب اشك روان ساخته ، اين ابيات برخواند :\r\n تنم از اندهان بفرسودى * دلم از ديدگان بپالودى\r\nپشتم از بار رنج بشكستى * رويم از خون ديده آلودى\r\nطلعت همچو شمس خويش مرا * بنمودى و زود بربودى\r\nمن وصالت هنوز ناديده * هجر جستى ز من بدين زودى \r\n\r\n","description":"","footnote":"","page_name":" 182 ","page_number":182},
  {"content":"\r\n\r\nچون ملك ابيات بانجام رسانيد ، از دوستان دورى گزيد و در خانهء كه بيت الاحزانش نام نهاده بود ، گوشه‌نشين شد و از همه‌كس ببريد و از زنان و پيوندان دورى كرد و شبان روز بدورى فرزندانش همىگريست . ملك قمر الزمان را كار بدينجا رسيد .\r\nو اما ملك امجد و ملك اسعد در كوه و هامون همىرفتند و باديه‌ها همىنورديدند و تا يك ماه بيخ گياهان و برگ درختان همىخوردند و از غديرها آب باران همىنوشيدند تا اينكه بكوهى از يكپارچه سنگ سياه برسيدند كه سر آن كوه پديدار نبود . و در نزد آن ، راه به دو سو ميرفت : يكى از كمر كوه ميرفت و يكى بفراز كوه برميشد . ملكزادگان از راهى كه بقلهء كوه برميشد ، برفتند . تا پنج روز بفراز كوه برميشدند . ولى سر كوه پديدار نبود . پس ايشان عاجز شدند و مانده گشتند و از رسيدن منتهاى كوه ، نوميد گشته ، بازگشتند و از راهى كه در كمر كوه بود ، برفتند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و بيست و پنجم برآمد\r\nگفت : اى ملك جوان‌بخت ، ملك امجد و ملك اسعد چون از راه كمر كوه روان شدند و آن روز را تا هنگام شام برفتند ، ملك اسعد برنجيد و پاى رفتارش نماند . با برادر خود گفت : اى برادر ، مرا طاقت راه نماند . برادرش گفت : اى اسعد ، همت بگمار و دل قوى دار . شايد كه خدا اندوه از ما ببرد . پس ايشان پاسى از شب رفتند تا اينكه ملك اسعد ، چنان مانده شد كه قدم برداشتن نتوانست و گفت : اى برادر ، مرا قدرت رفتار نمانده . اين بگفت و بر زمين بيفتاد و بگريست . پس ملك امجد ، برادر را برداشته ، همىبرد و ساعتى راه ميرفت و ساعتى از بهر آسايش مىنشست تا اينكه صبح بدميد و هردو برادر بفراز كوه برشدند . در آنجا چشمه و درخت نار بديدند . در كنار چشمه بنشستند و آب بنوشيدند و از\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nآن نار بخوردند و تا عصر بخفتند . هنگام عصر برخاسته ، ارادهء رفتن نمودند .\r\nملك اسعد را قدرت رفتار نشد و پاهاى او آماس كرده بود . پس سه روز در آنجا بماندند و خوب برآسودند . پس از چند روزى در كوه همىرفتند و از تشنگى برنج اندر بودند كه ناگاه از دور ، شهرى پديدار شد . فرحناك گشتند و برفتند تا بر آن شهر نزديك شدند و از رسيدن بدانجا شكر خدا بجاآوردند .\r\nو ملك امجد با ملك اسعد گفت : اى برادر ، تو در همين‌جا بنشين كه من به شهر رفته ، اوضاع شهر مشاهده كنم و احوال مردمانش بازپرسم تا بدانيم كه ما بكجا هستيم و چه‌قدر راه بريده‌ايم . اى برادر ، اگر ما از كمر كوه نمىآمديم ، در يك سال بدين شهر نمىرسيديم . اكنون حمد خدا را كه سلامت هستيم . پس ملك اسعد گفت : اى برادر ، به شهر ، جز من كس نبايد برود . از آن‌كه من فداى تو هستم و اگر تو مرا بدينجا گذاشته ، به روى و از من غايب شوى ، من از بهر تو غريق فكرت مانده ، بحيرت اندر خواهم بود و بدورى تو شكيبائى نخواهم داشت . ملك امجد گفت : برو ولى دير مكن و زود باز گرد . پس اسعد چند دينار برداشته ، از كوه به زير آمد و امجد بانتظار او برنشست و او همىرفت تا به شهر درآمد . و در كوچه‌هاى شهر همىگشت كه در راه به مردى سالخورده برخورد كه ريش او فروآويخته و از سينه بگذشته و عصائى در دست داشت و جامهء فاخر پوشيده و دستارچهء سرخ بر سر نهاده بود . چون ملك اسعد او را بديد ، از لباس و هيئت او در عجب شد . پيش رفته ، او را سلام كرد و گفت : اى خواجه ، راه بازار كدام است ؟ چون شيخ اين بشنيد ، با جبين گشاده به او گفت : اى فرزند ، گويا غريب هستى ؟ اسعد گفت : آرى اى خواجه ، غريب هستم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و بيست و ششم برآمد\r\nگفت : اى ملك جوان‌بخت ، اسعد به آن شيخ گفت : آرى اى خواجه ، غريب هستم . شيخ\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nبه او گفت : اى فرزند ، شهر ما از قدم تو مبارك گشت . بازگو كه از بازار ، چه خواهى خريد ؟ اسعد گفت : اى عمّ ، مرا برادرى است كه در دامنهء كوهش گذاشته‌ام و ما از بلاد دور آمده‌ايم . سه ماهست كه سفر همىكرديم و كوه و هامون همىنورديم . چون بدين شهر نزديك شديم ، من بدينجا آمدم كه خوردنى بخرم و بسوى برادر بازگردم . شيخ گفت : اى فرزند ، بدان كه من وليمه ساخته‌ام و در نزد من مهمانان بسيار هستند و طعام‌هاى نيكو از بهر آنها مهيا كرده‌ام و در آنجا هرچه دل بخواهد و ديده لذت ببرد ، حاضر آورده ، همىخواهم كه تو نيز با من بدان مكان قدم رنجه دارى و آنچه خواهى ، ترا بدهم و قيمت از تو نستانم و ترا از اوضاع شهر و حالت مردمانش آگاه كنم . اى فرزند ، حمد خداى را كه جز من كسى با تو ملاقات نكرد . اسعد گفت : هرآنچه شايستهء خود ميدانى ، بكن . ولى بشتاب كه برادرم بانتظار من نشسته و خاطرش از بهر من در تشويش است .\r\nپس شيخ ، دست اسعد بگرفت و او را بكوچهء تنگ بازگردانيد و بر روى او تبسم ميكرد و مىگفت : منت خداى را كه ترا از مردم اين شهر نجات داد .\r\nپس شيخ ، ملك اسعد را هميبرد تا بخانهء وسيعش درآورد . و آن خانه ، ساحتى بود كه در آن ساحت ، چهل تن مرد پير سالخورده حلقه زده و نشسته بودند و در ميان حلقه آتشى افروخته داشتند و آن مشايخ بگرد آتش نشسته ، عبادت مىكردند و بر آن آتش سجده ميبردند . چون ملك اسعد ايشان را بديد ، هنوز از كارشان آگاه نگشته ، تنش بلرزيد و دلش بطپيد . پس آن شيخ كه اسعد را آورده بود ، با مشايخ ديگر گفت : اى پرستندگان آتش ، از براى شما چاشتى مبارك آورده‌ام . آنگاه بانگ زد : يا غضبان . در حال ، غلامى سياه با روى درهم كشيده و دماغ بلند و قد خميده و صورت مهيب بدرآمد . شيخ به او گفت كه : اين پسر را بازوان ، محكم ببند و بسردابه اندر كن و فلانه كنيزك را بگو كه شبانروز بآزردن او مشغول شود . پس غلامك ، اسعد را گرفته ، بسردابه‌اش برد و بكنيزك بسپرد .\r\nكنيزك بآزردن او مشغول گشت و بامدادان ، قرصهء و شامگاهان ، قرصهء ديگر\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nميداد . و كوزهء آب شور ، وقت چاشت و كوزهء ديگر ، وقت شام به دو ميداد . و مشايخ با همديگر ميگفتند كه : چون عيد آتش‌پرستان در رسد ، او را درين كوه بكشيم و بر آتشش بگذاريم . و اما ملك اسعد ، پس كنيزك نزد او آمده ، او را با تازيانه چندان بزد كه خون از تن او برفت و بى خود گشت . پس از آن ، كنيزك ، قرصى نان و آب شور بنزد او گذاشته ، رفت و اسعد نيمه‌شب به خود آمد . خود را بقيد اندر بديد و تنش را مجروح و فكار يافته ، ملول شد و عزت و نيك‌بختى و بزرگى و سلطنت خود را بخاطر آورده ، بگريست .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و بيست و هفتم برآمد\r\nگفت : اى ملك جوان‌بخت ، چون ملك اسعد از ايام عزت و نيك‌بختى و بزرگى ياد كرد ، بگريست و آواز بلند كرده ، اين ابيات برخواند :\r\n گردون چه خواهد از من سرگشتهء ضعيف * گيتى چه خواهد از من درماندهء گداى\r\nاى محنت ار نه كوه شدى ساعتى برو * اى دولت ار نه باد شدى لحظهء بياى\r\nاى ديدهء سعادت تاريك شو مبين * اى مادر اميد سترون شو و مزاى \r\nچون ابيات بانجام رسانيد ، دست دراز كرده ، بنزديك سر خود ، قرصهء و كوزهء آب شور يافت . از قرصه ، كمكى بخورد و از آب ، اندكى بنوشيد و تا بامداد ، پيوسته از اذيت كيك و شپش و پشه بيدار بود . چون روز برآمد ، كنيزك بسردابه اندر شد و جامه از تن ملك اسعد بركند . ولى جامهء بخون‌آلوده بر تن او چسبيده بود و پوستش با پيراهن بدرآمد و اسعد فرياد بزد و بناليد و گفت : اى\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nپروردگار من ، اگر رضاى تو در اينست ، محنت بر من افزون كن . و اى خداى من ، تو از ستم‌كار من غافل نيستى . پس از آن ناله كرد و آه بركشيد و اين دو بيت برخواند :\r\n اى رهانيده خلق را ز بلا * زين بلا بنده را تو باز رهان\r\nكه دلم تنگ و طبع مظلم كرد * تنگى بند و ظلمت زندان \r\nچون ابيات بانجام رسانيد ، كنيزك بشكنجهء او مشغول شد و او را همىزد و در زنجير ، مقيّد بود تا از خود برفت . و كنيزك ، قرصه و كوزهء آب شور بدانجا انداخته ، از نزد او بدرآمد و او را تنها بگذاشت . و او محزون نشسته ، خون از تنش همىرفت . پس برادر خود را بخاطر آورد و از عزّتى كه داشت ، ياد كرد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و بيست و هشتم برآمد\r\nگفت : اى ملك جوان‌بخت ، اسعد ، برادر خود را بخاطر آورده و از عزت روزهاى گذشته ياد كرده ، بناليد و بگريست و شكايت روزگار كرده ، اين ابيات برخواند :\r\n حوادث ز من نگسلد زانكه هست * يكى را سر اندر دُم ديگرى\r\nمرا چرخ بد شربت تلخ داد * كه ننهادم اندر دهان شكرى\r\nز خارم اگر بالشى مىنهند * بسا شب كه كردم ز گل بسترى\r\nزمانه ندارد به از من پسر * نهانم چه دارد چو بد دخترى\r\nتنم را نه رنگىّ و نه جنبشى * بود در وجود اين‌چنين پيكرى \r\nچون اسعد ، ابيات بانجام رسانيد ، بسيار بگريست و بناليد و جدائى برادر را بخاطر آورده ، محزون و اندوهناك بود . اسعد را كار بدينگونه شد .\r\nو اما برادرش ملك امجد تا نصف النهار بانتظار برادر در دامنهء كوه\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nبنشست . ملك اسعد بسوى او بازنگشت . ملك امجد را خاطر ، پريشان شد و بتشويش اندر افتاد و اندوه جدائى بر او چيره گشته ، آب از ديده روان ساخت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و بيست و نهم برآمد\r\nگفت : اى ملك جوان‌بخت ، اندوه جدائى اسعد بر ملك امجد چيره شد . آب از ديده فروريخت و فرياد وا حسرتا برآورد . پس از آن از كوه به زير آمد و آب از ديده بر رخسارش روان بود و همىرفت تا به شهر درآمد و به شهر اندر همىگشت تا ببازار برسيد و از نام شهر و از مردمان جويان شد . گفتند : اين شهر را شهر مجوس گويند و مردمان اينجا آتش همىپرستند و خدا را نشناسند . پس از شهر آبنوس بپرسيد . گفتند : مسافت ميانهء او و اينجا از باديه يك سال و از دريا شش ماهست و پادشاه آنجا را ملك آرمانوس گويند كه در اين اوقات ، ملك‌زادهء داماد خود گرفته و بجاى خود بر تخت سلطنتش نشانده و آن ملكزاده را نام ، قمر الزمان است . چون ملك امجد ، نام پدر بشنيد ، فرياد زد و بناليد و بگريست و نمىدانست كه بكدام سوى برود . و از بهر خوردن ، چيزى خريده بود . بجاى خلوت برفت كه خوردنى بخورد . پس در آنجا بنشست و خواست كه خوردنى بخورد . برادر را ياد كرده ، بگريست و نخورده ، برخاسته ، در شهر همىرفت تا اثر برادر پديد آورد و خبر او را معلوم كند .\r\nپس مردى خيّاط مسلمان را در دكهء بديد . در پهلوى او نشسته ، قصهء خود را بر او بيان كرد . خيّاط به او گفت : اگر برادرت دست هركدام از مجوس گرفتار شود ، بسى دشوار است كه او را دگربار ببينى . اميد هست كه پروردگار ، ميانهء تو و او را جمع آورد . پس از آن خيّاط گفت : اى برادر ، آيا رغبت دارى كه در منزل من جاى بگيرى ؟ امجد گفت : آرى ، بسى مايل هستم . خياط فرحناك شد و او را در نزد خود جاى داد و شبانه‌روز او را دلدارى ميكرد و بشكيبائيش ميفرمود و\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nصنعت خياطيش همىآموخت تا اينكه خياطت بياموخت . پس از آن روزى بكنار دريا رفت و جامهء خويشتن بشست و بگرمابه درآمد . چون از گرمابه بيرون شد ، جامهء پاك بپوشيد و از بهر تفرّج در شهر همىگشت كه در ميان راه بزنى خوبروى فرشته‌خوى سروقد برسيد . آن زن چون امجد را بديد ، اين ابيات همىخواند :\r\n آن روى بين كه حسن بپوشيده ماه را * آن دام زلف و دانهء خال سياه را\r\nگر صورتى چنين بقيامت درآوردند * عاشق هزار عذر بگويد گناه را\r\nيوسف شنيدهء كه بچاهى اسير ماند * اين يوسفيست بر زنخ آورده چاه را \r\nچون امجد ، ابيات از آن زن زهره جبين بشنيد ، بنشاط و طرب اندر شد و مهرش به دو بجنبيد و اين ابيات برخواند :\r\n گر ماه من برافكند از رخ نقاب را * برقع فروهلد بجمال آفتاب را\r\nگوئى دو چشم جادوى عابدفريب او * بر چشم من بسحر بستند خواب را\r\nاوّل نظر برفت ز دستم عنان عقل * آن را كه عقل رفت چه داند صواب را \r\nچون آن حورنژاد ، ابيات از امجد بشنيد ، آه دردناك كشيده و اين ابيات برخواند :\r\n اين چه رفتار است كاراميدان از من ميبرى * عقلم از سر ميربائى هوشم از تن ميبرى\r\nباغ لاله‌ستان چه باشد آستينى برفشان * باغبان را گو بيا گر گل بدامن ميبرى\r\nمن كه از دروازه بيرونم نميبردند خلق * با تو مىآيم گرم در چشم سوزن ميبرى \r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\n\r\nچون شب دويست و سىام برآمد\r\nگفت : اى ملك جوان‌بخت ، چون آن حورنژاد ابيات برخواند ، آنگاه فريبكارانه ، به قصد بردن ملك امجد به نزد گروهى آتش‌پرست ، او را به ازدواج با خود برانگيخت و از او خواست تا بيدرنگ وى را به خانه‌اش ببرد و شاهد و قاضى فراهم آورده ، آداب ازدواج بجاآورد . ملك امجد نيز در آغاز فريب او را خورد و با او روان شد . ليك در ميانهء راه دريافت كه زن ، قصد فريب او را دارد و بسا كه مىخواهد تا او را به نزد آتش‌پرستان ببرد . پس كوشيد تا بىآن‌كه زن بويى ببرد ، نشانى خانه‌اش را پنهان كند . ازاين‌رو از كوئى بكوئى و از محلّتى بمحلّتى همىرفتند تا اينكه پريزاد ، مانده گشت و آزرده شد و بملك امجد گفت : ترا خانه در كدامين محلّتست ؟ ملك امجد گفت : خانهء من در همين نزديكى است . اندكى مانده كه بدانجا برسيم . پس از آن بكوچهء ديگر درآمدند و همىرفتند تا به آخر كوچه برسيدند . ملك امجد ديد كه از آن كوى ، راه بدر نميرود و بن‌بست است . گفت : لا حول و لا قوّت الّا باللّه العلى العظيم . آنگاه نظر به چپ و راست كرده ، در همان كوى ، درى ديد بس بزرگ و اين‌سو و آن‌سوى در ، دو مصطبه داشت . و لكن در بسته بود . پس امجد در يكى از مصطبه‌ها بنشست و زهره‌جبين بمصطبهء قرار گرفت و با ملك امجد گفت : اى خواجه ، در انتظار كيستى ؟ ملك امجد ، ديرزمانى سر در پيش افكنده ، سخن نگفت . پس از آن سر بر كرده ، گفت : چشم‌براه غلامك خويش‌ام كه كليد در با اوست و من به او گفته بودم كه پيش از آمدن من از گرمابه ، طعام حاضر آورد . و اكنون خواهد آمد . پس ملك امجد با خود ميگفت : بسا هست كه چون وقت دير شود ، ماه‌روى برود و من در اينجا بمانم . الغرض ، ملك امجد بحيرت اندر بود .\r\nچون وقت دير شد ، ماهرو گفت : اى خواجه ، غلامك نيامد و ما بكوچه اندر نشسته‌ايم . پس برخاسته ، سنگى بگرفت و بر قفل بزد . ملك امجد گفت :\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nاى خاتون ، شتاب مكن كه اكنون غلامك خواهد آمد . آن دلارام ، سخن ملك امجد ننيوشيد و سنگ بر قفل همىزد تا اينكه قفل بشكست و در بگشود . ملك امجد گفت : از بهرچه قفل بشكستى ؟ دخترك گفت : حادثهء رو نداده . مگر اين خانه از آن تو نبود ؟ ملك امجد گفت : خانه ، خانهء منست و لكن حاجت بدر شكستن نبود . پس دخترك به خانه اندر شد و امجد ، حيران ايستاده و هم از دخترك و هم از خداوند خانه بيم داشت و نمىدانست كه چه بايدش كرد . پس دخترك گفت : اى خواجه ، چرا بدرون خانه نميآئى ؟ امجد گفت : سمعا و طاعة .\r\nولى غلامك دير كرد و نمىدانم كه آن چيزها كه به دو گفته‌ام ، مهيا كرده است ؟\r\nاين بگفت و در غايت اندوه و بيم به خانه درآمده ، ديد خانهء است نيكو و چهار غرفه روبرو در آنجا هست و فرش‌هاى حرير و ديبا بغرفها گسترده‌اند و در ميان خانه ، حوضى است هشت‌گوشه كه به نگين‌هاى گرانبها اطراف آن را مرصع ساخته‌اند و در چهار سوى حوض ، همه‌گونه ميوه‌ها و رياحين و ظروف فروچيده‌اند و در آنجا شمعدان‌ها گذاشته و كرسىها نشانده‌اند . چون امجد آنها را بديد ، در كار خود حيران شد و با خود گفت : كشته خواهم شد . انا للّه و انا اليه راجعون . و اما دخترك چون مكان بدنسان بديد ، بىاندازه فرحناك شد و گفت :\r\nاى خواجه ، به خدا سوگند كه غلامك تو در تهيهء منزل كوتاهى نكرده . از آن‌كه مكان را طرب‌انگيز كرده و طعام پخته و ميوه و شربت حاضر آورده و ما در بهترين وقت رسيده‌ايم . ملك امجد به دو التفات نكرد و بهراس اندر بود . دخترك گفت : اى خواجه ، ترا چه مىشود كه بدينسان ايستادهء ؟ امجد از غايت خشم بخنديد . آنگاه بغرفه درآمده ، بنشست و دخترك در پهلوى او نشسته ولى ملك امجد ، ملول و روى درهم‌كشيده نشسته بود و هرساعت ، هزار ماليخوليا ميكرد و ميگفت : خداوند اين منزل ، الحال ميرسد . من به او چه عذر گويم ؟ يا او و يا اين دخترك ، مرا بيقين خواهند كشت . پس از آن دخترك برخاست و آستين برزد و سفره بگسترد و خوردنى گذاشته ، همىخورد و با ملك گفت : اى خواجه ، بخور .\r\nملك امجد پيش رفته ، همىخورد . ولى خوردنى بر او گوارا نبود و چشم بسوى\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nدهليز داشت . چون دختر سير شد ، سفره برچيده ، طبق ميوه پيش آورد و ابريق شربت در ميان نهاد . آنگاه قدحى بنوشيد و بملك امجد بداد . ملك امجد بگرفت و با خود گفت : اگر خداوند خانه بيايد و مرا ببيند ، با من چه خواهد كرد و من چه خواهم گفت ؟ الغرض ، قدح اندر كف گرفته ، ديده بر در خانه دوخته بود كه ناگاه خداوند خانه بيامد و امير آخور ملك بود . و او بهادر نام داشت و مردى بود سخى و بخشنده و خداوند جود و احسان . چون بنزديك دررسيد ،\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و سى و يكم برآمد\r\nگفت : اى ملك جوان‌بخت ، چون خداوند خانه بنزديك رسيد ، در خانه را گشوده يافت . اندك‌اندك بيامد و سر پيش آورد . ملك امجد را ديد با دختر نشسته ، طبق ميوه در پيش‌نهاده‌اند . و همان وقت ، ملك امجد را چشم بر در بود . چون چشمش به چشم خداوند خانه بيفتاد ، گونه‌اش زرد شد و دست او بلرزيد . چون بهادر ميراخور ديد كه گونهء امجد زرد شد و حالتش دگرگون گشت ، انگشت بر دهان نهاده ، به دو اشارت كرد كه : خاموش باش و بنزد من بيا . پس امجد برخاسته ، بسوى بهادر روان شد . دخترك پرسيد : بكجا ميروى ؟ ملك امجد سر بجنبانيد و باشارت گفت كه : به آب خانه ميروم . پس پاى برهنه بدهليز بيامد . چون بهادر را بديد ، دانست كه او خداوند خانه است . بنزد او بشتافت و دست او را بوسه داد .\r\nپس از آن گفت : اى خواجه ، پيش از آن‌كه مرا بيازارى ، ترا به خدا سوگند مىدهم حديث مرا بشنو . پس قصهء خود از آغاز تا انجام بازگفت و بنمود كه به اختيار خود به خانه درنيامده و قفل را دخترك شكسته و در گشوده است .\r\nچون بهادر سخن ملك امجد بشنيد و دانست كه او ملكزاده است ، بر او رحمت آورد . پس از آن بامجد گفت : سخن من گوش گير و آنچه من گويم ، بپذير ، كه تو در امان من هستى و اگر مخالفت كنى ، ترا بكشم . امجد گفت : بهر\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nچه خواهى ، فرمان ده . كه هرگز مخالفت نخواهم كرد . كه من از آزادكردگان تو هستم . بهادر گفت : به خانه اندر شو و در جائى كه نشسته بودى ، آسوده بنشين . من نيز داخل خانه ميشوم . و مرا نام ، بهادر است . چون من به خانه درآيم ، تو مرا دشنام ده و بگو كه سبب دير كردن تا اين وقت چه بود و عذر مرا بپذير . بلكه برخاسته ، مرا بزن و اگر به من مهربانى كنى ، ترا بكشم . پس اكنون به خانه اندر شو و آنچه كه از من خواهى ، در حال ، حاضر آورم . و امشب بروز بياور تا حيله‌اى انديشيده ، در فرصتى مناسب ، تو را از چنگ اين دخترك آتش‌پرست و ديگر يارانش كه منتظر به دام انداختن تو هستند ، نجات دهم . از آن‌كه تو غريبى و من غريبان را دوست دارم و گرامى داشتن‌شان فرض دانم .\r\nپس امجد ، دست او را بوسه داده ، بخلوت بازگشت ، در حالتى كه گونهء زردش سرخ گشته بود . پس نخستين قدم كه به خانه گذاشت ، با جبين گشاده و تبسم‌كنان با دختر ماهروى گفت : امشب ، مبارك شبى است كه تو به منزل من قدم رنجه داشتى . دخترك گفت : عجب است از تو اينكه جبين بگشادى و مرا بنواختى . امجد گفت : اى خاتون به خدا سوگند كه مرا گمان اين بود كه مملوك من ، بهادر ، عقدهاى گوهر مرا كه هريك هزار دينار برابر بودند ، دزديده است و من بدان سبب بفكرت و حيرت اندر بودم . چون اكنون برخاستم و از عقدها تفتيش كرده ، آنها را در جاى خود يافتم ، آسوده شدم و انبساط روى داد . ولى نمىدانم سبب دير كردن بهادر تا اين وقت چيست ؟ و من آزردن او را ناچار هستم . پس دخترك از سخن امجد ، راحت يافت و خاطرش آسوده شد . تا هنگام شام شد و بهادر درآمد . ولى جامه بدل كرده و جامهء مملوكانه در بر داشت . پس بهادر سلام داد و زمين ببوسيد و دست‌بسته مانند گناه‌كاران سر بر زمين افكند . امجد به چشم غضب به دو نگاه كرد و به او گفت : اى پليدترين مملوكان ، سبب دير كردنت چه بود ؟ بهادر گفت : اى خواجه ، بشستن جامه مشغول بودم و ندانستم كه تو در خانه هستى . از آن‌كه وعدهء تو با من ، هنگام شام بود ، نه وقت چاشت . پس امجد بانگ بر او زده ، گفت : اى پليد ، دروغ همىگوئى . آنگاه\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nبرخاسته ، بهادر را به زمين انداخت و چوبى گرفته ، نرم‌نرمش همىزد . كه دخترك برخاسته ، چوب از دست امجد بگرفت و بهادر را سخت همىزد و چندانش بزد كه خون از تن بهادر همىرفت . و بهادر استغاثه ميكرد و دندان ميسود و امجد بانگ به دختر ميزد و ميگفت : چنين نكن . دختر ميگفت : بگذار تا خشم من فرونشيند و انتقام از او بكشم كه او امروز ، عيش بر من منقص كرده . پس امجد چوب از دست دختر بربود و بينداخت . آنگاه بهادر برخاسته ، سرشك از ديده پاك كرد و ساعتى در خدمت بايستاد . پس از آن قنديلها و شمعها روشن كرد و هروقت بهادر به خانه اندر ميشد و از خانه بيرون ميرفت ، دخترك او را دشنام ميداد و نفرين ميكرد . امجد بدخترك خشم مىآورد و ميگفت كه : غلام من بدين چيزها عادت ندارد .\r\nپس امجد با دختر به حديث گفتن مشغول بودند و بهادر به خدمت ايستاده بود تا اينكه شب از نيمه گذشت و بهادر از خدمت مانده شد و در ميان ساحت افتاده ، بخفت و نفير خواب بلند كرد . چون دخترك ، شيطان‌صفت بود ، بامجد گفت : برخيز و به اين شمشير كه به ديوار آويخته ، اين غلام را بكش و اگر نكشى ، كارى كنم كه خود هلاك شوى . امجد گفت : در كشتن مملوك من ، چه بخاطر تو رسيده ؟ دخترك گفت : بىكشتن او زندگى بر من حرام است و اگر تو برخيزى و او را نكشى ، من خواهمش كشت . امجد گفت : به خدا سوگندت مىدهم كه چنين كار مكن . دختر گفت : ناچار اين كار بايد بشود . دخترك تيغ گرفته ، از غلاف بر كشيد و خواست كه بهادر را بكشد . امجد با خود گفت كه : اكنون هنگام نابودى اين آتش‌پرست است . پس بدخترك گفت : چون از كشتن او گريز نيست ، من بكشتن غلام خود سزاوارترم . آنگاه شمشير از دست دخترك بگرفت و تيغ به گردن او بزد . در حال ، سر دخترك از تن بپريد و بر روى بهادر بيفتاد و بيدار گشته بنشست و چشم گشوده ، امجد را ديد ايستاده و شمشير خون‌آلود در دست دارد . چون بدخترك نگاه كرد ، ديد كه او مقتول است . از امجد ، ماجرى بپرسيد .\r\nامجد ، حديث دخترك بازگفت و بهادر را آگاه كرد كه : او ميخواست ترا\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nبكشد و سخن مرا نپذيرفت . پس بهادر برخاسته ، جبين امجد را بوسيد و گفت :\r\nاى خواجه ، اكنون كه حادثه روى داده ، بايد او را پيش از دميدن صبح بيرون كنيم . پس بهادر برخاسته ، دخترك را بعبا درپيچيد و بجوال اندر بنهاد و خود برداشت . و بامجد گفت : تو غريبى و راه به جائى ندارى . در همينجا بنشين و تا\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nهنگام برآمدن آفتاب بانتظار من باش . اگر من بازگشتم ، با تو نيكوئيها كنم و در پديد آوردن برادرت كوشش‌ها بجا آرم و اگر آفتاب برآيد و من بسوى تو باز نگردم ، بدان كه من كشته گشته‌ام و اين خانه با آنچه دروست ، از آن تو .\r\nپس بهادر ، جوال بدوش گرفته ، از خانه بيرون شد و از كوچه و بازار هميرفت . و قصد دريا كرده بود كه او را به دريا دراندازد . چون به دريا نزديك شد ، شحنه و سرهنگان به دو گرد آمدند و چون او را بشناختند ، در عجب شدند . پس از آن جوال بگشودند . كشتهء در آن بديدند . آنگاه بهادر را گرفتند . در زنجير تا بامداد نگاه‌داشتند . چون بامداد شد ، او را با همان جوال كه كشته در آن بود ، بنزد ملك بياوردند . چون ملك آن حالت بديد ، بسى خشمگين شد و ببهادر گفت :\r\nواى بر تو . مگر تو هميشه بدينسان مردمان ، كشته ، به دريا افكنده و مال ايشان را گرفته‌اى ؟ بهادر سر در پيش افكند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و سى و دوم برآمد\r\nگفت : اى ملك جوان‌بخت ، بهادر در پيشگاه ملك ، سر در پيش افكند . ملك به او بانگ زد و گفت : كشندهء اين دختر كيست ؟ گفت : اى پادشاه ، منش كشته‌ام . پس ملك در خشم شد و بكشتنش فرمود . و در حال ، سياف به دو آويخت و شحنه ، منادى را گفت بتفرج بهادر مير آخور ندا در دهد و بهادر را در كوچه و بازار بگردانند . الغرض ، بهادر را كار بدينجا رسيد .\r\nو اما ملك امجد چون ديد كه روز برآمد و آفتاب بلند شد و بهادر بازنگشت ، گفت : لا حول و لا قوة الا باللّه . كاش ميدانستم به بيچاره چه رسيده . و سر در گريبان فكرت داشت كه ناگاه آواز منادى بشنيد كه بتفرج بهادر ندا هميدهند كه او را هنگام ظهر بدار خواهند كشيد . چون اين ندا به گوش امجد رسيد ، گريان شد و گفت : آن جوانمرد از براى من ، خود را بكشتن داده است و\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nحال آن‌كه دخترك را من كشته‌ام . به خدا سوگند كه اين كار ، ناشدنى است . پس در حال ، از خانه بيرون آمده ، در ببست و در ميان شهر همىرفت تا بنزد بهادر رسيد و در پيش روى شحنه بايستاد و گفت : اى خواجه ، بهادر را مكش . كه از اين گناه ، بريست . به خدا سوگند كه دخترك را جز من كسى نكشته .\r\nشحنه چون اين بشنيد ، او را با بهادر گرفته ، بآستان ملك برد و آنچه از امجد شنيده بود ، با ملك بازگفت . ملك نظرى بسوى امجد انداخته ، به او گفت :\r\nاين دخترك را تو كشتهء ؟ امجد گفت : آرى منش كشته‌ام . ملك گفت : سبب اين حادثه ، حديث كن و سخن براستى بگو . امجد گفت : اى ملك ، بدان كه سرگذشت من عجيب و كار من غريب است . پس از آن ، حكايت بازگفت و آنچه كه بر او و برادرش رفته بود ، از آغاز تا انجام بيان كرد . ملك را عجب آمد و در شگفت ماند و به او گفت : من دانستم كه تو معذورى . و لكن اى پسر ، آيا ميل دارى كه وزير من شوى ؟ امجد گفت : سمعا و طاعة . پس ملك ، او را و بهادر را خلعت بداد و از براى او خانهء شايسته ، در خور عطا فرمود و خادمان و ظروف و فروش و ساير آلات و ما يحتاج از بهر او ترتيب داد و فرمود كه برادر او ، ملك اسعد را جستجو كنند .\r\nپس امجد در مسند وزارت بنشست و به عدالت حكمرانى كرد و بعزل و نصب بپرداخت و از بهر برادر اسعد ، منادى بكوچه‌هاى شهر بينداخت . روزى چند ، منادى در كوچه و بازار ندا در داد و از اسعد ، خبرى و اثرى پديد نشد .\r\nامجد را كار بدينجا رسيد . اما ملك اسعد را مجوس تا يك سال ، شب و روز اشكنجه ميكرد تا اينكه عيد مجوس نزديك شد . بهرام مجوس سفر را بسيجيد و كشتى مهيّا كرد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\n\r\nچون شب دويست و سى و سوم برآمد\r\nگفت : اى ملك جوان‌بخت ، بهرام مجوس ، سفر را مهيا شد و كشتى از براى خود آماده كرد . آنگاه اسعد را بصندوق اندر بنهادند و صندوق محكم كرده ، بكشتى درآوردند . از قضا در آن ساعت كه بهرام مجوس ، صندوق بكشتى درآورد ، ملك امجد در منظرهء قصر خود نشسته ، تفرّج دريا ميكرد و به آن چيزها كه بكشتى درميآوردند ، نظر ميكرد . پس دلش بگرفت و خاطرش پريشان شد .\r\nغلامان را فرمود كه اسب حاضر آورند و با جمعى سوار گشته ، بسوى دريا روان شد و نزديك كشتى مجوس بايستاد و خادمان را فرمود كه بكشتى درآيند و جستجو كنند ، شايد كه اسعد در آنجا باشد . خادمان بكشتى اندر شدند و جستجو كرده ، چيزى نيافتند . بيرون آمده ، امجد را آگاه كردند . پس امجد سوار گشته ، بسوى خانه بازگشت . چون بقصر درآمد ، دلش بگرفت و اين‌سوى و آن‌سوى خانه نظر ميكرد . به ديوار خانه ، اين دو بيت نوشته يافت :\r\n يا رب سببى ساز كه يارم بسلامت * بازآيد و برهاندم از چنگ ملامت\r\nخاك ره آن يار سفر كرده بياريد * تا چشم جهان‌بين كنمش جاى اقامت \r\nچون امجد دوبيتى برخواند ، ياد برادر كرده ، بگريست . او را كار بدينگونه شد .\r\nو اما بهرام مجوس بكشتى درآمد . بانگ بر ملّاحان زد كه بادبان بگشايند .\r\nپس ايشان بشتاب هرچه تمامتر ، بادبان بگشودند . كشتى روان شد و شب و روز همىرفتند . ولى هرروزى يك‌دفعه اسعد را از صندوق بدرآورده ، اندكى نان و آبش ميدادند . تا اينكه بكوه آتش نزديك شدند . بادى مخالف بر ايشان بوزيد و كشتى را از راه بدر برد و از بيراهه ، كشتى روان شد تا اينكه بشهرى كه در كنار دريا بنا نهاده بودند ، رسيد . و آن شهر ، قلعهء داشت كه منظره‌هاى او به دريا\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nهمىنگريست . بزرگ آن شهر ، زنى بود ، ملكه مرجانه نام داشت . رئيس كشتى با بهرام مجوس گفت : اى خواجه ، ما راه گم كرده‌ايم و ناچار بايد بدين شهر فرود آئيم و راحت كنيم . پس از آن هرچه خدا بخواهد ، روى خواهد داد . بهرام گفت : راى تو رائيست صواب . رئيس گفت : اگر ملكهء اين شهر ، حال ما پرسد ، چه جواب گوئيم ؟ بهرام گفت : اين مسلمان را كه در نزد من است ، جامهء مملوكانش در بركنيم و با خودمانش بيرون بريم . چون ملكه او را ببيند ، گمان كند كه او مملوكست . و من با ملكه بگويم كه : من بازرگانى هستم كه بندگان بخرم و بفروشم و در نزد من مماليك بسيار بودند . همه را فروختم . جز اين بنده ، ديگر نمانده . پس رئيس گفت : اين سخن ، سخنى است نيكو . آنگاه بادبان برچيدند و ميخها كوفته و طناب‌ها ببستند . كشتى بايستاد .\r\nدر حال ، ملكه مرجانه با لشكر خود بسوى كشتى بازآمدند و بر كتشى بايستادند . پس ملكه ، رئيس را بخواست . رئيس بيرون آمده ، در پيش روى ملكه ، زمين ببوسيد . ملكه گفت : در اين كشتى چه دارى و ياران تو كيستند ؟\r\nرئيس گفت : اى ملكهء جهان ، با من مردى است بازرگان كه بندگان همىفروشد .\r\nملكه گفت : نزد منش بياور . در حال ، بهرام از كشتى بدرآمد و اسعد بهيئت بندگان از پى او همىآمد تا بنزد ملكه برسيد و در پيش روى ملكه ، زمين را بوسه داد . ملكه به او گفت : شغل تو چيست ؟ بهرام گفت : بازرگان بندگان هستم .\r\nملكه نظر باسعد انداخته ، گمان كرد كه او بنده است . به او گفت : نام تو چيست ؟\r\nگلوى اسعد از گريه بگرفت و گفت كه : مرا نام ، اسعد است . ملكه گفت : خط توانى نوشت ؟ گفت : آرى ، توانم . پس ملكه ، قلم و دوات و قرطاس به دو داده ، گفت : چيزى بنويس تا ببينم . اسعد اين دو بيت نوشت :\r\n نه جا بسايهء شاخى نه پا بحلقهء دامى * نه پرشكسته بسنگى نه برنشسته ببامى \r\n\r\n","description":"","footnote":"","page_name":" 199 ","page_number":199},
  {"content":"\r\n\r\n ندانم اين چه غرور است در ديار نكوئى * كه خواجگان بنگاهى نميخرند غلامى \r\nچون ملكه ورقه بديد ، به دو رحمت آورد و بهرام را گفت كه : اين بنده را به من به فروش . بهرام گفت : اى ملكه ، من او را نيارم فروخت . كه همه بندگان فروخته ، اين را از بهر خود نگاه داشته‌ام . ملكه مرجانه گفت : ناچار اين را از تو بگيرم . يا بفروشى يا بمنش ببخشى . بهرام گفت : نفروشم و نبخشم . ملكه چون اين بشنيد ، اسعد را گرفته ، با خود بقلعه بازگشت و كس پيش بهرام فرستاد . پيغام داد كه : اگرنه امشب از بلاد من به روى ، همه مال از تو بگيرم و كشتى ترا بشكنم .\r\nچون پيغام به بهرام رسيد ، ملول شد و گفت : اين سفرى بود بس نامبارك . پس از آن برخاسته ، آماده بازگشت شد و آنچه ضرور بود ، مهيّا كرده ، بانتظار آمدن بنشست و با ملّاحان گفت كه : تدارك خود ببينيد و آب و توشه برداريد كه آخر شب روان خواهيم شد . پس ملّاحان بتهيهء ضروريات پرداختند . الغرض ، بهرام را كار بدينگونه شد .\r\nو اما ملكه مرجانه ، اسعد را گرفته ، بفراز قلعه برد و منظره‌هاى رو به دريا را بگشود و كنيزكان را فرموده كه طعام حاضر آوردند . ملكه با اسعد طعام خوردند .\r\nپس از آن فرمود كه شربت حاضر آوردند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و سى و چهارم برآمد\r\nگفت : اى ملك جوان‌بخت ، ملكه مرجانه ، كنيزكان را فرمود شربت حاضر آوردند . با اسعد بحديث گويى مشغول شد و محبت اسعد در دل ملكه جاى گرفت . تا اينكه اسعد از بهر قضاى حاجت فرود آمده ، درى يافت ، گشود . از آن در داخل شد و همىرفت تا بباغى بزرگ برسيد كه همه ميوه‌ها و گل‌ها در آن باغ بود . پس اسعد\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nدر زير درخت بنشست و حاجت ، قضا كرده ، برخاست و بسوى حوضى كه در ميان باغ بود ، درآمد . از خستگى ، در كنار حوض بيفتاد و بخفت تا اينكه شب درآمد .\r\nو اما بهرام مجوس چون شب دررسيد ، بانگ بر ملّاحان زد كه : بشتابيد كه\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nروان شويم . ملّاحان گفتند : سمعا و طاعة . ولى اندك مهلت ده تا مشكها پر كنيم ، آنگاه بادبان بگشائيم . پس از آن ملّاحان ، مشكها برداشته ، بكنار قلعه آمدند و همىگشتند . جز ديوارهاى باغ ، جائى كه بقلعه درآيند ، نيافتند . به ديوار باغ آويخته ، بباغ آمدند و راهى را كه بكنار حوض همىرسيد ، بگرفتند و بيامدند .\r\nچون بحوض برسيدند ، اسعد را در آنجا افتاده ديدند . چون بشناختندش ، فرحناك شدند و مشكها پر از آب كردند و اسعد را نيز برداشته و از ديوار گذشته ، بشتاب هرچه فزونتر بنزد بهرامش برسانيدند و او را بشارت دادند كه :\r\nاسيرت را كه ملكه مرجانه به زور از تو گرفته بود ، در كنار حوضش گرفته ، آورديم . پس اسعد را به پيش روى بهرام مجوس بيفكندند . چون بهرام او را بديد ، از فرح ، دلش پريدن گرفت و بنشاط اندر شد و ايشان را خلعت بخشود و امر كرد كه بادبان بسرعت بگشايند . پس ملّاحان ، بادبان برافراشتند و بسوى كوه آتش روان شدند و تا صبحگاهان همىرفتند . ايشان را كار بدينگونه شد .\r\nو اما ملكه مرجانه چون اسعد از نزد او فرود آمد ، ساعتى بانتظار او بنشست و اسعد بازنگشت . و آنگاه ملكه برخاسته ، او را تفتيش كرد . پديدش نياورد . پس شمعى روشن كرده ، كنيزكان را فرمود كه اسعد را جستجو كنند و خود نيز فرود آمده ، در باغ را گشوده يافت . دانست كه اسعد بباغ درآمده . پس ملكه باغ اندر شد ، كفش اسعد را در كنار حوض بديد . پس همهء باغ را برگشتند .\r\nاثرى پديد نيامد . و تا هنگام بامداد در باغ و كنار باغ بگشتند . پس از آن ، ملكه حال كشتى جويان شد . گفتند : سه يك از شب نرفته بود كه كشتى برفت . پس ملكه دانست كه اسعد را ايشان گرفته و برده‌اند . اين كار به دو دشوار و ناهموار آمد و خشمگين گشت و فرمود در حال ، ده كشتى ترتيب دادند و خود نيز جنگ را آماده گشته ، بيكى از آن ده كشتى بنشست . و سپاهيان نيز بكشتى درآمدند و بادبان‌ها افراشته ، روان گشتند . و با ملّاحان كشتى گفت : هروقت بكشتى مجوس برسيد ، خلعت و مال بشما خواهم داد . و اگر نرسيد ، خواهمتان كشت . ملّاحان را بيم ، غالب آمد و اميدوارى بوعدهء ملكه داشتند . آن روز و آن شب و روز دوم و\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nسيم ، كشتىها براندند و روز چهارم ، كشتى بهرام مجوس نمايان شد . و هنوز روز به آخر نرسيده بود كه كشتىهاى ملكه مرجانه ، كشتى بهرام مجوس را احاطه كردند . و آن ساعت ، بهرام ، اسعد را بدرآورده ، بتازيانه‌اش همىزد و اسعد استغاثه ميكرد و پناه مىخواست . كس او را پناه نميداد . پس در آن هنگام كه با شكنجهء اسعد مشغول بود ، نظرش به اطراف كشتى افتاد . ديد كه كشتىها كشتى او را احاطه كردند ، بدانسان كه سياهى چشم ، مردمك را احاطه كند . پس يقين دانست كه هلاك خواهد شد . بحسرت و افسوس درمانده ، باسعد گفت : اى اسعد ، واى بر تو كه اين‌همه حادثه در زير سر تو مىباشد . پس ملّاحان را فرمود كه اسعد را به دريا افكنند . و گفت : من ترا پيش از آن‌كه خود كشته شوم ، بكشم .\r\nآنگاه ملّاحان از دست و پاى اسعد گرفته ، به دريا افكندند . چون خدا سلامت او را خواسته و اجلش نرسيده بود ، در آب فرورفت و بيرون آمد و شنا همىكرد و موجش همىزد تا بساحل درآمد ، در حالتى كه گمان خلاص نداشت .\r\nالغرض ، چون اسعد بكنار دريا رسيد ، جامه از تن بيرون آورده ، بفشرد و بآفتابش انداخت و عريان نشسته ، سرگذشت خود و مصيبت‌هاى اسيرى بخاطر آورده ، همىناليد و همىگريست و اين دوبيتى همىخواند :\r\n نه هست بشادئى مرا دست‌رسى * نه گفت توانم غم خود را به كسى\r\nصد غم دارم نهفته در هرنفسى * در من نگريد و شكر گوئيد بسى \r\nچون دوبيتى برخواند ، برخاسته ، جامه در بر كرد و نمىدانست كه بكدام سوى برود . پس حيران و سرگردان ، شبانه‌روز ميرفت و بيخ گياهان و برگ درختان مىخورد و آب چشمه‌ها مىنوشيد تا اينكه شهرى نمايان شد . اسعد فرحناك گشت و بسرعت بسوى شهر رفت . چون به شهر رسيد ، هنگام شام شد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\n\r\nچون شب دويست و سى و پنجم برآمد\r\nگفت : اى ملك جوان‌بخت ، چون اسعد بدروازهء شهر برسيد ، هنگام شام بود و دروازهء شهر ببستند . و اين شهر ، همان شهر بوده كه اسعد در آنجا بزندان بود و برادرش امجد ، وزارت ملك را داشت . چون اسعد ، دروازه بسته يافت ، بسوى مقبره‌ها بازگشت . چون بدانجا رسيد ، مقبرهء را در گشوده يافت . در آن مقبره رفته ، بخسبيد . و اما بهرام مجوس چون كشتىهاى ملكه مرجانه به دو رسيد ، بهرام از مكر و نيرنگى كه داشت ، ملكه را شكست داد و خود بسلامت بسوى شهر خود بازگشت و با فرح و شادى همىآمد . چون گذارش بمقبره‌ها افتاد ، از قضا در همانجا از كشتى بدرآمد و در ميان مقبره‌ها همىرفت ، پس مقبرهء را كه اسعد در آنجا خفته بود ، ديد كه درش گشوده است . عجب آمدش . گفت : بايد در اينجا نظر كنم و سبب بازماندن در مقبره بدانم . چون نظر كرد ، اسعد را در آنجا ديد كه خفته . بهرام سر در پيش برده ، او را بشناخت و به او گفت : اى پستترين مردمان تو تاكنون زنده ماندهء ؟ پس او را گرفته ، بخانهء خود برد . و به خانه اندر ، سردابهء بود كه از براى شكنجه ترتيب داده بود . و دخترى داشت بستان نام . پس قيد آهنين و سنگين بهردو پاى اسعد گذاشته ، او را بدان سردابه بياورد و دختر خود را بآزردن اسعد فرمان داده و گفت : شبانه‌روز با شكنجه‌اش بدار تا بميرد .\r\nپس بهرام ، او را بتازيانه چندان بزد كه تنش فكار شده ، خون از او روان گشت .\r\nآنگاه در سردابه را بسته ، كليد به دختر سپرد . و چون بستان ، دختر بهرام بسردابه درآمد كه او را حسب فرمان پدر بيازارد ، اسعد را ديد جوانى است نيكورو زيبا شمايل و سياه‌چشم و كمان‌ابرو . پس محبت اسعد در دل بستان ، دختر بهرام جاى گرفت و روى باسعد كرده ، گفت :\r\n تو پريزاده ندانم ز كجا ميآئى * كادمىزاد نباشد بچنين زيبائى \r\n\r\n","description":"","footnote":"","page_name":" 204 ","page_number":204},
  {"content":"\r\n\r\nپس از آن باسعد گفت : چه نام دارى ؟ گفت : نامم اسعد است . بستان گفت :\r\nخود نيك‌بختى و نيك‌بخت ، آن روزگارى است كه تو در وى هستى . الحق تو مستوجب آزار نيستى و من دانستم كه تو مظلومى . الغرض ، بستان ، دختر بهرام با سخنان مهرآميز ، زنگ از دل اسعد بزدود . پس از آن ، قيد از دست و پاى او برداشته ، از دين اسلام جويان شد . اسعد او را باخبر كرد كه دين اسلام ، دين حق و محكم است و پيغمبر اسلاميان ، محمّد صلّى اللّه عليه ، خداوند معجزات و آيات است . و آتش ، سودى به كسى نميدهد . پس قواعد و احكام دين اسلام ببستان بياموخت و بستان باسلام اذعان كرد و حبّ ايمان در دلش جاى گرفت و محبت اسعد را خدا در دل او بياميخت . پس شهادتين بر زبان راند و از اهل سعادت شد . و اسعد را نان و آب ميداد و با او حديث ميكرد و باهم نماز ميگذاردند و غذاهاى مقوّى به دو ميخورانيد تا اينكه ناخوشىهاى اسعد برفت و عافيت و صحّت به دو راه يافت . پس از آن ، بستان ، دختر بهرام از نزد اسعد بدر آمد و بدر خانه ايستاده بود كه ناگاه آواز منادى بشنيد كه همىگفت : هركس در نزد او جوانى باشد ، چنين‌وچنان و او را آشكار كند ، هرچه مال بخواهد ، از سلطان خواهد گرفت . و هركس كه چنين جوان را پوشيده دارد ، بدر خانهء خود بدار خواهد شد و مالش بيغما خواهد رفت و نسلش بريده خواهد شد . و اسعد با\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nبستان ، دختر بهرام ، تمام سرگذشت خويش گفته بود . چون بستان اين را بشنيد ، دانست كه مطلوب منادى ، اسعد است . پس بنزد اسعد بيامد و او را از حكايت منادى آگاه كرد و او را از سردابه بيرون آورده ، بخانهء وزيرش فرستاد .\r\nچون اسعد ، وزير را ديد ، بشناخت و گفت : به خدا سوگند كه همين وزير ، برادر من ، امجد است . پس اسعد بايوان درآمد . چون بنزديك امجد برسيد ، خويشتن به دو بينداخت و امجد نيز او را بشناخت . در آغوشش گرفت . خادمان بر ايشان گرد آمدند و اسعد و امجد هردو از خود برفتند و ساعتى بى خود بودند .\r\nچون به خود آمدند ، امجد ، اسعد را برداشته ، بنزد سلطان برد و اسعد ، پيش‌آمد خود را براى سلطان نقل كرد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و سى و ششم برآمد\r\nگفت : اى ملك جوان‌بخت ، سلطان فرمان داد كه خانهء بهرام مجوس را غارت كنند . وزير ، جماعتى را از بهر غارت فرستاد . فرستادگان برفتند و خانهء بهرام را بتاختند و بستان ، دختر بهرام مجوس را چنانچه وزير سپرده بود ، بنزد وزير آوردند . امجد او را گرامى بداشت . پس از آن امجد باسعد ماجراى خود را بيان كرد و آنچه كه با دخترك در خانهء بهادر مير آخور روى داده بود ، بازگفت . و هر يك اندوه ايام جدائى و محنت‌هاى زمان دورى را به آن ديگرى ميشمرد .\r\nپس از آن مجوس را حاضر آورده ، به كشتنش فرمان داد . بهرام گفت : اى ملك ، آيا بكشتن من مصمّم شدهء ؟ ملك گفت : آرى . بهرام گفت : اى ملك ، اندكى مهلت ده . اين بگفت و سر به زمين افكند . پس از آن سر بر كرده ، شهادتين بر زبان براند و در دست سلطان ، مسلمان شد . حاضران باسلام او فرحناك شدند .\r\nآنگاه امجد و اسعد ، تمامت سرگذشت خود از آغاز تا انجام با بهرام بازگفتند .\r\nبهرام بايشان گفت : اى خواجگان ، آماده سفر شويد كه من هم با شما سفر كنم .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nامجد و اسعد از سخن او فرحناك شدند . پس از آن بگريستند . بهرام بايشان گفت : اى خواجگان ، گريان مباشيد و شكيبائى پيش بگيريد كه با پيوندان خود جمع خواهيد آمد ، چنانچه نعمت و نعم باهم جمع آمدند . امجد و اسعد گفتند :\r\nچگونه بوده است حديث نعمت و نعم ؟ بهرام گفت :\r\n\r\nحكايت نعمت و نعم\r\nچنين گويند كه : در شهر كوفه ، مردى بود از بزرگان شهر و او را ربيع بن حاتم مىگفتند و او مرفه الحال و خداوند مال بود . و خدا پسرى به او عطا فرمود كه نعمت اللّه نام داشت . روزى ربيع بدكه كنيزفروشان گذر كرد . نظرش بر كنيزكى افتاد كه از براى فروختنش داشته بودند و دختركى خوردسال در كنار كنيزك بود .\r\nربيع بن حاتم بكنيزفروش اشارت كرد كه : اين كنيز را با دختر او قيمت چند است ؟ كنيزفروش گفت : پنجاه دينار . ربيع گفت : بيع‌نامه بنويس و قيمت گرفته ، به خداوند كنيزك بده . پس ربيع قيمت بشمرد و دلّالى بداد و كنيزك با دختر او گرفته ، به خانه خود بياورد . دختر عمّ ربيع چون كنيزك بديد . گفت : يابن العمّ ، اين\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nكنيزك از براى چيست ؟ ربيع گفت : اين كنيزك را بسبب رغبتى كه به دختر او داشتم ، بخريدم و بدان كه اگر اين دختر بزرگ شود ، در بلاد عرب و عجم در خوبروئى ، نظير و مانند نخواهد داشت . دختر عمّ ربيع بكنيزك گفت : چه نام دارى و نام دخترت چيست ؟ كنيز گفت : نام من توفيق و نام دختر ، سعدى است .\r\nگفت : راست گفتى . او سعدى است و هركه او را خريده ، سعيد است . پس از آن گفت : اى پسر عمّ ، او را چه نام خواهى نهاد ؟ ربيع گفت : هرچه تو اختيار كنى .\r\nدختر عمّ ربيع گفت : نعم . ربيع گفت : نكو نامش بنهادى .\r\nپس آن كودك ، نعم نام با نعمت بن ربيع در يك گهواره پرورش يافتند تا بده سالگى برسيدند . و هريك از ايشان از ديگرى نكوتر و خوبروتر بود و نعمت به او خواهر خطاب ميكرد و او بنعمت ، برادر همىگفت . پس از آن نعمت بده سالگى برسيد . پدر نعمت ، ربيع بن حاتم به او گفت : اى پسر ، اين ترا خواهر نيست . بلكه كنيز است كه بنام تواش خريده‌ام . تو او را پس از اين خواهر مخوان .\r\nنعمت گفت : چون چنين است ، من او را به خود تزويج كنم . آنگاه نعمت بنزد مادر رفته ، او را از آنچه در دل داشت ، آگاه كرد . مادرش گفت : اى فرزند ، اين كنيز تست . پس نعمت با نعم بزرگ شد و او را بسى دوست داشت و نه سال بر ايشان بگذشت كه ايشان را حال بدين منوال بود . و در كوفه ، كنيزى بهتر و خوبتر از نعم بهم نمىرسيد و او قرآن و خط و ساير علوم بياموخت و شطرنج و همه‌گونه بازى ، نيك ميدانست و در آداب تغنّى و آلات طرب ، مهارتى تمام داشت بحدّى كه سرآمد تمام اهل زمان بود .\r\nپس روزى با خواجهء خود ، نعمت بن ربيع نشسته بودند . نعم ، عود بدست گرفت و تارهاى آن محكم كرد و اين دوبيتى برخواند :\r\n مشنو اى دوست كه غيراز تو مرا يارى هست * يا شب و روز بجز فكر توام كارى هست \r\n\r\n","description":"","footnote":"","page_name":" 208 ","page_number":208},
  {"content":"\r\n\r\n بكمند سر زلفت نه من افتادم و بس * كه بهر حلقهء موى تو گرفتارى هست \r\nنعمت را طربى بزرگ و نشاطى بىاندازه روى داد و با نعم گفت : بجان منت سوگند مىدهم كه با دف و آلات طرب از براى من تغنّى بكن . پس از آن نعم ، نغمه‌هاى نشاطانگيز ساز كرده ، اين دو بيت برخواند :\r\n گر بگويم كه مرا با تو سروكارى نيست * در و ديوار گواهى بدهد كارى هست\r\nهركه عيبم كند از عشق و ملامت گويد * تا نديده است ترا با منش انكارى هست \r\nنعمت گفت : اى نعم ، للّه درّك . 12 پس ايشان بعيش و كامرانى همىگذاردند تا حجّاج ، 13 آوازه دخترك بشنيد و چون خليفه از او كنيزكى طلبيده بود ، روزى در دار النّيابهء خود گفت كه : ناچار حيلتى كنم و اين كنيز ، نعم نام را گرفته ، بسوى خليفه عبد الملك بن مروان 14 بفرستم . از آن‌كه در قصر خليفه ، بهتر از او و مانند او بهم نمىرسد و خوشتر از او كسى نتواند تغنّى كرد .\r\nپس از آن حجّاج ، پيره‌زنى را كه در نيرنگ و تلبيس بابليس برترى داشت ، بخواست و به او گفت كه : بخانهء ربيع بن حاتم شو و با كنيز او نعم نام ، طرح آشنائى افكن و درگرفتن او حيلتى كن تا بخليفه‌اش بفرستم . كه شنيده‌ام در روى زمين چنو لعبت دلربا يافت نمىشود . عجوز ، سخن حجّاج بپذيرفت . چون بامداد شد ، جامهء پشمين در بر كرد و تسبيح هزار دانه به گردن آويخت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و سى و هفتم برآمد\r\nگفت : اى ملك جوان‌بخت ، عجوز سبحهء هزار دانه به گردن آويخت و عصا بدست گرفته ، برفت . سبحان اللّه و الحمد للّه و لا إله الّا اللّه و اللّه اكبر همىگفت و پيوسته نام‌هاى خدا ، او را ورد زبان و دل او در خيال فريفتن اين و آن بود تا اينكه بخانهء\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nنعمت بن ربيع برسيد و در بكوفت . دربان در بگشود و با عجوز گفت : چه ميخواهى ؟ گفت : بينوائى هستم از خداپرستان . وقت نماز ظهر در رسيده و همىترسم كه وقت فضيلت از من فوت شود . ميخواهم در اين منزل مبارك ، نماز ظهر بجا آورم . دربان گفت : اينجا خانهء نعمت بن ربيع است . مسجد نيست . عجوز گفت : ميدانم كه اينجا مسجد نيست . ولى هيچ مسجد و هيچ خانه چون خانهء نعمت بن ربيع ، مبارك نباشد و من از دايگان دار الخلافه هستم . از بهر عبادت و سياحت بيرون آمده‌ام . دربان گفت : من نخواهم گذاشت كه تو به خانه درآئى . و سخن در ميان ايشان به طول انجاميد و عجوز با دربان بياويخت و گفت : آيا تو چون منى را كه بخانهء امرا و وزرا همىروم ، از رفتن خانهء نعمت بن ربيع ممانعت ميكنى ؟\r\nپس در آن ساعت ، نعمت بدرآمد و سخن عجوز بشنيد و بخنديد و با عجوز گفت : بر اثر من بيا . خود برفت و عجوز از پى او همىرفت تا بنزد نعم برسيدند . عجوز ، او را سلام داد و از حسن و جمال نعم در شگفت ماند . پس از آن عجوز وضو گرفته . به نماز بايستاد و ركوع و سجود همىكرد و دعا همىخواند تا اينكه روز برفت و شب درآمد . نعم گفت : اى مادر ، ساعتى راحت كن و اندكى برآساى . عجوز گفت : هركه آخرت طلب كند ، خود را در دنيا برنجاند . و هركه در دنيا به زحمت اندر نباشد ، بمقام نكوكاران نرسد . آنگاه نعم برخاسته ، از براى عجوز ، خوردنى پيش آورد و به او گفت : طعام بخور و مرا دعا كن كه خدا توبه و رحمت به من نصيب كند . عجوز گفت : اى خاتون ، من روزه هستم و اما تو دخترك خوردسال هستى . خوردن و نوشيدن ، ترا سزاست . خدا ترا بيامرزد و توبه از تو قبول كند . الغرض ، كنيز ، ساعتى با عجوز نشسته ، بحديث اندر بود .\r\nآنگاه با نعمت گفت : اى خواجه ، اين عجوز را سوگند بده كه مدتى در نزد ما باشد ، كه از روى او نور عبادت پديد است . نعمت گفت : از براى او منزلى از بهر عبادت خالى كن و كس نگذار كه بنزد او رود . شايد خدا ببركت او ما را سودى بخشد و ما را از هم جدا نكند . پس عجوز ، آن شب را در آنجا بروز آورد و تا\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nبامداد ، گاه در نماز ايستاده و گاه تلاوت ميكرد .\r\nچون روز برآمد ، عجوز بنزد نعمت و نعم شد و با ايشان تحيّت صباح بجا آورد و ايشان را وداع كرد . نعم به او گفت : اى مادر ، بكجا همىروى ؟ كه خواجه ، مرا فرموده جائى از براى تو خالى كنم كه در آنجا معتكف گشته ، بعبادت مشغول شوى . عجوز گفت : خدا خواجه را از شرّ حاسدان نگاه دارد و نعمتش را بشما بيافزايد . و لكن تمنّاى من از شما اينست كه دربان را بسپاريد كه هروقت خواهم پيش شما بيايم ، مرا منع نكند . و من انشاء اللّه در اماكن طاهره همىگردم و شما را دعا كنم و شبانه‌روز پس از اداى فرايض و نوافل ، از بهر شما آمرزش بطلبم . پس از آن عجوز از خانه بدرآمد و كنيزك بيچاره بجدائى او مىگريست و نمىدانست كه سبب آمدن او چه بوده است . آنگاه عجوز بنزد حجّاج رفت .\r\nحجّاج به او گفت : چه چيز دارى ؟ عجوز گفت : يك ماه مهلت از تو ميخواهم .\r\nگفت : ترا يك ماه مهلت دادم . پس از آن عجوز بخانهء نعمت و نعم ، آمدوشد ميكرد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و سى و هشتم برآمد\r\nگفت : اى ملك جوان‌بخت ، عجوز بخانهء نعمت و نعم ، آمدوشد ميكرد و ايشان بعزّت و حرمت او ميافزودند و عجوز روزها در آنجا بسر ميبرد و شبها بروز مىآورد تا اينكه روزى با كنيزك ، نعم خلوت كرد . به او گفت : اى خاتون ، هر وقت كه بمكان‌هاى پاك حاضر شوم ، ترا دعا كنم و آرزو ميكنم كه تو نيز با من باشى تا مشايخى را كه و اصل گشته‌اند ، ببينى و از ايشان همت بخواهى و ايشان ، ترا بهرچه كه در دل دارى ، دعا كنند . نعم به او گفت : اى مادر ، ترا به خدا سوگند مىدهم مرا با خويشتن ببر . عجوز گفت : از مادر خواجه اجازت بخواه تا ترا ببرم .\r\nنعم بمادر خواجه گفت : اى خاتون ، از خواجه بخواه كه مرا جواز دهد تا روزى\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nمن و تو با مادرك پير بيرون رفته ، با فقرا در مكان‌هاى پاك نماز بگذارم و دعا كنيم . پس چون نعمت درآمد و بنشست ، عجوز پيش رفته ، خواجه را دعا گفته ، از خانه بدر شد .\r\nچون روز دوم برآمد ، عجوز حاضر شد و نعمت در خانه نبود . پس عجوز روى بنعم كرده ، گفت : دوش بشما دعا كردم . و لكن اكنون برخيز و پيش از آن‌كه خواجه بازآيد ، تفرّج كن و بازگرد . نعم بمادر نعمت گفت : اى خاتون ، ترا به خدا سوگند مىدهم كه مرا به بيرون رفتن جواز ده تا با اين عجوز نكوكار بيرون رفته ، در مكان‌هاى پاك ، تفرّج اوليا كنيم و بسرعت پيش از آن‌كه خواجه بيايد ، بازگرديم . مادر نعمت گفت : مرا بيم از آنست كه خواجه ، ترا ببيند . عجوز گفت :\r\nبه خدا سوگند نگذارم كه بر زمين بنشيند . بلكه به پا ايستاده نظاره كند و بسرعت بازگردد .\r\nپس عجوز با حيلت ، كنيزك را گرفته ، بسوى قصر حجّاج روان شد . چون بقصر برسيد ، كنيزك را در غرفهء بنشاند و حجّاج را از آوردن او آگاه كرد . حجّاج بيامد و او را نظاره كرد . ديد كه بروزگار در خوبى ، مانند و نظير ندارد . چون نعم ، حجّاج را ديد ، رخ بپوشيد . ولى حجّاج دور نگشت ، مگر اينكه حاجب بخواست و پنجاه سوار با او همراه كرد و او را فرمود كه كنيزك را برداشته ، بر اسب بنشاند و بسوى دمشق برده ، بخليفه عبد الملك بن مروان برساند . و مكتوبى بخليفه نوشت و گفت : اين را نيز بخليفه برسان و جواب بگير و زود بازگرد . پس حاجب ، كنيزك را بر اسب نشانده ، بسوى دمشق روان شد . و كنيزك از دورى خواجه‌اش همىگريست تا اينكه بدمشق رسيدند . حاجب اجازت خواسته ، بنزد خليفه درآمد و خبر كنيزك با خليفه بازگفت . خليفه ، كنيزك را بقصرى جاى داد .\r\nپس از آن ، خليفه بحرم‌سراى درآمد و با زن خود گفت كه : حجّاج ، كنيزكى از دختران ملوك كوفه از براى من بده هزار دينار خريده و اين مكتوب را با كنيزك پيش من فرستاده . زن خليفه به او گفت :\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 212 ","page_number":212},
  {"content":"\r\n\r\n\r\nچون شب دويست و سى و نهم برآمد\r\nگفت : اى ملك جوان‌بخت ، خليفه چون زن خود را از قصد كنيزك باخبر كرد ، زن خليفه به او گفت : خدا از فضل خود ، ترا بىبهره نگرداند . پس از آن خواهر خليفه بنزد كنيزك درآمد . چون او را بديد ، گفت : به خدا سوگند ، ترا مشترى ، مغبون نخواهد شد . اگرچه صد هزار دينار قيمت بدهد . پس كنيزك به او گفت : اى خوبروى ، اين قصر از آن كيست و اين شهر ، چه نام دارد ؟ خواهر خليفه گفت :\r\nنام اين شهر ، دمشق است و اين قصر ، قصر خليفه ، برادر من ، عبد الملك بن مروان است . پس از آن بكنيزك گفت : تو گويا اين را ندانستهء ؟ گفت : اى خاتون ، به خدا سوگند كه من اينها ندانسته بودم . خواهر خليفه گفت : آن‌كه ترا فروخته و قيمت ترا گرفته ، ترا آگاه نكرد كه خليفه ترا خريده است ؟ چون نعم اين سخن بشنيد ، سرشك از ديده بريخت و با خود گفت : نيرنگ عجوز بر من تمام شد .\r\nپس از آن با خود گفت : اگر سخن بگويم ، كس باور نخواهد كرد . بهتر اينست كه خاموش شوم و صبر كنم . كه خدا را الطاف خفيه ، بسيار است . آنگاه از خجلت سر بر زمين افكنده ، گونه‌هايش سرخ شد .\r\nپس آن روز ، خواهر خليفه او را گذاشته ، برفت . و روز ديگر بنزد او بيامد و جامهء ديبا و قلّادهء گوهرنشان آورده ، به دو پوشانيد . پس خليفه بنزد او بيامد و در پهلوى او بنشست . خواهر خليفه به او گفت : به اين كنيزك نظاره كن كه چگونه در حسن و جمال بسر حد كمال است . پس خليفه با نعم گفت : نقاب از رخ بيك سو كن . نعم نقاب برنداشت و خليفه روى او نديد ولى انگشت‌هاى او را بديد .\r\nمحبت او در دل خليفه جاى گرفت و با خواهرش گفت : بنزد او نيايم مگر پس از سه روز كه با تو انس بگيرد . پس خليفه برخاست و برفت . و كنيزك در كار خود ، متفكر و حيران بود و بدورى نعمت ، حسرت و افسوس همىخورد . پس چون شب درآمد ، كنيزك رنجور شد و تبش بگرفت . نخورد و ننوشيد و گونه‌اش زرد\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nشد . ماجرا بخليفه بگفتند . كار بخليفه دشوار شد و اطباء نزد او حاضر آورد . كس از درد او آگاه نشد . كنيزك را كار باينجا رسيد .\r\nو اما خواجهء او نعمت بين ربيع چون به خانه بازگشت ، كنيزك را نديد . آواز داد . جواب نشنيد . بسرعت برخاست و فرياد كرد . كس پيش او نيامد و هركنيزى كه به خانه اندر بودند ، از بيم خواجه پنهان گشتند . پس نعمت بيرون آمده ، بنزد مادر برفت . ديد كه مادرش نشسته و ساعد ، ستون زنخ كرده . به او گفت : اى مادر ، نعم بكجا رفته ؟ گفت : اى فرزند ، با كسى رفته كه از من معتبرتر و مهربان‌تر است .\r\nنعمت گفت : آن كيست ؟ مادرش پاسخ داد كه : آن عجوز نكوكار است . نعم با او به زيارت فقرا رفته و زود باز خواهد گشت . پس نعمت گفت : او كى به اين چيزها عادت داشت و چه وقت بيرون رفته است ؟ مادرش گفت : آغاز روز بيرون رفته .\r\nنعمت بمادر خود گفت : تو چرا اجازتش بدادى ؟ مادر نعمت گفت : اى فرزند ، او به خواهش خود رفت . پس نعمت از خانه بدرآمد ولى بىخود بود . بنزد صاحب شرطه رفت و به او گفت : آيا با من نيرنگ ميكنى و كنيزك از خانهء من بحيلت بيرون ميبرى ؟ ناچار بايد سفر كرده ، بنزد خليفه روم و شكايت به او بگويم .\r\nصاحب شرطه گفت : كنيز ترا ، كه بحيلت برد ؟ نعمت گفت : عجوزى كه صفتش چنين و چنان است و جامهء پشم پوشيده و سبحهء هزار دانه با خود داشت . صاحب شرطه گفت : تو عجوز را به من بنما تا من كنيز ترا از او بگيرم . نعمت گفت : عجوز را كه ميشناسد ؟ صاحب شرطه گفت : لا يعلم الغيب الا اللّه . 15 و صاحب شرطه ميدانست كه آن كار ، كار عجوز محتالهء حجّاج است . پس نعمت به او گفت : من اين كارها را جز تو از كس نشناسم و ميانهء من و تو حكم از حجّاج بايد . صاحب شرطه گفت : پيش هركس كه خواهى برو . پس نعمت روى بقصر حجّاج كرد . و پدر نعمت از بزرگان كوفه بود . چون بقصر حجّاج برسيد ، حاجب بنزد حجاج رفته ، قضيه بحجاج بگفت . حجاج بحاجب گفت : او را نزد من بياور . چون نعمت بن ربيع در پيش روى حجاج حاضر شد ، حجاج به او گفت : ترا چه روى داده ؟\r\nنعمت گفت : مرا كارى عجب روى داده . و حادثه بحجاج بگفت . پس حجاج\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nگفت صاحب شرطه را حاضر آوردند و او را بپديد آوردن عجوز بفرمود و گفت : از تو ميخواهم كه كنيزك نعمت بن ربيع پديد آورى . صاحب شرطه گفت :\r\nلا يعلم الغيب الا اللّه . حجاج گفت : چاره جز اين نيست كه سوار گشته ، همه راه‌ها بگردى و شهر را تفتيش كنى .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و چهلم برآمد\r\nگفت : اى ملك جوان‌بخت ، حجاج به صاحب شرطه گفت : ناچار بايد سوار گشته ، طرق و شوارع و خانه‌هاى شهر بگردى و كنيزك را تفتيش كنى . پس از آن روى بنعمت كرده ، گفت : اگر كنيزك تو پديد نيايد ، من ده كنيز از خانهء خود ، ترا دهم و ده كنيز از خانهء صاحب شرطه گرفته ، بدهم . پس از آن به صاحب شرطه گفت :\r\nبجستجوى كنيزك بيرون رو . صاحب شرطه بيرون رفت و نعمت ، ملول و محزون بود و از حيات ، نوميد شد . و او چهارده سال داشت و هنوز خط بعارضش ندميده بود . پس بگريستن و ناليدن مشغول شد و در خانهء خود از مردم دورى گزيد و پيوسته گريان بود . پس از آن پدرش روى به او كرده ، گفت : اى فرزند ، حجاج ، حيلت كرده ، كنيزك را ببرد . و لكن از اين ساعت تا ساعت ديگر ، از خدا گشايش به كارهاى بسته هميرسد .\r\nالغرض ، نعمت را حزن‌واندوه افزون شدى و سخن خود نمىدانست و هركس كه پيش او مىآمد ، نمىشناختش و تا سه ماه ، رنجور همىزيست تا اينكه حالت او دگرگون گشت و پدرش از او نوميد شد . و اطباء بنزد او بيامدند و گفتند كه : بيمارى او جز كنيزك ، دارو ندارد . پس روزى از روزها طبيبى عجم كه در طب و نجوم ، انگشت‌نماى مردم بود ، به شهر درآمد . ربيع او را بخواست . چون طبيب حاضر آمد ، ربيع ، او را در پهلوى خود بنشاند و گراميش بداشت و به او گفت كه : به حال فرزندم نظر كن . پس طبيب ، نبض نعمت بگرفت و به روى او نگاه\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nكرده ، بخنديد و گفت : پسر ترا بيمارى اندرون است . ربيع گفت : اى حكيم زمان ، راست گفتى . اكنون رمل از براى او بكش و مرا از تمامت كار او آگاه كن و هيچ چيز از من پوشيده مدار . عجمى گفت : او بكنيزى مفتونست و آن كنيز ببصره يا بدمشق اندر است . و بيمارى فرزند ترا دارو جز كنيزك نيست . پس ربيع گفت :\r\nاگر ميانهء او با كنيز جمع‌آورى ، ترا چندان مال دهم كه تمامت عمر ، ترا بس باشد . طبيب عجم گفت : اين كار ، كارى است آسان و نزديك . پس از آن روى بنعمت كرده ، گفت : خوش‌دل باش كه ترا باك نيست . آنگاه طبيب به ربيع گفت :\r\nچهار هزار دينار مال بيرون كن . ربيع چهار هزار دينار زر بدرآورده ، بطبيب تسليم كرد . پس طبيب بربيع گفت : همىخواهم كه پسر تو با من بدمشق سفر كند و انشاء اللّه باز نخواهيم گشت ، مگر اينكه كنيز را بياوريم . پس از آن طبيب روى به آن جوان كرده ، گفت : نام تو چيست ؟ گفت : نام من نعمت است . گفت : اى نعمت ، بنشين كه در امان خدا هستى و خدا ميانهء تو و كنيز ترا جمع آورد . پس نعمت ، راست بنشست . طبيب به او گفت : دل قوى دار كه ما سفر خواهيم كرد .\r\nو لكن بخور و بنوش و دلشاد باش تا قوّت سفر داشته باشى .\r\nپس از آن همهء ضروريات مهيّا كرد و از پدر نعمت ، ده هزار دينار بستد و اسبان و اشتران از او بگرفت . آنگاه نعمت ، پدر خود را وداع كرده ، با طبيب عجمى بحلب سفر كردند و در آنجا از كنيزك خبرى نشنيدند . پس از آن از حلب بيرون آمده ، همىرفتند تا بدمشق برسيدند و سه روز در آنجا برآسودند .\r\nپس از آن دكه بگرفته ، لاجورد و طلا در طاق‌هاى آن مكان به كار برد و ظروف زرّين و چينى فروچيده ، پوشش‌هاى زرّين بر آن ظروف انداخت و در پيش روى خود ، شيشه‌ها و روغن‌دان‌هاى بلورين فروچيده و اصطرلاب درآويخته ، جامهء حكيمان در بر كرد و نعمت را در پيش روى خود ايستاده بداشت و به او گفت : اى نعمت ، تو پس از اين مرا بجاى فرزند هستى . مرا هروقت بخوانى ، پدر بخوان و من هم ترا فرزند همىخوانم . پس از آن مردمان دمشق بدكان عجمى گرد آمدند و تفرّج دكان ميكردند و از حسن و جمال نعمت بهره‌مند ميشدند و\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nطبيب با نعمت ، بلغت پارسيان سخن ميگفت و نعمت نيز به همان لغت پاسخ ميداد ، از آن‌كه پارسى را نيك ميدانست . و آن طبيب در نزد دمشقيان ، شهره شد . همه‌كس بيمارى به دو بيان ميكرد و او دارو همىداد و قارورهء بيماران مىآوردند او قاروره ديده ، از بيمارى خبر ميداد و علامت‌هاى بيمار باز ميگفت .\r\nپس مردم دمشق بر او جمع آمدند و او در شهر ، شهره شد و خبرش بخانهء بزرگان برسيد . پس در آن هنگام ، روزى نشسته بود كه ناگاه عجوزى بيامد ، بدرازگوش نشسته . پالان آن درازگوش از ديبا و بگوهرهاى مرصع بود و بر دكان عجمى بايستاد و از درازگوش به زير آمد و گفت : طبيب عجمى تو هستى ؟ طبيب گفت : آرى . من هستم . عجوز گفت : مرا دخترى است . و قارورهء دختر بدرآورد .\r\nچون طبيب بقاروره نظر كرد ، بعجوز گفت : اى خاتون ، اين كنيزك چه نام دارد ؟\r\nكه طالع او حساب كنم و بدانم كه كدام ساعت ، دارو خوردنش مناسب است .\r\nعجوز گفت : اى برادر ، اسم كنيزك ، نعم است .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و چهل و يكم برآمد\r\nگفت : اى ملك جوان‌بخت ، چون طبيب ، نام نعم بشنيد ، نام بنوشت و بشمار درآورد و با عجوز گفت : اى خاتون ، تا من ندانم كه اين كنيزك از كدام سرزمين است ، دارويش ندهم . از آن‌كه هواها مختلف است و هرجائى را داروئى مناسب است . تو با من بگو كه كنيزك در كجا پرورش يافته و او چند ساله است ؟\r\nعجوز گفت : چهارده ساله است و در زمين عراق بكوفه اندر پرورش يافته .\r\nطبيب گفت : چند ماه است كه بدين شهر آمده ؟ عجوز گفت : اندك‌زمانى است كه بدين شهر آمده . چون نعمت سخن عجوز بشنيد و نام كنيزك را بدانست ، دلش مضطرب شد . پس طبيب با عجوز گفت كه : فلان دارويش ده . عجوز ، بهر دارو ، ده دينار پيش طبيب بينداخت . طبيب روى بنعمت كرده ، گفت : اين داروها\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nحاضر گردان . و عجوز بنعمت مىنگريست و ميگفت : ترا به خدا همىسپارم كه شكل تو به شكل آن دختر مىماند . پس از آن عجوز با طبيب گفت : آيا اين مملوك تست يا ترا فرزند است ؟ طبيب گفت : فرزند من است . پس از آن نعمت ، داروها بكيسه كرده ، ورقه بگرفت و اين دو بيت بنوشت :\r\n خيال روى تو در هرطريق همره ماست * نسيم بوى تو پيوند جان آگه ماست\r\nبحاجب در خلوت‌سراى خاص بگو * فلان ز گوشه‌نشينان خاك درگه ماست \r\nو آنگاه ورقه بكيسه اندر بنهاد و سر كيسه مهر كرده ، در سر كيسه با خط كوفى نوشت كه : من نعمت بن ربيع كوفى هستم . پس از آن كيسه بعجوز داد .\r\nعجوز ، كيسه گرفته ، طبيب را وداع كرده ، روان شد و بقصر خليفه بازآمد و كيسهء دارو بنزد كنيزك بياورد و به او گفت : اى خاتون ، به شهر ما طبيبى عجم درآمده كه من از او داناتر كس نديدم و من نام تو به او گفتم و قاروره به دو بنمودم . او ناخوشى بدانست و دارو بگفت . پس از آن پسر خود را بفرمود و داروها از براى تو ببست . و در دمشق ، خوبروتر و نكوتر از پسر طبيب ، كس نيست . و چون دكان طبيب ، دكانى بدمشق اندر نباشد .\r\nپس نعم ، كيسه بگرفت و در سر كيسه ، نام خواجهء خود نوشته يافت . چون خط بديد ، گونه‌اش متغيّر شد و گفت كه : خداوند دكان از بهر من آمده . پس از آن با عجوز گفت كه : صفت آن پسر به من بازگوى . عجوز گفت : نام او نعمت است و در ميان ابروى راست ، خالى دارد سياه و جامهء فاخر دربردارد و در نكوئى بسر حد كمالست . پس كنيزك دوا برداشته ، بخورد و بخنديد و مىگفت :\r\nداروى مباركى است . آنگاه كيسه را تفتيش كرده ، ورقه بگشود و بخواند و دانست كه خداوند خط ، خواجهء خود ، نعمت است . خرّم و خوشدل شد و فرحناك گرديد . چون عجوز اثر انبساط در كنيزك بديد ، به او گفت : امروز روز مباركى است . پس نعم گفت : اى ديوانه ، خوردنى و نوشيدنى از براى من بياور .\r\nعجوز بكنيزكان گفت خوانها بگستردند و همه‌گونه خوردنىهاى لذيذ بياوردند .\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nنعم خوردنى همىخورد كه ناگاه عبد الملك بن مروان بيامد . كنيزك را ديد نشسته و به خوردن مشغول است . خليفه فرحناك شد . پس از آن ، دايه گفت : اى خليفه ، مبارك باد بر تو عافيت كنيز تو نعم . و سبب عافيت او اينست كه به شهر ما طبيبى درآمده است كه به بيمارىها و داروها از همه‌كس داناتر است . من از آن\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nطبيب از بهر كنيزك دارو آوردم . يك بار از آن دارو بخورد . اثر عافيت در او پديد شد . پس خليفه گفت : اين هزار دينار بگير و به او ده و كنيزك را مواظب باش تا بهبودى درست پديد شود . پس از آن ، خليفه شادان گشت و از نزد نعم بدرآمد .\r\nو عجوز ، هزار دينار بدكان طبيب برده ، به دو داد و طبيب را آگاه كرد كه دخترك بيمار ، كنيز خليفه است و ورقهء كه نعم نوشته بود ، بطبيب بداد و طبيب ، ورقه بنعمت بداد . چون نعمت ورقه بديد ، خط نعم بشناخت و بى خود بيفتاد . چون به خود آمد ، ورقه گشوده ، بخواند . و در آن ورقه نوشته بود كه : اين مكتوب از فريب‌خوردهء حيلت‌گران و بازمانده و دورافتادهء از حبيب خود و سكينهء نعمت از دست رفته كه بدان و آگاه باش مكتوب شما رسيد . دلم بگشود و خاطرم خرسند شد ، بدانسان كه شاعر گفته :\r\n هست در ديدهء من خوبتر از روز سپيد * روى حرفى كه بنوك قلمت گشت سياه\r\nعزم من بنده چنانست كه تا آخر عمر * دارم از بهر شرف خط شريف تو نگاه \r\nپس چون نعمت اين شعر بخواند ، آب از چشمانش بريخت . دايه به او گفت : از بهرچه گريانى ؟ خدا چشم ترا نگرياند . طبيب گفت : اى خاتون ، پسر من چون نگريد ؟ كه اين كنيز ، كنيز اوست و او خواجهء آن كنيز ، نعمت بن ربيع كوفى است و عافيت يافتن آن كنيزك ، بسته بديدار اين جوان است . كه او را علتى جز عشق اين جوان نيست .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و چهل و دوم برآمد\r\nگفت : اى ملك جوان‌بخت ، طبيب گفت : آن كنيز ، علتى جز عشق اين جوان ندارد . و اى خاتون ، تو اين هزار دينار بگير كه از آن تو باشد و از براى تو بيش از اين در\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nپيش من مال هست . به چشم مهربانى بر من نظر كن كه ما اصلاح كار خود ، جز تو از كسى ديگر نمىدانيم . پس عجوز بنعمت گفت : آيا تو خواجهء اين كنيزك هستى ؟ نعمت گفت : آرى ، من او را خواجه‌ام . عجوز گفت : راست ميگوئى كه او از ياد تو بيرون نيست . پس نعمت ، سرگذشت خود را از آغاز تا انجام بيان كرد .\r\nعجوز گفت : اى فرزند ، جمع آمدن خود را با كنيزك از كسى جز من مخواه . پس عجوز در حال ، سوار گشته ، بازگشت و بنزد كنيزك درآمد و به روى او نظاره كرده ، بخنديد و گفت : اى دختر ، اگر تو از بهر خواجهء خود ، نعمت بن ربيع كوفى گريان و رنجور شوى ، بسى سزاوار خواهد بود . نعم گفت : مگر پردهء ما برداشته شد و حق بر تو آشگار گرديد ؟ عجوز گفت : خوشدل باش و آسوده بنشين . به خدا سوگند كه ميانهء تو و او جمع آورم ، اگرچه من كشته شوم .\r\nپس عجوز بسوى نعمت بازگشت و به او گفت : من بنزد نعم تو رفتم . شوق او را افزون‌تر از تو يافتم . از آن‌كه خليفه ميخواست با او ازدواج كند و او دورى ميكرد . اگر ترا قدمى ثابت و دلى قوى باشد ، من خود را بورطه در اندازم و حيلتى ساخته ، دام مكر بگسترم و ترا بقصر برم و به كنيز برسانم . كه او راه بيرون آمدن نداند . نعمت به او گفت : خدا ترا پاداش نيكو دهد .\r\nپس عجوز ، نعمت را وداع كرده ، بنزد كنيزك رفت و به او گفت : خواجه تو ، نعمت را از هلاك چيزى نمانده و از شوق تو بمرگ نزديك گشته و همىخواهد كه تو را ببيند . ترا راى چيست ؟ نعم گفت : من نيز چون او بىقرارم و روان من همىخواهد از تن جدا شود و ديدار او را بيش از جان طالبم .\r\nپس در آن هنگام ، عجوز ، بقچهء جامهء زنانه برداشته ، بسوى نعمت روان شد و به او گفت : با من به جائى جداگانه بيا . آنگاه نعمت با عجوز بساحتى كه در پشت دكان بود ، درآمدند . عجوز ، نعمت را بوسمه و سرمه و سرخاب و سفيدآب بياراست و موهاى او را چون گيسو بر جبينش بياويخت و ببهترين زينتها بياراست و جامهء زنانه‌اش اندر بر و چادر بر سر كرد . نعمت در خوبى بحور بهشت همىمانست . چون عجوز ، او را در آن صفت و بدان خوبروئى\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nبديد ، گفت : تبارك اللّه احسن الخالقين . به خدا سوگند كه از كنيز ، خوبروىترى .\r\nپس از آن عجوز گفت : چون زنان ، پاى چپ پيش بنه و پاى راست بگذار . پس نعمت در پيش روى عجوز بدانسان كه ياد داده بود ، برفت . چون عجوز ديد كه راه رفتن زنان آموخته است ، به او گفت كه : مكث كن كه فردا شب نزد تو خواهم آمد و اگر خدا بخواهد ، ترا گرفته ، بدار الخلافه ببرم . ولى چون تو حاجبان و خادمان ببينى ، دل قوى دار و سر به زير انداخته ، با كسى سخن مگو .\r\nچون وقت موعود دررسيد ، عجوز درآمد و او را گرفته ، بقصر خليفه برد .\r\nحاجب خواست ممانعت كند . عجوز گفت : اى پليدك ، او كنيز نعم ، خاصهء خليفه است . چگونه او را بازميگردانى ؟ پس از آن گفت : اى كنيز ، داخل شو . نعمت با عجوز داخل شدند و در دهليز همىرفتند . عجوز گفت : اى نعمت ، با دل قوى داخل قصر شو و از دست چپ ، پنج در شمرده و از در ششمين داخل شو . كه آن مكان از بهر تو مهيّا گشته و هراس مكن و چون كسى با تو سخن گويد ، تو با او سخن مگو . پس از آن عجوز ، نعمت را همىبرد تا بدرى برسيدند كه بقصر گشوده ميشد . حاجب در برابر بايستاد و با عجوز گفت : اين كنيزك چيست ؟\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و چهل و سوم برآمد\r\nگفت : اى ملك جوان‌بخت ، حاجب در برابر عجوز بايستاد و به او گفت : اين كنيزك چيست ؟ عجوز گفت : اين كنيزك را خاتون همىخواهد شرى كند . حاجب گفت :\r\nبىاجازت خليفه ، كس نتواند بدرون درآيد . اين كنيزك بازگردان . من نگذارم بدرون درآيد . كه من بدينسان مأمور شده‌ام . عجوز دايه با حاجب گفت : اى بزرگ حاجبان ، عقل تو كجا رفته ؟ نعم ، كنيز خليفه كه خليفه دل‌بستهء محبت اوست ، از بيمارى خلاص يافته و خليفه ، گمان خلاصى او را نداشت . اكنون همىخواهد كه اين كنيزك شرى كند . تو بكنيزك ممانعت مكن كه مبادا اين خبر\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nبه دو رسد و او بر تو خشم آورد . كه اگر او ترا خشم آورد ، در كشتن تو بخواهد كوشيد . پس از آن‌كه عجوز اين سخنان بحاجب گفت ، روى بنعمت كرده ، گفت :\r\nاى كنيزك ، سخن او را مشنو و بدرون شو . ولى خاتون را از ممانعت حاجب آگاه مكن .\r\nپس نعمت سر به پيش انداخته ، بقصر اندر شد و خواست كه بدست چپ برود ، غلط كرده ، بدست راست برفت . خواست كه پنج در بشمارد ، شش در بشمرد و از هفتمين در داخل شد . مكانى يافت كه فرش ديبا بدانجا گسترده و پرده‌هاى حرير منقش به طلا بديوارهاى آن آويخته‌اند و عود و عنبر و مشك اذفر بمجمر اندر انداخته‌اند و در صدر مكان ، سريرى از يشم مرصع بگوهرهاى گران قيمت گذاشته‌اند . پس نعمت بفراز تخت بنشست و نميدانست كه قلم غيب از براى او چه نوشته است . پس در آن هنگام كه او نشسته و در كار خود متفكر بود ، خواهر خليفه با كنيزكان خود درآمد . چون او را بفراز تخت بديد ، گمان كنيزش كرد . پيش رفته ، گفت : اى دخترك ، كيستى و چه كار دارى و سبب آمدنت به اين مكان چيست ؟ نعمت سخن نگفت و پاسخ نداد . خواهر خليفه گفت : اى كنيزك ، اگر از خواصگان برادر من هستى و برادرم به تو خشم آورده ، به من بگو كه شفاعت كنم و او را بر سر مهربانى بياورم . نعمت جواب نگفت . آنگاه با كنيزك گفت : بدر غرفه بايست و كس مگذار كه بدينجا بيايد . پس پيش رفته ، بجمال او نظر كرد و گفت : اى دخترك ، خويشتن به من بشناسان كه كيستى و نام تو چيست و بچه سبب باينجا آمدهء ؟ كه من ترا در اين قصر نديده بودم . نعمت باز پاسخ نداد . در آن هنگام ، خواهر خليفه در غضب شد . ناگاه نقاب از روى نعمت كنار رفت و ديد كه پسر است . شگفت‌زده شد و خواست كه از كار آگاه شود . نعمت به او گفت :\r\nاى خاتون ، من مملوك هستم . مرا بخر و بر تو پناه آورده‌ام . مرا پناه ده . خواهر خليفه گفت : بر تو باك نيست . بازگو كه كيستى و ترا كه بدينجاآورده ؟ نعمت گفت : اى ملكهء جهان ، من نعمت بن ربيع كوفى هستم و از براى كنيزك خود ، نعم ، خود را بمهلكه انداخته‌ام و از جان خود درگذشته‌ام . اى ملكهء آفاق ، بدان\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nكه نعم ، كنيزك من است . حجاج او را بحيله گرفته ، بدينجا فرستاده است . گفت :\r\nهراس مكن . بر تو باك نيست . آنگاه بانگ بر كنيز خود بزد و گفت : به منزل نعم برو و او را به اينجا بياور .\r\nدر موقعى كه كنيز بنزد نعم رفت ، عجوز دايه نيز در نزد نعم بود و به او مىگفت : خواجه‌ات بنزد تو رسيد يا نه ؟ نعم گفت : لا و اللّه . دايه گفت : شايد كه او بغلط ، مكان ترا گم كرده و به مكان ديگر رفته باشد . نعم گفت : سبحان اللّه .\r\nبه هلاكت در افتاديم و از مرگ ما چيزى نمانده . پس دايه و نعم نشسته ، متفكر و حيران بودند كه ناگاه كنيز خواهر خليفه دررسيد . نعم را سلام كرد و به او گفت كه :\r\nخاتون ، ترا بضيافت همىخواهد . نعم گفت : سمعا و طاعة . دايه گفت : خواجهء تو اگر در نزد خواهر خليفه باشد ، پرده‌ها پاره خواهد شد . پس نعم در حال ، برخاسته ، بنزد خواهر خليفه درآمد . خواهر خليفه به او گفت : اينست خواجهء تو كه در نزد من نشسته . گويا بغلط در اين مكان آمده و بر تو و او خوف و بيم نيست .\r\nچون نعم اين سخن بشنيد ، مطمئن و آسوده گشت و بسوى نعمت برفت و نعمت نيز بر پاى خاست .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و چهل و چهارم برآمد\r\nگفت : اى ملك جوان‌بخت ، نعمت چون كنيزك خود ، نعم را بديد ، هردو بى خود بيفتادند . چون به خود آمدند ، خواهر خليفه بايشان گفت : بنشينيد تا در اين حادثه كه روى داده ، تدبير خلاصى كنيم . ايشان بنشستند و گفتند : حكم از آن شماست .\r\nخواهر خليفه گفت : به خدا سوگند كه هرگز بد بشما نخواهد رسيد . پس از آن بكنيز خود گفت : طعام و شربت حاضر آور . چون حاضر آورد ، بخوردند و به سخن گفتن بنشستند . اندوه از ايشان بيك سو رفت . پس خواهر خليفه بنعمت گفت : آيا نعم را دوست ميدارى ؟ گفت : اى خاتون ، عشق او است كه مرا بدين\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nمهلكه انداخته و از جان خود درگذشته‌ام . پس از آن خواهر خليفه بنعم گفت : تو نيز خواجهء خود دوست دارى ؟ گفت : اى خاتون ، هواى او است كه تن مرا بدينسان گداخته و حالت من دگرگون كرده . خواهر خليفه گفت : به خدا سوگند شما را كه هردو عاشق يكديگر هستيد . خوشى نبيند آن‌كه از هم جدا كرده .\r\nو لكن پس از اين خوشدل باشيد و چشم شما روشن باد كه شما را ايام جدائى ، سپرى شد . پس ايشان فرحناك شدند و نعم ، عود بخواست . عود از براى او حاضر آوردند . عود بگرفت و تارهاى آن باصلاح درآورد و با نغمه‌هاى نشاطانگيز ، اين دو بيت برخواند :\r\n آن نه زلفست و بناگوش كه روز است و شب است * آن نه بالاى صنوبر كه درخت رطب است\r\nآن دهان نيست كه در وصف سخندان آيد * مگر اندر سخن آئى و بدانم كه لب است \r\nپس از آن نعم ، عود بخواجهء خود ، نعمت بداد و گفت : شعرى از براى ما بخوان . نعمت ، عود بگرفت و باصلاحش درآورد و با نغمه‌هاى طرب‌آميز ، اين دو بيت برخواند :\r\n آتش روى تو زين‌گونه كه در خلق گرفت * عجب از سوختگى نيست كه خامى عجب است\r\nآدمى نيست كه عاشق نشود فصل بهار * هرگياهى كه بنوروز نجنبد حطب است \r\nآنگاه نعم ، عود گرفته ، تارهاى او را محكم كرد و اين بيت بخواند :\r\n چمن حكايت اردىبهشت مىگويد * نه عاقل است كه نسيه خريد و نقد بهشت \r\nپس از آن عود بنعمت بن ربيع بداد . نعمت ، عود گرفته ، تارهاى آن را\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nباصلاح درآورد و ابياتى برخواند .\r\nو ايشان پيوسته ابيات ميخواندند و در طرب بودند كه ناگاه خليفه بديشان داخل شد . چون خليفه را بديدند ، بر پاى خاستند و زمين ببوسيدند . پس خليفه نظر بنعم كرده ، ديد كه عود همىنوازد . گفت : اى نعم ، حمد خداى را كه بيمارى از تو ببرد و دردهاى تو يك سو كرد . پس از آن نعمت را نظاره كرده ، گفت : اى خواهر ، اين كنيز كه در پهلوى نعم نشسته ، كيست ؟ خواهر گفت : از خاصگان تو ، كنيزى است انسيه نام كه نعم با هيچكس جز او انس نمىگيرد و طعام نمىخورد .\r\nپس خليفه گفت : به خدا سوگند كه او هم در ملاحت بنعم همىماند و فردا منزل جداگانه نزديك منزل نعم از براى او ترتيب دهم و همه چيز از براى او مهيّا كنم و بيش از نعم ، او را مال بخشم . پس خواهر خليفه ، طعام از براى خليفه بخواست .\r\nطعام از براى او حاضر آوردند . طعام خورده ، بسخن گفتن بنشست . پس نعم را بشعر خواندن اشارت فرمود . نعم ، عود برگرفته و ابياتى بخواند . خليفه بطرب آمده ، او را خواندن فرمود . نعم ، تارهاى عود به حركت آورده ، ابيات ديگرى بخواند . چون خليفه ابيات بشنيد ، گفت : للّه درّك . يا نعم ، چه خوب فصيح‌زبان هستى و چه نيك خوش‌بيانى . و ايشان پيوسته در طرب بودند تا اينكه شب از نيمه بگذشت .\r\nآنگاه خواهر خليفه گفت : اى خليفه ، من در پارهء از كتب تواريخ حكايتى ديده‌ام . خليفه گفت : چونست آن حكايت ؟ گفت : اى خليفه ، در شهر كوفه ، جوانى بوده كه نعمت بن ربيعش ميگفتند . و او كنيزكى داشته كه هردو يكديگر را دوست ميداشتند و در يك جا بزرگ شده بودند . چون بالغ شدند ، محبت و مهر هريك در دل ديگرى جاى گرفت و خواستند تا با يكديگر ازدواج كنند .\r\nپس از آن روزگار بر ايشان ستم كرده ، ايشان را از هم جدا ساخت و بدخواهان به نيرنگ و حيلت ، كنيزك را از خانهء او بدزديدند . پس از آن او را ببعضى از ملوك بده هزار دينار بفروختند و خواجه ، آن كنيز را بسى دوست ميداشت . بدان سبب از خانه و پيوندان خود دورى گزيده ، در وصل او وسيله‌جوى گشت .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و چهل و پنجم برآمد\r\nگفت : اى ملك جوان‌بخت ، خواهر خليفه به او گفت كه : خواجهء آن كنيز از خانه و پيوندان دور گشته ، خود را بمهلكه انداخت و از جان درگذشت تا آن‌كه به آن كنيزك رسيد و هنوز آرام نگرفته بود كه پادشاهى كه كنيزك را خريده بود ، بنزد ايشان درآمد و بكشتن ايشان فرمان داد و انصاف نكرده ، در حكم بشتابيد . اى خليفه ، در انصاف آن پادشاه چه ميگوئى ؟ خليفه گفت : اين كارى است شگفت و آن ملك را سزاوار اين بود كه هنگام قدرت ، عفو كند . از آن‌كه ملك را واجب بود كه سه چيز نگاه دارد : نخست اين را ملاحظه بايست كرد كه ايشان همديگر را دوست ميداشتند . دوم اينكه ايشان در منزل ملك و در امان او بودند .\r\nو سيم اينكه ملك را در حكم خود ، تأنى و آرام ، ضرور است ، خاصه در چنين موارد . و حق اين است كه آن ملك ، كار ملوكانه نكرده . پس خواهر خليفه گفت :\r\nاى برادر ، بخداى آسمان و زمينت سوگند مىدهم كه نعم را خواندن فرماى و بشنو كه چه ميخواهد . خليفه گفت : اى نعم ، بخوان . آنگاه نعم با نغمه‌هاى طرب‌انگيز ، اين دو بيت برخواند :\r\n ما را مدار خوار كه ما عاشقيم و زار * بيمار و دل فكار و جدا مانده از ديار\r\nما را مگوى سرد كه بس رنج ديده‌ايم * از گشت آسمان و ز آسيب روزگار \r\nچون خليفه ابيات بشنيد ، خواهرش به او گفت : اى برادر ، هركس حكمى كند يا سخنى گويد ، بر او فرض است كه به حكم خود قيام كند و از گفتهء خود تجاوز نكند . پس نعمت و نعم را گفت : هردو برپا خيزيد . هردو برپا خاستند .\r\nخواهر خليفه گفت : اى خليفه ، اين كنيزك كه نعم نام دارد ، اين همان كنيزكى است كه دزديده‌اند و حجاج بن يوسف ثقفى او را دزديده ، بنزد تو فرستاده\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nاست و آنچه در مكتوب نوشته كه بده هزار دينار خريده‌ام ، محض كذب و خلافست . و اين جوان كه در جامهء زنان ايستاده ، نعمت بن ربيع ، خواجهء آن كنيز است . ترا بحرمت پدرانت سوگند مىدهم كه بر ايشان ببخشاى و ايشان را به يكديگر عطا كن و اجر و پاداش از خدا بخواه . كه ايشان به زير حكم تو و در امان تو هستند و طعام تو خورده‌اند . و من شفيع خون ايشان هستم .\r\nپس در آن هنگام ، خليفه گفت : اى خواهر ، راست گفتى . من خود ، اين حكم كردم و از حكم خود بازنگردم . پس از آن خليفه با نعم گفت : اين خواجه تست ؟ گفت : آرى ، خواجه منست . خليفه گفت : بر شما باكى نيست . از شما درگذشته و شما را به يكديگر بخشيدم . آنگاه با نعمت گفت : چگونه به مكان كنيز راه پيدا كردى و ترا كه بدينجا راه نمود ؟ گفت : اى خليفه ، حديث من بنيوش و حكايت من گوش دار كه به حق خلافت سوگند ، هيچ‌چيز از تو پوشيده ندارم .\r\nپس تمامت حديث خود بيان كرد و آنچه كه طبيب عجمى و عجوز دايه به او كرده بود ، بازگفت و از آمدن بقصر و غلط كردن درهاى غرفه‌ها آگاهش كرد . خليفه شگفت ماند و طبيب عجمى را بخواست و او را از جملهء خاصان خود برگزيد و او را خلعت و جايزه بخشوده ، گفت : كس كه چنين دانا و مدبر باشد ، فرض است كه از خاصان و نزديكان ما باشد . پس از آن بنعمت و نعم ، احسان و انعام كرد و عجوز دايه را امان بخشود .\r\nو نعمت و نعم ، هفت روز در آنجا بماندند . پس از هفت روز ، نعمت دستورى خواسته ، با كنيز خود بكوفه سفر كردند و با پدر و مادر خود جمع آمدند و بعيش و نوش بسر ميبردند تا اينكه بر هم زنندهء لذت‌ها و پراكنده‌كنندهء جماعت‌ها بديشان چيره شد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\n\r\nچون شب دويست و چهل و ششم برآمد\r\n\r\nباقى حكايت قمر الزمان\r\nگفت : اى ملك جوان‌بخت ، چون امجد و اسعد ، حكايت را از بهرام بشنيدند ، بسيار تعجب كردند و آن شب را بروز آوردند . چون روز برآمد ، امجد و اسعد سوار گشته ، خواستند كه بنزد ملك روند . از حاجب جواز گرفته ، بنزد ملك درآمدند . ملك ايشان را گرامى بداشت . و بحديث نشسته بودند كه ناگاه از مردم شهر ، آواز فرياد و استغاثه بلند شد و حاجب ملك دررسيد و گفت : ملكى از ملوك با لشكر خود بخارج شهر نزول كردند و تيغ‌هاى آخته اندر كف دارند ولى قصد ايشان را ندانستم . پس ملك ، آنچه از حاجب شنيده بود ، بامجد و اسعد بازگفت . امجد گفت : من بيرون رفته ، خبر بازپرسم . پس امجد بخارج شهر ، بيرون شد . ملكى با لشكرى انبوه بدانجا يافت . چون ايشان امجد را ديدند ،\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nدانستند كه او رسول ملك است . او را در پيش سلطان حاضر آوردند . چون به پيشگاه رسيد ، زمين بوسه داد و ديد كه ملك آن لشكر ، زنى است نقاب‌پوش .\r\nپس ملك بامجد گفت : بدان كه مرا با شما كارى نيست مگر اينكه مملوكى از من بدين شهر آمده ، اگر او را در نزد شما يافتم ، بر شما باكى نيست . و اگر يافت نشود ، ميانهء ما و شما جنگ و جدال روى خواهد داد . از آن‌كه من نيامده‌ام ، مگر از براى آن مملوك . پس امجد گفت : اى ملكه ، آن مملوك را نام و نشان چيست ؟ ملكه گفت : نام او اسعد و مرا نام ، مرجانه است . و او را بهرام مجوس بقلعهء من بياورد و بفروختنش راضى نشد . من به زور ، غلامك را از او بگرفتم .\r\nپس از آن بهرام او را شب از نزد من بدزدى در برد . چون امجد اين را بشنيد ، دانست كه برادرش اسعد را همىخواهد . گفت : اى ملك جهان ، آن مملوك ، برادر من است . پس حكايت خود و برادر را بيان كرد و آنچه كه در غربت بديشان رفته بود ، همه را بازگفت و سبب بيرون آمدن از جزاير آبنوس به او بنمود .\r\nملكه مرجانه را عجب آمد و از ديدار اسعد فرحناك شد و برادر او امجد را خلعت ببخشود . پس از آن امجد بنزد ملك بازگشته ، از ماجرا آگاهش كرد .\r\nو ملك با امجد و اسعد بديدار ملكه بيرون آمدند . چون بنزد ملكه برسيدند و هنوز قرار نگرفته بودند كه گردى برخاست و جهان را فروگرفت . پس از ساعتى گرد بنشست و لشكرى چون درياى موّاج پديد شد و روى به شهر آورده ، شهر را چون نگين انگشترى احاطه كردند و تيغ‌ها بركشيدند . پس امجد و اسعد گفتند : سبحان اللّه . اين لشكر چيست ؟ لا محاله اينها دشمنان هستند . اگر ما با ملكه در جنگ ايشان متفق نشويم ، هرآينه شهر از ما بگيرند و ما را بكشند و اكنون ما را گزيرى نيست ، جز اينكه نزديك رفته ، سبب حادثه معلوم كنيم . پس از آن امجد برخاسته ، بنزد ايشان رفت ، ديد كه لشكر ، لشكر جدّش ملك غيور ، پدر ملكه بدور است .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\n\r\nچون شب دويست و چهل و هفتم برآمد\r\nگفت : اى ملك جوان‌بخت ، امجد با لشكر برسيد . ديد كه لشكر ملك غيور ، پدر مادر ، ملكه بدور است . چون امجد در پيشگاه ملك جاى گرفت و پيغام بگذاشت ، ملك گفت : نامم ملك غيور است و عابر سبيل هستم . مرا روزگار از دختر خود جدا ساخته كه نه دختر به پيش من بازگشته و نه خبر او و خبر شوهرش قمر الزمان به من رسيده . آيا شما را از ايشان خبرى هست ؟ پس چون امجد اين بشنيد ، ساعتى سر به پيش افكند . پس از آن سر برداشته ، زمين ببوسيد و او را آگاه كرد كه پسر دختر اوست . پس يكديگر را در آغوش گرفتند و همىگريستند . آنگاه ملك غيور ، حمد خدا بجاآورد و امجد ، او را از عافيت ملكه بدور و قمر الزمان ملك آگاه كرد . گفت : در شهر آبنوس هستند . و با ملك غيور گفت كه : قمر الزمان بامجد و برادر او غضب كرده و بكشتن ايشان فرمان داده بود ولى خازن بايشان رحمت آورده ، ايشان را رها كرده . پس ملك غيور گفت : من ترا با برادرت بنزد قمر الزمان برده ، ميانهء شما اصلاح كنم . امجد زمين ببوسيد . آنگاه ملك غيور ، خلعتى فاخر به دو عطا كرد . امجد تبسم‌كنان بنزد ملك بازگشت و او را از حديث ملك غيور آگاه كرد . ملك را بسى عجب آمد و از براى ملك غيور ، اسباب ضيافت بفرستاد و اسب و استر و گوسفند و عليق بداد و از براى ملكه مرجانه نيز همه‌گونه اسباب ضيافت بفرستاد . و ملكه مرجانه را نيز از ماجرا آگاه كردند . او گفت : من نيز با لشكر خود بهمراه شما بروم و در صلح ميان شما و پدر كوشش كنم .\r\nپس ايشان در اين سخن بودند كه ناگاه گردى برخاست كه روز تيره شد و از ميان گرد ، آواز مردان و شيههء اسبان همىشنيدند و شمشيرهاى آخته و نيزه‌هاى افروخته همىدرخشيد . چون به شهر نزديك شدند و آن دو سپاه ديدند ، طبل‌ها بزدند . ملك شهر مجوس چون آن لشكر بديد ، گفت : امروز روز مباركى\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nبود . حمد خدا را كه اين دو لشكر را به يارى ما بفرستاد و اميدوارم كه اين لشكر نيز از دوستان ما باشند نه از دشمنان . پس گفت : اى امجد ، تو با برادرت اسعد بيرون شويد و خبر اين لشكر از براى من بياوريد . كه من انبوه‌تر از اين لشكر لشكرى نديدم . هردو برادران از شهر بدرآمدند و دروازهء شهر را از بيم سپاه ببستند . پس آن دو برادر رفتند . چون بلشكر برسيدند ، ديدند كه لشكر ملك جزاير آبنوس است و پدر ايشان قمر الزمان نيز در ميان آن لشكر است . چون پدر را بديدند ، بر پايش افتادند و زمين بوسيده ، بگريستند . و قمر الزمان نيز ايشان را بكنار گرفته ، سخت بگريست و از ايشان معذرت خواست . پس ايشان محنت‌هاى زمان دورى بيان كردند و آمدن ملك غيور را به آن سرزمين باز نمودند . آنگاه قمر الزمان با خاصان و امجد و اسعد سوار گشته ، بلشكرگاه ملك غيور برسيدند و كس پيش فرستاده ، ملك غيور را از آمدن قمر الزمان آگاه كردند . ملك غيور بديدار قمر الزمان بيرون آمد . همه در يك جا جمع آمدند و از وقوع اين كارها در شگفت بودند كه چگونه در يك جا همگى جمع آمدند . و مردم شهر از براى ايشان همه‌گونه اسباب ضيافت از خوردنىها و ميوه‌ها و حلواها و اسبان و اشتران و گوسفندان و ساير ما يحتاج لشكر بيرون بردند .\r\nپس ناگاه گردى برخاست و جهان را تيره ساخت و از سم اسبان ، زمين بلرزه درآمد و آواز طبل‌ها چون رعد به آسمان برميشد و لشكريان ، همه اسلحهء جنگ و زره‌پوشيده بودند . ولى همگى جامهء سياه دربرداشتند . و در ميان ايشان پيرى بود سالخورده كه او را ريش از سينه درگذشته بود . جامهء نيلى در بر داشت . چون مردم ، آن لشكر بديدند ، بملوك گفتند : حمد خداى را كه شما را يك جا جمع آورده و همه باهم پيوند و شناسا بوده‌ايد . و لكن اين لشكر انبوه را ندانيم چيست و ملك ايشان كيست ؟ ملوك بايشان گفتند : از او هراس مكنيد كه ما سه پادشاه هستيم و هريك ، لشكر بسيار داريم . اگر ايشان خصم باشند ، با شما در مقاتلهء ايشان يار خواهيم شد . پس ايشان در اين سخن بودند كه رسولى از آن لشكر بسوى شهر بيامد . رسول را بنزد ملك غيور و قمر الزمان و ملكه مرجانه و\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nملك شهر مجوس بياوردند . پس رسول ، زمين بوسه داد و گفت : اين ملك از ملوك عجم است و سال‌ها است كه او را پسرى گم‌گشته و از بهر او همىگردد .\r\nقمر الزمان گفت : اين پادشاه در عجم چه نام دارد ؟ گفت : او را ملك شهرمان گويند كه خداوند جزاير خالدانست . چون قمر الزمان سخن رسول بشنيد ، فريادى بلند بزد و بى خود بيفتاد و ساعتى بيهوش بود . چون به هوش آمد ، سخت بگريست و بامجد و اسعد گفت كه : اى فرزندان ، با خادمان برويد و جدّ خود را سلام كنيد .\r\nكه او پدر من ، ملك شهرمان است و او را بهستى من بشارت دهيد . كه او از بهر من محزون و اندوهناك است و تا اكنون جامهء نيلى از دورى من دربردارد . پس تمامت آنچه در ايام جوانى به دو روى داده بود ، از براى ملوك بيان كرد . و ملوك در عجب شدند . پس از آن ، پدر و پسر ، يكديگر را ملاقات كرده و هردو بى خود بيفتادند . چون به هوش آمدند ، ساير ملوك بملك شهرمان سلام كردند .\r\nآنگاه ملكه مرجانه را باسعد تزويج كردند . پس از آن بستان ، دختر بهرام را بامجد تزويج كردند . و همگى به شهر آبنوس بازگشتند . پس قمر الزمان بنزد ملك آرمانوس رفته ، جميع ماجرا بيان كرد و ملك آرمانوس بجمع آمدن فرزندان قمر الزمان شادمان شد و سلامت را تهنيت گفت . پس از آن ملك غيور بنزد دختر خود ، ملكه بدور درآمد . يك ماه در شهر آبنوس بماندند و ملك غيور با دختر خود ، ملكه بدور به شهر خود بازگشت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و چهل و هشتم برآمد\r\nگفت : اى ملك جوان‌بخت ، ملك غيور با دختر خود ، ملكه بدور به شهر خويش سفر كرد و امجد را نيز با خود به سفر برد . چون به شهر خود برسيد ، امجد را در جاى خود بسلطنت بنشاند . و اما قمر الزمان ، اسعد را در شهر آبنوس بجاى خود بنشانيد و خود با پدرش ملك شهرمان سفر كرده ، همىرفتند تا بجزاير خالدان\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nبرسيدند . مردمان ، شهر را زينت كردند و تا يك ماه مردم بعيش و شادى مشغول بودند . و قمر الزمان در جاى پدر بسلطنت نشسته ، حكمرانى همىكرد تا اينكه بر هم زنندهء لذت‌ها و پراكنده‌كنندهء جماعت‌ها بر ايشان بتاخت .\r\nچون قصه تمام شد ، ملك شهرباز گفت : اى شهرزاد ، اين طرفه حكايت بود . شهرزاد گفت : اى ملك ، اين حكايت ، خوشتر از حكايت علاء الدين ابى الشامات نيست . ملك گفت :\r\nحكايت علاء الدين چون است ؟ شهرزاد گفت : اى ملك پيروزبخت ،\r\n\r\nحكايت علاء الدين ابو الشامات\r\nچنين گويند كه : در زمان گذشته بمصر اندر ، بازرگانى بود نكورو و راست‌گو كه مال فراوان و خادمان و بندگان و كنيزان داشت و شمس الدين شاه بندرش ميگفتند . و با زن خود ، محبت بىاندازه در ميان داشتند و هريك دوستدار آن ديگرى بود . و لكن آن بازرگان ، پسرى يا دخترى نداشت . روزى بدكان نشسته بود . بازرگان را ديد كه هركدام ، يك پسر و دو پسر و بيشتر دارند و بجاى پدران در دكان نشسته‌اند . و آن روز ، آدينه بود . شمس الدين برخاسته ، از\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nبراى غسل جمعه بگرمابه اندر شد . چون از گرمابه بدرآمد ، آئينه دلاك را گرفته ، صورت خود مشاهده كرد و صلوات بر پيغمبر خدا فرستاد . پس از آن بريش خويش نظر كرد . ديد كه سفيدى آن بسياهى غلبه كرده . محزون شد و مرگ را بخاطر آورد . زن بازرگان هم وقت خانه آمدن او را ميدانست . برخاسته ، غسل كرد و خود را از براى شوهر بياراست . پس شمس الدين به خانه درآمد . زن گفت : مسائك بالخير . 16 بازرگان گفت : خيرى نمىبينم . پس از آن زن ، كنيزك را بآوردن سفره بفرمود . چون طعام حاضر آمد ، شمس الدين خوردنى نخورد و روى از سفره بگردانيد . زن گفت : سبب اعراض تو چيست و از بهرچه محزونى ؟ شمس الدين گفت : سبب حزن من تو هستى .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و چهل و نهم برآمد\r\nگفت : اى ملك جوان‌بخت ، شمس الدين با زن خود گفت : سبب حزن من تو هستى . زن گفت : چه روى داده كه سبب حزن تو من گشته‌ام ؟ شمس الدين گفت : امروز چون دكان بگشودم ، هركدام از بازرگانان را ديدم كه يك پسر و دو پسر و بيشتر دارند . بجاى پدران در دكان نشسته‌اند . و تو در شب نخست ، مرا سوگند بدادى كه من جز تو زن نگيرم و كنيزك حبشى يا رومى نيز نياورم و يك شب از تو دور نخسبم . من نيز خلاف سوگند نكردم و چندين با تو بسر بردم . و اكنون دانسته‌ام كه تو عقيم و نازاد هستى . زن گفت : نه چنين است . بلكه جرم از تست . پس تاجر ، آن شب را بروز آورده ، صبح برخاست و از سرزنش زنش پشيمان بود . و زن نيز از سرزنش شوهر ، بندامت اندر بود .\r\nچون بازرگان ببازار عطارها درآمد ، از عطارى پرسيد : داروئى كه بيضه را سخت كند ، دارى يا نه ؟ عطار گفت : داشتم . اكنون تمام گشته . از همسايه بازپرس . پس بازرگان ، دكه‌ها همىگرديد و دارو همىپرسيد . تا اينكه همهء\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nعطاران بگشت و ايشان بسخن او مىخنديدند . پس از آن بدكان بازگشته ، بنشست . و در آن بازار ، مردى بود شيخ دلّالان كه حشيش و افيون به كار بردى و بنگ خوردى و او را شيخ محمد سمسم مىگفتند . مردى بود فقير . هرروز هنگام بامداد ، پيش شاه بندرآمده ، او را سلام ميداد . پس به عادت معهود نزد شمس الدين آمده ، او را سلام داد . شمس الدين جواب بازگفت . ولى خشمگين بود . شيخ دلالان گفت : اى خواجه ، چرا خشمگين هستى ؟ شمس الدين آنچه ميانهء او و زنش گذشته بود ، بيان كرد و بشيخ گفت : چهل سال است من او را تزويج كرده‌ام . از من آبستن نگشته . به من گفتند كه سبب نزادن او تو هستى و ترا بيضه ، سست است . و من از بهر دارو كه بيضهء مرا سخت كند ، بسى بگشتم و نيافتم . شيخ گفت : مرا داروئى هست كه بيضه را سخت كند . تو بازگو كه اگر كسى معالجت كند كه پس از چهل سال زن تو آبستن شود ، به او چه خواهى كرد ؟\r\nبازرگان گفت كه : اگر اين كار كنى ، ترا احسان كنم و بر تو مال بخشم . شيخ گفت :\r\nيك دينار بده . بازرگان گفت : اين دو دينار بستان . پس شيخ دو دينار بگرفت و بنزد عطار رفت و از او دو وقيه مكركر رومى بخريد و قدرى كبابهء چينى و قرنفل و زنجبيل و فلفل سپيد و سقنقور جبلى بگرفت و همه را كوفته ، در روغن گل بجوشانيد و قدرى سياه دانهء پاك كرده در او بريخت و همهء آنها را با عسل ، معجون كرده ، بحقهء بگذاشت و بنزد بازرگان آورده ، گفت : سخت‌كنندهء بيضه ، همين است . بايد گوشت گوسفند نر و كبوتر خانگى را با ادويهء بسيار بخورى و از اين معجون نيز تناول كرده ، مى كهنه و تلخ ، پىدرپى بنوشى .\r\nپس بازرگان همهء آنها را مهيّا كرده ، بنزد زوجهء خود بفرستاد و به او گفت :\r\nاين را نيكو طبخ كن و معجون را نگاه دار تا وقتى كه من بخواهم . زن بازرگان بدانسان كه سپرده بودش ، ترتيب داد . هنگام شام ، طعام حاضر آورد . بازرگان خوردنى بخورد و معجون بطلبيد و قدرى از او بخورد . همان‌شب ، زن شمس الدين آبستن شد . پس از آن ، نه ماه و اندى بگذشت . حمل بسر رسيد .\r\nدرد زادنش بگرفت و پسرى بزاد . دايه‌ها و قابله‌ها شادى برپا كردند . كودك را\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nبپارچه حرير پيچيده ، بگوشش تكبير گفتند . آنگاه بمادرش سپردند . مادرش پستان به دهان او گذاشت . چون شير خورد ، بخفت . و دايه نيز سه روز در نزد ايشان بخفت . پس از آن حلوا پخته ، پخش كردند . در روز هفتم ، كودك را نمك پاشيدند . آنگاه شمس الدين درآمد و بسلامت جفت خود تهنيت گفت و از او پرسيد كه : امانت خدا در كجاست ؟ كودك را پيش او بردند . و او هفت روزه بود ولى هركه او را ميديد ، طفل يك ساله‌اش گمان ميكرد . چون بازرگان به روى او نظر كرد ، ديد كه بدرى است درخشنده و در دو رخسار او خال‌هاى عنبرين هست . پس با زوجهء خود گفت : چه نامش نهادهء ؟ زن گفت : اگر دختر ميبود ، منش نام مينهادم . چون پسر است ، جز تو كس نبايد كه نامش نهد . و در آن زمان ، اولاد را بفال نام نهادن ، مشورت مىكردند . كه ناگاه كسى با رفيق خود گفت : يا سيّدى علاء الدين . بازرگان گفت : علاء الدين ابو الشامات نامش بنهيد .\r\nيعنى علاء الدين خداوند خال‌هاى عنبرين . پس از براى او دايگان ترتيب دادند .\r\nدو سال تمام شير خورد . پس از آن از شيرش بازداشتند و نشوونما كرد تا بهفت سالگى برسيد .\r\nاو را از بيم زخم چشم ، بسردابه كردند . و شمس الدين گفت : تا او را خط ندمد ، از سردابه بيرون نيايد . و از براى او كنيزى و غلامى بدادند . كنيز ، چاشت و شام حاضر ميكرد و غلام بنزد او ميبرد . پس از آن بازرگان ، او را ختنه كرده ، وليمهء بزرگ بداد . آنگاه آموزگارى به دو بگماشت كه خط و قرآن و عملش بياموزد .\r\nاتفاقا خادم ، روزى سفره از براى او بنهاد و فراموش كرده ، در سردابه باز گذاشت . علاء الدين از آن مكان بدر شد و بنزد مادر بيامد . و در نزد او جماعتى از زنان بزرگان بودند . علاء الدين چون از در درآمد ، زنان ، او را بديدند . روى بپوشيده و گفتند : چگونه اين بيگانه بنزد ما آوردى ؟ زن شمس الدين گفت : او نه بيگانه است . او پسر من است و پسر شاه بندر شمس الدين است . زنان گفتند : ما در همه عمر از براى تو پسر نمىدانستيم . زن شمس الدين گفت : چون پدر او از\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nچشم بد بر او ترسيده ، او را بسردابه اندر پرورش ميدهد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و پنجاهم برآمد\r\nگفت : اى ملك جوان‌بخت ، مادر علاء الدين گفت : پدر ، او را بسردابه اندر همىپرورد و شايد خادم فراموش كرده ، در سردابه بازگذاشته كه او بيرون آمده ، و مراد اين نبود كه او از سردابه بدر آيد . مگر روزى كه خط بر عاض او بدمد . پس زنان ، زن شمس الدين را مبارك‌باد گفتند و پسر از نزد ايشان بساحت خانه درآمد و از آنجا بغرفه رفته ، بنشست . در همانجا نشسته بود كه ناگاه خادمان درآمدند و استر پدر او را بياوردند . علاء الدين بايشان گفت كه : اين استر بكجا بود ؟ گفتند كه :\r\nپدرت به اين استر سوار بود . او را بدكان رسانيده ، بازگشته‌ايم و استر باز آورده‌ايم .\r\nعلاء الدين بايشان گفت : پدر من چه صنعت دارد ؟ گفتند : شاه بندر بازرگانان مصر است . و او بزرگ فرزندان عرب است .\r\nپس علاء الدين بنزد مادر درآمد و به او گفت : اى مادر ، پدر من چه صنعت دارد ؟ گفت : اى فرزند ، پدرت بازرگان است و شاه بندر بازرگانان مصر و سلطان اولاد عرب است و مملوكان در خريد و فروخت با او مشاوره نكنند ، مگر در متاعى كه هزار دينار قيمت داشته باشد . اما متاعى را كه كمتر از هزار دينار قيمت دارد ، بىمشورت بفروشند و از هيچ شهر ، متاع بمصر نياورند و از مصر به هيچ شهر ، بضاعت نبرند ، مگر اينكه از آن پدر تو باشد . و اى فرزند ، خدا پدر ترا خواستهء بىشمر عطا فرموده . پس علاء الدين گفت : اى مادر ، حمد خداى را كه من پسر سلطان اولاد عرب هستم و پدر من شاه بندر بازرگانان مصر است . پس از بهر چيست كه مرا در سردابه بزندان كرده‌ايد ؟ مادر علاء الدين گفت : اى فرزند ، ترا در در سردابه نگذاشته‌ايم ، مگر از بيم چشم بد . علاء الدين گفت : اى مادر ، از قضا و قدر ، گزير نيست و از حادثات روزگار ، گريزگاهى نه . و آنچه كه بجدّم\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nرسيده ، بپدرم نيز خواهد رسيد . اگر پدر من امروز هست ، فردا نخواهد بود . و چون پدر من بميرد و من بيرون آمده ، بگويم كه علاء الدين پسر شمس الدين هستم ، كس از من باور نكند و ميگويند كه ما بعمر خود از براى شمس الدين ، پسرى يا دخترى نديده و نشنيده بوديم . آنگاه مال پدر را گرفته ، به بيت المال برند . خدا بيامرزد آن‌كس را كه گفته است : چون مرد بميرد ، مال او برود و زن او را دشمن‌ترين مردمان بگيرند . پس تو اى مادر ، با پدر سخن بگو كه مرا ببازار برده ، از بهر من دكان بگشايد و بيع و شرا به من بياموزد . مادر علاء الدين گفت : اى فرزند ، چون بازآيد ، ماجرا به او بگويم .\r\nپس چون شمس الدين به خانه بازآمد ، پسر خود ، علاء الدين را ديد كه با مادر خود نشسته . شمس الدين بزن خويش گفت : از بهرچه اين را از سرداب بدرآورده‌ايد ؟ زن گفت : اى پسر عمّ ، منش نياورده‌ام . و لكن خادمان فراموش كرده ، در سرداب باز گذاشته بودند و من با جماعتى از زنان بزرگان نشسته بوديم كه ناگاه علاء الدين درآمد . پس از آن ، زن شمس الدين ، سخنان پسر را به او گفت .\r\nشمس الدين گفت : اى فرزند ، فردا انشاء اللّه ترا با خود ببازار برم . و لكن اى فرزند ، نشستن دكان را ادب و كمال ، شرط است . پس علاء الدين آن شب را از سخن پدر ، شادان بروز آورد .\r\nچون روز برآمد ، پدر او را بگرمابه اندر برده و جامهء گرانبهايش بپوشانيد و خود بر استر سوار گشته ، پسر را بر استر ديگر بنشاند و خود از پيش و علاء الدين از پس او روانه بازار شدند . مردم بازار ديدند كه شاه بندر بازرگانان مىآيد و بر اثر او پسرى چون قمر همىآيد . يكى از ايشان برفيق خود گفت كه :\r\nاين پسر را بر اثر شاه بندر نظر كن . و عادت بازرگانان اين بود كه چون شاه بندر از خانه ببازار ميامد و در مكان خود مىنشست ، نقيب بازار پيش ميآمد و بازرگانان را فاتحه ميخواند . آنگاه بازرگانان با او برخاسته ، بسوى شاه بندرآمده ، از براى او فاتحه ميخواندند و به مكان خود بازميگشتند . الغرض ، چون شاه بندر در دكهء خويش بنشست ، بازرگانان چنانچه عادت ايشان بود ، پيش او نيامدند و او را\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nفاتحه نخواندند . شاه بندر ، نقيب را آواز داد و به او گفت : از بهرچه بازرگانان ، خلاف عادت معهود كرده ، پيش نيامدند ؟ آنگاه نقيب بازار به نزد شاه بندرآمده ، از او دربارهء پسر جويا شد و به دو گفت : شايد كه اين پسر ، غلام تو و يا از پيوندان همسر تو باشد ؟ شاه بندر كه چنين شنيد ، به دو گفت : اين پسر من است . نقيب گفت كه : ما بعمر خود از براى تو پسرى نديديم . شاه بندر گفت : وقتى كه تو معجون از بهر من بدادى ، مرا بيضه سخت شد و زن من آبستن گشته ، اين را بزاد . ولى از چشم بد به دو ترسيدم و او را در سردابه بپروردم و قصد من اين بود كه تا خط بعارض او ندمد ، از سردابه‌اش بيرون نياورم . ولى مادرش راضى نشد و از من درخواست كه از بهر او دكان بگشايم و بضاعت گذاشته ، بيع و شرايش بياموزم .\r\nپس نقيب بسوى بازرگانان رفته ، حقيقت حال بديشان معلوم كرد و همگى برخاسته ، با نقيب بسوى شاه بندر بيامدند و در پيش روى ايستاده ، فاتحه‌اش بخواندند و تهنيت پسر بدادند و به او گفتند : چون بينوايان ما را فرزندىزاده شود ، ناچار بزمى ترتيب داده ، همسران و پيوندان و بزرگان را ضيافت دهد . و تو بدينسان نكردهء . پس شاه بندر بايشان گفت : شما را بضيافت دعوت ميكنم . و لكن جمع آمدن در باغ خواهد بود .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و پنجاه و يكم برآمد\r\nگفت : اى ملك جوان‌بخت ، شاه بندر ، ضيافت را وعده خواست و گفت : جمع آمدن در باغ خواهد بود . چون بامداد روز ديگر شد ، شاه بندر فرش بقصرى كه در باغ بود ، بفرستاد و اسباب طبخ از همه چيز مهيّا آورد و دو مجلس قرار داد . در يكى شمس الدين ميزبان بود و در يكى علاء الدين . و بعلاء الدين گفت : اى فرزند ، چون جوانان درآيند ، تو پيش رفته ، ايشان را بمجلس خويشتن بياور و چون پيران بيايند ، من ايشان را بمجلس آورده ، بنشانم . علاء الدين گفت : اى پدر ، سرّ\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nاين دو مجلس يكى بهر پيران و يكى از بهر جوانان چيست ؟ شمس الدين گفت :\r\nاى فرزند ، جوانان از پيران شرم كنند و در پيش ايشان خوش نتوانند بود و بطرب نتوانند نشست .\r\nپس چون بازرگانان بيامدند ، شمس الدين ، مردان را استقبال كرده ، بمجلس ميبرد و علاء الدين ، پسران را پيش رفته ، بمجلس مينشاند . پس از آن طعام بياوردند . خوردنى بخوردند و نوشيدنى بنوشيدند و طرب نمودند . و در ميان ايشان بازرگانى بود كه او را محمود بلخى ميگفتند و او به ظاهر مسلمان و در باطن ، مجوس بود . او را بعلاء الدين نظر افتاده ، شيفتهء حسن و جمال او شد . پس از آن ، محمود برخاسته ، بمجلسى كه پسران بازرگانان بودند برفت . ايشان محمود بلخى را بديدند . بر پاى خاستند . اتفاقا علاء الدين از بهر كارى ضرور از مجلس بيرون رفت . محمود روى بپسران بازرگانان كرده ، بايشان گفت : اگر شما دل علاء الدين را به سفر كردن با من مايل كنيد ، هريك از شما را خلعتى گران‌بها مىبخشم . اين بگفت و از مجلس ايشان برخاسته ، بمجلس مردان درآمد . در آن حال ، علاء الدين درآمد و بازرگان‌زادگان بر پاى خاستند و او را در صدر جاى دادند . پس يكى از ايشان برفيق خود گفت : اى خواجه حسن ، بگو كه ترا سرمايه چند است و از كجا سرمايه فراهم آوردهء ؟ حسن به او گفت : چون من بزرگ شدم ، با پدرم گفتم از براى من بضاعت آور . پدرم گفت : اى فرزند ، من چيزى ندارم .\r\nبرو از يكى وام بگير و به آن بيع و شرا كن . من پيش يكى از بازرگانان رفتم و هزار دينار وام گرفتم و به آن هزار دينار ، متاع خريده ، بشام سفر كردم . سود من يك بر دو شد . پس در آنجا متاع خريده ، از شام ببغداد سفر كردم و متاع بفروختم . يك بر دو سود كردم . و پيوسته مرا كار ، بيع و شرا و سفر كردن بشهرهاى دور بود تا اينكه سرمايهء من ده هزار دينار شد .\r\nو هريك از آن بازرگان‌زادگان با رفيق خود بدينسان سخنان مىگفت تا اينكه نوبت سخن بعلاء الدين افتاد . به او گفتند : اى خواجه ، تو چكار كردهء ؟ گفت :\r\nمن بسردابه اندر پرورش يافته‌ام و هفتهء گذشته از آنجا بدرآمدم و اكنون بدكان\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nميروم و به خانه بازآيم . پس بازرگان‌زادگان به او گفتند كه : تو خانه نشستن عادت كردهء و لذّت سفر ندانستهء . و مردان را سفر ، ضرور است . علاء الدين بايشان گفت : مرا حاجت به سفر نيست و در جهان ، راحت ، عوض ندارد . پس يكى از ايشان گفت : او بماهيان همىماند كه اگر از آب دور شوند ، خواهند مرد . آنگاه بعلاء الدين گفتند : اى خواجه علاء الدين ، فرزندان بازرگانان ، جز سفر تجارت ، فخرى ندارند . پس علاء الدين از سخن ايشان در خشم شد و از نزد ايشان محزون و گريان بدرآمده ، بر استر سوار گشت و بسوى خانه برفت . مادر علاء الدين ، او را خشمناك و گريان يافت . به او گفت : اى فرزند ، سبب گريستن تو چيست ؟ علاء الدين به او گفت كه : فرزندان بازرگانان ، مرا سرزنش كردند و گفتند بازرگان‌زاده را فخرى بجز سفر كردن نيست .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و پنجاه و دوم برآمد\r\nگفت : اى ملك جوان‌بخت ، علاء الدين بمادر خود گفت : گفتند كه بازرگان‌زادگان ، فخر ندارند جز اينكه سفر كرده ، مال كسب كنند . پس مادر علاء الدين به او گفت : اى فرزند ، آيا تو قصد سفر دارى ؟ علاء الدين گفت : آرى ، قصد سفر دارم . مادرش گفت : بكدام شهر سفر خواهى كرد ؟ گفت : بسوى بغداد همىخواهم بروم . كه در آنجا مردم ، يك بر دو سود برند . مادرش گفت : اى فرزند ، پدر تو بسى مال دارد و هرآنچه خواهى ، به تو بدهد و هرگاه او از براى تو بضاعت مهيا نكند ، من از مال خود ، ترا سرمايه دهم . علاء الدين گفت : بهترين احسان‌ها اينست كه تعجيل در او كنند . اگر احسان خواهى كرد ، اكنون وقت احسان است . پس مادر علاء الدين ، خادمان بخواست و كسانى كه بار بستن را شناسائى داشتند ، حاضر آورد و بايشان فرمود ده بار متاع مناسب بغداد بار بستند . الغرض ، مادر علاء الدين را كار بدينگونه شد .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nو اما پدر علاء الدين چون نگاه كرد . پسر خود ، علاء الدين را در باغ نيافت . از او جويان شد . گفتند : سوار گشته ، به خانه رفت . شمس الدين سوار گشته ، از پى او به خانه درآمد . بارهاى بسته در آنجا ديد . از آن بارها جويان گشت . زن شمس الدين آنچه از بازرگان‌زادگان بپسرش روى داده بود ، با شوهر بگفت .\r\nشمس الدين بعلاء الدين گفت : اى پسر ، خدا غربت را نيست كناد . پيغمبر عليه السلام فرموده : از نيكبختى مرد ، آنست كه در شهر خود روزى خورد . و پيشينيان گفته‌اند كه : سفر را ترك كن ، اگرچه يك ميل راه باشد . پس از آن بپسر خود گفت : آيا تو سفر را مصمم‌شدهء و از اين قصد باز نخواهى گشت ؟\r\nعلاء الدين گفت : ناچار بايد سرمايه برداشته ، ببغداد سفر كنم . و گرنه جامهء خويش بركنده ، كسوت درويشان بپوشم و بيرون رفته ، بشهرها بگردم .\r\nشمس الدين گفت : من بىچيز و محتاج نيستم . مرا خواسته بىشمر هست و بضاعت‌ها و پارچه‌هاى مناسب هرشهر دارم . پس از جملهء آنها چهل بار كه بهر بار ده هزار دينار قيمت آن را نوشته بودند ، بعلاء الدين بنمود و گفت : اى فرزند ، اين چهل بار را با آن ده بار كه مادرت داده ، بگير و در امان خدا سفر كن . و لكن اى فرزند ، من از بيشهء كه آن را غابة الاسد گويند ، بر تو همىترسم . و در راه تو باديهء است كه باديهء سگانش نامند . از آن نيز بر تو بيم دارم . كه در اين دو مكان بسى جان تلف شده و بسى جوان كشته گشته . علاء الدين گفت : اى پدر ، سبب چيست ؟ شمس الدين گفت : بدوى است راهزن كه عجلانش گويند . اين‌همه فتنه را سبب اوست . علاء الدين گفت : انشاء اللّه از او ضررى نخواهد رسيد .\r\nپس از آن علاء الدين با پدر سوار گشته ، بسوق الدواب رفتند . ناگاه عكامى از استر خود به زير آمده ، دست شاه بندر بازرگانان ببوسيد و به او گفت : اى خواجه ، ديرگاهى است كه بضاعت تجارت ترا بار نبسته‌ايم و با تو به سفر نرفته‌ايم . شاه بندر گفت : مرا ضعف پيرى دريافته ، ديگر سفر كردنم نشايد . اكنون نوبت سفر بپسر من افتاده .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n پنجاه و هفت رفت ز تاريخ عمر من * شد سودمند مدت و ناسودمند ماند\r\nهرروز بر گمان و يقينم ز عمر خويش * دانم كه چند رفت و ندانم كه چند ماند \r\nعكام گفت : خدا اين پسر را از بهر تو نگاه دارد . پس از آن شاه بندر ، پسر خود را بعكام سپرده و گفت : اين ترا بجاى فرزند است . و صد دينار به دو داده ، گفت : اين صد دينار از براى زيردستان خود قسمت كن . آنگاه شاه بندر ، شصت استر بخريد و با علاء الدين گفت : اى فرزند ، اگرچه من با تو نيستم ، ولى اين مرد بجاى من ، ترا پدر است . هرچه بگويد ، بايد سخن او را بنيوشى . پس از آن استران و خادمان را به خانه آوردند . آن شب ختم گرفته ، سفره بدادند . چون بامداد شد ، شاه بندر شمس الدين ، پسر خود را ده هزار دينار زر نقد داده ، گفت : چون ببغداد اندر شوى ، اگر در متاع خود رواج بينى ، به فروش . و اگر متاع ، كاسد باشد ، از اين زرها خرج كن . پس بار بر استران بنهادند و همديگر را وداع كرده ، از شهر بدرآمدند . و محمود بلخى نيز به سفر بغداد آماده گشته ، بارها بيرون آورده بود . و شمس الدين پدر علاء الدين را هزار دينار در نزد محمود بلخى از تتمهء معاملت مانده بود . پس محمود پيش شاه بندر رفته ، او را وداع كرد . شمس الدين بمحمود گفت كه : هزار دينار طلب مرا بفرزندم علاء الدين بده . و علاء الدين را به او بسپرد و گفت : او ترا بجاى فرزند است . پس علاء الدين با محمود بلخى در يك‌جا جمع آمدند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و پنجاه و سوم برآمد\r\nگفت : اى ملك جوان‌بخت ، علاء الدين با محمود بلخى در يك‌جا جمع آمدند و محمود برخاسته ، طباخ علاء الدين را سپرد كه جداگانه چيز نپزد . پس محمود از براى علاء الدين و كسان او خوردنى و نوشيدنى حاضر آورد . پس از آن‌رو به راه\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nبنهادند و محمود بلخى ، چهار خانه به چهار شهر داشت : خانهء در مصر و خانهء در شام و يكى در حلب و ديگرى در بغداد بود . پس علاء الدين با محمود بلخى در كوه و صحرا همىرفتند تا اينكه بشام نزديك شدند . پس محمود بلخى غلام خود را نزد علاء الدين بفرستاد . غلام نزد علاء الدين بيامد . ديد كه علاء الدين تلاوت همىكند . غلام پيش رفته ، دست علاء الدين ببوسيد . گفت : خواجه ، ترا سلام مىرساند و از تو وعدهء مهمانى همىخواهد . علاء الدين گفت : تا بكمال الدين عكام كه مرا بجاى پدر است ، مشورت نكنم ، دعوت او را اجابت نتوانم كرد . پس علاء الدين با كمال الدين مشورت كرد . او گفت : مرو . پس از آن از شام سفر كرده ، بحلب برسيدند . محمود بلخى در آنجا نيز بزم ضيافت آراسته ، علاء الدين را دعوت كرد . علاء الدين با كمال الدين مشورت برد . او گفت : مرو .\r\nپس از حلب روان شدند و همىرفتند تا در ميان ايشان و بغداد ، يك منزل بيش نماند . محمود در آنجا نيز مجلس مهمانى فروچيده ، كس بطلب علاء الدين بفرستاد . علاء الدين با عكام باز نمود . عكام منعش كرده ، به او گفت : اين مردى است فاسق . هرگز با او مرافقت نكن و همراه او مشو . و لكن اى فرزند ، اگر ما از او جدا شويم ، بر جان خودمان از هلاك انديشناكم . از آن‌كه بارهاى ما در يك قافله است . علاء الدين گفت : اگر چنان باشد كه تو ميگوئى ، محال است كه با او مرافقت كنم . پس از آن علاء الدين متاع‌هاى خود را بار كرده ، با كسانى كه با او بودند ، در باديه فرود آمدند . كمال الدين عكام گفت : حال كه ترا راى چنين شد ، در اينجا فرود نيائيد و بدينسان كه هستيد ، برويد . ولى در رفتن بشتابيد كه شايد پيش از آن‌كه دروازهء شهر بغداد را ببندند ، بدانجا برسيم . كه دروازهء شهر را طلوع آفتاب بگشايند و غروب آفتاب ببندند . علاء الدين گفت : اى پدر ، من اين بضاعت از براى سود بدين شهر نياورده‌ام . بلكه قصد من تفرج بوده است .\r\nكمال الدين گفت : اى فرزند ، من از راه‌زنان عرب بر تو و بر مال تو بيم دارم .\r\nعلاء الدين گفت : اى مرد ، تو فرمانبرى يا فرمان‌روا ؟ من ببغداد نخواهم رفت ، مگر هنگام بامداد كه بازرگان‌زادگان بغداد ، بضاعت مرا ببينند و مرا بشناسند .\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nعكام گفت : آنچه خواهى كن . كه من ترا پند همىدهم . پس علاء الدين بفرود آوردن بارها بفرمود . خادمان بارها فرود آوردند و بيكجا جمع كردند و تا نيمهء شب در آن مكان بودند .\r\nآنگاه علاء الدين از براى دفع ضرورت درآمد . از دور ، چيزى ديد كه همىدرخشيد . گفت : اى قافله‌سالار ، اين چيست كه درخشان است ؟ عكام تامل كرده ، نيك‌نظر بدان سوى انداخت . ديد كه سنان نيزه‌ها و صفحهء شمشيرهاست كه درخشانند . ناگاه ديدند كه ايشان سواران عرب هستند و بزرگ ايشان ، شيخ عجلان است . چون عرب بديشان نزديك شدند و بارها بديدند ، يكديگر را آواز دادند كه : امشب شب غنيمت است . چون اين ندا به گوش ايشان بيامد ، كمال الدين عكام گفت : اى پستترين عرب ، عنان نگاه دار . پس شيخ عجلان با زوبين ، چنان بسينهء او زد كه از مهرهء پشتش بدرآمد و كشته بر در خيمه بيفتاد .\r\nسقّا گفت : اى پليدك ، چه كار كردى ؟ او را نيز بشمشير دو نيم كردند . و علاء الدين ايستاده ، بدين كارها نظر ميكرد . پس از آن عرب ، جولان ميكردند و حمله ميآوردند تا اينكه از آن قافله كه با علاء الدين بودند ، كس نگذاشتند و بارها باستران بار كرده ، برفتند . علاء الدين با خود گفت : ترا بكشتن نخواهد داد ، مگر اين جامه و استر . پس جامه از تن خويش كنده ، به پشت استر بينداخت و خود با يك پيراهن و شلوار بدر خيمه بايستاد . آنگاه ديد كه از خون كشتگان ، بركهء خونى بدانجا جمع آمده . خود را با پيراهن و شلوار بميان خون انداخته ، به خون بيالود و خود را مانند كشتگان كرد كه بخون‌آلوده باشند . علاء الدين را كار بدينگونه شد . و اما عجلان با زيردستان خود گفت : اى جماعت ، اين قافله از مصر همىآيند يا از بغداد بيرون شده‌اند ؟\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 246 ","page_number":246},
  {"content":"\r\n\r\n\r\nچون شب دويست و پنجاه و چهارم برآمد\r\nگفت : اى ملك جوان‌بخت ، بدوى پرسيد كه : اين قافله از مصر همىآيند يا از بغداد بيرون گشته‌اند ؟ بپاسخ گفتند : از مصر همىآيند . پس بايشان گفت : بسوى كشتگان بازگرديد . مرا گمان اينست كه بزرگ اين قافله و خداوند اين مال نمرده است .\r\nپس بسوى كشتگان بازگشتند و كشتگان را با نيزه و شمشير ، دوباره همىزدند و جراحت ايشان افزون ميكردند تا اينكه بعلاء الدين برسيدند كه او خود را در ميان كشتگان ، چون كشته انداخته بود . به او گفتند : چون تو خويش مانند كشتگان كردهء ، ما نيز ترا پاك بكشيم تا اميد زنده شدن نماند . آنگاه بدوى زوبين بركشيد و خواست كه بسينهء علاء الدين بكوبد . همت از پاكان خواست . ناگاه دستى پديدار شد و زوبين از سينه او برگرداند و بسينهء كشتهء كه در پهلوى او افتاده بود ، برآمد . و بدوى را گمان اين شد كه طعنه او بعلاء الدين برآمد . آنگاه بارها براندند و برفتند . آنگاه علاء الدين از ميان كشتگان برخاسته ، بدوى بياران خود گفت : اى عرب ، من آواز پاى روندهء شنيدم . پس يكى از سواران بيرون آمد . علاء الدين را ديد كه همىدود . به او گفت : گريز ، ترا سودى ندهد . كه ما از پى تو هستيم . پس عرب ، اسب را از پى علاء الدين ، تند براند . و علاء الدين در پيش روى خود ، حوض آبى ديد كه در كنار او مصطبهء بود . بفراز مصطبه رفته ، بر پشت خوابيد و چنان نمود كه خفته است و گفت : يا جميل الستر ، استرنا . 17 ناگاه بدوى بپاى مصطبه برسيد و دست برد كه علاء الدين را بگيرد . بدوى فرياد زد و گفت : يا جماعة العرب ، مرا دريابيد كه عقربم بگزيد . پس از آن روى استر فرود آمد و يارانش برسيدند و دوباره بباره‌اش بنشانده ، به او گفتند : چه بر تو رسيده ؟ بايشان گفت : عقربم بگزيد . پس اثر قافله را گرفته ، برفتند . الغرض ، ايشان را كار بدينگونه شد .\r\nو اما علاء الدين در همان مصطبه بخفت . و اما محمود بلخى ببار كردن\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nبارها فرمود و همىرفتند تا بغاية الاسد برسيدند . و چون غلامان علاء الدين را در آنجا كشته يافت ، فرحناك شد ، پس پياده گشته بسوى حوض بيامد . و او را استر بسى تشنه بود . سر در پيش برد كه از حوض آب بنوشد . سياهى علاء الدين را ديده ، برميد . محمود بلخى سر بر كرده ، چشمش بعلاء الدين افتاد . ديد كه با يك\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nپيراهن و شلوار خفته . محمود به او گفت : با تو اين كارها كه كرده و ترا بدين حالت كه انداخت ؟ علاء الدين گفت : بدويان ، مرا بدين‌روز نشاندند . محمود بلخى گفت : اى فرزند ، همه مال و چارپايان ، ترا فدا شوند . تو ملول مباش .\r\n زود ز پى آرام پديد آيد آشوب * زود از پى آشوب پديد آيد آرام \r\nو لكن اى فرزند ، فرود آى و هراس مكن و باك مدار . پس علاء الدين فرود آمد . محمود بلخى او را بر استرى بنشاند و هميرفتند تا به شهر بغداد برسيدند و در خانه محمود بلخى فرود آمدند . محمود ، علاء الدين را برفتن گرمابه بفرمود .\r\nعلاء الدين بگرمابه رفته و در موقع بيرون آمدن چون محمود را مرد فاسقى ميدانست ، بنزد او نرفت و از گرمابه بدرآمده ، هميرفت و در تاريكى شب نميدانست كه بكدام سو رود . كه ناگاه بدر مسجدى برسيد . بدهليز مسجد آمده ، در آنجا سكون يافت و بهر سوى نظاره ميكرد . پرتوى ديد كه همىآيد . چون نيك نظر كرد ، ديد كه فانوس در دست دو غلام و دو بازرگان از پى ايشان همىآيند . كه يكى از ايشان مرديست خوش‌سيما و نيكوروى و ديگرى جوانى است سروقد گلعذار . پس علاء الدين شنيد كه آن جوان با بازرگان گفت : اى عم ، ترا به خدا سوگند مىدهم كه دختر عم من به من رد بكن . بازرگان گفت : بارها من ترا نهى كردم و تو نپذيرفتى و بطلاق سوگند خوردى . چون بازرگان اين بگفت ، بدست راست خود ملتفت گشته ، پسرى ديد كه در زاويهء مسجد نشسته و بقرص قمر همىماند . او را سلام داد و او رد سلام كرد . به او گفت : اى پسر ، تو كيستى ؟\r\nگفت : من علاء الدين بن شمس الدين شاه بندر بازرگانان مصر هستم و از پدر ، سرمايه خواهش كردم . پنجاه بار متاع گران‌قيمت از براى من برسم سرمايه مهيا كرد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\n\r\nچون شب دويست و پنجاه و پنجم برآمد\r\nگفت : اى ملك جوان‌بخت ، علاء الدين به آن بازرگان گفت كه : پدرم از بهر من پنجاه بار بضاعت مهيا كرد و ده هزار دينار زر نقد به من داد و من سفر كرده ، بغابة الاسد برسيدم . عرب بر من بتاختند و مال مرا بگرفتند . من بدين شهر ، درمانده نميدانستم كه در كجا شب بروز آورم . چون اين مكان بديدم ، درين مكان جا گرفتم . بازرگان كه از توانگرى پدر علاء الدين باخبر شد ، به دو گفت : چه مىگويى اگر دخترى زيباروى را به همسرى تو درآورم ؟ علاء الدين گفت : او را بچه سبب به من خواهى داد ؟ بازرگان گفت : اين پسر كه مىبينى ، پسر برادر من است و پدر او جز او پسرى نداشت . و مرا نيز دختريست كه جز او دختر ندارم و او را نام ، زبيده عوديه و در حسن و جمال ، به شهر اندر ، شهره است . و اين پسر ، او را دوست ميداشت . ولى دخترك ، اين را ناخوش ميداشت . اما من شرط نهادم كه هرگاه ده هزار دينار زر نقد به من دهد ، دختر را به همسريش درآورم . قرار ما با اين برادرزاده ، تا امشب بود . اينك كه زمان به سر آمده و او توانائى آن را نيافته ، بر آن شدم كه همسر مناسبى براى دختر بيابم . چون تو را ديدم ، دريافتم كه تنها تو شايستگى همسرى او را دارى . اينك اگر تو نيز مايل هستى ، برخيز و بيا تا تو را به ازدواج دختر درآورم .\r\nعلاء الدين كه چنين شنيد ، با خود انديشيد هيچ راهى بهتر از اين نمىباشد و در هرحال از بسربردن در كوچه‌ها بهتر است . پس برخاسته ، با ايشان به سوى خانهء پدر دخترك رفت . ليك در ميان راه با خود مىگفت كه چگونه تا هنگام شب ، توانايى پرداخت ده هزار دينار زر نقد را خواهد يافت . چون به خانه رسيدند ، برادرزاده ، خشمگين برفت . آنگاه پدر دخترك ، قاضى و شهود را حاضر آورد و به دو گفت : با اين شرط ، صيغهء ازدواج را بخوان كه اين جوان تا امشب ، ده هزار دينار زر نقد را فراهم بياورد . و گرنه دختر را از او خواهم گرفت .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nپس دختر را به علاء الدين تزويج كردند و علاء الدين از بيم راهزنان و سرگردانى ، پذيرفت .\r\nاز سوى ديگر ، پسر عم دخترك در تلاش بود تا هرگونه كه شده ، ده هزار دينار زر نقد را فراهم بياورد و با دختر عم خود ازدواج كند . و اميدش را از دست نداده بود . چون ديد كه عمش ، دختر به علاء الدين تزويج كرد ، به نزد دايه‌اش رفت . آن دايه به خانهء دختر عم وى ، زبيدهء عوديه آمد و شد ميكرد . با دايه گفت : اى مادر ، اگر زبيده ، دختر عم آن جوان نكوروى ببيند ، پس از آن مرا قبول نخواهد كرد . من از تو همىخواهم كه حيلتى كرده ، دخترك را از آن جوان منع كنى . دايه گفت : بجوانيت سوگند كه آن پسر را نگذارم بدخترك نزديك رورد . آنگاه دايه پيش علاء الدين آمده ، به او گفت : ايفرزند ، من از بهر خدا ترا پند مىدهم . پند مرا بپذير و به اين دخترك نزديك مشو . علاء الدين گفت : از براى چه بدينسان كنيم ؟ دايه گفت : كه تن او مجذومست و بر تو ازو بيم دارم مبادا ناخوشى او ترا نيز بگيرد و جوانى و خوبرويى تو بافسوس تلف شود . علاء الدين گفت : مرا بچنين دخترى حاجت نيست . پس از آن دايه بنزد دختر درآمد و به او نيز همان گفت كه بعلاء الدين گفته بود . دخترك گفت : من بچنين شوى نزديك نخواهم شد . پس زبيدهء عوديه ، كنيز بخواست و به او گفت كه : سفره برداشته بنزد\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nآن پسر ببر كه طعام بخورد . پس كنيزك ، سفره طعام در پيش علاء الدين بگذاشت . علاء الدين چندان بخورد كه سير گشت . پس از آن بآواز نيكو همىخواند . پس دخترك گوش بآواز او داده ، ديد كه او را آواز بداود و ماند . با خود گفت : خدا عجوزك را بكشد كه به من گفت اين جوان گرفتار جذامست . كسى را كه جذام گرفته باشد ، آواز او بدينسان نميشود . سخن عجوزك در حق اين جوان دروغست . پس از آن دخترك ، عود را برداشته ، تارهاى او را راست كرده ، بآواز طرب‌انگيز كه پرنده را در هوا نگاه ميداشت ، اين دو بيت برخواند :\r\n تو اگر بحسن دعوى بكنى گواه دارى * كه كمال سرو بستان و جمال ماه دارى\r\nبيكى لطيفه گفتن ببرى هزار دل را * نه چنان لطيف باشد كه دلى نگاه دارى \r\nچون علاء الدين اين دو بيت از دخترك بشنيد ، بآواز نيكو ، اين يك بيت خواند :\r\n اى كه ز ديده غايتى در دل ما نشستهء * حسن تو جلوه مىكند اين همه پرده بستهء \r\nپس دختر را مهر به او بجنبيد و برخاسته ، پرده برداشت . چون علاء الدين او را بديد ، اين دو بيت برخواند :\r\n تو از هردر كه بازآئى بدين خوبى و رعنائى * درى باشد كه از رحمت به روى خلق بگشائى \r\nپس از آن دخترك ، قدم پيش گذاشته و هريك از ديگرى بنظرهء چنان دل بربودند كه مجال نظرهء ديگر نماند . چون تير غمزگان دخترك در سينهء علاء الدين جاى گرفت ، اين دو بيت برخواند :\r\n\r\n","description":"","footnote":"","page_name":" 252 ","page_number":252},
  {"content":"\r\n\r\n متناسبند و موزون حركات دلفريبت * متوجهند بر ما سخنان بىحسيبت\r\nعجب از كسى در اين شهركه پارسا بماند * مگر او نديده باشد رخ پارسا فريبت \r\nپس چون دخترك در برابر علاء الدين بايستاد ، علاء الدين گفت : از من دور شو تا ناخوشى تو مرا فرونگيرد . دخترك آستين برزده ، ساعد سيمين بنمود .\r\nپس از آن دخترك گفت : تو نيز از من دور شو كه جذام تو مرا نگيرد . علاء الدين گفت : ترا كه گفت كه من مجذوم هستم ؟ دخترك گفت : از عجوز ، اين حديث شنيدم . علاء الدين گفت : مرا نيز عجوز گفته بود كه ناخوشى برص ، تراست . پس علاء الدين ، آستين پيراهن يك سو كرده ، دستى چون نقرهء خام به دو بنمود . آنگاه آن شب را با سخن گفتن و طرب بروز آوردند .\r\nچون روز برآمد ، علاء الدين به او گفت : افسوس از ازدواجى كه ناتمام بماند . دخترك گفت : قصد تو از اين سخن چه بود ؟ علاء الدين گفت : اى خاتون ، مرا با تو ساعتى بيش نمانده . پس از آن از هم جدا خواهيم شد . دخترك گفت :\r\nاين سخن از كه شنيدى ؟ علاء الدين گفت : پدرت ده هزار دينار مهر ترا از من حجت گرفته . اگر امروز مهر ندهم ، مرا در خانهء قاضى بزندان اندر كنند . اكنون دست من از يك درم كوتاه است . دخترك گفت : يا سيّدى ، زن از آن تو و طلاق گفتن برضاى شوهر است . علاء الدين گفت : طلاق گفتن با منست و لكن مرا چيزى نيست كه مهر ادا كنم . پس دخترك گفت : كار ، آسان شود . دل ، بد مكن و باك مدار و از هيچ‌چيز هراس مكن . و لكن تو اين يكصد دينار از من بستان . اگر مرا بجز اين چيزى بودى ، نثار تو ميكردم . ولى جز اين يكصد دينار چيزى ندارم . و چون فردا پدرم از سوى قاضى ، رسول پيش تو فرستد ،\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 253 ","page_number":253},
  {"content":"\r\n\r\n\r\nچون شب دويست و پنجاه و ششم برآمد\r\nگفت : اى ملك جوان‌بخت ، دخترك بعلاء الدين گفت : چون فردا از سوى قاضى ، رسول پيش تو فرستد و قاضى و پدرم ، ترا گويند كه زن خود را طلاق بگو ، تو بايشان بگو در كدام شرع جايز است كه من وقت خفتن ، تزويج كنم و هنگام بامداد ، طلاقش گويم ؟ پس از آن ، تو دست قاضى را ببوس و احسانى بوى بكن و همچنين دست امناى دار القضا را يك‌يك ببوس و بهريك ده دينار بده تا آنگاه سخنى كه ترا سودمند افتد ، بگويند . و اگر كسى بگويد كه چرا طلاق نميگوئى . تو به او بگو كه هرموى دخترك بنزد من از هزار دينار خوشتر است و هرگز طلاق نگويم . و اگر قاضى با تو بگويد ، مهر ادا كن ، بگو مرا اكنون مكنت اداى مهر نيست . پس قاضى و شهود با تو مدارا كنند و تو را مهلت دهند .\r\nعلاء الدين با دخترك بگفتگو بودند كه ناگاه رسول قاضى ، در بكوفت .\r\nعلاء الدين بدرآمد . رسول گفت : قاضى ، ترا همىخواهد و پدرزن تو در نزد قاضى نشسته . آنگاه علاء الدين نيم دينار در كف رسول بنهاد و به او گفت : در كدام شرع جايز است كه وقت خفتن ، تزويج كنم و بامدادان ، طلاقش بگويم ؟\r\nرسول گفت : در نزد ما هرگز جايز نيست و اگر تو بشرع ، نادان باشى ، مرا وكيل خود گردان . پس هردو پيش قاضى بيامدند . قاضى بعلاء الدين گفت : چرا زن را طلاق نميگوئى ؟ تو كه شرط به انجام نرسانده‌اى . علاء الدين پيش رفته ، دست او را ببوسيد و پنجاه دينار بدست او بگذاشت و گفت : اى مولانا القاضى ، بكدام مذهبست كه من وقت خفتن ، تزويج كنم و هنگام بامداد ، بىرضا طلاق دهم .\r\nقاضى گفت : طلاق بىرضاى شوهر در هيچ مذهب جايز نباشد . پس پدر دخترك گفت : اگر طلاق نخواهى گفت ، ده هزار دينار ادا كن . علاء الدين گفت :\r\nسه روز مهلت ده . قاضى گفت : سه روز مهلت ، كفايت نكند . ده روز مهلت بايد داد . و با علاء الدين شرط كردند كه پيش از ده روز ، يا مهر ادا كند يا طلاق گويد .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nو به اين شرط از محكمه بيرون آمد و گوشت و برنج و روغن و ساير خوردنى و نوشيدنى گرفته ، به خانه رفت ، حكايت بدخترك بازگفت . دخترك گفت : تو خاطر آسوده دار . در غيب ، خدا را بسى كارهاست .\r\nسحر تا چه زايد ، شب آبستنست .\r\n كار خود گر به خدا بازگذارى حافظ * اى بسا عيش كه با بخت خداداده كنى \r\nپس از آن دخترك برخاسته ، طعام حاضر آورد . خوردنى بخوردند . آنگاه علاء الدين از دخترك ، سماع و طرب خواست . دخترك عود بگرفت و چنانش بنواخت كه سنگ سخت ازو بطرب آمد و تارهاى عود ، نداى يا داود همىداد .\r\nپس ايشان در عيش و طرب و نشاط و انبساط بودند كه در كوفته شد . دخترك بعلاء الدين گفت : برخيز ببين كه بر در كيست ؟ علاء الدين بدرآمده ، در بگشود .\r\nچهار تن از درويشان بر دريافت و بايشان گفت : چه ميخواهيد ؟ گفتند : يا سيدى ، ما درويشان و غريبان شهر هستيم و روان ما را قوت و قوه از سماع اشعار نغز است . و مراد ما اينست كه امشب را در نزد شما بعيش و شادى بروز آوريم .\r\nچون بامداد شود ، پى كار خويشتن رويم . كه ما سماع دوست داريم و در ميان ما هيچ‌كس نيست ، مگر اينكه قصايد و اشعار نغز ياد دارد . علاء الدين بايشان گفت : مشورت بايدم كرد . پس بنزد دخترك بازگشته ، او را بياگاهانيد . دخترك گفت : از براى ايشان در بگشاى . پس در بگشود و ايشان را آورده ، بنشانيد و تحيتشان گفت و طعام حاضر آورد . ايشان نخوردند و گفتند :\r\n در آن بساط كه منظور ميزبان باشد * شكم‌پرست كند التفات بر ماكول \r\nپس از آن گفت : يا سيدى ، توشهء ما ذكر خدا در دلها و سماع چنگ و نى در گوشهاست . ما چون بدين مكان نزديك شديم ، سماع نى همىشنيديم . چون بيامديم ، موقوف شد . علاء الدين بايشان گفت : اين زن من بود كه سماع همىكرد . پس حكايت خود بايشان بازگفت و ايشان را بياگاهانيد كه : پدرزن من بده هزار دينار مهر ، حجت گرفته و ده روز مهلت داده . يكى از آن درويشها\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nگفت : ملول مباش و بخاطر خود ، جز شادى راه مده . من شيخ تكيهء درويشانم و چهل درويش ، مرا در زير حكم است . ايشان را بفرمايم و به زودى ده هزار دينار از بهر تو فراهم آورم . ولى اكنون تو اين دخترك را به خواندن بفرما تا ما را حظ سرور و نشاط پديد آيد . كه سماع از براى طايفهء بجاى غذاست و از براى طايفهء چون دواست .\r\nو آن چهار درويش ، خليفه هرون الرشيد و جعفر وزير برمكى و ابو نواس بن حسن هانى 18 و مسرور سياف بوده‌اند و سبب آمدنشان بدان خانه اين بوده است كه خليفه را دلتنگى روى داده ، با وزير ميگويد كه : اى جعفر ، قصد من اينست كه به شهر اندر بگردم و دلتنگى من برود . پس جامهء درويشان پوشيده ، در شهر هميگشتند تا بدر آن خانه رسيده ، آواز عود بشنيدند . خواستند كه از حقيقت حال آگاه شوند . الغرض ، آن چهار درويش ، شب را بنشاط بروز آوردند .\r\nچون بامداد شد ، خليفه صد دينار به زير سجاده گذاشت و علاء الدين را دلدارى بدادند و از خانه بدرآمدند . چون دخترك سجاده برچيد ، يك‌صد دينار به زير سجّاده يافت و به شوهر گفت : اين زرها بگير كه اينها را در زير سجاده يافتم . درويشان اين را به زير سجاده گذاشته‌اند . پس علاء الدين زرها گرفته ، ببازار رفت و آنچه خوردنى ضرور بود ، خريد . چون شب دوم برآمد ، علاء الدين شمع روشن كرده ، با دخترك گفت : دراويش ، ده هزار دينار كه وعده كردند ، نياوردند .\r\nو لكن ايشان خداوند مال نيستند كه وعده بجا توانند آورد . پس در گفتگو بودند كه درويشان در بكوفتند . دخترك بعلاء الدين گفت : در به روى ايشان بگشا .\r\nعلاء الدين در بگشود . ايشان به خانه اندرآمدند . علاء الدين گفت : ده هزار دينار حاضر آورده‌ايد يا نه ؟ گفتند : هنوز پديد نياورده‌ايم . و لكن باك مدار . فردا انشاء اللّه از براى تو كيميا بپزيم اكنون تو زن خويش را به خواندن و عود زدن بفرما كه دل ما را بنشاط اندر كند كه ما سماع را دوست داريم . پس دخترك ، عود چنان بنواخت كه مكان برقص درآمد و آن شب را نيز بشادى بروز آوردند .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nهنگام بامداد ، خليفه يكصد دينار به زير سجاده بگذاشت و علاء الدين را دلدارى داده ، خاطر او را بدست آوردند و از نزد او بازگشتند . به همين منوال تا نه شب بنزد علاء الدين ميآمدند و هنگام بازگشت ، صد دينار به زير سجاده مىنهادند .\r\nچون شب دهم برآمد ، ايشان نيامدند . و سبب نيامدن اين بود كه خليفه ، مرد بزرگى را از بازرگانان بخواست و به او گفت : پنجاه تنگ متاع مصر حاضر كن .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و پنجاه و هفتم برآمد\r\nگفت : اى ملك جوان‌بخت ، خليفه به بازرگان گفت كه : پنجاه تنگ متاع مصرش حاضر كن كه هر تنگ ، هزار دينار قيمت داشته باشد و قيمت تنگ را بر آن بنويس . و غلامكى حبشى حاضر آور . پس بازرگانان همه آنچه خليفه فرمان داده بود ، حاضر آورده و خليفه پنجاه تنگ را بغلامك سپرده ، مكتوبى از زبان شمس الدين شاه بندر بازرگانان بنوشت و بغلامك گفت : اين‌بارها را گرفته ، بفلان محلت رو و بگو كه خواجهء من علاء الدين ابو الشامات را خانه كدام است ؟\r\nكه مردم محلت ، ترا دلالت كنند . پس غلامك حبشى بارها و هديه‌ها را بدانسان كرد كه خليفه فرموده بود .\r\nو اما پسر عم دختر ، روز دهم ، ده هزار دينار فراهم آورده ، بنزد پدر دخترك درآمد و به او گفت : بيا تا بنزد علاء الدين رويم و دختر عم را طلاق بگيريم . پس پدر دخترك با پسر برادر روان شدند و روى به خانه علاء الدين بياوردند . چون به خانه علاء الدين رسيدند ، ديدند كه پنجاه استر و بهريكى تنگى متاع مصر نهاده‌اند و غلامكى بر استر سوار گشته ، در آن محلت ايستاده است .\r\nبغلامك گفتند كه : اين‌بارها از آن كيست ؟ گفت : از آن خواجهء من ، علاء الدينست . كه پدر او از براى ما بضاعت داده ، به شهر بغدادش فرستاده بود .\r\nطايفهء از عرب به دو تاخته ، مال او بيغما برده‌اند . پس از آن‌كه خبر او به پدر\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nاو شمس الدين شاه بندر برسيد ، اين‌بارها با پنجاه هزار دينار زر نقد فرستاده است . پدر دختر گفت : اى غلام ، خواجهء تو داماد منست . بيا تا من ترا بخانهء او دلالت كنم .\r\nدر آن هنگام ، علاء الدين ، ملول و محزون به خانه اندر نشسته بود كه ناگاه\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nدر بكوفتند . علاء الدين گفت : اى زبيده ، گويا پدر تو از سوى قاضى و يا از خادمان والى ، رسول پيش من فرستاده . زبيده گفت : برو از قضيه آگاه شو . چون علاء الدين در بگشود ، ديد كه پدر زبيده ، شاه بندر بازرگانان بغداد در آنجا ايستاده و غلامكى گندم‌گون و نيك‌منظر بر استرى سوار است . چون علاء الدين را ديد ، از استر فرود آمده ، خود را بپاى او درافكند . علاء الدين گفت :\r\nچه ميخواهى ؟ غلام گفت : مرا پدر تو شمس الدين شاه بندر بازرگانان مصر با اين امانتها بسوى تو فرستاده . پس از آن ، مكتوب را بعلاء الدين داده ، علاء الدين مكتوب گرفته ، ديد در آن مكتوب نوشته‌اند :\r\n بازآى كه تا سوز و گدازم بينى * بيدارى شبهاى درازم بينى\r\nنىنى غلطم كه خود فراق تو مرا * كى زنده گذارد كه تو بازم بينى \r\nپس از آن نوشته بودند : بعد از سلام تام و تحيت و اكرام از شمس الدين بسوى پسر خود علاء الدين ، كه اى پسر ، بدان كه خبر كشته شدن خادمان و يغما رفتن بارهاى تو به من برسيد و من پنجاه تنگ متاع مصرى از براى تو فرستادم .\r\nملول مباش كه صد چندين مال ، ترا فداست . و اى فرزند ، شنيدم كه ترا از براى زبيدهء عوديه دختر شاه بندر بغداد خطبه خوانده و پنجاه هزار دينار مهر او با تو شرط كرده‌اند . من آن پنجاه هزار دينار را با غلامك سليم نام فرستادم . و اى فرزند ، مادر و اهل خانه بسلامت و عافيت اندرند و ترا سلام ميرسانند ، و السلم .\r\nعلاء الدين چون مكتوب بخواند ، بارها بگرفت و با پدرزن خود گفت :\r\nاين پنجاه هزار دينار مهر زبيده را تو بگير و اين‌بارها را نيز ببر به فروش و سرمايه به من داده ، سود آن را خود صرف كن . پدرزن زبيده گفت : لا و اللّه . هيچ‌چيز نگيرم و اما مهر زن خود ، زبيده را با او بهر طور كه دانى ، بكن . پس علاء الدين با پدرزن خود برخاسته ، بارها را بآوردن خانه بفرمود و خودشان بنزد زبيده درآمدند . زبيده با پدر خود گفت : اى پدر ، اين‌بارها از آن‌كه بود ؟ گفت : اى دختر ، اينها از شوهر تو علاء الدين است كه پدرش اينها را عوض بارهاى\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nيغما رفتهء او بفرستاده و از براى علاء الدين ، پنجاه هزار دينار زر نقد فرستاده .\r\nدر باب مهر ، راى راى تست . خواهى بگير و خواهى ببخش . پس علاء الدين برخاسته ، صندوق بگشود و مهر بشمرد . آنگاه پسر عم زبيده گفت : اى عم ، بگذار علاء الدين ، دخترت را طلاق دهد . پدر زبيده گفت : اين كار نخواهد شد .\r\nكه طلاق در دست شوهر است . پس پسر ، ملول و محزون بنوميدى برفت و ببستر افتاده ، رنجور گشت و چندى نگذشت كه درگذشت .\r\nو اما علاء الدين ، بارها در انبار كرده ، به بازار برفت و ما يحتاج بسياقت هر شب مهيا كرده ، به خانه بياورد . آنگاه بزبيده گفت : آن دراويش دروغگو را نظر كن كه وعده كردند و خلاف نمودند . زبيده به او گفت : تو پسر شاه بندر بودى ، به نيم درم دست‌رس نداشتى . آن دراويش كه مسكينان هستند ، ده هزار دينار را چگونه ميتوانستند بدهند ؟ علاء الدين گفت : اكنون كه خدا ما را از ايشان بىنياز كرد .\r\nو لكن اگر باز بيايند ، در به روى ايشان نگشايم . زبيده گفت : چرا حق ايشان ندانى ؟\r\nكه اين خير و بركت از قدوم ايشان بما رسيد و ايشان هرشب صد دينار به زير سجاده در مىنهادند . و چون بيايند ، ناچار بايد در به روى ايشان بگشائى .\r\nپس چون شب درآمد ، شمعها روشن كردند . علاء الدين بزبيده گفت : عود بگير و بيتى چند بخوان . درين سخن بودند كه در بكوفتند . زبيده گفت كه : برخيز و ببين كه كوبندهء در كيست ؟ علاء الدين بيرون رفته ، در بگشود . ديد كه درويشان هستند . علاء الدين گفت : مرحبا اى دروغگويان ، بدرون درآئيد . پس ايشان درآمدند و نشستند . علاء الدين سفره بگسترد . بخوردند و بنوشيدند و طرب كردند . پس از آن گفتند : اى خواجه علاء الدين ، ما را خاطر به تو مشغول بود . بازگو كه با پدرزن خود چه كار كردى ؟ گفت : خدا افزونتر از مراد بما عطا فرمود .\r\nگفتند : به خدا سوگند كه ما بر تو ترسان بوديم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\n\r\nچون شب دويست و پنجاه و هشتم برآمد\r\nگفت : اى ملك جوان‌بخت ، دراويش بعلاء الدين گفتند كه : ما بر تو بيم داشتيم و ما را از تو بازنداشت ، مگر تهىدستى ما . علاء الدين گفت : فرج قريب از نزد پروردگار من برسيد و پدرم پنجاه هزار دينار و پنجاه تنگ متاع مصر كه هربارى هزار دينار قيمت داشت ، بسوى من بفرستاد و ميانه من و پدرزن آشتى شد و باهم مهربان گشتيم ، و الحمد للّه على ذلك . پس از آن خليفه از بهر دفع ضرورت برخاسته ، بيرون رفت . جعفر وزير برمكى بعلاء الدين گفت : اى علاء الدين ، ادب نگاه دار كه تو در حضرت خليفه هستى . علاء الدين گفت : كدام بىادبى از من در نزد خليفه روى داده و خليفه كيست ؟ جعفر وزير گفت : آن‌كه با تو سخن ميگفت و برخاست ، همان خليفه هرون الرشيد است و من جعفر وزير هستم و اين مسرور سيافست و اين ابو نواس بن حسن هانى است . با عقل خود تأمل كن و ببين كه مسافت از مصر تا ببغداد چند است ؟ علاء الدين گفت : چهل و پنج روزه مسافتست . وزير به او گفت : از روزى كه بارهاى تو به يغما رفته تا امروز ده روز است . درين ده روز ، چگونه خبر به پدر تو رسيده و او نيز بار بسته بدينجا بفرستاد ؟\r\nعلاء الدين گفت : اى خواجه ، بازگو كه اين مال و زر از كجا بود ؟ وزير گفت : از خليفه هرون الرشيد بود . بسبب محبتى كه با تو داشت ، ترا باين‌گونه احسان بنواخت . پس ايشان درين سخن بودند كه خليفه درآمد و علاء الدين برخاست و در پيش خليفه ، زمين بوسه داد و گفت : خدا خليفه را پاس كناد و او را دوام عمر و عزت دهاد . خليفه گفت : يا علاء الدين ، زبيده را بگو كه بشكرانهء خلاصى از دست پسر عم خود ، نغمهء طرب‌انگيز ساز كرده . و بآواز نيكو بخواند . پس زبيده ، عود بگرفت و چنانش بنواخت كه سنگ سخت بطرب آمد . پس آن شب را بشادكامى بروز آوردند .\r\nچون بامداد شد ، خليفه بعلاء الدين گفت : فردا به حضرت ما حاضر آى .\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nعلاء الدين گفت : سمعا و طاعة . پس از آن علاء الدين روز دوم ده طبق هديهاى قيمتى گرفته ، به حضرت خليفه حاضر آمد . و خليفه بكرسى نشسته بود كه علاء الدين از در درآمد و اين دو بيت برخواند :\r\n اسب طرب و عيش تو اى شاه بزين باد * جان و تن خصمان تو پيوسته حزين باد\r\nخورشيد زمينى و خداوند زمانى * از جور زمان دشمن تو زيرزمين باد \r\nپس خليفه ، او را مرحبا گفت . و علاء الدين گفت : اى خليفه ، هديه را قبول كرده و من اين ده طبق را با آنچه در آنهاست ، بسوى تو هديه آورده‌ام . پس خليفه هديه را قبول كرد و او را خلعت ببخشود و شاه بندر بازرگانانش كرد و در ديوان جايش بداد . و علاء الدين نشسته بود كه ناگاه پدرزنش درآمد . علاء الدين را ديد در جاى او نشسته و خلعت پوشيده . بخليفه گفت : يا ملك الزمان ، از بهر چه علاء الدين خلعت پوشيده ، در جاى من نشسته ؟ خليفه گفت : من او را شاه بندر بازرگانان كردم . نشنيدهء كه در مثل گفته‌اند : المناصب تقليد لا تخليد ؟ 19 اكنون تو معزول هستى . پدرزن علاء الدين گفت : او نيز از ماست . و اى خليفه ، كار نكو و بجا كردهء . بسى خوردسالان هستند كه بزرگ قبيله‌اند . پس از آن خليفه ، منشور نوشته ، بوالى بداد . و در ديوان ، ندا در دادند كه : علاء الدين شاه بندر بازرگانانست و او مسموع الكلمه و محفوظ الحرمه است و اكرام و احترام او بر همه‌كس فرض است . چون روز ديگر شد ، علاء الدين دكان از براى غلام بگشود و او را بربيع و شرا برنشاند و خود ، سوار گشته ، روى بديوان خليفه گذاشت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 262 ","page_number":262},
  {"content":"\r\n\r\n\r\nچون شب دويست و پنجاه و نهم برآمد\r\nگفت : اى ملك جوان‌بخت ، علاء الدين سوار گشته ، روى بديوان خليفه آورد و به عادت معهود در جاى خويشتن قرار گرفت . و همه‌روزه حال بدين منوال بود . كه روزى گويندهء بخليفه گفت كه : فلان نديم ، عمر بخليفه بداد . خدا دولت خليفه را پايدار كند . پس خليفه گفت : كجا است علاء الدين ابو الشامات ؟ علاء الدين در حضرت خليفه حاضر آمد . چون خليفه او را بديد ، خلعت به دو داده ، نديمش خواند و از براى او در هرماهى هزار دينار وظيفه نوشتند . پس علاء الدين در نزد خليفه بنديمى بسر ميبرد . اتفاقا روزى در نزد خليفه نشسته بود كه بزرگى از بزرگان دولت به حضرت حاضر شد و بخليفه گفت : رئيس ستيّن درگذشت . خدا خليفه را زنده بدارد . پس خليفه بعلاء الدين خلعت بداد و او را بمنصب رئيس ستين بنواخت . و رئيس ستين گذشته را زن و فرزند نبود . خليفه گفت : اى علاء الدين ، رئيس را به خاك بسپار و همهء مال او را به تصرف خويش بياور . چون ديوان منقضى شد ، سوار گشته ، در ركاب او احمد دنف با چهل تن از زيردستان خود كه سرهنگان ميمنه و ميسره خليفه بودند ، روان گشته و ديرگاهى بدينسان در خدمت خليفه بسر ميبردند .\r\nروزى از روزها علاء الدين از ديوان سوار گشته ، بسوى خانه بازگشت و احمد دنف و حسن شومان با تابعان خود به منزل بازگشتند . علاء الدين با زن خود ، زبيده عوديه بنشست و شمعها روشن كردند . پس از آن زبيده از بهر كارى ضرور برخاسته ، بيرون رفت و علاء الدين نشسته بود كه فريادى بلند بشنيد . در حال ، بسرعت برخاست كه خداوند فرياد بشناسد . ديد كه زن خود ، زبيدهء عوديه است كه بر زمين افتاده . چون دست بسينهء او بنهاد ، مرده‌اش يافت . و خانهء پدر زبيده در پهلوى خانهء علاء الدين بود . او نيز فرياد زبيده را بشنيد . با علاء الدين گفت : چه فرياد بود اينكه شنيدم ؟ علاء الدين گفت : تو بمان كه زبيده برفت . و لكن اى پدر ،\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nگرامى داشتن مردگان ، به خاك سپردن ايشان است . پس چون روز برآمد ، زبيده را به خاك سپردند . و علاء الدين ، پدر زبيده را عزا گفت و او نيز علاء الدين را بشكيبائى بفرمود .\r\nو اما علاء الدين ، جامهء ماتم و حزن پوشيده ، از ديوان ببريد و غمين و گريان بنشست . روزى خليفه با جعفر وزير برمكى گفت : اى وزير ، سبب بريدن علاء الدين از ديوان چيست ؟ وزير گفت : علاء الدين از بهر زن خود ، زبيده محزون است . خليفه باحضارش فرمان داد . چون حاضر آمد ، در جواب خليفه گفت : از بهر مرگ زبيده ، زن خود محزون هستم و سبب بريدن از ديوان همين است . خليفه گفت : اندوه از خود دور كن و حزن بيك سو بنه . كه آن‌كه مرده است ، بآمرزش اندر است و ترا حزن‌واندوه هرگز سود ندهد . علاء الدين گفت :\r\nحزن‌واندوه از من نرود ، مگر زمانى كه من بميرم و مرا در پهلوى او به خاك بسپارند . خليفه گفت : در نزد خدا هر تلف‌شدهء را عوضى هست و به هيچ حيلت از مرگ نتوان رستن .\r\n بهشتى بدى گيتى از رنگ‌وبوى * اگر مرگ و پيرى نبودى در اوى\r\nز ما تا دم مرگ يك دَم رهست * اگر دم دراز است اگر كوته است \r\nچون خليفه او را عزا گفت ، بآمدن ديوان فرمانش داد . آنگاه برخاسته ، بدار الخلافه بازگشت . و علاء الدين آن شب را بروز آورد . چون روز برآمد ، سوار گشته ، بديوان برفت و در حضرت خليفه ، زمين بوسه داد . خليفه او را تحيت گفت و در منزلت و مقام خودش جاى داد . پس از انقضاى ديوان ، خليفه گفت : اى علاء الدين ، تو امشب مهمان منى . پس او را بسراى اندرآورد و كنيزكى را كه قوة القلوب نام داشت ، حاضر آورد و به او گفت : علاء الدين زنى داشت زبيدهء عوديه نام كه اندوه از علاء الدين هميبرد و سبب عيش او بود . اكنون زبيده وفات يافته . قصد من اينست كه از بهر علاء الدين عود بنوازى و بخوانى .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\n\r\nچون شب دويست و شصتم برآمد\r\nگفت : اى ملك جوان‌بخت ، خليفه با كنيزك خود ، قوة القلوب گفت : هميخواهم كه با سماع طرب‌انگيز ، حزن‌واندوه از علاء الدين ببرى . پس كنيزك ، عود بگرفت و سنگ سخت را برقص درآورد . خليفه گفت : اى علاء الدين ، چه ميگوئى در آواز اين كنيزك ؟ علاء الدين گفت : زبيده را آواز از اين خوشتر بود و لكن اين در عود نواختن ، ذو فنون است . خليفه به او گفت : آيا اين كنيزك ، ترا خوش آمد ؟\r\nعلاء الدين گفت : آرى ، اى خليفه زمان ، مرا از او خوش آمد . خليفه گفت : بتربت نياكانم سوگند كه اين كنيزك را با خادمان و كنيزان او به تو بخشيدم . علاء الدين چنان گمان كرد كه خليفه ، مزاح همىكند .\r\nچون بامداد شد ، خليفه بنزد قوة القلوب بيامد و به او گفت : ترا بعلاء الدين بخشيده‌ام . قوة القلوب فرحناك شد . كه او را چون ديده ، دوست داشته بود . پس خليفه بفرمود كه قوة القلوب آنچه متاع دارد ، بخانهء علاء الدين برند . چون قوة القلوب بقصر علاء الدين برفت ، دو خواجه‌سراى را گفت كه هريك از ايشان به چپ و راست در قصر ، كرسى نهاده ، بنشيند و چون علاء الدين بيايد ، دست او را بوسيده ، به او بگويند كه خاتون ما قوة القلوب ، ترا همىخواهد . خليفه ، او را با كنيزكان به تو بخشيده . پس خواجه‌سرايان بدانسان كردند كه قوة القلوب فرمان داده بود .\r\nچون علاء الدين بازآمد ، دو خواجه‌سراى از خواجه‌سرايان خليفه بدر نشسته يافت . عجب آمدش و با خود گفت : شايد اين خانهء من نباشد . و گرنه بودن ايشان را سبب چيست ؟ پس چون خواجه‌سرايان ، علاء الدين را بديدند ، باستقبال او برخاستند . دست او را بوسيدند و گفتند كه : ما از مملوكان قوة القلوب هستيم و او ترا سلام داد و گفت كه خليفه ، او را با كنيزكان او به تو بخشيده و اكنون ترا همىخواهد . علاء الدين گفت : از من قوة القلوب را سلام داده ، بگوئيد كه تا تو در\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nاين قصر هستى ، من بنزد تو نخواهم آمد . كه آنچه از خواجه باشد ، بر بنده حرام است . و بقوة القلوب بگوئيد كه او را نزد خليفه ، خرج يك‌روزه چه بود ؟ پس خواجه‌سرايان بسوى قوة القلوب رفتند و ماجرا به او گفتند . قوة القلوب در جواب گفت كه : صرف يك‌روزه من صد دينار است . پس علاء الدين ، همه‌روزه يكصد دينار از بهر قوة القلوب ميفرستاد تا اينكه روزى از روزها علاء الدين از ديوان ببريد . خليفه گفت : اى جعفر ، من قوة القلوب را بعلاء الدين ندادم ، مگر بسبب اينكه او از زن خود ، زبيدهء عوديه شكيبا شود و برو محزون نگردد . باز سبب بريدن علاء الدين از ديوان چيست ؟ جعفر گفت : اى خليفه ، راست گفته‌اند كه : من لقى احبابه نسى اصحابه . يعنى هركه بدوستان رسد ، ياران را فراموش كند . خليفه گفت : شايد بريدن او از ما بعذرى باشد . ما را بايد كه بسوى او رويم .\r\nپس خليفه با وزير ، پنهانى بسوى علاء الدين رفتند . چون بنزد علاء الدين برسيدند ، علاء الدين ايشان را بشناخت . برخاسته ، در پيش روى خليفه ، زمين بوسه داد . و خليفه در جبين او اثر ملالت بديد . به او گفت : اى علاء الدين ، سبب حزن چيست ؟ مگر با قوة القلوب ازدواج نكرده‌اى ؟ گفت : ايها الخليفه ، آنچه خواجگان را شايد ، به بندگان حرام است . و من تاكنون نزد او نرفته‌ام . خليفه گفت : قوة القلوب را هميخواهم ببينم . پس خليفه برخاسته ، بنزد قوة القلوب رفت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و شصت و يكم برآمد\r\nگفت : اى ملك جوان‌بخت ، خليفه برخاسته ، بنزد قوة القلوب رفت . چون قوة القلوب ، خليفه را بديد ، برخاسته ، زمين بوسه داد . خليفه به او گفت : علاء الدين بنزد تو آمده يا نه ؟ گفت : لا و اللّه . ايها الخليفه ، من بطلب او فرستادم . ولى او نيامد .\r\nپس خليفه او را ببازگشتن دار الخلافه بفرمود و با علاء الدين گفت : از ما كناره مگير . پس از آن ، خليفه بدار الخلافه روى نهاد و علاء الدين آن شب را بروز\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nآورد . چون روز برآمد ، سوار گشته بديوان برفت و بجاى رئيس ستين بنشست .\r\nخليفه ، خازن را فرمود كه ده هزار دينار بجعفر وزير بدهد . خازن ، مبلغ حاضر آورد . خليفه بجعفر برمكى گفت : قصد من اينست كه ببازار كنيزفروشان رفته ، با اين ده هزار دينار كنيزكى از براى علاء الدين شرا كنى . وزير ، فرمان بپذيرفت و با علاء الدين ببازار اندرآمدند .\r\nاتفاقا در آن روز ، خالد نام ، والى بغداد ببازار آمده بود كه براى پسرش كنيزكى شرا كند . و سبب اين بوده است كه خالد ، زنى داشت خاتون نام و او را فرزندى بود قبيح المنظر كه حيظلم بظاظه ميگفتند . و آن پسر پانزده ساله بود ولى بر اسب نشستن نتوانستى و پدر او از دليران روزگار بود . پس مادرش بوالى گفت :\r\nمراد من اينست كه از براى حيظلم زن بگيرى . كه شايسته تزويج است . والى گفت : اين پسر ، قبيح المنظر و كريه الرايحه است . هيچ زن ، او را بشوهرى قبول نكند . زن والى گفت : كنيزكى از براى او بخر . از قضا همان‌روز كه وزير با علاء الدين ببازار آمده بودند ، والى نيز با پسر خود ، حيظلم ببازار درآمدند . و ايشان ببازار اندر بودند كه مردى كنيزكى خداوند حسن و جمال و صاحب قد با اعتدال بياورد . وزير با دلال گفت كه : اين كنيزك را بهزار دينار گفتگو كن . در آن هنگام ، حيظلم را نيز بدان كنيز نظر افتاد و مهر كنيزك اندر دلش جاى گرفت و با پدر گفت : اين كنيزك از براى من شرا كن . پس والى از نام كنيزك بپرسيد . كنيز گفت : مرا نام ، ياسمين است . آنگاه بحيظلم گفت : اگر ترا از كنيزك خوش همىآيد ، بر قيمت كنيزك بيفزاى . حيظلم بدلال گفت : چند قيمت داده‌اند ؟ دلال گفت : هزار دينار داده‌اند . گفت : من هزار و يكصد دينار مىدهم دلال يك دينار نزد علاء الدين بيامد . علاء الدين ، دو هزار دينار قيمت داد . پس هرچه پسر والى يك دينار ميافزود ، علاء الدين ، هزار دينار افزون ميكرد . آنگاه پسر والى در خشم شد و بدلال گفت : كيست كه بر قيمت من همىافزايد ؟ دلال گفت : جعفر وزير ميخواهد كه كنيز از بهر علاء الدين شرا كند و علاء الدين اكنون قيمت بده هزار دينار رسانيد . خواجهء كنيز چون ده هزار دينار بشنيد ، قيمت بستد و كنيز را\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nبعلاء الدين بفروخت و علاء الدين ، كنيز را در راه خدا آزاد كرده ، بخويشتن تزويجش كرده ، به خانه خود برد .\r\nو اما حيظلم ، پسر والى دلگير بازگشت و بحسرتش همىافزود تا اينكه رنجور گشته ، ببستر افتاد و خوردن و نوشيدن بگذاشت و عشق به دو چيره شد .\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nچون مادرش اين حالت بديد ، سبب رنجورى بازپرسيد . حيظلم گفت : اى مادر ، ياسمين از براى من بخر . مادرش گفت : چون رياحين‌فروش از اينجا بگذرد ، من يك دسته ياسمين از براى تو شرا كنم . حيظلم گفت : اى مادر ، ياسمين را كه از جنس رياحين است نگفتم . بلكه ياسمين كنيزك را همىخواهم كه پدر من او را نخريد . زن والى به شوهرش گفت : چرا كنيزك را از براى پسرم نگرفتى ؟ والى گفت : كنيزى را كه علاء الدين رئيس ستين مشترى بود ، من ياراى خريد آن نداشتم . پس حيظلم را رنجورى فزون گشت و از خواب‌وخور بازماند و مادرش بحزن اندر شد .\r\nتا اينكه روزى مادرش در خانه محزون نشسته بود كه ناگاه عجوزى درآمد . و آن عجوز را مادر احمد قماقم السراق ميگفتند . و اين احمد در آغاز ، جوانى دزد بود كه نور از آفتاب و سرمه از چشم همىدزديد . پس از آن ، او را امير دزدبگيران كردند و والى ، وقتى او را بگناهى بزرگ گرفته ، پيش خليفه برد .\r\nخليفه بكشتنش فرمود و او بوزير پناه برد . و شفاعت وزير در نزد خليفه رد نميشد . پس از براى احمد شفاعت كرد . خليفه با وزير گفت : چگونه شفاعت از شخصى كردى كه جان و مال مردم از او بمخافت اندر است ؟ وزير گفت : اى خليفه ، در زندانش كن . از آن‌كه زندان را از روى حكمت ساخته‌اند . كه زندان ، گور زندگان و سبب شماتت دشمنان است . خليفه او را بزندان فرستاد و در قيد او نوشتند كه : تا روز مرگ بايد در زندان مخلد باشد . و مادر او به خانه والى آمد و شد داشت و بدر زندان بنزد پسرش ميرفت و ميگفت : نگفتمت كه حرام را ترك كن و از ستمكارى به پرهيز ؟ احمد ميگفت : اين كار بر من مقدر شده بود . و لكن اى مادر ، چون بنزد زن والى به روى ، او را به شفاعت من برانگيز . پس چون عجوز بنزد زن والى درآمد ، ديد كه ملول و محزون است . گفت : اى خاتون ، چرا بحزن و ملالت اندرى ؟ گفت : از براى پسرم اندوهناكم . پس حكايت را بعجوز بازگفت . عجوز گفت : چه ميگوئى در كسى كه حيلت و نيرنگ ساز كرده ، پسرت را از اين رنج برهاند ؟ زن والى گفت : كيست كه چنين حيلت تواند كرد ؟ عجوز\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nگفت : مرا پسرى است احمد قماقم السراقش گويند . و او بزندان اندر است و در قيد او نوشته‌اند كه تا زمان مرگ در زندان مخلد بماند . پس تو اكنون برخيز و خويش را بياراى و جامهء نيكو در بر كن و با جبين گشاده نزد شوهر رو و بگو حاجتى دارم . با تو بگويد كه حاجت تو چيست . بگو تا بطلاق سوگند نخورى ، حاجت نگويم . چون سوگند بطلاق ياد كند ، به او بگو كه در زندان ، احمد ناميست .\r\nمادر مسكينهء دارد و مرا شفيع كرده كه از تو درخواهم تا در پيش خليفه ، شفاعتش كنى . كه خدا ترا پاداش نيكو دهاد . زن بعجوز گفت : سمعا و طاعة . پس چون والى بنزد جفت خود درآمد ،\r\nچون قصه بدينجا رسيد ، بامداد شد و شهرزاد لب از داستان فروبست .\r\n\r\nچون شب دويست و شصت و دوم برآمد\r\nگفت : اى ملك جوان‌بخت ، چون والى به خانه درآمد ، زن او سخنى را كه عجوز ياد داده بود ، به شوهر بگفت و او را بطلاق سوگند بداد . چون صبح شد ، والى بزندان درآمده ، باحمد گفت : آيا از كردار ناصواب خود توبه خواهى كرد ؟\r\nاحمد گفت : من بسوى خدا بازگشت كرده‌ام و بدل و زبان همىگويم استغفر اللّه .\r\nپس والى ، او را از زندان بدرآورد ولى قيد اندر پاى داشت . و او را بقصر خليفه برد و در پيش روى خليفه ، آستان بوسه داد . خليفه گفت : اى امير خالد ، چه حاجت دارى ؟ پس امير خالد ، احمد قماقم را در قيد و زنجير ، پيش خليفه بداشت . خليفه گفت : اى قماقم ، تو تا اكنون زنده هستى ؟ احمد گفت : اى خليفه ، بدبختان را عمر دراز است . خليفه گفت : اى امير خالد ، او را از بهرچه بدينجا آوردهء ؟ خالد گفت : اى خليفه زمان ، او را مادريست پير و رنجور كه جز اين پسر در جهان هيچكس ندارد و اين غلامك را شفيع كرد خليفه ، قيد از پسر او بردارد و منصب امارت دزدگيران كه پيشتر داشت ، باز به دو بدهد . به شرط آن‌كه توبه كند و ديگر گرد اين گونه كردارها نگردد . خليفه باحمد قماقم گفت : آيا از\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nكردارهاى بد خود توبه كردهء يا نه ؟ گفت : اى خليفه ، بسوى خدا بازگشت كرده‌ام .\r\nخليفه فرمود آهنگر حاضر آوردند و قيد ازو برداشتند . آنگاه خليفه منصبى به دو داده ، خلعتش بخشود و او را بدرست راه رفتن بفرمود . پس احمد ، پاى خليفه را بوسيده ، از قصر بدرآمد و زمانى ازين بگذشت .\r\nروزى مادر احمد بنزد زن والى بيامد . زن والى به او گفت : حمد خداى را كه پسرت از زندان خلاص شد و اكنون به صحت و راحت اندر است . پس چرا تو به او نميگوئى كه درآوردن ياسمين براى پسر من تدبير كند ؟ مادر احمد گفت :\r\nبه زودى بگويم . پس ، از نزد زن والى برخاسته ، پيش احمد بيامد . به احمد گفت :\r\nاى فرزند ، سبب خلاصى تو نبوده است ، مگر زن والى . و از تو ميخواهد كه در كشتن علاء الدين تدبيرى كرده ، كنيزك او ياسمين را از براى پسر والى ، حيظلم بظاظه بياورى . احمد با مادرش گفت : اين كاريست بس آسان . همين شب درين كار تدبير كنم . و آن شب غرّه ماه بود .\r\nخليفه را عادت اين بود كه شب غرّه هرماه را نزد زبيده . بروز ميآورد . و در وقت رفتن نزد زبيده بدله و خاتم و دستار خلافت را درآورده ، با سبحهء گهر در ايوان حكومت بفراز كرسى برمىنهاد . و خليفه را مصباحى بود زرّين كه سه گوهر گران با رشتهء زرّين از آن آويخته بودند و آن مصباح در نزد او بسى عزيز\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nبود . پس خليفه ، خواجه‌سرايان بدان مصباح و خاتم و دستار و بدله و سبحه برگماشته ، خود بقصر زبيده درآمد . و احمد قماقم صبر كرد تا اينكه شب از نيمه شب بگذشت و ستارهء سهيل سر برزد و همه‌كس بخفتند . آنگاه تيغ بركشيده ، كمند برداشت و رو بقصر خليفه آورد . كمند بحصار قصر بينداخت و به دو آويخته ، بفراز رفت . پس از آن با كمند فرود آمده ، در ايوان بگشود .\r\nخواجه‌سرايان ، خفته يافت و ايشان را بداروى بيهوشى ، بى خود كرد و بدله و سبحه و خاتم و دستار خليفه را با مصباح زرّين برداشته ، از همانجا كه بقصر درآمده بود ، بيرون رفته ، بسوى خانهء علاء الدين روان شد . مقارن همان اوقات ، ياسمين از علاء الدين باردار گشته بود . پس احمد قماقم از ديوار حصار بساحت خانهء علاء الدين فرود آمد و لوحى از فرش خانه بدرآورد و زمين آن را بركنده ، پارهء از آن چيزها كه از قصر خليفه آورده بود ، بدانجا بنهاد و پارهء با خود برداشت . پس از آن ، رخام بجاى خود برگردانيد و بدانسانش كرد كه بود . و از ديوار حصار بدرآمده ، با خود ميگفت : چون بطرب بنشينم ، همين مصباح را در پيش روى خود بگذارم .\r\nپس چون روز برآمد ، خليفه روى بايوان نهاد . خواجه‌سرايان را بى خود يافت . ايشان را به خود آورد . آنگاه نظر كرد . بدله و سبحه و خاتم و دستار و مصباح را بدانجا نديده ، در خشم شد و جامهء غضب بپوشيد و در ديوان بنشست .\r\nوزير پيش‌آمده ، آستان بوسه داد و گفت : ايها الخليفه ، چه روى داده ؟ خليفه ، حادثه بوزير بازگفت كه ناگاه والى درآمد و احمد قماقم در ركاب او بود . خليفه را در خشم يافت . چون خليفه را نظر بوالى افتاد ، گفت : اى امير خالد ، بغداد چگونه است ؟ والى گفت : الحمد للّه ، بامن و امان اندر است . خليفه گفت : دروغ همىگوئى . والى گفت : اى خليفه ، چه روى داده ؟ خليفه قصه با او بيان كرد و او را گفت كه : بر تو لازم كردم كه اين چيزها بياورى . والى گفت : اى خليفه ، كرم درخت از خود پديد آيد . بيگانگان قدرت آمدن بدينجا ندارند . خليفه فرمود كه :\r\nاگر اين چيزها نياورى ، ترا بكشم . والى گفت : پيش از آن‌كه كشته شوم ، من نيز\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nاحمد قماقم را بكشم . از آن‌كه حرامى را نتواند پديد آورد ، مگر امير دزدگيران .\r\nپس احمد قماقم ، آستان خليفه را بوسه داد و گفت : پديد آوردن اين دزد بعهدهء منست . و لكن خليفه ، دو تن از خادمان قاضى و دو تن از خادمان والى همراه من كند . از آن‌كه هركس كه اين كار كرده ، نه از والى بيم دارد و نه از خليفه بهراس اندر است . خليفه فرمود : با هركس كه خواهى ، همراه باش . ولى نخست جستجوى قصر من بكن . پس از آن خانهء وزير و خانهء رئيس ستين تفتيش كن . كه بجان خودم سوگند اين كار از هركس كه ظاهر شود ، ناچار او را بكشم ، اگرچه پسر من باشد . پس احمد قماقم فرمان از خليفه بگرفت كه بخانه‌ها درآمده ، تفتيش كند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و شصت و سوم برآمد\r\nگفت : اى ملك جوان‌بخت ، احمد قماقم فرمان از خليفه گرفت كه بخانها درآمده ، تفتيش كند . پس سه ميخ آهنين و سه ميخ فولادين بدست گرفته ، نخست قصر خليفه تفتيش كرد . پس از آن خانهء وزير جستجو نمود و بخانهاى حجاب و نواب نيز گذر كرد تا بخانهء علاء الدين ، رئيس ستين برسيدند . چون علاء الدين آواز ايشان بشنيد ، از نزد ياسمين برخاسته ، بدرآمد . والى را با كوكبه بديد و به او گفت :\r\nاى امير خالد ، چه خبر است ؟ والى تمامت حكايت به او بيان كرد . علاء الدين گفت : بخانهء من نيز درآئيد . والى گفت : اى خواجه ، تو امين هستى . چگونه گمان بد به تو توان برد ؟ جبرئيل مؤتمن و آنگاه دزد ؟ علاء الدين گفت : ناچار بايد خانهء من جستجو كنيد . پس قاضى و والى به خانه درآمدند و احمد قماقم پيش رفته ، بلوحهاى رخام كه به خانه گسترده بودند ، نظاره ميكرد تا بدان لوح برسيد كه چيزها را خود در زير خاك كرده بود . پس سيخ به رخام گذاشته ، بتوانائى تمام فروبرد .\r\nدر حال ، رخام بشكست و از زير او چيزى بدرخشيد . احمد گفت : ما شاء اللّه . از\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nبركت قدوم ما درين مكان گنج پديد آمد . پس قاضى و والى پيش رفته ، نظاره كردند . تمامت آن چيزها در خانهء علاء الدين يافته شد . آنگاه ورقه را بمهرهاى خود ، مهر كردند و علاء الدين را گرفته ، دستار از سر او برداشتند و همهء مال او را ضبط كردند .\r\nو احمد قماقم ، كنيز او ياسمين را بگرفت . و او آبستن بود . پس او را بمادر خود رسانيد و به مادرش گفت : اين را به خاتون ، زن والى برسان . آنگاه عجوز ، ياسمين را گرفته ، بنزد زن والى بياورد . چون حيظلم بظاظه ، كنيزك را بديد ، عافيت به دو راه يافته ، در حال از بستر برخاست و فرحناك شد و بنزديك ياسمين رفت . پس ياسمين خنجر بگرفت و به او گفت : از من دور شو و گرنه ترا بكشم و خود را نيز بكشم . مادر حيظلم بياسمين گفت : اى پليدك ، پسرم را آزاد بگذار .\r\nياسمين گفت : اى پليدك و اى سگ ، در كدام مذهب جايز است كه يك زن ، دو شوهر بگيرد و چگونه شده است كه سگان همىخواهند كه به مكان شيران بنشينند ؟ پس حيظلم را عشق ، افزون گشت و شوق و وجد ، بيقرارش كرد و خورد و خوابش بريده شد و به بستر درافتاد . زن والى بياسمين گفت : اى پليدك ، چرا پسرم را باندوه و عسرت گرفتار كردهء ؟ ناچار ترا بيازارم و در كشتن علاء الدين بكوشم . ياسمين گفت : اگر من در هواى علاء الدين بميرم ، بر من گواراتر است كه با حيظلم سخن بگويم . پس خاتون ، زن والى برخاسته ، جامهء حرير و زرّينه اسباب را از ياسمين بركند و جامهء درشت و پشمينه‌اش بپوشانيد و بمطبخش فرستاد و در خيل كنيزكان خدمت جاى داد و به او گفت : مستوجب همينى كه هيزم بشكنى و پياز خورد كنى و در زير ديگ ، آتش بفروزى . ياسمين گفت : بهمهء اينها راضى و خشنودم . ولى طاقت ديدن پسرت ندارم . پس دل مطبخيان را خدا به دو مهربان كرد . بجاى او خدمت ميكردند و رنجش او را نميتوانستند . ياسمين را كار بدينجا رسيد .\r\nو اما علاء الدين را گرفته ، با متاع‌هاى خليفه بديوان بردند . خليفه بر كرسى نشسته بود كه ناگاه والى و احمد و خادمان علاء الدين را با متاع‌هاى خليفه حاضر\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nآوردند . خليفه گفت : اينها را در كجا پديد آورديد ؟ گفتند : در ميان خانهء علاء الدين يافتيم . پس خليفه غضب‌آلود شد و متاعها را بگرفت و مصباح را در ميان آنها نديد . با علاء الدين گفت : مصباح كجاست ؟ گفت : من ندزديده‌ام و مرا خبر از جائى نيست . خليفه به او گفت : اى خيانتكار ، چگونه من ترا نزديك به خود مىكنم و تو مرا از خود دور ميكنى و من ترا امين ميشمارم و تو به من خيانت هميكنى ؟ پس از آن فرمود كه علاء الدين را بر دار كنند . آنگاه والى ، علاء الدين را بدرآورد و منادى ندا همىداد كه : اين كمتر پاداش آن كسى است كه بخليفه خيانت كند . چون مردمان ، اين ندا بشنيدند ، در پاى او بتفرج برآمدند . علاء الدين را كار بدينگونه شد .\r\nو اما احمد دنف با زيردستان خود در باغى بعيش و نشاط نشسته بودند كه ناگاه مردى از مقربان ديوان بنزد ايشان درآمد و دست احمد دنف را ببوسيد و گفت : اى احمد دنف ، اى سر سرهنگان خليفه ، تو در عيش و نوش نشسته و آب اندر زير پاى تو بسته‌اند و از حادثهء كه روى داده ، آگاه نيستى . احمد گفت : چه حادثهء رو داده ؟ سقا گفت : علاء الدين را كه به فرزندى گرفته بودى ، بپاى دارش بردند و هميخواهند كه بر دارش كنند . احمد دنف با حسن شومان گفت : اى برادر ، چه حيلت دارى و چه تدبير ، ترا بخاطر ميرسد ؟ حسن شومان گفت :\r\nعلاء الدين از اين گناه ، برى و ازين كار ، بى خبر است . يكى از دشمنان ، دام نيرنگ به دو گسترده . احمد گفت : اكنون ترا راى چيست ؟ حسن شومان گفت : خلاص او انشاء اللّه دست ما خواهد بود . پس حسن شومان برخاسته ، بزندان رفت و بزندانبان گفت : يكى از زندانيان را كه بكشتن سزاوار است ، بياور . زندانبان ، كسى را كه بعلاء الدين بسيار شبيه بود ، از زندان بدرآورده ، بحسن شومانش بداد .\r\nحسن شومان ، سر او را پوشيده ، با احمد دنف و على زيبق مصرى بميان گرفته ، بياوردند . و علاء الدين را جلاد هميخواست كه بدارش كشد . احمد دنف پيش رفته ، پاى بر روى جلاد بگذاشت . جلاد گفت : كنار رويد كه من كار بانجام رسانم . احمد به او گفت : اى پليد ، اين مرد را بگير و بجاى علاء الدين بر دارش\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nكن . كه او مظلوم است . جلاد ، آن مرد را گرفته ، بجاى علاء الدين بر دارش كشيد .\r\nپس از آن احمد دنف و على زيبق مصرى ، علاء الدين را برداشته ، بخانهء احمد دنف بردند . چون او را به خانه درآوردند ، علاء الدين با احمد گفت : اى پدر ، خدا ترا پاداش نيكو دهاد . احمد گفت : اى علاء الدين ، اين چه كار است كه از تو سر زده است ؟\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و شصت و چهارم برآمد\r\nگفت : اى ملك جوان‌بخت ، احمد گفت : اين چكار است كه از تو سر زده است ؟ خدا بيامرزد آن‌كه اين مثل گفته : من ائتمنك لا تخنه و لو كنت خائنا . يعنى آن كسى كه ترا امين بداند ، او را خيانت مكن ، اگرچه خائن باشى . با اينكه خليفه ، ترا در نزد خود ، جايگاه بلند و رتبت برتر بداد و ترا ثقه و امين نام نهاد ، چگونه تو به او اين كار كردى و متاعهاى او را بگرفتى ؟ علاء الدين گفت : اى پدر ، بنام خدا سوگند كه اين كار من نيست و مرا گناهى نباشد و آن‌كس كه اين كار كرده ، نشناسم . احمد دنف گفت : اين كار نكرده است ، مگر يكى از دشمنان . و اى فرزند ، هركس كارى كند ، بپاداش آن برسد . و لكن اى علاء الدين ، ديگر ترا اقامت در بغداد نشايد . از آن‌كه با ملوك ، دشمنى نتوان كرد و آن‌كس را كه ملوك در قصد او باشند ، رنجش دراز كشد . علاء الدين گفت : اى پدر ، كجا بايدم رفت ؟ احمد دنف گفت : من ترا باسكندريه برسانم . كه منزليست مبارك و نزهتگاهى است خرمّ . علاء الدين گفت : من سخن ترا بنيوشم و اطاعت كنم . پس احمد دنف با حسن شومان گفت : هروقت كه خليفه از من جويان شد ، تو به او بگو كه از براى نظم ثغور رفته .\r\nپس احمد ، علاء الدين را برداشته ، از بغداد بيرون شد و هميرفتند تا بباغ رسيدند . در آنجا دو تن از غلامان خليفه بديدند كه باستر سوار بودند . احمد به\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nغلامان گفت : باج بياوريد . گفتند : باج از بهرچه بدهيم ؟ احمد گفت : من باج‌ستان اين مكان هستم . پس هريك از ايشان صد دينار دادند . پس از آن احمد ، ايشان را بكشت و استر ايشان بگرفت و خود بر استرى نشسته ، علاء الدين را بر استر ديگرسوار كرده ، برفتند تا به شهر اياس 20 رسيدند و در كاروانسرائى فرود آمدند و شب را در آنجا بروز آوردند .\r\nعلاء الدين ، استر خود بفروخت و استر احمد را بخادم كاروانسرا بسپرد و بكشتى نشسته ، كشتى براندند تا باسكندريه برسيدند . احمد دنف ، علاء الدين را ببازار برده ، در آنجا همىگشتند كه ناگاه دلال ، مردم را بدكانى دلالت ميكرد و قيمت نهصد و پنجاه دينار ميگفت . علاء الدين گفت : من هزار دينارش هميدهم .\r\nپس دلال ، دكان بعلاء الدين بفروخت . علاء الدين كليدهاى دكان گرفته ، دكان بگشود . ديد كه فرشها بطبقه گسترده‌اند و در مخزنهاى دكان ، متاع خرازى ، چندانكه خواهى حاضر است . احمد بعلاء الدين گفت : اى فرزند ، اين دكان و طبقه با آنچه متاع در آنجا هست ، همگى از آن تو شد . اكنون بدكان اندر بنشين و بيع و شرا كن و دل ، ناخوش مدار . كه تجارت ، كارى است مبارك . پس احمد دنف سه روز در نزد علاء الدين بماند و روز چهارم او را دلدارى داده ، گفت : تو درين مكان برقرار باش كه اكنون من هميروم و بسوى تو باز خواهم گشت و از خليفه ، امان از بهر تو خواهم آورد . و از آن‌كس كه اين حيلت با تو كرده ، تفتيش كنم .\r\nپس احمد دنف از آنجا روان گشته ، باياس برسيد . استر از كاروانسرا گرفته ، سوار شد . هميرفت تا ببغداد درآمد . با حسن شومان ملاقات كرده ، گفت :\r\nاى حسن ، خليفه از من جويان شد يا نه ؟ حسن گفت : لا و اللّه . بخاطرش هم نگذشتى . پس احمد به خدمت خليفه قيام نمود . پيوسته تفتيش اخبار هميكرد تا اينكه روزى بديد كه خليفه بجعفر وزير التفات فرمود . گفت : اى جعفر ، علاء الدين را بديدى كه با من چكار كرد ؟ وزير گفت : اى خليفه ، تو نيز بدار كشيدنش پاداش بدادى و پاداش او همان بود كه به دو رسيد . خليفه گفت : اى\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nوزير ، هميخواهم كه رفته ، او را بر دارش ببينم . وزير گفت : اى خليفه ، آنچه فرمودهء بكن . پس خليفه با وزير بپاى دار برفتند . خليفه بدان مرد دار كشيده نظر كرده ، ديد كه جز علاء الدين ، كس ديگر است . گفت : اى وزير ، اين علاء الدين نيست . جعفر برمكى گفت : اى خليفه ، چگونه شناختى كه ديگرى است ؟ خليفه گفت : علاء الدين كوتاه بود و اين دراز است . وزير گفت : دار كشيده ، دراز همىشود . خليفه گفت : علاء الدين سفيد بود . اين سياه است . وزير گفت : اى خليفه ، مگر ندانى كه مرگ ، صورت اصلى دگرگون كند ؟ پس خليفه فرمود از دارش به زير آوردند . گفت : لا يعلم الغيب الا اللّه . ما كه ندانستيم اين شخص علاء الدين است يا ديگرى . آنگاه خليفه فرمود بخاكش سپردند و نام علاء الدين از ميان گم شد و از دلها فراموش گشت .\r\nو اما حيظلم بظاظه را از عشق ياسمين ، بيمارى ، سخت شد و رنجورى ، فزون گشت تا اينكه درگذشت و بخاكش سپردند . و اما ياسمين را ايام حمل بسر آمد . پسرى ماه‌منظر بزاد . كنيزكان گفتند : چه نام خواهى گذاشت ؟ ياسمين گفت :\r\nاگر پدر ميداشت ، او نامش ميگذاشت . ولى من اصلانش همىخوانم . پس از آن دو سال پىدرپى شيرش داد و پس از دو سال از شير بازگرفت . و اصلان بزرگ همىشد تا اينكه راه رفتن توانست .\r\nاتفاقا روزى مادر اصلان به كار مطبخ مشغول بود كه از پله‌هاى مطبخ فراز رفته ، امير خالد والى نشسته بود . او را بگرفت و در كنار خود بنشانيد و در شمايل او تأمل كرده ، ديد كه بعلاء الدين بسيار شبيه است . پس از آن مادرش ياسمين جستجو كرده ، نيافتش . بساحت خانه درآمد . ديد كه امير خالد نشسته و طفل را اندر كنار گرفته است . چون كودك ، مادر خود بديد ، خويشتن را بسوى او انداخت . امير خالد ، كودك را در آغوش گرفته ، گفت : اى كنيزك ، بيا . چون ياسمين بيامد ، والى به او گفت : اين كودك پسر كيست ؟ كنيزك گفت : پسر من است . والى گفت : پدرش كيست ؟ گفت : علاء الدين ابو الشامات بود . و لكن اكنون پسر تست . والى گفت : علاء الدين ، خيانت‌كار بود . ياسمين گفت : حاشا كه او\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nخائن باشد . والى گفت : وقتى اين پسر بزرگ شود و به تو بگويد پدر من كيست ، تو به او بگو كه پسر امير خالد والى هستى . كنيزك گفت : سمعا و طاعة . پس از آن امير خالد ، اصلان را ختنه كرده ، با خوشترين طورها پرورش داد و آموزگار به دو بگماشت . اصلان ، خط و قرائت ، ياد گرفت و امير خالد را پدر هميخواند .\r\nسواران جمع آورده ، او را فنون سوارى و آداب جنگ و جدال بياموختند . و در دليرى و سوارى بسر حد كمال رسيد . و بدينسان ميگذشت تا اينكه چهارده ساله شد .\r\nاز قضا روزى با احمد قماقم السراق جمع آمدند و باهم دوست گشتند .\r\nاحمد ، او را بمهمانى دعوت كرد ، اصلان دعوت او را پذيرفت . ناگاه احمد ، مصباح زرّين خليفه را كه گوهرها به دو آويزان بود ، بدرآورده ، در پيش روى خود بگذاشت و بپرتو آن بطرب پرداخت . اصلان به او گفت : اى سرهنگ ، اين مصباح به من ده . احمد گفت : آن را نتوانم به تو داد . اصلان گفت : چرا بمنش نتوانى داد ؟ احمد گفت : از آن‌كه جانها از براى او تلف شده . اصلان گفت : جان كه تلف شده ؟ احمد گفت : يكى بدين شهر درآمد كه او را علاء الدين مىگفتند و او را رئيس ستين كردند و همين مصباح ، سبب هلاك او شد . اصلان گفت : حكايت او چگونه است ؟ احمد قماقم گفت : ترا برادرى بود ، حيظلم بظاظه نام داشت .\r\nچون چهارده ساله شد و شايستهء زن گرفتن گرديد ، پدر خواست كه از براى او كنيزكى بخرد . پس قصه را از آغاز تا انجام باصلان فروخواند و ستمى كه بعلاء الدين ابو الشامات رسيده بود ، به او بازگفت . اصلان با خود گفت : شايد ياسمين ، نام مادر من باشد و پدر من نخواهد بود ، مگر علاء الدين ابو الشامات .\r\nپس اصلان از نزد قماقم بدرآمد و با احمد دنف ملاقات كرد . چون احمد دنف او را ديد . گفت : منزه است خدائى كه مانند ندارد . حسن شومان گفت : از چه چيز در عجب شدى ؟ احمد دنف گفت : اين پسر بعلاء الدين بسيار شبيه است . پس احمد دنف ، او را آواز داد و گفت : اى اصلان ، نام مادر تو چيست ؟ گفت : او را ياسمين نامند . پس احمد گفت : اى اصلان ، چشمت روشن\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nباد كه پدر تو نيست ، مگر علاء الدين . و لكن اى فرزند ، بنزد مادرت رفته ، نام پدر ازو جويان شو . اصلان بنزد مادر رفته ، از نام پدر جويان شد . ياسمين گفت : پدر تو امير خالد والى است . اصلان بمادر گفت : پدر من نيست ، مگر علاء الدين .\r\nپس مادر بگريست و گفت : اى فرزند ، ترا كه آگاه كرد ؟ اصلان گفت : احمد دنف مرا آگاهانيد . پس حكايت را ياسمين از آغاز تا انجام باصلان بگفت و گفت : اى فرزند ، حق آشكار شد و باطل پوشيده گرديد . بدان كه پدر تو علاء الدين ابو الشامات است . امير خالد والى ، ترا پرورش داده و ترا فرزند خود گرفته . پس اى فرزند ، اگر با احمد دنف ملاقات كنى ، به او بگو كه اى پدر ، ترا به خدا سوگند مىدهم كه خون پدر مرا از قاتل او بگير . پس اصلان از نزد مادر بدر آمده ، برفت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و شصت و پنجم برآمد\r\nگفت : اى ملك جوان‌بخت ، اصلان از نزد مادر بدرآمده ، برفت تا پيش احمد دنف برسيد و دست او را ببوسيد . احمد دنف گفت : اى اصلان ، ترا چه مىشود ؟\r\nاصلان گفت كه : من تحقيق كردم و شناختم كه پدر من علاء الدين ابو الشاماتست و همىخواهم كه خون پدر من از كشندهء او بگيرى . احمد گفت : كشندهء او كيست ؟ اصلان گفت : او را احمد قماقم السراق كشته است . احمد دنف گفت : تو از كجا دانستى كه او را احمد قماقم السراق كشته ؟ اصلان گفت : مصباح زرّين گوهرآويز را كه از جمله متاعهاى خليفه بود ، در نزد او ديدم و به او گفتم كه اين را به من ده ، به من داد و گفت در سر اين مصباح ، جانها رفته و با من حكايتها كرد كه متاعهاى خليفه را دزديده ، بخانهء پدر من برده . پس احمد دنف باصلان گفت :\r\nچون مىبينى كه امير خالد والى ، لباس جنگ همىپوشد ، به او بگو مرا نيز لباس جنگ بپوشان . پس وقتى كه با او بيرون شوى و دليرى خود بخليفه بنمائى ، خليفه\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nبه تو خواهد گفت : اى اصلان ، از من تمنائى كن . بگو تمناى من اينست كه خون پدر مرا از كشندهء او بگيرى . خليفه خواهد گفت : پدرت زنده است . تو به او بگو كه : پدر من امير خالد نيست . بلكه پدر من علاء الدين ابو الشاماتست و امير خالد ، مرا پرورش داده . پس آنچه ميانه تو و احمد قماقم گذشته ، باز بگو و بگو اى خليفه ، مرا به تفتيش مصباح اجازت ده تا مصباح از نزد احمد قماقم پديد آورم .\r\nاصلان گفت : سمعا و طاعة .\r\nپس از آن اصلان درآمده ، امير خالد والى را ديد كه مهياى رفتن پيشگاه خليفه است . اصلان گفت : همىخواهم كه مرا نيز لباس حرب بپوشانى و با خود بپيشگاه خليفه برى . پس امير خالد ، او را لباس جنگ در بر كرده ، با خود بميدان برد . و خليفه در خارج شهر ، سراپرده‌ها و خيمه‌ها نصب كرده ، لشكر بدانجا جمع آمده بودند و با گوى و چوگان‌بازى ميكردند . يكى از ايشان گوى را بچوگان ميزد و بلند ميكرد و ديگرى در هوا چوگان بر آن گوى زده ، و باز ميگردانيد تا اينكه يكى جاسوس كه بكشتن خليفه در ميان سواران بود ، گوى بگرفت و بچوگان بزد و بسوى خليفه بينداخت . نزديك شد كه گوى به روى خليفه برآيد . ناگاه اصلان آن گوى را بچوگان چنان بزد كه گوى بازگشته ، ميان دو شانهء همان شخص برآمده ، در حال به زمين افتاد . خليفه ، اصلان را بنواخت و او را آفرين خواند . پس از آن از اسبها فرود آمده ، بكرسى برنشستند و خليفه بحاضر آوردن آن شخص جاسوس بفرمود و به او گفت : بازگو ترا كه بدين كار ترغيب كرده و بيان كن كه از دوستان هستى يا از دشمنان ؟ جاسوس گفت : از دشمنانم و كشتن ترا در دل داشتم . خليفه گفت : سبب چيست ؟ مگر تو مسلمان نيستى ؟\r\nگفت نه : مجوسى هستم . پس خليفه بكشتن او فرمان داد و باصلان گفت : از من تمنائى بكن . اصلان گفت : تمناى من آنست كه خون پدر من از كشندهء او بگيرى .\r\nخليفه گفت : ترا پدر ، زنده است . اصلان گفت : پدر من كيست ؟ خليفه گفت : امير خالد والى ، ترا پدر است . اصلان گفت : ايد اللّه الخليفه ، او مرا پدر تربيت است و لكن پدر من ، نيست مگر علاء الدين ابو الشامات . خليفه گفت : ترا پدر ،\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nخيانت‌كار بود . اصلان گفت : ايها الخليفه ، حاشا كه او خيانت‌كار باشد . چه خيانت ازو بر تو رفته ؟ خليفه گفت : متاعهاى مرا دزديده . اصلان گفت : اى خليفه زمان ، حاشا كه پدر من دزد باشد . و لكن اى خليفه ، وقتى كه متاعهاى ترا از خانه پدرم علاء الدين پديد آوردند ، آيا مصباح را نيز آوردند يا نه ؟ خليفه گفت : مصباح را نديده‌ام . اصلان گفت : من مصباح را در نزد احمد قماقم ديده‌ام و من مصباح را ازو خواهش . كردم به من نداد و گفت در سر اين مصباح ، جانها تلف شده و از براى من ، رنجورى حيظلم بظاظه را از عشق ياسمين بازگفت و خلاصى خود را از زندان و دزديدن متاعهاى خليفه را به من حكايت كرد . و تو اى خليفه ، خون پدر مرا از كشندهء او بگير .\r\nپس بگرفتن احمد قماقم بفرمود . احمد قماقم را بگرفتند . آنگاه خليفه ، احمد دنف ، سرهنگ ميمنه را بخواست . چون حاضر آمد ، خليفه به او گفت :\r\nاحمد قماقم را تفتيش كن . پس دست بر جيب او گذاشته ، مصباح گوهرآويز را بدرآورد . پس خليفه فرمود او را بتازيانه بزدند تا اينكه اعتراف كرد كه متاعهاى خليفه را خود دزديده . خليفه به او گفت : اى پليدك و اى تخمهء ناپاك ، اين كارها از بهرچه كردى علاء الدين امين را چرا بكشتن دادى ؟ پس خليفه بگرفتن والى نيز فرمان داد . والى گفت : اى خليفه ، من بىگناه هستم و به حكم تو علاء الدين را كشته‌ام و از حقيقت اين كار آگاهى نداشتم . كه اين حيلت در ميانه عجوز و احمد قماقم و زن من بوده است . پس والى رو باصلان آورد ، پناه خواست . پس از آن خليفه بوالى گفت : مادر اصلان را كار بكجا رسيده ؟ والى گفت : او در نزد منست .\r\nخليفه گفت : زن خود را حكم كن كه لباس و زيور ياسمين به دو بپوشانند و مهر از خانهء علاء الدين برداشته ، مال او را باصلان بده . پس والى بنزد زن خود درآمد و حكم خليفه به او بگفت و جامه و زرّينها ياسمين را به دو بپوشانيد و مهر از خانهء علاء الدين برداشته ، كليدهاى خانه باصلان سپرد .\r\nپس از آن خليفه گفت : اى اصلان ، از من تمنائى بكن . اصلان گفت :\r\nتمناى من اينست كه مرا با پدر جمع‌آورى . خليفه چون اين سخن بشنيد ، گريان\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nشد و گفت : ظاهرا همان شخص كه بر دارش كشيده‌اند ، او كشندهء پدر تو علاء الدين بود . و لكن بروان پدرانم سوگند ، هركس مرا بزندگى علاء الدين بشارت دهد ، من خواهشهاى او را روا كنم و هرچه مال خواهد ، او را ببخشم .\r\nپس احمد دنف پيش‌آمده ، زمين آستان ببوسيد و گفت : اى خليفه ، مرا امان ده .\r\nگفت : امان دادم . احمد گفت : بشارت باد ترا كه علاء الدين امين در قيد حياتست .\r\nخليفه گفت : چه ميگوئى ؟ احمد گفت : بحقوق خليفه سوگند كه راست همىگويم و من ديگرى را كه مستوجب كشتن بود ، به او فدا كردم و او را باسكندريه رساندم و از براى او دكانى بگشودم . پس خليفه گفت : از تو مىخواهم كه او را بياورى .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و شصت و ششم برآمد\r\nگفت : اى ملك جوان‌بخت ، خليفه باحمد دنف گفت : هميخواهم كه او را بياورى . و فرمود ده هزار دينار باحمد دادند . پس احمد باسكندريه روان شد . اصلان را كار بدينجا رسيد .\r\nو اما علاء الدين چون در اسكندريه بدكان بنشست ، تمامت آنچه به دكان اندر بود ، بمرور ايام بفروخت و در دكان ، جز اندك مال و انبانى بر جاى نماند .\r\nپس علاء الدين ، انبان گرفته ، او را برفشاند و گوهرى ببزرگى بيضه كبوتر در رشتهء زرين از انبان بيفتاد . و آن گوهر ، پنج روى داشت و در هرروى او نامها و طلسمها بخطى چون پاى مور نقش شده بود . علاء الدين هرپنج روى گوهر را دست بماليد . هيچ‌كس ، او را جواب نگفت . آنگاه با خود گفت : شايد اين گوهر نيز از براى بيع باشد . پس او را از دكان بياويخت . ناگاه مردى كوتاه بالا از آنجا درميگذشت . چشمش بگوهر بيفتاد . پيش‌آمده ، در دكهء علاء الدين بنشست و بعلاء الدين گفت : يا سيدى ، اين گوهر فروختنى است يا نه ؟ علاء الدين گفت :\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nآنچه مرا بدكان اندر است ، از براى بيع است . قنصل گفت : اين گوهر را بهشتاد هزار دينار به من به فروش . علاء الدين گفت : خدا بركت دهاد . قنصل گفت : آيا به صد هزار دينار ميفروشى ؟ گفت : بفروشم . قيمت بشمار . قنصل گفت : من قيمت اين را با خود نتوانم آورد . كه در اسكندريه ، دزدان و حراميان هستند . اگر تو با من بكشتى درآئى ، در آنجا قيمت گوهر بدهم و علاوه بر آن طاقه شال كشمير و پنجاه گز اطلس و حرير و بقچه و قطيفهء يمانى ، ترا دهم . پس علاء الدين برخاسته ، دكان را پس از آن‌كه گوهر بقنصل داد ، در بست و كليد دكان بهمسايه سپرده ، به او گفت : اينها در نزد تو امانت است تا من با اين قنصل بكشتى رفته ، قيمت گوهر بياورم . و اگر آمدن من دير كشد و احمد دنف ، سرهنگ ميمنهء خليفه كه مرا بدين شهر آورده ، بازآيد ، تو كليدها به دو بسپار و او را از اين ماجراى آگاه كن .\r\nپس علاء الدين با قنصل هميرفتند . بكشتى درآمدند . قنصل ، كرسى از براى علاء الدين گذاشته ، او را بكرسى بنشاند و بآوردن مال بفرمود . پس قيمت گوهر بشمرد و آن متاعها كه وعده كرده بود ، بدادش . آنگاه به علاء الدين گفت :\r\nيا سيدى ، دل مرا به خوردن لقمهء نان و يا نوشيدن جرعهء آب بدست آور .\r\nعلاء الدين گفت : اگر آب باشد ، بنوشم . قنصل آبى خواست كه درو بنگ كرده بودند . علاء الدين آب بنوشيده ، در حال ، بى خود افتاد . پس كرسيها برداشته ، بادبان برافراشتند و باد بايشان همىوزيد تا بميان دريا برسيدند . آنگاه علاء الدين را به هوش آوردند . چون چشم بگشود ، گفت : من بكجا هستم ؟ قنصل گفت :\r\nتو بستهء بند منى . علاء الدين گفت : ترا مشغله چيست و اين كار از بهرچه كرده ؟\r\nگفت : من قبطان هستم و قصد من اين است كه ترا بسرزمين خود ، سوغات ببرم .\r\nپس ايشان بگفتگو بودند كه كشتى ديگر رسيد كه چهل تن از بازرگانان در آنجا بودند . قبطان بكشتى ايشان بتاخته ، مال كشتى را غارت كرده ، بازرگانان را باسيرى بگرفتند و به شهر جنوه روان شدند .\r\nچون به شهر جنوه برسيدند ، قبطان بدر قصر بيامد . ناگاه دختركى كه دهان‌بند\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nبسته بود ، بدرآمد و با قبطان گفت : آيا گوهر و خداوند گوهر را آوردى يا نه ؟\r\nقبطان گفت : آرى هردو را آورده‌ام . دخترك گفت : گوهر به من ده . پس گوهر بگرفت و بازگشت . و ملك آن شهر ، رسيدن قبطان بدانست . بملاقات او بيرون آمده ، به او گفت : ترا سفر چگونه بود ؟ قبطان گفت : سفرى بود مبارك . در اين سفر كشتى بگرفتم كه چهل و يك تن مسلمانان در آن كشتى بودند . ملك ، ايشان را بخواست . چون حاضر آوردند ، نخست بيكى از ايشان گفت : اى مسلمان ، از كجا هستى ؟ گفت : از اسكندريه هستم . پس سياف را بكشتن او بفرمود و سياف ، او را بكشت . و تا چهلمين تن ، يك يك را پيش آورده ، بكشت و علاء الدين در آخر ايستاده بود . آنگاه علاء الدين را پيش خواسته ، ازو پرسيد كه : تو از كدام شهرى ؟ علاء الدين گفت : از اسكندريه هستم . پس سياف را بكشتن او نيز بفرمود . سياف تيغ بلند كرد ، خواست او را بكشد . ناگاه عجوزى با هيبت برسيد . ملك بتعظيم او بر پاى خاست . پس عجوز گفت : اى ملك ، به تو نگفتم هروقت قبطان ، اسيران بياورد ، يكى دو تا از براى خدمت دير نگاه دار ؟\r\nملك گفت : اى مادر ، كاش ساعتى زودتر آمده بودى . و لكن اى مادر ، يكى از اسيران را هنوز نكشته‌ام . او را از براى خدمت دير بگير . پس عجوز روى بعلاء الدين كرده ، به او گفت : آيا خدمت دير مىكنى يا بگذارم ملك ، ترا نيز بكشد ؟ علاء الدين گفت كه : بدير اندر خدمت كنم . آنگاه عجوز ، علاء الدين را گرفته ، از ديوان بدر برد و بكنيسه‌اش درآورد . و علاء الدين بعجوز گفت : چه خدمت بايدم كرد ؟ عجوز گفت : هرصبح ، پنج استر برداشته ، به بيشه رو و هيزمهاى خشك بريده ، باستران بار كن و بمطبخ دير بياور . پس از آن ، فرشها را برچيده ، رخام و مرمر دير را پاك كن و بمطبخ دى بياور . پس از آن فرشها را گسترده ، جارويش بزن و آنگاه نصف خروار گندم پاك كرده ، آردش كن . پس از آن خميرش كرده و از براى دير ، نان بپز و وزنه عدس نيز گرفته ، پاكش بكن و او را نيكو بپز . پس از آن چهار حوض دير را پر از آب كن . آنگاه چمچه برداشته ، سيصد و شصت كاسه را آب كن و نان در آنها خورد كرده و عدس\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nپخته برو بريز و هريك كاسه بنزد راهبان ببر . پس علاء الدين به او گفت : مرا پيش ملك بازگردان تا مرا بكشد . كه كشته شدن از براى من آسان‌تر از اين‌همه خدمتست . عجوز گفت : اگر نه اين خدمتها بجا آورى ، ترا بگذارم ملك بكشد .\r\nپس علاء الدين ، ملول و محزون بنشست . و در كنيسه ، ده تن نابينا بودند كه بر پاى خاستن نميتوانستند . يكى از ايشان بعلاء الدين گفت : قصريه بياور .\r\nعلاء الدين ، قصريه بياورد . پس آن نابينا برو پليدى كرده ، گفت : غايط را دور بينداز . علاء الدين چنان كرد كه نابينا گفته بود . نابينا به او گفت : آفرين بر تو اى خادم كنيسه . پس در آن هنگام ، عجوز درآمد و بعلاء الدين گفت : چرا خدمت بجا نياوردى ؟ علاء الدين گفت : چند دست دارم كه اين‌همه خدمت توانم بجا آورد ؟ عجوز گفت : اى مجنون ، من ترا نياوردم مگر از براى خدمت . پس از آن عجوز ، به او گفت : اى فرزند ، اين قضيب را بگير و در كنار راه بايست و چون والى اين شهر بيايد ، به او بگو كه ترا از براى خدمت كنيسه ميخواهم . او ترا مخالفت نكند . آنگاه گندم به دو سپار كه پاك كرده ، آردش كند و خمير ساخته بپزد . اگر كس را از براى خدمت كنيسه بخوانى ، او ترا مخالفت كند ، او را بزن و باك مدار .\r\nپس علاء الدين بدانسان كرد كه عجوز سپرد . تا هفده سال ، پيوسته خورد و بزرگ به خدمت كنيسه بازميداشت .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nروزى بكنيسه اندر تشنه بود كه عجوز درآمد و به او گفت كه : بيرون كنيسه رو . علاء الدين گفت : بكجا روم ؟ عجوز گفت : يك امشب را در بيرون بروز آر .\r\nعلاء الدين گفت : از بهرچه بايدم بيرون رفت ؟ عجوز گفت : حسن مريم ، دختر ملك يوحنا ، ملك اين شهر ، قصد زيارت كنيسه كرده . درين جايگاه ، كس نبايد بنشيند . پس علاء الدين برخاسته ، چنان بنمود كه بخارج كنيسه ميرود . و لكن با خود گفت كه : از كنيسه بيرون نروم تا دختر ملك را ببينم و بدانم كه او نيز چون زنان ماست يا بهتر از ايشانست ؟ پس در جائى كه از منظرهء آنجا بكنيسه نگريستى ، پنهان شد و بكنيسه نظاره ميكرد . ناگاه ديد كه دختر ملك درآمد . او را نظاره كرده ، ديد كه چون بدر است كه از زير ابر درآيد و دخترى با او همراهست .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و شصت و هفتم برآمد\r\nگفت : اى ملك جوان‌بخت ، به دختر ملك نظاره كرد . ديد كه دخترى با اوست و او بدان دختر ، زبيده خطاب مىكند . پس علاء الدين بدان دختر ، نيك نظر كرد . ديد كه زن خود ، زبيده عوديه است كه مرده بود . پس از آن ، دختر ملك به زبيده گفت : برخيز و از براى من زمزمهء عود ساز كن . زبيده به او گفت : تا تو مرا به مقصود نرسانى و وعدهء خود را وفا نكنى ، من عود نخواهم نواخت . دختر ملك گفت :\r\nكدام وعده با تو كرده‌ام ؟ زبيده گفت : تو با من وعده كردهء كه مرا بوصل شوهر خود ، علاء الدين ابى الشامات برسانى . دختر ملك گفت : بشارت باد ترا كه با شوهر خود جمع آمدهء . زبيده گفت : كجاست شوهر من ؟ دختر ملك گفت : در همين كنيسه است و سخن گفتن ما را ميشنود . پس زبيده ، عود بدست گرفته ، مكان را بنشاط و سنگ را برقص درآورد .\r\nچون علاء الدين اين را بشنيد ، وجد و شوقش افزون گشت و از جائى كه\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nپنهان بود ، بدرآمد و روى بايشان بياورد . زن خود ، زبيدهء عوديه را از نزديك بديد . پس هردو بى خود بيفتادند . ملكهء خوبروى يعنى حسن مريم پيش رفته ، گلاب بديشان بيفشاند و ايشان را به خود آورد و گفت : خداى را شكر كنيد كه پراكندگى شما را جمع آورد . علاء الدين گفت : اى ملكه ، ما بمحبت تو به يكديگر برسيديم . پس از آن علاء الدين رو بزبيدهء عوديه كرده ، به او گفت : اى زبيده ، تو كه مرده بودى و ما ترا به خاك سپرده بوديم . چگونه زنده گشتى و بدينجا درآمدى ؟\r\nزبيده گفت : يا سيدى ، من نمرده بودم . عفريتى مرا بربود و مرا بدين مكان بياورد .\r\nآنچه شما بخاكش سپرديد ، او عفريتهء بود كه به شكل من درآمده و چنان بنمود كه مرده است . ولى پس از آن‌كه بخاكش سپردند ، بيرون آمده ، در خدمت خاتون خود ، حسن مريم است . و اما من بيهوش شدم . چون چشم بگشودم ، خود را در نزد حسن مريم ، دختر ملك يافتم . و او همين است . و به او گفتم كه : چرا مرا بدينجاآوردى ؟ به من گفت : مرا خبر داده‌اند كه به شوهر تو ، علاء الدين تزويج خواهم شد . اى زبيده ، آيا تو قبول ميكنى كه علاء الدين ، هم همسر من و هم همسر تو باشد . من گفتم : اى خاتون ، من بدين كار خرسندم . و لكن كجاست شوهر من علاء الدين ؟ ملكه گفت : بر جبين او بقلم قدرت نوشته‌اند : چون موعد برسد ، بدينجا خواهد آمد . من درين مدت نزد ملكه بودم و با نغمات و ضرب آلات ، خود را تسلى ميدادم تا اينكه خدا پراكندگى ما را جمع آورد . پس از آن ، حسن مريم رو بعلاء الدين كرده ، گفت : يا سيدى ، آيا مرا قبول ميكنى كه عيال تو شوم و تو شوهر من باشى ؟ علاء الدين به او گفت : اى خاتون ، من مسلمان هستم و تو بر دينى ديگرى ، چگونه ترا تزويج كنم ؟ ملكه گفت : حاش للّه كه من كافر باشم . من هيجده سال است كه مسلمانم . علاء الدين گفت : اى خاتون ، من همىخواهم كه به وطن خود ، بروم . ملكه گفت : بدان كه من در جبين تو كارها نوشته يافته‌ام . ناچار آن كارها روى خواهد داد و تو به مقصود خواهى رسيد . اى علاء الدين ، بشارت باد ترا باينكه بفرزندى از براى تو بوجود آمده كه نام او اصلان است و اكنون او بجاى تو نشسته و منصب تو با اوست و هيجده سال\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nدارد . و بدان كه حق آشكار گرديد و پرده از روى كار احمد قماقم برداشته شد و خليفه دانست كه متاعهاى خليفه را او دزديده و الحال بزندان اندر است . و بدان كه گوهرى كه از انبان پديد آمد ، او را من فرستادم كه در انبانش بنهادند . و من بودم كه قبطان را فرستادم تا ترا با گوهر بياورد . و بدان كه اين قبطان ، مفتون و\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nدلباختهء منست و همسرى من همىجويد و من او را تمكين نداده‌ام و به او گفتم چون گوهر و خداوند گوهر را بياورى ، با تو ازدواج كنم . و من او را صد بدرهء زر بدادم . در هيئت بازرگانش بفرستادم . و چون ترا پس از كشتن آن چهل تن خواستند بكشند ، من عجوزى را بسوى تو فرستادم كه ترا خلاص كرد .\r\nعلاء الدين گفت : خدا ترا پاداشهاى نيكو دهاد .\r\nپس از آن ، حسن مريم در دست علاء الدين ، اسلام خود را تازه كرد .\r\nچون علاء الدين دانست كه سخن او راست است ، به او گفت : مرا از خاصيت اين گوهر آگاه گردان و بگو كه اين گوهر از كجاست ؟ حسن مريم گفت : اين گوهر از گنجى است ، طلسم . و او پنج خاصيت دارد كه در وقت حاجت ، ما را سود بخشد و جدّه من ، مادر پدرم سحر ميدانست . حل رموز ميكرد و آنچه در گنجها بود ، بدست مياورد . و همين گوهر را از گنجى بربود . پس چون بزرگ شدم و چهارده ساله گشتم ، انجيل و كتابهاى ديگر بخواندم . نام مبارك محمد صلى اللّه عليه و آله در چهار كتاب تورية و انجيل و زبور و فرقان بديدم و او را ايمان بياوردم . و با خود تحقيق كردم كه جز خدا پروردگارى نيست و دانستم كه آفرينندهء خلق ، جز دين اسلام ، دينى خوش ندارد . و جدهء من چون رنجور شد ، اين گوهر به من داد و پنج خاصيت آن را به من بياموخت . و جدهء من پيش از آن‌كه بميرد ، پدرم به او گفت كه : تخت رمل از براى من بزن و انجام كار مرا نظر كن . جدهء من به او گفت :\r\nدر دست اسيرى كه از اسكندريه‌اش آورده باشند ، كشته خواهى شد . پس پدر من سوگند ياد كرد كه هراسيرى كه از اسكندريه بياورند ، هلاكش سازد و قبطان را حكم كرد كه بكشتىهاى مسلمانان هجوم‌آورد و در هركشتى كه از اسكندريه ، كسى باشد ، او را بكشد و يا پيش پدر من بياورد . پس قبطان بفرمان پدر ، مسلمانان را همىآورد و بسا مسلمانان كه تا امروز كشته شده‌اند . پس از آن كه جدهء من بمرد ، من از بهر خويش ، تخت رمل بزدم و در دل بگرفتم كه آيا بكه تزويج خواهم شد ؟ آنگاه از براى من پديد شد كه شوهر من نخواهد بود ، مگر شخصى كه علاء الدين ابى الشاماتش نامند . ازين كار در شگفت ماندم و شكيبائى\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nپيش گرفتم تا با تو جمع آمدم .\r\nپس حسن مريم ، خود را بعلاء الدين تزويج كرد و علاء الدين به او گفت :\r\nقصد من اينست كه به وطن خود بازروم . حسن مريم گفت : چون ترا راى چنين است ، برخيز با من بيا . پس علاء الدين را با خود برده ، در قصر خود پنهان داشت و خود نزد پدر درآمد . پدرش به او گفت : اى دختر ، من امروز بسى دل گرفته‌ام . با من بنشين . حسن مريم با او بنشست . ملك شربت بخواست و حسن مريم ، قدح پر كرده ، بنگ در قدح كرده ، قدح به دو داد . چون قدح بنوشيد ، از هستى بيرون شد . آنگاه حسن مريم نزد علاء الدين آمده ، او را از آن مكان كه بود ، بدرآورد و به او گفت : دشمن تو و دشمن خدا بى خود افتاد و من او را بنگش داده‌ام . اكنون هرآنچه خواهى ، به او بكن . پس علاء الدين بنزد او برآمد و او را بنگ خورده و بى خود يافت . پس بازوان او را سخت ببست و قيد برو بنهاد و پس از آن ، ضد بنگ به او خورانيد . او را به هوش آورد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و شصت و هشتم برآمد\r\nگفت : اى ملك جوان‌بخت ، علاء الدين ، ملك را به هوش آورد . ملك ديد كه علاء الدين بر سينهء او نشسته و دخترش ، حسن مريم نيز آنجاست . با دخترش گفت : اى دختر ، آيا با من چنين كارها ميكنى ؟ حسن مريم به او گفت : اگر من دختر تو هستم ، تو نيز مسلمان شو . كه من مسلمان گشته‌ام و حق بر من آشكار شد و من بر حق هستم و از باطل دورى گزيده‌ام . اگر تو نيز اسلام قبول كنى ، ترا دوست و گرامى دارم . و گرنه ترا بكشم . پس علاء الدين نيز ملك را پند گفت .\r\nملك پند نپذيرفت و باسلام گردن ننهاد . علاء الدين خنجر كشيد و سر او را ببريد و در ورقهء ماجرى را بنوشت و ورقه بسينهء ملك بينداخت . آنگاه چيزهاى سبك‌وزن و گران‌قيمت برداشته ، از قصر بدرآمدند و رو بكنيسه آوردند .\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nپس از آن گوهر را گرفته ، دست بيك روى گوهركه سرير در آن نقش كرده بودند ، بنهاد و او را بماليد . سريرى در آنجا حاضر شد . حسن مريم با علاء الدين و زبيده عوديه بر آن سرير بنشستند . و ملكه گفت : اى سرير ، به حق آن نامها كه درين گوهر نقش شده ، ما را به هوا بلند كن . پس سرير ، ايشان را به هوا برداشت و بباديهء برسانيد كه گياه در آنجا نرسته بود . پس ملكه آن روى گوهر را كه صورت خيمه بر آن نقش شده بود ، دست بماليد . در حال ، خيمهء برپا شد و در آن بنشستند . و آنگاه چهار روى ديگر به آسمان كرده ، گفت : به حق نامهاى خدا كه درين باديه ، درختان رسته شود و بگرد درختان ، دريا پديد آيد . در حال ، درختان بروئيد و بگرد درختان ، دريا پديد شد . پس آب نوشيده ، وضو بگرفتند و نماز كردند . آنگاه سه روى گوهر را به آسمان كرده ، گفت : به حق نامهاى خدا كه سفره از براى ما گسترده شود . در حال ، سفرهء گسترده شد كه همه‌گونه خوردنيها در آن سفره حاضر بود . پس خوردنى بخوردند و نوشيدنى بنوشيدند . ايشان را كار بدينجا رسيد .\r\nو اما پسر ملك يوحنا چون بنزد پدر درآمد ، او را كشته ديد و ورقهء كه علاء الدين نوشته بود ، بر سينهء او يافت . ورقه را خوانده ، مضمون بدانست و خواهر خود را تفتيش كرده ، پديد نياورد و بسوى كنيسه رفته ، از عجوز ، خواهر را جويان شد . عجوز گفت : از ديروز تا حال نديده‌ام . پس بسوى لشكر بازگشت و ماجرى بايشان بيان كرد . ايشان را سوارى فرمود . آنگاه لشكر سوار گشته ، برفتند تا بخيمه برسيدند . حسن مريم نگاه كرد . ديد گردى پديد آمد كه جهان را فروگرفت . چون گرد بنشست ، از زير گرد ، برادرش با لشكر انبوه پديدار گشتند و ندا همىكردند كه : كجا خواهيد از دست ما جان برد ؟ حسن مريم بعلاء الدين گفت : در جنگ ، ثبات تو چونست ؟ علاء الدين گفت : چنان كه ميخ در خاكستر بكوبند . كه من نه جنگ و جدال توانم و نه نيزه و شمشير شناسم . پس ملكه ، گوهر بدرآورد و آن روى گوهر را كه صورت سوار بر آن نقش بود ، دست بنهاد .\r\nدر حال ، سوارى آشكار شد و با آن لشكر ، جنگ و جدال هميكرد تا ايشان\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nبشكست . پس از آن علاء الدين گفت : بمصر خواهى رفت يا باسكندريه ؟\r\nعلاء الدين گفت : به اسكندريه خواهم رفت . آنگاه بسرير بنشستند و عزيمه بر سرير بخواندند . سرير ، ايشان را بيك چشم برهم زدن باسكندريه برسانيد .\r\nعلاء الدين ، ايشان بدكان برده ، برآسودند و پس از يك روز از دكان بدر\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nآمده ، قصد بغداد كرده بودند كه ناگاه احمد دنف برسيد . بعلاء الدين سلام داده ، او را در آغوش گرفت و بشارت پسرش اصلان را به دو داده ، گفت : بيست ساله است . و علاء الدين سرگذشت خود را از آغاز تا انجام باحمد دنف بازگفت .\r\nاحمد دنف را از آن حكايت ، عجب آمد . و آن شب را در اسكندريه بروز آوردند . چون بامداد شد ، احمد دنف ، علاء الدين را آگاه كرد از اينكه خليفه او را طلبيده . علاء الدين باحمد دنف گفت كه : من بمصر رفته ، پدر و مادرم را سلام خواهم گفت . پس همگى بسرير بنشستند و در مصر بدر خانهء شمس الدين فرود آمدند . علاء الدين در بكوبيد . مادر علاء الدين گفت : كيست كه در همىكوبد ؟\r\nگفت : فرزند تو علاء الدين هستم . پس ايشان بيرون آمده ، او را در آغوش گرفتند . علاء الدين با ياران خود به خانه درآمدند و سه روز در آنجا برآسودند .\r\nپس از آن قصد سفر بغداد كردند . پدرش گفت : اى فرزند ، در نزد من باش .\r\nگفت : بدورى پسرم اصلان ، شكيبا نتوانم بود . آنگاه علاء الدين ، پدر و مادر خود برداشته ، ببغداد روان شدند .\r\nچون ببغداد برسيدند ، احمد دنف به پيشگاه خليفه رفته ، خليفه را بآمدن علاء الدين بشارت داد و سرگذشت علاء الدين را بخليفه بازگفت . خليفه بديدار او شتافت و اصلان ، پسر علاء الدين را با خود برد . چون علاء الدين را ملاقات كرد ، او را در آغوش گرفت . آنگاه خليفه بحاضر آوردن احمد قماقم بفرمود .\r\nچون حاضر آمد ، خليفه بعلاء الدين گفت : دشمن خود را بكش . علاء الدين تيغ كشيده ، احمد قماقم را كشت . پس از آن ، خليفه ، قاضى و گواهان حاضر آورده ، حسن مريم را بعلاء الدين تزويج كردند و عيشى بزرگ برپا داشتند . پس از آن ، خليفه ، پسر او اصلان را در جاى پدر بنشاند و او را رئيس ستين كرد و ايشان را خلعت‌هاى فاخر بداد و ايشان بعيش و نوش همىگذاشتند تا اينكه مرگ بر ايشان بتاخت و ايشان را پراكنده ساخت .\r\nشهرزاد چون قصه بپايان رسانيد ، گفت : اى ملك ، حكايات ارباب كرم و خداوندان بخشش ، بسيار است و از جملهء حكايت‌ها آنست كه :\r\n\r\n","description":"","footnote":"","page_name":" 294 ","page_number":294},
  {"content":"\r\n\r\n\r\nحكايات كريمان\r\n\r\nحكايت حاتم و ذو الكراع\r\nاز حاتم طائى حديث كنند كه : چون حاتم بمرد ، او را در سر كوهى به خاك سپردند . در سر گور او از سنگ ، حوضى ساختند و صورت دخترانى پريشان‌مو و گشاده‌گيسو در سنگ نقش كردند . و در پاى آن كوه ، نهرى بود روان كه هرگاه كاروان در سر آن نهر فرود مىآمدند ، تا هنگام بامداد ، آواز ناله و شيون بشنيدند . پس چون صبح ميشد ، هيچكس جز صورت‌هاى دختران كه در سنگ نقش بودند ، نمىيافت . گويند : وقتى ذو الكراع ، ملك حمير 21 در آنجا فرود آمد و شبى را در آنجا بروز آورد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\n\r\nچون شب دويست و شصت و نهم برآمد\r\nگفت : اى ملك جوان‌بخت ، گويند كه : وقتى ذو الكراع ، ملك حمير ، شبى را در آنجا بروز آورد . چون آواز شيون و گريستن بشنيد ، گفت : سبب اين ناله و فرياد چيست ؟ به او گفتند : گور حاتم طائى در اينجاست و در سر گور او حوضى است از سنگ و صورت دختران مو پريشان در سنگ ، نقش كرده‌اند . و هرشب ، آواز ناله و شيون به گوش فرودآيندگان همىآيد . پس ذو الكراع ، ملك حمير ، حاتم را سخريه و استهزاء كرده ، با حاضران گفت كه : ما امشب ، مهمان حاتم طائى هستيم . گرسنه‌ايم و از حاتم ، تمنّاى ضيافت داريم . پس از ساعتى ، خواب بر او غلبه كرد و هراسان از خواب بيدار گشت و گفت : اى طائفهء عرب ، بيائيد و اشتر مرا بياوريد . چون اشتر را بياوردند ، ديدند كه اشتر لرزانست . پس ذو الكراع فرمود اشتر را نحر كردند و گوشت او را بريان كرده ، بخوردند . پس از آن ، حاضران ، سبب آن را از ذو الكراع جويان شدند . گفت : چون من بخفتم ، حاتم طائى را در خواب ديدم كه شمشير در دست گرفته ، بسوى من آمده ، گفت : تو پيش ما آمدهء در حالتى كه ما را چيزى نيست . آنگاه اشتر مرا با همان شمشير ، نحر كرد . چون از خواب بيدار شدم ، شما را گفتم كه اشتر مرا دريابيد و ميدانم كه اگر شما نحرش نكرده بوديد ، هرآينه ميمرد .\r\nپس چون روز برآمد ، ذو الكراع ، اشتر يكى از ياران خود را سوار گشته ، او را رديف خود كرده ، هميرفتند . چون چاشتگاه شد ، سوارى ديدند كه باشترى سوار است و مهار اشترى ديگر در دست دارد و شتابان همىآيد . به او گفتند : تو كيستى ؟ گفت : من عدى بن حاتم طائى هستم . پس عدى بن حاتم گفت :\r\nذو الكراع امير حمير كدام است ؟ ذو الكراع را به او بنمودند . آنگاه بذو الكراع گفت : برين اشتر سوار شو كه اشتر ترا پدر من نحر كرده و من اين اشتر بجاى او آورده‌ام . ذو الكراع گفت : اين خبر به تو كه گفت ؟ عدى بن حاتم گفت : من دوش\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nخفته بودم . پدرم در خواب به من گفت : اى عدى ، بدان كه ذو الكراع ، ملك حمير از من ضيافت خواسته و من شتر او را نحر كردم . تو او را با اشترى درياب كه سوار شود و عذر بخواه كه در نزد من چيزى نبود . پس ذو الكراع ، اشتر را گرفته ، از جود و سخاى حاتم در شگفت بماندند .\r\n\r\nحكايت كرم معن بن زائده\r\nو نيز از حكايت كريمانست ، آنچه از معن بن زائده 22 حديث كرده‌اند .\r\nكه او روزى از روزها بنخجيرگاه شد و تشنگى برو چيره گشت . در نزد غلامان خود ، آب نيافت . پس در آن هنگام كه او بدانسان تشنه بود ، سه دخترك پديد گشتند كه سه مشك آب بدوش داشتند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 297 ","page_number":297},
  {"content":"\r\n\r\n\r\nچون شب دويست و هفتادم برآمد\r\nگفت : اى ملك جوان‌بخت ، سه دخترك ، سه مشك آب بدوش داشتند . معن بن زائده از ايشان آب خواست . آن دختران ، معن بن زائده را آب دادند . پس معن از غلامان خود چيزى خواست كه بدختران بذل كند . در نزد غلامان از زر و سيم ، چيزى نيافت . آنگاه از براى هريكى از آن دختران ، ده تير از تركش بداد كه ناوك آن تيرها زرين بودند . پس يكى از آن دختركان با ديگرى گفت كه : اين خصلت و سخاوت ، نيست مگر از معن بن زايده . خوب است هريكى از ما شعرى در مدحت او بگوئيم . دخترك نخستين گفت :\r\n صواب كرد كه پيدا نكرد هردو جهان * يگانه ايزد دادار و بىنياز و همال\r\nو گرنه هردو جهان را كف تو بخشيدى * اميد بنده نماندى به ايزد متعال \r\nو دخترك دومين گفت :\r\n زمين بسيم تو سيمين كند همىچهره * هوا بزرّ تو زرّين كند همى اشكال\r\nسؤال رفتى پيش عطا پذيره كنون * همىعطاى تو آمد پذيره پيش سؤال \r\nو دختر سومين گفت :\r\n دستت بسخا چون يد و بيضا بنمود * از جود تو در جهان جهانى بفزود\r\nچون تو سخئى نه هست و نه خواهد بود * گو قافيه دال باشد اى مايهء جود \r\nچنين گويند كه : معن بن زايده با جماعتى بنخجير رفتند . ايشان را گلهء آهوئى پيش‌آمد . بصيد كردن پراكنده شدند و معن بن زايده بر اثر يكى از آن آهوان ، روان گشته ، از جماعت دورافتاده ، بر آهو ظفر يافت . از اسب فرود آمده ، او را ذبح كرد . در آن حال ، مردى ديد كه بدرازگوش نشسته ، هميآيد . معن\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nبن زايده سوار گشته ، پيش رفت و آن شخص را سلام داد و به او گفت : از كجا آمده‌اى ؟ آن شخص گفت : از سرزمين قضاعه 23 ميآيم و سالهاست كه در آن سرزمين ، بارش نبود . امسال كه باران بباريد و زمين ، سبز و خرم شد ، من در آن سرزمين ، فاليز كاشته ، از خيارهاى پيش رسيده بار برچيده ، امير معن بن زايده را كه در سخا و جود ، شهره است ، قصد كرده‌ام . معن به او گفت : تمناى تو ازو چند است ؟ آن مرد گفت : هزار دينار تمنا دارم . معن فرمود كه : اين‌قدر از براى تو بسيار است . گفت : پانصد دينار تمنا خواهم كرد . فرمود : اگر بگويد كه اين بسيار است ؟ گفت : سيصد دينار تمنّا كنم . فرمود : اگر بگويد اين هم بسيار است ؟ گفت :\r\nدويست دينار بخواهم . فرمود : اگر بگويد اين نيز براى تو بسيار است ؟ گفت : صد دينار درخواست كنم . فرمود : اگر بگويد اين‌قدر بسيار است ؟ گفت : پنجاه دينار تمنى كنم . گفت : اگر بگويد اين هم بسيار است ؟ گفت : لگد درازگوش را به او حوالت كرده ، با دست تهى بخانهء خود بازگردم . پس معن از سخن او بخنديده ، اسب راند و بغلامان در پيوست و در منزل خود فرود آمده ، بحاجب گفت : اگر مردى بدرازگوش نشسته ، خيار بياورد ، او را نزد من آور .\r\nپس از ساعتى آن مرد بيامد . حاجب ، او را جواز دخول بداد . چون بنزد امير معن زايده درآمد ، نشناخت كه امير ، همان سوار است كه او را پيش‌آمده بود . از آن‌كه خدم و حشم بسيار بود و هيبت امير ، به دو غلبه كرد . پس چون مرد سلام داد ، امير فرمود : يا اخا العرب ، چه آوردهء ؟ گفت : در غير موسم ، خيار آورده ، از امير تمنائى دارم . فرمود : چند تمنى دارى ؟ گفت : هزار دينار . معن فرمود : بسيار است . گفت : پانصد دينار . فرمود : بسيار است . گفت : سيصد دينار .\r\nفرمود : بسيار است . گفت : دويست دينار . فرمود : بسيار است . گفت : صد دينار .\r\nفرمود بسيار است . گفت : پنجاه دينار . گفت : بسيار است . گفت : سى دينار . فرمود :\r\nبسيار است . گفت : به خدا سوگند ، سوارى كه مرا پيش‌آمده بود ، بسى مردى شوم بوده است . از سى دينار كمتر چه خواهد بود ؟ پس معن بخنديد و هيچ نگفت .\r\nآنگاه اعرابى دانست كه او همان سوار است كه پيش‌آمده بود . پس گفت : يا\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nسيّدى ، اگر سى دينار نباشد ، اينك خر بر در ايستاده و امير معن بن زايده نشسته است . امير چندان بخنديد كه بر پشت افتاد . پس از آن وكيل خود را خواسته ، فرمود كه اعرابى را هزار دينار و پانصد و سىصد و دويست و يكصد و پنجاه و سى دينار بده تا بگذارد كه خر بر در ايستاده باشد . پس اعرابى ، دو هزار و يكصد و هشتاد دينار گرفته ، مبهوت گشته ، ثناخوان و دعاگويان بازگشت .\r\nرحمت اللّه عليهم اجمعين .\r\n\r\nحكايت تسلط اعراب بر اندلس\r\nاى ملك جوان‌بخت ، چنين گويند كه : در اندلس ، 24 شهرى بود تختگاه ملوك و او را لبطه 25 ميگفتند . و در آن شهر ، قصرى بود كه هميشه قفل بر در داشت و هرملكى از ملوك آنجا مىمرد و ديگرى بجاى او مىنشست ، قفلى ديگر بر در آن قصر ميزد تا اينكه بر آن در ، بيست و چهار قفل جمع شد . آنگاه مملكت به مردى رسيد كه از نسل پادشاهان نبود . پس آن ، ملك قصد كرد كه قفل‌ها بگشايد تا آن‌كه آنچه در قصر هست ، ببيند . بزرگان دولت ، ملك را منع\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nكردند . ملك سخن نپذيرفت و گفت : ناچار در قصر بگشايم . پس بزرگان ، آنچه كه مال داشتند ، بملك بذل كردند كه در قصر نگشايد . ملك از قصد خود بازنگشت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و هفتاد و يكم برآمد\r\nگفت : اى ملك جوان‌بخت ، ملك از قصد گشودن در بازنگشت . پس از آن قفلها برداشته ، در قصر بگشود . در آنجا صورت عربى چند بديد كه باسبان و اشتران سوارند و تيغ‌ها در كمر و نيزه‌ها در كف دارند . و در آنجا كتابى يافت . در آن كتاب نوشته بودند كه : هروقت اين در گشوده شود ، قومى از عرب بدين ناحيه غلبه كنند . آن عرب‌ها بر اين هيئت و اين صورت خواهند بود . زينهار زينهار ، از گشودن اين در حذر كنيد . پس در همان سال ، طارق بن زياد 26 در عهد خلافت وليد بن عبد الملك اموى 27 آن شهر را بگرفت و آن ملك را با بدترين طورها بكشت و شهر او را غارت كرده و زنان و پسران آنجا را باسيرى برد و ذخيره‌هاى بزرگ در آنجا يافت .\r\nاز جملهء آن ذخيره‌ها يكصد و هفتاد تاج در و ياقوت بود . و در آنجا سنگهاى گرانبها يافت و ايوانى در آنجا بود كه سوار نيزه‌دار بر آن ايوان ، درآمدن نتوانستى . و در آن ايوان ، ظرف‌هاى زرّين و سيمين پديد آمد ، چندانكه در شمار نگنجد . و در آنجا مائدهء يافت كه از سليمان بن داود عليهما السلام مانده و آن مائده از زمرّد سبز بود و همان مائده اكنون در شهر رومه 28 موجود است و ظروف آن مائده ، زرّين است . و در آن شهر ، زبور يافتند كه به خط يونانى در ورق زرّين نوشته و گوهرها بدان نشانده بودند . و كتابى در آنجا يافتند كه سود و زيان گياه‌ها و كيفيت شهرها و دهكده‌ها در آن كتاب نوشته بودند و طلسمات و علم كيمياى شمسى و قمرى در آن كتاب دانسته مىشد . و كتاب ديگر يافتند كه در\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nآن كتاب ، صنعت تراشيدن ياقوت و ساير سنگها و تركيب سموم و ترياقات و صورت زمين و درياها و شهرها و معدن‌ها نوشته بودند . و در آن شهر ، خمرهء بزرگ پر از اكسير يافتند . اكسيرى كه يك درم از او صد درم نقره را زر مىساخت . و در آنجا آئينهء بزرگ و مستدير يافتند كه از براى سليمان بن داود عليهم السلام ساخته بودند . هروقت كه بيننده بر آن آينه نظاره ميكرد ، هفت اقليم 29 را بعيان مىديد . و در آنجا مكانى يافتند كه چندان ياقوت در آنجا بود كه در وصف نيايد و بشمار نگنجد . پس همهء آن مال را بار بسته ، از براى عبد الملك بن مروان بردند . و عرب در آن شهر ، بزرگى كردند و آن شهر از بزرگترين شهرها بود .\r\n\r\nحكايت هشام و كودك\r\nو نيز حكايت كرده‌اند كه : هشام بن عبد الملك بن مروان ، 30 روزى از روزها بنخجيرگاه اندر ، آهوئى بديد و از پى او روان گشت . در آن اثنا چشمش بكودكى از كودكان بيفتاد كه گوسفند همىچرانيد . پس هشام ، پارهء از غلامان را\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nفرمود كه : اين كودك را گرفته ، نزد من بياورند . آن كودك سر بر كرده به هشام گفت كه : رتبت برگزيدگان نشناختى و به من به چشم حقارت نظر كردى و مرا خرد شمردى . گفتار تو چون گفتار ملوك بود . ولى ترا كردار بكردار چارپايان همىماند . پس هشام به او گفت : واى بر تو . مگر مرا نميشناسى ؟ آن كودك گفت :\r\nشناختم . ولى بس بىادب هستى كه پيش از آن‌كه به من سلام دهى ، با من سخن گفتى . هشام گفت : واى بر تو . من هشام بن عبد الملك مروانم . كودك به او گفت :\r\nخدا ترا فزونى ندهد و ترا به مقصود نرساند . سخن گفتن تو بيشتر و حرمت داشتن تو كمتر است . پس هنوز كودك را سخن بانجام نرسيده بود كه غلامان از هر سوى بهشام گرد آمدند و هريك از ايشان مىگفت : السلام عليك ايها الخليفه .\r\nهشام بايشان گفت : اين سخن كوتاه كنيد و اين كودك نگاه داريد . آنگاه غلامان ، او را بگرفتند . چون آن كودك عرب ، بسيارى لشكر بديد ، بايشان سخن نگفت و از ايشان چيزى نپرسيد . بلكه سر پيش انداخته ، بيامد تا به هشام رسيده ، در برابر او بايستاد و چشم به زمين دوخته ، سلام نداد و سخن نگفت . يكى از خادمان گفت : اى پست‌ترين كودكان عرب ، چرا بخليفهء زمان سلام نكردى ؟ آن پسر ، خشمگين بسوى او نگاه كرده ، گفت : يا برذعة الحمار ، مرا طول طريق و واماندگى از اين بازداشت كه خليفه را سلام كنم . هشام را غضب افزون گشته ، گفت : اى كودك ، امروز ترا اقبال برگشته و مرگ در رسيده . كودك گفت : اى هشام ، به خدا سوگند اگر مرا روزى مانده و روز من بسر نرسيده باشد ، سخن تو بر من زيان نرساند . آنگاه حاجب به آن كودك گفت : اى پليدك ، ترا رتبت بدان پايه است كه با خليفه زمان به دهان سخن‌گوئى ؟ آن كودك بسرعت پاسخ بداد كه : همواره به محنت گرفتار آئى و از رنج و تعب دور نشوى . مگر نشنيدهء آنچه پروردگار فرموده ؟ يوم تأتى كل نفس تجادل عن نفسها . 31 پس در آن هنگام ، هشام سخت خشمگين شده و سيّاف را فرمود : سر اين كودك بنزد من آر . كه او ادب نگاه نداشت و سخن بسيار گفت . پس سيّاف ، كودك بگرفت و بر نطعش بنشانيد و تيغ بركشيده ، در سر او بايستاد و از هشام دستورى خواست . هشام بكشتنش\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nفرمود . و دوباره اجازه خواست . هشام جواز داد . چون بار سيم دستورى طلبيد ، كودك بدانست كه اگر اين‌بار سيّاف جواز يابد ، خواهدش كشت . آنگاه چنان خنديد كه دندان‌هاى نواجذش آشكار شد . هشام را از خندهء او خشم افزون گشته ، گفت : اى كودك ، گمان دارم كه ديوانه هستى . مگر نبينى كه اكنون از دنيا خواهى رفت و از زندگانى جدا خواهى شد ؟ در اين حالت ، ترا خنده از بهرچه بود ؟ كودك گفت : ايها الخليفه ، اگر در اجل تاخير باشد ، هيچ‌چيز از براى من زيان ندارد . و لكن اى خليفه ، بيتى چند مرا ياد آمد . آنها را بشنو . كه در كشتن من ، فرصت فوت نخواهد شد . هشام گفت : ابيات بخوان ولى باختصار بكوش .\r\nپس كودك عرب ، اين ابيات برخواند :\r\n يكى صعوه در چنگل خيره باز * همىگفت با لابه و با نياز\r\nالا اى كه بر مرغكان مهترى * ببخشاى بر كودك لاغرى\r\nمكن زورمندى كه نبود صواب * كه با پشه زور آزمايد عقاب \r\nهشام تبسم كرده ، گفت : به حق قرابتى كه مرا با رسول است ، اگر اين كودك ، نخست اين سخنان را مىگفت ، بجز خلافت ، آنچه كه از من ميخواست ، مضايقه نميرفت . اى خادم ، دهان او را پر از گوهر بكن . آنگاه خادم ، جايزهء بزرگ از زر و مال به دو داد . كودك ، جايز گرفته ، بازگشت و از پى كار خويش رفت .\r\n\r\nحكايت ابراهيم بن مهدى و مأمون\r\nو نيز از جملهء حكايات نغز اينست كه : چون دور خلافت بمأمون بن هرون الرشيد 32 رسيد ، عم او ابراهيم بن مهدى ، او را بيعت نكرد و بسوى مملكت وى روان گشته ، در آنجا مدعى خلافت شد و يك‌ساله و يازده ماه و دوازده روز ، حال بدين منوال گذرانيد . و برادرزادهء او مأمون از او خواهش\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nميكرد كه بطاعت بازگردد و از جماعت تخلف نكند . ولى ابراهيم ، خواهش مامون نپذيرفت و اطاعت نميكرد . چون مأمون از بازگشتن او نوميد شد ، لشكر برداشته ، بسوى وى روان گشت . چون خبر بابراهيم برسيد ، طاقت نياورده ، از بيم كشته شدن ببغداد گريخت و در آنجا پنهان شد . و مأمون فرمود كه : هركس مرا بابراهيم دلالت كند ، يكصد هزار دينارش بدهم . ابراهيم ميگويد : چون من اين را بشنيدم ، بر خود بترسيدم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و هفتاد و دوم برآمد\r\nگفت : اى ملك جوان‌بخت ، ابراهيم ميگويد : چون من اين خبر بشنيدم ، بر خود بترسيدم و در كار خود بحيرت اندر ماندم . هنگام ظهر از خانهء خود بدرآمده ، نميدانستم بكدام سوى روم . پس بكوچهء درآمدم و در سر كوچه ، دلاكى ديدم كه بر در خانهء ايستاده بود . پيش رفته ، به او گفتم : آيا ترا جائى هست كه من ساعتى در آنجا پنهان شوم ؟ گفت : آرى . پس در بگشود و مرا بخانهء نظيف برده ، در ببست و در حال ، برفت . من بهراس اندر شده ، با خود گفتم : شايد اين مرد وعدهء زر و مال شنيده است . اكنون بيرون رفته كه خليفه را به من دلالت كند . پس محزون بنشستم و چون ديگ بر آتش همىجوشيدم و در كار خويش بفكرت اندر بودم كه ناگاه دلاك درآمد و حمالى با خود بياورد كه حمال ، همهء اسباب تعيش از ظرف و خوردنى در دوش داشت و به من گفت : فداى تو شوم ، مرا چون پيوسته دست به خون و ريم مردم آلوده است ، نخواستم كه از ظرف من و از دست من چيزى خورده باشى . ابراهيم ميگويد : در آن حال ، من بسى حاجت بخوردنى داشتم . به خوردن بنشستم و هيچ‌گاه چنان خورش ، مرا ياد نميآيد .\r\nپس چون حاجت از خوردن روا كردم ، دلاك با من گفت : يا سيدى ، من آن‌قدر و رتبت ندارم كه با تو حديث گويم . ولى اگر تو بخواهى كه بندهء خود را\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nبنوازى ، اين از بلندى راى تو خواهد بود . من به او گفتم و گمان من اين بود كه مرا نمىشناسد : تو از كجا يافتى كه من حديث دوست دارم ؟ گفت : سبحان اللّه .\r\nخواجه را شهرت ، بيش ازين است . تو سيد من ابراهيم بن مهدى هستى كه مامون ، سراغ‌دهندهء ترا يكصد هزار دينار وعده داده . ابراهيم ميگويد : چون اين سخن ازو بشنيدم ، مروّت او به من آشكار شد و رتبت او نزد من افزون گشت و تمناى او را در حديث گفتن ، موافقت كردم . آنگاه مرا فرزند و پيوندان بخاطر آمده ، اين دو بيت بخواندم :\r\n گر به قدر سوزش دل چشم من بگريستى * بر دل من مرغ و ماهى تن بتن بگريستى\r\nديدهاى بخت من بيدار بايستى كنون * تا بديدى حال من بر حال من بگريستى \r\nچون ابيات از من بشنيد ، گفت : يا سيدى ، آيا مرا نيز جواز هست كه بيتى چند بخوانم ؟ گفتم : بخوان . پس دلاك اين ابيات برخواند :\r\n بارخدايا بسى عذاب كشيدى * انده تيمار گونه‌گونه بديدى\r\nخوردى بسيار غم ، نبيد خور اكنون * تو نه سزاى غمى سزاى نبيدى\r\nشاد زى و بر مراد دل بغنو خوش * ز آنكه بسى بيمراد دل بغنودى \r\nابراهيم ميگويد : من به او گفتم كه : خوبى و احسان بر من تمام كردى . اندوه و حزن از من ببردى . بدين ابيات كه برخواندى ، بيتكى چند بيفزا . آنگاه اين ابيات نيز برخواند :\r\n دلتنگ مدار اى ملك از كار خدائى * آرام طرب را مده از كار جدائى\r\nصد بار فتاده است چنين هرملكى را * آخر برسيدند بهر كام‌روائى\r\nآن‌كس كه ترا ديد ترا بيند در جنگ * داند كه تو با شير بشمشير درآئى \r\nابراهيم ميگويد كه : چون اين ابيات ازو بشنيدم ، شگفت ماندم و نشاط و طرب ، مرا دست داد . آنگاه بدرهء كه زر بسيار درو داشتم ، در پيش او بنهادم و او\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nرا وداع كرده ، به او گفتم كه : خواهش من اينست كه از اين زرها در مهمات خود صرف كنى . هرگاه من ازين ورطه خلاص شوم ، ترا بيش از اينها پاداش دهم .\r\nدلاك بدرهء زر برداشته ، خشمناك بسوى من بينداخت و گفت : يا سيّدى ، اگر ما گدايان را در نزد شما رتبتى نيست ، و لكن از مروت و جوانمردى است كه چون تو بزرگى ، مرا نواخته ، بقدوم مبارك ، مرا سربلند ساخته است ، من در عوض خدمتى كه مرا فرض بوده است ، از تو زر بستانم ؟ به خدا سوگند اگر اين سخن دوباره گوئى و بدره پيش من بيندازى ، خود را خواهم كشت . ابراهيم ميگويد كه :\r\nمن بدره بگرفتم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و هفتاد و سوم برآمد\r\nگفت : اى ملك جوان‌بخت ، ابراهيم بن مهدى ميگويد : پس من بدره بگرفتم و بازگشتم . چون بدر خانهء او برسيدم ، به من گفت : يا سيدى ، اين مكان از براى تو از همه‌جا امن‌تر است و مؤنت تو بر من گران نيست . تو در همين‌جا اقامت كن تا پروردگار ، ترا فرج عطا فرمايد . من به او گفتم : سخن ترا بپذيرم ، ولى به شرط آن‌كه از اين بدره صرفه كنى . او به من چنان بنمود كه شرط مرا بپذيرفت . پس من در خانهء او چند روزى بماندم . ولى از بدره صرف نمىكرد .\r\nآنگاه من چون زنان ، موزه بر پاى كرده ، نقاب از رخ بياويختم و چادر بسر گرفته ، از خانهء او بدرآمدم و سخت همىترسيدم تا اينكه بكنار جسر برسيدم و خواستم كه از جسر بگذرم . ناگاه سوارى را كه پيشتر از غلامان من بود ، بر من نظر افتاد و مرا بشناخت . فرياد برآورده ، گفت : همين است آن‌كه مأمون خليفه ، او را جويان است . اين بگفت و در من بياويخت . من مشتى به دهان اسب او زده ، او را با اسب بدجله درافكندم . مردمان به دو گرد آمده ، بخلاصى او مشغول گشتند .\r\nآنگاه من در رفتن بشتابيدم تا اينكه از جسر درگذشتم و بدر خانهء برسيدم كه زنى\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nدر دهليز آن خانه ايستاده بود . من به او گفتم : اى خاتون ، خون مرا نگاه دار كه من از خليفه گريزانم . آن زن گفت : بر تو باكى نيست . در حال ، مرا بغرفهء برده ، با من ملاطفت كرد و خوردنى و نوشيدنى از براى من حاضر آورد و گفت : آيا بيم از تو برفت يا نه ؟\r\nپس او در اين سخن بود كه ناگاه در خانه را بدرشتى بكوبيدند . آن زن بيرون رفته ، در بگشود . ديدم كه خداوند خانه ، همان مرد است كه من او را به جسر درافكنده بودم . و او را سر و جبين شكسته و خونش همىرفت و اسب با خود نداشت . زن به او گفت : چه حادثه روى داده ؟ گفت : به حكم خليفه ، كسى را جويان بودم . از قضا بر او ظفر يافتم . ولى او مشتى به دهان اسب من بزد و مرا بدجله درافكنده ، بگريخت . پس از آن ، زن دستارچه بدرآورده ، سر و جبين او را ببست و در بسترش بخوابانيد . آنگاه بنزد من درآمد و به من گفت : گمان من اينست كه اين قضيه ، قضيهء تو باشد . من به او گفتم : آرى . منش بدجله درافكندم .\r\nپس از آن ، زن ، مرا بنواخت و بمهربانى بيفزود و گفت : بيم مدار و هراس مكن كه ترا باك نيست . پس من سه روز در نزد او بماندم . آنگاه با من گفت : من از اين مرد بر تو بيم دارم كه بر تو اطلاع يابد و بر آنچه از او داشتى ، گرفتار آئى . بهتر اينست كه خويشتن نجات دهى . پس من از او تا شامگاه مهلت خواستم . گفت :\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nمضايقت نكنم .\r\nچون شب درآمد ، جامه پوشيده ، از نزد او بدرآمدم . و مرا كنيزكى بود .\r\nبخانهء او برفتم . چون مرا بديد ، به حالت من بگريست و بناليد و بسلامت من شكرها بگذاشت و در حال ، از خانه بيرون رفت و چنان بنمود كه از بهر ساز برگ ضيافت همىرود . و من از هيچ‌جائى آگاهى نداشتم . ناگاه ديدم كه ابراهيم موصلى با غلامان و زيردستان خود همىآيد و زنى در پيش روى ايشان است .\r\nچون نيك بديدم ، همان كنيزك بود . آمد تا بنزديك من رسيده ، مرا بدست ايشان بسپرد . ايشان مرا با جامهء زنان كه در برداشتم ، بسوى مأمون بردند . پس مأمون در مجلس عام ، مرا بخواست . چون بمجلس درآمدم ، او را خليفه خوانده ، سلام دادم . مأمون گفت : لا سلّمك . من به او گفتم : ايها الخليفه ، فرمان تراست . يا بكش و يا ببخشاى . و لكن در عفو ، لذتى است كه در انتقام نيست و ترا بخشايش ، بيشتر از همه بخشايشها است . چنان كه مرا گناه ، بزرگتر از همه گناهان است .\r\n گر بكشى ، حاكمى ، ور بنوازى رواست \r\n. پس اين دو بيت بخواندم :\r\n اى شاه جهان را چو خطر نيست ببخش * جرم من اگر هست و اگر نيست ببخش\r\nهرچند گناه من بزرگ است اى شاه * دانم كه ز تو بزرگتر نيست ببخش \r\nابراهيم ميگويد : چون ابيات بخواندم ، مأمون سر بر كرده ، بسوى من نگريست . آنگاه من به خواندن اين دو بيت مبادرت كردم :\r\n كار من سربازى و بىخويشى است * كار شاهنشاه من سربخشى است\r\nگر ببرد او بقهر خود سرم * باز بخشد شصت جان ديگرم \r\nپس مأمون سر پيش انداخته ، اين دو بيت برخواند :\r\n بر خصم چون آهنيم و بر دوست چو موم * با دوست موافقيم با دشمن شوم\r\nاز حضرت ما برند انصاف بهند * وز هيبت ما برند زنار بروم \r\n\r\n","description":"","footnote":"","page_name":" 309 ","page_number":309},
  {"content":"\r\n\r\nچون از او اين بيت‌ها بشنيدم ، رايحهء رحمت بمشام من آمد . پس از آن مأمون رو بپسر عم و برادرش ابى اسحق آورده ، در كار من با ايشان مشورت كرد . همگى بكشتنم اشارت كردند . ولى در كشتن اختلاف داشتند . آنگاه مأمون باحمد بن خالد گفت : تو چه ميگوئى ؟ احمد گفت : ايها الخليفه ، اگر تو او را بكشى ، مثل ترا كشندهء مثل او خواهيم يافت و اگر برو ببخشائى ، مثل ترا نخواهيم ديد كه به مثل او ببخشايد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و هفتاد و چهارم برآمد\r\nگفت : اى ملك جوان‌بخت ، چون مأمون خليفه سخن احمد بن خالد بشنيد ، سر پيش افكنده ، اين ابيات بخواند :\r\n گفت اگر ديو است من بخشيدمش * ور بليسى كرد من پوشيدمش\r\nچون‌كه آمد پاى او اندر ميان * راضيم گر كرد مجرم صد زيان\r\nصد هزاران خشم را تانم شكست * گر ترا آن فضل و آن مقدار هست\r\nگر زمين و آسمان بر هم زدى * ز انتقام مرد بيرون نامدى\r\nور شدى ذرّه بذرّه لابه‌گر * او نبردى اين زمان از تيغ سر\r\nلابه‌ات را هيچ نتوانم شكست * ز آنكه لابهء تو يقين لابهء من است \r\nپس چون اين ابيات بشنيدم ، چادر را از سر گرفته ، آواز بتكبير بلند كرده ، گفتم : اى خليفه ، خدا بر تو ببخشايد . آنگاه مأمون گفت : اى عم ، بر تو باكى نيست . گفتم : اى خليفه ، مرا گناه از آن بزرگتر است كه به او عذر توانم گفت و ترا بخشايش از آن بزرگتر است كه از عهدهء شكر آن توانم بدرآمد . پس از آن ، اين ابيات بخواندم :\r\n اى تاج ملك ملك به تو سرفراز باد * بختت جوان تازه و عمرت دراز باد \r\n\r\n","description":"","footnote":"","page_name":" 310 ","page_number":310},
  {"content":"\r\n\r\n از بهر رامش و طرب تو در اين سراى * حور غزل‌سرا و بت چنگ‌ساز باد\r\nبر خلق عالم است در خانهء تو باز * بر روزگار تو در اقبال باز باد \r\nمأمون گفت : پيروى بيوسف عليه السلام كرده ، ميگويم : لا تتريت عليكم اليوم يغفر اللّه لكم و هو ارحم الراحمين . 33 اى عم ، مال و ضياع ترا به تو رد كردم و بر تو باك نيست . پس من شكر بجاآوردم و او را دعا گفتم . پس مأمون ، مرا گرامى بداشت و با من گفت : اى عم ، مرا ابو اسحق و عباس بكشتن تو اشارت كردند . من گفتم : اى خليفهء زمان ، ابو اسحق و عباس ، ترا پند گفتند . و لكن تو كار شايستهء خود كردى و مرا از بيم باميد بازگرداندى . پس مأمون به سجده برافتاد و ديرگاهى سر در سجده داشت . آنگاه سر برداشته ، گفت : اى عم ، دانستى كه سجدهء من از بهرچه بود ؟ گفتم : شايد سجده از بهر اين بود كه خدا ترا بدشمنت چيره گردانيد . مأمون گفت : قصد من اين نبود . و لكن لشكر خدا بجاآوردم بخشايش ترا بر من الهام فرمود .\r\nابراهيم ميگويد كه : من صورت كار خود و آنچه كه از مرد حجّام و سپاهى و زن سپاهى و كنيزك خود بر من گذشته بود ، از براى مأمون بيان كردم . پس مأمون بحاضر آوردن كنيزك فرمان داد . و او در خانه بانتظار جايزه نشسته بود .\r\nچون در پيشگاه خليفه حاضر شد ، خليفه به او گفت : ترا چه بر اين بداشت كه با خواجهء خود بدينسان خيانت كردى ؟ كنيزك گفت : رغبت در مال ، مرا بر اين كار بداشت . خليفه گفت : ترا شوهرى و پسرى هست يا نه ؟ گفت : لا و اللّه . پس خليفه بفرمود كه يكصد تازيانه‌اش بزنند و در زندان ، مخلّدش بدارند . پس از آن سپاهى را با زن او و مرد حجّام را حاضر آوردند . خليفه از سپاهى ، سبب آن كار كه با من كرده بود ، پرسيد . سپاهى گفت : مرا طمع مال بر آن بداشت . خليفه گفت :\r\nترا با اين پست‌فطرتى ، سزاوار است كه حجّام باشى . آنگاه كسى به دو گماشت كه بدكان حجّامان برده ، حجّامى بياموزندش . و زن سپاهى را انعام فرمود و گرامى بداشت و در قصر خلافتش جاى بداد و گفت : اين زنى است فرزانه و خردمند .\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nدر مهمات به كار آيد . پس از آن بحجّام گفت : بسبب جوانمردى و مروت كه از تو سر زده ، حق است كه در اكرام و انعام تو مبالغت شود . آنگاه خانهء سپاهى را به دو داده ، پانزده هزار دينار نيز بعلاوهء آن بحجّام ببخشود .\r\n\r\nحكايت ارم ذات العماد\r\nو ديگر حكايت كرده‌اند كه : از عبد اللّه بن ابى قلامه اشترى گم‌شده بود .\r\nبجستجوى اشتر بيرون رفت و در باديه‌هاى سرزمين يمن و ارض سبا 34 ميگرديد . ناگاه بشهرى بزرگ رسيد كه در آن شهر ، قصرهاى بلند بود . چون بدان شهر نزديك شد ، گمان كرد كه در آن شهر ، ساكنان هستند . آهنگ شهر كرد كه از اشتر خود جويان شود . چون به شهر برسيد ، شهر را ويران و خالى از ساكنان يافت . ميگويد كه : از اشتر فرود آمدم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 312 ","page_number":312},
  {"content":"\r\n\r\n\r\nچون شب دويست و هفتاد و پنجم برآمد\r\nگفت : اى ملك جوان‌بخت ، عبد الله بن ابى قلابه 35 ميگويد كه : من از اشتر فرود آمده ، اشتر را ببستم و خوددارى كرده ، به شهر درآمدم . و در آن شهر ، قلعهء بود . بدان قلعه نزديك شدم و از براى آن قلعه دو دريافتم كه مانند آن درها در بزرگى و بلندى ، در نديده بودم . و آن درها با گونه‌گونه گوهرها و ياقوت‌هاى سفيد و سرخ و زرد و سبز مرصع بودند . پس چون آن درها بديدم ، غايت شگفتى به من روى آورد . پس ترسان و هراسان بقلعه درآمدم . قلعه را چون شهرى بزرگ يافتم و در آنجا قصرها بود و در قصرها غرفه‌ها بود كه از زر و سيم ساخته بودند و با ياقوت و زبرجد و لؤلؤ و گوهرهاى رنگ‌رنگ مرصع كرده بودند و درهاى آن قصر در خوبى ، بدرهاى قلعه همىمانست . و زمين قصرها با لؤلؤهاى بزرگ ، فرش بود و بجاى خاك ، مشك و عنبر و زعفران به كار برده بودند . چون بميان قلعه رسيدم و از انسيان كس بدانجا نيافتم ، نزديك شد كه از بيم ، هلاك شوم .\r\nپس از آن نظر كرده ، ديدم كه نهرها از پاى غرفه‌ها روان است و در كنار آن نهرها همه‌گونه درختان ميوه‌دار سرسبز و خرّم هستند و ديوار قلعه ، خشتى از زر و خشتى از سيم بنا كرده‌اند . با خود گفتم : همانا اين بهشتى است كه در آخرت وعده داده‌اند . آنگاه از جواهر ريگها و مشك خاك‌هاى آنجا چندان‌كه ميتوانستم ، برداشتم و به شهر خود بازگشته ، مردم را از اين واقعه بياگاهانيدم . پس خبر بمعاويه رسيد و او در حجاز خليفه بود . به عامل خود كه در صنعاء 36 يمن داشت ، نوشت كه : آن مرد را حاضر آور و از حقيقت حال سؤال كن . عامل معويه ، مرا بخواست و از آنچه به من روى داده بود ، جويان گشت . من آنچه ديده بودم ، بازگفتم . مرا بسوى معويه بفرستاد . با او نيز هرچه ديده بودم ، بازگفتم .\r\nمعويه ، سخن من باور نكرد . من از آن لآلى كه آورده بودم ، بر او بنمودم و لكن لؤلؤها زرد و دگرگون شده بود .\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و هفتاد و ششم برآمد\r\nگفت : اى ملك جوان‌بخت ، عبد اللّه بن ابى قلابه گفت : و لكن لؤلؤ ، زرد و دگرگون شده بود . معاويه را عجب آمد و كعب الاحبار 37 را حاضر آورده ، گفت : اى كعب ، من ترا خواستم كه از حقيقت كارى بازپرسم . كعب گفت : اى خليفه ، از چه چيز خواهى پرسيد ؟ معويه گفت : ترا علم هست باينكه در جهان شهرى باشد كه از زر و سيمش بنا نهاده باشند و ستون‌هاى او از زبرجد و ياقوت و ريگهاى او لؤلؤ و خاكش مشك و عنبر و زعفران باشد ؟ كعب گفت : آرى اى خليفه ، آن شهر ارم ذات العماد التى لم يخلق مثلها فى البلاد 38 است . و او را شدّاد بن عاد 39 بنا كرده .\r\nمعويه گفت : حكايت آن شهر به من حديث كن . كعب گفت : اى خليفه ، عاد بزرگ دو پسر داشت : يكى شديد و ديگرى شدّاد . چون پدر ايشان بمرد ، آن دو برادر به همه كشورها مالك شدند و از پادشاهان روى زمين ، كس نبود مگر اينكه سر اندر فرمان آن دو برادر داشت . پس شديد نيز بمرد . مملكت ببرادرش شدّاد برسيد و شداد به خواندن كتاب‌ها بس حريص بود . پس چون در كتاب‌ها نام آخرت و بهشت و قصرها و غرفه‌ها و نهرها و درختان و ميوه‌ها كه در بهشت هستند ، بديد ، نفس او را خواهش اين شد كه مثل بهشت در دنيا جائى بسازد . و شدّاد صد هزار پادشاه در زير حكم داشت و در زير حكم هرملك ، صد هزار دلير بودند و زير حكم هردلير ، صد هزار لشكر بودند .\r\nپس شداد جمعى از كارگزاران حاضر آورد و بايشان گفت : در كتاب‌هاى قديم ، صفت بهشت را كه در آخرت وعده كرده‌اند ، ديده‌ام و همىخواهم كه در دنيا مثل آن بهشت ، بهشتى بنا كنم . پس شما برويد و سرزمينى خرّم و فراخناى پديد آورده ، در آنجا شهرى و به شهر اندر ، قصرها از زر و سيم بنا كنيد و ريگهاى آن را از ياقوت و لؤلؤ و ستون‌هاى او را از زبرجد قرار دهيد و نهرها و درختان ،\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nاز همه‌گونه ميوه‌ها در كنار نهرها بكاريد . پس ايشان گفتند : ما چگونه توانيم شهرى بدين صفت كه تو گفتى ، بنا كنيم ؟ و بدانسان زبرجد و لؤلؤ و ياقوت از كجا پديد آوريم ؟ شدّاد گفت : آيا نمىدانيد كه پادشاهان روى زمين در اطاعت من هستند و مخالفت كردن نتوانند ؟ شدّاد گفت : بسوى معدن‌هاى زبرجد و\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nياقوت روان شويد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و هفتاد و هفتم برآمد\r\nگفت : اى ملك جوان‌بخت ، شداد به آن جماعت گفت : بمعدنهاى زبرجد و ياقوت و لؤلؤ و زر و سيم برويد و اين فلزات و يواقيت از معدن‌ها بيرون آوريد و هرچه زر و سيم و گوهر و ياقوت ، نزد ملوك باشد . جمع آوريد و كوشش فرونگذاريد . در پيش هركس از اصناف جواهر ، چيزى باشد ، بگيريد و مخالفت جايز ندانيد .\r\nپس بهمهء پادشاهان اطراف ، مكتوب بنوشت و ايشان را بفرمود كه از اصناف جواهر ، آنچه كه در نزد خود و نزد مردم باشد ، جمع آورند و بمعدن‌ها رفته ، سنگ‌هاى گران‌قيمت بيرون آورند و هرچه كه در ته درياها باشد ، بغوّاصى بدر آورند .\r\nپس ايشان تا بيست سال بجمع‌آورى زر و سيم و سنگها مشغول بودند و در آن عهد ، سيصد و شصت پادشاه در روى زمين حكمرانى ميكردند . آنگاه مهندسين و حكما و كاركنان و بنّايان و صنعت‌گران از همه بلاد جمع آورده ، به بيابان‌ها و صحراها فرستادند . ايشان از بهر مكان آن شهر همىگشتند تا بباديهء فراخنائى برسيدند كه در آنجا سنگستان و نيستان و كوه‌ها و بلندى و پستى نبود و چشمه‌ها و نهرهاى روان داشت . گماشتگان گفتند : بدان صفت مكان كه ملك فرموده ، همين جاى است . پس به بنا كردن شهر مشغول گشتند و پادشاهان ممالك از هرسوى ، گوهرها و سنگها و لآلى خرد و بزرگ ، تنگ تنگ و كشتى كشتى بعاملان بفرستادند . و عمال ، سيصد سال مشغول كار بودند . چون شهر و قصرها و غرفه‌ها و نهرها بانجام رسانيدند ، شدّاد را خبر كردند . آنگاه شدّاد ، هزار وزير از وزراى خود را بفرمود و همچنين خاصان و معتمدان را فرمان داد كه ساز برگ رحيل كرده ، در ركاب ملك روى ، زمين ، شدّاد بن عاد ، آماده رفتن ارم\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nذات العماد شوند . و از زنان و كنيزكان و خادمان نيز هركس را ميخواست بتهيهء اسباب سفر امر كرد . تا بيست سال ، تهيهء سفر تمام كردند . پس از آن ، شدّاد با جماعتى انبوه و لشكرى بيكران روان شد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و هفتاد و هشتم برآمد\r\nگفت : اى ملك جوان‌بخت ، شداد بن عاد با لشكرى انبوه بسوى ارم ذات العماد روان شد و از حصول مرام ، شادان همىرفت تا اينكه ميانهء او و وارم ذات العماد ، منزلى بيش نماند . آنگاه جناب احديث بر ايشان صيحهء از عالم قدرت بفرستادند كه همهء ايشان هلاك شدند و هيچيك از شداد و لشكريان بدان مكان نرسيدند . و حضرت ذو الجلال ، آثار آن شهر را پوشيده داشت . تا هنگام رستخيز پوشيده خواهد بود . معاويه گفت : آيا كسى در دنيا آن مكان را خواهد ديد . كعب الاحبار گفت : آرى مردى از امت محمد عليه السلام بدانجا خواهد رفت . و آن مرد بصفت همين مرد كه نشسته است ، خواهد بود . و اشارت بعبد اللّه كرد .\r\nو شعبى از علماى حمير حكايت كرده كه : چون شداد با همراهان خود از صيحه هلاك گشتند ، پسر او شداد اصغر بمملكت بنشست . و پدر او شداد اكبر ، او را در سرزمين حضر موت 40 و ارض سبا گذاشته ، خود با لشكريان بسوى ارم ذات العماد روان گشته بود . پس چون خبر به او رسيد كه پدرش پيش از آن‌كه بارم ذات العماد برسد ، هلاك شده ، فرمود پدرش را از آن‌جا بحضر موت بياوردند .\r\nو امر كرد در حضر موت در غارى از براى او جائى بكندند . آنگاه جنازهء پدر را بفراز تخت زرّين بدانجا بگذاشت و هفتاد حلّه از ديباى مطرّز بطراز زرّين و مرصع بگوهرهاى قيمتى بر او پوشانيد . و لوحى زرّين در نزد سر او بنهاد كه در آن لوح اين ابيات مرقوم بود :\r\n\r\n","description":"","footnote":"","page_name":" 317 ","page_number":317},
  {"content":"\r\n\r\n از جهان سفله چشم مهربانى داشتن * هست چون از گرگ اميد شبانى داشتن\r\nكو جم و كيخسرو و كو كيقباد و اردشير * وان بميدان صولت شير ژيانى داشتن\r\nكو منوچهر و چه شد سالار او سام‌سوار * وان بر و بالاى گيتى پهلوانى داشتن\r\nاين شنيدستى كه كاوس و فريدون چون بدند * غرّه بر آن تاج و تخت خسروانى داشتن\r\nزير خاك اينك مر ايشان را فراموشست و پاك * تاج افريدونى و تخت كيانى داشتن \r\nثعالبى گفته است : اتفاقا دو مرد بدان غار درآمدند . در صدر آن غار ، پله‌كانى يافتند . از آن پله‌كان كه در غار بود ، فرود آمدند . در آنجا گودالى ديدند كه صد ذرع طول و صد ذرع عرض و يكصد ذرع بلندى داشت و در آن گودال ، سريرى بود زرّين . و مردى بزرگ جثّه بدرازى و پهنى سرير بفراز سرير بود و بر او حله‌هاى حرير انداخته بودند و در بالاى سر او لوحى زرّين بديدند . پس از آن لوح را با حقّه گوهرها چندانكه ميتوانستند برداشته ، بيرون آمدند .\r\n\r\n","description":"","footnote":"","page_name":" 318 ","page_number":318},
  {"content":"\r\n\r\n\r\nحكايت اسحق موصلى و مأمون\r\nو از جملهء حكايات طرفه اينست كه اسحق موصلى 41 گفته است كه : شبى از نزد مأمون بدرآمده ، قصد خانهء خود كردم . در آن حال به جهت دفع پليدى بكوچهء درآمده ، به قضاى حاجت بنشستم . ناگاه چيزى را از ديوار خانهء آويخته يافتم . دست به او بردم كه بدانم چه چيز است . ديدم زنبيلى است چهارگوشه و بزرگ كه ديبا بر آن زنبيل كشيده بودند . با خود گفتم : ناچار آويختن اين سبب دارد . و بحيرت او را مينگريستم . پس كنجكاوى ، مرا بر آن داشت كه در زنبيل بنشينم . در آن زنبيل نشستم . ناگاه خداوندان خانه ، مرا بالا بردند و چنان گمان كردند كه من همانم كه بانتظارش نشسته‌اند . چون مرا بسر ديوار رسانيدند ، ديدم كه چهار تن دختركانند . مرا تحيّت گفتند و از زنبيلم بدرآوردند . ايشان در پيش و من بر اثر ايشان همىرفتم تا بخانهء رسيديم كه غرفه‌هاى آن فرش گشته بود و تا آن روز بدانسان خانه و فرش نديده بودم ، مگر در دار الخلافه . پس من در آنجا نشستم و آگاهى از جائى نداشتم .\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nچون ساعتى برفت ، پرده برداشتند . ناگاه هشتاد تن كنيزكان با مجمرهاى عود و شمع‌هاى روشن و در ميان ايشان دختركى سر و قد و ماه‌روى درآمد . من بر پاى خاستم . دخترك ، مرا تحيّت گفت . و مرا بسى بنواخت و بنشستنم اشارت كرد و از خبر من جويان شد . به او گفتم : از نزد پارهء از ياران به قصد خانهء خود بازگشته بودم . به جهت كارى ضرور به اين كوچه بيامدم و زنبيلى آويخته يافتم . مرا كنجكاوى بر آن زنبيل بنشانيد . پس مرا در زنبيل به اين خانه بالا كشيدند . حديث من همين است ، و السلام . دخترك گفت : بر تو باكى نيست و اميدوارم كه عاقبت كار تو نيكو شود . پس از آن به من گفت : ترا مشغله چيست ؟ گفتم : در بازار بغداد ، بازرگانى هستم . گفت : آيا از اشعار چيزى ياد دارى ؟ گفتم : از اشعار ، مرا بسى بخاطر اندر است . گفت : چيزى از آن بخوان . من گفتم : كسى كه سر زده بخانهء رود ، بهراس و بيم اندر باشد . تو به خواندن ابتدا كن تا بيم من برود . دخترك گفت :\r\nراست هميگوئى . پس شعرى نغز از گفتهء پيشينيان بخواند . و آن شعر ، خوشترين شعرهاى ايشان بود و از حسن و جمال و حسن روايت و اشعار نغز او در شگفت بودم . پس به من گفت : آيا ترا بيم و دهشت برفت يا نه ؟ گفتم : آرى ، به خدا سوگند بيم من برفت . دخترك گفت : به خدا سوگند گمان ندارم كه تو از بازاريان باشى .\r\nپس از آن ، دخترك طعام خواست .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و هفتاد و نهم برآمد\r\nگفت : اى ملك جوان‌بخت ، اسحق موصلى ميگويد : پس از آن دخترك بحاضر آوردن طعام بفرمود و در مجلس ، گونه‌گونه رياحين و ميوه‌ها بود . طعام حاضر آورده ، فروچيدند . آنگاه دخترك شربت بخواست . قدحى از شربت بنوشيد و قدحى ديگر به من بداد . گفت : اكنون هنگام حديث گفتن است . پس من او را مشغول كردم و حكايت‌هاى طرفه گفتم و اشعار نغز بخواندم . او را نشاط روى\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nداده ، گفت : مرا عجب آيد از اينكه يكى از بازرگانان را اين‌گونه حكايات و اشعار بخاطر اندر باشد . اين حكايت‌ها احاديث ملوك است . من به آن دختر گفتم :\r\nمرا همسايهء بود كه با ملوك منادمت ميكرد و هروقت كه او خدمت ملوك در نمىيافت ، من بخانهء او ميرفتم و گاهى از او حديث شنيده ، بخاطر اندر نگاه ميداشتم . پس آن دخترك به من گفت : بجان خودم سوگند كه بس نيكو فراياد گرفتهء . پس از آن بحديث گفتن مشغول شديم . و هروقت كه من خاموش ميشدم ، آن دخترك ميگفت . تا اينكه شب از نيمه بگذشت و در حالتى بودم كه اگر خليفه آن حالت را ميدانست ، بر من رشك ميبرد . پس آن دخترك با من گفت : تو لطيف‌ترين و ظريف‌ترين مردمان هستى و در تو هيچ منقصتى نيست ، مگر يك چيز . گفتم : چه چيز است آن منقصت ؟ گفت : اگر تو عود نواختن بتوانى ، عيش بر ما تمام خواهد شد . من گفتم : پيش از اين مرا بستگى بدين كار بود . چون از او حظى نيافتم ، اعتراض كردم . دوست دارم كه عود بنوازم و نغمه بسازم .\r\nآنگاه دخترك عود بخواست . چون حاضر آوردند ، عود بگرفت و تارهاى آن محكم كرده ، بنواخت و به آواز نيكو بخواند كه من به آن نيكوئى ، آواز و عود نواختن نديده بودم . پس از آن گفت : خداوند اين اشعار شناختى و اين آواز دانستى ؟ گفتم : لا و اللّه . دخترك گفت : اين شعر از فلان و اين آهنگ پديد آوردهء اسحق موصلى است . گفتم : آيا اسحاق را ازين هنرها بهرهء هست ؟ گفت : آرى ، به خدا سوگند اسحق ، استاد اين صفت است . پس من گفتم : منزه است آن خدائى كه به آن مرد ، چيزى عطا فرموده كه ديگران را نصيبى نيست . پس آن شب را تا دميدن صبح در سخن گفتن بگذاشتم . چون بامداد شد ، عجوزى بيامد . گويا دايهء آن دخترك بود و به آن دخترك گفت : وقت درسيد . دخترك در حال ، برخاست و به من گفت : آنچه از ما ديدى ، پوشيده بدار . كه المجالس بالامانات . 42\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 321 ","page_number":321},
  {"content":"\r\n\r\n\r\nچون شب دويست و هشتادم برآمد\r\nگفت : اى ملك جوان‌بخت ، آن دخترك در حال بخاست و به من گفت : آنچه از ما ديدى ، پوشيده بدار . من به آن ماه‌رو گفتم : حاجت بسپردن نبود . پس من او را وداع كردم . او كنيزك را فرمود با من تا در خانه بيامد و در بگشود . من بيرون آمده ، رو بخانهء خود گذاشتم و فريضهء صبح به جا آورده ، بخفتم . پس رسول مامون پيش من آمد و مرا بنزد او برد و روز را در نزد مامون بسر بردم . چون هنگام شام در رسيد ، مكانى را كه دوش در آنجا بودم ، بخاطر آوردم و از نزد مامون بيرون گشته ، بكوچهء كه زنبيل آويخته بودند ، برفتم . زنبيل را در همان‌جا آويخته يافتم .\r\nبزنبيل بنشستم . مرا در زنبيل بالا بردند و در مكانى كه دوش در آنجا بودم ، جاى دادند . پس از آن با دخترك ماه‌منظر به عادت دوشينه بحديث گفتن و شعر خواندن بنشستيم . چون فجر دميد ، به منزل خود بازگشتم ، فريضهء صبح به جا آورده ، بخفتم .\r\nآنگاه رسول مأمون نزد من آمده و مرا پيش خليفه برد . روز را در آنجا بسر بردم .\r\nچون هنگام شام دررسيد ، خليفه ، مرا سوگند داد كه : بنشين تا من بيرون رفته ، بازگردم . چون خليفه برفت ، وسوسه مرا فروگرفت و شبهاى پيش بخاطرم آمد . مخالفت خليفه را آسان بشمردم . از جاى خود برجسته ، شتابان برفتم . بزنبيل برسيدم . چون بزنبيل نشستم ، مرا بالا برده ، در همان مجلس نزد دخترك پرىروى جاى دادند . پس دخترك گفت : شايد كه تو يار دوشينهء ؟ گفتم : آرى .\r\nو اللّه دوستدار شعر شما هستم . گفت : مگر خانهء ما را دار الاقامه قرار دادهء ؟ گفتم :\r\nحق ضيافت ، سه روز است . هرگاه پس از اين بدين مكان بازگردم ، خون من بشما حلالست . پس از آن بمنادمت بنشستم . چون وقت نزديك شد ، دانستم كه مامون ، سرگذشت از من خواهد پرسيد و تا ماجرى شرح ندهم ، خلاصى نخواهم داشت . پس به آن دخترك گفتم : ترا مىبينم كه زمزمهء عود و تغنى دوست همىدارى . مرا پسر عمى است كه از من شعرشناس‌تر و دانشمندتر است . و\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nاسحق را او از همه‌كس بيشتر شناسد . پريزاد گفت : پسر عم خود را بطفيل خود بياور . گفتم : فرمان ، تراست . پس چون وقت دررسيد ، من برخاسته ، بخانهء خود برفتم . هنوز به خانه درنيامده بودم كه فرستادگان مأمون به من احاطه كرده ، مرا بعنف برداشتند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و هشتاد و يكم برآمد\r\nگفت : اى ملك جوان‌بخت ، اسحق گفته است كه : فرستادگان مامون مرا بعنف برداشته ، نزد مأمون بردند . مأمون را در كرسى نشسته يافتم و بسى خشمگين بود . به من گفت : اى اسحق . آيا سرپيچ هستى ؟ گفتم : لا و اللّه . گفت : بازگو كه ترا قصه چيست ؟ گفتم : اى خليفه ، براستى بگويم . ولى مكان را خلوت كنيد . پس خليفه اشارتى فرمود . حاضران از ما دور گشتند . من حديث بخليفه بيان كردم و به او گفتم كه : حضور ترا بدخترك وعده دادم . خليفه گفت : اى اسحق ، كارى نيكو و بجا كردهء . پس آن روز را بعيش و نوش بگذاشتيم . ولى مأمون را خاطر بر آن دخترك مشغول بود .\r\nچون وقت شام دررسيد ، بكوچهء كه زنبيل در آنجا بود ، روان شديم و من بمأمون گفتم : مبادا پيش دخترك نام من به زبان آورى . بلكه من در حضرت او از جملهء تابعان تو خواهم بود . پس بر آن معنى اتفاق كرده ، باهم برفتيم و بمكانى در زنبيل بنشستيم . ما را بمجلس بردند . دخترك ماهرو به من سلام داد . چون مأمون او را بديد ، از خوبى او شگفت بماند و از نيكوئيش بحيرت اندر شد و با او بحديث گفتن و شعر خواندن مشغول شدند . ولى دخترك ، چشم بمأمون دوخته ، بر او مسرور بود و مأمون نيز چشم بر جمال دخترك داشت . پس از آن دخترك عود گرفته ، راهى بزد و بخواند و پس از آن اشارت بمامون كرده ، به من گفت : پسر عم ترا نيز مشغله بازرگانى است ؟ گفتم : آرى . او نيز بازرگانست .\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nگفت : بسيار بهمديگر شبيه هستيد . پس چون مأمون را از شنيدن اشعار دخترك ، نشاط روى داد و بانگ بر من زد كه : يا اسحق ، گفتم : لبيك ايها الخليفه . گفت :\r\nبه همين راه بخوان . چون دخترك دانست كه او خليفه است ، بغرفهء ديگرى داخل شد . آنگاه خليفه به من گفت : ببين كه خداوند اين خانه كيست ؟ عجوزى بجواب مبادرت كرده ، گفت كه : خانه از حسن بن سهل است . خليفه گفت : او را بنزد من آوريد . عجوز ساعتى غايب شد و حسن بن سهل را حاضر آورد . و مأمون به او گفت : آيا ترا دختريست خديجه نام ؟ گفت : آرى . خليفه فرمود كه : شوهر دارد يا نه ؟ حسن گفت : لا و اللّه . خليفه فرمود : من او را خواستگارى همىكنم . حسن گفت : او از كنيزكان خليفه است . خليفه گفت : او را بسى هزار دينار مهر ، تزويج كردم و در بامداد همين شب ، بدره‌هاى زر پيش تو آورند . چون زرها بستانى ، دختر را شب بسوى ما بفرست . حسن گفت : سمعا و طاعة . پس از آن ما از خانه بيرون شديم . خليفه به من گفت : اى اسحق ، اين قصه با كس حديث مكن . من آن ماجرى را پوشيده هميداشتم تا اينكه مأمون درگذشت و هيچ‌كس مثل اشعارى كه از خديجه شنيده بودم ، از كسى نشنيده بود و مثل آن چهار روز كه با مأمون نشستم ، با كس ننشسته بودم . به خدا سوگند در ميان مردان ، مانند مأمون كس نديدم و در ميان زنان ، چون خديجه زنى را مشاهده نكردم . و اللّه اعلم .\r\n\r\nحكايت زبال و خاتون\r\nو از جمله حكايتها اين است كه : در موسم حج ، مردمان در طواف بودند و از بسيارى طايفان در طواف‌گاه ، جاى سر سوزنى خالى نبود . ناگاه كسى را ديدند كه بپرده‌هاى كعبه درآويخته ، از دل خالص همىگويد كه : اى پروردگار ، از تو سؤال ميكنم كه آن زن از شوهر خشم گيرد ، شود تا بار ديگر با او جمع آيم ؟ راوى ميگويد : چون حاجيان اين سخن بشنيدند ، او را گرفته ، پس از آن‌كه\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nگوشمال دادند ، نزد امير حاجش آوردند و به او گفتند : ايها الامير ، اين مرد را در مكان مقدس يافتيم كه چنين و چنان ميگفت . امير حاج بكشتن او بفرمود . آن مرد گفت : ايها الامير ، برسول اللّه سوگندت هميدهم كه نخست قصه و حديث مرا بنيوش . پس از آن با من هرچه خواهى ، بكن . امير حاج گفت : حديث خود را بگو .\r\nگفت : ايها الامير ، من مردىام زبال كه از مسالخ گوسپندان و از ساير جاها ، اوساخ و زباله جمع آورده ، بمزرعه همىبرم . اتفاقا روزى از روزها من با خر ، زباله بار كرده ، ميرفتم . مردمان را ديدم كه گريزان هستند . چون به من برسيدند ، يكى از ايشان به من گفت : داخل اين كوچه شو تا كشته نگردى . من گفتم : مردم از بهرچه گريزانند ؟ گفتند : زن يكى از بزرگان همىآيد و خادمان او مردمان را از راه دور ميسازند . همه‌كس را ميزنند و از هيچ‌كس باك ندارند . پس من سر خر بازگردانيده ، بكوچه‌اى داخل شدم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 325 ","page_number":325},
  {"content":"\r\n\r\n\r\nچون شب دويست و هشتادم و دوم برآمد\r\nگفت : اى ملك جوان‌بخت ، آن مرد گفته است كه : من خر خود بازگردانيدم و بكوچه درآمده ، بانتظار گذشتن جماعت ايستاده بودم . ديدم كه خادمان ، هريك چوبى در دست دارند و سى تن از زنان با ايشان هميروند و در ميان زنان ، زنى بود ماهروى سروقامت و نيكو شمايل و بدانسان بود كه شاعر گفته :\r\n سيب و گل و سيم دارد آن دلبر من * سيبش زنخ و گلش رخ و سيمين‌تن\r\nبنگر برخ و بزلف آن سيم ذقن * تا لاله بخروار برى مشك به من \r\nپس زن ماهروى بسر كوچهء كه من در آنجا ايستاده بودم ، برسيد و به چپ و راست نگاه كرده ، خواجه‌سرائى را بخواست و به او سرگوشى سخنى گفت . و خواجه‌سراى بسوى من آمده ، مرا بگرفت . مردم چون اين حالت بديدند ، بگريختند و خواجه‌سرايان ، درازگوش من بگرفتند و مرا را با رسنى بسته ، مىكشيدند و من نمىدانستم كه از بهر چيست كه مرا همىكشند . و مردمان بر اثر ما روان بودند و فرياد برآورده ، مىگفتند كه : اين مردى است زبال و پريشان‌حال .\r\nاز بهرچه او را با رسن بسته‌ايد ؟ و بخواجه‌سرايان ميگفتند : بدين بيچاره رحمت آوريد كه خدا بشما رحمت آورد و او را از اين بند رها كنيد و خدا را خشنود سازيد . و من با خود ميگفتم : اين خواجه‌سرايان ، مرا نگرفتند مگر بسبب اينكه رايحهء عفن از من و از بار من بمشام خاتون رسيده و از آن رايحه رنجيده است .\r\nو شايد خاتون آبستن بوده است و از اين رايحهء ناخوش ضرورى به دو رسيده .\r\nالغرض ، من سر تسليم پيش داشتم و با هراس تمام از پى ايشان ميرفتم . تا اينكه بدر بزرگى رسيدند و به خانه داخل گشته ، مرا نيز به خانه اندر بردند . خانهء ديدم بس عالى كه نمىدانم او را چگونه صفت كنم . و فرشها به آن خانه گسترده بودند كه صفت آنها نيارم گفت . پس زنان بغرفها شدند و من بستهء ريسمان\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nخواجه‌سرايان بودم و با خود مىگفتم كه : در اين خانه ، مرا چندان عقاب كنند كه بميرم و هيچ‌كس را از من آگاهى نباشد . آنگاه خواجگان ، مرا بگرمابه نظيف كه در آنجا بود ، درآوردند و من بگرمابه اندر بودم كه سه تن از غلامان درآمدند و در پهلوى من بنشستند و به من گفتند : اين كهنه‌ها از بر خود دور كن . من آن كهنه‌ها را بركندم . يكى از ايشان سر من ميشست و يكى پاى من پاك ميكرد و يكى تن من همىشست تا اينكه كار بانجام رسانيدند و بقچهء از جامهء حرير پيش آورده ، مرا بپوشيدن آنها امر كردند . گفتم : به خدا سوگند من نميدانم كه اينها را چگونه بپوشم . آنها پيش‌آمدند و به من بپوشانيدند و بر من همىخنديدند . پس از آن شيشهء گلاب آورده ، مرا بگلاب معطر ساختند و مرا بغرفهء غيراز آن غرفه بردند . به خدا سوگند نميدانم كه آن خانه را با آنچه در آن خانه بود ، چگونه وصف كنم . چون به خانه داخل شدم ، زنى ديدم آفتاب‌روى كه بتختى برنشسته .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و هشتاد و سوم برآمد\r\nگفت : اى ملك جوان‌بخت ، آن مرد گفته است : چون داخل خانه شدم ، زنى ديدم آفتاب‌روى كه بر تختى نشسته و كنيزكان در پيش روى او ايستاده بودند . چون مرا ديد ، بر پاى خاست و مرا به پيش خود خواند . چون پيش رفتم ، جواز نشستنم داده ، بنشستم . و كنيزكان را بآوردن طعام فرمان داد . كنيزكان ، مائده از همه‌گونه طعامها حاضر آوردند كه من هرگز نام آن طعامها نشناختم و صفت آنها را هم نمىدانم . پس من به قدر كفايت ، طعام خوردم . چون مائده برداشتند و دست بشستم ، در حال ، همه‌گونه ميوه‌هاى گوناگون بياوردند . به قدر كفايت از آنها نيز بخوردم . آنگاه كنيزكان را فرمود كه شربت حاضر آوردند . ايشان شربتهاى گوناگون حاضر آوردند و عود و عنبر بمجمر انداختند . كنيزكى جوان برخاسته ، نغمهاى نشاطانگيز همىسرود . و آن خاتون نشسته بود . ولى مرا گمان اين بود كه\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nخواب همىبينم . آنگاه خاتون از من پرسيد كه آيا حاضر به ازدواج با او هستم يا نه ؟ من از شادى نمىدانستم كه چه بگويم . مرا گمان اين بود كه در بهشت هستم .\r\nپس با خرسندى تمام پذيرفتم و با او ازدواج بكردم . خاتون ، ثروت بسيارى در اختيار من نهاد . تا اينكه هشت روز بدين منوال بگذشت .\r\nاما در روز هشتم ناگاه كنيزكى دوان‌دوان درآمد و به من گفت : برخيز و بفراز بام شو . من برخاسته ، بفراز بام رفتم . در آنجا نشسته بودم . ديدم آواز مردمان و صداى سم اسبان بلند شد . از بام بكوچه نظر كردم . پسرى ماه‌روى بديدم كه سوار بر اسب است و در دست چپ و راست او غلامان و در پيش روى او مملوكان روان هستند . چون بدر همان خانه رسيد ، پياده شد و داخل خانه گرديد . خاتون را ديد كه در سرير نشسته . پيش‌آمده ، در برابر خاتون ، زمين ببوسيد . ولى خاتون با او سخن نگفت . و آن پسر بخاتون تذلل و تظلم همىكرد تا اينكه خاتون بسخن درآمد . و با او صلح كرد . آنگاه همان‌گونه كه مرا به زور به نزد او برده بودند ، به زور و بىهيچ دليلى وادار به طلاق كردند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و هشتاد و چهارم برآمد\r\nگفت : اى ملك جوان‌بخت ، آن زن آفتاب‌روى با شوهر خود صلح كرد و مرا وادار به طلاق كرد . چندى بعد ، دخترك پرىپيكر پيش من آمد و به من گفت : اين پسر را ديدى ؟ گفتم : آرى ، ديدم . گفت : او شوهر منست و آنچه ميانهء من و او گذشته ، با تو حكايت كنم . و آن اينست كه شوهرم بىآن‌كه من بفهمم ، با يكى از كنيزكان مطبخ ازدواج كرد و چندى بعد هم كه من آگاه شدم ، مرا طلاق داد . پس چون اين كار از او بديدم ، سوگند بزرگ ياد كردم كه با كثيف‌ترين و پست‌ترين مردان ازدواج كنم . و در آن روز كه خواجه‌سرايان ، ترا بگرفتند ، چهار روز بود كه من در طلب كسى ميگشتم كه كثيف‌ترين و پست‌ترين مردان باشد . چون ترا از همه\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nكثيف‌تر و پست‌تر يافتم ، ناچار ترا به همسرى اختيار كردم . و آنچه شدنى ، بود شد . و اكنون من از سوگند خود خلاص شدم . ديگر مرا به تو حاجتى نيست . از پى كار خويش رو . هروقت كه شوهر من با مطبخيان ازدواج كند و مرا طلاق دهد ، من نيز با تو ازدواج خواهم كرد . من چون اين سخن بشنيدم ، بگريستم و گفته شاعر بخواندم :\r\n از در خويشم مران كاين نه طريق وفاست * در همه ملكى غريب در همه شهرى گداست \r\nپس از آن ناچار او را ترك كردم و چهارصد دينار زر در آن هشت روز اندوخته بودم . پس من آن زرها صرف كرده ، بدين مكان شريف آمدم . و از خدا همىخواهم كه شوهر آن ماه‌رو بار ديگر با كنيزك مطبخى ازدواج كند و خاتون را طلاق دهد . شايد من نيز بار ديگر با آن پريزاد ازدواج كنم . چون امير حاج قصه آن مرد بشنيد ، او را رها كرد و با حاضرين گفت : شما نيز در حق او از خدا درخواست كنيد . كه او معذور است .\r\n\r\nحكايت محمد جواهرفروش و دختر يحيى برمكى\r\nو از جملهء حكايتهاى طرفه اينست كه : خليفه هرون الرشيد را شبى از شبها بىخوابى بسر افتاده ، وزيرش جعفر برمكى را بخواست و به او گفت كه : بس تنگدل هستم و قصد من اينست در كوچهاى بغداد بگردم و كارهاى مردم را نظاره كنم . به شرط آن‌كه جامهء بازرگانان بپوشيم تا اينكه كس ، ما را نشناسد . وزير گفت : سمعا و طاعة . پس برخاست و جامهاى خلافت بركند و جامهء بازرگانان\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nبپوشيد و با جعفر برمكى و مسرور سياف از مكانى بمكانى همىرفتند تا اينكه بدجله رسيدند . شيخى بزورق اندر نشسته ديدند . بسوى آن شيخ رفته ، سلامش دادند و به او گفتند : اى شيخ ، ميخواهيم كه ما را از فضل و احسان خود درين زورق بنشانى تا در دجله تفرج كنيم و اين يك دينار مزد را بگيرى .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و هشتاد و پنجم برآمد\r\nگفت : اى ملك جوان‌بخت ، با شيخ گفتند كه : ما را بزورق بنشانى تا تفرج كنيم .\r\nيك دينار مزد بستان . شيخ بايشان گفت : ما را ياراى تفرج نيست . كه خليفه هرون الرشيد هرشب بدجله درآمده ، بزورقى نشيند و منادى ندا دهد كه : اى معاشر مردمان ، از خاص و عام و خرد و بزرگ هركس كه بزورقى نشسته ، بدجله اندر تفرج كند ، او را بكشم . خليفه و جعفر گفتند : اى شيخ ، اين دو دينار بگير و ما را بزورق بنشان . شيخ گفت : دينارها بياوريد . التوكل على اللّه . پس دينارها گرفته ، ايشان را بزورق بنشاند و همىخواست كه زورق براند .\r\nناگاه زورقى از آن سوى دجله پديد شد كه شمعها و مشعلهاى روشن در آن زورق بود . پس شيخ ملاح بايشان گفت : من بشما نگفتم كه هرشب ، خليفه در دجله تفرج همىكند ؟ پس شيخ يا ستارگويان ، زورق بيك سو رانده ، پردهء سياه بزورق بركشيد . و ايشان از زير پرده نظاره ميكردند . ديدند كه در اول زورق ، مرديست كه مشعل زرين در دست دارد و مشغل با عود قاقلى هميافروزد .\r\nو در تن آن مرد ، قبائى است از اطلس سرخ و بر سر او تاجى است موصلى و هميانى حرير پر از عود قاقلى بدوش انداخته كه مشعل بدان عود همىافروخت .\r\nو مردى ديگر نيز در آخر زورق بديدند كه چون مرد اول مشعل در دست دارد و جامهء چون جامهء او پوشيده . و در زورق ، دويست مملوك در چپ و راست ايستاده ديدند و كرسى از زر سرخ در زورق نشانده يافتند كه جوانى قمر منظر بر\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nآن كرسى نشسته و جامهء سياه مطرز بطراز زرّين در بر دارد و در پيش روى او كسى ايستاده كه بجعفر وزير همىمانست و خادمى با تيغ كشيده بر سر او ايستاده ، گويا كه مسرور سياف است . و بيست تن از نديمان در برابر او نشسته‌اند .\r\nچون خليفه اين را بديد ، با جعفر وزير گفت : اى جعفر ، گويا اين يكى از فرزندان\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nمنست ؟ مأمون يا امين خواهد بود . پس از آن خليفه در آن جوان تأمل كرده ، او را پسرى خداوند حسن و جمال يافت . روى بوزير كرده ، گفت : اى وزير ، به خدا سوگند اين‌كه بر كرسى نشسته ، از اوضاع خلافت چيزى باقى نگذاشته و آن‌كه در پيش روى او ايستاده ، اى جعفر ، گويا تو هستى و خادمى كه بر سر او ايستاده ، گويا كه مسرور است . و آن نديمان كه در برابر او نشسته‌اند ، بنديمان من همىمانند و مرا عقل در اين كار بحيرت اندرست .\r\nچون شهرزاد حديث بدينجا رساند ، دنيازاد ، خواهر كهتر او گفت : اى خواهر ، ترا حديث ، بسى طرفه نغز و شيرين است . شهرزاد گفت : اگر زنده بمانم و ملك ، مرا نكشد ، شب آينده خوشتر از اين حديث گويم . ملك با خود گفت : به خدا سوگند كه اين را نكشم تا بقيهء حديث او بشنوم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و هشتاد و ششم برآمد\r\nگفت : اى ملك جوان‌بخت ، خليفه چون اين حالت بديد ، عقل او حيران بماند و گفت :\r\nبه خدا سوگند اى جعفر ، من از اين كار بسى در عجبم . جعفر گفت : اى خليفه ، من نيز بحيرت اندرم . القصه ، آن زورق برفت ، چندانكه از نظر ناپديد شد . در آن هنگام ، شيخ ملاح از زورق خود بدرآمد و گفت : منت خداى را كه كسى ما را نديد . هرون الرشيد گفت : اى شيخ ، خليفه هرشب بدجله ميآيد ؟ شيخ گفت :\r\nآرى ، يا سيدى . يك سال تمام است كه خليفه بدين منوال هرشب بدجله درميآيد . هرون الرشيد گفت : اى شيخ ، تمناى ما از فضل و احسان تو اينست كه شب آينده در همين مكان ، زورق از براى ما نگاهدارى كه ما ترا پنج دينار زر بدهيم . از آن‌كه ما در اين شهر غريب هستيم و قصد تفرج داريم . شيخ گفت :\r\nسمعا و طاعة . پس از آن خليفه و جعفر و مسرور از زورق بيرون آمده ، بسوى قصر بازگشتند و جامهء بازرگانان بركنده ، جامهء خلافت و وزارت بپوشيدند .\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nچون روز برآمد ، خليفه در مسند خلافت جاى گرفت و امرا و وزرا و حجاب و نواب در پيشگاه خليفه باريافتند . ديرگاهى خليفه بديوان برنشسته بود .\r\nچون ديوان منقضى شد ، هركس از پى كار خود برفت . چون شب برآمد ، هرون الرشيد گفت : اى جعفر ، برخيز تا بتفرج خليفه ثانى رويم . جعفر بخنديد .\r\nآنگاه خليفه و جعفر و مسرور ، جامهء بازرگانان پوشيده ، در غايت نشاط و انبساط بسوى دجله روان شدند . چون بدجله برسيدند ، شيخ ملاح را ديدند كه بانتظار ايشان ايستاده . پس ايشان بزورق بنشستند و ساعتى نرفته بود كه زورق خليفه ثانى پديد شد و بسوى زورق خليفه هرون الرشيد همىآمد و خليفه و جعفر بر او مىنگريستند و بدقت ، او را نظاره ميكردند . ديدند كه دويست مملوك غيراز مماليك دوشينه در چپ و راست او هستند و مناديها به عادت معهود ندا درميدهند . خليفه هرون الرشيد گفت : اى جعفر ، اين كار ، عجب كاريست . كه اگر او را مىشنيدم ، باور نمىكردم . ولى اكنون بعيان بديدم . پس از آن ، خليفه با شيخ ملاح گفت : اى شيخ ، اين ده دينار بستان و زورق ما را ببرابر زورق ايشان بران كه ايشان را تفرج كنيم . كه ايشان بروشنائى و ما بتاريكى اندريم . ما ايشان را خواهيم ديد و ايشان ما را نتوانند ديد . پس شيخ ، ده دينار بگرفت و زورق ببرابر آن زورق براند و در سايهء زورق ايشان هميرفت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و هشتاد و هفتم برآمد\r\nگفت : اى ملك جوان‌بخت ، شيخ ملاح ، ده دينار بگرفت و زورق را در سايه زورق ايشان هميراند تا بباغها رسيدند . پس ريسمان كشتى خليفهء ثانى را بميخى بسته ، بكنار دجله آمدند . و در آنجا غلامان ايستاده و اسبى را با زين و لگام نگاه داشته بودند . پس از آن خليفه بر اسب بنشست و نديمان از چپ و راست و مملوكان از پيش و پس برفتند . خليفه هرون الرشيد و جعفر و مسرور نيز از زورق بدرآمده ،\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nبميان ايشان بشتافتند . آنگاه غلامان را نظر بر آن سه تن افتاد كه لباس بازرگانان پوشيده‌اند و بغريبان همىمانند . پس بديشان خشم آورده ، ايشان را بگرفتند و در پيش روى خليفهء ثانى حاضر آوردند . پس خليفه ، ايشان را بديد . بايشان گفت :\r\nچگونه بدين مكان آمديد و سبب آمدن درين وقت چيست ؟ گفتند : يا مولانا ، طايفهء از بازرگانان و غريبان اين شهر هستيم و امروز به اين شهر درآمده‌ايم . و امشب از بهر تفرج بيرون آمده بوديم . چون بدينجا رسيديم ، غلامان ، ما را گرفته ، بنزد تو آوردند . حديث ما همين است ، و السلم . آن خليفه گفت : بر شما باكى نيست . كه شما غريبان اين شهر هستيد . اگر شما از بغداد بوديد ، هرآينه شما را مىكشتم . پس آن خليفه رو بوزير خود كرده ، به او گفت : اينها را در صحبت خود بگير . كه امشب اينها مهمان ما هستند . وزير گفت : سمعا : و طاعة . پس ايشان برفتند . خليفه هرون الرشيد و جعفر و مسرور با ايشان هميرفتند تا اينكه بقصرى بلند كرياس محكم اساس برسيدند كه ديوارهاى آن سر بابر مىسود و درهاى آن قصر از آبنوس زراندود بود و درّ و گوهر به دو نشانده و اين دو بيت بر آن درها نقش كرده بودند :\r\n نگويم كه عين بهشت است لكن * بهشتى است اندر سراى مكدر\r\nتصاوير او دهشت طبع مانى * تماثيل او حيرت جان آذر \r\nپس از آن خليفه با جماعت بقصر اندر شدند و خليفه بر كرسى زرين مرصع كه پردهء زيبا بر آن كشيده بودند ، بنشست و نديمان پيش روى او بنشستند و سياف با تيغ بركشيده در برابر بايستاد . پس از آن ، سفره بگستردند و خوردنى بخوردند و سفره برداشته ، دستها بشستند . آنگاه به شنيدن نغمات پرداختند و از خود بى خود شدند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n\r\nچون شب دويست و هشتاد و هشتم برآمد\r\nگفت : اى ملك جوان‌بخت ، خليفه با ياران به شنيدن نغمات موسيقى و طرب پرداختند تا اينكه از خود بى خود شدند . خليفه هرون الرشيد با وزير خود گفت : اى جعفر ، به خدا سوگند در نزد ما چنين اسباب و آلاتى نيست . كاش ميدانستم كه اين پسر چكاره است و اين اوضاع را حقيقت چيست ؟ پس در آن حال كه خليفه هرون الرشيد با جعفر بسر گوشى سخن ميگفتند ، آن جوان را بديشان نظر افتاد . وزير را ديد كه با خليفه بسر گوشى سخن ميگويند . گفت : در بزم ، سرگوشى سخن ، يك نوع عربده است . جعفر گفت : عربدهء در ميان نيست و سخن خلاف نگفتيم . مگر اينكه رفيق من مىگويد كه من بسى شهرها گرديده‌ام و با ملوك منادمت كرده ، با اكابر بسر برده‌ام . بهتر از اين نظام و نشاطانگيزتر از اين مجلس ، بزمى نديده‌ام . چون خليفه ثانى اين سخن بشنيد ، تبسم كرده ، فرحناك شد و قضيبى كه در دست داشت ، بر در بزد . در حال ، در بگشود و از پى او دختركى قمر منظر و زهره جبين بدرآمد . خادم ، كرسى بنهاد و دخترك بر كرسى بنشست و عود بگرفت .\r\nنغمهء نشاطانگيز ساز كرد و بيست و چهار طريقه بزد كه عقول در آن حيران بماند . پس از آن آهنگ ديگر ساز كرده ، اين ابيات برخواند :\r\n مجلس ما دگر امروز ببستان ماند * عيش خلوت بتماشاى گلستان ماند\r\nهركه با صورت و بالاى تواش انسى نيست * حيوانيست كه بالاش به انسان ماند \r\nچون خليفهء ثانى از دخترك اين ابيات بشنيد ، فرياد بزد و جامهء كه در تن داشت ، تا دامن بدريد . خادمان ، پرده برو بينداختند و جامهء ديگرش بپوشانيدند .\r\nپس از آن ، جوان در جاى خود قرار گرفت و قضيب بر در زد . در حال ، در\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nبگشود . خادمى كرسى بياورد و بر اثر او دختركى نيكوتر از دخترك نخستين بيامد و بكرسى بنشست و عود بدست گرفته ، به اين دوبيتى ، نغمه ساز كرد :\r\n از درد فراقت اى بلب شكر ناب * نه روز مرا قرار و نه شب در خواب\r\nچشم و دل من ز هجرت اى در خوشاب * صحراى پر آتش است و درياى پرآب \r\nچون جوان اين شعر بشنيد ، فريادى بلند برآورد و جامه تا دامن بدريد .\r\nپرده بر او انداخته ، جامهء ديگر بياوردند . آن پسر جامه پوشيده ، به حالت نخستين بازگشت و با روى گشاده سخن همىگفت : تا اينكه باز چوب بر در زد . خادمى بدرآمد و از پى او دختركى چون آفتاب درآمد . از دختركان نخستين زيباتر و رعناتر بود . چون خادم ، كرسى بنهاد و دخترك بر كرسى بنشست و عود را به كف آورده ، تارهاى عود محكم كرد و نغمه‌هاى نشاطانگيز ساز كرده ، بآواز خوش ، اين ابيات برخواند :\r\n اگر آن عهدشكن بر سر ميثاق آيد * جان رفته است كه بر قالب مشتاق آيد\r\nهمه شبهاى جهان روز كند طلعت دوست * گرچه صبحش نظرى بر همه آفاق آيد\r\nهرغمى را فرجى هست و ليكن دانم * پيش از آنم بكشد زهركه ترياق آيد \r\nچون جوان اين ابيات بشنيد ، فريادى بلند برآورده ، جامهء خويش تا دامن بدريد . پس پرده به دو انداختند و جامهء ديگر بياوردند . جامه پوشيده ، بنشست و به حالت نخستين بازگشت و با نديمان صحبت آغاز كردند . اندكى بعد ، باز چوب بر در زد . در گشوده شد . خادمىآمده ، كرسى بياورد و از عقب او دختركى درآمد و بكرسى بنشست . عود گرفته ، نغمهء طرب‌آميز ساز كرد و اين ابيات برخواند :\r\n شب دراز باميد صبح بيدارم * مگر كه بوى تو آرد نسيم اسحارم\r\nبتيغ هجر بكشتى مرا و برگشتى * بيا و زندهء جاويد كن دگر بارم\r\nاز آستانهء خدمت كجا توانم رفت * اگر به منزل قربت نميدهى بارم \r\n\r\n","description":"","footnote":"","page_name":" 336 ","page_number":336},
  {"content":"\r\n\r\n چه روزها بشب آورده در اين اميد * كه با وجود عزيزت شبى بروز آرم \r\nچون خليفه ثانى از دخترك ، ابيات بشنيد ، فرياد برآورده ،\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و هشتاد و نهم برآمد\r\nگفت : اى ملك جوان‌بخت ، چون خليفه ثانى ، ابيات بشنيد ، فرياد برآورده ، جامه بر تن بدريد و بى خود بيفتاد . خواستند كه پرده بر وى فرود آويزند ، طرف پرده بيك سو شد و هرون الرشيد را نظر بر تن او افتاد و جاى زخم تازيانه اندر تن او بديد .\r\nآنگاه بجعفر برمكى گفت : اى وزير ، به خدا سوگند اين جوان پسريست قمرمنظر .\r\nولى دزدى بدكردار است . جعفر گفت : ايها الخليفه ، از كجا دانستى كه او دزد است ؟ خليفه گفت : آيا جاى زخم تازيانه اندر تنش نديدى ؟ پس پرده به دو آويختند و جامهء ديگرش بپوشانيدند . آنگاه برخاسته ، راست بنشست و با نديمان بصحبت در پيوست . پس نظر كرده ، خليفه را با جعفر بحديث اندر بديد . بايشان گفت : اى بازرگانان ، حديث كردن شما را سبب چيست ؟ جعفر گفت : يا مولانا ، بر تو پوشيده نماند كه اين رفيق من بازرگانست و بجميع شهرها سفر كرده و صحبت ملوك و بزرگان دريافته . او ميگويد كه آنچه امشب از خليفه روى داد ، از عجائبست و من در هيچ‌كس نديدم كه كارى را بدينسان كند . از آن‌كه خليفه چند كرّت جامهء را كه هزار دينار قيمت داشت ، بدريد . و اين بسى اسرافست .\r\nخليفه ثانى گفت : اى جوان ، مال از بهر بخشيدنست و آن جامه‌ها كه من بدريدم ، هريكى را با پانصد دينار زر نقد بيكى از نديمان ببخشودم . جعفر برمكى گفت :\r\nيا مولانا ، اگر چنين است ، خوب كردهء . و اين بيت برخواند :\r\n زمانه برقهء طوفان سيم و زر گردد * گر اختران ز صفاى تو فتح باب كنند \r\nچون جوان اين بيت از جعفر بشنيد ، هزار دينار زر و خلعتى گران‌قيمت\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nبجعفر عطا فرمود . پس از آن ، مجلسيان را طرب و نشاط بىاندازه روى داد .\r\nآنگاه خليفه هرون الرشيد بجعفر گفت : سبب جاى زخم تازيانه كه اندر تن اين جوان بود ، بازپرس ، تا ببينم كه در جواب چه خواهد گفت . جعفر گفت :\r\nايها الخليفه ، شتاب مكن كه صبر در كارها نيكوست . هرون الرشيد گفت : بتربت عباس 43 سوگند كه اگر همين ساعت سؤال نكنى ، زندگانى تو بر باد دهم . پس در آن هنگام ، جوان را به آنان نظر افتاد و به او گفت : ترا چه شده است كه با رفيق خود بسر گوشى سخن همىگوئى ؟ مرا از كار خودآگاه كنيد . جعفر گفت : جز به خوبى سخن نگفتم . جوان گفت : به خدا سوگندت مىدهم كه هرچه گفتيد ، با من بازگو و هيچ‌چيز از من پوشيده مدار . جعفر گفت : يا مولانا ، رفيق مرا نظر بر تن تو افتاده ، جاى زخم تازيانه درو بديده و از اين كار شگفت مانده . ميگويد چگونه مىشود كه خليفه را بدينسان زده باشند ؟ و اكنون قصد او اينست كه سبب اين حالت بداند . چون جوان اين سخن بشنيد ، تبسم كرده ، گفت : بدانيد كه حديث من عجيب و كار من غريب است . پس از آن آه بركشيده ، اين ابيات بخواند :\r\n هميشه بد بود اندوه و درد فرقت يار * خصوص وقت گل سرخ و روزگار بهار\r\nچگونه باشد ازين خسته‌تر بگيتى مرد * چگونه باشد از اين بسته‌تر بگيتى كار\r\nز دوست فرد شدم با عناش گشتم جفت * ز يار دور شدم با بلاش گشتم يار\r\nبوصلش اندر بسيار خرّمى ديدم * بهجرش اندر خواهم گريستن بسيار \r\nپس از آن گفت : چنان دانم كه شما خليفه و جعفر و مسرور سياف باشيد .\r\nجعفر انكار كرده ، گفت كه : ما نه آنيم كه تو نام بردى . آنگاه جوان بخنديد و گفت : اى خواجگان ، بدانيد كه من خليفه نيستم . ولى خود را به اين نام ناميده‌ام كه درين شهر ، آنچه خواسته باشم ، بكنم . بلكه مرا نام ، محمد على بن على جواهرى است و پدر من از اعيان بود . چون پدرم بمرد ، مال بسيار از زر و سيم و لؤلؤ و مرجان و ياقوت و زبرجد و كاروانسراها و حمامها و باغها و بندگان و كنيزان بميراث بگذاشت . اتفاقا روزى من در دكان نشسته بودم و خدم و حشم بدور من\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nايستاده بودند . ناگاه دختركى سوار استرى كه سه كنيزك در خدمت او بودند ، روى بدكان من بياورد . چون به من نزديك شد ، فرود آمده ، در دكان بنشست و به من گفت : آيا محمد على گوهرفروش هستى ؟ گفتم : آرى . مملوك تو هستم .\r\nپس گفت : در نزد تو عقدى هست كه شايستهء من باشد ؟ گفتم : اى خاتون ، هرچه كه در نزد من هست ، به تو بازنمايم و در پيش تو حاضر آورم . اگر از آنها چيزى ترا خوش آيد ، از نيك‌بختى اين بنده خواهد بود و اگر پسند نيفتد ، از بدبختى اين غلام مىباشد . و در نزد من يكصد عقد گوهر بود . همه را به او بنمودم . هيچ كدام نپسنديد و گفت : بهتر از اينها همىخواهم . پس من برخاسته ، عقدى را كه پدرم به صد هزار دينار خريده بود و چنان عقد در پيش ملوك يافت نميشد ، بياوردم . چون او را بديد ، بپسنديد و گفت : مطلوب من همين است و چنين عقدى را پيوسته تمنا ميكردم . پس از آن گفت : قيمت اين عقد چند دينار است ؟\r\nگفتم : پدر من به صد هزار دينار خريده . گفت : پنج هزار دينار ، ترا سود دهم . گفتم :\r\nاى خاتون ، عقد و خداوند عقد از آن تست . گفت : ناچار پنج هزار دينار ، ترا سود دهم و منت بسيار از تو دارم . پس در حال ، بسرعت برخاسته ، باستر سوار گشت و به من گفت : برخيز در صحبت من بيا تا قيمت بستانى . آنگاه من برخاسته ، دكان ببستم و با او همىرفتم تا بدر خانهء برسيدم كه از آنجا اثر سعادت و اقبال آشكار بود و درى داشت كه با زر و سيم و لاجورد نقش كرده بودند . و اين دو بيت بر آن در نوشته يافتم :\r\n اى به خوبى و خرّمى چو بهار * گشته در ديدها بهار نگار\r\nاز سپهرت برفعت آمده ننگ * وز بهشت بنزهت آمده عار \r\nپس دخترك فرود آمده و به خانه اندر شد و مرا بنشستن در مصطبه در خانه بفرمود تا صراف حاضر آيد . و من ساعتى بدر خانه بنشستم . ناگاه كنيزكى بيرون آمد و به من گفت : يا سيدى ، نشستن تو بدينجا خوش نيست . پيشتر آى و بدهليز اندر بنشين . من برخاسته ، بدهليز رفتم و در آنجا نشسته بودم كه كنيزكى بيرون\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nآمد و به من گفت : يا سيدى ، خاتون مىگويد كه بدرون آى و در پهلوى ايوان بنشين تا صراف بيايد و قيمت شمرده شود . پس من برخاسته ، به خانه اندر شدم و لحظهء بنشستم و در صدر ايوان ، كرسى ديدم ، زرّين . پردهء حرير بر آن آويخته بودند . چون پرده بيك سو كردند ، همان دخترك آفتاب‌روى كه عقد از من خريده بود ، از زير پرده بدر شد و روى چون آفتاب بنمود و همان عقد از گردن آويخته بود . پس مرا از ديدن او خرد بزيان رفت و هوشم پريدن گرفت و دلم بطپيدن آمد . چون پرىپيكر ، مرا بديد ، از فراز كرسى برخاسته ، بسوى من آمد و به من گفت : اى نور ديدهء من ، آيا هركس چون تو خوب‌روى باشد ، نبايد كه بمحبوبهء خود رحمت آورد ؟ من گفتم : اى خاتون ، خوبى همه در تو جمع است .\r\nپس گفت : اى گوهرفروش ، بدان كه من عاشق تو و خواهان ازدواج با تو هستم و گمان نداشتم كه ترا بنزد خود توانم آورد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و نودم برآمد\r\nگفت : اى ملك جوان‌بخت ، گوهرفروش گفت كه : آن ماهروى به من گفت كه : من عاشق تو و خواهان ازدواج با تو هستم . من دخترى پاك هستم . و من در اين شهر ، گم‌نام نيستم . آيا مرا مىشناسى كه كيستم ؟ گفتم : لا و اللّه . اى خاتون ، نميشناسم .\r\nگفت : من دنيا ، دختر يحيى ابن خالد برمكى هستم و برادر من جعفر ، وزير خليفه است . پس چون از او اين بشنيدم ، مرا بيم در دل افتاده ، به او گفتم : اى خاتون ، درآمدن باين‌جا گناه من چيست ؟ تو خود ، مرا بدينجاآوردى . آنگاه گفت : بر تو باكى نيست . تو بمراد خويشتن خواهى رسيد كه مرا اختيار بدست خويش است و قصد من اين است كه ترا شوهر خود بگيرم . پس از آن قاضى و شهود بخواست .\r\nچون حاضر آمدند ، آن زهره‌جبين بايشان گفت كه : محمد على بن على گوهرفروش ، مرا بزنى خواسته و اين گردن‌بند را در عوض مهر به من داده است و\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nمن نيز قبول كرده و راضى شده‌ام . پس كتاب او را از براى من بنوشتند . آنگاه مرا بغرفه جداگانه برده ، شربت حاضر آوردند . پس از آن ، دخترك آفتاب‌روى ، كنيزكى را فرمود عود گرفته ، نغمهء نشاطانگيز ساز كند . پس از آن كنيزك عود بگرفت و اين بيت برخواند :\r\n همه عالم صنم چين بحكايت گويند * صنم ماست كه در هرخم زلفش چين است \r\nپس كنيزكان ، يك‌يك نغمه ميپرداختند و ابيات نغز هميخواندند تا اينكه ده تن كنيزكان ، عود بنواختند و بخواندند . پس از آن دنيا عود گرفته ، راههاى خوش هميزد و اين ابيات هميخواند :\r\n سر تسليم نهاديم به حكم و رايت * تا چه انديشه كند حكم جهان‌آرايت\r\nتو بهرجا كه فرود آمدى و خيمه زدى * كس ديگر نتواند كه بگيرد جايت\r\nديگرى نيست كه مهر تو درو شايد بست * هم در آئينه توان ديد مگر همتايت \r\nچون دنيا ابيات بانجام رسانيد ، من عود از او بگرفتم و آهنگ‌هاى غريب بزدم و اين ابيات بخواندم :\r\n اى كاب زندگى من از دهان تست * تير هلاك ظاهر من در كمان تست\r\nگر برقعى فرونگذارى برين جمال * در شهر هركه كشته شود در ضمان تست\r\nهرروز خلق را سر يارى و صاحبيست * ما را همين سر است كه بر آستان تست \r\nو من در تمامت عمر ، خوشتر از آن شب ، شبى نديده‌ام .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 341 ","page_number":341},
  {"content":"\r\n\r\n\r\nچون شب دويست و نود و يكم برآمد\r\nگفت : اى ملك جوان‌بخت ، محمد على بن على گوهرفروش گفته است كه : من در تمامت عمر ، خوشتر از آن شب ، شبى نديدم . نزد آن آفتاب جبين ، يك ماه بماندم و خبر از دكان و پيوندان نداشتم . روزى با من گفت : اى نور ديده ، امروز من قصد گرمابه كرده‌ام . تو بفراز همين سرير قرار گير و از جاى خود برمخيز تا من بازگردم . و آن ماه‌روى ، مرا سوگند داد كه از جاى خود برنخيزم . پس كنيزكان را برداشته ، بگرمابه روان شد . و هنوز آن قمرمنظر سر كوچه نرسيده بود كه در گشوده شد و عجوزى پديد آمد و به من گفت : اى محمد بن على ، سيده زبيده 44 ، حسن آواز ترا شنيده است . اكنون ترا همىخواهد . من بعجوز گفتم : به خدا سوگند از جاى خود برنخيزم تا دنيا بازگردد . عجوز گفت : اى خواجه ، مپسند كه سيده زبيده ، دشمن تو شود و بر تو خشم آورد . برخيز ، به او سخنى بگو و به مكان خود بازگرد . من در حال برخاسته ، بسوى سيده زبيده روان شدم . و عجوز پيش پيش همىرفت تا مرا بسيده زبيده برسانيد . چون بنزد او برسيدم ، به من گفت : يا نور العين ، همسر دنيا توئى ؟ گفتم : من از مملوكان و بندگان تو هستم . گفت : آن‌كه ترا بحسن و جمال و ادب مدحت كرده ، راست گفته است . كه تو برتر از گفتهء گويندگانى و ترا صفت نكوئى ، به گفتن راست نيايد . و لكن از براى من بخوان تا آواز تو را بشنوم . من گفتم : سمعا و طاعة . آنگاه عود حاضر آوردند . من عود بگرفتم و بآهنگ غريب ، اين ابيات برخواندم :\r\n نه از چينم حكايت كن نه از روم * كه من دل با يكى دارم در اين بوم\r\nهرآن ساعت كه با ياد من آيد * فراموشم شود موجود و معدوم\r\nنه بىاو عيش ميخواهم نه با او * كه او در سلك ما حيف است منظوم \r\nپس چون ابيات بخواندم ، سيده زبيده به من گفت : خدا ترا برخوردار كناد\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nكه در حسن آواز بپايهء بلند رسيدهء . اكنون برخيز . پيش از آن‌كه دنيا به مكان خويش بازگردد ، برو . كه اگر او بيايد و ترا به خانه اندر نيابد ، بر تو خشم خواهد آورد . پس من زمين ببوسيده ، بيرون آمدم . و عجوز در پيش روى من هميرفت تا مرا بدر خانه رسانيد . من به خانه درآمده ، دنيا را ديدم كه از گرمابه بيرون آمده ، بفراز سرير خفته بود . من در نزد پاى او نشسته ، پاى او را بماليدم . آنگاه چشم گشوده ، مرا بديد . پاى خود جمع كرد و مرا با لگد بزد و از سرير انداخت و به من گفت : اى خيانتكار ، خلاف سوگند كردى و عهد بجا نياوردى . ترا با من وعده اين بود كه از جاى خود برنخيزى . خلف وعده كردى و بنزد سيده زبيده رفتى .\r\nبه خدا سوگند اگر از رسوائى نمىترسيدم ، قصر سيده زبيده را بر سر او خراب ميكردم . پس بغلامك زنگى گفت : يا صواب ، اين كذّاب را بكش . غلامك پيش‌آمده ، دستارچهء بدرآورده ، چشمان مرا ببست . آنگاه تيغ بركشيده ، خواست كه مرا بكشد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و نود و دوم برآمد\r\nگفت : اى ملك جوان‌بخت ، محمد على گوهرفروش گفته است كه : غلامك خواست مرا بكشد كه كنيزكان خورد و بزرگ بالتماس برخاسته ، گفتند : اى خاتون ، اين نخستين خطائى است كه از او سر زده و او خوى ترا نميشناخت و چنان گناهى نكرده كه مستوجب كشتن باشد . دنيا گفت : به خدا سوگند ناچار در او اثرى بگذارم كه تا زنده است ، آن اثر بر جاى باشد . آنگاه فرمود با تازيانه مرا بزدند و اثرى كه شما ديديد ، جاى زخم همان تازيانه است . پس از آن فرمود مرا از قصر بيرون كرده ، دور انداختند . من برخاسته ، اندك‌اندك برفتم و به منزل خود برسيدم و جرّاحى حاضر آورده ، زخم‌ها به دو باز نمودم . جرّاح دل به من بسوخت و در معالجت من بكوشيد . چون زخم‌هاى من به شد ، بگرمابه برفتم .\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nچون رنجورى من زايل شد ، بدكان بيامدم . آنچه كه مال داشتم ، بفروختم و قيمت آنها را جمع آورده ، چهارصد مملوك بخريدم كه نظير يكى از ايشان در نزد ملوك نيست . و هرشب دويست تن از ايشان با من بكشتى درآيند و اين كشتى به پنج هزار دينار ساخته‌ام و خود را خليفه ناميده ، بهر يكى از خادمان ، رتبت يكى از اتباع خليفه داده ، بهيئت او درآورده‌ام . و ندا داده‌ام كه هركس در دجله تفرج كند ، او را بكشم . و يك سال است كه حال بدين منوال مىگذرد . و من از دنيا چيزى نشنيده‌ام و بر اثر او واقف نگشته‌ام . چون جوان اين سخنان بگفت ، بگريست و اشك برخساره بريخت و اين ابيات بخواند .\r\n غم زمانه خورم يا فراق يار كشم * بطاقتى كه ندارم كدام بار كشم\r\nنه قوّتى كه توانم كنار جستن ازو * نه قدرتى كه بشوخيش در كنار كشم\r\nنه دست صبر كه در آستين عقل برم * نه پاى عقل كه در دامن قرار كشم \r\nچون هرون الرشيد سخن از او بشنيد و اندوه و حسرت و عشق او را بدانست ، در كار او واله و حيران بماند و گفت : منزهست خدائى كه از بهر هر كارى ، سببى ساخته . پس از آن ، هرون الرشيد و جعفر از آن جوان اجازت انصراف خواسته ، بازگشتند . و هرون الرشيد در دل بداشت كه از عدل و انصاف نگذرد و جور و اعتساف بگذارد و بجوان ، نيكوئى كند . چون بدار الخلافه برسيدند ، تبديل جامه نموده ، نشستند . آنگاه خليفه با جعفر برمكى گفت : اى وزير ، آن جوان را بياور .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و نود و سوم برآمد\r\nگفت : اى ملك جوان‌بخت ، خليفه با وزير گفت كه : جوان بنزد من آر . جعفر فرمان پذيرفت و بنزد آن جوان رفته ، به او گفت : پذيراى فرمان خليفه شو . پس آن جوان\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nبا جعفر بنزد خليفه درآمد . زمين آستانه بوسيده ، سلام داد و بدوام عزّت و دولت خليفه دعا كرد و اين دوبيتى برخواند :\r\n مر جاه ترا بلندى از جوزا باد * بدخواه ترا سياست از دريا باد\r\nراى تو ز روشنى فلك‌پيما باد * خورشيد سعادت تو در بالا باد \r\nخليفه تبسم كرده ، جواب سلام بازگفت و به چشم عنايت به دو نظر كرده و در نزديكى خود بنشانيد و به او گفت : اى محمد بن على ، ميخواهم آنچه را كه امشب روى داده ، حديث كنى . كه بسى عجيب و غريب بود . پس جوان گفت :\r\nالعفو العفو ، ايها الخليفه ، دستارچه زينهار به من عطا فرما كه دلم آرام بگيرد و بيم من برود . خليفه فرمود : تو در امان هستى . از هيچ‌چيز باك مدار . پس آن جوان شروع بحديث كرده ، سرگذشت از آغاز تا انجام بيان كرد . خليفه دانست كه آن جوان ، عاشق است و از همسرش دورافتاده . به او گفت : مىخواهى كه آن دختر به تو بازپس دهم . جوان گفت : اگر خليفه چنين كار كند ، از جملهء فضل و احسان او خواهد بود . پس اين دو بيت برخواند :\r\n اى موالى تو گنج طرب و كان نشاط * دل خصمان تو مشغول هميشه بمحن\r\nنه اميريست ز دست تو عطا ناستده * نه سپاهى است ز شمشير تو ناديده شكن \r\nپس در آن هنگام ، خليفه روى بوزير كرده ، فرمود : اى جعفر ، خواهر خود ، دنيا را حاضر آور . جعفر در حال ، خواهر خود را حاضر آورد . چون دنيا در پيشگاه خليفه حاضر شد ، خليفه به او گفت : اى دنيا ، آيا اين جوان را مىشناسى ؟ دنيا گفت : ايها الخليفه ، زنان ، مردان را از كجا شناسند ؟ خليفه تبسم كرده . به او گفت : اى دنيا ، اين شوى تو ، محمد بن على گوهرفروش است و ما حكايت را از آغاز تا انجام شنيده‌ايم و از درون و بيرون كار آگاه گشته‌ايم . كارها\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nهرچند كه پوشيده باشد ، در آخر آشكار شود . دنيا گفت : ايها الخليفه ، حكم تقدير چنين بوده است و من از اين ماجرا توبه كردم و از فضل تو اميد بخشايش دارم كه از من درگذرى . خليفه هرون الرشيد بخنديد و قاضى و شهود طلبيده ، عقد را بمحمد بن على تجديد كردند و نيك‌بختى از براى ايشان روى داد . و هرون الرشيد ، محمد را از نديمان خود گزيد و در عيش و نشاط و فرح و سرور برقرار بودند تا لشكر مرگ بايشان تاخت و ايشان را پراكنده ساخت .\r\n\r\nحكايت انبان على عجمى\r\nو نيز از جملهء حكايت‌ها كه از هرون الرشيد عباسى حديث كرده‌اند ، اينست كه : شبى از شبها خليفه هرون الرشيد را بيخوابى بسر افتاد . وزير خود را بخواست . چون وزير حاضر آمد ، خليفه به او گفت : اى جعفر ، امشب مرا بى خوابى و تنگدلى فروگرفته . از تو چيزى مىخواهم كه او دل مرا بگشايد و خاطر من شاد بدارد . جعفر گفت : ايها الخليفه ، مرا صديقى است ، على عجمى نام دارد .\r\nو در نزد او از حكايت و اخبار طرب‌آميز و نشاطانگيز ، چندان هست كه اندوه\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nببرد و خاطر ، فرحناك كند . خليفه فرمود : او را پيش من آوريد . وزير بيرون آمده ، على عجمى را بطلبيد . چون على حاضر آمد ، وزير گفت : پذيراى فرمان خليفه باش . على عجمى گفت : سمعا و طاعة .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و نود و چهارم برآمد\r\nگفت : اى ملك جوان‌بخت ، على عجمى گفت : سمعا و طاعة . پس با وزير بسوى خليفه روان شد . چون در پيشگاه خليفه حاضر آمد ، خليفه جواز نشستن بداد و به او گفت : يا على ، امشب بسى تنگدل هستم و شنيده‌ام كه تو حكايات و اخبار ياد دارى . از تو ميخواهم چيزى بگوئى كه اندوه از من ببرد و خاطر مرا مشغول دارد .\r\nعلى گفت : ايها الخليفه ، آيا از خبرهائى كه به چشم خود ديده‌ام ، حديث كنم و يا از چيزهائى كه به گوش شنيده‌ام ، بيان سازم ؟ خليفه گفت : چيزىكه ديده باشى ، حديث كن . عجمى گفت : اى خليفه ، بدان كه من در يكى از سالها از همين شهر بغداد سفر كردم و غلامى با خود بردم كه آن غلام ، انبانى داشت . چون به شهر ديگر درآمديم من به بيع و شرى نشسته بودم كه مردى ستمكار و جفاپيشه به من هجوم‌آورده ، انبان از من بگرفت و گفت : اين انبان ، انبان من و آنچه متاع دروست ، از آن منست . من گفتم : اى جماعت مسلمانان ، مرا دريابيد و از دست اين ستمكار فاجر ، مرا برهانيد . مردمان در جواب گفتند كه : هردو بنزد قاضى رويد و به حكم او راضى شويد . پس ما رو بخانهء قاضى كرديم . چون در نزد او حاضر شديم ، قاضى گفت : از بهرچه آمده‌ايد و كار شما چيست ؟ من گفتم : ما دو تن باهم مخاصمت داريم و از تو محاكمت همىخواهيم . قاضى گفت : كدام يك از شما مدعى هستيد ؟ آن مرد تقدّم كرده ، گفت : ايد اللّه مولانا القاضى ، اين انبان با هرچه در اوست ، از آن منست . قاضى گفت : اين انبان از تو چه وقت گم شده ؟ مرد گفت : ديروز اين انبان از من رفته و دوش ، من از اندوه نخفته‌ام . قاضى\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nگفت : اگر اين از آن تست ، متاعى را كه در اوست ، از براى من توصيف كن .\r\nپس آن مرد گفت : درين انبان ، ميلهاى سيمين و كحلهاى عنبرين و شمعدان‌هاى زرّين و تنگهاى بلورين و غرفهاى نگارين و فرشهاى فاخر و رنگين و حصنهاى حصين و چشمهاى گوارا و شيرين و شهر همدان و قزوين و ممالك هند و چين . و جمعى از مردم بيدين گواهى ميدهند كه اين انبان ، انبان منست .\r\nقاضى به من گفت : اى فلان ، در اين انبان چيست و گواه تو كيست ؟ من در حالتى كه دلم سوخته و آتش غضبم افروخته بود ، پيش رفتم و گفتم : اعز اللّه مولينا القاضى ، در اين انبان ، خانهء است خراب و چشمهء است بىآب و ميخ است و طناب و طنبور است و رباب و نقل است و سيخ است و كباب و در اين انبانست كواعب اتراب و اصدقا و احباب و شهر و گنجه و نواحى باب الابواب . 45 و جمعى از اهل كتاب و شيخ و شاب گواهند كه اين انبان از من و آنچه دروست ، از آن منست .\r\nجوان از سخن من داد زد و فرياد برآورد كه : ايها القاضى ، اين انبان معروفست و آنچه درو هست ، موصوفست و درين انبان است عيون و انهار و كروم و اشجار و دريا و كوهسار و صحرا و مرغزار و سواران نيزه‌دار و شيران آدم‌خوار و هزار هزار گرزه مار و درين انبانست دام صياد و كورهء حداد و قصر شداد بن عاد و ارم ذات العماد و شهر بصره و بغداد . و هزار دزد شياد گواهند كه انبان ، انبان من و آنچه دروست از آن منست . پس قاضى گفت : يا على ، چه ميگوئى ؟ من بخشم اندر شده ، پيش نشستم و گفتم : ايد اللّه مولينا القاضى .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و نود و پنجم برآمد\r\nگفت : اى ملك جوان‌بخت ، على عجمى گفته است كه : من در خشم شده ، بقاضى گفتم :\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nدرين انبان من ، تيغ است و سنان و تير است و كمان و گوى است و چوگان و زره است و خفتان و مرد است و ميدان و صحن است و ايوان و سرو است و بستان و گل است و ريحان و در اين انبانست قلزم 46 و عمان و رى و طبرستان و دامغان و سمنان و قم و كاشان و لبنان و اصفهان و ساحت آذربايجان و سامان خراسان . و جمعى از عالمان و زاهدان و واعظان و قسيس و رهبان گواهند كه اين انبان ، انبان من و آنچه دروست از آن منست . مرد از سخن من برآشفت و پيشتر نشسته ، گفت : ايها القاضى ، درين انبان ، چمن است و گلزار و شكوفه است و ازهار و عندليبست و هزار و چنگ است و مزمار و شهر كوفه و بصره و سبزوار . و هزار هزار اخيار و اشرار گواهند كه اين انبان ، انبان من و آنچه دروست ، از آن منست .\r\nمن چون اين سخنان شنيدم ، خشمگين گشته ، فرياد كشيدم كه : ايها القاضى ، در اين انبان ، جبال است و بحور و قلاع است و قصور و غلمانست و حور و ساز است و طنبور و دجله است و فرات و بلخ است و هرات و در اين انبانست ، ايوان انوشيروان و مملكت سليمان و تختگاه كيان و از وادى نعمان 47 تا ارض سودان و از هند تا عسقلان . 48\r\nچون قاضى اين سخنان بشنيد ، عقلش حيران شد و گفت : نيستيد شما مگر دو مرد منافق و دو فاجر فاسق . سخنان شما از روى فساد و دعوى شما محض لجاج و عناد است . زيرا كه از جزاير خالدات 49 تا سرحد ظلمات و از مغرب زمين تا نواحى هرات و از فارس تا خراسان و از چين تا باديّه امّ غيلان 50 و از زمين تا آسمان و همهء دنيا از كران تا كران گنجايش آنچه شما گفتيد ، نداريد .\r\nمگر اين انبان ، هفت‌آسمان است ؟ مگر اين انبان ، عرش سبحان است ؟ مگر اين انبان ، عرصهء محشر است ؟ مگر اين انبان ، عالم ديگر است ؟ آنگاه بگشودن انبان امر فرمود . چون انبان بگشودند ، جز قرصهء نان جوين و مشتى زيتون چيزى در آن نبود . قاضى ، انبان بر ما انداخته ، ما را از مجلس براند . على عجمى گفته كه :\r\nخليفه چون اين حكايت از من بشنيد ، چندان بخنديد كه بر پشت بيفتاد و جائزه نيكو به من داد .\r\n\r\n","description":"","footnote":"","page_name":" 349 ","page_number":349},
  {"content":"\r\n\r\n\r\nحكايت هارون و كنيزك\r\nو از جمله حكايتها اينست كه : جعفر وزير برمكى ، شبى با هرون الرشيد در منادمت بود . در حال بيخودى ، هرون الرشيد گفت : اى جعفر ، شنيده‌ام كه كنيزكى خوبرو و نيكوشمايل خريدهء و ناديده مرا دل به دو مفتون گشته . او را به من به فروش .\r\nجعفر گفت : نخواهم فروخت . خليفه فرمود : او را به من هبه كن . جعفر گفت :\r\nايها الخليفه ، هبه نيز نخواهم كرد . پس هرون گفت : زبيده بسه طلاق از من مطلقه است ، اگر من كنيز از تو بهبه يا بشرى نستانم . جعفر گفت : زن من بسه طلاق ، مطلقه است ، اگر من كنيزك را بفروشم و يا هبه كنم . پس از آن‌كه هردو از بيخودى طرب هشيار شدند و دانستند كه بكارى بزرگ درافتاده‌اند كه در اصلاح آن تدبيرى نتوان كرد ، آنگاه هرون گفت : اين واقعه را چاره نتواند كرد ، مگر ابو يوسف . پس ابو يوسف را بخواستند . نيمهء شب بود كه رسول خليفه نزد ابو يوسف آمد . ابو يوسف برخاسته ، بسرعت بيرون آمد و باستر سوار شد و خادم خود را گفت كه : استر با خود بردار كه استر ، بىعلوفه نماند . خادم توبره\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nبرداشته ، برفتند . چون ابو يوسف بنزد هرون الرشيد برسيد ، هرون بر پاى خاسته ، او را در پهلوى خود بر سرير بنشاند . و با هرون ، هيچ‌كس بفراز سرير نمىنشست . آنگاه خليفه به ابو يوسف گفت : اين وقت ترا نخواسته‌ام ، مگر از بهر كارى بزرگ . پس صورت واقعه بيان كرد و گفت كه : در تدبير اين كار ، عاجز مانده‌ام . ابو يوسف گفت : ايها الخليفه ، اين كار آسانترين كارها است . پس از آن بجعفر گفت : نصف كنيز را بخليفه به فروش و نصف ديگر را هبه كن تا هردو از سوگند خلاص شويد . جعفر چنان كرد و خليفه مسرور شد . آنگاه خليفه فرمود كه : همين ساعت كنيزك را حاضر آوريد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و نود و ششم برآمد\r\nگفت : اى ملك جوان‌بخت ، خليفه هرون الرشيد گفت كه : همين ساعت كنيزك را حاضر آوريد كه من بسى شوق بديدار او دارم . پس كنيزك را حاضر آوردند .\r\nخليفه به ابو يوسف گفت كه : اكنون ميخواهم با او مزاوجت كنم كه طاقت شكيبائى بگذشتن ايام استبرا 51 ندارم و در اين باب ، حيلتى بايد . ابو يوسف گفت : بندهء از بندگان خليفه را حاضر بياوريد . در حال ، مملوكى را حاضر آوردند . ابو يوسف بخليفه گفت : اگر مرا اذن دهى ، اين كنيزك بدين مملوك تزويج كنم و قبل از دخول ، طلاق بگويد . آنگاه بدون استبرا ، مزاوجت تو با او حلال خواهد بود . هرون الرشيد ازين حيلت بيش از حيلت نخستين تعجب كرد .\r\nخليفه ، ابو يوسف را جواز عقد داد . قاضى عقد نكاح بست و مملوك قبول كرد .\r\nپس از آن ، قاضى بمملوك گفت : اين طلاق را بگو و صد دينار بستان . مملوك گفت : طلاق ندهم و دينار نستانم . پس قاضى بشمارهء دينارها همىافزود . ولى مملوك راضى نميشد تا اينكه بهزار دينار رسيد . آنگاه مملوك بابو يوسف گفت :\r\nايها القاضى ، طلاق بدست من يا بدست تو يا بدست خليفه است ؟ ابو يوسف\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nگفت : طلاق در دست تست . مملوك گفت : به خدا سوگند كه هرگز طلاق نخواهم گفت . آنگاه خليفه در غضب شد و بابو يوسف گفت كه : اين كار را علاج چيست ؟ ابو يوسف گفت : ايها الخليفه ، تشويش مكن كه اين كار آسانست . و اكنون تو اين مملوك را به همين كنيزك تمليك كن . خليفه گفت : اين بنده را به دو تمليك كردم . قاضى با كنيزك گفت : قبول كن . كنيزك قبول كرد . آنگاه قاضى گفت : چون مملوك بملك كنيزك درآمد ، نكاح منفسخ شد و به حكم شرع بايد از يكديگر جدا شوند . پس خليفه بر پاى خاست و گفت : در هيچ عهد ، چون تو قاضى دانشمند نبوده است . پس خليفه چند طبق زر بابو يوسف بداد و به او گفت :\r\nچيزى دارى كه اين زرها را درو جاى دهى ؟ آنگاه ابو يوسف را توبره استر بخاطر آمد و توبره را بخواست و زرها بتوبره اندر كرده ، بخانهء خود بازگشت .\r\n\r\nحكايت جوان كريم\r\nو از جمله حكايتها اينست كه : خالد بن عبد اللّه قشيرى امير بصره بود .\r\nروزى جماعتى پسر نيكورو و خردمندى را گرفته ، بنزد امير آوردند . امير خالد\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nاز قصهء ايشان بازپرسيد . ايشان گفتند : اين پسر ، دزد است و ما اين پسر را دوش در منزل خود گرفتيم . چون خالد بسوى آن پسر نظر كرد ، از حسن و نظافت او در شگفت ماند . در حال ، مكان را خلوت كرد و آن پسر را بنزديك خود خوانده ، از قصهء او سؤال كرد . آن پسر گفت : اين جماعت راست ميگويند و كار ، همانست كه گفتند . پس خالد گفت : ترا به اين صورت جميل ، چه بر اين كار بداشت ؟ آن پسر گفت : طمع در مال به اين كارم بداشت و از قضاى حق نتوان گريخت . پس خالد به او گفت : مادرت بعزاى تو نشيند . مگر ترا به اين نيكوئى و جمال و خردمندى و كمال ، منع‌كنندهء نبوده است كه ترا از دزدى منع كند ؟ آن پسر گفت : اى امير ، اين سخنان بگذار و آنچه كه حكم پروردگار است ، جارى كن . كه پاداش عمل من همين است و خدا هيچ بندهء را ستم نكند .\r\nپس خالد ، ساعتى بفكرت فرورفت و در كار آن پسر حيران بود . آنگاه به او گفت : اعتراف تو در ميان مردم مرا بترديد و تشكيك همىاندازد . و گرنه من به تو گمان دزدى نميبرم . شايد ترا بجز سرقت ، حكايتى باشد . اگر ترا حكايتى هست ، به من بازگو . آن پسر گفت : ايها الامير ، بجز آنچه اعتراف كردم ، چيزى بخاطرت راه مده . مرا هيچگونه قصهء نيست كه او را شرح دهم ، مگر اينكه من بخانهء اينها داخل گشته ، دزدى كردم . ايشان مرا بديدند و بگرفتند و بنزد تو آوردند .\r\nچون خالد سخنان آن پسر بشنيد ، فرمود او را در زندان كردند و منادى را امر كرد كه در بصره ندا در دهد به اين كه : هركسى دوست ميدارد كه بتفرج فلان دزد درآيد و بريدن دست او را مشاهده كند ، فردا در فلان مكان حاضر آيد .\r\nپس آن پسر در زندان جاى گرفت و قيد آهنين در پايش بنهادند . آهى كشيده ، آب از ديدگان بريخت و اين دو بيت برخواند :\r\n آن نه عشق است كه از دل به زبان ميآيد * و آن نه عاشق كه ز معشوق بجان ميآيد \r\n\r\n","description":"","footnote":"","page_name":" 353 ","page_number":353},
  {"content":"\r\n\r\n عاشق آنست كه بيخويشتن از ذوق سماع * پيش شمشير بلا رقص‌كنان مىآيد \r\nچون زندانبانان اين شعر بشنيدند ، بنزد امير خالد آمده ، او را آگاه كردند كه اين جوان ، عاشق است . چون شب درآمد ، پردهء ظلمت بجهان فروآويخت .\r\nامير خالد ، آن پسر را بخواست و با او سخن گفت . آن پسر را بسيار خردمند و اديب و ظريف و هوشيار ديد . فرمود طعام از بهر او بياوردند . پس از آن ، پسر خوردنى بخورد و ساعتى با امير خالد حديث گفتند . آنگاه امير خالد گفت : من دانستم كه تو را بجز دزدى ، حكايتى هست . فردا چون قاضى حاضر شود و مردمان جمع آيند و از تو سؤال كنند كه دزدى كردهء يا نه ، تو اعتراف مكن .\r\nسخنى بگو كه از بريدن دست برهى . كه پيغمبر عليه السلام فرموده است : ادروا الحدود بالشبهات 52 . پس از آن ، امير خالد او را بزندان بفرستاد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و نود و هفتم برآمد\r\nگفت : اى ملك جوان‌بخت ، امير خالد ، جوان را بزندان بفرستاد . آن شب را بزندان اندر بروز آورد . چون روز برآمد ، مردمان بتفرج آن پسر در مكان موعود گرد آمدند و در بصره از مرد و زن ، هيچ‌كس نماند ، مگر اينكه بتماشاى عقوبت آن پسر بدرآمدند . و امير خالد نيز با بزرگان بصره سوار گشته ، بدان مكان درآمدند و قاضى را نيز بخواستند . آنگاه بحاضر آوردن آن پسر بفرمود . در حال ، آن پسر را بازوان بسته و پاى در قيد آهنين بياوردند . و هيچ‌كس او را در آن حالت نديد ، مگر اينكه به دو بگريست . و زنان را آواز بگريه و شيون بلند شد . قاضى فرمود زنان را ساكت كردند . آنگاه به آن جوان گفت كه : خصمهاى ترا گمان اينست كه تو بخانهء ايشان داخل گشته ، مال ايشان ندزديده . ولى اى جوان ، شايد\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nكه تو به قدر نصاب ندزديده باشى ؟ آن پسر گفت : تمامت نصاب دزديده‌ام . قاضى گفت : شايد تو در آن مال ، شريك باشى ؟ آن پسر گفت : لا و اللّه . همهء مال از ايشان بوده است . مرا درو حقى نبود . پس خالد در خشم شد و خود برخاسته ، بسوى آن پسر آمد و تازيانه بر وى بزد و اين دو بيت برخواند :\r\n گر شوى سفله را نصيحت گوى * نزد او سهل و سرسرى باشد \r\nآنگاه فرمود دست او را ببرّند . پس سياف ، كاردى برّنده از غلاف كشيد .\r\nآن پسر ، دست پيش برد و سياف ، كارد بر دست او نهاده ، هميخواست دست او را از ساعد جدا كند كه ناگاه دختركى از ميان زنان بشتاب هرچه تمامتر بيرون آمد كه جامهء كهنه و چركين در بر داشت . پس فرياد برآورده ، خود را بر زمين بينداخت و نقاب از روى چون قمر يك سو كرد . مردمان ، آوازها بلند كردند و از حميت بحمايت برآمدند . نزديك شد بسبب اين حادثه ، فتنهء برپا شود . آنگاه دخترك بآواز بلند ندا در داد و گفت : ايها الامير ، ترا به خدا سوگند مىدهم در بريدن دست او شتاب مكن تا اين رقعه بخوانى . پس آن دخترك ، رقعه بامير خالد داد . امير خالد ، رقعه بگشود و بخواند . اين سه بيت در آن نوشته يافت :\r\n ايا امير مظفر بدان و آگه باش * كه هست عاشق من اين جوان پاك‌سرشت\r\nشگفت نيست كه از دست بگذرد عمدا * كه جاه و مال بسوداى من ز دست بهشت\r\nبود نه دزد و بدزدى هميكند اقرار * كه فاش كردن سرّ است پيش عاشق زشت \r\nچون خالد ، ابيات بخواند ، از مردم بيك سو رفته ، تنها بايستاد و دخترك را طلبيده ، حكايت بازپرسيد . دخترك گفت كه : اين پسر ، عاشق منست و به قصد زيارت من به پيش خانه ما درآمده ، سنگى بآگاهانيدن من به خانه انداخته بود . و\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nپدر و برادرانم صداى سنگ شنيده ، بيرون رفته بودند . چون اين جوان ايشان را بديد ، بجمع آوردن چيزهاى خانه پرداخت و خويش را چنان بنمود كه دزدى همىكند . و قصدش اين بود كه پرده از عشق من برداشته نشود . پس چون پدر و برادرانم او را در اين حالت بديدند ، او را بگرفتند و بتهمت دزدى بنزد امير بياوردند . او نيز بسرقت اعتراف كرد تا من رسوا نشوم و خود را از غايت جوانمردى بدين ورطهء بزرگ بينداخت .\r\nپس خالد گفت : به خدا سوگند سزاوار نيست كه درآوردن حاجت اين جوان بكوشم . آنگاه پسر را نزد خود خوانده ، جبين او را بوسه داد و پدر دخترك را بخواست و به او گفت : ايها الشيخ ، ما قصد كرده بوديم كه دست اين جوان ببريم . و لكن خدا مرا از اين خطر نگاه داشت . و اكنون ده هزار درم بدين پسر عطا كنم . از آن‌كه او دست خود را از بهر پاس ناموس تو و ناموس دختر تو بذل كرده بود . و دختر ترا نيز ده هزار درم عطا كنم كه او مرا بياگاهانيد و از اين خطر ، مرا بازداشت . و از تو همىخواهم كه اجازت دهى تا دختر ترا بدين پسر تزويج كنند . آن شيخ گفت : ايها الامير ، جواز دادم . پس خالد ، شكر خدا بجا آورد و بزمى نيكو ، شايسته از براى عقد فروچيد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و نود و هشتم برآمد\r\nگفت : اى ملك جوان‌بخت ، امير خالد ، مجلسى نيكو از بهر عقد بياراست و دخترك ماه‌روى را به آن پسر تزويج كرد و فرمود كه بيست هزار درهم را با دخترك بخانهء آن پسر بردند . و مردمان بصره فرحناك و شادان بازگشتند . و من عجب از آن روز ، روزى نديدم كه آغاز آن روز ، گريه و اندوه و انجامش نشاط و سرور بود .\r\n\r\n","description":"","footnote":"","page_name":" 356 ","page_number":356},
  {"content":"\r\n\r\n\r\nحكايت كرم جعفر برمكى\r\nو از جمله حكايتها اينست كه : خليفه هرون الرشيد چون جعفر وزير برمكى را بكشت ، فرمود كه هركس از براى جعفر گريه كند و يا مرثيه گويد ، او را نيز بكشند . پس مردمان ، خود را از اين كار بازداشتند . اتفاقا عربى باديه‌نشين را عادت اين بود كه در هرسال ، قصيدهء در مدح جعفر گفته ، به زيارت او ميآمد و هزار دينار از جعفر گرفته ، بازميگشت و تا آخر سال ، آن هزار دينار صرف كرده ، با قصيدهء ديگر ميآمد . در آن سال نيز به عادت معهود با قصيدهء بيامد . چون ببغداد برسيد ، جعفر را كشته يافت . به همان مكان كه او را كشته بودند ، بيامد و اشتر در آنجا بخوابانيد و سخت بگريست و اندوهناك شد و قصيده را انشاء كرده ، بخفت .\r\nجعفر برمكى را در خواب بديد كه به آن بدوى ميگويد كه : تو خود را بتعب در انداختى و قصيدهء گفته ، پيش من آوردى و مرا كشته يافتى . و لكن اكنون ببصره روان شو و از مردى كه فلان نام دارد ، جويان شو . چون به او برسى ، بگو كه\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nجعفر برمكى ، ترا سلام مىرساند و ميگويد كه هزار دينار از امارت باقله بده . پس چون اعرابى بيدار گشت ، بسوى بصره روان شد و آن بازرگان را بپرسيد و با او جمع آمده ، گفتهء جعفر وزير را تبليغ كرد . و آن مرد ، چنان فرياد زد كه نزديك شد روان از تنش بدر آيد . پس از آن ، بدوى را گرامى بداشت و در پهلوى خود بنشانيد و سه روز در اداى رسوم ميزبانى چيزى فرونگذاشت . و پس از سه روز ، بدوى خواست از نزد او بازگردد . آن مرد بازرگان هزار و پانصد دينار ببدوى بداد و به او گفت : يك هزار دينار به حكم جعفر ، دادنى بودم و پانصد دينار ديگر ، خود به تو دادم . و از اين ببعد ، هرسال باستمرار ، هزار و پانصد دينار در نزد من است . چون آخر سال شود ، بيا و زرها از من بستان .\r\nآنگاه بدوى با بازرگان گفت : ترا به خدا سوگند مىدهم مرا از حكايت باقله آگاه كن . بازرگان گفت : من در آغاز كار ، بىنوا و پريشان‌حال بودم . باقله پخته ، در كوچهاى بغداد ميگردانيدم و او را فروخته ، وسيله معاش ميكردم . اتفاقا روزى ديگ باقله برداشته ، بيرون رفتم . و در آن روز ، هوا سرد بود و باران ميباريد و مرا جامهء كه از سرما و باران نگاه دارد ، نبود . گاهى از شدت سرما ميلرزيدم و گاهى به آب باران ميافتادم و بدان حالت از پاى قصر جعفر وزير ميگذشتم . ناگاه جعفر را از منظرهء قصر ، چشم بر من افتاد و به حالت من رحمت آورده ، خادمى بسوى من بفرستاد . خادم ، مرا بنزد جعفر برد . در آن هنگام ، زنان و خاصه‌گان جعفر در نزد او نشسته بودند . چون جعفر مرا بديد ، به من گفت : هر چه باقله ترا هست ، بحاضران به فروش . من پيمانه بگرفتم و بهريك از حاضران ، پيمانهء از باقله پيمودم . پس هريك از ايشان پيمانه مرا پر از زر كرده ، به من ميدادند تا اينكه من هرچه باقله داشتم ، بفروختم و زرها جمع كردم . آنگاه جعفر برمكى به من گفت : آيا از باقله چيزى به ديگ اندر مانده است يا نه ؟ من گفتم :\r\nنميدانم . پس ديگ را جستجو كرده ، يك دانه باقله پديد آوردم . جعفر وزير ، آن يك دانه باقله را از من بگرفت و او را دو نيمه بشكست . نيمهء خود برداشته و نيمهء بيكى از زنان خود بداد و به او گفت : اين نيمه باقله را به چند دينار ميخرى ؟ آن\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nزن گفت : به دو برابر اين زرها كه مرد باقله فروش جمع آورده است ، بخرم . مرا از اين سخن ، عقل ، حيران گشت و با خود گفتم كه : چنين كار محال است . پس من در عجب بودم و سردرگريبان فكرت داشتم كه ناگاه آن زن ، كنيزكان خود را فرمود دو برابر آن زرها كه داشتم ، حاضر آورده ، به من دادند . آنگاه جعفر گفت :\r\nمن اين نيمهء ديگر را به دو برابر همهء اين زرها شرى كنم . پس خادمان را بحاضر آوردن زر بفرمود و دو برابر همه زرها به من بداد و همه زرها را جمع آورده ، ديگ مرا پر از زر كرد . من زر برداشته ، بازگشتم و ببصره آمده ، با آن مال ببازرگانى بنشستم و از آن مال ، مالى بسيار اندوخته‌ام . هرگاه در هرسال ، هزار دينار باحسان جعفر برمكى ، ترا بدهم ، زيانى به من نخواهد رسيد . كه رحمت حق بروان جعفر باد .\r\n\r\nحكايت هارون الرشيد و ابو محمد تنبل\r\nو از جملهء حكايتها اينست كه : هرون الرشيد روزى در تخت خلافت نشسته بود كه يكى از خواجه‌سرايان درآمد و تاجى از زر سرخ مرصع با در\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nو گوهر گران‌قيمت بياورد و آستان خليفه را بوسه داد و گفت : ايها الخليفه ،\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دويست و نود و نهم برآمد\r\nدنيازاد با شهرزاد گفت : ايخواهر ، حديث تمام كن . شهرزاد گفت : اگر ملك اجازت دهد ، بازگويم . ملك گفت : اى شهرزاد ، حكايت تمام كن . شهرزاد گفت : اى ملك جوان بخت ، آن خواجه‌سرا گفت : ايها الخليفه ، سيده زبيده ، ترا سلام مىرساند و ميگويد كه :\r\nمن اين تاج بساختم و گوهرها به دو بنشاندم . اكنون اين تاج بگوهرى بزرگ محتاج است كه بر تارك او بنشانم و من ذخيره‌هاى خود را تفتيش كرده ، بدانسان گوهرى بزرگ نيافتم كه شايسته او باشد . پس خليفه فرمود كه گوهرى بزرگ بدانسان كه سيده زبيده خواسته است ، تفتيش كنند . خزينه‌داران تفتيش كردند . چنان گوهرى نيافتند و خليفه را بياگاهانيدند . خليفه از اين رهگذر ، تنگدل شد و گفت : من ، خليفه زمان و سر پادشاهان روى زمين باشم و از بهريك دانه گوهر ، عاجز شوم . پس در خشم گشته ، خادمان را فرمود كه : از بازرگانان تفتيش كنيد . خادمان گفتند : ايها الخليفه ، بازرگانان را سخن اينست كه بدينسان گوهر يافت نشود ، مگر در نزد مردى از مردمان بصره كه او را ابو محمد تنبل گويند .\r\nآنگاه خليفه ، وزير خود ، جعفر برمكى را فرمود كه منشورى بامير محمد زبيدى والى بصره بنويسد كه امير محمد ، ابو محمد تنبل را روانه حضور خليفه سازد . در حال ، جعفر وزير منشور نوشته ، در صحبت مسرور سياف بفرستاد .\r\nمسرور ببصره روان گشته ، نزد امير محمد والى برسيد . امير محمد فرحناك شد و مسرور را گرامى بداشت . پس از آن ، مكتوب خوانده ، مضمون بدانست و مسرور را با جمعى از تابعان خود بسوى ابو محمد تنبل بفرستاد . ايشان رو به خانه ابو محمد آورده ، در بكوفتند . خادم ابو محمد بيرون آمده ، مسرور ، حاجب خليفه را با تابعان والى در آنجا بديد . باحتشام خليفه ، زمين ببوسيد و گفت : خليفه\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nرا فرمان‌بردار هستم . و لكن به خانه اندر آئيد . ايشان گفتند : مجال خانه درآمدن نداريم . كه خليفه ما را امر كرده كه در بردن تو بشتابيم و انتظار ترا همىكشد . پس ابو محمد گفت : چندانكه سفر را آماده شوم ، صبر كنيد . آنگاه ايشان داخل خانه گشتند و در دهليز خانه ، پردهاى مطرز بطراز زرين آويخته يافتند . آنگاه ابو محمد تنبل ، بعضى از غلامان خود را فرمود مسرور را بگرمابهء كه در خانه بود ، ببرند . خادمان ، مسرور را بگرمابه بردند . مسرور ديوارها و فرش گرمابه را ديد كه از جمله عجايب هستند . همگى زراندود و سيم اندودند و آب گرمابه با گلاب درآميخته است . پس خادمان بمسرور گرد آمده ، خدمت او را بانجام رسانيدند .\r\nچون از گرمابه بدرآمدند ، خلعتهاى ديباى زرين برو پوشانيدند . آنگاه مسرور با ياران خود بنزد ابو محمد درآمده ، ديد كه در قصر خود بتختى زرّين كه با در و گوهر مرصع بود ، برنشسته و فرشهاى حرير گسترده‌اند . چون ابو محمد ، مسرور را بديد ، او را تحيت گفته ، در پهلوى خويشش جاى داد و بحاضر آوردن سفره بفرمود . چون سفره بگستردند ، مسرور با خود گفت : به خدا سوگند كه من در نزد خليفه ، بدينسان سفره نديده‌ام . و در آن سفره ، همه‌گونه طعام‌ها بود كه هرگونه را بطبقى زرّين نهاده بودند . مسرور گفته است كه : خوردنى بخورديم و نوشيدنى بنوشيديم و آن روز بعيش و نشاط بىاندازه بسر برديم . آنگاه بهر يكى از حاضران ، پنج هزار دينار بداد .\r\nچون روز ديگر برآمد ، خلعتهاى سبز مطرّز بطرازهاى زرّين بر ما بپوشانيد و ما را گرامى بداشت . مسرور به او گفت كه : بيش از اين رخصت توقف ندارم . كه از خليفه انديشناكم . ابو محمد تنبل به او گفت : تا فردا صبر كن كه بسيج سفر ديده ، روانه شويم . پس آن روز را نيز توقف كردند . چون روز سيم شد ، خادمان ، استرى از براى ابو محمد تنبل ، زين زرّين مرصع با در و گوهر برنهادند . مسرور با خود گفت : اگر ابو محمد تنبل با اين حالت در نزد خليفه آيد ، آيا خليفه از سبب اين مال خواهد پرسيد يا نه ؟ پس مسرور و ابو محمد تنبل ، امير محمد والى را وداع كرده ، از بصره بيرون آمدند و همىرفتند تا بهشر بغداد برسيدند .\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nچون در حضرت خليفه حاضر آمدند ، خليفه ، ابو محمد را بنشستن اشارت فرمود . ابو محمد بنشست و با ادب تمام بسخن گفتن آغاز كرد و گفت :\r\nايها الخليفه ، من هديتى به اندازه قابليت خود ، نه درخور شان خليفه با خود آورده‌ام . اگر خليفه جواز دهد ، حاضر آورم . هرون الرشيد جواز بداد . پس\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nابو محمد ، صندوقى حاضر آورده ، بگشود و از آن صندوق ، تحفه‌هاى ملوكانه درآورد كه از جملت آنها درختان زرين بود و آن درختان ، اوراق از زمردهاى سبز و اثمار از ياقوتهاى سرخ و زرد و لؤلؤهاى سفيد داشت . خليفه از ديدن آنها شگفت ماند . پس از آن ابو محمد ، صندوقى ديگر حاضر آورد و از آن خيمهء از ديبا كه با لؤلؤ و ياقوت و زمرد و زبرجد و انواع گوهرها مكلل بود ، بدرآورد . كه ستونهاى آن خيمه از عود هندى و دامن آن خيمه ، مرصع با زمرد سبز بود و در آن خيمه ، صورت حيوانات و وحوش و طيور نگاشته بودند . و آن صورتها با گونه‌گونه گوهرها و زمرد و ياقوت و زبرجد و بلخش مكلل بودند . چون هرون الرشيد آن را بديد ، فرحناك شد . آنگاه ابو محمد تنبل گفت : ايها الخليفه ، گمان مكن كه من مردىام پست رتبت و اين تحفه‌ها جز خليفه ، كسى را سزاوار نيست ، از بهر همين بياوردم . و اگر خليفه ، مرا دستورى دهد ، بپارهء چيزها كه قدرت دارم ، بنمايم . خليفه گفت : آنچه اراده كردهء ، بكن تا تفرّج كنيم .\r\nپس ابو محمد ، لبان خود را بجنبش آورده ، بقصر اشارت كرد . در حال ، طاقها خم گشتد . آنگاه اشارت ديگر كرد . طاقها بجاى خود بلند شد . پس از آن به چشم خود اشارتى كرده ، در حال ، قصرهاى دربسته پديد گشته . آنگاه روى به آن قصرها كرده ، سخن گفت . ناگاه آوازهاى مرغان در جواب بلند شد . خليفه را غايت شگفت و تعجب روى داده ، به او گفت : اين‌همه مال و هنر ، ترا از كجاست ؟ كه ترا نام ، جز ابو محمد تنبل نيست . و ما شنيده‌ايم كه پدر تو مردى بوده است حجام كه در گرمابه‌ها خدمت مىكرده است و ميراثى از براى تو نگذاشته است . ابو محمد گفت : اى خليفه ، حديث مرا گوش دار .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصدم برآمد\r\nگفت : اى ملك جوان‌بخت ، ابو محمد بخليفه گفت : ايها الخليفه ، حديث مرا گوش ده\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nكه بس عجيب است . هرون الرشيد گفت : حكايت خود بازگو . پس ابو محمد گفت : اى خليفه زمان ، اينكه مرا تنبل نامند و ميگويند كه پدر من مالى بميراث نگذاشته است ، همه راستست . كه پدر من بگرمابه اندر ، حجام بود . و من در خوردسالى ، تنبل‌ترين همهء مردمان روزگار بودم و از تنبلى به جائى رسيده بودم كه اگر بروزهاى گرم تابستان در آفتاب مىخفتم ، از غايت تنبلى برنميخواستم كه از آفتاب بسايه روم . پانزده سال به همين منوال گذراندم . پس از آن پدرم درگذشت و چيزى بميراث نگذاشت . و مادر من در خانهاى مردم خدمت كرده ، مرا نان ميداد . و من در يك پهلو افتاده ، از جاى خود نمىجنبيدم .\r\nاتفاقا روزى مادرم بنزد من آمد و پنج درم نقره داشت . و به من گفت : اى فرزند ، شنيده‌ام كه شيخ ابو المظفر قصد سفر چين كرده . و او مرديست كه بينوايان را دوست ميدارد . تو اين پنج درم برداشته ، پيش شيخ ابو المظفر شو و ازو تمنا كن كه به اين پنج درم از بلاد چين ، متاعى از براى تو شرى كند . شايد كه از فضل خدا سودى از آن متاع بهم رسد . من تنبلى كردم كه از جاى خود برخيزم . او قسم ياد كرد كه اگر من برنخيزم ، او مرا نان و آب ندهد و بنزد من نيايد و مرا تشنه و گرسنه بگذارد تا بميرم . پس چون سوگند مادر بشنيدم ، دانستم كه خلاف سوگند نخواهد كرد و مرا از گرسنگى خواهد كشت . ناگريز مانده ، به او گفتم : مرا بگير و بنشان . پس مرا گرفته ، بنشانيد . و من همىگريستم . آنگاه گفتم : كفش‌هاى من بياور . و گفتم : كفش در پاى من كن . مادر ، كفش در پاى من كرد . گفتم : مرا بردار و از زمين بلند كن . و چنان كرد كه من گفتم . پس از آن گفتم : مرا بگير تا راه بروم . او مرا بگرفت . و من از غايت تنبلى ، همىگريستم و مىرفتم و دامن‌هاى من بپاى من درمىپيچيد .\r\nتا اينكه بكنار دريا برسيديم و شيخ را سلام داده ، به او گفتم : اى عم ، ابو المظفر تو هستى ؟ گفت : آرى ، ابو المظفر منم . گفتم : اين پنج درم بگير و از بلاد چين ، متاعى از براى من شرى كن . شايد كه خدا سودى به من عطا فرمايد .\r\nشيخ ابو المظفر از ياران خود پرسيد كه : اين جوان را مىشناسيد ؟ گفتند : آرى .\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nاين جوان را ابو محمد تنبل گويند و ما بجز اين وقت هرگز نديده بوديم كه او از خانهء خود بدر آيد . ابو المظفر گفت : اى فرزند ، درمها پيش من آور و توكل بر خدا كن . پس شيخ ، درمها از من بستد و بسم اللّه گفت . پس از آن با مادر خود به خانه برگشتم .\r\nو شيخ ابو المظفر به بيع و شرى مشغول شد . چون كار بانجام رسانيد ، با ياران خود بازگشت . و سه روز كشتى هميراند . چون روز چهارم شد ، شيخ ابو المظفر گفت : كشتى نگاه داريد . بازرگانان گفتند : ترا چه حاجت افتاد كه بنگاه داشتن كشتى امر كردى ؟ شيخ گفت : بدانيد كه من تمناى ابو محمد تنبل را فراموش كرده‌ام و درمهاى او را متاع نخريده‌ام . با من بازگرديد تا از بهر او متاعى بخرم . شايد كه او را سودى شود . بازرگانان گفتند : ايها الشيخ ، ترا به خدا سوگند ميدهيم كه ما را بازمگردان . كه ما مسافتى طى كرده ، از خطر گذشته‌ايم و رنجها برده‌ايم . شيخ ابو المظفر گفت : ناچار بازگردم . بازرگانان گفتند : از ما چندين برابر ، سود پنج درم بستان و بازمگردان . شيخ سخنان ايشان را بپذيرفت و مالى افزون از براى ابو محمد جمع آوردند . پس از آن ، كشتى هميراندند تا بجزيرهء برسيدند كه درو خلقى بسيار بود . و در آنجا لنگرهاى كشتى فروآويختند و بازرگانان از آن جزيره به خريدن گوهر و لؤلؤ مشغول شدند .\r\nآنگاه ابو المظفر ، مردى را از اهل جزيره ديد نشسته و بوزينهء بسيار در پيش دارد و در ميان آن بوزينه‌گان ، بوزينهء موى بركنده پريشان‌حالى هست كه هروقت خداوند بوزينه‌گان غفلت ميكرد ، آن بوزينگان ديگر او را ميگرفتند و مىزدند و بسوى خداوند بوزينگانش مىانداختند . و خداوند بوزينگان برخاسته ، بوزينگان را مىبست و ميزد . چون شيخ ابو المظفر اين حالت بديد ، بر آن بوزينه رحمت آورده و به خداوند بوزينگان گفت : اين بوزينه را مىفروشى ؟ آن مرد گفت : شرى كن . شيخ گفت : كودك يتيمى پنج درم پيش من دارد . آيا اين بوزينه را به همان پنج درم مىفروشى يا نه ؟ گفت : فروختم . خدا بركت او را به صاحبش بدهد . پس شيخ ، درمها بداد و بوزينه بستد . خادمان شيخ ، بوزينه را در كشتى\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nبه جائى بستند . آنگاه بادبان كشتى افراخته ، روان شدند .\r\nو همىرفتند تا بجزيرهء ديگر برسيدند و در آنجا نيز لشكر انداختند . و غواصان آن جزيره نزد بازرگانان بيامدند و از بازرگانان ، مزد گرفته ، به دريا فروميشدند و لؤلؤ و گوهر و چيزهاى ديگر از دريا در ميآوردند . چون بوزينه اين بديد ، خود را از قيد بگشود و خويشتن را از كشتى به دريا افكنده ، فروشد . شيخ ابو المظفر گفت : سبحان اللّه . از بخت بد آن يتيم ، بوزينه تلف شد . پس شيخ از بوزينه نوميد گشته ، بنشست . چون غواصان بيرون آمدند ، بوزينه نيز با ايشان از آب بيرون درآمد و گوهرهاى گرانبها در هردو مشت داشت . گوهر را به پيش شيخ بينداخت . شيخ از اين كار در شگفت ماند و با خود گفت : اين بوزينه را سرى است بزرگ . پس از آن ، كشتى به راه انداخته ، همىرفتند تا بجزيرهء زنگيان برآمدند . و ايشان گروهى بودند سياه كه گوشت آدميان همىخوردند . چون زنگيان از رسيدن كشتى بدانجا آگاه گشتند ، بفراز خيكهاى باد بر دميده نشسته ، بسوى كشتى آمدند و اهل كشتى را گرفته ، نزد ملك خويشتن بردند . ملك بعضى از ايشان را ذبح كرده ، براى خورش به كار برد و بقيه را بزندان فرستاد .\r\nايشان با اندوه و انبوه در زندان بودند . چون شب درآمد ، بوزينه برخاسته ، بسوى ابو المظفر شد و بند ازو بگشود . چون بازرگانان ، شيخ را گشوده يافتند ، گفتند : اى ابو المظفر ، اميد هست كه خلاص ما در دست تو باشد . شيخ گفت : بدانيد كه مرا پس از ارادهء پروردگار ، اين بوزينه خلاص كرد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و يكم برآمد\r\nگفت : اى ملك جوان‌بخت ، شيخ ابو المظفر با بازرگانان گفت : مرا اين بوزينه خلاص كرده و من هزار دينار از براى او نيت كرده‌ام . بازرگانان گفتند : اگر ما را خلاصى دهد ، ما نيز هريك از بهر او هزار دينار نيت كنيم . پس برخاسته ، يكان‌يكان را\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nبند بگشود . چون همگى خلاص يافتند ، بسوى كشتى روان شدند . چون بكشتى درآمدند ، متاع كشتى را بر جاى يافتند ، و نقصانى در او نديدند . آنگاه بادبان برافراشته ، برفتند . شيخ ابو المظفر گفت : اى جماعت بازرگانان ، وعدهء خود را وفا كنيد . پس بازرگانان ، هريك هزار دينار از براى بوزينه بدادند و ابو المظفر نيز هزار دينار از مال خود بداد . و براى بوزينه ، مالى افزون گرد آمد .\r\nو كشتى همىراندند تا به شهر بصره برسيدند و از كشتى بدرآمدند . آنگاه شيخ ابو المظفر گفت : ابو محمد تنبل كجاست ؟ خبر بمادر من برسيد . وقتى كه من بپهلو افتاده ، خفته بودم ، مادرم بيامد . به من گفت : اى فرزند ، شيخ ابو المظفر از سفر بازگشته ، برخيز و بسوى او برو و او را سلام كن و از آنچه از بهر تو خريده ، جويان شو . شايد كه خدا ترا گشايشى عطا فرمايد . من بمادر گفتم : مرا از زمين بردار و بر خودت تكيه ده تا بيرون آمده ، بروم . مادرم مرا از زمين بلند كرده ، اندك‌اندك همىبرد تا بكنار دريا برسيدم و در نزد شيخ ابو المظفر حاضر شدم .\r\nچون شيخ مرا ديد ، گفت : آفرين بر كسى كه درمهاى او باعث خلاص من و خلاص اين بازرگانان گشته . پس از آن به من گفت : اين بوزينه را از بهر تو خريده‌ام . اين را برداشته ، به خانه رو تا من بنزد تو بيايم . من بوزينه را برداشته ، به خانه رفتم و با خود ميگفتم : عجب متاعى از بهر من خريده‌اند . چون بوزينه را بنزد مادر بردم ، به او گفتم : من هرچه مىخوابيدم ، تو مرا ببرخاستن امر ميكردى .\r\nاكنون برخيز و متاعى را كه خريده‌اند ، نظر كن . اين گفتم و بپهلو افتاده ، بخفتم\r\nناگاه غلامان شيخ ابو المظفر بيامدند و از پى ايشان شيخ دررسيد . من برخاسته ، دست او را ببوسيدم . به من گفت : بخانهء من بيا . من با او رفتم . چون بخانهء او رسيدم ، غلامان خود را بحاضر آوردن مال بفرمود . ايشان مالى بسيار حاضر آوردند . گفت : اى فرزند ، خدا از بركت آن پنج درم ، اين مال را به تو عطا فرموده .\r\nپس خادمان ، صندوقها بدوش گرفته ، كليد صندوقها به من سپردند . شيخ به من گفت : اين صندوقها بخانهء خود ببر . كه اين مال ، همه از آن تست . من فرحناك\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nگشته ، آن مال را نزد مادرآوردم . مادر گفت : اى فرزند ، اكنون كه خدا ترا گشايش داده و اين مال بسيار به تو ارزانى داشته ، تنبلى و كسالت بيكسو بنه و ببازار رفته و به بيع و شرى بنشين .\r\nپس من كسالت و تنبلى بيك سو نهادم و در بازار ، دكانى گشودم و بوزينه با من در دكان مىنشست . هرگاه چيز ميخوردم ، او نيز با من چيز مىخورد و اگر آب مىنوشيدم ، او نيز آب مىنوشيد . و هرروز هنگام بامداد از من ناپديد گشته ، وقت ظهر بازميگشت و بدرهء كه هزار دينار زر در آن بود ، با خود ميآورد . و بدره پيش من گذاشته ، در پهلوى من مىنشست . ديرگاهى به همين منوال بود . تا اينكه مالى بسيار در نزد من جمع آمد . اى خليفه زمان ، من به آن مال ، ضياع و قرى و بساتين و عبيد و جوارى بخريدم .\r\nاتفاقا روزى از روزها من نشسته بودم و بوزينه نيز در پهلوى من نشسته بود . ناگاه بوزينه بىسبب به چپ و راست نگاه كرد . من با خود گفتم : اين بوزينه را چه شده است كه به اين سوى و آن سوى نگاه مىكند ؟ در حال ، آن بوزينه به حكم پروردگار بسخن درآمد و با زبان فصيح گفت : اى ابو محمد . من چون سخن گفتن او را بديدم ، سخت بترسيدم . او به من گفت : بيم مدار . كه من ترا از كار خود آگاه كنم . بدان كه من از جنيان هستم . بسبب اصلاح پريشانى تو بنزد تو بيامدم و مىخواهم كه دخترك ماهروئى را از بهر تو تزويج كنم . من به او گفتم : آن دخترك كيست و در كجاست ؟ گفت : فردا جامه فاخر بپوش و استرى را زين زرّين مرصع برنهاده ، سوار شو و ببازار علافان رفته ، از دكان شريف سؤال كن . و در نزد او بنشين و با او بگو كه من بخواستگارى دختر تو آمده‌ام . اگر بگويد كه ترا مال نيست و حسب و نسب ندارى ، تو هزار دينار به او بده . اگر بگويد اين چيست ، بيافزاى و بمال ترغيبش كن .\r\nپس چون بامداد شد ، من جامهء فاخرى پوشيدم و استرى را زين زرّين نهاده ، سوار گشتم و ببازار علافان رفته ، از دكان شريف جويان شدم . او را بدكان نشسته يافتم . سلامش كرده ، در نزد او بنشستم .\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و دوم برآمد\r\nگفت : اى ملك جوان‌بخت ، ابو محمد تنبل ميگويد كه : من بدكان او رفته ، او را سلام بدادم و در نزد او بنشستم . و با من ده تن مملوكان بودند . پس شريف گفت : شايد ترا در نزد من حاجتى باشد ؟ گفتم : آرى . مرا در نزد تو حاجتى هست . گفت : حاجت تو چيست ؟ گفتم : بخواستگارى دختر تو آمده‌ام . آنگاه به من گفت كه : ترا مال نيست و حسب و نسب ندارى . من بدرهء كه هزار دينار داشت ، بدرآوردم و به او گفتم : حسب و نسب من همين است كه فرموده‌اند نعم الحسب المال يعنى مال ، نيكو حسبى است . و شاعر در اين معنى ، نكو گفته :\r\n گرچه فرزندزادهء ملكى است * بخت اگر نيست خاك ميخايد\r\nور گدازادهء است دولتمند * كلك كار از وزير بربايد \r\nشريف چون اين سخن از من بشنيد و مضمون ابيات بدانست ، ساعتى سر به زير افكنده ، پس از ساعتى سر بر كرد و به من گفت : اگر از خواستگارى دختر من ناگزير هستى ، سه هزار دينار ديگر بده . در حال ، من يكى از مملوكان خود را به منزل فرستادم . سه هزار دينار زر بياورد . چون شريف ، زرها بديد ، برخاسته ، دكان فروبست و ياران خود را از بازار دعوت كرده ، به خانه برد و دختر خود را به من تزويج كرد . و به من گفت كه : پس از ده روز ، دختر بنزد تو خواهم فرستاد .\r\nپس چون ميعاد نزديك شد ، بوزينه به من گفت : مرا به تو حاجتى هست . اگر او را برآورى ، بپاداش آن هرچه بخواهى ، حاضر سازم . گفتم : حاجت تو چيست ؟\r\nگفت : در صدر خانهء كه تو به دختر شريف داخل خواهى شد ، خزانهء هست و بر در آن خزانه ، حلقه‌ايست كه كليدها بر آن حلقه است . پس تو كليدها گرفته ، در بگشاى . صندوقى خواهى يافت آهنين كه در چهارگوشهء صندوق ، چهار بيدقى\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nاست طلسم شده . و در ميان خانه ، طشتى است پر از زر و مال و در پهلوى طشت ، يازده مار است . و بطشت اندر ، خروسى است سفيد كه او را بسته‌اند و در پهلوى صندوق ، كاردى هست . تو آن كارد بگير و خروس را ذبح كن و بيدقها بخوابان و صندوق را سرنگون ساز . پس از آن بيرون آمده ، بنزد عروس شو .\r\nحاجت من در نزد تو همين است . گفتم : سمعا و طاعة .\r\nپس چون ميعاد دررسيد ، من بخانهء شريف رفتم و با عروس خلوت كردم و از حسن و جمال او بهره گرفته و تا نيمهء شب با او بنشستم . چون شب از نيمه بگذشت ، عروس را خواب در ربود . من برخاسته ، كليدها بگرفتم و سردابه را كه بوزينه گفته بود ، بگشودم و كارد برداشته ، خروس را ذبح كرده و صندوق را سرنگون ساختم و علمها بخواباندم . پس از آن بيرون آمده ، دخترك را بيدار كردم . چون در سردابه را گشوده و خروس را كشته ديد ، گفت : همين ساعت ، عفريت ، مرا خواهد گرفت . هنوز سخن او بانجام نرسيده بود كه عفريت حاضر گشته ، او را بربود . در آن هنگام ، فرياد از همه‌سو برخاست . ناگاه شريف بيامد و طپانچه بر رخسار خود زد و گفت : اى ابو محمد ، آيا پاداش نيكوئى من اين بود كه كردى ؟ و گفت : اى ابو محمد ، من اين طلسم را در اين سردابه از بيم همين عفريت پليد ساخته بودم . كه او شش سال بود قصد ربودن اين دختر داشت و بسبب اين طلسم نمىتوانست بربايد . و الحال كه كار بدينگونه شد ، تو از پى كار خويش رو . كه پس ازين ترا جاى اقامت در اين مكان نماند .\r\nدر حال ، من از خانهء شريف بيرون آمده ، بخانهء خود رفتم و بوزينه را در خانه نيافتم . آنگاه دانستم كه بوزينه ، همان عفريت بوده است كه زن مرا درربوده است . من پشيمان گشته ، جامه خود بدريدم و طپانچه بسر و روى خويش زدم و جهان بر من تنگ شد و همان ساعت بيرون آمده ، قصد بيابان كردم . و حيران ميرفتم تا هنگام شام دررسيد و به هيچ سوى راه نميدانستم و بفكرت فرورفته بودم كه ناگاه دو مار پديد شدند : يكى سياه و ديگرى سپيد . كه با يكديگر جنگ ميكردند و مار سياه بر مار سپيد غالب بود . من سنگ بگرفتم و مار سياه ستمگر\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nرا بكشتم . مار سپيد از من غايب شد . پس از ساعتى بسوى من آمد . ده مار همراه داشت . چون بنزد آن مار سياه كه كشته بودم ، برسيدند ، به دو گرد آمده ، او را پاره پار كردند و هرپاره بسوئى انداخته ، از پى كار خود رفتند . من از بس‌ماندگى و آزردگى ، در همانجا بيفتادم و در كار خود ، حيران بودم . كه ناگاه آواز هاتفى بشنيدم كه اين بيت همىخواند :\r\n بد و نيك هردو ز يزدان بود * لب مرد بايد كه خندان بود \r\nچون اين آواز بشنيدم ، اى خليفه جهان ، مرا حيرتى بزرگ دست داد و بفكرت فرورفتم كه ناگاه آواز ديگرى شنيدم كه هميگفت :\r\n از سرافرازان عزّت سر مكش * از چنين خوش محرمان خود در مكش\r\nيار را اغيار پندارى همى * شادئى را نام بنهادى غمى \r\nمن به او گفتم : ترا بمعبود خود قسم مىدهم كه خود را به من بشناسان . در حال ، آن هاتف به صورت انسان درآمد و به من گفت : هراس مكن . كه نكوئى تو بما رسيده است و ما طايفهء از مؤمنين جنيان هستيم . اگر ترا حاجتى باشد ، ما را بياگاهان تا حاجت تو برآوريم . من به او گفتم كه : مرا حاجتى است بزرگ و هيچ كس بجهان اندر مانند من محنتى نكشيده . آنگاه به من گفت : تو ابو محمد تنبل هستى ؟ گفتم : آرى ، ابو محمدم . گفت : اى ابو محمد ، من برادر مار سپيدم كه تو دشمن او را كشتى . ولى ما چهار برادريم كه همگى فضل و احسان ترا شكرگذار هستيم . و بدان كه اين مكر و كيد با تو همان بوزينه كرده و او همان عفريتست كه زن تو را در ربوده و اگر او در گشودن طلسم و كشتن خروس ، ترا فريب نميداد ، دختر را نميتوانست ربودن . از آن‌كه او ديرگاهى بود قصد ربودن دختر داشت و بسبب اين طلسم نمىتوانست ربود . و لكن تو بيم مدار و ناله مكن . كه ترا بدان دختر ميرسانيم و آن عفريت را بكشيم . كه نكوئى تو در نزد ما ضايع نخواهد ماند . پس از آن ، فريادى بلند برزد .\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و سوم برآمد\r\nگفت : اى ملك جوان‌بخت ، پس از آن فريادى بلند برزد . در حال ، جماعتى حاضر شدند . از ايشان بوزينه را جويان شد . يكى از ايشان گفت : جاى بوزينه در مدينه نحاس است كه آفتاب بر آن شهر نتابد . پس به من گفت : يا ابا محمد ، خادمى از خادمان ما ترا بدوش بردارد و كيفيت آوردن دخترك را به تو بياموزد . و لكن بدان كه اين خادم از كفار جنيانست . چون او ترا بردارد ، تو نام پروردگار به زبان مبر . كه او از تو بگريزد . گفتم : هرچه گوئى ، چنان كنم . پس خادمى از خادمان ايشان بيامد . من بدوش آن خادم سوار گشتم . آنگاه مرا به هوا بالا برد . چندانكه هر يك از ستارگان ، مانند كوههاى بزرگ به نظر من همىآمد و آواز تسبيح ملايك همىشنيدم . و آن عفريت كه من بدوش او بودم ، دمادم با من سخن ميگفت و مرا مشغول ميكرد كه مبادا من نام پروردگار به زبان آورم . پس در آن هنگام ، شخصى با تيغ بركشيده كه جامهء سبز و روى روشن و گيسوان مجعد داشت ، رو بما آورده ، به من گفت : يا ابا محمد ، بگو لا إله الا للّه محمد رسول اللّه ، و گرنه ترا بكشم . مرا دل از بيم شكافته شد . در حال ، نام خداى تعالى به زبان راندم . پس آن شخص تيغ بر آن عفريت بياهيخت و آتشى از تيغ بر آن عفريت بگرفت و او را بسوخت .\r\nمن از دوش او بيفتادم و بدريائى برآمدم . اتفاقا كشتى پديد شد كه پنج تن در آن كشتى بودند . چون مرا بديدند ، بسوى من آمده ، مرا برداشتند و با من بلغتى سخن گفتند كه من زبان ايشان ندانستم و باشارت ، ايشان را معلوم كردم كه :\r\nمن زبان شما را نميدانم . پس ايشان دام به دريا افكنده ، ماهيان چند صيد كردند و آنها را بريان كرده ، به من بخورانيدند . و پيوسته همىرفتند تا مرا به شهر خودشان برسانيدند . مرا بنزد ملك آن شهر بردند . من در پيش روى ملك ، زمين بوسيدم .\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nملك ، مرا خلعت بداد . و آن ملك ، لغت عرب ميدانست . به من گفت : من ترا از اعوان خود كنم . من ازو نام شهر بپرسيدم . گفت : نام اين شهر ، هناد و از بلاد چين است . پس ملك مرا بوزير آن شهر سپرد و وزير را فرمود كه مرا به شهر اندر بگرداند تا تفرج كنم . يك ماه در آن شهر بمانده ، روزى بكنار نهرى درآمده بنشستم . ناگاه سوارى پديد شد . به من گفت : آيا ابو محمد تنبل ، تو هستى ؟ گفتم :\r\nتو كيستى ؟ گفت : من برادر مار سفيدم و اكنون به مكان آن دختر كه او را مىطلبى ، نزديك‌شدهء ، پس آن سوار ، مرا رديف خود كرد و مرا بباديهء برده ، به من گفت : از اسب فرود آى و از ميان اين دو كوه برو تا شهر نحاس را ببينى . چون شهر پديد شود ، تو دور تر از شهر بايست و به شهر اندر مشو . تا من بسوى تو بازگردم و به تو بگويم كه چه كنى .\r\nپس من از اسب فرود آمدم و هميرفتم تا ديوارهاى شهر را ديدم كه مسين است و بگرد آن شهر هميگشتم تا درى بيابم . نيافتم و حيران بودم . كه ناگاه برادر مار سپيد دررسيد و شمشيرى طلسم شده به من داد كه بخاصيت آن شمشير ، كس مرا نميديد . پس چون شمشير به من داد ، برفت . و ساعتى نگذشت كه آوازها بلند شد و مردمان بسيار ديدم كه چشمان ايشان در سينه بود . چون مرا بديدند ، به من گفتند كه : تو كيستى و ترا كه بدين مكان آورده ؟ من واقعه بايشان بيان كردم .\r\nايشان گفتند : دختركى را كه ميگوئى ، عفريت بدين شهر آورده . و ما برادران مار سپيديم . اكنون تو بسوى اين چشمهء آب رو و ببين كه از كجا آب به شهر ميرود . تو نيز با آب به شهر همىشو . پس من با آب به شهر شدم . آب ، مرا بسردابهء برسانيد .\r\nچون از سردابه بيرون آمدم ، خود را در ميان قصرى ديدم و دخترك را ديدم كه بر تختى زرين بر نشسته و پردهء از ديبا بر آن تخت كشيده است و اطراف آن قصر ، باغيست كه درختان او از زر سرخ و ميوه‌هاى آن درختان ، گوهرها و ياقوتهاى گران‌بها بود .\r\nپس چون دخترك مرا ديد ، بشناخت و گفت : يا سيدى ، ترا به اين مكان كه رسانيد ؟ من ماجرى به دو بازگفتم . و او به من گفت : بدان كه اين پليدك از بسيارى\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nمحبت كه به من دارد ، مرا از آن چيزها كه سبب مضرّت و آفت اوست ، آگاه كرده و به من گفته است كه در اين شهر ، طلسمى هست كه اگر كسى هلاك همهء مردمان بخواهد ، به آن طلسم تواند كرد . و هرچيز كه بعفاريت حكم كند ، حكم او را امتثال كنند . و آن طلسم در ستونيست . من گفتم : كه آن ستون در كجاست ؟ مكان\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nستون را دخترك به من باز نمود . گفتم : آن طلسم بچه صورت است ؟ دخترك گفت : به صورت عقابست و چيزى برو نوشته‌اند كه من او را نميدانم . ولى تو در برابر آن ستون بنشين و آتش اندر مجمر انداخته ، قدرى مشك بر آتش بريز .\r\nچون دود از آن مجمر بلند شود ، همهء عفاريت در پيش تو حاضر آيند و هرچه كه ايشان را فرمان دهى ، فرمان بپذيرند . اكنون برخيز و باميدوارى خداى تعالى ، اين كار بكن . شايد فرجى روى دهد .\r\nپس من در حال ، برخاستم و بسوى آن ستون برفتم . هرچه كه دخترك گفته بود ، چنان كردم . عفاريت در پيش روى من حاضر آمدند و گفتند : لبيك يا سيدى . ما را بهرچه بفرمائى ، بجا آوريم . من بايشان گفتم : نخست عفريتى كه آن دختر را بدين شهر آورده ، به بند كنيد . ايشان در حال بسوى آن عفريت رفته ، او را در بند كردند و محكم ببستند و بسوى من بازگشته ، گفتند : يا سيدى ، فرمان تو بجاآورديم . آنگاه من ايشان را جواز بازگشتن بدادم و خود نزد دخترك بازگشتم و آنچه روى داده بود ، به او بگفتم و ازو پرسيدم كه : آيا با من ميروى يا نه ؟ گفت : آرى . جان نيز به تو فدا كنم . پس او را برداشته ، بسرداب اندر شدم و از همان راه كه به شهر رفته بودم ، بيرون آمدم و هميرفتم تا به آن طايفهء كه مرا به دختر دلالت كرده بودند ، برسيديم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و چهارم برآمد\r\nگفت : اى ملك جوان‌بخت ، ابو محمد تنبل گفت كه : به آن قوم كه مرا به دختر دلالت كرده بودند ، برسيديم . بايشان گفتم : مرا براهى دلالت كنيد كه به شهر خويش برسم .\r\nايشان مرا بكنار دريا بياوردند و بكشتى اندر بنهادند . آنگاه باد مراد بما بوزيد . در اندك‌زمانى كشتى ما ببصره رسيد . چون دخترك را بخانهء شريف آوردم ، پيوندان دخترك او را ديده ، فرحناك شدند . پس از آن ، مشك را در آتش\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nانداخته ، عفاريت را حاضر آوردم . گفتند : يا سيدى ، چه ميخواهى ؟ ايشان را امر كردم كه آنچه زر و مال و گوهر و ياقوت در مدينهء نحاس بود ، به خانه من آوردند .\r\nپس از آن عفاريت را بآوردن بوزينه فرمان دادم . بوزينه را دست و پا بسته بياوردند . به او گفتم : اى پليدك ، چرا با من نيرنگ كردى ؟ پس عفاريت را امر كردم كه او را بخم روئين اندر كردند و سر آن خم را با سرب بيندودند . پس از آن آسوده‌خاطر با جفت خويش در عيش و نوش بسر بردم . اكنون اى خليفه ، از گوهرهاى گران‌قيمت در نزد من چندانست كه در شمار نيايد و در حساب نگنجد و اگر خليفهء جهان چيزى بخواهد ، من جنيان را حكم كنم . در حال ، حاضر آورند . خليفه را اين حكايت ، بسيار عجب آمد و در عوض هديتهاى او موهبتهاى ملوكانه كرد و بانعام و احسان شايسته و در خور ، او را بنواخت .\r\n\r\nحكايت كرم يحيى برمكى\r\nو از جملهء حكايتها اينست كه : پيش از آن‌كه برمكيان را حال دگرگون شود ، روزى خليفه هرون الرشيد ، مردى از اعوان خود را كه صالح نام داشت ، بخواست و فرمود : اى صالح ، بسوى منصور شو و به او بگو كه ما را در نزد تو هزار هزار درم مىباشد . رأى چنين اقتضا كرده كه درمها را در همين ساعت بسوى ما بياورى . و صالح را فرمود كه : اگر منصور ، آن مبلغ را تا غروب آفتاب ندهد ، سر منصور را از براى خليفه بياور . صالح بفرمان خليفه بشتافت . چون بنزد منصور درآمد ، او را از ماجرى بياگاهانيد . منصور گفت : اى صالح ، به خدا سوگند هلاك من نزديك شد . از آن‌كه كه تمامت ملك من اگر به قيمت گران فروخته شود ، يكصد هزار درم نخواهد بود . نميدانم نه صد هزار درم از كجا فراهم آورم ؟\r\nصالح به او گفت : تدبيرى كن كه به زودى خلاص شوى . و گرنه من نيز هلاك شوم .\r\nاكنون تا وقتست ، بشتاب و در چارهء كار ، حيلتى كن . كه خلاف فرمان خليفه\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nكردن نتوانم و از ميعاد خليفه تجاوز نتوانم . منصور گفت : اى صالح ، از فضل و احسان تو هميخواهم كه مرا بخانهء خود ببرى تا فرزندان خود را وداع كنم و وصيت به پيوندان بگذارم . صالح گفته است كه : من با منصور بخانهء او رفتم . او بوداع فرزندان مشغول شد . و از خانهء او آواز ناله و شيون بلند گرديد . در آن حال ، صالح بمنصور گفت : مرا بخاطر ميرسد كه خلاص تو در دست برمكيان باشد . صواب اينست كه بخانهء يحيى بن خالد روى . منصور ، پند صالح بپذيرفت و هردو بخانهء يحيى روان شدند . چون به خانه يحيى برسيدند ، منصور ، ماجرى بر يحيى بن خالد برمكى بازگفت . يحيى از آن خبر محزون شد و سر در پيش افكند . پس از ساعتى سر بر كرد . خازن خود را بخواست و به او گفت : در خزانه ، چند درم دارى ؟ خازن گفت : پنج هزار درم بخزانه اندر است . فرمود پنج هزار درم حاضر آوردند . پس از آن رسول بسوى فضل ، پسر خود بفرستاد و مكتوبى بدين مضمون بنوشت كه : قصبهء بزرگ وآباد را از بهر فروختن به من عرضه داشته‌اند و ضيعه بسى ارزانست . قدرى درم و دينار بفرست كه در بهاى ضيعه صرف شود . فضل بن يحيى ، صد هزار درم بسوى يحيى بفرستاد . پس از آن يحيى ، رسولى بنزد جعفر بفرستاد و مكتوبى بدين مضمون نوشت كه : ما را كارى ضرورى روى داده و حاجت بپارهء درم و دينار افتاد . جعفر در حال ، صد هزار\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nدرم از بهر او بفرستاد . و يحيى پىدرپى ، رسولان بسوى برمكيان فرستاده ، از ايشان يكان‌يكان مال از براى منصور جمع آورد تا اينكه مال بسيارى از بهر منصور فراهم آورد . و صالح و منصور ازين كار آگاهى نداشتند . پس منصور بيحيى گفت : يا مولانا ، من در دامن تو آويخته‌ام . حاجت خود را بجز تو از كسى نميخواهم . بقيه دين مرا تمام كن . چنانچه عادت كرم تو همين است . آنگاه يحيى سر در پيش افكنده ، بگريست و بغلام خود گفت : اى غلام ، خليفه هرون الرشيد بكنيزك من ، دنانير غوّاده ، گوهرهاى گران‌قيمت موهبت فرموده بود . تو بنزد كنيزك من رو و به او بگو كه گوهرها بسوى من بفرستد . پس غلام برفت و گوهرها بياورد . آنگاه يحيى بن خالد بصالح گفت : من اين گوهرها از براى خليفه به دويست هزار دينار از بازرگانان شرى كرده‌ام و خليفه اينها را بكنيزك من دنانير غوّاده موهبت فرموده . چون اين گوهرها با تو ببيند ، اين گوهرها بشناسد و ترا گرامى بدارد و باكرام ما از خون تو درگذرد . و اكنون اى منصور ، مال تمام شد .\r\nصالح گفته است كه : مال را با گوهرها بسوى خليفه هرون الرشيد بردم . و منصور با من هميرفت . ناگاه در اثناى راه از منصور شنيدم كه همىگفت :\r\n مرا رفتن بسوى آل برمك * برغبت نيست از روى مداراست \r\nمرا از پستى فطرت و خبث طينت او عجب آمده ، او را دشنام دادم و به او گفتم كه : در روى زمين ، بهتر از برمكيان كس نيست و بدتر از تو نيز كس ندانم .\r\nاز آن‌كه ايشان ترا از مرگ خلاص دادند . تو ايشان را شكر نگذاشتى . بلكه در مقابل احسان ايشان چنين سخنى نالايق گفتى . الغرض ، من و او برفتيم تا به پيشگاه هرون الرشيد رسيديم . من قصه به دو فروخواندم و تمامت ماجرى بازگفتم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 378 ","page_number":378},
  {"content":"\r\n\r\n\r\nچون شب سيصد و پنجم برآمد\r\nگفت : اى ملك جوان‌بخت ، صالح گفته است كه : من قضيه بهرون الرشيد بيان كردم .\r\nخليفه را از جود و كرم يحيى عجب آمد و از پستى و پليدى منصور هم شگفت ماند و فرمود : گوهرها بيحيى بن خالد رد كنيد . كه ما آنچه موهبت كرده‌ايم ، او را بازپس نگيريم . پس من بسوى يحيى بن خالد بازگشتم و قصهء منصور و بدكردارى او با يحيى حديث كردم . يحيى بن خالد گفت : اى صالح ، چون مرد ، بىچيز شود ، تنگدل گردد و خاطرش را پريشانى روى دهد و او را بگفتار و كردار زشت او نگيرند . از اينكه هرچه بگويد و هرچه بكند ، به اختيار نكند . پس يحيى از جانب منصور معذرت همىخواست تا اينكه من گريان شدم و گفتم :\r\nروزگار ، چون تو وجودى بعرصهء شهود نخواهد آورد . افسوس كه تو با اين خلق كريم در زير خاك پنهان خواهى شد . و اين دوبيتى برخواندم :\r\n با قدر تو آب آسمان ريخته باد * با خاك درت ستاره آميخته باد\r\nگر كم كند از سر تو يك موى فلك * خورشيد ازو بموئى آويخته باد \r\n\r\nحكايت كرم برامكه\r\nو از جمله حكايتها اينست كه : يحيى بن خالد و عبد اللّه بن مالك خزاعى ، خصومت پنهانى باهم داشتند ولى آشكار نميكردند . و سبب دشمنى در ميان ايشان اين بود كه خليفه هرون الرشيد ، عبد اللّه ابن مالك را بسى دوست ميداشت . به حدى كه يحيى و فرزندان يحيى ميگفتند : عبد اللّه ، خليفه را افسون كرده است . الغرض ، ديرگاهى حال بدين منوال رفت و حسد و خصومت در دل\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nايشان بر جاى بود . اتفاقا خليفه ، منصب ولايت مملكت ارمن را بعبد اللّه واگذار فرمود و عبد اللّه را بسوى ارمن بفرستاد . و چون عبد اللّه در مقرّ ولايت جاى گرفت ، از اهل عراق ، مردى خداوند فضل و هنر كه بس بىبضاعت و پريشان‌حال بود ، مكتوبى مزوّر از زبان يحيى بن خالد بعبد اللّه مالك ساخته ، بسوى عبد اللّه سفر كرد . چون بدر خانهء عبد اللّه رسيد ، مكتوب مزوّر را به يكى از حاجبان او بداد . حاجب ، كتاب گرفته ، بنزد عبد اللّه برد . عبد اللّه مكتوب گشوده ، بخواند . چون در آن مكتوب تأمل كرد ، دانست كه آن مكتوب ، مزور است .\r\nآنگاه آن مرد را بخواست . آن مرد حاضر گشته ، عبد اللّه را دعا كرد . عبد اللّه به او گفت : چرا با اين‌همه رنج و تعب ، مكتوب مزور را از براى من آوردى ؟ و لكن انديشه مكن و تشويش يك‌سو نه . كه من سعى ترا بىحاصل نكنم و تو را نوميد نگردانم . آن مرد گفت : خدا عمر تو را طولانى گرداناد . اگر آمدن من بر تو گرانست ، در منع من حاجت ببهانه نيست . كه زمين خدا وسيع و روزىدهنده ، زنده است . و مكتوبى كه آورده‌ام ، از يحيى بن خالد برمكى مىباشد . عبد اللّه گفت : من به وكيل خود كه در بغداد دارم ، چيزى بنويسم و او را مأمور كنم كه از حال اين مكتوب جويان شود . اگر اين مكتوب ، صحيح و غيرمزور باشد ، يكى از بلاد خود را به تو بدهم و يا اينكه دويست هزار درم با يك اسب و يك شتر و\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nخلعتى شايگان به تو بدهم . و اگر مكتوب مزور باشد ، بگويم ترا دويست تازيانه بزنند و زنخ ترا بتراشند . پس عبد اللّه فرمود او را بحجرهء برده ، ما يحتاج او را در آن حجره آماده سازند تا كار او معلوم شود . آنگاه عبد اللّه به وكيل خود بدين مضمون بنوشت كه : مردى بنزد ما بيامده و مكتوبى با خود بياورد و سخن آن مرد اينست كه مكتوب از يحيى بن خالد برمكى است . ولى من سوء ظن برده ، مكتوب را قبول نكردم . اكنون ترا فرض است كه اين كار ، مهمل نگذارى و خود رفته ، حقيقت حال معلوم كنى و به زودى جواب از براى من بفرستى تا راست و دروغ بدانم . چون مكتوب عبد اللّه در بغداد به وكيل او برسيد ،\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و ششم برآمد\r\nگفت : اى ملك جوان‌بخت ، چون مكتوب به وكيل عبد اللّه بن مالك خزاعى رسيد ، در حال ، سوار گشته ، به خانه يحيى بن خالد برفت . ديد كه يحيى با نديمان و خاصان نشسته . او را سلام داد و مكتوب به پيش روى او بنهاد . يحيى مكتوب بخواند .\r\nبه وكيل گفت : فردا بنزد من آى تا جواب بنويسم . چون برفت ، يحيى روى بنديمان كرده ، گفت : چيست پاداش آن‌كه مكتوب مزور از من بسوى دشمن من برد ؟\r\nپس هركدام از نديمان سخنى گفتند و هريكى يك‌گونه عقوبت سزا ديدند .\r\nيحيى بايشان گفت : همگى بخطا اندر شديد و سخن ناسنجيده گفتيد و از پستى همت و خست فطرت كه شمار است ، مرا بدين كار اشارت كرديد . شما قرب و منزلت عبد اللّه را بخليفه دانسته‌ايد و دشمنى و حسد كه ميانهء من و اوست ، بشما معلوم است . الحال ، خداوند تعالى ، اين مرد را سبب دفع دشمنى و واسطهء صلح ميانهء من و او كرده و خصومتى كه سالها در دلهاى ما ميبود ، بواسطهء اين مرد بآشنائى و محبت بدل خواهد شد . پس مرا فرض است كه آن مرد را تصديق كنم و مكتوبى بعبد اللّه بنويسم كه به اكرام و احترام آن مرد بيفزايد . چون نديمان اين\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nسخن بشنيدند ، يحيى را دعا گفتند و از كرم و جوانمردى او شگفت ماندند .\r\nآنگاه يحيى ، ورقه و دوات بخواست و مكتوبى بسوى عبد اللّه بنوشت بدين مضمون : بدان كه مكتوب تو به من رسيد و من او را خواندم و بسلامت تو شادمان و خرسند گشتم . و اينكه تو گمان كردهء كه آن مرد ، مكتوب مزور از من بسوى تو آورده ، حاش للّه ، نه چنين است . بلكه كتاب و خطاب از من است و تمناى من از كرم و احسان و فطرت نيكوى تو اينست كه باندازهء خواهش آن مرد ، او را بنوازى و حرمت او نگاه دارى و او را به مقصود رسانى و بعنايتهاى خود مخصوص كنى . كه هر احسان بجاى او كنى ، در حقيقت بجاى من كردهء . و من منت‌پذير و شكرگذار هستم . پس مكتوب را ختم كرده ، به وكيل بسپرد . و وكيل ، مكتوب را بعبد اللّه فرستاد .\r\nچون عبد اللّه مكتوب بخواند ، از مضمون مكتوب فرحناك و مبتهج شد و آن مرد را حاضر آورد . به او گفت : كدام‌يك از آن دو چيز كه وعده كرده بودم ، دوست‌تر دارى ؟ آن مرد گفت : زر در نزد من بهترين چيزهاست . پس عبد اللّه دويست هزار درم و دو اسب تازى و بيست جامهء فاخر و ده تن مملوك و پارهء گوهرهاى گرانبها به آن مرد عطا فرمود و او را بشادى و سرور ببغداد روانه كرد .\r\nچون آن مرد ببغداد رسيد ، پيش از آن‌كه بخانهء خود رود ، بسراى يحيى بن خالد رفته ، اجازت دخول خواست . حاجب يحيى رفته ، به او گفت : يا مولانا ، بدر خانه ، مردى است با حشمت كه مملوكان بسيار دارد و همىخواهد كه بنزد تو آيد . يحيى جواز بداد . چون آن مرد در حضور يحيى حاضر شد ، زمين بوسه داد .\r\nيحيى به او گفت : تو كيستى ؟ آن مرد گفت : اى خواجه ، من آنم كه مكتوب مزوّر از جانب تو بسوى عبد اللّه بن مالك خزاعى برده بودم . يحيى به او گفت : او با تو چكار كرد و ترا چه عطا كرد ؟ آن مرد گفت : مرا چندان چيز بداد كه بىنياز شدم و همهء عطيتها و موهبتهاى او را آورده‌ام . بدر خانه است و فرمان از آن تست .\r\nيحيى گفت : كار تو با من بهتر از كارى است كه من با تو كردم و ترا بر من منتى است بزرگ . كه دشمنى و خصومتى كه ميانهء من و آن مرد محتشم بود ، بصداقت\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nو مودّتى بدل شد . من نيز ترا چندان مال كه عبد اللّه داده است ، بدهم . پس يحيى فرمود از براى آن مرد ، مال و اسب و خلعت ، چندانكه عبد اللّه داده بود ، بدادند .\r\nآن مرد با مال بسيار و نعمت فراوان بازگشت و به آن دو جوانمرد ، ثناخوان بود .\r\n\r\nحكايت مضرّت شراب\r\nو نيز روايت كرده‌اند كه در ميان خلفاى بنى عباس ، خليفهء داناتر از مامون نبود كه جميع علوم ، نيك بدانستى . و او را در هر هفته ، دو روز مجلس مناظرهء علما منعقد ميشد و فقيهان و متكلمان ، هريك در مرتبهء خويشتن مىنشستند .\r\nروزى مأمون با فقيهان و متكلمان نشسته بود . مردى غريب كه جامهء سفيد كهن دربرداشت ، بمجلس اندرآمد و پائين‌تر از همه بنشست . فقيهان بسخن گفتن شروع كردند و بحلّ مسائل مشكله اقدام نمودند . و ايشان را عادت اين بود كه مسئله را باهل مجلس ، يكان‌يكان عرضه ميداشتند و هركدام از اهل مجلس را لطيفهء يا نكتهء به نظر ميآمد ، او را ذكر ميكرد . پس مسئله را در آن روز بتمامت اهل مجلس عرضه داشتند تا نوبت بدان مرد غريب برسيد . آن مرد بسخن گفتن آغاز\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nكرد و جوابى نيكوتر از جواب‌هاى فقيهان داد . خليفه ، سخن او را تحسين كرد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و هفتم برآمد\r\nگفت : اى ملك جوان‌بخت ، خليفه مأمون الرشيد ، 53 سخن آن مرد غريب را بپسنديد و فرمود كه بالاتر از آن مكانى كه نشسته بود ، بنشيند . چون مسئله دوم طرح شد و نوبت سخن گفتن به دو رسيد ، جوابى بهتر از جواب نخستين بازگفت . مأمون فرمود كه از آن مكان نيز بالاتر نشيند . چون مسئله سيم بميان درآمد ، آن مرد ، جوابى نيكوتر از دو جواب نخستين بازگفت . آنگاه مأمون فرمود كه نزديك خليفه بنشيند . پس چون مناظره بانجام رسيد ، آب حاضر آورده ، دست بشستند و سفره بگستردند و خوردنى بخوردند . پس از آن ، فقيهان برخاسته ، بيرون رفتند و مامون آن مرد را از رفتن ممانعت كرد و به خود نزديك‌تر نشانده ، بملاطفت و مهربانى بيفزود و وعدهء احسان و انعامش بداد .\r\nآنگاه مجلس شراب مهيا كرد و نديمان را بخواست و ساقيان خوبروى حاضر آمده ، پيمانهء شراب بگردش آوردند . چون دور قدح به آن مرد رسيد ، در حال ، بر پاى خاست و گفت : اگر خليفه ، مرا اجازت دهد ، يك سخن بگويم .\r\nخليفه گفت : هرچه خواهى بگو . آن مرد گفت : بر خليفهء ايد اللّه دولته عيان شد كه من امروز درين مجلس شريف از پستترين مردمان بودم و خليفهء زمان ، مرا بسبب اندك دانشى كه از من بظهور آمد ، به خود نزديك خواند و در درجهء بلندم جاى داد . و اكنون همىخواهد كه ميانهء من و آن اندك دانش ، جدائى افتد تا از عزت بذلت و از كثرت بقلت اندر آيم . حاشا كه خليفهء جهان بر اين اندك دانشى كه من دارم ، حسد برد . از آن‌كه مرد ، چون شراب بنوشد ، عقل ازو دور شود و جهل بر او نزديك گردد و ادبش بيك سوى رود و در چشم مردمان ، پست نمايد . از رأى بلند خليفه اميدوارم كه اين گوهر گرانبها را از من بازنگيرد . چون\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nخليفه مأمون اين سخن بشنيد ، او را مدحت گفت و در همان رتبت بلندش بنشاند و بتوقير و تعظيمش بيفزود و از براى او صد هزار درم بداد و خلعتى فاخرش بخشود و پيوسته در مجلس مناظره ، او را به خود نزديكتر مىنشاند و بساير فقيهانش ترجيح ميداد .\r\n\r\nحكايت على بن مجد الدين و كنيزك\r\nو نيز حكايت كرده‌اند كه : در روزگار قديم ، بازرگانى بود از بازرگانان خراسان . مجد الدين نام داشت . و او را مالى بسيار و غلامان و كنيزكان بيشمار و همه چيز مهيا بود ، مگر اينكه از عمر او شصت سال گذشته و باولادى مرزوق نگشته بود . پس در سن شصت سالگى ، خداى تعالى جلت قدرته ، فرزندى به دو عطا فرمود . او را على نام نهادند . چون آن پسر بزرگ شد و همه‌گونه صفت كمال جمع آورد ، پدرش را بيمارى مرگ بگرفت . آنگاه فرزند خود را خواسته ، به او گفت : اى فرزند ، مرا هنگام مرگ در رسيده . همىخواهم كه ترا وصيتى گويم .\r\nپسر گفت : اى پدر ، آن وصيت چيست ؟ مجد الدين گفت : اى پسر ، از هم‌نشين بد ، دور شو . كه جليس بد ، مانند آهنگر است كه اگر آتش او ترا نسوزاند ، دود او ترا بيازارد . و شاعرى درين معنى ، نكو گفته :\r\n از اين مشتى رفيقان ريائى * بريدن به بود از آشنائى\r\nز تو جويند در دولت معونت * گريزند از بر تو روز محنت \r\nعلى ابن مجد الدين گفت : اى پدر ، شنيدم و اطاعت كردم . ديگرچه كار كنم ؟ مجد الدين گفت : تا توانى ، با مردم نكوئى كن و در احسان بكوش و دست افتادگان بگير . كه شاعر گفته است :\r\n ره نيك‌مردان آزاده گير * چو استادهء دست افتاده گير \r\n\r\n","description":"","footnote":"","page_name":" 385 ","page_number":385},
  {"content":"\r\n\r\n باحسانى آسوده كردن دلى * به از الف ركعت بهر منزلى \r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و هشتم برآمد\r\nگفت : اى ملك جوان‌بخت ، على بن مجد الدين با پدر گفت : اى پدر ، پند ترا بشنيدم .\r\nپس از آن چه كار كنم ؟ مجد الدين گفت : اى فرزند ، خدا را نگاه دار تا خدا ترا نگاه دارد . و مال خود را ضايع مكن . كه اگر مال ضايع كنى ، ترا بفرومايگان حاجت افتد . و اى فرزند ، بدان كه قيمت مرد با مالست و در اين معنى ، شاعر ، نكو گفته :\r\n بىزر ميسرت نشود كام دوستان * چون كام دوستان ندهى كام دشمن است\r\nهيچش بدست نيست كه هيچش بدست نيست * زر در ميان مقابلهء روح در تن است \r\nعلى بن مجد الدين گفت : اى پدر ، پس از آن چكار كنم ؟ مجد الدين گفت : اى فرزند ، كسى را كه در سال از تو بزرگتر است ، در كارها با او مشورت\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nكن . و هركار را كه قصد كنى ، شتاب مكن . و بزيردستان خود رحمت آور تا زيردستان بر تو رحمت آورند . و بر كسى ستم روا مدار كه بهركسى ستم كنى ، خداى تعالى او را بر تو مسلط گرداند . و در هرسه معنى ، شاعر گفته :\r\n مشورت را زندهء بايد نكو * كه ترا زنده كند آن زنده كو\r\nمكر شيطان است تعجيل و شتاب * لطف رحمان است صبر و احتساب\r\nزيردست خويش را مازار هان * تا نباشى زيردست ديگران \r\nو اى پسر ، بر تو باد دورى از نوشيدن مى كه مى ، سر همهء بديها است و خوردن او خرد را ببرد . و باده‌گساران در نظر مردمان ، خوارند . و در اين معنى ، شاعر گفته :\r\n نكند دانا مستى نخورد عاقل مى * ننهد مرد خردمند سوى پستى پى\r\nگر كند بخشش گويند كه مى كرد نه او * ور كند عربده گويند كه او كرد نه مى \r\nاى فرزند ، وصيّت من به تو همين است . اين وصيت را پيوسته بخاطر اندر نگاه دار .\r\nپس از آن مجد الدين از خود برفت . چون به خود آمد ، شهادتين به زبان براند و از جهان درگذشت . پسرش برو بگريست و بتجهيز او بپرداخت . و بجنازهء او خورد و بزرگ حاضر آمدند و از حق او چيزى فرونگذاشتند . پس از آن برو نماز كرده ، بخاكش سپردند و اين دو بيت را بگور او بنوشتند :\r\n آن خواجه كز آستين رحمت * دست كرم بزرگوارش\r\nبرداشت ز خاك عالمى را * در خاك نهاد روزگارش \r\nپس از آن على بن مجد الدين بماتم پدر بنشست و پيوسته از براى او محزون بود تا اينكه مادر او نيز پس از اندك زمان درگذشت و على بن مجد الدين آنچه كه از براى پدر كرده بود ، از براى مادر نيز بجاآورد .\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nپس از آن در دكان ببيع و شرى بنشست و وصيت پدر به جا آورده ، با كس معاشرت نميكرد . و يكسال بدين منوال بگذشت . پس از يكسال ، اوباش به دو گرد آمدند و از راه حيلت با او يار گشتند تا اينكه او نيز بايشان مايل گشته ، از صلاح بفساد بازگشت و از طريق مستقيم بيرون رفت . گفت : پدرم براى من اين مال جمع آورد . اگر من اين مال صرف نكنم ، از براى كه خواهمش گذاشت ؟ به خدا سوگند ، نكنم مگر آن كارى كه شاعر گفته :\r\n با دوستان خور آنچه ترا هست پيش از آنك * بعد از تو دشمنان تو با دوستان خورند \r\nپس على بن مجد الدين ، شب و روز ، مال خود را صرف دوستان و لهو و لعب نمود تا اينكه همهء مال او برفت و بىچيز شد و دكان و كاروانسرا بفروخت .\r\nپس از آن ، جامهء تن خود بفروخت . پس چون بيخودى برفت و هوش بازآمد ، بافسوس و ندامت اندر شد . و يك روز از بامداد تا هنگام عصر ، گرسنه بنشست .\r\nآنگاه با خود گفت : نزد يارانى كه مال بر ايشان صرف كردم ، بروم . شايد يكى از ايشان مرا نانى دهد . پس بهمهء ايشان بگرديد و در خانهء هريك از ايشان كه ميرفت ، در به روى او نمىگشادند و روى نمىنمودند . تا از گرسنگى ، طاقتش نماند و ببازار بازرگانان رفت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و نهم برآمد\r\nگفت : اى ملك جوان‌بخت ، على بن مجد الدين از گرسنگى بىتاب گشته ، ببازار بازرگانان رفت . مردمان را ديد كه در يك جا جمع آمده‌اند . با خود گفت : آيا سبب جمع آمدن مردمان چيست ؟ بهتر اينست كه از اين مكان نروم تا سبب جمع آمدن مردمان بدانم . آنگاه پيش رفته ، دختركى سر و قد و گل‌رخسار بديد كه در\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nحسن و جمال ، مانند و نظير نداشت و در خوبروئى بدان غايت بود كه شاعر گفته :\r\n ز نايبان رخ و زلف و چشمت اى دلبر * يكى گل است و دوم سنبل و سيم عبهر\r\nهميشه در سر زلفت مجاورند سه چيز * يكى شكنج و دوم حلقه و سيم چنبر\r\nببوى خوش ز دو زلفت سه چيز بهره‌ورند * يكى نسيم و دوم نافه و سيم عنبر \r\nدخترك ، زمرد نام داشت . چون على بن مجد الدين او را بديد ، از حسن و جمال او بشگفت اندر ماند . گفت : به خدا سوگند ازين‌جا نروم تا ببينم قيمت كنيزك به چند خواهد رسيد و مشترى او را بشناسم . پس در ميان بازرگانان بايستاد .\r\nبازرگانان گمان كردند كه او كنيز را مشتريست . از آن‌كه او را خداوند مال ميدانستند . آنگاه دلال در نزد كنيزك بايستاد و گفت : اى بازرگانان و اى خداوندان دولت ، برين كنيزك قمرمنظر زهره‌جبين كه زمرّد نام دارد ، در قيمت بگشائيد . يكى از بازرگانان ، پانصد دينار داد . ديگرى ده دينار ديگر بيفزود و شيخى زشت‌روى و ازرق‌چشم كه او را رشيد الدين ميگفتند ، صد دينار ديگر بيفزود . ديگرى ده دينار ديگر بيفزود . آنگاه شيخ رشيد الدين گفت : بهزار دينارش ميخرم . آنگاه بازرگانان را زبان كوتاه شد و همگى خاموش شدند . دلال با خواجهء كنيزك مشورت كرد . خواجه گفت : من سوگند ياد كرده‌ام كه اين كنيزك را نفروشم مگر به كسى كه كنيزك ، او را اختيار كند . درين باب بكنيزك مشورت كن . پس دلال بسوى كنيزك آمد و گفت : اى شمسهء خوبان ، اين بازرگان همىخواهد كه ترا شرى كند . كنيزك ماه‌روى بسوى آن شيخ ازرق چشم زشت‌رو نگاه كرده ، بدلال گفت كه : من بمرد كهن‌سال فروخته نميشوم . كه شاعر گفته :\r\n شوى زن نوجوان اگر مير بود * چون پير بود هميشه دلگير بود\r\nآرى مثل است اينكه زنان ميگويند * در پهلوى زن تير به از پير بود \r\n\r\n","description":"","footnote":"","page_name":" 389 ","page_number":389},
  {"content":"\r\n\r\nچون دلال سخن كنيزك بشنيد ، گفت : به خدا سوگند كه عذر تو پذيرفته و ترا قيمت ، ده هزار دينار است . پس از آن يكى از بازرگانان پيش‌آمد و گفت :\r\nبه همان قيمت كه شيخ رشيد الدين ميخواست ، منش همىخرم . كنيزك بسوى او نظر كرد . ديد كه او ريش خود را رنگ كرده . چندى خيره‌خيره به دو نظر كرده و بسى در عجب شد و اين ابيات بخواند :\r\n ريش خود را به نيل كرده سياه * كش جوان خوانى و نخوانى پير\r\nخواجه را بين كه از نهايت مكر * كرده با ريش خويشتن تزوير \r\nچون بازرگان اين ابيات بشنيد و مضمون بدانست ، از خريدن كنيزك باز پس ايستاد . پس بازرگان ديگر پيش رفته ، به دلال گفت : به همين قيمت از براى منش مشورت كن . چون كنيزك بسوى او نگاه كرد ، اعورش يافت و گفت : اين مرد ، اعور است و شاعر در حق اعور ، اين دو بيت انشا كرده :\r\n خواجه متكبر است و يك چشم * اين هردو صفت كه داشت شيطان\r\nاز غايت كبر با يكى چشم * بيند سوى خلق و سوى كيهان \r\nآنگاه دلال دست برده ، بازرگانى را گرفت و بكنيزك گفت : اگر اجازت دهى ، به اين بازرگانت بفروشم . كنيزك بسوى او نظر كرد و او را كوتاه‌قد و دراز ريش يافت . گفت : اين همانست كه شاعر از بهر او گفته :\r\n قد تو كوته است و ريش‌دراز * هردو باشند بر تو ارزانى\r\nآن يكى همچو روز پائيزى * وان دگر چون شب زمستانى \r\nپس دلال به آن كنيزك گفت : اى خاتون ، حاضران را نظاره كن . از هركس كه ترا خوش آيد ، به من بگو تا ترا به دو بفروشم . پس كنيزك بحاضران نظاره كرد و يكان‌يكان را تفرس نمود . چشمش بعلى بن مجد الدين افتاد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 390 ","page_number":390},
  {"content":"\r\n\r\n\r\nچون شب سيصد و دهم برآمد\r\nگفت : اى ملك جوان‌بخت ، چون كنيزك را نظر بعلى بن مجد الدين افتاد ، بستهء كمند او شد . از آن‌كه على بن مجد الدين ، بديع الجمال و نيكوشمايل بود . پس كنيزك ، اشارت بعلى بن مجد الدين كرده ، بدلال گفت كه : مرا جز اين خواجه نشايد . از آن‌كه سرو قامت و گل رخسار است و بدانسانست كه شاعر ، او را توصيف كرده :\r\n كسى گر دل بكس بندد بدان زيبا پسر بندد * كه جعدش عقدها از مشك بر روى قمر بندد \r\nپس از آن گفت كه : مالك من نتواند بود ، مگر اين پسر آفتاب‌منظر . كه او كمرباريك و سياه‌چشم و عنبرين‌مويست ، چنانچه شاعر گفته :\r\n تا همىجولان زلفش گرد لالستان بود * عشق زلفش را بگرد هردلى جولان بود\r\nمر مرا پيدا نيامد تا نديدم زلف او * كز شبه زنجير باشد يا ز شب چوگان بود\r\nشادى اندر جان من مأوى گرفت از عشق او * شادمان شد جان آن‌كس كش چنان جانان بود\r\nتا جهان بوده است كس بر باد نفشانده است مشك * زلف او را هرشبى بر باد مشك‌افشان بود \r\nچون دلال ، ابيات از كنيزك در مدحت على بن مجد الدين بشنيد ، از فصاحت كنيزك عجب آمدش . خداوند كنيزك بدلال گفت : از فصاحت او عجب مدار و از حفظ كردن ابيات نغزش بشگفت اندر مباش . كه او قرآن مجيد\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nرا بهفت قرائت همىخواند و احاديث شريفه را بروايات صحيحه روايت كند . و هفت‌قلم را بسى نيكو نويسد و از علوم ، چندان بداند كه عالمان دانشمند ، خوشه‌چين خرمن او هستند . و دست‌هاى او از زر و سيم بهتر است . از آن‌كه او بهشت روز ، پردهء حرير بدوزد و در هرپردهء پنجاه دينار زر سرخ ، سود كند . دلال گفت : خوشا باقبال كسى كه چنين حورنژاد در خانه او باشد . پس از آن ، خواجهء كنيزك بدلال گفت : او را بهركس كه خود خواهد ، به فروش .\r\nآنگاه دلال رو بعلى بن مجد الدين آورده ، دست او را ببوسيد و به او گفت :\r\nاى خواجه ، اين كنيزك را شرى كن . كه او ترا همىخواهد . على بن مجد الدين ساعتى سر به زير افكنده ، بخويشتن همىخنديد و با خود ميگفت : من تا اكنون چاشت نخورده‌ام . چگونه چنين كنيزك توانم خريد ؟ و لكن از بازرگانان شرم دارم كه بگويم مرا مال نيست . پس كنيزك ، سر به زير انداختن او را بديد و بدلال گفت : مرا بسوى او ببر تا خويشتن به او بنمايم و او را بشراء خود ترغيب كنم .\r\nدلال ، او را در پيش روى على بن مجد الدين بداشت و به او گفت : اى خواجه ، در خريدن اين ماه‌روى ، رأى تو چيست ؟ على بن مجد الدين پاسخ نداد . كنيزك گفت : يا سيدى ، چونست كه مرا نمىخرى ؟ تو بهرچه خواهى ، مرا بخر . كه من سبب سعادت و اقبال تو خواهم بود . على بن مجد الدين رو به او كرده گفت : بيع و شرى نه باجبار و اكراه است . تو بهزار دينار ، گران هستى . كنيزك گفت : يا سيدى ، تو بنهصد دينار بخر . على بن مجد الدين گفت : نهصد دينار نيز بسيار است .\r\nكنيزك گفت : بهشتصد دينار بخر . على بن مجد الدين گفت : بسيار است . كنيزك ، پيوسته قيمت همىكاست تا اينكه گفت : بيكصد دينارم شرى كن . على بن مجد الدين گفت : يكصد دينار تمام با خود ندارم . آنگاه دخترك بخنديد و به او گفت : از يكصد دينار چقدر كم دارى ؟ على بن مجد الدين گفت : نه يكصد دينار ، مرا هست و نه بيشتر و نه كمتر . به خدا سوگند كه من از درم و دينار چيزى ندارم . تو از براى خود ، كسى ديگر پيدا كن . چون كنيزك دانست كه او چيزى ندارد ، دست در جيب برده ، بدرهء كه هزار دينار زر سرخ داشت ، بيرون بياورد و\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nبعلى بن مجد الدين آهسته گفت كه : اين زرها بستان . نهصد دينار ازين زرها بخواجهء من بده و يكصد دينار با خود نگاه دار .\r\nپس على بن مجد الدين او را بنهصد دينار بخريد و قيمت او را از همان بدره بشمرد و او را بسوى خانهء خويش برد . چون كنيزك به خانه برسيد ، خانه را ويران يافت . كه نه فرش داشت و نه ظرف . پس هزار دينار ديگر به دو بداد و به او گفت : ببازار شو . سيصد دينار را ظرف و فرش بگير . على بن مجد الدين چنان كرد . آنگاه كنيزك به او گفت : بسه دينار ديگر ، خوردنى و نوشيدنى خريده ، حاضر آور .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و يازدهم برآمد\r\nگفت : اى ملك جوان‌بخت ، كنيزك بعلى بن مجد الدين گفت كه : به سه دينار ، نوشيدند و خوردنى خريده ، حاضر آور . على بن مجد الدين نيز چنان كرد . پس از آن كنيزك به او گفت : يك پرده‌وار حرير با هفت گونه ابريشم از براى من بخر . على بن مجد الدين چنان كرد . آنگاه كنيزك ، فرش گسترده ، شمعها روشن كرد و با على بن مجد الدين به خوردن و نوشيدن بنشستند ، بدانسان كه شاعر گفته :\r\n بديدار و گفتار جان‌پرورش * سراپاى من ديده و گوش بود\r\nنميدانم آن شب كه چون روز شد * كسى بازداند كه باهوش بود \r\nچون بامداد شد ، كنيزك ماهروى ، پرده گرفته ، بابريشمهاى رنگارنگ و تارهاى زرّين و سيمين ، نقشهاى گوناگون در آن طرح كرد و در آن پرده ، صورت پرندگان و صورت وحشيان بدوخت . و در جهان ، صورتى نبود ، مگر اينكه كنيزك او را در پرده نقش كرده بود . و هشت روز به كار آن پرده مشغول بود . چون كار بانجام رسانيد ، صيقل زده ، فروپيچيد و بعلى بن مجد الدين بداد و\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nبه او گفت : اين را ببازار برده ، به پنجاه دينار بده . ولى ببازرگانان به فروش و حذر كن از اينكه او را به راه گذر بفروشى . كه اگر چنين كار كنى ، سبب جدائى من و تو خواهد شد . كه ما را بسى دشمنانند . على بن مجد الدين ، پردهء حرير را ببازار برده ، ببازرگان بفروخت و پارچهء حرير با ابريشمهاى رنگارنگ و تارهاى سيمين و زرّين خريده ، بياورد . و از خوردنى و نوشيدنى ، بدانچه حاجت داشتند ، حاضر آورده و بقيهء درمها را بكنيزك بداد .\r\nپس كنيزك در هرهشت روز ، پردهء دوخته ، بعلى بن مجد الدين ميداد و او را به پنجاه دينارش ميفروخت . و تا يك سال ، حال بدين منوال گذشت . و پس از يك سال ، على بن مجد الدين ، پرده برداشته ، به عادت معهود ببازار برد و پرده را بدلال بداد . در آن حال ، كافرى بت‌پرست پديد آمد و پرده را خواستكارى نموده ، شصت دينار قيمت بداد . على بن مجد الدين امتناع نمود و كافر به قيمت پرده همىافزود تا اينكه به صد دينار رسيد و ده دينار بدلال قرار داد . پس دلال بنزد على بن مجد الدين آمده ، از قيمت پرده ، او را آگاه ساخت و او را بمعاملت كافر ترغيب ميكرد و ميگفت : يا سيدى ، تو از اين كافر بيم مدار . كه ترا ازو باكى نيست . پس على بن مجد الدين با خاطر مشوش ، پرده بكافر بفروخت و قيمت گرفته ، بسوى خانه روان شد و كافر را ديد كه بر اثر او همىآيد . بكافر گفت :\r\nچونست كه بر اثر من همىآئى ؟ گفت : يا سيدى ، مرا در سر اين كوچه ، كارى هست . على بن مجد الدين هنوز به خانه درنيامده بود كه كافر برسيد . على به او گفت :\r\nاى پليدك ، از بهرچه درپى من روان هستى ؟ كافر گفت : يا سيدى ، مرا جرعهء آب ده . كه بسى تشنه‌ام و پاداش از خداى تعالى بگير . على بن مجد الدين با خود گفت : اين مردى است كافر . از من جرعهء آبى بيش نخواسته . به خدا سوگند كه اين را نوميد نگردانم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 394 ","page_number":394},
  {"content":"\r\n\r\n\r\nچون شب سيصد و دوازدهم برآمد\r\nگفت : اى ملك جوان‌بخت ، على با خود گفت كه : او را نوميد نگردانم . پس به خانه اندرآمده ، كوزه آب بگرفت . و كنيزك او زمرد ، چون او را بديد ، به او گفت : يا حبيبى ، پرده را فروختى يا نه ؟ گفت : آرى فروختم . زمرد پرسيد : ببازرگانان فروختى يا به راه گذرى ؟ راست گو كه مرا بدل ، بوى فراق رسيد . على بن مجد الدين گفت : ببازرگانش فروختم . كنيزك گفت : حقيقت كار به من بگو تا در تدارك آن بكوشم . و بازگو كه كوزهء آب از بهر چه گرفتى ؟ على بن مجد الدين گفت : همىخواهم آب بدلال دهم . كنيزك گفت : سبحان اللّه . چرا از دشمن حذر نمىكنى ؟ پس از آن ، اين دو بيت برخواند :\r\n حذر كن زانكه گويد دشمن آن كن * كه بر زانو زنى دست تغابن\r\nگرت راهى نمايد راست چون تير * ازو برگرد و راه دست چپ گير \r\nالقصه ، على بن مجد الدين كوزهء آب بيرون آورد . كافر را در دهليز خانه يافت . به او گفت : اى پليدك ، چگونه بىاجازت من به خانه آمدى ؟ كافر گفت : يا سيدى ، بدر خانه ايستادن و در دهليز خانه آمدن فرقى ندارد . پس كوزهء آب به او داد . كافر آب بخورد و كوزه بعلى بن مجد الدين بداد . على بن مجد الدين ، كوزه گرفته ، به او گفت : برخيز و از پى كار خود رو . كافر گفت : يا سيدى ، از آن‌كسان مباش كه نيكوئى كنند و منت نهند . پس از آن كافر گفت : يا سيدى ، آب خوردم .\r\nولى ميخواهم كه مرا طعام نيز دهى . اگرچه قرص جوينى باشد . على بن مجد الدين به او گفت : پيش از آن‌كه ترا بيازارند ، برخيز و از پى كار خود رو . كافر گفت : يا سيدى ، اگر به خانه اندر چيزى نيست ، اين يكصد دينار بگير و از بازار ، خوردنى از براى من شرى كن تا ميان من و تو حق نان و نمك پديد آيد . على بن مجد الدين گفت : اين كافر ، ناخردمند است . يكصد دينار بگيرم و مساوى دو\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nدرم ، خوردنى از بهر او حاضر آورم . پس كافر به او گفت : يا سيدى ، من چيزى ميخواهم كه گرسنگى از من ببرد . اگرچه قرصه خشكى باشد . از آن‌كه بهترين توشها آنست كه گرسنگى ببرد . نه طعام فاخر ، لذيذ است . و درين معنى ، شاعر ، نكو گفته :\r\n گر گل شكر خورى بتكلف زيان كند * ور نان خشك دير خورى گل شگر بود \r\nپس على بن مجد الدين با كافر گفت : اندكى درين مكان برآساى تا من در بسته ، ببازار روم و بهر تو خوردنى حاضر آورم . كافر گفت : سمعا و طاعة . پس على بن مجد الدين در خانه را ببست و كلون به پشت در بينداخت و كليد را با خود برداشته ، بسوى بازار رفت و قدرى عسل و مغز بادام و نان و ماهى بريان گشته ، خريده ، بازگشت . چون كافر او را بديد ، به او گفت : يا سيدى ، اين‌همه چيز از بهر چه بود ؟ كه بده مرد كفايت كند . و من تنها هستم . شايد تو با من طعام خورى ؟\r\nعلى بن مجد الدين به او گفت : تنها بخور . كه من سير هستم . كافر گفت : يا سيدى ، حكيمان گفته‌اند كه : هركه با مهمان چيز نخورد ، ناپاك‌زاده است . چون على بن مجد الدين اين را شنيد ، بنشست و با او اندكى چيز خورد و خواست كه دست باز كشد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و سيزدهم برآمد\r\nگفت : اى ملك جوان‌بخت ، على بن مجد الدين چون خواست دست از طعام بازكشد ، كافر ، مغز بادامى را گرفته ، پوست از وى برداشت و دو نيمه كرد و در نيمهء آن ، بنگى مكرر كه پيل را از پاى درانداختى ، به كار برد و با عسلش بياميخت و بعلى بن مجد الدين گفت : يا سيدى ، ترا بدين خود سوگند مىدهم كه اين را نيز بخور .\r\nعلى بن مجد الدين شرم كرد كه سوگند نپذيرد . ناچار او را گرفته ، بخورد . هنوز\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nدر شكم او جاى نگرفته بود كه بى خود بيفتاد .\r\nچون كافر ، اين را بديد ، بسان گرگ گرسنه برپا خاسته ، كليد خانه را از جيب او بدرآورده ، بسوى برادر خود بشتابيد و او را از ماجراى بياگاهانيد . و سبب اين بوده است كه برادر كافر ، همان مرد كهن‌سال زشت‌رو بود كه همىخواست كنيزك را بهزار دينار بخرد . كنيزك ، او را ناخوش داشته ، به آن ابياتش هجو كرده بود . و آن شيخ در باطن ، كافر و به ظاهر ، هيئت مسلمانى داشت و خود را رشيد الدين ناميده بود . چون كنيزك او را ناخوش داشت و به آن ابيات ، هجوش گرفت ، او شكايت ببرادر خود ، همين كافر برد . و اين كافر ، برسوم نام داشت . ببرادر گفت : خود ازين كار ملول مباش ، كه من حيلتى كرده ، بىآن‌كه درم و دينار صرف كنم ، او را از بهر تو بياورم . پس از آن كافر پيوسته دام حيلت ميگسترد تا اينكه اين حيلت به كار برد و كليد از جيب على بن مجد الدين در آورده ، بسوى برادر روان شد و او را از ماجرا آگاه كرد .\r\nدر حال ، برادرش بر استر سوار گشته ، با غلامان خود بسوى خانهء على بن مجد الدين بيامد و بدرهء هزار دينار زر با خود برداشت كه اگر شحنه ، او را ببيند ، بدره به دو دهد . چون بدر خانهء على بن مجد الدين رسيدند ، در خانه بگشودند .\r\nغلامان بزمرّد گرد آمده ، او را بقهر و جبر بگرفتند و به او گفتند : خاموش باش و اگر سخنى بگوئى ، كشته خواهى شد . پس خانه را به حال خود بگذاشتند و از آن چيزى بر نگرفتند . و على بن مجد الدين بدهليز خانه بى خود افتاده بود كه ايشان در خانه را بسته ، كليد را در پهلوى على بن مجد الدين بگذاشتند و كنيزك را برداشته ، بقصر كافر بردند . كافر ، او را در ميان كنيزكان خود جاى داده ، به او گفت :\r\nاى پليدك ، من همانم كه بهزار دينار همىخواستم ترا شرى كنم ، تو راضى نشدى و مرا هجو گفتى . اكنون ترا بىدينار و درم بگرفتم . كنيزك بگريست و به او گفت : اى شيخك پليد ، چگونه ميان من و خواجهء من جدائى انداختى ؟ كافر به او گفت : اى پليدك ، به زودى خواهى ديد كه ترا چگونه عذاب كنم . سوگند كه اگر مطاوعت من نكنى و بدين بت‌پرستى من نيائى ، ترا گونه‌گونه عذاب كنم . كنيزك\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nگفت : به خدا سوگند اگر گوشت مرا پاره‌پاره ببرى ، من از دين خود جدا نخواهم شد و اميدوارم كه خداى تعالى به زودى فرج عطا فرمايد . كافر ، سخت او را همىزد و او همىگريست و همىناليد . پس از آن زبان از ناله كوتاه كرده ، بقول حسبى اللّه ، مترنم بود تا اينكه نفسش ببريد و ناليدن نتوانست . چون كافر اين حالت بديد ، بخادمان گفت : او را بمطبخ اندازيد و طعامش ندهيد . چون بامداد شد ، باز كنيزك را حاضر آورد . بسياقت روز پيش ، او را همىزدند تا اينكه بى خود شد . آنگاه بخادمان گفت او را بمطبخ اندر بينداختند . پس از ساعتى ، كنيزك به خود آمده ، گفت : لا إله الا اللّه محمّد رسول اللّه . حسبى اللّه و نعم الوكيل . 54 پس از آن پناه بخواجهء دو عالم ، محمّد عليه السلم برد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و چهاردهم برآمد\r\nگفت : اى ملك جوان‌بخت ، آن كنيزك ، زمرّد نام بخواجه هردو عالم ، محمد عليه السلم پناه برد . و او را كار بدينجا رسيد . و اما على بن مجد الدين تا روز ديگر بى خود افتاده بود . تا اثر بنگ ازو برفت و چشم بگشود و بانگ زد كه : زمرّد . كس او را پاسخ نداد . پس برخاسته ، به خانه اندرآمد . خانه را از آن ماه‌رو خالى يافت .\r\nدانست كه اين ماجرى از كافر به دو رفته . آنگاه فرياد بركشيده ، بناليد و آب از ديدگان بريخت و اين ابيات برخواند :\r\n اگر شناختمى قيمت وصال اى ماه * مرا زمانه نكردى ز درد هجر آگاه\r\nمرا ز هجر تو چون روى تست ديده سپيد * مرا ز عشق تو چون موى تست نامه سياه \r\n\r\n","description":"","footnote":"","page_name":" 398 ","page_number":398},
  {"content":"\r\n\r\n گهى ز ديده برآرم ز اشتياق تو خون * گهى ز سينه برآرم در انتظار تو آه \r\nچون ابيات بانجام رسانيد ، آواز بناله بلند كرد و اين دو بيتى نيز برخواند :\r\n درّ طربم نوك فراق تو بسفت * ابر غم تو ماه نشاطم بنهفت\r\nهجران تو حورى بهشتى را جفت * آن كرد به من كه باز نتوانم گفت \r\nعلى بن مجد الدين از كردار خود بندامت اندر بود . ولى ندامت ، سودى نداشت . پس جامه بر تن بدريد و سنگى به كف آورده ، بسينهء خود همىكوبيد و گريان‌گريان بدور خانه همىگشت تا اينكه طاقت نياورده ، از خانه بدرآمد .\r\nكودكان چون او را بديدند ، ديوانه‌اش ناميده ، به دو گرد آمدند . ولى هركس كه او را ميشناخت ، به حالت او ميگريست و ميگفت : اى فلان ، اين چه ماجرى است كه بر تو رفته ؟ پس على بن مجد الدين تا آخر روز به همان حالت در كوى و محلت ميگشت . چون شب درآمد و پردهء ظلمت بجهان بياويخت ، على بن مجد الدين در پارهء از كوچها بخسبيد . چون روز برآمد ، برخاسته ، به حالت روز پيشين به شهر اندر همىگرديد تا اينكه بخانهء خود بازگشت كه شب را در آنجا قرار گيرد .\r\nپيرزنى را نظر به دو افتاد . و آن پيرزن از جملهء نيكوكاران بود و به او گفت : اى فرزند ، اين چه آفتى است كه بعقل تو رسيده و ترا خرد از بهرچه بزيان رفته ؟\r\nعلى بن مجد الدين به اين دوبيتى ، عجوز را جواب داد :\r\n من بودم و دوش يار سيمين‌تن من * جمعى ز نشاط عيش پيرامن من\r\nايشان همه صبحدم پراكنده شدند * جز خون جگر كه مانده بر دامن من \r\nعجوز چون بدانست كه او عاشقيست از يار جدا گشته ، به او گفت : اى فرزند ، همىخواهم كه حكايت خود به من بگوئى و از مصيبتى كه ترا رسيده ، مرا بياگاهانى . شايد كه من ترا يارى كنم . على بن مجد الدين ، تمامت آنچه از برسوم كافر برو گذشته بود ، بيان كرد . چون عجوز ماجرى بدانست ، گفت : اى فرزند ، تو\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nمعذورى . پس عجوزك را دل برو بسوخت و آب از ديده بريخت و اين دو بيت برخواند :\r\n چشمى كه نظر نگه ندارد * بس فتنه كه بر سر دل آرد\r\nكس بار مشاهدت نچيند * تا تخم مجاهدت نكارد \r\nچون عجوز ، دو بيت بانجام رسانيد ، به او گفت : اى فرزند ، برخيز . قفسى چون قفس زرگران بخر و خاتمها و دست‌بندها و خلخال‌ها و زيورهائى كه زنان را به كار آيد ، شرى كرده و از مال ، مضايقت مكن . و همهء آن چيزها را بقفس اندر نهاده ، پيش من آور . كه من او را بر سر گذاشته ، به صورت دلالان ، گرد خانها بگردم تا خبر كنيزك را از بهر تو بياورم . على بن مجد الدين از سخن عجوز فرحناك گشته ، دست او را بوسه داده و بسرعت برفت و تمامت آنچه را كه عجوز خواسته بود ، حاضر آورد . آنگاه عجوز برخاسته ، جامه كهن پوشيد و چادرى زردگون بر سر كرده و عصائى بدست گرفته ، قفس برداشت و بهر كوچه و برزن ، گرد خانها همىگشت . تا اينكه خداى تعالى ، او را بقصر آن پليدك ، رشيد الدين كافر دلالت كرد . و از درون خانه ، آواز ناله بشنيد . در بكوفت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و پانزدهم برآمد\r\nگفت : اى ملك جوان‌بخت ، چون عجوز از درون خانه ، ناله شنيد ، در بكوفت .\r\nكنيزكى از كنيزكان كافر ، آمده ، در بگشود و عجوز را سلام داد . عجوز به او گفت كه : در نزد من چيزهاى فروختنى هست . آيا درين خانه كسى هست كه چيزى از من بخرد ؟ كنيزك گفت : آرى ، هست . در حال ، كنيزك او را به خانه اندرآورده ، بنشاند و كنيزكان برو گرد آمده ، هريك چيزى از عجوز بگرفتند . و عجوز با ايشان مهربانى كرده ، در قيمت چيزها چشم‌پوشى هميكرد . و كنيزكان از نرم\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nگفتن و ارزان فروختن او خرسند بودند و عجوزك به اين سوى و آن سوى خانه همينگريست تا خداوند ناله را بشناسد . ناگاه او را نظر به زمرد افتاد و او را بشناخت و گريان شد و بكنيزكان گفت : اى دختركان ، اين بينوا را چه روى داده كه به اين حالت افتاده ؟ كنيزكان ، قصه بعجوز بازگفتند و گفتند كه : اين كار نه به اختيار ماست . بلكه خواجهء ما ما را به اين كار فرموده . و او اكنون به سفر رفته . عجوز بايشان گفت : اى دختركان ، من را بشما حاجتى هست و آن اينست كه شما بند از اين بيچاره برداريد . چون خواجه بازگردد ، دوباره بندش نهيد و پاداش نيكو از پروردگار بگيريد . كنيزكان ، سخن او را بپذيرفتند و بند از زمرد برداشته ، نان و آبش بدادند .\r\nپس از آن ، عجوز بنزد زمرد رفته ، به او گفت : اى دخترك ، به زودى خداى تعالى ، ترا گشايش دهد . و آهسته به او گفت كه : از نزد خواجهء تو ، على بن مجد الدين آمده‌ام و او امشب بپاى قصر خواهد آمد . در آنجا صفيرى خواهد زد . چون آواز صفير بشنوى ، تو نيز صفيرى بزن . آنگاه از ريسمانى ، خود را بياويز . كه او ترا گرفته ، خواهد برد . پس زمرد ، شكر عجوز را به جا آورده و عجوز از خانه بدرآمد و نزد على بن مجد الدين رفت و او را از واقعه بياگاهانيد و به او گفت : چون شب از نيمه بگذرد ، در فلان كوچه بپاى قصر آن پليدك رو و در آنجا ايستاده ، صفيرى بزن كه كنيزك تو ، زمرد از ريسمانى آويخته بنزد تو آيد .\r\nآنگاه تو او را گرفته ، بهرجا كه خواهى ، ببر . على بن مجد الدين ، عجوز را شكرگذارى كرد و آب از ديدگان ريخته ، اين ابيات برخواند :\r\n اگر دستم دهد روزى كه انصاف از تو بستانم * قضاى عهد ماضى را شبى دستى برافشانم\r\nفراقت سخت ميآيد و لكن صبر ميبايد * كه گر بگريزم از سختى رفيق سست‌پيمانم \r\n\r\n","description":"","footnote":"","page_name":" 401 ","page_number":401},
  {"content":"\r\n\r\n شبان آهسته مينالم مگر رازم نهان ماند * به گوش هركه در عالم رسيد آواز پنهانم \r\nچون ابيات بانجام رسانيد ، بناليد و سرشك بگونه روان ساخت . پس از آن صبر كرد تا نيمهء از شب گذشت . آنگاه برخاسته ، در همان كوچه بپاى قصر آن پليدك بيامد و در مصطبهء پاى قصر بنشست . چون ديرگاهى رفته بود كه از دورى آن ماه‌روى نخفته بود ، خواب برو چيره گشت و مانند مستان بيفتاد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و شانزدهم برآمد\r\nگفت : اى ملك جوان‌بخت ، على بن مجد الدين چون ميگساران ، بى خود افتاده بود . كه دزدى از دزدان بيرون آمده ، در كوى و محلت شهر همىگشت تا چيزى بدزدد .\r\nدليل قدر ، او را بپاى قصر آن پليدك راهنمونى كرد و بدور آن قصر بسى بگرديد . راه به بالا رفتن نيافت و بدر قصر همىگشت تا بدان مصطبهء كه على بن مجد الدين در آنجا خفته بود ، برسيد . چون على را در آنجا خفته ديد ، عمامه ازو برگرفت و ايستاده بود كه ناگاه زمرد بلب بام برآمد . دزد را ديد كه در تاريكى ايستاده . گمان كرد كه خواجهء او على بن مجد الدين است . صفيرى بزد . دزد نيز صفيرى بزد . آنگاه زمرد ، خود را از ريسمان بياويخت و خورجينى پر از زر سرخ با خود آورده بود . چون دزد او را بديد ، با خود گفت : اين كاريست عجيب و اين كار ، سببى غريب خواهد داشت . پس از آن ، كنيزك را با خورجين بدوش گرفته ، مانند ، تندباد روان شد . زمرد به او گفت : من از عجوز شنيده بودم كه تو از دورى من ، رنجور و ضعيف گشتهء . اكنون ترا مىبينم كه از پيل قوىترى . دزد ، او را جواب نگفت . زمرد تأمل كرده ، در روى او ريشى يافت كثيف‌تر از جاروب آبخانه . پس زمرد ازو بترسيد و به او گفت : تو كدام جانورى ؟ دزد گفت : اى\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nپليدك ، من شاطر جوان‌گرد هستم و از زيردستان احمد دنفم و ما چهل عياريم .\r\nزمرد دانست كه قضا برو چيره گشته و او را حيلتى نيست ، بجز اينكه كار بخداى تعالى بسپارد . پس به حكم خدا شكيبا شد و سر تسليم پيش‌نهاده ، گفت :\r\nسبحان اللّه . از ورطهء خلاص نشده ، بورطهء بزرگتر افتادم . و سبب آمدن جوان‌گرد ،\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nبدان مكان اين بوده است كه او باحمد دنف گفت : اى خواجه ، در خارج اين شهر ، غارى هست كه چهل تن در آن غار توانند نشست . من همىخواهم كه مادر خود را به آن غار برده ، خود به شهر بازگردم و از شهر ، غنيمتى آورده ، در نزد مادر جمع آورم . كه فردا چاشت شما را ضيافت كنم . احمد گفت : هرآنچه خواهى بكن . جوان‌گرد بسوى آن غار رفته ، مادر خود در آن غار بگذاشت . چون از غار بدرآمد ، شخصى ديد خفته و اسب در پهلوى خود بسته . پس جوان‌گرد ، او را بكشت و جامه و سلاح و اسب او را بغار اندر برد و بنزد مادر گذاشته ، به شهر بازگشت و زمرد را گرفته ، بسوى غار برد و او را نيز نزد مادر گذاشته ، مادر را بنگاه داشتن او بسپرد و خود از غار بدرآمد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و هيفدهم برآمد\r\nگفت : اى ملك جوان‌بخت ، جوان‌گرد ، مادر خود را بنگاه داشتن زمرد بسپرد و خود از غار بيرون رفت . پس زمرّد با خود گفت : مرا پس از اين ، غفلت نشايد و در خلاص خود ، حيلتى بايد . چون اين خيالش بخاطر آمد ، رو بمادر جوان‌گرد كرده ، گفت : اى خاله ، بخارج غار نميروى كه بروشنائى ، شپش‌هاى ترا بكشم ؟\r\nعجوز گفت : به خدا سوگند اى دخترك ، همىآيم . چه ديرگاهيست من از گرمابه دور افتاده‌ام . و اين ناجوان‌مرد ، مرا از اين مكان بدان مكان ميگرداند . آنگاه زمرد با عجوزك از غار بدرآمد و سر عجوز را بدامن گرفته ، شپش‌هاى او را همىكشت تا اينكه عجوز را خواب در ربود . در حال ، زمرد برخاسته ، جامهء آن شخص را كه جوان‌گردش كشته بود ، در بر كرد و تيغ او را بميان بست و عمامهء او را بر سر نهاد و خورجين پر از زر سرخ كه با خود آورده بود ، بگرفت و بر اسب سوار شد و گفت : يا جميل السّتر ، استرنى . 55 پس روى در باديه گذاشته ، با خود گفت : اگر من بسوى شهر روم ، شايد يكى از پيوندان سپاهى مرا ببيند و عاقبت\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nكار من نيكو نشود . پس روى از شهر برگردانده ، حيران همىرفت و از گياه صحراها و آب نهرها همىخورد . تا ده روز ، كار ، او بدينسان بود .\r\nروز يازدهم بشهرىآباد برسيد كه زمستان ، گذشته و فصل ربيع در رسيده و آن شهر ، سبز و خرّم بود . چون بدان شهر رسيد ، بزرگان شهر و سپاهيانش را بديد . از آن حالت در عجب شد . با خود گفت : مردمان اين شهر را كه بدروازهء شهر گرد آمده‌اند ، سببى عجيب خواهد داشت . پس بسوى ايشان برفت . چون بايشان نزديك شد ، سپاهيان پيش‌آمدند و در پيش روى او زمين ببوسيدند و صف بكشيدند و گفتند : اى سلطان ، خدا ترا نصرت دهد و قدم ترا به مسلمانان مبارك گرداند . زمرد بايشان گفت : شما را چه مىشود ؟ وزير آن شهر به او گفت :\r\nخدائى كه در عطا كردن ، بخل ندارد ، نعمت به تو عطا فرموده و ترا سلطان اين شهر كرده . بدان كه عادت مردمان اين شهر اينست كه چون ملك ايشان بميرد و از براى ملك ، فرزندى نباشد ، سپاهيان و بزرگان شهر بدين مكان درآيند و سه روز در اين مكان بنشينند ، هركس از اين راه كه تو آمدى ، بيايد ، او را سلطان خويش گيرند . منت خداى را كه جوان زيبائى را از اولاد تركان بما برسانيد . اگر پستتر از تو نيز پديد آمدى ، سلطان ما او بودى . زمرد گفت : گمان مكنيد كه من از رعيت‌زادگان تركانم . بلكه من از بزرگ‌زادگان ايشان هستم . و لكن بر ايشان خشم كرده ، بيرون آمده‌ام . و اين خورجينى كه پر از زر سرخ است ، با خود آورده‌ام كه به فقرا و مساكين تصدق كنم . پس سپاهيان و بزرگان شهر ، او را دعا كردند و به او شادمان شدند . و زمرد نيز فرحناك با خود گفت : اكنون كه بدين مقام رسيدم ،\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و هيجدهم برآمد\r\nگفت : اى ملك جوان‌بخت ، زمرّد با خود گفت : اكنون كه بدين مقام رسيدم ، اميد\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nهست كه خداى تعالى ، ميانهء من و خواجه‌ام على بن مجد الدين در اين مكان جمع آورد . آنگاه زمرّد روان شد و بزرگان سپاهيان از پى او روان شدند تا به شهر اندرآمدند و او را بقصر سلطنت درآوردند . چون از اسب فرود آمد ، امرا و بزرگان ، او را بفراز تختش بنشاندند و در پيش روى او زمين ، بوسه دادند . چون زمرّد بتخت بنشست ، بگشودن خزاين امر فرمود و خواستهء بىشمر بسپاهيان و بزرگان دولت بداد و همگى ، دوام ملك او را دعا گفتند . و او ديرگاهى به كار سلطنت مشغول بود و هيبتى بزرگ بدل‌هاى مردم راه يافت . و او بدعتها برداشت و زندانيان را رها كرد و مردمان ، او را بسى دوست ميداشتند . ولى او هروقت از خواجهء خود ياد ميكرد ، ميگريست و از خدا مىخواست كه ميانهء او را با خواجه‌اش جمع آورد . اتفاقا شبى از خواجهء خود ياد كرده ، روزهائى كه با او گذرانده بود ، بخاطر آورد و آب از ديدگان بريخت و اين دوبيتى برخواند :\r\n من شِكر خصمان تو چون زَهر كنم * در عشق تو خود را سمر دهر كنم\r\nخصمان ترا من از تو بىبهر كنم * يا جان بدهم يا همه را قهر كنم \r\nپس از آن ، اشك از رخساره پاك كرد و بحرمسراى درآمده ، كنيزكان و زنان را منزل جداگانه ترتيب داد و خود در مكان تنها بنشست و بجز خادمان خوردسال ، كسى را بنزد خود راه نداد . و يك سال بدين منوال گذشت . و از خواجه‌اش على بن مجد الدين اثرى پديد نشد . آنگاه مضطرب و تنگدل گرديده ، وزرا و حاجبان را بخواست و ايشان را فرمود كه مهندسين و بناها حاضر آورده ، از براى او در پاى قصر ، ايوانى بيك فرسخ طول و بيك فرسخ عرض بنا كنند . در اندك‌زمانى ، فرمان بجاآوردند . چون ايوان بانجام رسيد ، ملكه زمرّد بايوان درآمد و از بهر خود خيمهء در آنجا برپا كرد و از چپ و راست خيمه ، كرسىهاى بزرگان بنهادند . آنگاه فرمود سفره‌ها بگستردند و گونه‌گونه خوردنيها فروچيدند و بزرگان را به خوردن طعام ، بفرمود و ببزرگان گفت : هروقت كه آغاز ماه نو شود ، در اينجا حاضر آئيد و در شهر ، منادى ندا كند كه : هيچكس در آن\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nروز ، دكان نگشايد و بسفرهء ملك حاضر آيند و هركس مخالفت كند ، كشته خواهد شد .\r\nپس چون آغاز ماه نو شد ، فرمان بجاآوردند و بر اين عادت مستمّر بودند تا در سال دوم ، آغاز ماه نو شد . زمرّد به صورت سلطان درآمد و مردمان شهر و سپاهيان ، فوج‌فوج همىآمدند و ايشان را بنشستن جواز ميداد . و خود بتخت مملكت نشسته بايشان نظاره ميكرد و هركس كه بسفره نشسته بود ، با خود ميگفت : نظر ملك با منست . و حاجبان بآواز بلند ميگفتند كه : شرم نكنيد .\r\nبخوريد كه ملك ، خوردن شما را دوست دارد . پس ايشان به قدر كفايت ، طعام خورده ، ملك را دعاگويان بازميگشتند و با يكديگر ميگفتند : ما چنين سلطان فقيرنواز تا اكنون نديده بوديم . و زمرّد نيز از ايوان برخاسته ، بقصر اندرآمد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و نوزدهم برآمد\r\nگفت : اى ملك جوان‌بخت ، ملكه زمرد از ايوان برخاسته ، بقصر اندرآمد و ازين كارى كه ترتيب داده ، فرحناك بود و با خود ميگفت كه : اگر خداى تعالى بخواهد ، بسبب اين تدبير بخواجهء خود على بن مجد الدين خواهم رسيد . پس چون آغاز ماه دوم شد ، به عادت معهود ، سفره بگستردند و ملكه زمرد بايوان درآمده ، بفراز تخت بنشست . و مردمان ، گروه‌گروه مىآمدند و ملكه ، ايشان را بنشستن جواز ميداد . ناگاه ملكه را چشم ببرسوم كافر كه پرده از على بن مجد الدين ، خواجهء او خريده بود ، بيفتاده ، او را شناخت و گفت : اين نخستين فرج است . پس از آن برسوم كافر پيش‌آمده ، با مردم بطعام خوردن بنشست و ظرفى طعام كه شكر برو آميخته بودند ، از برسوم دور تر بسفره اندر بود . برسوم دست برده ، آن ظرف برداشت و پيش روى خود بگذاشت . مردى كه در پهلوى او بود ، به او گفت : چونست كه از ظرف پيش روى خود طعام نمىخورى و چرا\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nشرم نكرده ، دست بظرف دور از خود هميبرى ؟ برسوم كافر به او گفت : نخورم مگر از همين ظرف . آن مرد گفت : بخور . خداى تعالى به تو گوارا نكند . پس برسوم كافر با او مخالفت كرده ، لقمهء از آن ظرف برداشت . ملكه زمرد بسوى برسوم نظاره ميكرد . بانگ بر خادمان زده ، گفت : اين مرد را كه ظرف طعام شكر آميخته در پيش دارد ، بياوريد و نگذاريد كه آن لقمه بخورد و همان لقمه را از دستش بستانيد . پس چهار تن از سپاهيان ببرسوم گرد آمده ، او را بكشيدند و لقمه از دستش گرفته ، بينداختند و در پيش تخت ملكه زمردش بداشتند . مردم دست از طعام خوردن بازداشتند و با يكديگر مىگفتند كه : اين مرد ، ستمكار و گناه‌كار است . از آن‌كه ظرف طعام از پيش ياران خود بگرفت . ديگرى ميگفت : صبر كنيد تا ببينم انجام كارش بكجا خواهد رسيد .\r\nپس چون او را در برابر تخت ملكه بداشتند ، ملكه بانگ به دو زد كه :\r\nايها الازرق ، نام تو چيست و بدين شهر از بهرچه آمدهء ؟ آن پليدك ، نام خود پوشيده داشت و گفت : اى ملك ، نام من على و شغل من حياكتست . و بدين شهر از براى كاسبى آمده‌ام . ملكه زمرد گفت : تخت رمل از براى من بياوريد و قلمى مسين حاضر كنيد . در حال ، آنچه ملكه خواسته بود ، حاضر آوردند . ملكه قلم بگرفت و رمل همىزد و با قلم همىنوشت . آنگاه ملكه سر برداشته ، ساعتى چشم بهرسو دوخت و به او گفت : اى پليدك ، چرا با پادشاهان دروغ گفتى ؟ تو كافر هستى و نام تو برسوم است كه از بهر تفتيش كسى آمدهء . سخن براستى بگو .\r\nو گرنه به خدا سوگند كه همين ساعت ترا بكشم . كافر ، زبان در دهان بگردانيد .\r\nحاضران با خود گفتند كه : ملك ، رمل نيز ميداند . پاك است آن خدائى كه همه چيز به او عطا فرموده . پس از آن ملكه ، بانگ بكافر زد و گفت : سخن براستى بگو ، و گرنه هلاك خواهى شد . كافر گفت : العفو يا ملك الزمان ، تو در حكم ، راستگو هستى . من روسياه كافرم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 408 ","page_number":408},
  {"content":"\r\n\r\n\r\nچون شب سيصد و بيستم برآمد\r\nگفت : اى ملك جوان‌بخت ، كافر گفت : من روسياه كافر هستم . پس حاضران ، از رمل دانستن ملك در شگفت ماندند . پس ملكه فرمود كه : پوست از كافر برداشته ، كاه در پوست او كنند و از دروازهء شهرش بياويزند و در خارج شهر گودالى كنند و گوشت و استخوان او را بگودال اندر بسوزانند . آنچه كه ملكه فرموده بود ، چنان كردند ، و مردمان ميگفتند : اين كافر را پاداش ، همين بود .\r\nپس چون آغاز ماه سيم شد ، به عادت معهود ، سفره بگستردند و طعامها فروچيدند و ملكه زمرد بر تخت بنشست . سپاهيان و مردمان شهر بسفره گرد آمدند و به مكان ظرف طعام شكر آميخته نظاره ميكردند . يكى از حاضران با رفيق خود گفت : از آن ظرف طعام شكر آميخته برحذر باش و ازو مخور كه كشته خواهى شد . پس مردمان به خوردن نشسته بودند و ملكه بفراز تخت بر متكاى مرصع تكيه زده ، بايشان همىنگريست كه ناگاه مردى از در ايوان درآمد و رو بسفره همىشتابيد . ملكه را چشم بر او افتاده ، بر او تامل كرد . ديد كه همان جوان‌گرد دزد است و سبب آمدنش اين بوده است كه او مادر خود را بغار گذاشته ، بسوى ياران خود رفته بود و بايشان گفته كه : من دوش ، دو غنيمت خوب بدست آورده‌ام . يكى سپاهى كشته ، اسب و سلاح و جامه او را گرفتم و خرجينى پر از زر سرخ با دختركى ماهروى كه هزار برابر آن زرهاست ، در ربوده . همه را نزد مادر بغار اندر گذاشته‌ام . ياران او ازين خبر فرحناك گشته ، بسوى غار روان شدند . جوان‌گرد از پيش و ايشان از پى بغار درآمدند . غار را خالى از زر و مال و دختر گلعذار يافتند . جوان‌گرد ، حقيقت كار از مادر جويا شد .\r\nمادر ماجرى بيان كرد . جوان‌گرد انگشت ندامت بدندان گرفت و گفت : به خدا سوگند از بهر آن پليدك ، جهان را بگردم و در هر مكان كه باشد ، او را پديد آورم ، اگرچه بظلمات اندر باشد ، او را پيدا كنم . پس در حال ، بيرون آمده ، شهر\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nبه شهر و كوىبكوى هميگشت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و بيست و يكم برآمد\r\nگفت : اى ملك جوان‌بخت ، جوان‌گرد ، شهر به شهر هميگشت تا اينكه به شهر ملكه زمرد برسيد . چون به شهر درآمد ، كسى در شهر نيافت . از پارهء زنان سؤال كرد .\r\nايشان او را بياگاهانيدند كه آغاز هرماه ، ملك اين شهر ، سفره بگسترد و مردم بدانجا رفته ، طعام خورند . پس او را به مكان ضيافت دلالت كردند . چون بدان مكان اندرآمد ، ملكه ، او را بشناخت و خادمان را فرمود كه : نگذاريد اين مرد بسفرهء طعام بنشيند . كه از جبين او اثر فساد پديدار است . خادمان ، او را گرفته ، در پيشگاه ملكه بداشتند . ملكه به او گفت : ترا نام چيست و چه صنعت دارى و بدين شهر از بهرچه آمدهء ؟ جوان‌گرد گفت : مرا نام ، عثمان و شغل من باغبانى است و چيزى از من گم شده . از پى گم‌شدهء خويش همىگردم . ملكه زمرد گفت : تخت رمل از براى من بياوريد . تخت رمل حاضر آوردند . قلم بدست گرفته ، رمل بزد و ساعتى تأمل كرده ، پس از آن سر برداشت و با جوان‌گرد گفت : اى پليدك كذاب ، چگونه با ملوك دروغ ميگوئى ؟ اينست رمل . مرا خبر داد باينكه نام تو جوان‌گرد و شغل تو دزديست كه بباطل ، مال مردم ببرى و خون ايشان بناحق بريزى . آنگاه ملكه بانگ به دو زد كه : اى پليدك ، سخن براستى بگو ، و گرنه ترا بكشم . چون جوان‌گرد سخن او را بشنيد ، گونه‌اش زرد گشت و گمان كرد كه اگر سخن براستى گويد ، نجات خواهد يافت . گفت : اى ملك ، راست گفتى . و لكن من در دست تو توبه كنم و بسوى خدا بازگردم . ملكه به او گفت : اى پليدك ، مرا نشايد كه خار اندر راه مسلمانان بگذارم . پس خادمان را فرمود كه : پوست از اين ستمكار برداريد و با او چنان كنيد كه در ماه گذشته با آن يكى كرده بوديد . آنگاه خادمان بفرمان ملك بشتافتند و چنان كردند كه فرموده بود . چون مردمان\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nخوردنى بخوردند و برخاسته ، بمكان‌هاى خويش بازگشتند ، ملكه زمرد بقصر درآمد و خدم و حشم را جواز بازگشتن بداد .\r\nچون آغاز ماه ديگر شد ، به عادت معهود ، سفره در ايوان بگستردند و مردمان جمع آمده ، بنشستند و انتظار اجازت همىكشيدند كه ملكه درآمد و بكرسى بنشست و چشم بحاضران انداخته ، نظاره ميكرد . ناگاه چشمش به كسى بيفتاد كه با شتاب هرچه تمامتر بايوان درآمد و در سر همان ظرف طعام شكر آميخته كه كس در آنجا ننشسته بود ، بنشست . چون در آن مرد تامل كرد ، ديد آن كافر پليد جفاكردار است كه خود را رشيد الدين ناميده بود . ملكه با خود گفت :\r\nچه مبارك طعامى بود امروز كه اين خدانشناس ستمكار را در دام افكند . و آمدن آن پليدك ، سببى عجيب داشت . و سبب اين بوده كه : چون او از سفر بازگشت ،\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و بيست و دوم برآمد\r\nگفت : اى ملك جوان‌بخت ، آن پليدك ستمكار چون از سفر بازگشت ، اهل خانه ، او را بياگاهانيدند كه زمرد با خرجينى از زر و مال ناپديد گشته . چون اين سخن بشنيد ، جامه بر تن بدريد . طپانچه بر سينه و روى خود بزد و ريش بكند و برادر خود برسوم را از بهر تفتيش بشهرها فرستاد . چون برسوم بازنگشت ، آن پليدك ، خود به تفتيش زمرّد و برسوم ، بيرون رفته ، شهر به شهر همىگشت تا اينكه در آغاز ماه بدان شهر درآمد . كوچه‌هاى شهر را خالى و دكان‌ها را بسته يافت . از پارهء زنان و كودكان ، سبب آن حالت بپرسيد . گفتند : در آغاز هرماه ، ملك سفره گسترده ، مردمان را در آنجا حاضر آورد و كس را ياراى نشستن خانه و دكان نيست . پس او را به مكان ضيافت دلالت كردند . چون بدان مكان برسيد ، مردم را ديد كه به خوردن نشسته‌اند . او نيز خواست بنشيند . ملكه را نظر بر وى افتاد و او را بشناخت . در حال ، بانگ بخادمان زد كه : اين را بگيريد و نگذاريد كه طعام\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nبخورد . او را بگرفتند و در پيشگاه ملك بداشتند .\r\nملكه زمرد به او گفت : اى پليدك ، نام تو چيست و چه صنعت دارى و بدين شهر از بهرچه آمدهء ؟ گفت : ايها الملك ، نام من رستم است و مرا صنعتى نيست .\r\nبلكه درويش هستم . ملكه ، تخت رمل بخواست . چون تخت رمل حاضر آوردند ، قلم مسين به كف آورده ، رمل بزد و بنوشت و ساعتى تأمل كرده ، پس از ساعتى سر بسوى او برداشت و به او گفت : اى پليدك ، چگونه با ملوك دروغ گفتى ؟ ترا نام ، رشيد الدين كافر است و صنعت تو همين است كه دام حيلت بدختران مسلمانان گسترده ، ايشان را بگيرى . و تو در ظاهر مسلمان و در باطن ، كافر هستى . اكنون راست گو ، و گرنه ببدترين رنجها ترا بكشم . كافر ، زبان در دهان بگردانيد و سخن خويش همىخوائيد تا اينكه گفت : اى ملك زمان ، راست گفتى . ملكه فرمود او را بينداختند و هزار تازيانه بر تن او بزدند . پس از آن ، پوست از وى گرفته ، استخوان او را بگودال اندر افكنده ، بسوزانيدند و پوست او را پر از كاه كرده ، از دروازهء شهر بياويختند . پس از آن ، مردمان را جواز بداد . چون طعام بخوردند ، هريك به مكان خويش بازگشتند . و ملكه زمرد بقصر درآمد و گفت : منت خداى را كه دل مرا از كسانى كه مرا آزرده بودند ، راحت بخشود و انتقام مرا از ايشان بكشيد . پس شكر خداى تعالى بجاى آورد و به ياد خواجه ، اين دوبيتى برخواند :\r\n يا رب تو مرا بيار دمساز رسان * آوازهء دردم بهم آواز رسان\r\nآن‌كس كه من از فرقت او بيتابم * او را به من و مرا به او بازرسان \r\nپس از آن بگريست و گفت : اميد هست خدائى كه مرا بدشمنان ظفر داد ، بملاقات دوستان نيز شاد كند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 412 ","page_number":412},
  {"content":"\r\n\r\n\r\nچون شب سيصد و بيست و سوم برآمد\r\nگفت : اى ملك جوان‌بخت ، ملكه زمرد گفت : اميد هست كه خداى تعالى مرا بملاقات دوستان ، شادمان سازد و به زودى على بن مجد الدين را به من برساند . كه خداى تعالى بهرچه خواهد ، قادر است . پس حمد خداى تعالى بجاآورد و به حكم تقدير ، گردن بنهاد و گفت :\r\n اميدوار چنانم كه كار بسته برآيد * وصال چون بسر آمد فراق هم بسر آيد\r\nگلم ز دست بدر برد روزگار مخالف * اميد هست كه خارم ز پاى هم بدر آيد\r\nگرم حيات بماند نماند اين غم و حسرت * وگر نميرد بلبل درخت گل ببرآيد\r\nز بس‌كه در نظر آيد خيال روى تو ما را * چنان شدم كه خيالم بجهد در نظر آيد\r\nهزار قرعه بنامت زديم و بازنگشتى * ندانم آيت رحمت بطالع كه درآيد \r\nچون ابيات بانجام رسانيد ، تن به قضا درداده ، بدورى حبيب خود شكيبا بود . روزها در ميان مردم حكمرانى ميكرد و شبها در جدائى خواجهء خود ، على بن مجد الدين ميگريست . تا اينكه آغاز ماه ديگر شد . فرمود به عادت معهود ، سفره در ايوان بگستردند . و مردم شهر بسفره جمع آمدند و ملكه زمرد بايوان درآمده ، در صدر بنشست و چشم بر در ايوان دوخته بود و اين مناجات همىكرد : يا من ردّ يوسف على يعقوب و كشف البلاء عن ايوب منّ على بردّ سيّدى . 56 هنوز مناجات او تمام نشده بود كه كسى از در ايوان درآمد كه سرو قامتش از بار غم ، خميده و از محنت و اندوه ، تنش نزار گشته و گونه‌اش زرد شده بود . چون بايوان درآمد ، در مكانى كه خالى بود ، بنشست . زمرد را از ديدن او اضطراب و پريشانى روى داد و بدقت تمام در وى نظر كرد . دانست كه او خواجه‌اش ، على بن مجد الدين است . خواست كه از شادى فرياد برآورد . ولى از رسوائى ترسيده ، خوددارى كرد و راز خود را پوشيده داشت .\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nو سبب آمدن على بن مجد الدين اين بوده است كه چون در مصطبهء پاى قصر كافر ، خواب بر او چيره شد و زمرد را جوان‌گرد گرفته ، برفت ، پس از آن على بن مجد الدين بيدار شد . ديد كه عمامه بر سر ندارد . دانست كه كسى به او ستم كرده ، عمامهء او را گرفته است . در حال ، برخاسته ، بنزد آن عجوز كه از مكان زمرد خبر داده بود ، بيامد و در پيش روى او چندان بگريست كه بى خود افتاد .\r\nچون به خود آمد ، حكايت خود را بعجوز بازگفت . عجوز ، او را سرزنش كرده ، به او گفت : ترا اين مصيبت از خود رسيده . و خود كرده را چاره نيست . القصه ، عجوز ، على بن مجد الدين را ملامت ميكرد و او همىگريست تا اينكه دوباره بى خود افتاد . پس از ساعتى به خود آمد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و بيست و چهارم برآمد\r\nگفت : اى ملك جوان‌بخت ، چون على بن مجد الدين به خود آمد ، عجوز را ديد كه به حالت او گريان گشته ، آب از ديده ميريزد و اين دو بيت همىخواند :\r\n گر بهار عمر باشد باز بر طرف چمن * چتر گل در سركشى اى مرغ خوش‌خوان غم مخور\r\nدر بيابان گر ز شوق كعبه خواهى زد قدم * سرزنشها گر كند خار مغيلان غم مخور \r\nپس از آن به او گفت : در همين‌جا بنشين تا من براى تو خبرى بياورم . پس عجوز ، على بن مجد الدين را در همانجا گذاشته ، برفت و تا نيمهء روز غايب بود .\r\nپس از آن بسوى على بن مجد الدين بازگشت و به او گفت : اى على ، گمان من اينست كه تو بحسرت خواهى مرد و تا زندهء ، محبوبهء خود را نخواهى ديد . از آن كه اهل قصر كافر چون شب را بروز آورده‌اند ، منظرهء قصر را گشوده يافته‌اند و از\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nزمردجويان شده ، بقصر اندرش نديده‌اند . چون على بن مجد الدين اين سخن بشنيد ، جهان در چشمش تيره شد و از زندگانى نوميد گشت و فرياد كشيده ، همىگريست تا اينكه بى خود افتاد . چون به خود آمد ، از الم دورى ، رنجور گشته ، ببستر افتاد . و عجوز ، پيوسته اطباء بنزد او آورده ، دارو و شربت به دو همىداد تا اينكه روان بتن او بازگشت و محبوبهء خود ، زمرد را بخاطر آورده ، اين ابيات بخواند :\r\n اى صبا نكهتى از خاك ره يار بيار * ببر اندوه دل و مژدهء دلدار بيار\r\nتا معطر كنم از لطف نسيم تو مشام * شمّهء از نفحات نفس يار بيار\r\nكام جان تلخ شد از صبر كه كردم بىدوست * نكتهء زان لب شيرين شكربار بيار \r\nچون سال دوم برآمد ، عجوز به او گفت : اى فرزند ، اين حزن‌واندوه ، سبب بازگشتن محبوبهء تو نخواهد شد . برخيز و ميان محكم ببند و شهر به شهر از محبوبهء خود تفتيش كن . شايد كه بر اثر او آگاهى يا بى . على بن مجد الدين ، سخن عجوز را پذيرفته ، از شهر خود بدرآمد و اطراف بلاد همىگشت تا به شهر زمرد برسيد و بايوان ضيافت درآمده و بسفرهء طعام نشسته ، دست بر آن طعام شكر آميخته كه كس ازو نخوردى ، دراز كرد . حاضران برو محزون شدند و به او گفتند : اى پسر ، ازين ظرف مخور . كه هركه از اين ظرف چيزى خورد ، زيان كرد . على بن مجد الدين گفت : من از همين ظرف چيز خورم تا آنچه ميخواهند ، با من بكنند .\r\nشايد كه ازين زندگانى و رنج و تعب خلاص يابم . اين بگفت و به خوردن مشغول شد . چون لقمهء اول بخورد ، زمرد قصد كرد كه او را پيش خود بخواند . باز بخاطرش آمد كه او گرسنه است . بهتر اينست كه او را به خوردن طعام بگذارد تا سير شود . پس على بن مجد الدين چيز بخورد و سير گشت . ملكه زمرد بيكى از\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nخواجه‌سرايان گفت كه : بسوى اين پسر برو و به او به نرمى بگو كه نزد ملك حاضر آيد . خواجه‌سرا بنزد او رفته ، به او گفت : يا سيدى ، بنزد ملك حاضر آى . على بن مجد الدين گفت : سمعا و طاعة . در حال با خواجه‌سرا برفت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و بيست و پنجم برآمد\r\nگفت : اى ملك جوان‌بخت ، على بن مجد الدين با خواجه‌سرا برفت . مردمان با يكديگر گفتند : آيا ملك با اين چه خواهد كرد ؟ پارهء از ايشان ميگفت : ملك با او جز نكوئى نكند . اگر ميخواست به او بدى كند ، او را نميگذاشت كه بخورد . و پارهء ديگر به حالت او محزون بودند . چون على بن مجد الدين در پيش روى زمرد بايستاد و زمين ببوسيد ، زمرد با او بملاطفت سخن گفت . و پرسيد : نام تو چيست و چه صنعت دارى و بدين شهر از بهرچه آمدهء ؟ على بن مجد الدين گفت : اى ملك زمان ، نام من على و از اولاد بازرگانان هستم و شهر من خراسان است و سبب آمدن من بدين شهر اينست كه دختركى از من گم شده كه در نزد من از جان عزيزتر بود و قصهء من همين است . اين بگفت و بگريست ، چندانكه بى خود افتاد . زمرد فرمود تا گلاب به دو بيفشانند و بهوشش آوردند . آنگاه زمرد ، تخت رمل و قلم مسين بخواست . چون كنيزكان حاضر آوردند . قلم بگرفت و رمل بزد و ساعتى تامل كرده ، پس از آن گفت : سخن براستى گفتى . به زودى خداى تعالى ترا با او جمع آورد . پس زمرد ، حاجبان را فرمود كه او را بگرمابه برند و جامهء ملوكانه‌اش بپوشانند . پس از آن باسبى نشانده ، هنگام شام بسوى قصرش باز آورند . حاجب ، او را بگرمابه آورد . پارهء از حاضران گفتند : چونست كه ملك با اين پسر ملاطفت كرد ؟ پارهء ديگر گفتند : چنان شمايل نيكو را جز نيكوئى نيارست كرد . پس هريكى از حاضران سخنى ميگفتند تا اينكه از مجلس پراكنده گشته ، هريك پى كار خود برفتند . و زمرد بقصر درآمده ، بانتظار رسيدن شب\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nبنشست .\r\nچون شب درآمد ، بدان مكان كه در آنجا خفتى ، برفت و چنان بنمود كه خواب بر او غلبه كرده . و او را عادت اين بود كه بجز دو خدمتكار خوردسال ، كس در نزد او نمىخفت . پس چون در آن مكان قرار گرفت ، كس بسوى محبوب خود ، على بن مجد الدين بفرستاد و خود بفراز تخت بنشست . شمعها روشن بود . چون اهل قصر شنيدند كه ملك ، كس بسوى آن پسر فرستاده ، بشگفت اندر ماندند . هريك از ايشان گمانى ميكرد و سخنى ميگفت . و پارهء از ايشان مىگفت كه : ملك دلبستهء اين پسر شد و فردا او را سردار لشكر خواهد كرد . الغرض ، چون خادمان ، على بن مجد الدين را بنزد زمرد بياوردند ، على پايهء تخت را ببوسيد و او را دعا كرد . زمرد با خود گفت : خود را به او نشناسانم تا ساعتى با او مزاح كنم . پس از آن گفت : يا على بگرمابه رفتى يا نه ؟ على بن مجد الدين گفت : آرى ، اى ملك . زمرد گفت : برخيز و از اين طعام‌هاى لذيذ بخور و از اين شربت بنوش . كه تو از رنج راه آزردهء . چون على بن مجد الدين ، طعام و شربت خورد ، برخاسته ، در برابر تخت ملك بايستاد . زمرد به او گفت :\r\nبفراز تخت برآى و پاهاى من بمال . على بن مجد الدين بفراز تخت رفته ، پا و ساق او را همىماليد . ديد كه ساق‌هاى او از حرير ، نرم‌تر است و بساق‌هاى زنان همىماند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و بيست و ششم برآمد\r\nگفت : اى ملك جوان‌بخت ، پس با خود گفت : سبحان اللّه . اين ملك بدختران همىماند و اين كاريست عجيب . چون زمرد اين حالت را ازو ديد ، بخنديد و گفت : يا سيدى ، هنوز مرا نشناختى ؟ على بن مجد الدين گفت : تو كيستى ؟ گفت :\r\nمن كنيزك تو ، زمردم . چون على بن مجد الدين اين را بدانست ، از خود بى خود\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nشد . آنگاه چون به خود آمد ، شكر خداى را بجاآورد و تا سحرگاهان با زمرد به سخن پرداخت .\r\nپس چون صبح برآمد ، زمرد ، بزرگان لشكر و ارباب دولت را بخواست و با ايشان گفت : قصد من اينست كه بسوى شهر خود روم . شما از براى من نايبى اختيار كنيد كه در ميان شما حكمرانى كند تا من بسوى شما بازگردم . پس از آن بتجهيز سفر مشغول شد و توشه و اموال و استران و اشتران برداشته ، از شهر بيرون آمدند و شب و روز ، كوه و صحرا همىنورديدند تا به شهر على بن مجد الدين برسيدند . و در آنجا بعيش و نوش و فرح و شادى بسر بردند تا اينكه مرگ ، ايشان را دريافت .\r\n\r\nحكايت جبير بن عمير و نامزدش\r\nو از جملهء حكايتها اينست كه : شبى خليفه هرون الرشيد را بيخوابى بسر افتاد و از اين پهلو به آن پهلو بسى بگشت تا اينكه عاجز شد . آنگاه مسرور را بخواست و به او گفت : اى مسرور ، كسى پديد آور كه از رنج بيخوابى ، مرا آسوده\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nكند . مسرور گفت : ايها الخليفه ، آيا ميل دارى كه بباغ اندر شوى و بگلها و شكوفها تفرّج كنى و ستارگان را نظاره نمائى كه چگونه در ميان ايشان پرتو انداخته ؟ گفت : اى مسرور ، دلم بهيچ‌يك از اينها مايل نيست و از اينها خاطر من نگشايد . مسرور گفت : ايها الخليفه ، ترا در قصر ، سيصد همسر است و هريكى از ايشان را جداگانه قصرى هست . بفرما تا ايشان قصرهاى خود را خلوت كنند و تو در قصرهاى ايشان بگرد و ايشان را تفرّج كن . خليفه گفت : اى مسرور ، قصر از آن من و كنيزكان ، ملك من هستند و مرا نفس به اين چيزها طالب نيست . مسرور گفت : ايها الخليفه ، عالمان و شاعران را حاضر آور تا باهم مباحثه كنند و اشعار نغز بخوانند و حكايات و اخبار از براى تو حديث كنند . خليفه گفت : مرا نفس به هيچ كدام از اين چيزها طالب نيست . مسرور گفت : ايها الخليفه ، نديمان و ظريفان را حاضر آور تا نكته‌هاى سنجيده و سخن‌هاى پسنديده ، ترا بگويند .\r\nخليفه گفت : مرا دل به اين چيزها نميگشايد . مسرور گفت : ايها الخليفه ، مرا بكش .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و بيست و هفتم برآمد\r\nگفت : اى ملك جوان‌بخت ، مسرور گفت : ايها الخليفه ، مرا بكش . شايد بيخوابى تو برود و اضطراب يك سو شود . خليفه از سخن او بخنديد و به او گفت : اى مسرور ، نظر كن كه از نديمان ، كدام بر در است ؟ مسرور بيرون رفته ، بازگشت .\r\nگفت : اى خليفه ، على بن منصور دمشقى بر در است . گفت : او را بنزد من آر . پس مسرور برفت و على بن منصور را بياورد . چون على بن منصور حاضر آمد ، خليفه را سلام داد . خليفه رد سلام كرده ، گفت : اى على ، از حكايات خود ، چيزى حديث كن . گفت : ايها الخليفه ، چيزى را كه شنيده باشم ، بگويم يا چيزى را كه ديده‌ام ، بگويم ؟ خليفه گفت : اگر چيزى ديده باشى ، حديث كن . كه شنيده چون ديده نخواهد بود .\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nعلى بن منصور گفت : ايها الخليفه ، بدان كه من در هرسال ، رسومى از محمد بن سليمان هاشمى داشتم . در آغاز سال به عادت معهود بنزد او رفتم و او را ديدم كه آمادهء نخجيرگاهست . او را سلام دادم . و او ردّ سلام كرد و به من گفت : يا بن منصور ، با من سوار شو . من گفتم : اى خواجه ، مرا طاقت سوارى نيست . پس مرا در دار الضيافه بنشاند و حاجبان و ميزبانان به من بگماشت و خود بنخجيرگاه شد . ايشان غايت اكرام با من كردند و لوازم ضيافت فرونگذاشتند . با خود گفتم كه : عجب است كه ديرگاهى در بصره باشم و راهى بجز از قصر بباغ و از باغ بقصر نشناسم . مرا بجز اين وقت ، فرصتى نخواهد بود كه در اطراف بصره تفرّج كنم . بهتر اينست كه من برخاسته ، تنها بتفرّج روم . در حال ، برخاسته ، جامهء فاخر در بر كردم و از خانه روان شدم . و اى خليفه ، تو ميدانى كه در بصره ، هفتاد محلّتست كه طول هرمحلّت ، هفتاد فرسنگ عراقى است . پس من در كوچه‌هاى او راه گم كردم و تشنگى بر من غلبه كرد . ناگاه بدر بزرگى رسيدم كه دو حلقهء مسين بر آن در بود و پرده‌هاى ديباى سرخ بر آن درآويخته بودند و در دو سوى آن در ، دو مصطبه بود كه درختان تاك بر آن مصطبه‌ها سايه انداخته بودند .\r\nمن در آن مصطبه بسايه بنشستم و آن مكان را تفرّج ميكردم كه ناگاه آواز نالهء بشنيدم كه از دل محزون برميخاست و اين ابيات هميخواند :\r\n دوست ميدارم من اين ناليدن دلسوز را * تا بهر نوعى كه باشد بگذرانم روز را\r\nشب همه شب انتظار صبح‌روئى مىبرم * كاين صباحت نيست اين صبح جهان‌افروز را\r\nوه كه گر من بازبينم چهر مهرافزاى دوست * تا قيامت شكر گويم طالع فيروز را\r\nكام‌جويان را ز ناكامى چشيدن چاره نيست * بر زمستان صبر بايد طامع نوروز را \r\n\r\n","description":"","footnote":"","page_name":" 420 ","page_number":420},
  {"content":"\r\n\r\nبا خود گفتم : اگر خداوند اين آواز را ملاحتى باشد ، هرآينه ملاحت و آواز خوش را جمع كرده است . ناگاه بادى وزيد و پرده به كنارى رفت و دختركى بدرآمد ، چون قرص ماه با ابروان پيوسته و زلفكان برشكسته و چشمان مخمور و دهانى چون حلقهء انگشترى و رخانى رخشنده‌تر از زهره و مشترى كه دل از پير و جوان بربودى و عقل از مرد و زن ببردى ، بدان‌سان كه شاعر گفته :\r\n دل من برد بدان زلف پر از حلقه و خم * كه فروريخته چين از بر چين تا بقدم\r\nصنمى سيمين رويست و منم شيفته‌اش * خنك آن‌كس كه بود شيفتهء روى صنم \r\nپس من از روزنهاى پرده ، او را نظاره ميكردم . ناگاه او را نظر بر من افتاد .\r\nبا كنيزك خود گفت : ببين كيست كه بر در ايستاده ؟ كنيزك برخاسته ، بسوى من آمد و گفت : ايها الشيخ ، مگر شرم ندارى ؟ از پيران ، كار زشت نه خوبست . من به او گفتم : اى خاتون ، اما پير را راست گفتى . پيرم و لكن گمان ندارم كه كار زشت كرده باشم . پس خاتون ساكت شد . كنيزك گفت : كدام كار زشت‌تر از اينست كه به خانه بيگانگان درآئى و بنامحرمان نظاره كنى ؟ من گفتم : اى خاتون ، معذورم .\r\nگفت : ترا عذر چيست ؟ گفتم : مردىام غريب و بسى تشنه‌ام . گفت : ما عذر ترا پذيرفتيم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و بيست و هشتم برآمد\r\nگفت : اى ملك جوان‌بخت ، آن دختر گفت : من عذر ترا پذيرفتم . آنگاه كنيزكى را گفت كه : اين مرد را آب ده . آن كنيز ، كوزهء زرين مرصع بدر و گوهر پر از آب كه بمشك اذفر آميخته و دستارچهء حرير سبز برو كشيده بودند ، پيش من آورد . من كوزه بگرفتم و آب ، ديردير مينوشيدم . پس از آن ، كوزه بكنيزك رد كرده ، ايستادم . آن دختر گفت : اى شيخ ، راه خويش در پيش گير . من به او گفتم : اى\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nخاتون ، مرا فكرتى روى داد . گفت : چه فكرت ترا روى داد ؟ گفتم : در گردش روزگار و پىدرپى آمدن حوادث فكر هميكنم . آن دخترك گفت : سزاست كه بفكرت اندر باشى . از آن‌كه روزگار ، كارهاى عجيب دارد . بازگو كه از بهرچه بفكرت فرورفتى ؟ گفتم : از بهر خداوند اين خانه فكر ميكنم كه او در حال حيات ، با من صديق بود . آن دخترك گفت : خداوند اين خانه چه نام داشت ؟\r\nگفتم : محمّد بن على گوهرفروش نام داشت و بسيار توانگر بود . نميدانم او را فرزندى برجا هست يا نه ؟ گفت : آرى ، دختركى ازو بر جاى مانده كه بدور نام دارد و وارث همه مال اوست . گفتم : اى خاتون ، گونهء ترا متغير مىبينم . مرا از كار خودآگاه كن . شايد گره كار تو از دست من بگشايد . آن دخترك گفت : اى شيخ ، اگر از اهل راز باشى ، راز خود را به تو گويم . تو مرا آگاه كن كه كيستى تا بدانم راز پوش هستى يا نه ؟ كه شاعر گفته :\r\n نگويد راز هركو هست بخرد * مگر پيش حكيم و مرد موبد\r\nبه قدر عقل هركس گوى با وى * اگر اهلى مده ديوانه را مى \r\nمن به او گفتم : اى خاتون ، من على بن منصور دمشقى ، نديم هرون الرشيدم .\r\nچون دخترك سخن من بشنيد ، از فراز كرسى به زير آمده ، به من گفت : آفرين بر تو .\r\nيابن منصور ، اكنون ترا از حالت خود باخبر كنم و ترا از راز خودآگاه كنم . بدان كه من عاشقى هستم ، از يار جدا مانده . گفتم : اى خاتون ، تو خوبرو هستى .\r\nخوبرويان عشق نورزند ، مگر خوبرويان را بازگو كه معشوق تو كيست ؟ گفت :\r\nمن عاشق جبير بن عمير شيبانى هستم . من به او گفتم : اى خاتون ، در ميان شما مواصلت يا مراسلت اتفاق افتاده است يا نه ؟ گفت : آرى . با او ازدواج كردم .\r\nو لكن عشق او بر خلاف عشق من عشقى است در زبان ، نه در دل . از آن‌كه او بوعده وفا نكرد و عهد مودت و دوستى نگاه نداشت . من به او گفتم : اى خاتون ، سبب جدائى در ميان شما چيست ؟ گفت : سبب جدائى اينست كه او از اينكه من بيشتر اوقات خود را با كنيزكانم بسر مىبردم ، ناراضى گشت و بيهوده مرا ترك\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nكرد و به گاه رفتن ، اين دو بيت بر من بخواند :\r\n رو رو كه دل از مهر تو بدمهر گسستيم * از دام هواى تو بجستيم و برستيم\r\nچونانكه تو ببريدى ما نيز بريديم * چونانكه تو بشكستى ما نيز شكستيم \r\nو از آن‌وقت تا اكنون بر من خشم آورده و قصد كرده است كه پيوسته از من دور باشد و تا اكنون بنزد من نيامده و مكتوب از براى من نفرستاده . من به او گفتم : الحال ، قصد تو چيست ؟ گفت : قصد من اينست كه از من كتابى بسوى او برى . اگر جواب او را به من آورى ، ترا پانصد دينار زر سرخ دهم و اگر جواب نياورى ، صد دينار ، ترا بدهم . پس كنيزكى را بخواست و گفت : قلم و قرطاس از بهر من حاضر آور . كنيزك ، قلم و قرطاس بياورد . و دخترك آفتاب‌روى ، اين ابيات بنوشت :\r\n گر دست دهد هزار جانم * در پاى مباركت فشانم\r\nآخر بسرم گذر كن اى دوست * انگار كه خاك آستانم\r\nتو خود سر وصل ما ندارى * من عادت بخت خويش دانم\r\nهيهات كه چون تو شاهبازى * تشريف دهد بر آشيانم\r\nآخر نه من و تو دوست بوديم * عهد تو شكست و من همانم \r\nپس از آن ، مكتوب مهر كرده ، به من داد . من مكتوب گرفته ، بخانهء جبير شيبانى رفتم . او را در نخجير يافتم . بانتظار او بنشستم تا اينكه از نخجير بازگشت .\r\nاى خليفه ، من چون او را سواره بديدم ، از جبين و جمال او هوش من برفت و بخردم زيان آمد . پس نگاه كرد . مرا بدر خانهء خود نشسته بديد . از اسب به زير آمده ، بسوى من آمد و دست در گردن من افكند و مرا سلام داد . من چنان گمان كردم كه بهشت را در آغوش گرفتم . پس از آن مرا بدرون خانه برد و در پهلوى خود بنشاند و بآوردن سفره بفرمود . خادمان ، سفره بنهادند و همه‌گونه طعامها در آن سفره فروچيدند .\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و بيست و نهم برآمد\r\nگفت : اى ملك جوان‌بخت ، على بن منصور گفت : بسفرهء جبير بن عمير بنشستم پس از آن جبير بن عمير به من گفت : دست بطعام ما دراز كن و خاطر شكستهء مرا به خوردن طعام بدست آور . گفتم : به خدا سوگند اگر حاجت من نياورى ، از طعام تو لقمهء نخورم . گفت : حاجت تو چيست ؟ من مكتوب بيرون آورده ، به دو دادم .\r\nچون مكتوب بخواند ، مكتوب را پاره كرده ، دور انداخت و با من گفت : يابن منصور ، جز اين حاجت ، ترا هرحاجتى باشد ، روا كنم . و خداوند اين مكتوب در نزد من جواب ندارد . من از نزد او خشمناك برخاستم . آنگاه در دامنم آويخت و به من گفت : يابن منصور ، من ترا از آنچه او به تو گفته است ، خبر دهم .\r\nاو به تو گفته است كه اگر جواب بياورى ، ترا پانصد دينار زر سرخ دهم و اگر جواب نياورى ، يكصد دينار دهم . گفتم : آرى ، چنين گفته است . گفت : امروز تو در نزد ما بنشين و بعيش و نوش بسر بر و پانصد دينار زر سرخ از من بگير . من آن روز در نزد او نشستم و خوردنى بخوردم . پس از آن به او گفتم : يا سيدى ، مگر ترا ميل بسماع و طرب نيست ؟ آنگاه آواز داده ، گفت : يا شجرة الدّر . كنيزكى با عودى كه صنعت هنود بود ، بيامد و در نزد ما بنشست و عود بكنار گرفته ، بيست و يك راه بزد . پس از آن به راه نخستين بازگشت و اين بيت بخواند :\r\n جائى كه سرو بوستان با پاى چوبين مىچمد * ما نيز در قصر آوريم آن سرو سيم‌اندام را \r\nچون كنيزك ، ابيات بانجام رسانيد ، خواجه فريادى بزد و بى خود بيفتاد .\r\nكنيزك گفت : اى شيخ ، خداى بر تو مگيراد . كه ما ديرگاهى بود از بيمى كه بخواجه داشتيم ، آواز نمىخوانديم . ولى اكنون تو بدان غرفه شو و در آنجا\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nبخسب . من بدان غرفه كه اشارت كرده بود ، برفتم و در آنجا بخفتم . چون بامداد شد ، غلامكى پيش من آمد و بدرهء كه پانصد دينار زر در او بود ، با خود بياورد و به من گفت : اين همان زرهاست كه خواجهء من ، ترا وعده كرده بود . ولى تو بسوى آن دخترك كه ترا فرستاده ، بازمگرد . گويا كه تو ما را هرگز نديدهء . گفتم : سمعا و طاعة . پس من بدره گرفته ، برفتم و با خود گفتم كه : دخترك بانتظار من نشسته است . به خدا سوگند ناچار بسوى او بازگردم و او را از ماجرا بياگاهانم . كه اگر من بسوى او بازنگردم ، ناجوانمرديست . پس من بسوى او برفتم . او را در پشت در ، ايستاده يافتم . چون مرا بديد ، گفت : يابن منصور ، تو حاجت من نياوردى . من به او گفتم : تو از كجا دانستى كه حاجت ترا نياوردم ؟ گفت : اى پسر منصور ، من ميدانم كه چون تو مكتوب مرا به او بدادى ، او مكتوب مرا بدريد و بر زمين بينداخت و به تو گفت : يابن منصور ، تو بجز اين ، هرحاجتى كه دارى از من بخواه . كه خداوند اين مكتوب در نزد من جواب ندارد . تو از نزد او خشمگين برخاستى . او در دامنت آويخته ، گفت : امروز در نزد من بنشين و روز را بانشاط بشب آر . آنگاه پانصد دينار ، ترا بدهم . پس تو در نزد او بنشستى و به نشاط اندر شدى و كنيزكى با فلان آواز ، فلان شعر را بخواند . او بى خود بيفتاد . اى خليفهء زمان ، من به آن دخترك گفتم : آيا تو با ما بودى كه اين كارها بديدى و اين سخنان بشنيدى ؟\r\nگفت : يابن منصور ، مگر گفتهء شاعر نشنيدهء :\r\n قلب عاشق ، آئينهء شش‌رو بود . \r\nو لكن اى پسر منصور ، بروزگار ، هيچ نيست كه تغيير نپذيرد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و سىام برآمد\r\nگفت : اى ملك جوان‌بخت ، آن دخترك گفت : اى منصور ، بروزگار اندر هيچ‌چيز نيست كه تغيير نپذيرد . پس از آن سر بر آسمان كرده ، گفت : الهى و سيدى و مولائى ، چنانچه مرا بمحبت جبير بن عمير مبتلا كردهء ، او را نيز بمحبت من مبتلا\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nكن و اين محبت را از دل من برداشته ، بدل او بينداز . پس از آن يكصد دينار زر سرخ به من داد . من زرها گرفته ، ببغداد بازگشتم . چون سال دوم برآمد ، به عادت معهود به شهر بصره رفتم كه رسوم خود از والى بگيرم . والى ، رسوم مرا بداد .\r\nخواستم كه ببغداد بازگردم ، از آن دخترك بدور نام ، مرا ياد آمد . با خود گفتم :\r\nبه خدا سوگند ناچار بسوى او بروم تا بدانم كه ميانهء او و همسر او چه گذشته . آنگاه بسوى خانهء او بيامدم . در خانهء او را رفته و آب زده يافتم . خدم و حشم و غلام در آنجا ايستاده بودند . با خود گفتم : شايد كه كنيزك را حزن‌واندوه رو آور گشته و از غايت حزن ، مرده است و بزرگى از بزرگان بخانهء او آمده است . فى الفور بسوى خانهء جبير بن عمير رفتم . در خانهء او را ديدم ويران گشته و بر در او خادمى و غلامى نيافتم . با خود گفتم كه : شايد او نيز مرده باشد . پس بر در خانهء او ايستاده ، آب از ديده بريختم و اين ابيات بخواندم :\r\n هست اين ديار يار اگر شايد فرود آرم جمل * پرسم رُباب و دعد را حال از رسوم و از طلل\r\nجويم رفيقى را اثر كو دارد از ليلى خبر * داند كزين منزل قمر كى رفت و كى آمد زحل\r\nتا من برفتم زين چمن نه سرو ماند و نه سمن * بودى همانا اشك من آن‌كه نهالش را نهل \r\nچون من به اين ابيات ، اهل آن خانه را مرثيه گفتم ، ناگاه غلامكى سياه بدر آمد و به من گفت : اى شيخ ، زبان تو لال باد . از بهرچه به اين ابيات ، به اين خانه مرثيه ميگوئى ؟ من با غلامك گفتم كه : مرا درين خانه ، صديقى بود . غلامك گفت : نام صديق تو چيست ؟ گفتم : جبير بن عمير شيبانى است . گفت : الحمد للّه او را چيزى روى نداده و او را دولت و سعادت و بزرگى ، قرينست . و لكن او را خداى تعالى بمحبت دختركى بدور نام مبتلا كرده و در محبت آن دخترك مانند پارهء سنگيست كه افتاده باشد . كه اگر گرسنه شود ، خوردنى نخواهد و اگر تشنه باشد ،\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nنوشيدنى نجويد . من بغلامك گفتم : از براى من دستورى بخواه تا بدرون خانه بيايم . غلامك گفت : يا سيدى ، بنزد كسى ميروى كه او ترا بشناسد يا اگر ترا نشناسد ، باز خواهى رفت . من به او گفتم : در هرحال ، بايد نزد او بيايم . پس غلامك به خانه رفته ، اجازت بگرفت و بازآمد . من با او به خانه اندر شدم . جبير را مانند سنگ‌پارهء افتاده ديدم . نه اشارت ميدانست و نه كس را ميشناخت . من به او سخن گفتم . او هيچ نگفت . يكى از حاضران به من گفت : يا سيدى ، اگر ترا شعرى بخاطر اندر باشد ، از براى او بخوان و آواز خود بلند كن . كه او از شعر خواندن تو به هوش آيد و ترا جواب گويد . پس من اين دو بيت برخواندم :\r\n عاشقى پيداست از زارىّ دل * نيست بيمارى چو بيمارى دل\r\nعشق در دام آورد صياد را * عشق سازد بنده هرآزاد را \r\nچون جبير شعر من بشنيد ، چشم بگشود و به من گفت : آفرين بر تو اى پسر منصور . من گفتم : يا سيدى ، ترا به من حاجتى هست يا نه ؟ گفت : آرى . ميخواهم ورقهء به آن دختر بنويسم كه تو او را ببرى . اگر جواب از بهر من بياورى ، هزار دينار زر سرخ به تو بدهم و اگر جواب نياورى ، دويست دينار زر به تو عطا كنم . من به او گفتم : آنچه خواهى ، بكن .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و سى و يكم برآمد\r\nگفت : اى ملك جوان‌بخت ، على بن منصور گفته است كه : من بجبير بن عمير گفتم : هر آنچه خواهى ، بكن . پس كنيزكى را فرمود قلم و قرطاس حاضر آورد و اين ابيات بنوشت :\r\n كلك مشكين تو روزى كه ز ما ياد كند * ببرد اجر دو صد بنده كه آزاد كند\r\nقاصد حضرت سلمى كه سلامت بادا * چه شود گر بسلامى دل ما شاد كند \r\n\r\n","description":"","footnote":"","page_name":" 427 ","page_number":427},
  {"content":"\r\n\r\n يا رب اندر دل آن خسرو شيرين انداز * كه برحمت گذرى بر سر فرهاد كند\r\nحاليا عشوهء عشق تو ز بنيادم برد * تا دگر فكر حكيمانه چه بنياد كند \r\nآنگاه كتاب را مهر كرده ، به من بداد . من مكتوب بگرفتم و بخانهء سيده بدور رفتم . ناگاه ديدم ده تن از كنيزكان ماه‌روى و سيده بدور چون ماه در ميان ستارگان نشسته بودند و هيچگونه المى و حزنى نداشت . در آن هنگام كه من او را نظر كردم ، او را چشم بر من افتاد . ديد كه بر در ايستاده‌ام . گفت : آفرين بر تو اى پسر منصور . شاعر درين بيت ، دروغ نگفته :\r\n صبر كن اندر جفا و در رضا * دمبدم مىبين بقا اندر فنا \r\nاى پسر منصور ، اينك من جواب بنويسم تا آنچه ترا وعده كرده است ، بستانى . من به او گفتم : خدا ترا پاداش نيكو دهد . پس كنيزى را فرمود قلم و قرطاس حاضر آورد و اين ابيات بنوشت :\r\n چون عود وجود خويشتن را * در مجمر غم چه سوزى اى خام\r\nگر ناله كنى ز شام تا صبح * ور گريه كنى ز صبح تا شام\r\nكامى ز وصال ما نبينى * زين كام طمع ببر بناكام \r\nمن به او گفتم : اى خاتون ، ميانهء او و مرگ ، چيزى نمانده . اگر اين ورقه بخواند ، در حال بميرد . پس او مكتوب گرفته ، پاره كرد . من به او گفتم : غيراز اين ابيات ، شعر ديگر بنويس . آنگاه ورقه برداشته ، اين ابيات بنوشت :\r\n ديدار منت چو نيست روزى * در آتش شوق چند سوزى\r\nيارى و وفا نبينى از من * جز جور و جفا نبينى از من \r\nمن گفتم : اى خاتون ، اگر او اين ابيات بخواند ، روانش از تن برود . گفت :\r\nيابن منصور ، بدان كه مرا گناهى نيست . كه مرا در عشق او رنج به جائى رسيد كه اين سخنان بگفتم . من به او گفتم : اگر بيش از اين بگوئى ، سزاست . و لكن شيوهء\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nكريمان ، عفو و بخشايش است . چون سخن مرا بشنيد ، ديدگان پر از آب كرده ، ورقهء ديگر بنوشت . به خدا سوگند اى خليفه ، در ديوان تو ، كس بدان خوبى ، خط نتواند نوشت . چون رقعه بانجام رسانيد ، ديدم كه اين ابيات در او نوشته :\r\n بدان آگه باش اى چراغ تركستان * كه هفتهء دگر آيم به پيش تو مهمان\r\nبه مهر هيچ بتى ناسپرده‌ام دل خويش * چنان كه بردم باز آرمش بر تو چنان \r\nچون مكتوب را بانجام رسانيد ،\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و سى و دوم برآمد\r\nگفت : اى ملك جوان‌بخت ، چون سيده بدور مكتوب بانجام رسانيد ، او را مهر كرده ، به من داد . گفتم : اى خاتون ، اين مكتوب ، بيماران را بهبودى بخشد و آتش دل را فرونشاند . پس من مكتوب گرفته ، بيرون آمدم . آنگاه سيده ، مرا آواز داد و به من گفت : اى پسر منصور ، بجبير بن عمير بگو كه امشب سيده بدور ، مهمان تست . من از اين سخن فرحناك گشته ، مكتوب بسوى جبير بردم . ديدم كه چشم بر در دوخته ، منتظر جواب است . چون مكتوب به دو دادم ، مكتوب گشوده بخواند و مضمون آن بدانست . صيحهء بلند برآورده ، بيفتاد . چون به خود آمد ، گفت : اى پسر منصور ، آيا سيده اين مكتوب را بدست خود بنوشت و انگشتان خود بدين مكتوب بسود ؟ گفتم : يا سيدى ، مگر كسى كه مىنويسد ، بپاى خود مىنويسد ؟ به خدا سوگند اى خليفهء زمان ، هنوز سخن من و جبير بانجام نرسيده بود كه صداى خلخلهاى سيده به گوش ما برسيد و در حال ، به خانه اندرآمد . چون جبير او را بديد ، بر پاى خاست چنان كه تو گفتى هرگز بيمار نبوده است . چون يكديگر را بديدند ، رنجورى ازو برفت . پس از آن جبير بنشست و سيده بايستاد .\r\nمن به او گفتم : اى خاتون ، چرا ننشينى ؟ گفت : اى پسر منصور ، من ننشينم ،\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nمگر به شرطى كه ميانهء من و اوست . گفتم : چه شرط در ميان داريد ؟ سيده گفت :\r\nعاشقان ، كس را از راز خود باخبر نكنند . آنگاه سيده ، دهان خود به گوش جبير بن عمير بگذاشت و به او سخنى نهفته گفت . جبير گفت : سمعا و طاعة . پس از آن جبير برخاسته ، يكى از غلامان را بيرون فرستاد . غلامك پس از ساعتى بازآمد .\r\nقاضى را با دو شاهد حاضر آورده ، بقاضى گفت : عقد اين دخترك را به اين مبلغ از براى من تجديد كن . قاضى با سيده گفت : تو نيز راضى هستى ؟ سيده ، رضامندى آشكار نمود . آنگاه قاضى ، صيغهء نكاح دوباره بخواند . پس سيده بدور ، بدره گشوده ، مشتى از زر سرخ بقاضى و شهود بداد و بقيهء بدره را بجبير بن عمير تسليم كرد . پس قاضى و شهود بازگشتند . من با انبساط و عيش نشسته بودم تا اينكه شب از نيمه بگذشت . آنگاه با خود گفتم كه : ايشان هردو عاشقند و ديرگاهيست كه از هم جدا مانده‌اند . بهتر اينست كه من همين ساعت برخاسته ، در غرفهء دور تر از ايشان بخسبم و ايشان را به يكديگر بگذارم . چون من برخاستم ، سيده به من گفت : ترا چه بخاطر گذشت ؟ من آنچه بخاطرم گذشته بود ، به او گفتم .\r\nسيده گفت : بنشين . هروقت كه بخواهيم ، ترا روانه كنيم . من با ايشان بنشستم تا اينكه صبح نزديك شد . آنگاه سيده به من گفت : اى پسر منصور ، برخيز و بدان غرفهء ديگر شو . من برخاسته ، بدان غرفه رفتم و تا بامداد در آنجا بخفتم .\r\nچون بامداد شد ، غلامكى طشتى و ابريقى بياورد . من وضو گرفتم و دوگانه بجاآوردم . نشسته بودم كه ناگاه جبير با همسرش بدرآمد . من ايشان را تهنيت گفتم و گفتم : هرچيزى را كه آغاز او سختى است ، در آخر بخوشى بدل شود . جبير گفت : راست گفتى . ما را فرض است كه ترا اكرام كنيم . در حال ، خازن خود را بخواست و به او گفت : سه هزار دينار زر سرخ بياور . خازن ، بدرهء كه سه هزار دينار در او بود ، بياورد . جبير به من گفت : اى پسر منصور ، اين هديت از من قبول كن و منتى بر جان من بنه . من به او گفتم : تا سبب جنون تو پس از جنون سيده ندانم ، هديت قبول نكنم . جبير گفت : اى پسر منصور ، بدان كه در ميان ما عيدى است كه او را عيد نوروز نامند و در آن روز ، مردمان بيرون آمده ،\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nبزورق‌ها نشسته ، در دريا تفرّج كنند . من در آن روز بيرون آمدم . با ياران خود بتفرّج مشغول بودم . زورقى ديدم كه در او ده تن از كنيزكان ماه‌روى و سيده در ميان ايشان نشسته بود و سيده بدور ، عودى اندر كف داشت . پس يازده راه بزد و به راه نخستين بازگشت و اين ابيات بخواند :\r\n اى خداوند يكى يار جفاكارش ده * دلبر عشوه‌گر و سركش و خونخوارش ده\r\nچند روزى ز پى تجربه بيمارش كن * با طبيبان جفاپيشه سروكارش ده\r\nتا بداند كه شب ما بچه‌سان ميگذارد * درد عشقش ده و عشقش ده و بسيارش ده \r\nمن بكنيزكان گفتم كه او را برانند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و سى و سوم برآمد\r\nگفت : اى ملك جوان‌بخت ، جبير گفته است كه : من گفتم كه او را برانند . خادمان من چندان نارنج به دو باريدند كه از غرق شدن زورق او بيم كرديم . و همين كار ، سبب انتقال محبت او بر دل من شد . پس من بدرهء زر برداشته ، بسوى بغداد روان شدم . خليفه چون اين حكايت از على بن منصور بشنيد ، دلش بگشود .\r\nو از جملهء حكايت‌ها اينست :\r\n\r\n","description":"","footnote":"","page_name":" 431 ","page_number":431},
  {"content":"\r\n\r\n\r\nحكايت خداوند شش كنيز\r\nمأمون خليفه ، روزى از روزها در قصر خود نشسته و بزرگان دولت و شعرا و نديمان را حاضر آورده بود . و از جملهء نديمان ، محمّد بصرى بود . مامون روى به او كرده ، گفت : يا محمّد ، از تو ميخواهم كه با من حديثى گوئى كه هرگز من او را نشنيده باشم . محمّد بصرى گفت : ايها الخليفه ، چيزىكه به گوش شنيده باشم ، بگويم يا آنچه به چشم ديده‌ام ، حديث كنم ؟ مامون گفت : هركدام كه طرفه‌تر است ، حديث كن . محمّد گفت : ايها الخليفه ، در زمان گذشته در بلاد يمن ، مردى بود خداوند مال . وقتى از يمن ببغداد آمد . شهر بغداد را خوش بداشت . آنگاه فرزندان و عيال و مال خود را ببغداد بياورد . و او شش تن كنيزكان داشت . يكى از آنها سپيد اندام و ديگرى گندم‌گون و يكى فربه و چارمين لاغر و پنجمين زرد بود و ششمين سياه . ولى همهء ايشان خوبرو و دانشمند و بصنعت غنا و نواختن عود آشنا بودند .\r\nاتفاقا روزى آن مرد ، كنيزكان را در پيش خود جمع آورده ، طعام و شربت بخواست . بخوردند و بنوشيدند و نشاط كردند . پس از آن مرد بكنيزك سپيد اشارت كرده ، گفت : اى ماهروى ، سخنى نغز بگو . كنيزك ، عود بگرفت و تارهاى او را محكم كرد و او را چنان بنواخت كه مكان برقص درآمد و با نغمه‌هاى نشاطانگيز ، اين ابيات بخواند :\r\n بيا تا گل برافشانيم و مى در ساغر اندازيم * فلك را سقف بشكافيم و طرح ديگر اندازيم\r\nاگر غم لشگر انگيزد كه خون عاشقان ريزد * من و ساقى بهم سازيم و بنيادش براندازيم \r\n\r\n","description":"","footnote":"","page_name":" 432 ","page_number":432},
  {"content":"\r\n\r\n چو در دستست رودى خوش بزن مطرب سرودى خوش * كه دست‌افشان غزل خوانيم و پاكوبان سراندازيم \r\nخواجه بنشاط اندر شد و اشارت بكنيزك گندم‌گون كرده ، به او گفت : اى آتشين روى و بهشتىخوى ، آواز خوش خود را به من شنوان . كنيزك ، عود بگرفت و نغمه‌هاى طرب‌انگيز ساز كرده ، مكان را بنشاط آورد و اين بيت بخواند :\r\n دوستان وقت گل آن به كه بعشرت كوشيم * سخن پير مغانست بجان بنيوشيم \r\nآنگاه خواجه ، كنيزك فربه را خواندن فرمود . كنيزك ، عود گرفته ، چنان بزد كه حزن از دل‌ها برفت و اين دو بيت بخواند :\r\n شكفته شد گل حمرا و گشت بلبل مست * صلاى سرخوشى اى عارفان باده‌پرست\r\nبيار باده كه در بارگاه استغنا * چه پاسبان و چه سلطان چه هوشيار و چه مست \r\nپس خواجه را طرب روى داده ، بكنيزك لاغر اشارت كرده ، به او گفت : اى حور بهشتى ، ما را بآواز خوش خود بنشاط درآور . پس كنيزك ، عود بگرفت و بآواز خوش ، يك دوبيتى برخواند .\r\nپس خواجه بطرب آمده ، و اشارت بكنيزك زرد كرده ، به او گفت : اى آفتاب روشن ، از اشعار نغز بخوان . آن كنيزك ، عود گرفته ، بنغمه‌هاى نشاطانگيز ، اين ابيات بخواند :\r\n در همه دير مغان نيست چو من شيدائى * خرقه جائى گرو و باده و دفتر جائى\r\nكرده‌ام توبه بدست صنم باده‌فروش * كه دگر مى نخورم بىرخ بزم‌آرائى\r\nجويها بسته‌ام از ديده بدامان كه مگر * در كنارم بنشانند سهى بالائى \r\n\r\n","description":"","footnote":"","page_name":" 433 ","page_number":433},
  {"content":"\r\n\r\nخواجه را طرب روى داده و اشارت بكنيزك سياه كرده ، به او گفت : اى مردمك چشم ، بخوان . پس كنيزك ، عود بگرفت و تارهاى او را محكم كرد و چندين راه بزد . پس از آن به راه نخستين بازگشته ، با نغمهاى نشاطانگيز ، اين ابيات بخواند :\r\n\r\n","description":"","footnote":"","page_name":" 434 ","page_number":434},
  {"content":"\r\n\r\n گل در بر و مى در كف و معشوقه بكامست * سلطان جهانم بچنين روز غلامست\r\nدر مذهب ما باده حلالست و لكن * بىروى تو اى سرو گل‌اندام حرامست\r\nگوشم همه بر قول مى و نغمهء چنگست * چشمم همه بر لعل لب و گردش جامست\r\nميخواره و سرگشته و رنديم و نظرباز * آن‌كس كه چو ما نيست در اين شهر كدامست \r\nپس از آن كنيزكان برخاسته ، در پيش خواجه ، زمين ببوسيدند و به او گفتند كه : در ميان ما داورى كن كه كداميك نيكوتريم ؟ خواجه بحسن و جمال و اختلاف الوان ايشان نظر كرده ، شكر خداى تعالى بجاآورد و بايشان گفت : در ميان شما هيچ‌كدام نيست مگر اينكه قرآن آموخته و علوم ياد گرفته و اخبار پيشينيان دانسته است . اكنون خواهش من اينست كه هريك از شما بر پاى خاسته ، ضد خود را مخاطب كند و خويشتن را مدح و او را هجا گويد . و لكن سخن هريك را از قرآن شريف يا اخبار و اشعار ، دليلى بايد . تا من مايهء دانش شما را بدانم و سخن گفتن شما را را نظر كنم . ايشان گفتند : سمعا و طاعة .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و سى و چهارم برآمد\r\nگفت : اى ملك جوان‌بخت ، كنيزكان گفتند : سمعا و طاعة . پس از آن كنيزك سفيد برخاسته ، بكنيزك سياه اشاره كرده ، گفت : اى سياهك ، بدان كه من چون بدر درخشنده و تابنده هستم و لون من آشكار است و جبين من روشن است و خداى تعالى در كتاب عزيز خود به پيغمبرش موسى عليه السلام فرموده :  أَدْخِلْ \r\n\r\n","description":"","footnote":"","page_name":" 435 ","page_number":435},
  {"content":"\r\n\r\n يَدَكَ فِي جَيْبِكَ تَخْرُجْ بَيْضاءَ مِنْ غَيْرِ سُوءٍ .  57 و نيز خداى تعالى فرموده :  وَ أَمَّا الَّذِينَ ابْيَضَّتْ وُجُوهُهُمْ .  58 مرا لون ، آيت رحمت و حسن جمال من بحدّ نهايت رسيده و جامهء خوبى ، مرا برازنده است و دلها گروگان منستند . و بحديث اندر است كه بهترين لونها سپيدى است و مسلمانان بجامهء سپيد افتخار كنند . و اگر من هم بخواهم سپيد را مدحت گويم ، سخن دراز كشد و لكن سخن مختصر كه بمراد كفايت كند ، بهتر از مطوليست كه بمطلب وفا نكند . اى سياهك ، به زودى بمذمت تو شروع كنم . و اى مدادگونه و غراب‌وش ، در مدحت بياض و مذمت سواد ، شاعر گفته :\r\n نديدهء كه دُرى را ببدرهء بخرند * بيك درم بفروشند تودهء انگِشت\r\nسياه‌روى بود جاودانه در دوزخ * سفيدروى رود بر خلاف او ببهشت \r\nو در مثل گفته‌اند : كيف يوجد اسود عاقل ؟ يعنى : سياه خردمند كجا يافت مىشود ؟ پس خواجه به او گفت : بنشين . بهمين‌قدر كفايتست . پس از آن بكنيزك سياه گفت : برخيز . كنيزك برخاست و اشارت بكنيزك سپيد كرده ، به او گفت : آيا تو ندانستهء كه در قرآن منزل به نبى مرسل وارد شده :    وَ اللَّيْلِ إِذا يَغْشى وَ النَّهارِ إِذا تَجَلَّى .    59 اگرنه شب ، حرمتى ميداشت ، خداى تعالى به او سوگند ياد نميكرد و او را از روز ، پيش نمىانداخت . آيا ندانستهء كه سياهى ، زينت شبابست . چون سپيدى پيرى بيايد ، لذتها برود و مرگ نزديك شود . پس ترا سرزنش كردن من نشايد . شعر :\r\n اگر قطرهء از سياهىّ من * به روى تو افتد بوجه حَسَن\r\nاز آن خال حسنت يكى صد شود * خريدار حسن تو بىحد شود\r\nاگر از بياض تو برعكس كار * بجلدم شود نقطهء آشكار\r\nمرا خلق مبروص خوانند و شوم * گريزند از من بهر مرز و بوم \r\nو نيز اى سپيدك ، جمع آمدن دوستان ، جز در شب نشايد و همين فضل ،\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nاو را كافيست و او پردهء احبابست . ايشان را از بدگويان و ملامت‌گران نگاه دارد .\r\nو شاعر درين معنى ، نكو گفته :\r\n امشب منم و صحبت آن سرو بلند * مى را ز لبش چاشنى داده بقند\r\nاى شب اگرت هزار كار است مرو * اى صبح گرت هزار شاديست مخند \r\nاگر من سياهى را چنان كه سزاوار است ، مدحت گويم ، در اوراق نگنجد .\r\nولى به همين مختصر اقتصاد كردم . و اما اى سپيدك ، لون تو لون بصر را ماند و جمال تو اندوه و غصه فزايد . و وارد شده است كه زمهرير ، عذاب اهل نكير است . و از فضيلت سياهى است كه كلام مجيد الهى را با مداد نويسند و مشك و عنبر را بسياه‌فامى ستايش ميكنند و به قيمت گران فروشند و از براى ملوك بارمغان برند . و اگر سياهى ، بهترين چيزها نميبود ، خدا او را مردمك ديده قرار نميداد . و شاعر در مدح من گفته :\r\n هرگه كه كنم بعارضين تو نگاه * در ديدهء من تيره نمايد رخ ماه\r\nتو مردمك چشم منى اى دلخواه * غم نيست اگر ديدهء تو هست سياه \r\nخواجه به او گفت كه : بنشين كه همين‌قدر كفايتست . پس خواجه بكنيزك فربه اشارت كرد كه : برخيز . كنيزك فربه بر پاى خاست .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و سى و پنجم برآمد\r\nگفت : اى ملك جوان‌بخت ، كنيزك فربه برخاست و اشارت بكنيزك لاغر كرد و گفت : حمد خدائى را كه صورت مرا نيكو آفريده و بفربهى ، حسن و جمال من بيفزوده . و مرا در كتاب عزيز ذكر فرموده و گفته است : 60  فَجاءَ بِعِجْلٍ سَمِينٍ .  و مرا چون باغى آفريده كه درو شفتالو و سيب و نار باشد . و مردمان ، مرغ فربه\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nدوست دارند و از مرغ فربه بخورند و فربهى را بسى مفاخر است .\r\nو اما اى لاغرك ، ساق‌هاى تو چون ساق‌هاى گنجشك است و به آتش گاوسوز همىماند . و در تو چيزى نيست كه خاطر را شادمان كند . چنانچه شاعر گفته :\r\n اى چون پى عصفور ترا لاغر پى * لاغر تن تو چون تن من باشد كى\r\nآنجا كه منم كى نگرد كس سوى تو * آنجا كه بود سرو كه بيند سوى نى \r\nخواجه به آن كنيزك گفت : بنشين . و اشارت بكنيزك لاغر كرد . كنيزك لاغر چون نهال سرو برخاست و او را ساق و قد بشاخهء خيزران و ساقهء ريحان همىمانست . و گفت : حمد خداى را كه مرا نيكو آفريده . كه وصل من اصل مقصود است و مرا بنهال سرو شبيه كرده كه دلها به دو مايلند . اگر برخيزم ، سبك برخيزم . و اگر بنشينم ، چابك بنشينم . و كس را نديدهء كه بگويد معشوق من چون پيل و يا مانند كوه ، عريض و طويل است . بلكه معشوق را بنهال سرو ، مانند كنند .\r\nديدن من راحت جانهاست و خنديدنم آفت روانها . گويا كه من شاخهء خيزران و يا ساقهء ريحان هستم و مرا در خوبى ، نظير نيست . چنانچه شاعر در مدحت من گفته :\r\n لاغرى يار منست از همه خوبان جهان * كه مه موى ميانست و بت تنگ‌دهان\r\nيار لاغر بهمه‌حال ز فربه خوشتر * ور ندانى ز من آگاه شو و نيك بدان\r\nلاغرى دارم و با او دل من سخت خوش است * صبر نتوانم ازو يك نفس و نيم زمان \r\nو در چون منى ، عاشقان حيران شوند و مشتاقان ، سرگردان بمانند . ولى اى فربه ، خوردن تو چون خوردن پيل است و بودن با تو دل را آسودگى نبخشد . و\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nبزرگى شكم و فربهى ، ترا ملاحتى و لطافتى نيست . فربه را جز ذبح كردن نبايد و او را هيچگونه مدحت نشايد . و اگر كسى با تو مزاح كند ، به او خشم آورى . و غنج و دلال تو بسى زشت است . و اگر راه به روى ، خسته و درمانده شوى . و اگر چيز خورى ، سير نگردى . نه ترا حركتى هست و نه در تو بركتى . و ترا مشغله ، جز خور و خواب نباشد . گويا تو خيك هستى ، باد دميده . و يا پيلى هستى ، مسخ شده . در تو از خير ، هيچ‌چيز نيست و شاعر در مذمت تو نكو گفته :\r\n فربهان را نتوان داشت نهان در همه‌جاى * لاغران را بهمه‌جاى توان داشت نهان\r\nسبكى شادى جانست و گرانى غم دل * بفروشم غم دل باز خرم شادى جان\r\nجان سبك باشد و لاغر نبود جز كه سبك * تن گران باشد و فربه نبود جز كه گران \r\nپس خواجه به او گفت : بنشين . آنگاه اشارت بكنيزك زرد كرده . كنيزك زرد بر پاى خاست و اشارت بكنيزك گندم‌گون كرد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و سى و ششم برآمد\r\nگفت : اى ملك جوان‌بخت ، كنيزك زرد اشارت بكنيزك گندم‌گون كرده ، گفت : مرا خداى تعالى در قرآن ذكر كرده و مدحت گفته و رنگ مرا برنگهاى ديگر برترى داده و فرموده است :  صَفْراءُ فاقِعٌ لَوْنُها تَسُرُّ النَّاظِرِينَ .  61 مرا لون ، بهترين لونهاست و مرا رنگ بآفتاب و ماه و ستارگان ماند . من رشك ماه و مشترى و كشور صباحت و دلبرى هستم . رنگ من چون زر ، عزيز است . و در من بسى منفعتهاست . و در مدح چون منى ، شاعر گفته :\r\n مهر وى منا اگر بود چهر تو زرد * خوش باش كه در خيل نكويانى فرد\r\nتو پيش رو يكسره مهرويانى * چون پيشرو يكسره گلها گل زرد \r\n\r\n","description":"","footnote":"","page_name":" 439 ","page_number":439},
  {"content":"\r\n\r\nو اى كنيزك گندم‌گون ، رنگ تو چون رنگ گاوميش است . مردمان از تو نفرت كنند و هرچيزىكه برنگ تو باشد و هرطعام كه رنگ تو دارد ، مسموم است . و رنگ تو از علامات حزن است . هرگز در و گوهر و سيم و زر برنگ تو نباشد . اگر ترا بيارايند ، زشت شوى و اگر آرايش تو برود ، زشتى تو بيفزايد . نه سياه هستى كه ترا تعريف كنند و نه سفيدى كه ترا توصيف گويند . و در تو هيچگونه خوبى نيست ، چنان كه شاعر گفته :\r\n هركرا عقل بود پيشرو و راه‌نمون * نشود شيفته هرگز برخ گندم‌گون\r\nچون‌كه آدم دل او ميل سوى گندم كرد * كرد از جنّت فردوس خدايش بيرون \r\nخواجه ، او را گفت : بنشين . و بكنيزك گندم‌گون اشارت كرد . و او كنيزكى بود خوش‌سيما و سروبالا ، بديع الجمال و فرشته مثال و عنبرين‌موى و بهشتى خوى و لاغر ميان و فربه سرين . تنى داشت نرم‌تر از حرير و زلفكانى سياه‌تر از قير . در حال ، باشارت خواجه برخاست و گفت : حمد خدائى را كه مرا نيكو آفريده . نه فربهء ، مذموم هستم و نه لاغر شوم و نه چون مبروص ، سفيد و نه چون زنگيان ، سياه و پليد . بلكه رنگ من پسنديدهء خردمندان و برگزيدهء شاعران است .\r\nكه گندم‌گون را بهر زبان مدحت گويند و او را بهمهء رنگها برتر شمرند ، چنانچه شاعر گفته :\r\n آن سيه‌چرده كه شيرينى عالم با اوست * چشم مىگون لب خندان دل خرم با اوست\r\nگرچه شيرين‌دهنان پادشهانند ولى * او سليمان زمانست كه خاتم با اوست\r\nخال مشكين كه بر آن عارض گندم‌گون است * سر آن دانه كه شد ره‌زن آدم با اوست \r\nرنگ مرا ملوك رغبت كنند . و من لطيف است و قد من ظريف . و مرا تن ،\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nپرنيان است . در ملاحت و ادب و فصاحت بغايت رسيده‌ام . مرا مزاح ، خوش است . اما تو اى كنيزك زردگون ، بسرگين همىمانى . ترا طلعت ، چون طلعت بوم است و طعم تو چون طعم زقوم . و از نكوئى در تو نشانهء نيست . و در وصف چون توئى ، شاعر گفته :\r\n متنفّر ز بس‌كه مكروهى * از تو و صحبت تو عفريت است\r\nروى تو هست زرد چون كبريت * نفست همچو دود كبريت است \r\nچون كنيزك سخن بانجام رسانيد ، خواجه به او گفت : بنشين\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و سى و هفتم برآمد\r\nگفت : اى ملك جوان‌بخت ، چون كنيزك سخن بانجام رسانيد ، خواجه گفت : بنشين و بهمين‌قدر كفايت كن . پس از آن ، خواجه ميان كنيزكان اصلاح كرد و خلعتهاى فاخر بايشان پوشانيد و گوهرهاى گران‌بها بايشان ببخشود .\r\nچون مامون اين حكايت از محمد بصرى بشنيد ، گفت : يا محمد ، مكان آن مرد يمانى كجاست تا اين كنيزكان از براى من شرى كنى ؟ محمد بصرى گفت : ايها الخليفه ، شنيده‌ام كه خواجهء كنيزكان بايشان مفتون است و بجدائى ايشان شكيبا نتواند بود . مامون گفت : از براى هريك از كنيزكان ، ده هزار دينار ببر . پس محمد بصرى ، شصت هزار دينار برداشته ، بخانهء آن مرد يمانى رفت .\r\nچون بنزد او برسيد ؟ به او گفت : خليفه قصد خريدن كنيزكان تو دارد و شصت هزار دينار قيمت ايشان با من فرستاده . تو از بهر پاس خاطر خليفه ، كنيزكان را به فروش . آن مرد ، كنيزكان را بسوى خليفه بفرستاد . چون كنيزكان بنزد خليفه درآمدند ، خليفه ، مجلسى لطيف از براى ايشان مهيّا كرده ، با ايشان بصحبت و منادمت بنشست و از حسن و جمال و اختلاف الوان و حسن گفتار ايشان شگفت\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nماند . و ديرگاهى خليفه با ايشان شب و روز بسر ميبرد . پس از آن خواجهء ايشان بجدائى كنيزكان طاقت نياورده ، مكتوبى بخليفه مأمون بنوشت و از محنت جدائى كنيزكان بخليفه شكايت كرد و در مكتوب ، اين دو بيتى نيز بنوشت :\r\n در فرقت آن شش صنم سيمين‌تن * شش چيز جدائى بگزيد است از من\r\nهوش از سر و رنگ از رخ و نور از ديده * صبر از دل و طاقت ز كف و جان از تن \r\nچون مكتوب بخليفه برسيد ، كنيزكان را جامهء فاخر پوشانده ، شصت هزار دينار به ايشان بداد و ايشان را بنزد خواجهء ايشان فرستاد . كنيزكان در نزد خواجه حاضر آمدند . خواجه بايشان فرحناك گشت و با ايشان بخوشى بسر ميبرد تا هادم لذّات بايشان بتاخت .\r\n\r\nحكايت بديهه‌گوئى ابو نواس\r\nو نيز از جملهء حكايتها اينست كه : خليفه هرون الرشيد را شبى از شبها بيخوابى بگرفت و او را فكرت بزرگ روى داد . پس برخاسته ، در اطراف قصر همىرفت تا اينكه بغرفهء برسيد كه پردهء برو آويخته بود . چون پرده بيك سو كرد ، در صدر غرفه ، تختى بديد و در آن تخت ، يكى سياهى پديد بود كه گويا كسى سياه‌رنگ در آنجا خفته و در چپ و راست او شمعها روشن بود . پس خليفه او را نظاره ميكرد . خليفه را از اين حالت ، عجب آمد و با خود گفت : اين شمع و تخت كجا و اين كنيزك سياه كجا ؟ پس بتخت نزديك رفت . ديد كه در روى تخت ، دختركى خفته و گيسوان بر رو انداخته . چون گيسوان بيك سو كرد ، ديد كه بآفتاب همىماند . كنيزك در حال ، از خواب بيدار شد و گفت : يا امين اللّه ما هذا الخبر ؟ 62 خليفه گفت : مهمان است . آمده‌ام تا به آواى عود گوش بسپارم .\r\nكنيزك كه چنين شنيد ، برخاسته ، عود بدست گرفت ، تارهاى او را محكم كرد و\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nببست و يك راه بزد . پس از آن به راه نخستين بازگشته ، با نعمهاى نشاطانگيز ، اين ابيات بخواند :\r\n اى كه گفتى هيچ مشكل چون فراق يار نيست * گر اميد وصل باشد همچنان دشوار نيست\r\nخلق را بيدار بايد بود ز آب چشم من * اين عجب كان وقت ميگريم كه كس بيدار نيست\r\nنوك مژگانم بسرخى بر بياض روى زرد * قصهء دل مينويسد حاجت گفتار نيست . \r\nچون كنيزك ابيات بانجام رسانيد ، گفت : ايها الخليفه ، من مظلوم هستم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و سى و هشتم برآمد\r\nگفت : اى ملك جوان‌بخت ، آن كنيزك گفت : ايها الخليفه ، من مظلوم هستم . خليفه به او گفت : ترا كه ستم كرده ؟ كنيزك گفت : پسر تو ديرگاهى است كه مرا بده هزار دينار خريده و مىخواست كه مرا به تو بهدّيت دهد . دختر عم تو ، زبيده دو برابر قيمت مرا به پيش او بفرستاد و او را فرمود كه مرا درين غرفه جاى داده ، از تو پوشيده دارد . خليفه به او گفت : از من چيزى درخواست كن . كنيزك گفت : تمناى من از تو اينست كه مرا از اين وضع نجات دهى . خليفه وعده داد و كنيزك را در آنجا گذاشته ، برفت . چون بامداد در مسند خلافت بنشست ، ابو نواس شاعر را بخواست . چون ابو نواس در پيش خليفه بايستاد ، خليفه به او گفت : شعرى بخوان كه « يا امين اللّه ما هذا الخبر » در او باشد . ابو نواس گفت : سمعا و طاعة .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 443 ","page_number":443},
  {"content":"\r\n\r\n\r\nچون شب سيصد و سى و نهم برآمد\r\nگفت : اى ملك جوان‌بخت ، ابو نواس گفت : سمعا و طاعة . و در حال ، اين ابيات برخواند :\r\n دوش پاسى رفته از شب بيشتر * برد انديشه برون خوابم ز سر\r\nگرد خانه گشتمى شوريده‌وار * بر در هرحجرهء كردم گذر\r\nگشتم و هنگام گشتن مر مرا * پيكرى آمد سياه اندر نظر\r\nليكن آن حورى سپيداندام بود * گشته در گيسو سراپا مستتر\r\nطلعتش آزار ماه آسمان * قامتش آزرم سرو كاشمر\r\nگفت با من از سر مستى و ناز * يا امين اللّه ما هذا الخبر \r\nخليفه بابو نواس گفت : خدا ترا بكشد . گويا تو در نزد ما حاضر بوده‌اى .\r\nآنگاه خليفه از براى ابو نواس ، خلعتى با هزار دينار ببخشود و ابو نواس ، شادمان از نزد خليفه بازگشت .\r\n\r\n","description":"","footnote":"","page_name":" 444 ","page_number":444},
  {"content":"\r\n\r\n\r\nحكايت بخشش سگ\r\nو از جملهء حكايتها اينست كه مردى وام بسيار داشت و بىچيز و بدروزگار بود . از تهىدستى ، اهل و عيال خود را ترك كرده ، از شهر بدرآمد و حيران همىرفت . پس از ديرزمانى بشهرى برسيد و بمذلت و خوارى بدان شهر درآمد و از گرسنگى و رنج سفر بتعب اندر بود . پس او را بيكى از كوچهاى شهر گذر افتاد . جمعى از بزرگان را ديد كه هميروند . با ايشان برفت تا به جائى برسيدند كه به مكان ملوك شبيه بود . آن مرد نيز با ايشان درون رفت . در صدر آن مكان ، مردى ديدند باوقار ، و جلالت و بزرگى از جبينش آشكار بود و غلامان و خادمان در پيش او صف كشيده بودند . چون آن مرد ، ايشان را بديد ، بر پاى خاسته ، بايشان اكرام كرد و آن مرد بينوا از ديدن اين حالت بهراس اندر شد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 445 ","page_number":445},
  {"content":"\r\n\r\n\r\nچون شب سيصد و چهلم برآمد\r\nگفت : اى ملك جوان‌بخت ، آن مرد بينوا از ديدن اين حالت بهراس اندر شد و از مشاهدهء خدم و حشم مدهوش گرديد . آنگاه پس‌تر رفته ، در مكانى دور تر از مردم ، تنها بنشست و بحيرت به اين سوى و آن سوى نظاره ميكرد كه ناگاه مردى درآمد و چهار سگ شكارى با خود بياورد كه بر آن سگها گونه‌گونه حرير و ديبا پوشانده بودند و طوق‌هاى زرّين و سلسله‌هاى سيمين در گردن داشتند . پس آن سگها را هريكى به جائى جداگانه ببست و خود برفت . پس از زمانى از براى هريك از سگان ، ظرف‌هاى زرّين‌پر از طعام لذيذ بياورد و ظرف‌ها در پيش سگان ، جداجدا بگذاشت و خود از پى كار خويش برفت . و آن مرد بينوا به آن طعام‌ها نظاره كرده ، از شدت گرسنگى مىخواست پيش يكى از سگها رفته ، با او طعام خورد . ولى ترس مانع بود . آنگاه سگى از آن سگها بسوى آن مرد نظر كرد و بالهام غيبى ، حالت او بدانست و از ظرف طعام ، پس‌تر ايستاد و آن مرد را به خوردن طعام اشارت كرد . آن مرد پيش‌آمده ، به قدر كفايت ، طعام خورد و خواست كه بيرون رود . سگ ، او را اشارت كرد كه اين ظرف را به قيمت طعام از بهر خود بگير . پس آن مرد ، ظرف بگرفت و از خانه بدر رفت و كسى بر اثر او نيامد . و از آن شهر به شهر ديگر سفر كرد . ظرف را در آن شهر بفروخت و به قيمت او بضاعت خريده ، بسوى شهر خود بازگشت و به بيع و شرى بنشست و وام‌هاى خود ادا كرد . و نعمت و بركت ، او را روى داد و ديرگاهى در شهر خود بسر برد .\r\nپس از آن با خود گفت : ناچار من به شهر خداوند آن ظرف زرّين سفر كنم و از براى او هديت‌هاى شايسته برم و قيمت ظرفى را كه سگى از سگان او به من داده بود ، به او بدهم . پس هديه‌هاى شايسته فراهم آورده و قيمت ظرف را برداشته ، سفر كرد . و شبانروز همىرفت تا آن‌كه بدان شهر برسيد . و در كوچه‌هاى شهر بگرديد تا اينكه بدان محلّت رسيد . آن مكان را ديد خراب گشته\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nو بجز بوم و غراب ، كس بدانجا نيست . از مشاهدهء اين حال ، پريشان‌خاطر شد و گفتهء شاعر بخواند :\r\n آنجا كه بود آن دلستان با دوستان در بوستان * شد گرگ و روبه را مكان شد زاغ و كركس را وطن\r\nكاخى كه ديدم چون ارم خرم‌تر از روى صنم * ديوار او بينم بخم مانندهء پشت شمن \r\nچون آن مرد ، آن حالت بديد ، با حزن‌واندوه يار گشته ، بحسرت و افسوس ايستاده بود كه مرد مسكينى را بديد و از ديدن او باندامش لرزه افتاد و بر حالت او دلش بسوخت . به او گفت : هيچ ميدانى كه روزگار با خداوند اين خانه چه لعبت باخته و غلامان ماه‌روى و كنيزكان زهره‌جبين او كجا شدند و بنيان اين خانه چرا ويران گشت ؟ آن مرد مسكين گفت : خداوند اين خانه ، من مسكين هستم كه حوادث روزگار ، مرا به اين روز انداخته . و لكن سخن پيغمبر عليه السلام ، عبرت‌گيرندگان را موعظتى است بليغ . كه آن‌جناب فرموده : خدا را فرض است كه در اين‌روزگار ، هيچ‌كس را بلند نكند ، مگر اينكه او را پست گرداند . پس اگر مقصود ، سؤال كردن از سبب اين كار است ، از حادثات روزگار ، اين كارها عجب نيست . بدان كه من خداوند اين خانه بودم و غلامان ماهروى و كنيزكان زهره جبين ، مرا بودند . لكن روزگار ، روى از من بگردانيد و كنيزكان و زر و مال مرا ببرد و مرا بدين حالت بگذاشت و حادثاتى كه در نزد روزگار پوشيده بود ، روى به من آوردند . ولى اين سؤال تو سبب عجيبى دارد . سبب به من بازگوى و تعجب به يك سو بنه . آن مرد ، تمامت قصه به او بازگفت و به او گفت : اكنون ترا هديتى آورده‌ام و قيمت آن ظرف زرّين را كه سبب بىنيازى من شد و پس از خرابى ، باعث آبادانى من گرديد ، از بهر تو آورده‌ام . آن مرد چون اين سخن بشنيد ، سر بجنبانيد و بگريست و بناليد و گفت : اى فلان ، گمان ميكنم كه تو ديوانه باشى . از آن‌كه چنين سخن از عاقل سر نميزند . چگونه مىشود كه سگى از سگان من\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nظرفى زرّين به تو داده باشد و من قيمت آن ظرف را از تو بازپس ستانم ؟ اگر من از گرسنگى بميرم ، بانعام سگ خود باز نخواهم گشت . به خدا سوگند هديت ترا نپذيرم . بسلامت به شهر خود بازگرد . پس آن مرد ، پاى او را بوسه داده ، او را ثنا گفت و وداعش كرده ، بازگشت و هنگام وداع ، اين بيت را برخواند :\r\n اى خدا تو منفقان را ده خلف * اى خدا تو ممسكان را ده تلف \r\n\r\nحكايت عيار جوانمرد\r\nو از جملهء حكايتها اينست كه در سرحدّ اسكندريه ، والى بود حسام الدين نام . شبى از شبها در مسند بزرگى نشسته بود كه مردى از سپاهيان بنزد او درآمد و به او گفت : ايها الوالى ، من امشب بدين شهر داخل شدم و در فلان كاروانسرا فرود آمدم و پاسى از شب را در آنجا بخفتم . چون بيدار شدم ، ديدم كه بدرهء كه دو هزار دينار در او بود ، از خورجين من گم شده . والى ، سرهنگان را فرمود كه هركس بكاروانسرا اندر بود ، حاضر آوردند و ايشان را تا بامداد بزندان بفرستاد .\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nچون بامداد شد ، از زندانشان بدرآورد و مرد سپاهى را نيز بخواست و همىخواست كه ايشان را عقوبت كند . ناگاه مردى صف‌ها شكافته ، پيش‌آمد و در پيش والى بايستاد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و چهل و يكم برآمد\r\nگفت : اى ملك جوان‌بخت ، مردى صفها شكافته ، پيش‌آمد و در پيش والى و آن مرد سپاهى بايستاد و گفت : ايها الامير ، اين مردم رها كن . كه ايشان مظلومانند و مال اين سپاهى را من برده‌ام . و بدرهء او همين است كه از خورجين بدرآورده‌ام . پس بدره از آستين درآورد و در پيش والى و آن مرد سپاهى بنهاد . والى به آن مرد گفت : مال خود بگير . كه ترا بمردمان ديگر راهى نيست . حاضران ، آن مرد را دعا كردند . پس از آن ، آن مرد گفت : ايها الامير ، اينكه بدره را خود بنزد تو آوردم ، عيارى نبود . بلكه عيارى اينست كه اين بدره را دوباره از اين مرد سپاهى بربايم .\r\nوالى گفت : اى عيار ، چه كردى و بدره را چگونه ربودى ؟ گفت : ايها الامير ، من در مصر ببازار صيرفيان ايستاده بودم كه اين مرد ، اين زرها را صرافى كرده ، بهميان بنهاد . من كوچه بكوچه از پى او روان شدم و بدزديدن اين مال ، راهى نيافتم . پس از آن ، اين مرد سوار شده ، سفر كرد . من از پى او شهر به شهر همىگشتم و در گرفتن اين مال ، حيلت‌ها به كار مىبردم . ولى بگرفتن اين مال ، راهى نيافتم . چون او بدين شهر درآمد ، من نيز از پى او درآمدم . چون بكاروانسرا فرود آمد ، من نيز در پهلوى او جاى گرفتم و بانتظار او بودم تا اينكه بخوابيد و نفير خواب از او بشنيدم . نرمك‌نرمك بسوى او رفته ، خورجين را با اين كارد بريده بدره بدين منوال بگرفتم . و دست برده ، بدره از پيش والى و سپاهى بگرفت و بيكسو رفت . مردم او را ميديدند و گمان ميكردند كه ميخواهد بايشان بنمايد كه بدره را از خورجين ، چگونه گرفته است . كه ناگاه او بدويد و\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nخود را ببركهء آب بينداخت . والى بانگ بر خادمان زد كه : او را بگيريد . خادمان برفتند و رختها نكنده ، ببركه اندر شدند . ولى آن مرد عيار از پى كار خود رفته بود . او را بسى تفتيش كردند و نيافتند . آنگاه والى بمرد سپاهى گفت : ترا بمردم دستى نماند . كه ستمكار خود را بشناختى و مال خود را بدست آورده ، نتوانستى نگاهداشتن . پس سپاهى برخاسته ، محزون برفت و مردمان از دست او خلاص شدند .\r\n\r\nحكايت سه واقعه عجيب\r\nو از جملهء حكايتها اينست كه : ملك ناصر در روزى از روزها والى قاهره و والى بولاق 63 و والى مصر قديم را حاضر آورد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 450 ","page_number":450},
  {"content":"\r\n\r\n\r\nچون شب سيصد و چهل و دوم برآمد\r\nگفت : اى ملك جوان‌بخت ، ملك ناصر به آن سه تن واليان گفت كه : ميخواهم عجيبترين واقعهء كه در زمان ولايت هريك از شما روى داده ، براى من بيان كنيد .\r\nوالى قاهره گفت : ايها الملك ، عجيبتر حكايتى كه در اين ولايت به من روى داد ، اينست كه درين شهر ، دو مرد بودند كه بقروح و دماء و جراحات و اموال ، شهادت ميدادند و گواهى ايشان بسى معتبر بود . ولى ايشان بلهوولعب ، حريص بودند و من به هيچ حيلت بديشان راه نمييافتم كه ايشان را گرفته ، انتقام بكشم . پس من باده‌فروشان و خداوندان خانهايى را كه از براى فساد مهيا بود بسپردم كه وقتى آن دو عادل در مكانى بباده‌گسارى بنشينند ، خواه با همديگر باشند ، خواه تنها ، مرا آگاه كنند و از من پوشيده ندارند .\r\nاتفاقا در يكى از شبها مردى پيش من آمد و به من گفت : اى والى ، آن دو عادل در فلان كوچه بفلان خانه اندرند كه مسكر همىخورند و منكر هميكنند .\r\nپس من برخاسته ، با غلام خود ، پنهانى بسوى ايشان برفتم و هميرفتم تا بدر خانه برسيدم . در بكوفتم . كنيزكى بدرآمده ، از براى من در بگشود و به من گفت : تو كيستى ؟ من جواب رد نكرده ، به خانه اندر شدم . آن دو عادل را ديدم كه با خداوند خانه نشسته و شاهد و شراب در پيش دارند . چون مرا بديدند ، برخاسته ، به من تعظيم كردند و مرا در صدر جاى دادند و گفتند : آفرين بمهمان عزيز و نديم ظريف . پس از آن خداوند خانه از نزد ما برخاسته ، ساعتى غايب شد . چون بازگشت ، سيصد هزار دينار با خود بياورد و هيچ از من بيم نداشت . به من گفت :\r\nايها الوالى ، تو بهر طور كه بخواهى ، بآزار ما قادر هستى . و لكن اين كار ، ترا جز رنج نيفرايد . بهتر اينست كه تو اين مال را بگيرى و راز ما پوشيده دارى . كه ستار ، نام بزرگ خداست و راز بندگان پوشيده داشتن ، دوست دارد . من با خود\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nگفتم كه : اين مال از ايشان بگيرم و اين كرّت راز ايشان پوشيده دارم . اگر كرّت ديگر بايشان دست بيابم ، انتقام از ايشان بكشم . پس در مال طمع كرده ، مال بگرفتم و ايشان را به حال خود گذاشته ، بازگشتم . و هيچ‌كس از كار من آگاه نشد .\r\nروز ديگر نشسته بودم كه رسول قاضى درآمد و به من گفت : ايها الوالى ، قاضى تو را همىخواهد . من برخاسته ، بسوى قاضى رفتم و سبب را نمىدانستم . چون بنزد قاضى رسيدم ، آن دو شاهد عادل را با خداوند خانه در آنجا نشسته يافتم . پس خداوند خانه برخاسته ، سيصد هزار دينار به من ادعا كرد و محضرى بدرآورد كه آن دو شاهد عادل بادعاى او شهادت داده بودند . پس در نزد قاضى بگواهى آن دو عادل ، ادعاى او ثابت شد و قاضى ، مرا برد كردن آن مبلغ بفرمود . من از ايشان بيرون نيامدم ، مگر اينكه سيصد هزار دينار از من بگرفتند . من از كردهء خود پشيمان بودم و در غايت خجلت بازگشتم .\r\nپس والى بولاق برخاست و گفت : ايها الملك ، عجبتر حكايتى كه مرا روى داده ، اينست كه من وقتى سيصد هزار دينار مديون شدم و از هجوم دين‌خواهان برنج اندر بودم . پس هرچه داشتم ، بفروختم . صد هزار دينار جمع آوردم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و چهل و سوم برآمد\r\nگفت : اى ملك جوان‌بخت ، والى بولاق گفت : صد هزار دينار جمع آوردم و در كار خود بحيرت اندر بودم . تا اينكه شبى از شبها من در آن حالت نشسته بودم كه ناگاه در بكوفتند . غلامى را گفتم : ببين كه بر در كيست ؟ غلام بيرون رفت . چون بازگشت ، ديدم كه گونهء او زرد گشته و تن او همىلرزد . به او گفتم : ترا چه روى داد ؟ گفت : بر در ، مردى ديدم كه جامهء پوست در بر و تيغ در دست داشت و جمعى در همين هيئت با او بودند و ترا همىخواهد . پس شمشير بگرفتم و بيرون\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nرفتم . ايشان را ديدم . چنان بودند كه غلامك گفته بود . بايشان گفتم : كار شما چيست ؟ گفتند : ما دزدان هستيم و امشب غنيمتى بزرگ بدست آورده‌ايم و او را پيشكش تو گردانيده‌ايم تا در اين تنگدستى كه تو بسبب او اندوهناك هستى ، از آن يارى جوئى و وام خود را ادا كنى . من بايشان گفتم : آن غنيمت كجاست ؟ در حال ، ايشان صندوقى بزرگ پر از ظرف‌هاى زرين و سيمين حاضر آوردند .\r\nچون من او را بديدم ، فرحناك شدم و با خود گفتم : وام خود را از اين صندوق بدهم و از براى من دو برابر وام ذخيره خواهد ماند . پس من صندوق گرفته ، به خانه درآوردم و با خود گفت : نه از جوانمردى است كه ايشان را تهىدست روانه كنم . پس آن صد هزار دينار نقد را كه جمع آورده بودم ، بايشان بدادم و شكر احسان ايشان بجاى آوردم . ايشان زرها بگرفتند و از پى كار خود برفتند و هيچكس از اين كار آگاه نشد . پس چون بامداد شد ، هرچيز كه بصندوق اندر بود ، مسينش يافتم كه زراندود كرده بودند و همهء آنها برابر پانصد درم نبود . پس من از تلف شدن زرهاى خود و بفريبى كه از ايشان خورده بودم ، اندوهناك و محزون گشتم . و عجبتر حكايتى كه در زمان ولايت به من رفته است ، همين بود ، و السلام .\r\nپس از آن والى مصر قديم برخاست و گفت : ايها السلطان ، عجبتر حكايتى كه مرا روى داده ، اينست كه : من ده تن از دزدان را بدار كشيدم و هريكى را از چوبى جداگانه آويختم و پاسبانان بحراست ايشان بگماشتم . پس چون فردا شد ، بپاى دار رفتم كه كشته‌گان را نظاره كنم . دو كشته از يك چوب آويخته ديدم .\r\nبپاسبانان گفتم كه : اين كار كه كرده است و آن چوبى كه اين كشته به او آويخته بود ، كجاست ؟ پاسبانان ، حقيقت حال از من پنهان داشتند . آنگاه من قصد آزردن ايشان كردم . گفتند : ايها الامير ، بدان كه ما دوش خفته بوديم . چون بيدار شديم ، ديديم كه يكى از دار آويخته‌گان گريخته و چوب دار را برده است . بدين‌سبب ، ما از تو بهراس بوديم كه ناگاه دهقانى ديديم كه خرى در پيش داشت . ما او را گرفته ، بكشتيم و بجاى گريخته ، از همين چوبش بياويختيم . اى پادشاه ، مرا سخن\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nپاسبانان ، عجب آمد . بايشان گفتم : دهقان ، چه چيز همراه داشت ؟ گفتند :\r\nخورجينى در پشت خر داشت . پرسيدم كه : بخورجين اندر چه بود ؟ پاسبانان گفتند : نميدانيم . گفتم خورجين در نزد من حاضر آوردند . چون خورجين بگشودم ، مردى كشته در خورجين ديدم . با خود گفتم : سبحان اللّه . سبب كشته شدن اين دهقان ، نبوده است مگر ستمى كه به اين مظلوم كرده .\r\n\r\nحكايت عيار و اقرار او\r\nو از جملهء حكايت‌ها اينست كه : مردى از صيرفيان ، بدرهء زر سرخ با خود داشت و از دزدان همىگذشت . يكى از عياران گفت كه : من مىتوانم كه اين بدره از اين مرد بدزدم . ياران او گفتند : چگونه خواهى دزديد ؟ آن عيار گفت :\r\nنظاره كنيد تا چگونه خواهمش دزديد . پس آن عيار از پى صيرفى روان شد تا اينكه صيرفى به منزل خويش رفت و بدره را بر طاقچه گذاشته ، خود بآب‌خانه رفت و از كنيزك ابريق خواست . كنيزك ، ابريق پر از آب كرده و از پى او برفت و در خانه را باز گذاشت . فى الفور آن مرد عيار به خانه درآمد و بدره بگرفت و\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nبنزد ياران برد و ايشان را از ماجرا آگاه كرد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و چهل و چهارم برآمد\r\nگفت : اى ملك جوان‌بخت ، آن مرد دزد ، آنچه او را با صيرفى و كنيزك در ميان گذشته بود ، بياران بازگفت . ياران او گفتند : به خدا سوگند كارى كه تو كردهء ، نيكو عيارى است و همه‌كس نتواند چنين كارى كند . و لكن اين كار ، خلاف جوانمردى است . همين ساعت ، صيرفى از آب‌خانه بدر آيد . چون بدره را نبيند ، كنيزك را بيازارد . اگر تو عيار جوانمرد هستى ، كنيزك را از آزار خلاص كن . آن مرد عيار گفت : انشاء اللّه كنيزك و بدره هردو را خلاص كنم . پس آن مرد دزد بخانهء صيرفى بازگشت . ديد كه صيرفى ، كنيزك را از براى بدره همىآزارد در حال ، در بكوفت . صيرفى گفت : كيست ؟ دزد گفت : من غلامى هستم از همسايهء دكان تو كه در قيصريه دارى . خواجه‌ام ترا سلام مىرساند و ميگويد كه از چه ره گذر ، ترا حال دگرگون گشته و چرا بدرهء زر بر در دكان انداخته ، رفتهء ؟ كه اگر مردى بيگانه ، بدره را بديدى ، در حال بگرفتى . خدا را با تو بسى عنايت است كه بدره را جز خواجهء من كس نديد و گرنه ترا بدره تلف ميشد . پس از آن ، مرد دزد ، بدره بيرون آورد و بصيرفى بنمود . چون صيرفى بدره بديد ، گفت : همين بدره از منست آنگاه دست برد كه بدره را بگيرد . دزد به او گفت : به خدا سوگند كه بدره به تو ندهم تا چيزى ننويسى و مهر نكنى كه در نزد خواجه ، حجّت من باشد كه من ميترسم تو بدره بگيرى و در نزد خواجه ، تصديق من نكنى . پس صيرفى به خانه بازگشت كه وصول بدره را در ورقهء بنويسد . عيار در حال ، بازگشته ، از پى كار خود برفت و كنيزك خلاص شد .\r\n\r\n","description":"","footnote":"","page_name":" 455 ","page_number":455},
  {"content":"\r\n\r\n\r\nحكايت علاء الدين و دزد\r\nو از جملهء حكايتها اينست كه : علاء الدين والى ، شبى از شبها در خانهء خود نشسته بود كه مردى نيكوصورت و خوش‌منظر با خادمى كه صندوقى در سر داشت ، بدر خانهء علاء الدين آمده ، بيكى از غلامان او گفت كه : بنزد امير رفته ، او را آگاه كن كه قصد من اينست با او در يك جا جمع آيم . كه مرا با او راز نهفتهء است . غلامك بنزد علاء الدين بيامد و او را از واقعه آگاه كرد . علاء الدين بحاضر آوردن آن مرد بفرمود . چون آن مرد به خانه درآمد ، امير ، او را نكوصورت و خوش‌منظر يافت و در پهلوى خود ، او را جاى داد و او را گرامى داشت و به او گفت : چه حاجت دارى ؟ آن مرد گفت : من از راه‌زنان هستم و همىخواهم كه در دست تو توبه كنم و بسوى خدا بازگردم . و قصد من اينست كه تو مرا يارى كنى كه من به تو پناه آورده‌ام . و اين صندوق كه با من است ، در او چيزهاست كه چهل هزار دينار قيمت دارند و تو بدين صندوق ، سزاوارتر از ديگران هستى .\r\nو لكن تمنّاى من اينست كه از مال خالص حلال خود ، هزار دينار به من بدهى كه\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nمن او را سرمايه كرده ، كسب حلال كنم و از حرام بىنياز شوم . پس از آن ، صندوق گشوده ، بوالى بنمود . و در صندوق ، زرّينه‌ها و گوهرها و نگين‌ها و لؤلؤها چندان بود كه والى از ديدن آنها بحيرت اندر شد و فرحى بزرگ ، او را روى داد . و خازن خود را بخواست و با او گفت : فلان بدرهء كه هزار دينار در او است ، حاضر آور .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و چهل و پنجم برآمد\r\nگفت : اى ملك جوان‌بخت ، والى گفت : فلان بدره كه هزار دينار در او است ، حاضر آور . خازن ، همان بدره حاضر آورد . والى ، بدره را بدان مرد بداد . آن مرد ، بدره را بگرفت و شكرگويان از نزد والى بدرآمد و از پى كار خود برفت . چون بامداد شد ، والى ، زرگران و گوهرشناسان حاضر آورد و آنچه بصندوق اندر بود ، بديدند . همهء زرها مس و گوهرها و نگين‌ها شيشه بودند . والى از اين قضيه با اندوه بازگشته ، بطلب آن مرد بهرسو خادمان بفرستاد . ولى هيچكس او را پديد آوردن نتوانست .\r\n\r\nحكايت ابراهيم بن مهدى\r\nو از جملهء حكايتها اينست كه : خليفه مامون الرشيد بابراهيم بن مهدى گفت : طرفه حكايتى كه تو آن را ديده باشى ، حديث كن . ابراهيم گفت :\r\nايها الخليفه بدان كه من روزى به قصد تفرّج بيرون رفتم . مرا گذر بمكانى افتاد كه در آنجا رايحهء طعامى استشمام كردم و نفس من به آن طعام مشتاق گشته ، حيران بايستادم . نه از آن مكان ، گذشتن مىتوانستم و نه قدرت رفتن بدان مكان داشتم .\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nناگاه صداى بسيار لطيف و زيبايى از دخترى بشنيدم كه من بهتر از آن نشنيده بودم و از شنيدن آن هوش من برفت و رايحهء طعام فراموش كردم و از پى آن بودم كه بدانم كه صدا از كيست كه ناگاه مردى ديدم خياط كه نزديك آن مكان نشسته . پيش او رفته ، او را سلام دادم و او مرا جواب سلام گفت . به او گفتم : اين خانه از آن كيست ؟ گفت : خداوند اين خانه ، مردى است بازرگان ، ابو سعيد نام و جز بازرگانان با كسى منادمت نكند . پس من و آن خياط در سخن بوديم كه دو مرد باوقار بزرگ‌منش از سر كوچه پديد شدند . خياط به من گفت : اين دو تن از خواص نديمان خداوند خانه هستند و پيوسته با او انيس و جليس‌اند . من نام ايشان را از خياط ياد گرفتم و بسوى ايشان برفتم . چون بايشان برسيدم ، بايشان گفتم : فداى شما شوم . چرا درآمدن دير كرديد ؟ ابو سعيد در انتظار شما نشسته .\r\nپس با ايشان همىرفتيم تا بدر خانه برسيديم . من به خانه اندر شدم و ايشان نيز از پى من درآمدند . چون خداوند خانه ، مرا با ايشان بديد ، گمان كرد كه من با ايشان يار هستم . برخاسته ، مرا تحيّت گفت و در صدر مجلس ، مرا جاى داد . پس از آن مائده بگستردند . من با خود گفتم : شكر خدائى را كه مقصود من از آن طعام حاصل كرد . اميد دارم كه مراد من از آن صدا نيز برآيد . پس از آن به مكان ديگر رفته ، بمنادمت بنشستيم . خداوند خانه را مردى ديدم لطيف و ظريف . و با من ملاطفت و مهربانى ميكرد ، به گمان اينكه من مهمان ميهمانان او هستم . و مهمانان نيز غايت ملاطفت بجا ميآوردند ، به گمان اينكه من از نديمان خداوند خانه‌ام و پيوسته ايشان بر ملاطفت و مهربانى ميافزودند تا اينكه دختركى سروقد و ماه‌روى بيامد كه عود در كف داشته و با نغمه‌هاى نشاطانگيز ، اين دو بيت همىخواند :\r\n ساعتى كز درم آن سرو روان بازآمد * راست گويم بتن مرده روان بازآمد\r\nتا تو بازآمدى اى مونس جان از در غيب * هركه در سر هوسى داشت از آن بازآمد \r\nاى خليفهء جهان ، مرا از حسن و جمال و شعرهاى نغز آن دختر ، طرب و\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nنشاط روى داد . گفتم : اى دختر ، يك چيز ديگر باقى است . در حال ، دختر غضبناك گشته ، عود از دست بينداخت و گفت : كى بوده است كه شما چنين سفيهان و ناخردمندان بمجلس خود راه ميداديد ؟ من از گفتهء خود پشيمان شدم و حاضران را ديدم كه خيره‌خيره به من نظاره ميكنند . با خود گفتم : هرچه آرزوى من بود ، همه باطل شد . و در دفع ملامت ، حيلتى نيافتم مگر اينكه عود بخواستم و گفتم : اى دختر ، اكنون من آن راه را كه از تو فوت شده بود ، بزنم تا بر تو ظاهر شود . حاضران را از اين سخن ، جبين بگشود . و عود گرفته ، تارهاى او محكم كردم و اين دو بيت بخواندم :\r\n آن سرو كه گويند به بالاى تو ماند * هرگز قدمى پيش تو رفتن نتواند\r\nدنبال تو بودن گنه از جانب ما نيست * با غمزه بگو تا دل مردم نستاند \r\nدختر در حال ، برخاسته ، در پاى من افتاد و معذرت خواست و گفت : يا سيدى ، به خدا سوگند من رتبت ترا ندانستم و اين راه كه تو برزدى ، تا اكنون نشنيده بودم . پس حاضران را غايت طرب روى داده ، بملاطفت من بيفزودند و هريك از ايشان راهى ديگر و آوازى ديگر از من تمنّا كردند . من عود همىنواختم و همىخواندم تا اينكه ياران ، بى خود بيفتادند . خادمان ، مهمانان را برداشته ، بسوى منزل ايشان بردند و بجز دخترك و خداوند خانه ، كس نماند .\r\nآنگاه خداوند خانه با من گفت : يا سيدى ، مرا تا اكنون ، عمر بيهوده تلف گشته كه چون توئى را نشناختم . و لكن ترا به خدا سوگند ميدهد كه خود را به من آشكار كن .\r\nمن خود را به دو آشكار نميكردم . و او سوگند داد تا من خود را برو بشناساندم .\r\nپس نام من بشناخت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 459 ","page_number":459},
  {"content":"\r\n\r\n\r\nچون شب سيصد و چهل و ششم برآمد\r\nگفت : اى ملك جوان‌بخت ، ابراهيم بن مهدى گفته كه : خداوند خانه چون مرا بشناخت ، بر پاى خاست و گفت : عجب داشتم كه چنين فضل و دانش ، جز تو كس را باشد . روزگار ، مرا بنعمتى بزرگ رسانيده كه شكر او نتوانم گفت و گمان ميكنم كه خواب مىبينم . و گرنه كى طمع ميكردم كه مرا دست ببار درخت خلافت رسد و چون تو شاهبازى پا بآشيانه محقّر من نهد و با من بمنادمت بنشيند ؟ آنگاه من او را بنشستن سوگند دادم . بنشست و از سبب حضور من در آن مجلس بازپرسيد . من قصه را آغاز تا انجام با او بيان كردم و هيچ‌چيز از او پوشيده نداشتم . و گفتم : از رايحهء طعام به مقصود رسيدم و اما از آن صدا ، نه . پس با من گفت : اميد است از صدا نيز بمراد خويشتن برسى . آنگاه رو بكنيزكى كرده ، گفت : اى فلانه ، فلانه را بگو كه بمجلس درآيد . پس كنيزكان خود را يكان‌يكان بخواست و به من بازنمود و من خداوند صدا را در ميان ايشان نديدم . آنگاه گفت : يا سيدى ، به خدا سوگند جز خواهرم كسى نمانده و لكن ناچار او را بنزد تو درآورده ، بازنمايم . مرا از حسن خلق او عجب آمد . گفتم : فداى تو شوم ، خواهر را بياور . در حال ، خواهر خود را بياورد و سخن گفتنش را به من بنمود .\r\nديدم كه او خداوند صدا است . من به او گفتم : فداى تو شوم ، اين دخترك همانست كه من صداى او را شنيده‌ام . در حال ، غلامان را بحاضر آوردن شهود بفرمود و دو بدره زر سرخ حاضر آورد و بشهود گفت : اين سيد ما ابراهيم بن مهدى ، عمّ خليفه است . خواهر من فلانه را خواستگارى همىكند . من شما را گواه ميگيرم باينكه خواهر خود را به او تزويج كردم و يك بدره زر در مهر او دادم . پس از آن ، صيغه بخواند . من خود قبول كردم . آنگاه يكى از دو بدره را بخواهرش داده ، يكى ديگر بگواهان بخش كرده و روز بعد ، خواهرش را به خانهء من فرستاد . اى خليفه ، بجان تو سوگند كه آن مرد ، چندان جهيز با خواهر خود\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nبخانهء من بفرستاد كه خانه بر آن جهيزها تنگ آمد . پس از آن مرا از آن دخترك ، پسرى متولد شد و آن پسر ، همين است كه در پيش تو ايستاده . مامون را از جوانمردى آن مرد ، عجب آمد و بحاضر آوردن آن مرد بفرمود . چون آن مرد پيش خليفه حاضر آمد ، خليفه با او سخن گفت و از ظرافت و دانش و ادب او خيره ماند و او را از جملهء خواص و ندماى خود گردانيد .\r\n\r\nحكايت زن صدقه‌دهنده\r\nو از جملهء حكايتها اينست كه ملكى از ملوك بمردم شهر خود گفت :\r\nهركس از شما چيزى تصدق كند ، دست او را ببرم . مردم از صدقه بازماندند .\r\nكسى نميتوانست به كسى تصدق كند . اتفاقا روزى از روزها گدائى را گرسنگى بىطاقت كرده ، بدريوزگى بنزد زنى رفت و به او گفت : به من صدقهء ده .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 461 ","page_number":461},
  {"content":"\r\n\r\n\r\nچون شب سيصد و چهل و هفتم برآمد\r\nگفت : اى ملك جوان‌بخت ، آن مرد سائل با زن گفت : چيزى به من تصدق كن . زن گفت : چگونه توانم تصدق كرد ؟ كه ملك ، دست مرا خواهد بريد . سايل گفت :\r\nبخاطر خدا صدقهء به من ده كه گرسنگى ، طاقت از من ببرده . آن زن چون نام خداى تعالى بشنيد ، دلش بسوخت و بدان سائل رحمت آورد و دو قرصه نان به او داد . چون اين خبر بسلطان كشور رسيد ، زن را طلب فرموده ، دو دست او را ببريد .\r\nچندى بر اين بگذشت . ملك بمادر خويش گفت : ميخواهم كه زن خوبروئى به من تزويج كنى . مادر ملك گفت : بهمسايگى ما زنى است كه به خوبى در جهان نظير ندارد . ولى او را عيبى است بزرگ كه دست‌هاى او را بريده‌اند .\r\nملك گفت : او را نزد من آوريد تا او را ببينم . او را بديد . به دو مفتون گشت و او را تزويج كرد . و اين همان زن بوده است كه بسائل ، دو قرصه نان داده و بدان سبب دست‌هاى او را بريده بودند . چون ملك او را تزويج كرد ، ساير همسران ملك به او رشك بردند و بملك نوشتند كه : اين زن ، زنى است فاجره . ملك سخن ايشان باور كرده ، مادر خود را فرمود كه او را از خانه بيرون كند و بصحرائى فرستاده ، در همانجا بگذارند . مادر ملك چنان كرد كه ملك گفته بود .\r\nپس آن زن در صحراى بىآب و علف ، گريان و نالان و گرسنه و عطشان ، كودك بر دوش داشت و همىرفت تا بكنار نهر آبى برسيد . از غايت تشنگى ، زانوها به زمين نهاد كه آب بخورد . كودك از دوش او به آب اندر افتاد و زن در كنار نهر نشسته ، بكودك هميگريست كه ناگاه دو مرد برو بگذشتند و به او گفتند : ترا گريه از بهر چيست ؟ گفت : پسرى بر دوش داشتم . چون به آب خوردن بنشستم ، پسر به آب اندر افتاد . آن دو مرد گفتند : ميخواهى كه ما پسرت را از آب بيرون كنيم ؟ زن گفت : آرى . پس ايشان دعا كردند و هنوز دعاى ايشان تمام نشده بود\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nكه پسر بسلامت از آب درآمد و آسيبى به دو نرسيده بود . آنگاه آن دو مرد گفتند :\r\nدوست دارى كه خداى تعالى دست‌هاى ترا به تو بازگرداند ؟ زن گفت : آرى . پس ايشان از خداى تعالى دعوت كردند . و دست‌هاى او بهتر از آنچه بود ، به دو بازگشتند . پس از آن مردها گفتند : آيا ميدانى كه ما كيستيم ؟ زن گفت : لا و اللّه .\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nگفتند : ما آن دو قرصه نانيم كه در راه خدا بسايل بدادى و بدان سبب دستهاى تو بريده شد . اكنون تو بسلامت فرزند و ببازگشتن دست‌هاى خود شكر كن و سپاس خداى تعالى بجاى آور . آن زن ، سپاس حق بگفت و شكر پروردگار بجاآورد .\r\n\r\nحكايت عابد و فايدهء صدقه\r\nو از جملهء حكايتها اينست كه : در بنى اسرائيل ، مردى بود عابد كه عيال او پنبه مىرشت . و آن مرد عابد ، ريسمان او را فروخته ، پنبهء ديگر مىخريد و فاضل قيمت را نان خريده ، در آن روز با عيال خود مىخورد . روزى از روزها مرد عابد بيرون آمده ، ريسمان بفروخت . در آن هنگام يكى از برادران دينى ، حاجت خود به دو شكايت كرد . آن مرد عابد ، قيمت ريسمان به او داده ، خود ، تهىدست بسوى عيال بازگشت . نه پنبه از براى رشتن خريد و نه طعام از براى خوردن بياورد . زن عابد گفت : چرا پنبه و طعام نياوردى ؟ گفت : كسى حاجت به من آورد . من قيمت ريسمان به او دادم . زن عابد گفت : ما را چه بايد كرد ؟ كه در نزد ما چيزى فروختنى نيست . و در پيش ايشان كاسهء شكسته و كوزهء سفالين بود .\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nمرد عابد ، آنها را برد . كسى آنها را نخريد و او در بازار ، حيران همىگشت كه ناگاه مردى بر او بگذشت كه ماهى گنديدهء داشت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و چهل و هشتم برآمد\r\nگفت : اى ملك جوان‌بخت ، مردى برو بگذشت كه يك ماهى داشت گنديده و كس آن ماهى نميخريد . خداوند ماهى بمرد عابد گفت : آيا متاع نارواى خود بمتاع نارواى من ميفروشى ؟ مرد عابد گفت : آرى ، ميفروشم . پس كاسه و كوزه را به او داده ماهى ازو بگرفت و بسوى خانه بياورد . زن عابد گفت : ما اين ماهى گنديده چه كار كنيم ؟ عابد گفت : او را بريان كرده ، بخوريم . تا خدا روزى ما را برساند .\r\nدر حال ، زن عابد ، ماهى گرفته ، شكم آن را پاره كرد و در شكم او دانهء لؤلؤى يافت . عابد را خبر داد . عابد گفت : لؤلؤ را نظر كن . اگر او را سفته باشند ، مال ديگران خواهد بود و اگر ناسفته شود ، رزقى است كه خدا بما عطا فرموده . پس اين لؤلؤ را ديدند ناسفته بود . عابد ، او را پيش يكى از ياران خود كه بدان‌گونه چيزها شناسائى داشت ، ببرد . آن مرد گفت : اى فلان ، از كجا ترا اين لؤلؤ بهم رسيده ؟\r\nعابد گفت : رزقى است كه خدا عطا فرموده . آن مرد گفت : مرا گمان اينست كه اين لؤلؤ بهزار درم ارزش دارد . و ليكن تو او را بنزد فلان بازرگان بر كه او را شناسائى بيش از من است . عابد ، لؤلؤ را بنزد بازرگان برد . بازرگان گفت : اين لؤلؤ را من بهفتاد هزار درم ميخرم . پس بازرگان قيمت بشمرد . عابد ، حمالان خواسته ، مال را به خانه برد . چون مال را بدر خانه رسانيد ، سائلى بيامد و به او گفت : از آنچه خدا به تو عطا فرموده ، به من نيز نصيبى ده . آن مرد بسائل گفت : ما ديروز چون تو بوديم . امروز كه خداى تعالى بما روزى عطا فرموده ، ما او را دو نيمه كنيم و نيمهء آن را به تو بدهيم . پس آن مرد عابد ، مال گرفته ، دو نيمه كرد . نيمى بسائل بداد .\r\nسائل گفت : مال از بهر خود نگاه دار . خدا ازين مال ، ترا بركت دهاد . كه من\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nرسول پروردگار تو هستم و مرا از بهر امتحان تو فرستاده . پس آن مرد عابد ، حمد خدا را بجاآورد و با عيال خود در عيش و نوش همىزيستند تا اينكه مرگ بايشان دررسيد .\r\n\r\nحكايت ابو حسان زيادى\r\nو از جمله حكايتها اينست كه : ابو حسان زيادى گفته است : مرا در پارهء روزها تنگ‌دستى بهم رسيد و بقال و خباز در مطالبت قيمت آنچه داده بودند ، ابرام ميكردند . مرا غصه افزون گرديد . از براى خود حيلتى نيافتم و نمىدانستم كه چكار كنم . ناگاه غلامك من آمده ، به من گفت : مردى بر درست و ترا همىخواهد . گفتم او را نزد من آوردند . ديدم مردى بود خراسانى . بر من سلام داد . من رد سلام كردم . آن مرد با من گفت : ابو حسان زيادى هستى ؟ گفتم : آرى ، چه حاجت دارى ؟ گفت : مردى هستم غريب و قصد حج كرده‌ام و با من مالى است كه بردن آن بر من گرانست و همىخواهم كه ده هزار درم از آن مال ، نزد تو بوديعت بگذارم تا حج به جا آورده ، بازگردم . و اگر حاجيان بازگردند و تو مرا\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nنبينى ، بدان كه مرا مرگ دررسيده و آن مال از آن تو خواهد بود . و اگر بازگشتم ، وديعت به من بازپس ده . آنگاه هميانى بدرآورد . من با غلامك گفتم كه : ميزان حاضر كن . غلامك ميزان بياورد . آن مرد ، زرها سنجيده ، به من سپرد و برفت . در حال ، بقال و خباز و ساير وام‌خواهان را حاضر آورده ، دين خود را ادا كردم . و از آن زرها صرف ميكردم و با خود مىگفتم : تا آن مرد بازگردد ، خداى تعالى از فضل و احسان خود ، گشايشى به من عطا فرموده .\r\nپس چون روز ديگر شد ، غلامك بنزد من آمد و به من گفت : آن مرد خراسانى بر در ايستاده . من به غلامك گفتم : او را بدرون بياور . چون آن مرد بيامد ، گفت : من قصد حج داشتم . ولى اكنون خبر مرگ پدر من رسيده و عزيمت بازگشت كرده‌ام . مالى را كه ديروز بوديعت سپردم ، بازپس ده . چون اين سخن از او بشنيدم ، اندوهى بزرگ به من روى داده و حيران مانده ، جواب رد نكرده و با خود گفتم : اگر انكار كنم ، مرا سوگند خواهد داد و اين سبب عقوبت آخرتست .\r\nو اگر بگويم كه آن مال صرف كرده‌ام ، هتك حرمت من خواهد كرد . ناچار به او گفتم كه : مرا اين منزل ، مستحكم نبود و از براى مال صندوقى نداشتم . چون هميان از تو بگرفتم ، بجاى معتبر در نزد معتمدى بگذاشتم . تو چون فردا شود ، بنزد من آى و هميان از من بستان . پس آن مرد از نزد من بازگشت و من شب را بحيرت اندر بودم و مرا خواب نميبرد و چشم بر هم نهادن نمىتوانستم . پس برخاسته ، بانگ بر غلامك زدم و به او گفتم : اسب را از براى من زين بنه . غلامك گفت : يا سيدى ، از شب چيزى نرفته . من بخوابگاه خود بازگشتم و مرا خواب نميبرد . پيوسته من غلامك را بيدار ميكردم و او مرا منع ميكرد تا اينكه صبح بدميد . غلامك ، اسب را زين بنهاد . من سوار گشتم و نميدانستم بكدام سوى روم . لگام اسب ، سست كردم و بفكرت و حزن اندر بودم و اسب از بغداد بسوى مشرق همىرفت كه ناگاه طايفهء را ديدم . گفتم شايد راهزنان باشند . فى الفور راه از ايشان برگردانيده ، به راه ديگر برفتم و ايشان بر اثر من بيامدند و بسوى من بشتافتند و به من گفتند : خانهء ابو حسان زيادى را مىشناسى ؟ گفتم : ابو حسان زيادى\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nمنم . گفتند : فرمان خليفه را پذيره شو . من با ايشان برفتم تا بحضور خليفه مامون الرشيد برسيدم . خليفه به من گفت : تو كيستى ؟ گفتم : مردىام فقيه از اصحاب ابو يوسف . خليفه گفت : چه نام دارى ؟ گفتم : نام من ابو حسان زيادى است . گفت : قصهء خود با من شرح ده . من قصهء خود به او بازگفتم . آنگاه خليفه بگريست و گفت : اى ابو حسان ، دوش پيغمبر عليه السلام مرا بسبب تو نگذاشته است كه خواب روم . از آن‌كه چون من در آغاز شب بخفتم ، پيغمبر عليه السلام به من گفت : ابو حسان زيادى را درياب . من از خواب بيدار شدم و ترا نشناختم .\r\nچون خفتم ، پيغمبر عليه السلام به من گفت : ابو حسان زيادى را درياب . پس از آن مرا جرات خواب نشد و همهء شب را به بيدارى بسر بردم و خادمان را بيدار كرده ، بطلب تو فرستادم . پس از آن ، خليفه ده هزار درم به من بداد . گفت : اين را به آن مرد خراسانى بده . و سى هزار درم ديگر بداد و گفت : به اينها خويشتن را بساز . چون روز شود ، بنزد من آى تا ترا منصبى دهم و كارى بسپارم .\r\nمن از نزد او بيرون آمدم و به منزل خود رفته ، فريضهء صبح بجاى آوردم و در مصلاى خود نشسته بود كه مرد خراسانى آمد . من او را اكرام كردم و بدره درآورده ، به دو دادم . گفت : اين عين مال من نيست . گفتم : آرى ، عين مال تو نيست . گفت : عين مال من چه شده و سبب چيست كه مال ديگرى به من دادى ؟\r\nمن قصه به دو فروخواندم . خراسانى بگريست و گفت : به خدا سوگند ، اگر تو ماجرا به من گفته بودى ، من از تو مطالبت نميكردم . و اكنون نيز به خدا سوگند هيچ‌چيز او تو بازپس نگيرم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و چهل و نهم برآمد\r\nگفت : اى ملك جوان‌بخت ، گفت : به خدا سوگند كه ازين مال ، هيچ از تو بازپس نگيرم و ترا بحل كردم . اين بگفت و از نزد من بيرون رفت . من كار خود باصلاح\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nدرآورده ، بنزد مامون خليفه رفتم . چون مرا ديد ، نزديك خود خواند و منشور قضاوت مدينهء شريفه را به من بداد و در هرماه ، پانصد دينار از بهر من ترتيب بداد و خلعت گرانبها به من ببخشود . راوى گفته كه : ابو حسان زيادى در قضاوت مدينهء مشرفه ، مرفه الحال و خوش‌وقت همىزيست تا اينكه در عهد خلافت مامون ازين جهان درگذشت .\r\n\r\nحكايت كرم گوهرفروش\r\nو از جملهء حكايتها اينست كه : مردى مال بسيار داشت . او را مال تلف شد و بىچيز گشت . زن او گفت : از پارهء دوستان ، چيزى تمنّا كن . آن مرد بنزد يكى از دوستان رفت و پريشانى خود به او بازگفت . آن دوست پانصد دينار زر سرخ ، او را وام داد كه با او بيع و شرا كند . و آن مرد ، گوهرفروش بود . زرها گرفته ، ببازار گوهرفروشان رفت و در دكان پدر به بيع و شرى بنشست . روزى از روزها سه مرد پيش او آمدند و از خداوند قديم دكان بپرسيدند . آن مرد گفت : خداوند قديم دكان ، پدر من بود و اكنون وفات يافته . گفتند : كسى ميشناسد كه پسر او\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nهستى ؟ گوهرفروش گفت : همه مردمان بازار گواهند كه من پسر اويم . پس گوهرفروش ، مردم را جمع آورد و ايشان گواهى بدادند كه اين گوهرفروش ، فلان را پسر است . پس آن سه مرد ، خورجينى بدرآوردند كه برابر سى هزار دينار گوهرها و نگينهاى گرانبها در آن بود . گفتند : اينها از پدر تو در نزد ما امانتست . پس آنها بازگشتند . آنگاه زنى بيامد و از آن گوهرها گوهرى را كه پانصد دينار ارزش داشت ، مشترى شد . گوهرفروش ، او را بسه هزار دينار بفروخت . پس از آن برخاسته ، پانصد دينار كه وام گرفته بود ، برداشته ، بسوى صديق خود برد و به او گفت : اين پانصد دينار وام خود بگير كه خداى تعالى ، كار بر من آسان كرد و مرا گشايش عطا فرمود . آن مرد گفت : من وقتى كه اين زرها به تو دادم ، آن را از مال خود بيرون كردم و برسم موهبت به تو دادم . تو اين زرها بردار و اين ورقه بگير و او را بجز خانه خود ، جاى ديگر مخوان و آنچه در اين ورقه نوشته شده است ، به آن عمل كن . پس گوهرفروش ، مال برداشته ، ورقه بگرفت و بخانهء خود رفت . چون ورقه بگشود ، اين ابيات در آن نوشته يافت :\r\n من نبخشيدم باميد عوض * كه مرا جود است از بخشش غرض\r\nسوى تو آنان كه آوردند مال * مر مرا بودند باب و عم و خال\r\nمام من بود آن‌كه بخريد آن گهر * صد ره افزون از بهايش داد زر \r\n\r\nحكايت خواب عجيب\r\nو از جملهء حكايتها اينست كه : در بغداد ، مردى خداوند نعمت بود و مالى بسيار داشت . از حوادث روزگار ، او را مال ، تلف شد و حال ، دگرگون گشت و روزى خود را بمشقت تحصيل ميكرد . شبى از شبها با حزن‌واندوه بخفت . در خواب ديد كه گويندهء با او همىگويد كه : ترا روزى در مصر است . بسوى مصر\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nسفر كن . آن مرد ناگزير بسوى مصر سفر كرد . وقتى كه بمصر درآمد ، هنگام شام بود . در مسجدى بخفت . و در همسايگى مسجد ، خانهء مرد متولى بود . جماعتى از دزدان به مسجد درآمدند و از ديوار مسجد به آن خانه رفتند . اهل آن خانه از آمدن دزدان بيدار شدند و ناله و فرياد برآوردند . استغاثه كردند . شحنه با تابعان خود باستغاثهء ايشان بيامد . دزدان بگريختند و شحنه به مسجد درآمده ، مرد بغدادى را در آنجا يافت . او را بگرفت و با تازيانه‌اش چندان بزد كه بهلاك نزديك شد . پس از آن بزندانش بفرستاد و سه روز مرد بغدادى بزندان اندر بود .\r\nآنگاه شحنه ، او را حاضر آورد و به او گفت : از بغداد سبب آمدن تو بسوى مصر چه بود ؟ گفت : من در خواب ديدم كوبندهء به من گفت كه ترا روزى در مصر است ، بسوى مصر برو . چون بدينجا آمدم ، تازيانه از تو بخوردم . دانستم كه روزى من چه بوده است . شحنه از سخن او بخنديد و به او گفت : اى كم‌خرد ، من سه بار در خواب ديده‌ام كه كوينده به من گفته است كه در بغداد در فلان مكان و بفلان محله خانهء هست و در آن خانه حوضى است و در زير آن حوض ، ماليست فراوان ، تو بدانجا رفته ، آن مال بيرون آور . من اين خواب را باور نكرده و سخن گوينده را نپذيرفتم . و تو از كم‌خردى بسبب خوابى كه اضغاث و احلام است ، از شهرى بشهرى سفر كردهء . پس از آن ، شحنه ، درمى چند به آن مرد بغدادى بداد به او گفت : اين درمها توشهء راه خود گير و به شهر خود بازگرد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و پنجاهم برآمد\r\nگفت : اى ملك جوان‌بخت ، شحنه به آن مرد بغدادى گفت : به شهر خويشتن بازگرد . آن مرد درم‌ها گرفته ، ببغداد بازگشت و بدان نشان خانه كه شحنه صفت كرده بود ، خانهء همان مرد بوده است . چون بخانهء خود رسيد ، حوض را بكند و مال را بدر آورد .\r\n\r\n","description":"","footnote":"","page_name":" 471 ","page_number":471},
  {"content":"\r\n\r\n\r\nحكايت مطابقت دو خواب\r\nو از جملهء حكايتها اينست كه : در قصر متوكل عبّاسى ، 64 چهارصد كنيز بودند . دويست تن رومى و دويست تن حبشى . و ايشان را عبد بن طاهر 65 بسوى متوكل فرستاده بود . و از جملهء كنيزكان ، كنيزكى بود محبوبه نام كه در حسن و\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nجمال و غنج و دلال بر همهء كنيزكان برترى داشت و از جملهء هنرهاى او بود كه عود به بيست و يك راه مىزد و آوازى چون داود داشت و اشعار نظم ميكرد و هفت قلم را نيكو مينوشت . متوكل به دو مفتون بود و ساعتى بجدائى او شكيبا نميشد . چون كنيزك ، ميل خليفه بدين پايه ديد ، بخليفه تكبّر كرد . خليفه بر او خشم آورده ، ازو دورى كرد و اهل قصر را از سخن گفتن به او منع نمود . كنيزك ديرگاهى بدينسان بماند . ولى متوكل را دل بسوى او مايل بود . روزى خليفه بنديمان خود گفت : من امشب در خواب ديدم كه با كنيزك خود ، محبوبه صلح كرده‌ام . نديمان گفتند : اميدواريم كه اين كار به بيدارى بشود . پس ايشان در سخن بودند كه خادمه برسيد و با متوكل بسرگوشى سخنى گفت . در حال ، خليفه از مجلس برخاسته ، بحرم‌سراى رفت . و سخنى كه خادمه بسرگوشى بخليفه گفته بود ، اين بوده است كه گفته بود : ما از حجرهء محبوبهء محبوبه ، آواز خواندن و عود زدن بشنيديم و سبب را ندانستيم . چون خليفه بحجرهء محبوبه رسيد ، شنيد كه عود هميزند و بآواز خوش ، اين ابيات همىخواند :\r\n دوش ميديدى مرا در خواب خوش * كردى اندر خواب با من آشتى\r\nاز رخ و زلفين من در چشم خويش * سنبل و نسرين و گل ميكاشتى\r\nصبحگاهان چون شدى بيدار باز * مر مرا در فرقتت بگذاشتى \r\nچون متوكل كلام محبوبه را بشنيد ، از مضمون ابيات و از اين اتفاق غريب ، عجب آمدش كه محبوبه نيز در خواب ، مطابق خواب خليفه ديده بود .\r\nپس خليفه بحجرهء او درآمد . چون محبوبه آمدن خليفه بدانست ، بر پاى خاست و بپاى خليفه بيفتاد . خليفه او را گرامى داشت . محبوبه گفت : يا سيّدى ، همين واقعه را دوش من در خواب ديدم . پس از آن باهم صلح كردند و خليفه شبانروز در نزد او بسر برد و محبوبه ، نام خليفه را با مشك در عارض خود نقش كرده بود و خليفه را نام ، جعفر بود . چون خليفه ، نام خود را بر رخسار محبوبه با مشك نقش كرده ديد ، اين دو بيت برخواند :\r\n\r\n","description":"","footnote":"","page_name":" 473 ","page_number":473},
  {"content":"\r\n\r\n تا فتنه‌تر كنى برخ خويشم اى نگار * نام مرا بجبهت خود كردهء نگار\r\nتو نام من بجبهت خود بر نوشتهء * من در سرشته عشق ترا با دل فكار \r\nچون متوكل از جهان درگذشت ، همه كنيزكان او تسلّى يافتند ، مگر محبوبه .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و پنجاه و يكم برآمد\r\nگفت : اى ملك جوان‌بخت ، چون متوكل درگذشت ، محبوبه پيوسته ملول و محزون بود و شبانروز همىگريست .\r\n\r\nحكايت عشق بخرس\r\nو از جملهء حكايتها اينست كه : در زمان خلافت الحاكم بامر اللّه ، 66 مردى\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nدر مصر بود ، وردان نام كه گوشت گوسفند همىفروخت . و زنى همه‌روزه يك دينار پيش او ميآورد كه وزن آن يك دينار ، دو برابر و نصف يك دينار مصرى بود و حمالى نيز با خود همىآورد و به آن يك دينار ، گوشت خريده ، بحمال ميداد . زن از پيش و حمال از دنبال ميرفتند . الغرض ، آن مرد ، قصاب را ديرگاهى هرروز يك دينار از آن زن عايد ميشد . روزى از روزها وردان قصاب در كار آن زن بفكرت اندر شد و در غيبت آن زن از حمال‌پرسيد كه : هرروز با اين زن ، گوشت بكجا ميبرى ؟ حمال گفت : من از كار اين زن عجب دارم . كه او هرروز يك دينار گوشت و يك دينار ديگر ميوه و شمع و نقل خريده ، بدوش من بنهد و مرا با خود ببستان وزير برد و در آنجا چشم‌هاى مرا ببندد ، چنان كه هيچ‌جاى را نتوانم ديد . پس من به او گويم كه : مرا بكجا ميبرى ؟ او مرا جواب نگويد تا اينكه در جائى بايستد و قفس از دوش من گرفته ، بر زمين نهد و مرا بمكانى كه چشمان مرا بسته بود ، بازگرداند و چشمان مرا بگشايد و ده درم به من داده ، مرا روانه كند . باز چون فردا شود ، چنان كند كه روز پيش كرده بود . وردان قصاب را از اين سخن ، فكرت افزون شد و بوسوسه اندر افتاد و آن شب را بحيرت بروز آورد . وردان قصاب گفته است . چون بامداد برآمد ، آن زن به عادت معهود ، يك دينار پيش من آورده ، گوشت بگرفت . و بحمال داده ، برفت . من دكان بشاگرد سپرده ، از پى او روان شدم ، چنانچه مرا نميديد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و پنجاه و دوم برآمد\r\nگفت : اى ملك جوان‌بخت ، وردان گفته : از پى او روان شدم ، چنانچه او مرا نميديد و من او را هميديدم تا اينكه از مصر بدر رفت و ببستان وزير برسيد . من در آنجا پنهان شدم تا او چشمان حمال ببست . و من درپى او از آن مكان به مكانى هميرفتم تا اينكه بكوهى رسيد و در آنجا بمكانى كه سنگى بزرگ بدانجا بود ،\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nبايستاد و قفس از دوش حمال بگرفت . من صبر كردم تا اينكه حمال را بازگرداند و خود بدان مكان بازگشت و هرچيزىكه در قفس بود ، بدرآورد و از من غايب شد . من نزديك آن سنگ بيامدم و سنگ از جاى خود بيك سو كردم . در زير او دريچه و نردبانى ديدم . از آن نردبان ، آهسته‌آهسته به زير رفتم تا اينكه بدهليزى برسيدم و در خانهء بديدم . بگوشه آن در تكيه دادم . پس در آنجا صفهء ديدم . بدان صفه برشدم و در آنجا منظرهء يافتم . چشم بمنظره بنهادم . آن زن را ديدم كه نرمهاى گوشت را گرفته ، در ديگى بگذاشت و باقى را بخرسى بزرگ كه در آن مكان بود ، بينداخت . آن خرس ، همهء آن را بخورد و آتش به زير ديگ همىكرد . چون گوشت پخته شد ، آن زن به قدر كفايت از آن گوشت بخورد و ميوه و نقل گذاشته ، كمى خود مىخورد كمى بدان خرس ميداد . تا اينكه ايشان را خستگى و خواب درگرفت . پس از آن هريكى از ايشان بى خود بيفتادند و جنبيدن نميتوانستند . با خود گفتم : اكنون هنگام فرصت است . فى الفور بساحت اندر شدم . ايشان را ديدم بسبب مشقتى كه بديشان روى داده بود ، رگى از ايشان نميجنبيد . و با من كاردى بود كه بيك حمله ، كمر اشتر ببريدى . پس من كارد بگرفتم و به حلقوم خرس بگذاشتم . از حلقوم او آوازى بزرگ مانند رعد بيامد .\r\nدر حال ، زن هراسان بيدار شد . چون خرس را سر بريده و مرا كارد بر دست ايستاده ديد ، فريادى بلند برآورد كه من گمان كردم او را روان از تن بدر شد و به من گفت : اى وردان ، پاداش نيكوئيهاى من اين بود ؟ من به او گفتم : اى دشمن جان خود ، مگر آدمى در عالم نمانده كه تو با خرس دمساز مىشوى ؟ پس سر به زير انداخته ، مرا پاسخ نگفت و بسوى خرس نظر كرد و او را بدان حالت ديد .\r\nگريان شد و به من گفت : اى وردان ، كدام‌يك از دو كار ، ترا خوشتر است كه به تو بگويم و سبب سلامت تو باشد ؟\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 476 ","page_number":476},
  {"content":"\r\n\r\n\r\nچون شب سيصد و پنجاه و سوم برآمد\r\nگفت : اى ملك جوان‌بخت ، آن زن گفت : اى وردان ، سخنى با تو بگويم كه سبب سلامت و بىنيازى تو باشد و يا اينكه با من مخالفت كنى كه سبب هلاك تو باشد .\r\nمن گفتم : سخن ترا بنيوشم . هرآنچه خواهى بگو . زن گفت : چنانچه اين خرس را سر بريدى ، مرا نيز سر ببر و از اين گنج ، حاجت خود بگير و از پى كار خود شو . من به او گفتم : من از اين خرس بهترم . تو ازين كار توبه كن و بسوى خدا بازگرد تا من ترا تزويج كنم و باقى عمر را ازين گنج بعيش و شادى بسر بريم .\r\nگفت : اى وردان ، محالست من پس از او زنده بمانم . به خدا سوگند كه اگر تو مرا نكشى ، من ترا بكشم و تو از من خلاص شدن نتوانى . مرا راى همين است . من به او گفتم : چون چنين است ، تو را نيز بكشم . پس گيسوان او را گرفته ، بدوزخش بفرستادم .\r\nآنگاه بدان مكان نظر كردم . از زر و گوهر و نگين و لؤلؤ چندان بود كه هيچ‌يك از ملوك ، جمع آوردن آنها نمىتوانست . پس من قفس حمال برداشتم و چندانكه مىتوانستم ، پر كردم و با لنگى كه در كمر داشتم ، سر او را بپوشيدم و از گنج بدرآمده ، همىرفتم تا بدروازه مصر برسيدم .\r\nناگاه ده تن از خادمان الحاكم باللّه و خليفه نيز از پى ايشان برسيدند . خليفه با من گفت : اى وردان . گفتم : لبيك ، ايها الخليفه . گفت : خرس را با آن زن كشتى ؟ گفتم : آرى ، ايها الخليفه . گفت : قفس بر زمين نه و خاطر ، آسوده دار . كه هرآنچه مال با تست ، از آن تو خواهد بود و كسى را با تو شركتى نيست . پس قفس به زمين نهادم و سر قفس باز كردم . خليفه آنها را بديد و با من گفت :\r\nحكايت خرس با آن زن بازگو ، اگرچه من خود مىدانم و حاجت بشنيدن ندارم .\r\nپس همهء ماجرا بازگفتم و خليفه ميگفت : راست ميگوئى . پس از آن ، خليفه گفت : اى وردان ، برخيز تا بسوى گنج بازرويم . من برخاستم با خليفه بدان مكان\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nرفتيم و دريچه را بسته يافتيم . خليفه گفت : اى وردان ، در بگشاى كه اين در را جز تو كس نتواند گشود . كه اين گنج را بنام تو طلسم كرده‌اند . پس من پيش رفته ، دست بدان سنگ نهادم . آن سنگ به آسانى بلند شد . خليفه به من گفت : بدرون شو و آنچه كه مال در اينجا هست ، بدر آور . كه جز تو كس بدينجا نتواند رفت و كشتن آن خرس و زن در دست تو بود و جز تو كس نميتوانست اين كار بكند . و اين واقعه در نزد من مكتوب بود و من پيوسته بانتظار بودم كه اين واقعه كى روى دهد . وردان گفته است كه : من بدان مكان ، درون شدم و هرچه در آنجا بود ، بدر آوردم . پس خليفه فرمود چارپايان حاضر آورده ، گنج را با چارپايان بدار الخلافه نقل كردند و آنچه كه در قفس بود ، او را به من بداد . من او را گرفته ، بخانهء خود آمدم و از براى خود ، بازارى خريده ، دكانى گشودم . و آن بازار اكنون موجود است و او را بازار وردان نامند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و پنجاه و چهارم برآمد\r\nگفت : اى ملك جوان‌بخت ،\r\n\r\nحكايت اسب آبنوس\r\nاز جملهء حكايتها اينست كه : در روزگار قديم ، ملكى بود ذو شوكت و خداوند حشمت و سه دختر آفتاب‌رو و يك پسر قمرمنظر داشت . روزى از روزها ملك بر تخت نشسته بود كه سه تن از حكيمان به پيش او درآمدند كه يكى از ايشان طاوسى داشت زرين و با ديگرى بوقى بود سيمين و با سيمين ، اسبى بود از عاج و آبنوس . ملك بايشان گفت : اينها چيستند و چه منفعت دارند ؟\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nخداوند طاوس گفت : خاصيت اين طاوس اينست كه هرچند ساعت از شب و روز گذرد ، اين طاوس بشمارهء آن ساعت ، بال و پر بزند و آواز دردهد . خداوند بوق گفت : اگر اين بوق بدروازهء شهر بگذارى ، از براى آن شهر بجاى پاسبان خواهد بود . اگر دشمنى خواهد كه به شهر درآيد ، اين بوق آواز دردهد . پس آن دشمن را بشناسند و او را بگيرند . و خداوند اسب گفت : خاصيت اين اسب اينست كه چون كسى بدين اسب سوار شود ، بهرشهرى كه قصد كند ، اين اسب ، او را بدان شهر برساند . ملك گفت : تا منفعت‌هاى اين صورتها تجربت نكنم ، شما را انعام نخواهم داد . پس از آن طاوس را تجربت كرد . بدانسان يافت كه خداوند طاوس گفته بود . آنگاه بوق را تجربت كرد . بدانسان يافت كه خداوند آن گفته بود . ملك به آن دو حكيم گفت : آنچه از من تمنّا داريد ، بكنيد . ايشان گفتند :\r\nبهر يكى از ما يكى از دختركان خود تزويج كن . ملك بهر يكى از ايشان ، يكى از دختركان تزويج كرد .\r\nآنگاه حكيمى كه خداوند اسب بود ، پيش‌آمد و زمين ببوسيد و گفت : اى ملك جهان ، به من نيز انعام كن ، بدانسان كه بياران من انعام كردى . ملك گفت : تا خاصيت اسب ندانم ، ترا انعام نخواهم كرد . پس در آن هنگام ، پسر پادشاه آمده ، گفت : اى پدر ، من بدين اسب سوار شوم و او را تجربت كنم تا خاصيت او\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nبشناسم . ملك گفت : اى فرزند ، او را تجربت كن . در حال ، ملك‌زاده برخاست و بر اسب سوار شد و پايهاى خود بچسبانيد . ولى اسب از جاى خود نجنبيد .\r\nملك‌زاده گفت : اى حكيم ، كجاست آن ادعا كه تو كردى ؟ پس در آن هنگام ، حكيم بنزد ملك‌زاده ، آمد و اثرى را كه در آن اسب تعبيه كرده بود ، بجنبانيد . در حال ، اسب بجنبش آمد و بر هوا بلند شد و ملك‌زاده را بسوى هوا برد و پيوسته او را همىبرد تا از چشمها ناپديد گشت .\r\nدر آن هنگام ، ملك‌زاده را پشيمانى دست داد و در كار خود بحيرت اندر ماند و با خود گفت كه : اين حكيم در هلاك من حيلتى ساخت . پس از آن در جميع اعضاى آن اسب تامل كرد . چيزى بمانند سر خروس در شانهء راست او بديد و هم‌چنين در شانه چپ او نيز صورت سر خروسى بديد . با خود گفت كه :\r\nدر اين اسب بجز اين دو نشانه چيزى نمىبينم . پس اثرى را كه در شانهء راست اسب بود ، حركت داد . اسب ، رفتن بسوى بالا شديدتر كرد . پس از آن ، اثر شانهء چپ را بجنبانيد . از بالا رفتن بازماند و پيوسته بسوى زمين فرود ميآيد . و ملكزاده ، خويشتن را در خانهء زين نگاه داشته بود .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و پنجاه و پنجم برآمد\r\nگفت : اى ملك جوان‌بخت ، ملكزاده ، خويشتن را در خانهء زين نگاه داشته بود . چون ملكزاده اين حالت بديد و منفعت اسب بدانست ، دلش بر آن شاد و مسرور گشت و شكر خداى تعالى بجاآورد و پيوسته بسوى زمين همىآمد و روى اسب را بهرسو كه قصد ميكرد ، همىگردانيد تا اينكه ملكزاده ازين سوى و آن سوى رفتن ، مقصود حاصل كرد . روى اسب بسوى زمين بازگردانيد و بشهرها و درياها تفرج ميكرد و هيچ‌يك از آنها را نميشناخت . و از جملهء شهرها كه ميديد ، شهرى بود در ميان ارض خضرا كه خرم و سبز بود و درختان و چشمهاى\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nروان داشت . با خود گفت : كاش ميدانستم كه اين شهرچه نام دارد و در كدام اقليم است . چون روز به آخر رسيده بود ، با خود گفت : من از براى خود ، بهتر از اين شهر جائى نخواهم يافت . به از آن نيست كه امشب در اين شهر بروز آورم .\r\nچون روز برآيد ، بسوى مملكت خود بازگردم و ماجراى خود با پدر بگويم و از آنچه در اين اسب ديدم ، او را بياگاهانم . پس جائى را تفتيش ميكرد كه در آنجا كسى او را و اسب را نبيند .\r\nناگاه در ميان شهر ، قصرى بلند بديد . با خود گفت كه : اين قصر از همه مكانهاى شهر بهتر است . پس اثرى را كه از جنبانيدن او اسب به زير مىآمد ، بجنبانيد . در حال ، اسب فرود آمد و به بام قصر برسيد . آنگاه ملكزاده از اسب فرود آمد و بر بام قصر بنشست تا اينكه دانست كه مردم آن بخفتند . و چون ملكزاده از ساعتى كه از پدر جدا گشته ، خوردنى نخورده بود ، از غايت گرسنگى ، از جاى برخاستن نميتوانست . با خود گفت : البته چنين قصر از خوردنى خالى نخواهد شد . پس اسب در همانجا گذاشته ، بلب بام درآمد .\r\nنردبانى در آنجا بديد . از نردبان به زير آمده ، ساحتى يافت خرم‌تر از ساحت بهشت . از آن مكان عجب آمدش و در بنيان نيكوى آن خيره ماند و لكن در آن قصر ، انيسى نيافت و كسى نديد . بحيرت اندر بايستاد و به چپ و راست نظاره ميكرد و نميدانست كه بكدامين سوى رود . با خود گفت : به از آن نيست كه من به همان مكانى كه اسب در آنجاست ، بازگردم و امشب در نزد اسب بسر برم . چون بامداد شود ، سوار گشته ، روانه شوم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و پنجاه و ششم برآمد\r\nگفت : اى ملك جوان‌بخت ، ملكزاده گفت : نزد اسب شب را بسر برم و چون روز برآيد ، سوار گشته ، روانه شوم . پس ملكزاده ايستاده و متفكر بود كه ناگاه پرتوى را\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nبديد كه بسوى آن مكان همىآيد . چون در آن روشنائى تامل كرد ، ديد كه خادمى با تيغ بركشيده و جماعتى از كنيزكان و دختركى آفتاب‌روى در ميان ايشانست . و در خوبى چنان بود كه شاعر گفته :\r\n اى عارض تو چون گل و زلف تو چو سنبل * من شيفته و فتنه آن سنبل و آن گل\r\nبر دانهء لعل است ترا نقطهء عنبر * بر گوشهء ماهست ترا خوشهء سنبل\r\nتو سال و مه از غنج خراميده چو كبكى * من روز و شب از رنج خروشيده چو بلبل \r\nو آن دخترك ، دختر ملك آن شهر بوده است و پدرش از غايت محبت كه با او داشت ، اين قصر از براى او بنا كرده بود . و هروقت كه آن دخترك تنگدل ميشد ، با كنيزكان خود بسوى اين قصر آمده ، يك روز در آنجا بسر ميبرد . پس از آن بسراى پدر بازميگشت . اتفاقا دخترك با كنيزكان در آن شب از بهر تفرج بقصر اندرآمدند . در آن هنگام ملكزاده بايشان برسيد . طپانچه بدان خادم زد و او را بى خود بينداخت و شمشير ازو گرفته ، روى بكنيزكان آورد و ايشان را به چپ و راست پراكنده كرد . چون دختر ملك ، حسن و جمال او را بديد ، گفت : شايد تو آن باشى كه دى ، مرا از پدر خواستگارى كردى و او خواهش ترا نپذيرفت ؟ و او را گمان اين بود كه زشت‌منظرى . به خدا سوگند پدرم دروغ گفته . تو بس خوبروى هستى . از قضا ، خواستگار او پسر ملك هند و زشت منظر بوده است . دختر ملك گمان كرد كه اين ملك‌زاده ، همانست كه او را خواستگارى كرده . پس روى به او آورد . كنيزكان به دختر ملك گفتند : اين نه آنست كه ترا خواستگارى كرده . كه او زشت‌روى بود و اين پسر بسى خوبرويست . و آن‌كه ترا خواستگارى كرده و پدرت خواهش او را نپذيرفته ، شايسته خدمتگزارى اين نتواند بود . و لكن اى خاتون ، كار اين جوان كاريست بزرگ .\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nپس از آن كنيزكان بسوى خادم رفته ، او را به هوش آوردند . خادم ، هراسان برخاست و شمشير خود را جستجو كرده ، نيافت . كنيزكان گفتند : آن‌كه ترا بى خود انداخت و شمشير از تو گرفت ، اينك با دختر ملك نشسته است . و اين خادم را ملك بپاسبانى آن دختر برگماشته بود . پس خادم برخاسته ، بسوى ايشان بيامد و پرده بيك سو كرده ، دختر را ديد با آن ملكزاده نشسته ، بحديث اندرند . خادم بملك‌زاده گفت : يا سيدى ، تو از انسيان هستى يا از جنيّان ؟ ملكزاده به او گفت :\r\nاى پليدترين غلامان ، چگونه اولاد ملوك را از جنيّان همىشمارى ؟ پس از آن ، شمشير بدست گرفته ، بغلامك گفت : من داماد ملك هستم و ملك ، دختر خود به من تزويج كرده . چون خادم اين سخن ازو بشنيد ، گفت : يا سيدى ، اگر از آدميان باشى ، دختر ملك ، جز تو كسى را نشايد و تو بر او از ديگران سزاوارترى . پس از آن خادم فريادزنان و جامه‌دران و خاك بر سركنان بسوى ملك برفت .\r\nچون ملك فرياد خادم بشنيد ، به او گفت : ترا چه روى داده ؟ خادم گفت :\r\nاى ملك ، دختر خود را درياب . كه يكى از جنيّان در صورت آدميان نزد دختر تو آمده . چون ملك اين سخن بشنيد ، قصد كشتن خادم كرد و به او گفت : چرا از دختر من تغافل كردى كه اين سانحه به دو روى داده ؟ پس از آن ملك روى بقصرى كه دختر در آنجا بود ، بگذاشت . چون بقصر برسيد ، از كنيزكان پرسيد كه : دختر مرا چه روى داده ؟ گفتند : اى ملك ، ما با او نشسته بوديم كه اين پسر ماهروى با تيغ بركشيده بيامد و گفت كه ملك ، دختر خود را به من تزويج كرده . و بجز اين ، چيز ديگر نميدانيم و او را نمىشناسيم كه از آدميان است يا از جنيّان .\r\nو لكن اى ملك ، او بسى پاكدامن و باادبست . كه كار زشت ازو سر نزده . چون ملك اين سخن بشنيد ، خشمش فرونشست و پرده را نرمك برداشت . ديد كه پسر پادشاه با دخترك خود نشسته ، بحديث اندرند . ولى آن پسر در غايت نيكوئى و در نهايت خوبروئى است . ملك از غيرتى كه داشت ، خوددارى نتوانست كرد . او را پرده برداشته ، با تيغ بركشيده بسان غول بديشان حمله كرد .\r\nچون ملكزاده بديد ، با دختر ملك گفت : پدر تو همين است ؟ دخترك گفت :\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nآرى .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و پنجاه و هفتم برآمد\r\nگفت : اى ملك جوان‌بخت ، چون ملكزاده ، ملك را با تيغ بركشيده ديد كه بديشان حمله كرد ، با دختر گفت : پدر تو همينست ؟ گفت : آرى . در آن هنگام ، ملكزاده بر پاى خاست و شمشير برداشته ، بانگى بلند بر ملك زد . ملك او را از خود دليرتر يافته ، شمشير در غلاف كرد و بايستاد و با ملك‌زاده بملاطفت گفت : اى جوان ، تو از آدميانى يا جنيّان ؟ ملكزاده گفت : اگر نه من حرمت تو و دختر ترا نگاه ميداشتم ، هرآينه خون ترا ميريختم . چرا بجنيّانم نسبت دهى ؟ و حال آن‌كه من پسر پادشاهى هستم كه اگر اراده كند ، مملكت و سلطنت از تو بگيرد و مال ترا بغارت برد . چون ملك سخن او را بشنيد ، بر خويشتن بترسيد و به او گفت : اگر تو از اولاد ملوك هستى ، چگونه بقصر من آمدى و به دختر من از كجا رسيدى و چرا خود را شوهر او دانستى و اين دعوى چرا كردى كه او را به من تزويج كرده‌اند ؟ من بسى پادشاهان و پادشاه‌زادگان را كه دختر از من خواستكارى كرده‌اند ، كشته‌ام . اگر من بانگ بر غلامان خود زنم و بكشتن تو فرمان دهم ، ترا كه از كشته شدن خلاص خواهد كرد ؟ چون ملك‌زاده اين سخنان بشنيد ، بملك گفت : مرا از تو عجب آمد و از نادانى تو بشگفت اندرم . كه دختر ترا كدام شوهر است كه از من بهتر و برتر باشد ؟ تو مگر از من دليرتر كسى ديدهء ؟ گفت :\r\nلا و اللّه ، نديده‌ام . و لكن همىخواهم كه تو او را آشكار خواستگارى كنى تا من او را به تو تزويج كنم . زيرا در ميان ملوك به بيغيرتى ، ثمر خواهم شد . ملكزاده به او گفت : تو نيكو گفتى . و لكن اى ملك ، اگر غلامان و خادمان تو جمع آيند و مرا چنان كه تو گمان كردهء ، بكشند ، باز خويشتن را رسوا خواهى كرد و پارهء مردم ، سخن ترا راست و پارهء دروغ خواهند دانست . راى صواب اينست كه تو آنچه\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nمن اشارت كنم ، بپذيرى . ملك گفت : اشارت كن . ملك‌زاده گفت : يكى از اين دو كار كن : يا امشب من و تو مبارزت كنيم . هركه آن ديگرى بكشد ، او بسلطنت سزاوارتر است . و يا اينكه امشب مرا بدينجا بگذار . چون بامداد شود ، با سپاه و غلامان خود بمبارزت بيا . ولى شمارهء سپاه با من بگو . ملك گفت : مرا سپاه ، چهل هزار سوار است ، بجز غلامان كه خاصان من هستند و ايشان نيز چهل هزارند .\r\nملك‌زاده گفت : چون آفتاب برآيد ، تو با سپاه و غلامان به مبارزت من بدرآى و بايشان بگو كه اين پسر ، دختر مرا خواستگارى كرده و با من پيمان بسته كه با همهء شما مبارزت كند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و پنجاه و هشتم برآمد\r\nگفت : اى ملك جوان‌بخت ، ملكزاده به او گفت : و بايشان بگو اين پسر را دعوى اينست كه شما را غلبه خواهد كرد . پس مرا بگذار با ايشان مبارزت كنم . اگر ايشان مرا بكشند ، راز تو پوشيده خواهد ماند و اگر بديشان غلبه كنم ، شايستهء دامادى تو خواهم بود . چون ملك اين سخن بشنيد ، راى بپذيرفت و او را از اين سخنان ، بزرگ شمرد . پس آنگاه بحديث گفتن بنشستند و ملك ، خادم را پنهانى بفرمود كه بسوى وزير رفته ، وزير را بجمع آوردن لشكر بفرمايد . پس خادم بسوى وزير رفت و او را از فرمان ملك بياگاهانيد . در حال ، وزير ، سرهنگان لشكر بخواست و ايشان را فرمود كه آلت حرب پوشيده ، سوار شوند . ايشان را كار بدينگونه شد .\r\nو اما ملك ، پيوسته با ملك‌زاده در حديث بود تا اينكه صبح بدميد . آنگاه ملك برخاسته ، بتخت مملكت بنشست و لشكر را سوارى فرمود . و از براى ملكزاده ، اسبى از خاصيان خيل بياوردند و زين مرصع به دو بنهادند . ملكزاده به او گفت : اى ملك ، تا من بلشكر نزديك نشوم و ايشان را معاينه نبينم ، سوار\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nنخواهم شد . ملك گفت : هرآنچه خواهى بكن . پس ملكزاده همىرفت تا بميدان برسيد و لشكر را نظاره كرد و انبوهى ايشان را بديد . آنگاه ملك با لشكريان گفت كه : اين پسر ، دختر مرا خواستگارى همىكند . من هرگز از او خوبروىتر و دليرتر جوانى نديده‌ام . او را گمان اينست كه تنها ، همهء شما را غلبه خواهد كرد و دعوى مىكند كه اگر شما صد هزار باشيد ، در پيش او خطرى نخواهد داشت . اكنون شما با او بمبارزت برآئيد و او را طعمهء سنان نيزها بكنيد .\r\nكه او كارى بزرگ در پيش گرفته . پس از آن ملك بملكزاده گفت : اين تو و اين لشكر . اكنون هنگام آزمايش است . ملكزاده گفت : اى ملك ، انصاف نكردى .\r\nمن چگونه با ايشان پياده مبارزت كنم ؟ ملك گفت : من اسبان خود را به تو بنمايم .\r\nهراسبى كه از آن بهتر نباشد ، اختيار كن . ملكزاده گفت : اسب‌هاى تو مرا پسند نمىافتد . و من سوار نشوم ، مگر بر اسبى كه خود سوار او گشته ، بدينجا آمدم .\r\nملك گفت : اسب تو كجاست ؟ ملك‌زاده گفت : مرا اسب در بام قصر است .\r\nملك چون اين سخن بشنيد ، گفت : اين نخستين دروغى است كه گفتى . اسب چگونه در بام قصر قرار گيرد ؟ پس ملك روى بحاجبان كرده ، گفت : به بام قصر برويد و هرچه كه به بام قصر مىبينيد ، بياوريد . لشكر ملك از سخن ملك‌زاده در عجب بودند و با يكديگر ميگفتند كه : اسب چگونه از نردبان به زير خواهد آمد ؟\r\nپس فرستادگان ملك به بام قصر برفتند و اسبى را ديدند ايستاده ، كه ازو نيكوتر اسب نديده بودند . آنگاه پيش رفته ، ديدند كه آن اسب از آبنوس و عاج است .\r\nچون حاجبان ملك اين را بديدند ، به يكديگر نگاه كرده ، بخنديدند و گفتند : با چنين اسب ، آن هنرها كه آن پسر گفت ، نخواهد بود . اين پسر گمان داريم كه ديوانه باشد . ولى به زودى كار او بما آشكار خواهد شد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 486 ","page_number":486},
  {"content":"\r\n\r\n\r\nچون شب سيصد و پنجاه و نهم برآمد\r\nگفت : اى ملك جوان‌بخت ، حاجبان ملك گفتند : گمان داريم كه اين پسر ديوانه باشد و بسا هست كه در اين كار ، رازى بزرگ باشد كه ما آن را ندانيم . پس اسب را بدست گرفته ، بياوردند و در پيش روى ملك بداشتند . مردم بدان اسب گرد آمدند و او را نظاره كرده ، از حسن صفت و از خوبى زين و لگام او شگفت ماندند . ملك ، آن اسب را تحسين كرد . پس با ملكزاده گفت : اسب همين است ؟\r\nملكزاده گفت : آرى و به زودى از او عجايبها خواهى ديد . ملك به او گفت : اسب خود بگير و سوار شو . ملكزاده گفت : او را سوار نشوم تا لشكريان از من دور شوند . پس ملك ، لشكريان را فرمود از گرد آن اسب پراكنده شدند و يك تيررس از او دور گشتند . ملكزاده گفت : ايها الملك ، من باسب خود سوار گشته ، بسپاه تو حمله آورم و ايشان را به چپ و راست پراكنده كنم و زهرهء ايشان را بشكافم . ملك گفت : هرآنچه خواهى ، بكن . كه ايشان نيز هرآنچه خواهند ، مضايقت نكنند . پس ملكزاده بر اسب بنشست . و لشكر ، صفها بياراستند . يكى گفت : چون اين پسر برسد ، او را بسنان نيزها برداريم . و يكى ديگر ميگفت :\r\nبه خدا سوگند ، كشتن اين جوان خوبرو كاريست دشوار . و ديگرى مىگفت : به خدا سوگند كه ازين جوان ، كارى بزرگ روى خواهد داد . پس چون ملك‌زاده بر پشت اسب قرار گرفت ، اثرى را كه اسب از جنباندن آن بر هوا ميشد ، بجنبانيد . و سپاهيان نظاره ميكردند كه اسب بجنبش آمد و بدانسان كه اسبها خود را جمع كنند ، خويشتن را جمع كرد و بر هوا بلند شد . ملك بانگ بر سپاهيان زد كه : تا اين پسر از دست نرفته ، او را بگيريد . در آن هنگام وزير گفت : اى ملك ، بمرغان پرنده چگونه توان رسيد ؟ و كار اين جوان ، شرى بود بزرگ . خدا ترا از او خلاص كرد . تو حمد خدا بجا آور .\r\nچون ملك اين را از ملك‌زاده بديد ، بسوى قصر بازگشت و بسوى دختر\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nبرفت و او را از آنچه با ملك‌زاده روى داده بود ، بياگاهانيد . دختر ملك بحسرت و افسوس اندر شد و در فراق او رنجور گشته ، ببستر افتاد . چون ملك او را بدان حالت بديد ، او را بسينهء خود گرفته ، چشمان او را ببوسيد و گفت : اى دختر ، حمد خدا بجا آور كه ما را از اين ساحر نجات داد . ملك ازين گونه سخنان با دختر خود گفت . ولى دختر بسخن او گوش نميداد و پيوسته ميگريست و اين ابيات همىخواند :\r\n گرم بازآمدى محبوب سيم‌اندام سنگين‌دل * گل از خارم برآوردى و خار از پا و پا از گل\r\nگروهى همنشين من خلاف عقل و دين من * گرفته آستين من كه دست از دامنش بگسل\r\nاگر عاقل بود داند كه مجنون صبر نتواند * شتر جائى بخواباند كه ليلى را بود منزل \r\nدختر با خود گفت : به خدا سوگند كه خوردنى نخورم و نوشيدنى ننوشم تا خداى تعالى ، ميانهء من و او را جمع آورد . ملك را از اين كار ، اندوهى بزرگ روى داد و كار دختر بر ملك دشوار شد و از براى دختر ، محزون بود و هرچه با دختر ملاطفت مىكرد ، او را وجد و عشق ، زياد مىشد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و شصتم برآمد\r\nگفت : اى ملك جوان‌بخت ، دختر را عشق و وجد زياده ميشد . ملك را با دختر ، كار بدينجا رسيد . و اما ملك‌زاده ، نام شهر ملك پرسيده بود . و آن شهر ، صنعاء يمن بوده است . چون ملك‌زاده بر هوا بلند شد ، در رفتن بشتابيد تا به شهر پدر رسيد و در بام قصر پدر فرود آمد . اسب در آنجا گذاشته ، خود بنزد پدر رفت .\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nپدر را ديد كه از دورى او ملول و محزون نشسته . چون ملك او را بديد ، برخاسته ، او را در آغوش گرفت و فرحناك شد . آنگاه ملك‌زاده ، حكيمى كه اسب را ساخته بود ، جويان گشت . پدرش گفت : خدا آن حكيم را بركت ندهاد كه او سبب دورى تو از من گشت . و او اكنون بزندان اندر است . ملك‌زاده ، خلاص او را تمنا كرد . پس حكيم را از زندان بدرآورده ، در حضور ملك حاضر ساختند . ملك او را خلعت بداد و با او نيكوئيها كرد . ولى دختر به دو نداد .\r\nحكيم از اين سبب خشمناك گرديد و دانست كه ملك‌زاده ، خاصيت اسب را دانسته و كيفيت سير او را شناخته . پس از آن ملك با ملك‌زاده گفت : مرا راى اينست كه تو بدين اسب نزديك نروى و پس از اين او را سوار نشوى . از اينكه تو حالت او را ندانى كه ازو بر تو مضرّت خواهد رسيد . ملك‌زاده ، ماجراى دختر ملك صنعا و آنچه با پدر او در ميان گذاشته بود ، با پدر خود بازگفت :\r\nملك گفت : اگر پدر آن دختر ، كشتن ترا ميخواست ، هرآينه ميكشت . و لكن ترا در اجل ، مهلتى بوده است .\r\nپس از آن ملك‌زاده را شور دختر ملك صنعا در سرگرفت . برخاسته ، بسوى اسب رفت و بر اسب بنشست و اثرى را كه از جنباندن او اسب بر هوا مىشد ، بجنبانيد . اسب پريدن گرفت . چون بامداد شد ، ملك ، پسر را ديد كه بر هوا همىرود . بجدائى پسر افسوس خورد و بندامت اندر بماند كه : چرا اسب ازو نگرفتم ؟ و با خود گفت : اگر پسرم بار ديگر بسوى من آيد ، اسب ازو برگيرم . كه با بودن آن اسب از پسر ايمن نخواهم بود . پس از آن ملك از جدائى فرزند ، محزون گشته ، همىگريست .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و شصت و يكم برآمد\r\nگفت : اى ملك جوان‌بخت ، ملك از جدائى پسر محزون گشته ، همىگريسته . ملك\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nرا كار بدينگونه شد . و اما ملك‌زاده در هوا به شهر صنعاء هميرفت تا بدانجا رسيد كه پيشتر فرود آمده بود . در حال ، اسب آنجا گذاشته ، خود بسوى مكان دختر ملك برفت . دختر و كنيزكان و خادم را در آنجا كه ديده بود ، نيافت . كار به دو دشوار شد و اندوهناك گرديد و غرفه‌هاى قصر را يكان‌يكان تفتيش مىكرد تا اينكه در غرفهء دختر ملك را ديد كه ببستر افتاده و كنيزكان به دو گرد آمده‌اند .\r\nملك‌زاده بنزد ايشان درآمد و ايشان را سلام كرد . چون دخترك آواز ملكزاده بشنيد ، در حال ، بر پاى خاست و او را گرامى داشت . ملكزاده گفت : اى خاتون ، درين مدت از دورى تو بوحشت اندر بودم . دختر ملك گفت : مرا وحشت از تو افزونتر بود . اگر تو نه همين ساعت ميآمدى ، من هلاك ميشدم . ملك‌زاده گفت :\r\nاى خاتون ، حالت من با پدر خويشتن چگونه ديدى ؟ به خدا سوگند اگر محبت تو در ميان نبود ، هرآينه او را مىكشتم . ولى از بهر خاطر تو او را نيز دوست دارم و آزردن او را نخواهم . دختر ملك به او گفت : اگر تو بار ديگر از من جدا شوى ، زندگانى من تباه خواهد شد . ملك‌زاده گفت : اگر تو مرا اطاعت كنى ، كارها آسان گردد . دختر ملك گفت : ديگر بهرچه تو گوئى ، مخالفت نكنم . ملكزاده گفت :\r\nبايد به شهر من بيائى . دختر ملك گفت : بجان منّت دارم . ملك‌زاده چون اين سخن ازو بشنيد ، فرحناك شد و با او پيمان بست .\r\nپس از آن به بام بيامدند . ملك‌زاده باسب سوار شد و دختر ملك را نيز سوار كرد و او را محكم ببست و اثر شانهء راست اسب را بجنبانيد . اسب ، ايشان را بر هوا بلند كرد . در آن هنگام ، كنيزكان فرياد برآوردند و مادر و پدر دختر را بياگاهانيدند . ايشان به بام قصر برآمده ، به هوا بنگريستند . اسب آبنوسين را ديدند كه در هوا هميپرد . ملك فرياد برآورد و گفت : اى ملك‌زاده ، ترا به خدا سوگند مىدهم كه بر ما رحمت آور و ميانهء ما جدائى ميفكن . ملكزاده گمان كرد كه دختر از جدائى پدر و مادر پشيمانست . به او گفت : اى فتنه روزگار ، اگر خواهى ، ترا به پدر و مادر بازگردانم . پريزاد گفت : اى خواجه ، به خدا سوگند مراد من اينست كه هرجا تو باشى ، من با تو باشم . كه مرا محبّت تو از پدر و مادر مشغول كرده . چون\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nملكزاده سخن او را بشنيد ، فرحناك گشت و اسب را نرم‌نرم همىراند كه دختر ملك آزرده نشود . هميرفتند تا اينكه مرغزارى خرّم كه چشمه‌هاى روان داشت ، بديدند . در آنجا فرود آمده ، بخوردند و بنوشيدند . پس از آن ملك‌زاده سوار گشته ، دختر ملك را نيز سوار كرد و در هوا همىرفتند تا به شهر پدر ملك‌زاده\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nبرسيدند . ملك‌زاده را فرح افزون گشت و خواست كه مملكت پدر را به دختر باز نمايد و به او معلوم كند كه مملكت پدر او بزرگتر و وسيعتر از مملكت پدر دختر است . پس او را در پارهء از باغها كه پدرش از بهر تفرج بدانجا آمدى ، فرود آورد و او را در قصرى كه از براى پدرش مهيّا بود ، جاى داد و اسب را در قصر بگذاشت و دختر را بنگاه‌دارى اسب بسپرد . و به او گفت : در همين‌جا بنشين تا رسول من بسوى تو آيد . كه من اكنون بسوى پدر هميروم تا از براى تو قصرى .\r\nجداگانه مهيّا كنم و شوكت خود را به تو بازنمايم . دختر ملك چون اين سخن بشنيد ، فرحناك شد و به او گفت : هرآنچه خواهى بكن .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و شصت و دوم برآمد\r\nگفت : اى ملك جوان‌بخت ، دختر ملك گفت : هرچه خواهى بكن . و دختر ملك را بخاطر گذشت كه او به شهر نخواهد رفت ، مگر بعزّت و شوكت بدانسان كه شايسته او باشد . پس ملك‌زاده ، دختر ملك را در آنجا گذاشته ، خود بنزد پدر بيامد .\r\nچون پدر ، او را ديد ، بآمدنش فرحناك شد . و ملك‌زاده به پدر گفت : اى پدر ، بدان كه دختر ملك صنعا را آورده و در خارج شهر در يكى از باغها گذاشته‌ام و آمدم كه ترا آگاه كنم تا تو موكب مهيّا كرده ، بملاقات او بيرون روى و حشمت و شوكت و انبوهى لشكر خود به او بنمائى . ملك در حال امر كرد كه شهر را بيارايند و بزرگان دولت را با لشكريان جمع آورد و با حشمت كامل سوار گشت . و ملك‌زاده ، ذخيرهائى كه ملوك را شايد حاضر كرد و از براى دختر ، مكانى ملوكانه مرتب ساخت و در آن مكان ، كنيزكان هندى و رومى و حبشى حاضر آورد و كنيزكان در آنجا گذاشته ، خود بسوى باغ رفت و بقصرى كه دختر را در آنجا گذاشته بود ، درآمد . دخترك را در آنجا نيافت و اسب را نيز در قصر نديد .\r\nآنگاه طپانچه بر سر و روى خود زد و جامه بر تن بدريد و بگرد باغ هميگرديد .\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nاثرى از دختر نيافت . پس از آن با خود گفت : اين دختر ، خاصيت اين اسب را از كجا دانست ؟ كه من خاصيت اسب را بر او نشناسانده بودم . شايد حكيمى كه اين اسب ساخته بود ، به او برخورده ، او را بپاداش بديهاى پدر من برده است . پس از آن ملكزاده ، باغبانان ؟ باغ را بطلبيد . بايشان گفت : آيا شما كسى ديديد كه از اينجا بگذرد و يا به اين باغ درآيد ايشان گفتند : ما كسى جز حكيم فارسى نديديم .\r\nكه او بباغ درآمد كه گياهان از بهر دارو جمع آورد . چون ملك‌زاده سخن ايشان بشنيد ، دانست كه حكيم ، دخترك را برده .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و شصت و سوم برآمد\r\nگفت : اى ملك جوان‌بخت ، ملكزاده چون سخن ايشان را بشنيد ، دانست كه حكيم ، دختر را برده . از قضا وقتى كه ملكزاده دخترك را در باغ گذاشته ، نزد پدر رفته بوده است ، حكيم فارسى را گذر بدر قصر بيفتاد و اسب را در آنجا بديد . از ديدن او بسى فرحناك شد و اعضاى او را جستجو كرد . همه را سالم يافت و خواست كه او را سوار گشته ، برود . با خود گفت : البته ، ملكزاده با اين اسب ، كسى را آورده و او را اينجا گذاشته است . پس بقصر اندر شده ، دختركى ديد در آنجا نشسته كه بآفتاب همىماند . پس بدان دختر نظاره كرد . دانست كه همان دختر را ملكزاده آورده است و در اين قصر گذاشته ، خود بسوى شهر رفته است .\r\nدر آن هنگام ، حكيم نزد آن ماه‌روى آمده ، زمين ببوسيد . زهره‌جبين چشم برداشته ، او را بديد . و او بسى زشت‌روى و بدصورت بود . به او گفت : تو كيستى ؟\r\nحكيم گفت : اى خاتون ، من رسول ملكزاده هستم . امر فرموده تا ترا از اينجا بجاى ديگر كه به شهر نزديك است ، ببرم . دختر چون اين سخن بشنيد ، به او گفت :\r\nملكزاده در كجا است ؟ حكيم گفت : در شهر به پيش پدر خويش است و به زودى بسوى تو خواهد آمد . دختر به او گفت : مگر ملكزاده جز تو كسى نيافت كه بسوى\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nمن بفرستد ؟ حكيم از سخن او بخنديد و به او گفت : اى خاتون ، ملكزاده مرا برسالت اختصاص نداد ، مگر بسبب زشتى منظر من . كه او بسى محبت با تو داشت . رشك آورد كه ديگرى را بفرستد . و گرنه ملكزاده را مملوكان و خادمان و غلامان ، چندين هستند كه در شمار نيايند . دختر ملك اين سخن را باور كرد و راست پنداشت و با او برخاست .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و شصت و چهارم برآمد\r\nگفت : اى ملك جوان‌بخت ، دخترك سخن او را راست پنداشت . در حال برخاست و به او گفت : اى پدر ، چه آوردهء كه سوار شوم ؟ حكيم گفت : اى خاتون ، اسبى كه با او بيامدى ، سوار شو . دختر ملك گفت : من تنها بر آن اسب نتوانم سوار شد .\r\nحكيم از سخن او تبسم كرد و به او گفت : من با تو سوار شوم . پس حكيم سوار شد و او را سوار كرده ، محكم بست . و او نميدانست كه چه قصد دارد . پس از آن حكيم ، اثر شانه راست بجنبانيد . اسب در حال بجنبيد و بر هوا بلند شد و ايشان را برد تا اينكه شهر از نظر ايشان ناپديد گشت . دختر بحكيم گفت :\r\nكجاست آن سخنى كه از ملكزاده گفتى ؟ حكيم گفت : ملكزاده را خدا بكشد . كه پليدترين مردمانست . دخترك گفت : واى بر تو . چگونه فرمان خواجه را مخالفت كنى ؟ حكيم گفت : او خواجهء من نيست . مگر تو مرا نمىشناسى ؟ دختر گفت :\r\nلا و اللّه . تو خويشتن به من بشناسان . حكيم گفت : من آن سخن را از راه حيلت به تو گفتم كه رسول ملكزاده هستم . و ترا فريب داده ، آتش حسرت بدل ملكزاده نهادم . بدان كه من از براى اين اسب بافسوس اندر بودم . از آن‌كه اين اسب ، صنعت منست و ملكزاده بر اين اسب دست‌يافته بود . و اكنون الحمد للّه كه من بر تو و اسب هردو دست يافتم و دل ملكزاده را بسوختم ، چنان كه او دل مرا سوخته بود . ديگر ترا هرگز نخواهد ديد . ولى تو خوش‌دل باش كه من از براى تو از او\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nسودمندترم . چون دخترك اين سخن بشنيد ، طپانچه بر رخسار زد و آواز بناله بلند كرده ، گفت : واى بر من . نه حبيب بدست آوردم و نه نزد پدر و مادرم بماندم . پس دخترك از اين حادثه سخت بگريست .\r\nو حكيم ، او را هميبرد تا ببلاد روم برسيدند . بمرغزارى خرم فرود آمدند .\r\nو آن مرغزار به شهر نزديك بود و آن شهر ، ملكى داشت بلندپايه . اتفاقا در آن روز ، ملك از بهر نخجير بيرون آمده ، بر آن مرغزار بگذشت . حكيم را ديد كه با دختركى در پهلوى اسب آبنوسين ايستاده‌اند . غلامان ملك بايشان گرد آمدند .\r\nحكيم را با دختر بگرفتند و اسب آبنوسين را برداشته ، در پيش ملك حاضر آوردند . ملك چون زشتىمنظر حكيم و خوبروئى دخترك را نظاره كرد ، به دختر گفت : اى خوبروى ، اين شيخ را با تو چه نسبت است ؟ حكيم بجواب مبادرت كرده ، گفت : اين زن من و دختر عمّ منست . دختر گفت : اى ملك ، دروغ همىگويد . به خدا سوگند او شوهر من نيست و من او را نشناسم . او مرا بحيلت گرفته . چون ملك مقالت دخترك بشنيد ، بآزردن حكيم بفرمود . او را چندان بزدند كه به هلاكت نزديك شد . پس از آن ملك بفرمود او را برداشته ، در شهر بزندان اندر كنند . و ملك ، دخترك را با صورت اسب با خود بياورد . ولى خاصيت اسب نمىدانست . حكيم را با دخترك ، كار بدينگونه شد .\r\nو اما ملكزاده چون از دختر ملك نوميد شد ، لباس سفر پوشيده ، از پى ايشان روان گشت . از شهرى بشهرى همىرفت و از اسب آبنوسين همىپرسيد .\r\nاثرى از حكيم و دخترك نمىيافت . پس از آن به شهر صنعا كه شهر پدر دخترك بود ، برفت و از دخترك جويان شد . خبرى نشنيد و پدر دخترك را محزون يافت . و از آنجا بازگشته ، قصد بلاد روم كرد و همىرفت و سراغ همىگرفت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 495 ","page_number":495},
  {"content":"\r\n\r\n\r\nچون شب سيصد و شصت و پنجم برآمد\r\nگفت : اى ملك جوان‌بخت ، ملكزاده قصد بلاد روم كرده ، همىرفت و نشان همىپرسيد . اتفاقا بكاروانسرائى فرود آمد و جمعى از بازرگانان را ديد كه نشسته ، حديث ميكنند . بايشان نزديك نشسته ، بشنيد كه يكى از ايشان ميگفت كه :\r\nچيزى عجب ديده‌ام . گفتند : چه ديده ؟ گفت : بفلان شهر اندر بودم . از مردمان شهر شنيدم كه روزى ملك آن شهر بنخجيرگاه رفته ، بمرغزارى گذشته بود و در آنجا مردى را با دختركى در پهلوى اسب آبنوسين ايستاده يافته . و آن مرد ، بسى زشت و دخترك بسيار خوبروى بوده است . و اما اسب آبنوسين ، صورت عجيب و صنعت غريب داشته است . حاضران از آن مرد پرسيدند كه : ملك بايشان چه كرده بود ؟ بازرگان گفت : ملك ، آن مرد زشت‌منظر را گرفته ، از حالت دخترك جويان شده . او را دعوى اين بوده است كه اين دخترك ، مرا زن و دختر عمّ است . ولى دخترك ، سخن او را تصديق نكرده ، او را بدروغ و بهتان نسبت داده و گفته بود كه مرا بحيلت بدست آورده . پس ملك ، دخترك را ازو گرفته ، او را بزندان اندر كرده است و اما اسب آبنوسين را ندانم كه چه كار كرده‌اند . ملكزاده چون اين سخن از بازرگان بشنيد ، بنزديك او رفته ، بتلطف و نرمى با او سخن گفت و از نام شهر و نام ملك شهر بپرسيد . و نام شهر و نام ملك شهر را ياد گرفت و آن شب را بنشاط و سرور بروز آورد .\r\nچون روز برآمد ، از آن شهر بيرون آمده ، روان شد و همىرفت تا بدان شهركه بازرگان گفته بود ، برسيد . چون خواست كه به شهر درآيد ، دربانان ، او را گرفته ، در پيشگاه ملك حاضر آوردند تا ملك از حالت او بازپرسد و سبب آمدن او را بدان شهر بداند و اگر خداوند صنعتى باشد ، صنعت او بشناسد . و ملك را عادت همين بوده است . و چون آمدن ملكزاده بدان شهر ، هنگام شام بود ، در آن وقت فرصت حاضر آمدن به پيشگاه ملك نشد . دربانان ، او را بزندان\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nبردند . چون زندان‌بانان ، حسن و جمال او را بديدند ، نپسنديدند كه او را بزندان اندر كنند . پس در خارج زندان در نزد خويشتن بنشاندند . چون خوردنى بياوردند ، ملكزاده با ايشان طعام خورد . و بحديث گفتن بنشستند و رو بملكزاده كرده ، به او گفتند : تو از كدام شهرى ؟ گفت : از بلاد پارس همىآيم . زندان‌بانان بسخن او بخنديدند و به او گفتند : اى جوان پارسى ، ما حديث مردم پارس بسى شنيده‌ايم و حالت ايشان بسى ديده‌ايم . ولى اين پارسى كه در نزد ماست ، دروغگوتر ازو كس نديده‌ايم . ديگرى از ايشان گفت : ازو زشت‌روتر نيز كس نخواهد ديد . ملكزاده بايشان گفت : از دروغ او بشما چه آشكار گشته ؟ گفتند : او را گمان اينست كه ملك او را در نخجيرگاه ديده كه با دختركى بديع الجمال ايستاده بوده است و اسبى از آبنوس با ايشان بوده است كه ما هرگز بدان خوبى ، صنعت نديده‌ايم و اكنون آن دخترك در نزد ملك است و ملك به دو مفتون گشته . ولى آن دخترك ديوانه است . اگر اين حكيم راست‌گو بودى ، هرآينه او را معالجت كردى . كه ملك بسى اهتمام در معالجت او دارد . و اما اسب آبنوسين در خزانهء ملك است و آن مرد زشت‌رو در نزد ما بزندان اندر است و هرنيم شب از گريه و ناله ، ما را نگذارد كه بخواب رويم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و شصت و ششم برآمد\r\nگفت : اى ملك جوان‌بخت ، چون زندان‌بانان خبر حكيم پارسى با ملكزاده بگفتند ، او را بخاطر گذشت كه تدبيرى كند تا به مقصود خويشتن رسد . چون زندانبانان خواستند كه بخواب شوند ، ملكزاده را بزندان اندر كرده ، در به روى او ببستند . ملكزاده شنيد كه حكيم ميگريد و بپارسى نوحه مىكند و ميگويد : چگونه خود را و ملكزاده و دخترك را ستم كردم ؟ كه نه دخترك از براى ملكزاده گذاشتم و نه خود بمراد خويشتن برسيدم و اينها همه از سوء تدبير من بوده است .\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nاز آن‌كه چيزى را كه نه درخور من بود ، طلب كردم . و هركس چيزى را كه نه درخور اوست ، طلب كند ، بچنين ورطهء كه من افتادم ، بيفتد . چون ملكزاده سخن حكيم بشنيد ، بپارسى با او گفت : تا كى بدينسان نالان و گريان هستى ؟ مگر چنان دانستهء كه آنچه به تو رسيده ، به كسى ديگر نرسيده ؟ چون حكيم سخن او را بشنيد ، با او انس گرفت و حالت خود به او شكايت كرد و مشقتى كه به دو روى داده بود ، به او بازگفت .\r\nچون بامداد برآمد ، دربانان ، ملكزاده را گرفته ، بياوردند . ملك را آگاه كردند كه اين جوان ، دوش بدين شهر درآمد و فرصت آوردن به پيشگاه ملك نشد . پس ملك با ملكزاده گفت : از كدام شهرى و چه نام دارى و صنعت تو چيست و بدين شهر از بهرچه آمدهء ؟ گفت : نامم بپارسى ، هرمز و شهر من پارس و مرا صنعت ، علم و دانش است . خاصه علم طب را نيك دانم و در معالجت ديوانگان اوستادم . و بدين‌سبب در اقاليم و شهرها همىكردم تا بر علم خود ، علمى فزايم و اگر يكى بيمار بينم ، معالجتش كنم . چون ملك سخن او بشنيد ، فرحناك شد و به او گفت : اى حكيم دانشمند ، بهنگام حاجت بنزد ما رسيدهء . آنگاه او را از حالت دخترك آگاه كرد و به او گفت كه : اگر تو آن دخترك را معالجت كنى و او را از جنون برهانى ، هرچه از من تمنى كنى ، ترا بدهم . چون ملكزاده سخن ملك بشنيد ، گفت : اى ملك ، مرا خبر ده كه چند گاهست او ديوانه شده است و او را از كجاآوردهء ؟ پس ملك ، حكايت از آغاز تا انجام به دو فروخواند و به او گفت : آن شيخ زشت‌رو بزندان اندر است . ملكزاده گفت : ايها الملك ، با اسب آبنوسين چه كردهء ؟ ملك گفت : اسب در خزانه است . ملكزاده با خود گفت : راى صواب اينست كه من پيش از همه كار ، مكان اسب بدانم . اگر اعضاى او سالم باشد ، مرا مقصود حاصل آيد . و گرنه بايد بحيلتى خود را از اين ورطه خلاص كنم . آنگاه بملك گفت : ايها الملك ، من همىخواهم كه آن اسب را ببينم . شايد در آن اسب چيزى باشد كه در معالجت ، مرا يارى كند . ملك برخاسته ، دست او را بگرفت و بمكانى كه اسب در آنجا بود ، درآمدند . ملكزاده\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nبگرد اسب بگشت و به اعضاى او مينگريست . چون اسب را سالم يافت ، فرحناك شد و با ملك گفت : اى ملك ، همىخواهم كه دخترك را ببينم و اميدوارم كه معالجت او در دست من باشد . در حال ، ملك با ملكزاده نزد دخترك رفتند .\r\nملكزاده او را چون ديوانگان يافت . ولى ديوانه نبود . خود را چنان مينمود كه كس به دو نزديك نشود . چون ملكزاده او را بدان حالت ديد ، به او گفت : اى فتنهء روزگار ، ترا باكى نيست . پس با او بملاطفت و نرمى سخن همىگفت تا خويشتن به دو بشناسانيد . چون دخترك او را بشناخت ، فرياد بلندى برآورده ، از غايت فرح بىخود بيفتاد . ملكزاده در حال ، دهان به گوش او بنهاد و به او گفت : اى خاتون ، شكيبا شو تا حيلتى كنم و در خلاص از اين ملك ، تدبيرى نمايم . و گرنه من و تو در ورطهء بزرگ هستيم . و اكنون تدبير اينست كه من بملك بگويم كه اين دخترك ، ديوانه است و من معالجت او را ضامنم . شما بند از او برداريد . چون بند از تو بردارند ، تو با ملك سخن سنجيده بگو تا گمان كند كه معالجت من ، ترا سودمند افتاده . شايد مقصود حاصل آيد . دخترك گفت : هرچه گوئى ، چنان كنم .\r\nپس ملكزاده گفت : اى ملك ، از اقبال تو درد دخترك بدانستم و داروى او بشناختم و او را از جنون ، اندكى خلاص كردم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و شصت و هفتم برآمد\r\nگفت : اى ملك جوان‌بخت ، ملك برخاسته ، بنزد دختر شد . چون دختر ملك صنعا او را بديد ، برخاسته ، زمين ببوسيد . ملك را از ديدن اين حالت ، فرح و نشاط روى داد و كنيزكان را فرمود كه به خدمت او قيام كنند و او را بگرمابه برده ، از بهر او زيورهاى زرّين ترتيب دهند . كنيزكان ، زيورهاى زرّين و جامهء ملوكانه به دو پوشانيده ، عقد گوهر از گردن او بياويختند و او را بگرمابه اندر برده ، بخدمتش قيام نمودند . پس از آن از گرمابه‌اش برآوردند . به بدر تمام\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nهمىمانست . چون بنزد ملك بيامد ، ملك را سلام داد و پيشگاه ملك را ببوسيد .\r\nملك را شادى بزرگ روى داد و بملكزاده گفت : همهء اينها از بركت قدوم تو بود . ملكزاده گفت : ايها الملك ، او را معالجت ، آنگه تمام شود كه تو با لشكر خود بدان مرغزار كه اين را در آنجا گرفتهء ، درآئى و اسب آبنوسين با خود بياورى كه من در آنجا عفريتى را كه به دو چيره گشت ، ببندم و بزندان كرده ، بكشم كه هرگز بسوى او بازنگردد . ملك سخن او را پذيرفته ، با لشكريان سوار گشت و اسب آبنوسين و دخترك را برداشته ، بسوى آن مرغزار برفتند . و مردمان نميدانستند كه ملكزاده چه قصد دارد .\r\nچون بدان مرغزار برسيدند ، ملكزادهء حكيم صورت امر كرد كه دخترك را با اسب آبنوسين ، يك تيررس مسافت از ملك و لشكريان دور تر بگذارند .\r\nآنگاه ملكزاده بملك گفت : مرا دستورى ده تا بخور در آتش كنم و عزيمت بخوانم و عفريتى را كه بدخترك چيره گشته ، در زندان كنم كه هرگز بسوى او باز نگردد . و لكن بايد وقت عزيمت خواندن ، من و دخترك بر اسب آبنوسين سوار باشيم . چون ملك سخن او را بشنيد ، فرحناك شد و ملكزادهء حكيم‌نما را اجازت داد . ملكزاده بر اسب نشست و دخترك را نيز سوار كرد . و ملك با لشكريان بسوى او نظاره ميكردند كه ملكزاده ، دختر را محكم ببست و اثر شانهء راست اسب را بجنبانيد . اسب بر هوا بلند شد و لشكريان نظاره همىكردند تا از ديدهء ايشان ناپديد شد و ملك تا هنگام شام بانتظار بازگشتن او بنشست . چون بازنگشت ، او را پشيمانى بزرگ روى داد . با لشكر خود بسوى شهر بازگشت .\r\nو اما ملكزاده ، قصد شهر پدر كرده ، همىرفت تا بقصر پدر درآمد و دخترك را در قصر فرود آورد و خود بنزد پدر رفته ، او را سلام داد و از آوردن دخترك ، او را بياگاهانيد . ملك اسباب عيش مهيا كرد و از براى مردم شهر وليمه‌ها فروچيد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 500 ","page_number":500},
  {"content":"\r\n\r\n\r\nچون شب سيصد و شصت و هشتم برآمد\r\nگفت : اى ملك جوان‌بخت ، پدر ملكزاده از براى اهل شهر ، وليمه‌ها بنهاد . تا يك ماه بساط عيش گسترده بودند . پس از آن ملكزاده با دخترك ازدواج كرد و با انبساط و شادمانى بسر بردند . و پدر ملكزاده ، اسب آبنوسين را بشكست و مكتوبى به پدر دخترك بنوشت و سرگذشت دختر را از براى او پيغام كرد و هداياى گرانمايه با مكتوب بسوى ملك صنعا بفرستاد . چون رسول بصنعاء يمن برسيد و پدر دخترك ، مكتوب بخواند ، فرحناك شد و هدايا بپذيرفت و رسول را گرامى بداشت . پس از آن هديه‌هاى قيمتى از براى دختر خود و داماد با همان رسول بفرستاد . و رسول بسوى ملكزاده بازگشت و او را از فرح ملك صنعا بياگاهانيد . و هرسال ملك صنعا از براى داماد خود هديه‌ها ميفرستاد . تا اينكه پدر ملكزاده درگذشت و او بجاى پدر بر تخت مملكت بنشست و بعدل‌وداد همىگذرانيد تا اينكه كشورها بگرفت و همه را بطاعت بياورد . و در عيش و نوش بسر ميبرد تا اينكه بر هم زنندهء لذات و پراكنده‌كنندهء جماعات و مخرّب قصور و معمّر قبور به ايشان بتاخت .\r\n\r\nحكايت ورد الاكمام و انس الوجود\r\nو از جملهء حكايتها اينست كه : در روزگار قديم ، ملكى بود خداوند عزت و سلطنت و او را وزيرى بود ابراهيم نام . و آن وزير ، دختركى داشت خوبروى ، بدانسان كه شاعر گفته :\r\n\r\n","description":"","footnote":"","page_name":" 501 ","page_number":501},
  {"content":"\r\n\r\n گه آن آراسته زلفش زره گردد گهى چنبر * گه آن پيراسته جعدش ببارد مشك و گه عنبر\r\nبسان لاله‌رخساره نقاب لاله جراره * بر از عاج و دل از خاره تن از شير و لب از شكر \r\nو از غايت نيكوئى و نهايت خوبروئى ، او را ورد الاكمام نام نهاده بودند . و ملك را عادت اين بود كه در هرسال يك بار اعيان مملكت را ببازى گوى و چوگان جمع مىآورد . و چون آن روز ميشد و مردم ببازى گوى و چوگان گرد مىآمدند ، دختر وزير در منظرهء نشسته ، ايشان را تفرّج ميكرد . از قضا در روزى كه سواران ببازى گوى و چوگان مشغول بودند ، دختر وزير را در ميان لشكر ، نظر بپسر ماه‌منظر سرو بالائى افتاد . با دايهء خود گفت : اى دايه ، اين جوان نيكوروى كه در ميان لشكر است ، چه نام دارد ؟ دايه گفت : اين جوانان ، همه خوبرويند . تو كدام‌يك از ايشان برگفتى ؟ دختر وزير گفت : صبر كن تا من او را به تو بازنمايم .\r\nآنگاه دختر وزير ، سيبى بگرفت و بسوى آن پسر بينداخت . آن پسر سر برداشت .\r\nديد كه دختر وزير در منظره نشسته . چون آن پسر را چشم بر او افتاد ، تير عشق او را بخورد و خاطرش به دو مشغول گشته ، گفتهء شاعر بخواند :\r\n\r\n","description":"","footnote":"","page_name":" 502 ","page_number":502},
  {"content":"\r\n\r\n دلم اى دوست تو دانى كه هواى تو كند * لب من خدمت خاك كف پاى تو كند\r\nچه دعا كردى جانا كه چنين خوب شدى * تا چو تو عاشق تو نيز دعاى تو كند \r\nچون سواران را بازى بانجام رسيد ، دختر وزير با دايه گفت : آن جوان كه به تو بازنمودم ، چه نام دارد ؟ دايه گفت : نام او انس الوجود است . دختر وزير آهى بركشيد و بفكرت فرورفت . پس از آن اين ابيات بخواند :\r\n دلم عاشق شدن فرمود من بر حسب فرمانش * درافتادم به آن دردى كه پيدا نيست درمانش\r\nبه قصد گوى با چوگان بميدان ديدمش روزى * ز زلف او و پشت من حسد ميبرد چوگانش\r\nخم چوگان او با گوى هرساعت بميدان در * همان كردى كه روز باد زلفش با زنخدانش\r\nز رشك آن‌كه با زلفين مشكينش نياميزد * به آب ديده بنشاندم سراسر گرد ميدانش \r\nچون ابيات بانجام رسانيد ، ابيات را بورقه بنوشت و ورقه در پيچيده ، بپارچهء حريرش بگذاشت و او را به زير بالش نهاده ، بخفت . آنگاه دايه ، ورقه از زير بالش برداشته ، بخواند . دانست كه دختر وزير بانس الوجود عاشق گشته . پس دايه ، ورقه را فروپيچيد و بجاى خود بنهاد . چون خاتون او ورد الاكمام بيدار شد ، دايه به او گفت : اى خاتون ، تو ميدانى كه من از پندگويان تو هستم و بر تو مهربانم .\r\nبدان كه عشق ، كارى است دشوار . پوشيدن آن آهن را ميگدازد و سبب رنجورى و بيمارى گردد . و كسى كه عشق را آشكار كند ، برو ملامت نيست . كه عشق اوّل ز حوّا بود و آدم . ورد الاكمام گفت : اى دايه ، داروى عشق چيست ؟ دايه گفت :\r\nداروى عشق ، وصال است . ورد الاكمام گفت : وصال از كجا بايد يافت ؟ گفت : اى خاتون ، وصل با نامه و پيغام و سخنان نرم توان يافت . نام و پيغام است كه ميان دوستان جمع آرد و كارهاى دشوار آسان كند . اگر ترا كارى باشد ، من بپوشيدن\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nراز تو و بردن نامه از ديگران سزاوارترم . چون ورد الاكمام سخن او را شنيد ، فرحناك شد . ولى خود را از سخن گفتن بازداشت و با خود گفت : هيچكس از اين كار آگاهى ندارد . من راز خود به اين زن آشكار نسازم تا او را امتحان كنم .\r\nپس دايه به او گفت : اى خاتون ، من در خواب ديدم كه شخصى با من گفت :\r\nخاتون تو با انس الوجود عاشق يكديگرند . از كار ايشان غفلت مكن . اگر نامهء دارند ببر و حاجت ايشان برآور و راز ايشان پوشيده دار كه ترا سودمند خواهد بود . من آن‌كه در خواب ديده بودم ، به تو بازگفتم . اكنون فرمان ، تراست .\r\nورد الاكمام به او گفت :\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و شصت و نهم برآمد\r\nگفت : اى ملك جوان‌بخت ، ورد الاكمام گفت : اى دايه ، راز من خواهى پوشيد ؟\r\nگفت : من چگونه راز تو نپوشم ؟ كه من از كنيزكان ديرين تو هستم . پس ورد الاكمام ، ورقهء را كه شعر درو نوشته بود ، درآورده ، بدايه داد و گفت : اين مكتوب را بانس الوجود برسان و جواب از براى من بياور . دايهء مكتوب گرفته ، بسوى انس الوجود رفت . چون بنزد انس الوجود برسيد ، با سخنان مهرآميز با او سخن گفت . پس از آن ورقه بداد . انس الوجود ورقه بخواند و مضمون بدانست .\r\nدر پشت ورقه ، اين ابيات بنگاشت :\r\n من همان‌روز كه خال تو بديدم گفتم * بيم آنست بدين دانه كه در دام افتم\r\nهرگز آشفتهء روئى نشدم يا موئى * مگر اكنون كه به روى تو چو موى آشفتم \r\n\r\n","description":"","footnote":"","page_name":" 504 ","page_number":504},
  {"content":"\r\n\r\n هيچ شك نيست كه اين واقعه با طاق افتد * گر بدانند كه من با غم رويت جفتم \r\nپس از آن مكتوب فروپيچيده ، بدايه داد و گفت : اى دايه ، خاتون خود را از من سلام برسان . دايه مكتوب گرفته ، بسوى ورد الاكمام بازگشت و مكتوب بوى داد . ورد الاكمام مكتوب گرفته ، ببوسيد و بچشمان خود بسود . پس از آن مكتوب گشوده ، بخواند و مضمون بدانست . در حاشيهء آن ، اين ابيات بنوشت :\r\n نه‌چندان آرزومندم كه وصفش بر زبان آيد * اگر صد نامه بنويسم حكايت بيش از آن آيد\r\nچه نيروى سخن گفتن بود مشتاق خدمت را * حديث آنگه كند بلبل كه گل در بوستان آيد\r\nنسيم صبح را گفتم تو با او جانبى دارى * كز آن جانب كه او آيد صبا عنبرفشان آيد \r\nآنگاه مكتوب فروپيچيدهء بدايه بداد . دايه مكتوب گرفته ، از نزد ورد الاكمام بدرآمد . حاجب بانگ بر دايه زد كه : كجا ميروى ؟ دايه گفت :\r\nبگرمابه هميروم . ولى دايه تشويش كرد و مكتوب ازو بيفتاد . و كار دايه را بدينگونه شد . اما مكتوب را يكى از خادمان وزير ، در راه افتاده ديد . آن را برداشته ، در پيشگاه وزير حاضر آمد و با وزير گفت : اى خواجهء من ، اين ورقه در راه افتاده يافتم . وزير ، ورقه را گرفته بگشود . ابيات بخواند و مضمون آنها بدانست و خط بشناخت ، كه خط دختر خويش است . در حال ، برخاسته ، بنزد زن خود بيامد و از غايت خشم هميگريست . زن وزير گفت : يا سيدى ، از بهرچه گريانى ؟ وزير گفت : اين ورقه بگير و بر آنچه دروست نظاره كن . زن وزير ورقه برگرفت و بخواند . ديد كه دخترش ورد الاكمام به آن مضمون ، ابيات بانس الوجود نوشته . زن وزير را نيز گريه بگرفت . ولى خوددارى كرد و سرشكش را نگاه داشت و با وزير گفت : يا سيدى ، گريستن سود ندارد . رأى صواب اينست كه\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nحيلتى كنيم تا ناموس تو محفوظ ماند و راز دختر تو پوشيده شود . وزير گفت :\r\nمن به دختر خود از عشق انس الوجود بيم دارم . مگر تو نميدانى كه پادشاه ، انس الوجود را بسى دوست دارد و بيم من در اين كار از دو راه است . يكى از دختر خود بيم دارم و يكى از پادشاه همىترسم . از آن‌كه انس الوجود ، نديم پادشاهست . بسا هست ازين كار ، حادثهء بزرگ روى دهد . بازگو كه درين كار ، رأى تو چيست ؟\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و هفتادم برآمد\r\nگفت : اى ملك جوان‌بخت ، وزير با او گفت : ترا در اين كار ، رأى چيست ؟ زن وزير گفت : صبر كن تا نماز استخاره بجا آورم . و استخاره كرد . پس از آن با وزير گفت : در ميان درياى كنوز ، كوهيست كه او را جبل ثكلى خوانند و بدان كوه ، كس نتواند رسيد مگر با مشقت بسيار . تو از براى دختر در آنجا مكانى ترتيب ده ، دختر بدانجا بفرست . وزير را گفتهء زن ، دلپسند افتاد . و هردو متفق شدند بر اينكه در آن كوه ، قصرى بنا كنند و دختر را در آن قصر جاى دهند و آذوقهء يك ساله او را در نزد او بگذارند و كسى را از بهر خدمت و مؤانست او بگمارند . در حال ، وزير ، بناها و نجارها جمع آورده ، بسوى آن كوه بفرستاد . و در آنجا قصرى بزرگ و محكم بنيان بنا كردند . پس از آن زاد و راحله مهيا كرده ، شب بنزد دختر بيامد و او را به مسافرت امر كرد . چون دختر بيرون آمد و اوضاع سفر مشاهده كرد ، بگريست و صورت حادثه بر طاق در بنوشت كه انس الوجود را از ماجراى خودآگاه كند و اين ابيات نيز بنوشت :\r\n ما برفتيم و تو دانى و دل غم‌خور ما * بخت بد تا بكجا مىبرد آبشخور ما\r\nاز نثار مژه چون زلف تو در زر گيرم * قاصدى كز تو سلامى برساند بر ما \r\n\r\n","description":"","footnote":"","page_name":" 506 ","page_number":506},
  {"content":"\r\n\r\n فلك آواره بهرسو كشدم ميدانى * رشك ميآيدش از صحبت جان‌پرور ما\r\nبسرت گر همه آفاق بهم جمع شوند * نتوان برد هواى تو برون از سر ما \r\nچون ابيات بانجام رسانيد ، سوار شد . و او را منزل به منزل همىبردند تا بدرياى كنوز برسيدند و در كنار دريا خيمه بزدند و كشتى بزرگ از براى دخترك مهيّا كردند و دخترك را با كنيزك او بكشتى بنشاندند . و وزير فرمود كه چون كشتى بكوه ثكلى برسد ، دخترك را با كنيزك او در قصر بگذارند و كشتى بازگردانده ، در ساحل ، كشتى را بشكنند . خادمان هرآنچه كه وزير گفته بود ، بجا آوردند و باحوال دخترك همىگريستند . ايشان را كار بدينگونه شد .\r\nو اما انس الوجود چون از خواب برخاست ، دوگانه بجاآورد . پس از آن سوار گشته ، به پيشگاه سلطان رفت . به عادت معهود از در خانهء وزير بگذشت و بدر خانه نظاره كرده ، اشعار را بدر خانه ، نوشته يافت . بخرمن وجودش شرر افتاد و بسوى خانهء خود بازگشت . ولى قرار نميگرفت و شكيبائى نداشت و پيوسته در اضطراب بود تا اينكه شب درآمد . شبانگاه از خانه بدر شد و در بيابان ، حيران همىرفت و نمىدانست كه بكجا رود . پس همهء آن شب را برفت و روز ديگر نيز همىرفت تا گرمى آفتاب ، سخت و انس الوجود را تشنگى ، غلبه كرد . نظاره كرده ، درختى بديد كه در كنار درخت ، آبى بود روان . پس بسوى آن درخت بنشست و خواست كه آب بنوشد . ديد كه آب در دهان او طعمى ندارد و حالش دگرگون است و پاهاى او از رفتن ، آماس كرده . از اين حالت گريان شد و سخت بگريست و آب از ديده فروريخت و اين ابيات بخواند :\r\n تا كى اى جان اثر وصل تو نتوان ديدن * كه ندارد دل من طاقت هجران ديدن\r\nعقل بيخويشتن از عشق تو ديدن تا چند * خويشتن بىدل و دل بىسروسامان ديدن \r\n\r\n","description":"","footnote":"","page_name":" 507 ","page_number":507},
  {"content":"\r\n\r\n هرشبم زلف سياه تو نمايند بخواب * تا چه آيد به من از خواب پريشان ديدن \r\nچون ابيات باتمام رسانيد ، چندان بگريست كه خاك ، تر شد . پس از آن برخاسته ، روان گشته و در باديها همىرفت . ناگاه درندهء بيرون آمد كه سر او بزرگتر از گنبد و دهان او گشاده‌تر از در غار بود و دندان‌ها مانند دندان‌هاى پيل داشت . چون انس الوجود او را بديد ، مرگ را يقين كرد و روى به قبله آورده ، شهادت بر زبان راند . ولى در كتاب‌ها خوانده بود كه درندگان را با سخن نرم فريب توان داد . پس انس الوجود به او گفت : اى سلطان درندگان و اى رحم‌كنندهء درماندگان ، من عاشقم و از جدائى به هلاكت نزديكم . بر من ببخشاى و به بيچارگيم رحمت آورد . چون شير مقالت او را بشنيد ، پستر رفت و بر دم خود بنشست و سر بسوى دم خود برده ، با دم بازى كردن آغازيد . آنگاه انس الوجود اين دوبيتى برخواند :\r\n اى شير ترا بشير يزدان سوگند * يك سو شو و ره بر من بيچاره مبند\r\nرحم آر بر اين تن كه ز عشق است نزار * در پنجهء خويش صيد لاغر مپسند \r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و هفتاد و يكم برآمد\r\nگفت : اى ملك جوان‌بخت ، شير برخاسته ، بسوى او برفت و به او مهربانى آشكار نمود و او را با زبان خود بليسيد و در پيش روى او روان شد و او را اشارت كرد كه : از پى من بيا . انس الوجود نيز از پى او روان شد . و هميرفتند تا اينكه شير ، او را بفراز كوهى برده ، در آن سوى كوه فرود آورد و اثر پائى را بانس الوجود باشارت بنمود و خود بازگشت . انس الوجود دانست كه جاى پاى كسانيست كه ورد الاكمام را برده‌اند . پس انس الوجود همان اثر پا را گرفته ، شبان روز هميرفت\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nتا كنار درياى كنوز برسيد و اثر در آنجا تمام شد . انس الوجود دانست كه ايشان به دريا نشسته‌اند . از ايشان نوميد شد و آب از ديده فروريخت و اين ابيات بخواند :\r\n عشق در دل ماند و يار از دست رفت * دوستان دستى كه كار از دست رفت\r\nبخت و راى و زور و زر بودم و ليك * تا غم آمد هرچهار از دست رفت\r\nعشق و سودا و هوس در سر بماند * صبر و آرام و قرار از دست رفت\r\nمركب سودا دوانيدن چه سود * چون زمام اختيار از دست رفت \r\nچون ابيات بانجام رسانيد ، چندان بگريست كه بى خود افتاد و ديرگاهى بى خود بود . چون به خود آمد ، به چپ و راست نگاه كرده ، كسى را نديد . از وحشيان بر خود بترسيد . بفراز كوهى بلند كه در آنجا بود ، رفته ، در پاى سنگى بنشست و همىگريست كه ناگاه آوازى شنيد كه از غار همىآمد . و آن آواز از عابدى بود كه ترك دنيا گفته ، بعبادت پروردگار مشغول گشته بود . پس انس الوجود بسوى غار رفته ، سه بار در غار بزد . عابد ، او را پاسخ نداد و بيرون نيامد . انس الوجود آهى بركشيد و اين ابيات بخواند :\r\n نه كسى يك نفس مرا مونس * نه كسى يك زمان مرا غمخوار\r\nرويم از خون چو لالهء خودرنگ * اشكم از غم چو لؤلؤ شهوار\r\nنفسم سرد و سينه آتش‌گاه * دهنم خشك و ديده طوفان‌بار\r\nتن بفرسود چند از اين محنت * دل بيالود چند از اين آزار \r\nچون ابيات بانجام رسانيد ، ديد كه در غار را بگشودند . انس الوجود بدر غار آمده ، عابد را سلام داد . عابد ردّ سلام كرد و به او گفت : نام تو چيست ؟ گفت :\r\nنام من انس الوجود است . عابد گفت : از بهرچه بدين مكان آمدهء ؟ انس الوجود حكايت خود را از آغاز تا انجام بعابد فروخواند . عابد به حالت او بگريست و به او گفت : اى انس الوجود ، من بيست سال است كه درين مكان هستم . در اينجا كسى نديده بودم مگر ديروز كه آواز گريهء شنيدم . بسوى ايشان نظر كردم . ديدم كه\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nگروهى در كنار دريا خيمه زده‌اند . پس از ساعتى بكشتى نشسته ، برفتند . جمعى از ايشان از دريا بازنگشت و جمعى ديگر ، كشتى از دريا بازگردانده ، بشكستند و از پى كار خويش رفتند . گمان دارم آن جماعت ، آنان باشند كه تو در ايشان همىگردى . اندوه تو اندوهيست بزرگ و هيچ عاشقى نيست كه باندوه گرفتار نباشد . پس عابد اين ابيات بخواند :\r\n عشق جوشد بحر را مانند ديگ * عشق سايد كوه را مانند ريگ\r\nعشق جان طور آمد عاشقا * طور مست و خرّ موسى صاعقا\r\nباغ سبز عشق كو بىمنتها است * جز غمِ و شادى درو بس ميوهاست\r\nعاقبت جوينده يابنده بود * كه فرج از صبر زاينده بود \r\nچون عابد ابيات بانجام رسانيد ،\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و هفتاد و دوم برآمد\r\nگفت : اى ملك جوان‌بخت ، عابد چون اين ابيات بانجام رسانيد ، او و انس الوجود چندان بگريستند كه كوه از گريستن ايشان بناله درآمد و از غايت گريه و زارى ، بى خود بيفتادند . چون به خود آمدند ، عابد با انس الوجود گفت : من امشب بعد از نماز از براى تو استخاره كنم تا معلوم شود كه چه بايدت كرد . انس الوجود را كار بدينجا رسيد .\r\nو اما ورد الاكمام چون بكوه ثكلى رسيد و خود را با دايهء خويش تنها ديد ، بگريست و گفت : به خدا سوگند اى قصر ، تو نيكو مكانى . و لكن جاى حبيب من در تو خالى است . پس ورد الاكمام در آن جزيره ، پرندگان بسيار بديد . خادم خود را فرمود كه دامى برنهاده ، از آن پرندگان صيد كند و هرچه صيد كند ، بقفسى بگذارد . پس از آن ، خود در منظرهء قصر بنشست . از انس الوجود ياد\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nكرده ، آب از ديدگان فروريخت و اين ابيات بخواند :\r\n وقت است اگر از پاى درآيم كه همه عمر * بارى نكشيدم كه بهجران تو ماند\r\nسوز دل يعقوب ستمديده ز من پرس * كاندوه دل سوخته هم‌سوخته داند\r\nديوانه اگر پند دهى خود نپذيرد * ور بند نهى سلسله از هم گسلاند\r\nما بىتو بدل بر نزديم آب صبورى * در آتش سوزنده صبورى كه تواند\r\nگر بار دگر دامن كامى به كف آرم * تا زنده‌ام از چنگ منش كس نرهاند \r\nچون شب درآمد ، ورد الاكمام را وجد و شوق افزون‌تر گشت و از روزهاى گذشته ياد كرد و اين ابيات بخواند :\r\n سر آن ندارد امشب كه برآيد آفتابى * چه خيالها گذر كرد و گذر نكرد خوابى\r\nنفس خروس بگرفت كه نوبتى بخواند * همه بلبلان بمردند و نماند جز غرابى\r\nنفحات صبح دانى بچه روى دوست دارم * كه به روى دوست ماند كه برافكند نقابى \r\nورد الاكمام را كار بدينگونه شد . و اما انس الوجود ، عابد به او گفت : به اين صحرا رفته ، شاخ‌هاى درخت برچين و بنزد من بياور . انس الوجود شاخها فروچيده ، بنزد عابد آورد . عابد از آنها سبدى بافت و با انس الوجود گفت : در اين باديه ، گياهى ميرويد و بر ريشهء خود خشك مىشود . تو در باديه شو و از آن گياهان خشكيده جمع آورده ، اين سبد پر كن و دهان سبد را به‌بند و او را به دريا انداخته ، سوار شو و در دريا هميرو . شايد كه به مقصود برسى . كه هركه از جان نگذرد ، به مقصود نخواهد رسيد . انس الوجود گفت : سمعا و طاعة . پس عابد را وداع كرده ، از نزد او بازگشت و سبد پر از گياهان خشك كرده ، سرسبد را استوار بست و بر او سوار گشته ، در روى آب همىرفت . و موج‌هاى دريا او را گاهى بالا ميبرد و گاهى به زير ميآورد تا اينكه از قضا پس از سه روز آن سبد را موج دريا بجبل ثكلى بينداخت .\r\nو انس الوجود از گرسنگى و تشنگى به هلاكت نزديك بود . پس در آن\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nمكان ، نهرهاى روان و مرغ‌هاى خوش‌الحان و درختان ميوه‌دار بديد . از ميوهء درختان بخورد و از آب نهرها بنوشيد و به اين سوى و آن سوى همىرفت كه از دور ، قصرى ديد . بسوى آن قصر رفته ، ديد كه قصرى است محكم اساس و بلند كرياس . ولى در قصر را بسته يافت . سه روز در آنجا بنشست . روز سيم در\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nگشوده شد . خادمى از قصر بدرآمد . انس الوجود را ديد در آنجا نشسته به او گفت :\r\nتو از كجائى و بدين جايگاه ، ترا كه رسانيد ؟ انس الوجود گفت : از اصفهان هستم و ببازرگانى در دريا سفر ميكردم . كشتى من بشكست . موج مرا بدين جزيره بينداخت . خادم او را در آغوش كشيد و گفت : اى مبارك‌پى ، خوش آمدى كه اصفهان ، شهر منست و در آنجا دختر عمّى دارم كه او را دوست ميداشتم و من خوردسال بودم كه به دختر عمّ خود عشق ميورزيدم . طايفهء بجنگ درآمدند و ما را باسيرى بردند و در خوردسالى ، مرا غلام كرده ، بفروختند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و هفتاد و سيم برآمد\r\nگفت : اى ملك جوان‌بخت ، گفت : مرا غلام كرده و بفروختند . پس از آن‌كه خادم با انس الوجود ، سرگذشت بانجام رسانيد ، او را بساحت قصر برد . انس الوجود در ميان قصر ، درياچهء ديد بزرگ و بگرد آن درختان سبز و خرم . و مرغان خوش الحان در قفسهاى سيمين و زرين از درختان فروآويخته و آن مرغان بالحان خوش همىخواندند . چون انس الوجود بقفس نخستين رسيد ، در آن قفس بلبلى ديد كه ميخواند . انس الوجود چون آواز بلبل بشنيد ، بى خود افتاد . چون به خود آمد ، آواز بناله بلند كرد و اين بيت بخواند :\r\n اى بلبل اگر نالى من با تو هم‌آوازم * تو عشق گلى دارى من عشق گل‌اندامى \r\nپس از آن آن‌قدر بگريست كه بى خود افتاد . چون به خود آمد ، برخاسته ، هميرفت تا بقفس دويمين برسيد . در آن قفس نيز بلبلى ديد كه بآواز خوش ميخواند . در حال ، انس الوجود بناليد و اين ابيات بخواند :\r\n هرشبى بلبل چرا چندين همىزارى كند * گرنه با وى گل چو با من دلبرم خوارى كند \r\n\r\n","description":"","footnote":"","page_name":" 513 ","page_number":513},
  {"content":"\r\n\r\n گر من از هجران آن گلرخ كنم زارى رواست * او چرا در وصل گل بارى همى زارى كند\r\nلكن آن زارى چنان دانم كه از بهر منست * زانكه او عشاق را همواره غم‌خوارى كند\r\nچون همىبيند كه من يارى ندارم در فراق * با من اندر ناله كردن هرشبى يارى كند \r\nچون ابيات بانجام رسانيد ، بسوى قفس سيمين برفت . در آن قفس عندليبى ديد . چون عندليب را چشم بانس الوجود افتاد ، ترانه‌ساز كرد و انس الوجود از خواندن او اين ابيات بخواند :\r\n گر فاش كرد راز مرا ساز عندليب * گل نيز فاش كرد همه راز عندليب\r\nچون عندليب ناله كنم در فراق يار * وقت سحر چو بشنوم آواز عندليب\r\nپرواز جان من همه بر ياد دلبر است * تا نزد گل بود همه آواز عندليب \r\nچون ابيات بانجام رسانيد ، بسوى قفس چارمين رفت . بلبلى در آنجا ديد كه نوحه همىكند . چون انس الوجود نوحهء بلبل بشنيد ، آب از ديدگان بريخت و اين دو بيت بخواند :\r\n گر چو من بلبل ز درد عاشقى مدهوش نيست * پس چرا از ناله كردن يك زمان خاموش نيست\r\nنيست چون آواز بلبل غمگسار من كنون * چون مرا آواز چنگ آن صنم در گوش نيست \r\nپس از آن اندكى برفت . قفسى ديد كه از همه قفس‌ها بهتر بود . چون بر آن قفس نزديك شد ، كبوترى در آنجا يافت كه نوحه‌هاى شورانگيز ميكرد .\r\nچون او را بدين حالت بديد ، آب از ديده روان ساخته ، اين دو بيت برخواند :\r\n\r\n","description":"","footnote":"","page_name":" 514 ","page_number":514},
  {"content":"\r\n\r\n چون تنگ نباشد دل مسكين حمامى * كش يار هم‌آواز بگيرند بدامى\r\nاز من مطلب صبر جدائى كه ندارم * سنگست فراق و دل محنت‌زده جامى \r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و هفتاد و چهارم برآمد\r\nگفت : اى ملك جوان‌بخت ، چون انس الوجود ابيات بانجام رسانيد ، كبوتر را گوش بآواز انس الوجود بود . در حال ، بانگ بر او زد و بنوحه و زارى افزوده اين ابيات بخواند :\r\n خوشتر از ايام عشق ايام نيست * بامداد عاشقان را شام نيست\r\nكام هر جويندهء را آخر است * عاشقان را منتهاى كام نيست\r\nمستى از من پرس و شور عاشقى * آن كجا داند كه دردآشام نيست \r\nپس از آن انس الوجود روى بخادمك اصفهانى كرده ، به او گفت : در اين قصر كيست و او را كه بنا نهاده ؟ خواجه‌سرا گفت : اين قصر را وزير فلان پادشاه از بهر دختر خود بنا كرده كه از عوارض روزگار برو بيم داشت . و اكنون او را با تابعان او در اين قصر جاى داده و در قصر را نگشايند مگر در سالى يك‌بار كه از براى ايشان آذوقه بياورند . انس الوجود با خود گفت : للّه الحمد كه مقصود حاصل گشت . و لكن مدتى بايست تا خون ، شير شد . و ديرگاهى بايد كه سال بسر آيد . انس الوجود را كار بدينجا رسيد .\r\nو اما ورد الاكمام را خواب و خور ، گوارا نبود و نشستن و خوابيدن نميتوانست . او را شور عشق ، بىطاقت كرد و شكيبائى نتوانست . ناچار برخاسته ، در اطراف قصر بگشت و از هيچ‌جا راه بدر شدن نيافت . آنگاه آب از ديدگان بريخت و اين ابيات بخواند :\r\n\r\n","description":"","footnote":"","page_name":" 515 ","page_number":515},
  {"content":"\r\n\r\n منم امروز و دلى زانده گيتى به دو نيم * جاى آنست كنونم كه بجان باشد بيم\r\nنه مرا مسكن و ماوى نه مرا خانه و جا * نه مرا مونس و غمخور نه مرا يار و نديم\r\nحالت خود بكه گويم من مظلوم و غريب * چارهء خود ز كه جويم من رنجور و سقيم \r\nچون ورد الاكمام ابيات بانجام رسانيد ، به بام قصر برآمد و خود را از بام قصر با ريسمانى به زمين بياويخت و در كوه و هامون همىرفت تا بكنار دريا رسيد . صيّادى را ديد كه بكشتى نشسته ، صيد همىكرد . چون ورد الاكمام را بديد ، كشتى بميان دريا راند . ورد الاكمام او را آواز داد و اين ابيات بخواند :\r\n ايّها الصّيّاد از من منما هيچ حذر * كه من خون شده دل نيستم الّا ز بشر\r\nسرگذشت من بيچاره يكى باز شنو * كه مرا گردش ايّام چه آورد بسر\r\nعاشق روى بتى گشتم سيمين‌رخسار * كه مرا هجر رخش دارد رخساره چو زر\r\nنه كسى ميبرد از من سوى او هيچ پيام * نه كسى آورد از او سوى من هيچ خبر\r\nگشته در باديهء هجر ويم سرگردان * كيست آنكو شودم سوى وصالش رهبر \r\nچون صيّاد ابيات او را بشنيد ، ايّام جوانى بخاطر آورده ، از روزگار عشق خود ياد كرده ، بگريست و اين ابيات برخواند :\r\n خوشا عاشقى خاصه وقت جوانى * خوشا با پرىچهرگان زندگانى\r\nخوشا با رفيقان يكدل نشستن * بهم نوش كردن مى ارغوانى\r\nبوقت جوانى كنى عيش زيرا * كه هنگام پيرى بود ناتوانى \r\nچون ابيات بانجام رسانيد ، طناب كشتى را در ساحل ببست و بنزد ورد الاكمام آمده ، به او گفت : بكشتى اندر آى تا ترا بهر جائى كه خواسته باشى ، برم . ورد الاكمام بكشتى درآمد . صيّاد كشتى براند و كشتى بسرعت همىرفت تا اينكه در كنار دريا بشهرى برسيدند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 516 ","page_number":516},
  {"content":"\r\n\r\n\r\nچون شب سيصد و هفتاد و پنجم برآمد\r\nگفت : اى ملك جوان‌بخت ، در كنار دريا بشهرى برسيدند و در آن شهر ، ملكى بود باسطوت كه او را درباس ميگفتند . و در آن‌وقت با پسر خود در قصر مملكت نشسته ، از منظرهء قصر بهرسو نظاره ميكردند . ناگاه ايشان را چشم بسوى دريا افتاد و بكشتى اندر دختركى را ديدند كه چون بدر از افق طالع گشته و در گوش او گوشوارهء بلخشى و در گردن او عقدى از گوهرهاى گرانمايه پديد بود . ملك دانست كه او از دختران بزرگان و ملوك خواهد بود . پس ملك از قصر فرود آمد و كشتى را ديد كه در ساحل ايستاده و دخترى در كشتى خفته و صيّاد ، طناب كشتى همىبندد . ملك ، دخترك را از خواب بيدار كرد و به او گفت : تو از كجائى و دختر كيستى و سبب آمدنت بدينجا چيست ؟ ورد الاكمام گفت : من دختر ابراهيم ، وزير ملك شامخ هستم و آمدن من بدينجا سببى عجيب دارد .\r\nپس تمامت قصّه را برو فروخواند و هيچ‌چيز از او پوشيده نداشت . پس از آن ، آب ديدگان فروريخته ، اين ابيات بخواند :\r\n مرا چو آرزوى روى آن نگار آيد * چو بلبلم هوس ناله‌هاى زار آيد\r\nميان انجمن از لعل او چو آرم ياد * مرا سرشك چو ياقوت در كنار آيد\r\nز رنگ لاله مرا روى دلبرآيد ياد * ز شكل سبزه مرا ياد خطّ يار آيد\r\nفراق يار بيك بار بيخ صبر بكند * بهار وصل ندانم كه كى ببار آيد \r\nچون ابيات بانجام رسانيد ، قصّه را دگربار بملك فروخواند و گريان‌گريان اين دو بيت برخواند :\r\n من يار دلى داشتم بسامان * امسال دگرگون شد و دگرسان\r\nفرمان دگر كس برد دل من * اين را چه حيل باشد و چه درمان \r\n\r\n","description":"","footnote":"","page_name":" 517 ","page_number":517},
  {"content":"\r\n\r\nچون ملك سخنان او را بشنيد و از عشق او آگاه شد ، دلش بر وى بسوخت و به او گفت : تو بيم مدار . كه ناچار من ترا بمراد برسانم و كسى را كه تو عاشق اوئى ، بنزد تو آورم . و گفت :\r\n چون‌كه دانستم كه رنجت چيست زود * در علاجت سحرها خواهم نمود\r\nشاد باش و فارغ و ايمن كه من * آن كنم با تو كه باران در چمن \r\nپس از آن ملك درباس ، وزير خود را بخواست و لشكرى انبوه به او داد و مالى بسيار برسم هديت بار بست و وزير را فرمود كه آن مال بسوى ملك شامخ برده ، به او بگويد كه در نزد او جوانى است انس الوجود نام . او را بسوى من بفرستد تا دختر خود به او تزويج كنم . پس از آن به همين مضمون ، مكتوبى نوشته ، بوزير بداد و وزير را بآوردن انس الوجود تاكيد كرد و به او گفت : اگر انس الوجود را نياورى ، ترا از وزارت معزول كنم . پس وزير ، هديه‌ها برداشته ، بسوى ملك شامخ روان شد . چون بملك شامخ برسيد ، سلام ملك درباس به او برسانيد و مكتوب و هديت بوى بداد . چون ملك شامخ مكتوب بديد و نام انس الوجود را نظر كرد ، سخت بگريست و با وزير ملك درباس گفت : كجاست آن‌كه تو از بهر او آمدهء ؟ اى وزير ، بدان كه انس الوجود رفته است و ما مكان او را نميدانيم . تو او را از بهر من بياور . من چندين برابر اين هديتها به تو بدهم . پس از آن ، ملك شامخ بگريست و اين دو بيت بخواند :\r\n هركه درمان كرد مر جان مرا * برد گنج دّر و مرجان مرا\r\nجان من سهل است جان جانم اوست * دردمند و خسته‌ام درمانم اوست \r\nو روى بوزير ملك درباس كرده ، به او گفت : تو بسوى خواجهء خود شو و به او بگو كه انس الوجود ، ساليست كه غايب شده و كسى نميداند كه او در كدام سرزمين است . وزير گفت : اى پادشاه ، خواجه‌ام با من گفته كه اگر او را نياورى ، ترا معزول خواهم كرد . من چگونه بسوى خواجهء خود روم ؟ ملك شامخ بوزير\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nخود ، ابراهيم گفت : تو نيز با وزير ملك درباس برو و انس الوجود را در اطراف بلاد جويان شو . ابراهيم گفت : سمعا و طاعة . پس تابعان خود را برداشته ، در صحبت وزير ملك درباس بجستجوى انس الوجود روان شدند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و هفتاد و ششم برآمد\r\nگفت : اى ملك جوان‌بخت ، ابراهيم در صحبت ملك درباس بجستجوى انس الوجود روان شدند و بهرجا كه ميگذشتند و هركس كه ميديدند ، از انس الوجود جويان بودند . كسى ازو خبرى نمىگفت . و پيوسته در شهرها و دهكده‌ها همىرفتند و در كوهها و بيان‌ها همىگشتند تا بكنار درياى كنوز برسيدند . كشتى حاضر آورده ، بكشتى بنشستند و همىرفتند تا بنزد جبل ثكلى برسيدند . وزير ملك درباس بابراهيم گفت : اين كوه را چرا جبل ثكلى خوانند ؟ ابراهيم گفت : در روزگار قديم ، جنّيه از جنّيان ، جوانى از آدميان را دوست ميداشت . عشق آن جوان به دو چيره شد . از پيوندان خويشتن به خود بترسيد و در روى زمين ، جائى را تفتيش ميكرد كه در آنجا از پيوندان خويش پنهان شود . اين كوه را يافت كه هيچكس از جنيان و آدميان بدينجا راه نداشت . پس معشوق خود را بربود و در اين مكان بگذاشت و خود گاهى بنزديك اقوام خود ميرفت و گاه به پنهانى بدين كوه ميآمد . و ديرگاهى بدينسان بودند تا اينكه از ايشان كودكان متولد شدند و هر كس از بازرگانان دريا بر اين كوه ميگذشت ، آواز گريه كودكان را چون آواز گريهء زنى كه از فرزندان جدا شده باشد ، مىشنيدند و مىگفتند كه : آيا در اينجا زنى هست ثكلى ؟ يعنى زنى هست كه فرزند او مرده باشد ؟ پس بدان سبب ، اين كوه را جبل ثكلى ناميده‌اند . وزير ملك درباس از سخن او شگفت ماند . و هميرفتند تا بدر قصر برسيدند . در بكوفتند . در حال ، در گشوده شد و ابراهيم بساحت قصر درآمد . در ميان خادمان ورد الاكمام ، جوانى پريشان‌حال كه\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nانس الوجود بود ، بديد . از خادمان پرسيد كه : اين كيست و از كجاست ؟ گفتند : او جوانى است بازرگانان كه مال او غرق گشته و خود نجات يافته . و او را جذبهء رحمانى هست . وزير ملك شامخ ، او را در آنجا گذاشته ، درون قصر رفت و دختر خود ، ورد الاكمام را بقصر اندر نيافت . از كنيزكانى كه در آنجا بودند ، سؤال كرد . گفتند : ما ندانستيم كه او چگونه رفت ؟ و در نزد ما روزكى چند بيش نماند .\r\nابراهيم وزير ، آب از ديده روان ساخته و اين ابيات بخواند :\r\n تا رفت مرا از نظر آن چشم جهان‌بين * كس واقف ما نيست كه از ديده چها رفت\r\nدل گفت وصالش بدعا بازتوان يافت * عمريست كه عمرم همه در كار دعا رفت\r\nاحرام چه بنديم كه آن قبله نه اينجاست * در سعى چه كوشيم كه از مروه صفا رفت \r\nچون ابيات بانجام رسانيد ، گفت : از قضاى خدا گريزگاهى نيست و حكم تقدير را چاره نتوان كرد . پس از آن به بام قصر برآمد ريسمانى را بطرّه‌هاى قصر بسته و به زمين آويخته يافت . دانست كه دخترش از آن مكان فرود آمده و به بيراهه رفته است . گريان‌گريان از بام قصر فرود آمد و خادمان را فرمود كه به اطراف كوه پراكنده گشته ، خاتون خويشتن تفتيش كنند . ايشان تفتيش كردند و اثرى نيافتند . ايشان را كار بدينجا رسيد .\r\nو اما انس الوجود چون بدانست كه ورد الاكمام از قصر بدر رفته است ، صيحهء بلند بزد و بى خود بيفتاد . ايشان گمان بردند كه او را جذبهء رحمانى بگرفت .\r\nو انس الوجود ديرگاهى بى خود ماند . خادمان از زندگى او نوميد شدند . و ابراهيم وزير را از ناپديد شدن دختر ، خاطر بحزن‌واندوه مشغول بود . و وزير ملك درباس چون از سفر خود مقصود حاصل نكرد ، برخاست كه بسوى بلاد خود رود . و ابراهيم وزير را وداع كرد و به او گفت : هميخواهم كه اين فقير مجذوب را\r\n\r\n","description":"","footnote":"","page_name":" 520 ","page_number":520},
  {"content":"\r\n\r\nبا خود برم . شايد ببركت او خداى تعالى ، ملك را به من مهربان سازد . كه من درين فقير ، جذبهء رحمانى همىبينم . و چون او را به شهر خود برم ، از آنجا به شهر اصفهانش بفرستم كه به شهر ما نزديك است . ابراهيم وزير گفت : آنچه خواهى بكن . پس هريك از آن دو وزير ، يكديگر را وداع كرده ، بسوى بلاد خويشتن بازگشتند . و وزير ملك درباس ، انس الوجود را با خود برداشت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و هفتاد و هفتم برآمد\r\nگفت : اى ملك جوان‌بخت ، وزير ملك درباس ، انس الوجود را با خود برداشت و سه روز او را همىبرد . ولى انس الوجود بى خود بود . چون به هوش آمد ، وزير را آگاه كردند . وزير ، گلاب و شكر از براى او بفرستاد . گلاب برو بفشاندند و شكرش بچشاندند . و پيوسته روان بودند تا به شهر ملك درباس نزديك شدند . ملك ، آمدن وزير دانست . رسول بسوى وزير بفرستاد كه : اگر انس الوجود را با خود نياوردهء ، به شهر اندر ميا . چون وزير ، فرمان ملك بنشيد ، كار برو دشوار شد . و وزير از بودن ورد الاكمام در نزد ملك آگاهى نداشت و سبب فرستادن او را از پى انس الوجود نمىدانست . و انس الوجود نمىدانست كه او را بكجا مىبرند و از اينكه وزير را بطلب او فرستاده‌اند ، آگاهى نداشت . و وزير نمىدانست كه اين جوان ، انس الوجود است . پس او را حاضر آورده ، به او گفت : ملك ، مرا از پى حاجتى فرستاده بود و آن حاجت‌روا نگشت . اكنون كه ملك ، آمدن مرا دانسته ، رسول پيش من فرستاده و فرمان داد كه اگر حاجت نياورده است ، به شهر اندر نيايد . انس الوجود به او گفت : هراس مكن . مرا بسوى ملك ببر كه من آمدن انس الوجود را ضامن شوم . وزير به او گفت : آيا راست ميگوئى ؟ آوردن انس الوجود را ضامن ميشوى ؟ او گفت : به خدا سوگند راست ميگويم . پس وزير فرحناك شد و سوار گشته ، او را با خود برداشت و بسوى ملك برفت .\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nچون به پيشگاه ملك برسيدند ، ملك با وزير فرمود : كجاست انس الوجود ؟ انس الوجود گفت : ايها الملك ، من مكان انس الوجود را ميشناسم .\r\nملك او را بنزد خود خواند و به او گفت : انس الوجود در كجاست ؟ گفت :\r\nانس الوجود بدين مكان نزديك است . و لكن تو مرا خبر ده كه او را از بهرچه ميخواهى ؟ تا من او را نزد تو حاضر آورم . ملك برخاسته ، انس الوجود را بخلوتگاه برد و قصه را از آغاز تا انجام به او گفت . انس الوجود گفت : اى ملك ، جامهء فاخر آورده ، به من بپوشان تا من انس الوجود را از براى تو بياورم . پس جامهء ملوكانه بياوردند و بانس الوجود بپوشاندند . انس الوجود گفت : ايها الملك ، من انس الوجود هستم . پس از آن اين ابيات بخواند :\r\n آن دوست كه من دارم آن يار كه من دانم * شيرين‌دهنى دارد دور از لب و دندانم\r\nبخت آن بكند با من كان شاخ صنوبر را * بنشينم و بنشانم گل بر سرش افشانم\r\nاى خوبتر از ليلى بيم است كه چون مجنون * عشق تو بگرداند در كوه و بيابانم\r\nدستى ز غمت بر دل پائى ز پِيت در گل * با اينهمه صبرم هست وز روى تو نتوانم \r\nچون انس الوجود ابيات بانجام رسانيد ، ملك درباس به او گفت : به خدا سوگند كه شما هردو عاشق صادق هستيد و كار شما كاريست عجيب . ملك قاضى و شهود حاضر آورده ، صيغهء ورد الاكمام را براى انس الوجود بخواندند .\r\nآنگاه ملك درباس ، رسولى بنزد ملك شامخ بفرستاد و آنچه كه از براى ورد الاكمام و انس الوجود روى داد ، از براى ملك بنوشت . ملك شامخ را از شنيدن اين واقعه ، غايت شادى روى داد و مكتوبى بملك درباس بنوشت بدين مضمون كه : چون عقد ايشان در نزد تو بوده است ، عيش ايشان را من بايد\r\n\r\n","description":"","footnote":"","page_name":" 522 ","page_number":522},
  {"content":"\r\n\r\nبرپا بدارم . پس از آن ، اسبان و استران و اشتران با جمعى از لشكر به طرف ايشان بفرستاد . چون مكتوب بملك درباس رسيد ، مالى بسيار بانس الوجود و ورد الاكمام بداد و لشكر انبوه در صحبت ايشان روانه ساخت . و ايشان هميرفتند تا به شهر خويشتن برسيدند . ملك شامخ ، مطربان و مغنيان جمع آورد و سفره‌ها بگسترد . تا هفت روز بساط عيش گسترده بود و همه روز ، ملك شامخ خلعتهاى فاخر بخورد و بزرگ ميداد و خوانها از براى غريب و بومى مينهاد . پس از آن ، انس الوجود بحجلهء عروس درآمد . و از غايت شادى بگريستند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيصد و هفتاد و هشتم برآمد\r\nگفت : اى ملك جوان‌بخت ، انس الوجود و ورد الاكمام از غايت شادى بگريستند .\r\nچون به خود آمدند ، انس الوجود اين ابيات برخواند :\r\n من آن كشيدم و آن ديدم از غم هجران * كه هيچ آدمئى نيست ديده در دوران\r\nكنون وصال همه بر دلم فرامش كرد * خوشا وصال بتان خاصه از پس هجران\r\nهزار شادى ديدم بيك شب از دلبر * هزار خوشى ديدم بيك شب از جانان \r\nورد الاكمام از وصال معشوق شادمان بود و اين ابيات هم خواند :\r\n از پار مرا خوشتر و نيكو بود امسال * همواره بدين حال بماناد مرا حال\r\nمن پار همىروى بچنگال بكندم * زان سرو همى گل چنم امسال بچنگال\r\nامسال طرب ديدم از آن ماه بيك روز * چندانكه عنا ديدم ازو پار بيك سال \r\nپس انس الوجود اين ابيات بخواند :\r\n اى نگاريده نگارى كه ز تو مجلس من * كه چو كشمير بود گاه چو فرخار بود \r\n\r\n","description":"","footnote":"","page_name":" 523 ","page_number":523},
  {"content":"\r\n\r\n در هر آن خانه كه از هم بگشائى لب و زلف * شكر و مشك در آن خانه بخروار بود\r\nبسر تو كه توانگر شود از مشك و شكر * هركه را با لب و زلف تو سروكار بود\r\nگر گنه‌كار نشد زلف تو بر عارض تو * چون پسندى كه همه‌ساله نگونسار بود\r\nور گنه كرد چرا يافت بخلد اندر جاى * خلد آراسته كى جاى گنه‌كار بود \r\nو تا هفت روز در عيش و شادى بسر بردند و شب از روز نمىدانستند .\r\nپس از آن از حجله بدرآمدند و بمردم خلعت و مال بخشيدند .\r\nسپس ورد الاكمام بانس الوجود گفت :\r\n امروز مرا راى چنانست كه تا شب * پيوسته ترا بينم و تو نيز مرا بين\r\nچشم من و آن روى پر از لاله و پرگل * دست من و آن زلف پر از حلقه و پرچين \r\nپس از آن بقصر بازگشتند و بعيش و نوش بسر ميبردند تا بر هم زنندهء لذّات و پراكنده‌كنندهء جماعات بديشان بيامد . سبحان من لا يحول و لا يزول . 67\r\nچون قصه بدينجا رسيد ، بامداد شد و شهرزاد ، لب از داستان فروبست .\r\nپايان جلد دوم\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nپىنويسها\r\n\r\n","description":"","footnote":"","page_name":" 525 ","page_number":525},
  {"content":"\r\n . \r\n","description":"","footnote":"","page_name":" 526 ","page_number":526},
  {"content":"\r\n\r\n\r\nپىنويسها\r\n\r\n\r\n","description":"\r\n( 1 ) - سبحان الدّيان . . . : پاك است پروردگار قهار صاحب كبريايى و سلطنت .\r\n( 2 ) - سبحان خالق . . . : پاك است آفرينندهء آفريدگان و بخش‌كنندهء روزى و برپا دارندهء آسمانها و گسترندهء زمينها .\r\n( 3 ) - سبحان ربّنا . . . : پاك است پروردگار ما در آنچه مقدر و منظم كرده است . پاك است پروردگار ما در آنچه بىنياز و نيازمند كرده است .\r\n( 4 ) - من لم يفكر . . . : هركه در سرانجام كارها انديشه نكند ، از هلاك و ماندگى ، ايمن نگردد .\r\n( 5 ) - الوفاء . . . : وفا ، زيبا و بىفايى و خيانت ، زشت است .\r\n( 6 ) - اين اليلة . . . : امروز كجا و ديروز كجا .\r\n( 7 ) - عفيف و مسرور : هردو از خادمان هارون الرشيد بوده‌اند و مسرور ، منصب جلادى وى را داشته است .\r\n( 8 ) - جعلنى . . . : خدا مرا فداى تو كند .\r\n( 9 ) - جزاير خالدان : همان جزاير خالدات است ؛ و آن مجمع الجزايرى است در اقيانوس اطلس در شمال غربى آفريقا ، متعلق به اسپانيا . به دليل آب و هواى مطبوع آن به جزاير سعيد نيز معروف است .\r\n( 10 ) - اعلمى انّنى . . . : بدان كه شبم را شب‌زنده‌دار و روزم را حيرانم . لاغرى و بيماريهايم پىدرپى و عشق و عذابم بسيار ، آه فراوان و اشك بسيار ، اسير عشق و كشتهء سوز عشق ، وامدار دلباختگى ، همنشين بيمارى ، پس من شب‌زنده‌دارى هستم كه چشمش آرام نمىگيرد و بندهء عشقى هستم كه بغض گلويش را رها نمىكند ، پس آتش قلبم خاموش نمىگردد و سوزش آتش شوقم پنهان نمىشود .\r\n","footnote":"","page_name":" 527 ","page_number":527},
  {"content":"\r\n\r\n\r\n\r\n","description":"\r\n( 11 ) - من لم ينظر . . . : هركه در سرانجام كارها ننگرد ، روزگار با او دوستى نكند .\r\n( 12 ) - للّه . . . : خداوند تو را پاداش دهد .\r\n( 13 ) - حجّاج : حجّاج بن يوسف بن حكم ثقفى ( 95 - 41 قمرى ) . فرماندهء سپاه عبد الملك بن مروان - خليفهء اموى - و حاكم حجاز و عراق بود . در زمان وليد نيز اقتدارش بسيار شد . وى جنايات فجيعى در رابطه با صحابه و سادات به عمل آورد و در راه سركوب عبد ا . . . بن زبير ، خانهء خدا را با منجنيق ويران كرد . از جملهء ظلمهاى وى اينكه وى گردن جمعى از صحابهء پيامبر ( ص ) از جمله جابر بن عبد ا . . . را مهر كرد .\r\n( ن . ك . ابن واضح يعقوبى ، تاريخ يعقوبى ، ترجمه : محمد ابراهيم آيتى ، تهران :\r\nعلمى و فرهنگى ، 1366 خورشيدى ، چاپ پنجم ، ج 2 ، ص 222 ) سرانجام حجاج به مرض مدهشى درگذشت .\r\nروايت شده كه حجاج در خواب ديد كه دو چشمش كنده شده است . پس زن خود ، هند - دختر مهلب بن ابى صفرهء ازدى - را طلاق داد تا خواب خود را به اين صورت تعبير كرده باشد . ليكن ديرى نگذشت كه خبر مرگ برادرش - محمد - در يمن به دو رسيد و در همان‌روز ، پسرش - محمد - نيز بمرد ، 91 قمرى . حجاج گفت : به خدا كه تأويل خواب من همين است . ن . ك . ابن خلكان ، وفيات الاعيان ، ج 1 ، ص 137 - 134 .\r\n( 14 ) - عبد الملك بن مروان : خليفهء اموى كه از سال 65 تا 86 قمرى خلافت كرد .\r\n( 15 ) - لا يعلم . . . : هيچكس بجز خداوند [ رازهاى 
  ] پنهان را نداند .\r\n( 16 ) - مسائك . . . : عصر بخير .\r\n( 17 ) - يا جميل . . . : اى زيبا پوشاننده ، ما را بپوشان .\r\n( 18 ) - ابو نواس : ابو نواس حسن بن هانى ، شاعر ايرانى الاصل عربىگوى ( 198 - 146 قمرى ) ، مبتكر تغزلات در ادب عرب به شمار مىرود . وى از جمله مداحان خلفاى عباسى بوده است .\r\n( 19 ) - المناصب . . . : كنايه از اينكه مناصب ، جاودانى نيستند ، بلكه هرازگاهى برعهدهء كسى گذاشته مىشوند .\r\n","footnote":"","page_name":" 528 ","page_number":528},
  {"content":"\r\n\r\n\r\n\r\n","description":"\r\n( 20 ) - اياس : همان طرابلس در ليبى .\r\n( 21 ) - ذو الكراع ، ملك حمير : اين نام غالبا به صورت ذو الكلاع ضبط شده است . وى گماشتهء معاويه بر يمن بود .\r\n( 22 ) - معن بن زائده : ابو الوليد معن بن زائدة بن عبد ا . . . الشيبانى ( متوفى 151 قمرى ) از مشهورترين بخشندگان و از جمله شجاعان و فصحاى عرب بوده است .\r\n( 23 ) - قضاعه : قضاعه به قبايل متعددى در يمن گفته مىشود .\r\n( 24 ) - اندلس : اندلس در اصل ، ناحيه‌اى است در جنوب كشور اسپانيا . اعراب مسلمان در سال 93 قمرى به سردارى طارق بن زياد - غلام موسى بن نصير - اين ناحيه را به تصرف درآوردند و سپس بر تمام اسپانيا تسلط يافتند ؛ و چون سپاهيان اسلام ابتدا وارد ناحيهء مزبور شدند ، مورخان و نويسندگان اسلامى ، همهء كشور اسپانيا را اندلس ناميدند .\r\n( 25 ) - لبطه : همان لبطيط از نواحى جزيرهء الخضراء در اندلس .\r\n( 26 ) - آغاز حملهء طارق به اندلس در سال 91 قمرى به دستور وليد اول - خليفهء اموى - بود .\r\n( 27 ) - وليد بن عبد الملك : وليد اول ، يكى از خلفاى اموى بود كه از سال 86 تا 96 قمرى به خلافت پرداخت . يكى از مهمترين فتوحات نظامى مسلمانان در غرب ، در زمان خلافت وى انجام گرفت .\r\n( 28 ) - رومه : نواحى مختلفى به اين نام بوده ، از جمله شهرى در شمال سامره و ديگرى در نزديكى حبرون . اما روميه ، نامى است كه اعراب به كشور روم قديم ( روم شرقى و روم غربى ) داده بودند .\r\n( 29 ) - هفت‌اقليم : هفت قسمتى كه منجمين قديم در ربع مسكون فرض كرده‌اند و هريك از آن قسمتها را اقليمى مىگفتند و معتقد بودند كه هريك از اين اقاليم با سيارات ارتباط دارد .\r\n( 30 ) - هشام بن عبد الملك بن مروان : خليفهء اموى كه از سال 105 تا 125 قمرى به خلافت پرداخت .\r\n","footnote":"","page_name":" 529 ","page_number":529},
  {"content":"\r\n\r\n\r\n\r\n","description":"\r\n( 31 ) - يوم تأتى . . . : [ ياد كن 
  ] روزى را كه هركس مىآيد [ و 
  ] از خود دفاع مىكند . بخشى از آيهء 111 سورهء 16 ( نحل )\r\n( 32 ) - مأمون : خليفهء عباسى كه از سال 198 تا 218 قمرى خلافت كرد .\r\n( 33 ) - لا تتريت : شكل صحيح آيه چنين است :  قالَ لا تَثْرِيبَ عَلَيْكُمُ الْيَوْمَ يَغْفِرُ اللَّهُ لَكُمْ وَ هُوَ أَرْحَمُ الرَّاحِمِينَ .  [ حضرت يوسف ( ع ) 
  ] گفت : امروز بر شما سرزنشى نيست . خدا شما را مىآمرزد و او مهربانترين مهربانان است . آيه 92 سورهء 12 ( يوسف )\r\n( 34 ) - سبا : شهرى در عربستان قديم در ناحيهء يمن كه ملكهء آن به نام بلقيس مشهور است .\r\n( 35 ) - اين نام به صورتهاى مختلف قلامه و قلابه ضبط شده است .\r\n( 36 ) - صنعاء : پايتخت كشور يمن .\r\n( 37 ) - كعب الاحبار : ابو اسحاق كعب بن ماتع بن ذى هجن حميرى ، تابعى ( متوفى 32 قمرى ) . وى در عهد جاهليت از بزرگان علماى يهود در يمن بود و در زمان ابو بكر ، اسلام آورد و در عهد عمر وارد مدينه شد و قرآن و سنت را از صحابه فرا گرفت و بسيارى از اخبار امتهاى گذشته را به ديگران آموخت .\r\n( 38 ) - ارم ذات العماد . . . : عمارات ستون‌دار ارم كه مانندش در شهرها ساخته نشده بود .\r\nآيه‌هاى 8 ، 7 سورهء 89 ( فجر )\r\n( 39 ) - شداد بن عاد : شداد پسر عاد ( پادشاه عربستان جنوبى ) و برادر شديد بود . وى پس از مرگ برادرش جانشين او شد و ممالك ديگر را مطيع خود كرد . بهشت شداد ، موسوم به ارم ، بناى اوست .\r\n( 40 ) - حضر موت : ناحيه‌اى است در جنوب شبه جزيرهء عربستان در امتداد بحر عمان .\r\n( 41 ) - اسحق موصلى : اسحق بن ابراهيم بن ميمون تميمى موصلى ارجانى فارسى ، مكنى به ابو محمد ( متوفى 235 قمرى ) . وى در موسيقى و علم و ادب ماهر بود .\r\nتصنيفات بسيار دارد . اسحق در دربار هارون و مأمون ، منزلتى داشت .\r\n( 42 ) - المجالس . . . : ارزش هر همنشينى به امانتدارى آن است .\r\n( 43 ) - عباس : عباس بن عبد المطلب ، عموى پيامبر ( ص ) بود و عباسيان كه از نسل وى بودند ، به دليل چنين انتسابى ، خود را بر حق مىدانستند .\r\n","footnote":"","page_name":" 530 ","page_number":530},
  {"content":"\r\n\r\n\r\n\r\n","description":"\r\n( 44 ) - سيده زبيده : زبيده دختر جعفر بن منصور ( متوفى 216 قمرى ) زن هارون الرشيد و مادر خليفه امين بود .\r\n( 45 ) - گنجه و باب الابواب : گنجه اكنون يكى از شهرهاى جمهورى آذربايجان در روسيه است . باب الابواب نيز نامى است كه جغرافىنويسان عرب به شهر دربند ، واقع در دامنهء جبال قفقاز و ساحل غربى بحر خزر داده‌اند . اما در باب وجه تسميهء باب الابواب گفته‌اند كه آب دريا به ديوار شهر دربند مىرسيد و در وسط آن لنگرگاه كشتيها بود . در دو طرف ساحل آن نيز دو ديوار برآورده و در مدخل آن زنجيرى كشيده بودند تا مانع ورود و خروج كشتيها شود ، مگر با اجازه ؛ و به همين جهت آن را باب الابواب ناميدند .\r\n( 46 ) - قلزم : همان بحر احمر ، بندر و شهرى قديم در ساحل بحر احمر ، نزديك مصب نيل .\r\n( 47 ) - وادى نعمان : موضعى در نزديكى مكه .\r\n( 48 ) - عسقلان : شهرى است در شام از اعمال فلسطين بر ساحل دريا ، بين غزه و بيت جبرين .\r\n( 49 ) - جزاير خالدات : ن . ك . پىنويس شمارهء 9 .\r\n( 50 ) - باديهء امّ غيلان : ام غيلان همان درخت خاردار مغيلان را گويند كه در باديه مىرويد ، نيز به‌معناى مادر ديوان ، همچنين ام غيلان يكى از زنان صحابى بوده است .\r\n( 51 ) - ايام استبراء : دورهء ترك نزديكى با زن تا گذشتن يك حيض .\r\n( 52 ) - ادروا . . . : مجازاتها را با شكها دور كنيد .\r\n( 53 ) - مأمون الرشيد : يعنى مأمون پسر هارون الرشيد .\r\n( 54 ) - حسبى . . . : مرا پروردگار ، كفايت كند و او بهترين روزىدهندهء كافى است .\r\n( 55 ) - يا جميل . . . : اى زيبا پوشاننده ، مرا بپوشان .\r\n( 56 ) - يا من . . . : اى كه يوسف را به نزد يعقوب بازگردانيدى و سختى و بلا را از ايوب بر طرف كردى ، مقدر كن كه مرا به نزد آقايم بازگردانى .\r\n","footnote":"","page_name":" 531 ","page_number":531},
  {"content":"\r\n\r\n\r\n\r\n","description":"\r\n( 57 ) - ادخل يدك . . . : دستت را در گريبانت كن تا سپيد بىعيب بيرون آيد .\r\n( 58 ) - و اما الذين . . . : تمام آيه چنين است :  وَ أَمَّا الَّذِينَ ابْيَضَّتْ وُجُوهُهُمْ فَفِي رَحْمَتِ اللَّهِ هُمْ فِيها خالِدُونَ .  و اما سپيدرويان همواره در رحمت خداوند ، جاويدانند . آيهء 107 سورهء 3 ( آل عمران )\r\n( 59 ) - و الليل . . . : سوگند به شب چون پرده افكند . سوگند به روز چون جلوه‌گرى آغازد .\r\nآيه‌هاى 2 ، 1 سورهء 92 ( ليل )\r\n( 60 ) - و جاء . . . : شكل صحيح و كامل آيه چنين است :  فَراغَ إِلى أَهْلِهِ فَجاءَ بِعِجْلٍ سَمِينٍ . \r\nپس آهسته به سوى زنش رفت و گوساله‌اى فربه [ و بريان 
  ] آورد . آيهء 26 سورهء 51 ( ذاريات )\r\n( 61 ) - صفراء . . . : زرد يكدست و خالص كه رنگش بينندگان را شاد مىكند . بخشى از آيهء 69 سورهء 2 ( بقره )\r\n( 62 ) - يا امين . . . : اى امين خدا ، چه خبر شده است ؟\r\n( 63 ) - بولاق : قصبه‌اى در قاهرهء مصر .\r\n( 64 ) - متوكل : خليفهء عباسى كه از سال 232 تا 247 قمرى خلافت كرد . به رغم آنچه كه از امنيت و رفاه مردم در زمان حكومت متوكل گفته شده ، رفتار او با شيعيان و اهل ذمه ، بسيار وحشيانه بوده است . وى دستور داد تا مأمورانش به شدت از رو آوردن مردم به بارگاه حضرت امام حسين ( ع ) ممانعت به عمل آورند . آنان نيز هر كس را كه بيش از 3 بار در آنجا مىيافتند ، به زندان مىافكندند . متوكل ، هركس از آل ابو طالب را مىيافت ، دستگير مىكرد و مىكشت . سرانجام هم دستور داد تا بارگاه مقدس حضرت امام حسين ( ع ) را ويران و تبديل به كشتزار كنند . اما وى در همان سال كه آن بارگاه را ويران كرد ، هلاك شد . نيز وى فدك را از بنى فاطمه ( ع ) بگرفت . متوكل به اهل ذمه دستور داد تا براى تمايز با مسلمانان ، فوطه‌هاى عسلىرنگ بپوشند و بر در خانهء خود ، چوبهايى قرار دهند كه پيكر شياطين بر آنها باشد . وى بحث و جدل را كه در ايام معتصم و واثق و مأمون در ميان مردم معمول بود ، ممنوع داشت و كسان را به تسليم و انقياد وادار كرد . ن . ك . محمد بن\r\n","footnote":"","page_name":" 532 ","page_number":532},
  {"content":"\r\n\r\nجرير طبرى ، تاريخ طبرى ، ترجمه : ابو القاسم پاينده ، تهران : بنياد فرهنگ ايران ، 1354 خورشيدى ، چاپ اول ، ج 14 ، ص 6037 - 6037 ؛ يعقوبى ، تاريخ يعقوبى ، ج 2 ، ص 515 ، 513 .\r\n\r\n\r\n","description":"\r\n( 65 ) - عبد بن طاهر : اگر مراد عبد ا . . . بن طاهر طاهرى باشد ، روايت صحيح نيست . چرا كه عبد ا . . . بن طاهر 2 سال پيش از روى كارآمدن متوكل ، يعنى در سال 230 قمرى درگذشته بود .\r\n( 66 ) - الحاكم بامرا . . . فاطمى : منصور بن عزيز ، مكنى به ابو على صاحب مصر ( 411 - 375 قمرى ) . وى مردى بخشنده و خونريز و بيباك بود و بسيارى از رجال دوست خويش را بازداشت كرد و كشت . حاكم ، احكام شگفتى صادر مىكرد .\r\n( 67 ) - سبحان . . . : پاك است [ پروردگارى 
  ] كه او را دگرگونى و نابودىاى نيست .\r\n","footnote":"","page_name":" 533 ","page_number":533},
  {"content":"\r\n . \r\n","description":"","footnote":"","page_name":" 534 ","page_number":534},
  {"content":"\r\n\r\nواژه‌نامه\r\n\r\n","description":"","footnote":"","page_name":" 535 ","page_number":535},
  {"content":"\r\n . \r\n","description":"","footnote":"","page_name":" 536 ","page_number":536},
  {"content":"\r\n\r\n\r\nواژه‌نامه\r\n\r\nالف\r\nآبخانه : جايى كه براى قضاى حاجت تخصيص دهند ، مبال ، آبريزگاه\r\nآبنوسين : ساخته از چوب آبنوس ، سياه رنگ\r\nآخته : برآورده ، بيرون كشيده ، برافراشته ، بالابرده\r\nآنيّت : كيفيتى از حسن و جز آن‌كه از آن تعبيرى نتوان كرد ، لطف\r\nآهيختن : كشيدن ، بركشيدن ، برآوردن ، برافراشتن ، بلند كردن\r\nابا الحارث : شير ، اسد\r\nابا الحصين : زندانى\r\nابريق : آفتابه ، كوزه ، مشربه\r\nاثمار : ميوه‌ها\r\nاحباب : دوستان ، ياران\r\nاحباب : دوست داشتن كسى را\r\nاحتساب : شماره كردن ، به شمار آوردن ، حساب كردن ، نهى كردن از چيزهايى كه در شرع ممنوع باشد\r\nاحتشام : حشمت و شكوه داشتن ، بزرگى ، شكوه\r\nاحرار : آزادگان ، آزادان ، ايرانيان\r\nاحزان : غمها ، اندوهها\r\nاخوان صفا : ياران يكدل و يك‌جهت ، درويشان هم‌مسلك\r\nاخيار : نيكان ، برگزيدگان ، نيكوتران ، و آنان هفت تن هستند از جملهء 356 تن مردان غيب\r\nاذفر : بسيار بويا\r\nازرق : كبود ، نيلگون ، كبودچشم ، زاغ چشم ، سبزچشم\r\nازهار : شكوفه‌ها ، گلها\r\nاستبرق : استبرك ، ديباى ستبر\r\nاستحضار : حاضر كردن ، به حضور خواستن ، به‌ياد آوردن ، يادآورى كردن ، به‌ياد داشتن ، آگاهى\r\nاستعاذه : پناه خواستن ، پناه گرفتن ، پناه\r\n\r\n","description":"","footnote":"","page_name":" 537 ","page_number":537},
  {"content":"\r\n\r\nبردن\r\nاستهزا : افسوس كردن ، ريشخند كردن\r\nاسحار : سحرها ، افسونها ، بامدادها ، سحرها\r\nاسم اعظم : بزرگترين نام خدا\r\nاشجار : درختان\r\nاشكنجه : شكنجه\r\nاصدقا : دوستان\r\nاصطرلاب : ابزارى كه براى اندازه‌گيرى موقع و ارتفاع ستارگان و ديگر امور فلكى به كار مىرود\r\nاضغاث و احلام : خوابهاى آشفته و پريشان\r\nاعتساف : ستم كردن ، ظلم كردن ، بيراهه رفتن ، از راه راست منحرف شدن\r\nاعرابى : عرب بيابانى ، باديه‌نشين\r\nاعراض : روىگردانيدن ، نفرت داشتن ، كراهت\r\nاعزا . . . : خداوند او را پيروز گرداناد\r\nاعوان : ياران ، ياريگران\r\nاعور : يك چشم\r\nاغيار : بيگانگان ، ديگران\r\nاقتصاد كردن : ميانجى شدن ، ميانه نگاه داشتن ، ميانه‌روى ، به اندازه خرج كردن\r\nاكسير : جوهرى گدازنده كه ماهيت اجسام را تغيير دهد و كاملتر سازد مثلا جيوه را نقره و مس را طلا سازد ، هرچيز مفيد و كمياب\r\nالطاف خفيه : نيكيهاى پنهانى\r\nالف : هزار\r\nالم : درد ، دردمند شدن ، دردمندى\r\nإله : خدا ، خداى سزاوار پرستش\r\nامتثال : فرمانبرى\r\nامير حاج : رئيس قافلهء حاجيان در سير به سوى مكه\r\nامير آخور : كسى كه به امور اصطبل قيام كند و آن يكى از مناصب دربار پادشاهان شرق بود\r\nانبان : كيسه‌اى بزرگ از پوست گوسفند دباغت كرده كه درست از گوسفند برآورند ، پوست بزغالهء خشك كرده كه قلندران در ميان بندند و ذخيره در آن نگاه دارند\r\nانبساط : گشادگى خاطر\r\nانسيان : انسانها\r\nانگشت : زغال\r\nانهار : نهرها ، جويها\r\nاوراق : برگها\r\nاوساخ : چركها\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nاهل نكير : اهل انكار\r\nاهلا و سهلا : مرحبا ، خوش آمديد\r\nايد ا . . . دولته : خداوند دولت او را تأييد كناد\r\n\r\nب\r\nباديه : صحرا\r\nباره : اسب\r\nباقله : باقلا\r\nبحل كردن : حلال كردن\r\nبحور : جمع بحر ، درياها\r\nبدر : ماه\r\nبدره : هميان يا كيسهء زر يا سيم\r\nبدعت : چيز نو ، آيين نو ، رسم تازه\r\nبدله : جامه ، لباس\r\nبر اثر : به دنبال\r\nبرذعة الحمار : پالان خر\r\nبرص : بيمارى پيسى كه لكه‌هاى سپيد بر روى پوست پديد مىآورد\r\nبرق خاطف : برقى كه درخشش آن چشم را خيره كند\r\nبرقع : روبند ، نقاب ، حجاب\r\nبرى : بر كنار ، دور ، بىگناه\r\nبسّد : مهرهء سرخ مرجان\r\nبشيره : روى پوست بدن\r\nبصر : بينايى\r\nبضاعت : مال التجاره ، پاره‌اى از مال كه با آن تجارت كنند\r\nبطّ ( بطّه ) : اردك\r\nبطشت : شدت ، قدرت و چيرگى بر ديگران\r\nبغنودن : آسودن ، آرميدن ، به‌خواب رفتن\r\nبلخش : بدخش ، لعل بدخشى ( بدخشانى )\r\nبليّت : بلا\r\nبليسى : مخفف ابليسى\r\nبنگ : گياه مخدر حشيش\r\nبوم : جغد\r\nبهجت : شادمانى و تازگى ، زيبايى و خوبى\r\nبياض : سپيدى\r\nبيت الاحزان : غم‌خانه ، خانه‌اى كه حضرت يعقوب ( ع ) براى خود گزيد و در آن مىنشست و در اندوه فراق حضرت يوسف ( ع ) مىگريست\r\nبى خود : بيهوش\r\nبيدق : مهرهء پيادهء شطرنج ، بيرق\r\nبيع و شرى : خريد و فروش\r\n\r\n","description":"","footnote":"","page_name":" 539 ","page_number":539},
  {"content":"\r\n\r\n\r\nپ\r\nپاردم : چرمى كه از پشت زين اسب بر زير دم اسب ببندند\r\nپيوندان : خويشان\r\n\r\nت\r\nتارك : فرق سر\r\nتتمّه : بقيه و آخر هرچيز\r\nتجبّر : گردنكشى كردن ، خود را بزرگ شمردن\r\nتحيّت صباح : صبح به خير گفتن\r\nتذلّل : فروتنى كردن ، خود را ذليل و خوار داشتن\r\nترياقات : پادزهرها\r\nتشبّه : شبيه گشتن ، همانند شدن\r\nتشكيك : كسى را به شك افكندن\r\nتعب : رنج و ماندگى\r\nتعيّش : اسباب معيشت را به تكلف\r\nساختن ، به حيلت زيستن\r\nتغابن : زيانكارى ، افسوس\r\nتغافل : خود را به غفلت و ناآگاهى زدن\r\nتغنّى : سراييدن و خوانندگى به آواز\r\nتفرّس : دريافتن چيزى در نظر اول به علامات و آثار\r\nتفقّد : گمشده را جستن ، غمخوارى و دلجويى\r\nتلبيس : پوشيدن حقيقت و اظهار خلاف ماهيت چيزى ، فريب\r\nتلطّف : نرمى نمودن و مهربانى كردن\r\nتماثيل : تصاوير و اصنام\r\nتمليك : مالك گردانيدن كسى را بر مالى يا چيزى\r\nتنگ : يك لنگه بار ، خروار ، نوارى كه بر زين اسب محكم كنند و دوالى كه بار را با آن بر پشت مركوب محكم سازند\r\nتوقير : بزرگ داشتن ، عزت و حرمت نگاه داشتن\r\nتهليل : لا إله الا ا . . . گفتن\r\n\r\nث\r\nثغور : سرحدها و دربندها ميان كفر و اسلام\r\nثقه : معتمد و امين ، اطمينان ، وثوق\r\nثمر شدن : بسيار شدن ، بهره‌ور شدن\r\nثمود : نام يكى از قبايل قديم عرب از\r\n\r\n","description":"","footnote":"","page_name":" 540 ","page_number":540},
  {"content":"\r\n\r\nفرزندان ثمود از نوادگان سام بن نوح ( ع ) كه در ناحيهء موصل واقع ميان حجاز و شام ساكن بودند و بت مىپرستيدند . حضرت صالح پيامبر ( ع ) به سوى ايشان مبعوث شد . اما به دليل مخالفت با او ، در اثر فرود آمدن عذاب صيحه ( آوازى سخت ) هلاك شدند .\r\n\r\nج\r\nجانّ : جنيان ، نيز پريان\r\nجبهت : پيشانى\r\nجزا : پاداش نيكى و كيفر بدى دادن\r\nجزع : مهره‌اى سياه و سپيد كه منسوب به يمن است\r\nجسر : پل\r\nجعد : موى پيچيده\r\nجليس : همنشين\r\nجمل : شتر نر\r\nجنيبت : يدك ، اسب يدك\r\nجوارى : كنيزكان\r\nجوال : ظرف بافته شده از پشم كه چيزهايى در آن گذارند ، يك لنگه بار\r\nجود : بخشش ، رادى\r\nجوزا : نام يكى از بروج دوازده‌گانهء فلكى ، دو پيكر ، توأمان\r\nجولا : جولاه ، بافنده\r\nجولان : تاختن ، گشتن و دور زدن بدون آرامش\r\nجيفه : لاشه ، مردار\r\n\r\nچ\r\nچمچه : قاشق و ملاقهء كوچك ، آواز پاى\r\nچنبر : دايره مانند ، حلقه شده ، نيم‌دايره ، هلال\r\nچنگل : چنگال\r\n\r\nح\r\nحاش للّه : پاكى است مر خداى را\r\nحايل : مانع ، بازدارنده ، ميانجى\r\nحجّاب : حاجبان ، پرده‌داران\r\nحجّام : حجامت‌گر\r\nحجيب : پرده ، حجاب\r\nحدّاد : آهنگر\r\nحديد : آهن\r\nحرامى : دزد راهزن\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nحسبى ا . . . : كفايت مىكند مرا خداوند\r\nحصول : به دست آمدن\r\nحطب : هيزم ، چوب\r\nحقه : قوطى ، پيرايه دان\r\nحقه : قوطى ، پيرايه دان\r\nحلّه : جامهء نو\r\nحمرا : مؤنث احمر ، سپيد ، زن سپيد\r\nحميت : محافظت بر حرم و دين از تهمت\r\nحوصله : چينه‌دان مرغان\r\nحياكت : بافندگى\r\nحيل : حيله‌ها\r\n\r\nخ\r\nخاتم : انگشترى كه با نگين آن كاغذها را مهر كنند ، از آلات و لوازم پادشاهان\r\nخبّاز : نانوا\r\nخداوند : دارنده ، مالك\r\nخسران : كمى و نقصان و زيانكارى\r\nخشيت : ترس ، بيم ، هراس ، منسوب به عظمت و مهابت\r\nخفتان : نوعى از جامه كه در روز جنگ مىپوشيدند و چون از ابريشم يا پشم ساخته‌شده بود ، شمشير بر آن مىلغزيد و اثر نمىكرد\r\nخلد برين : بهشت بالايين\r\nخلعت : جامه و جز آن‌كه بزرگى به كسى مىپوشانده\r\nخيو : آب دهان ، تف\r\n\r\nد\r\nدبّاغ : پوست‌پيرا ، چرمگر ، آن‌كه پوست را پيرايد\r\nدستورى : اجازه\r\nدعد : نام زنى است و آن منصرف و غير منصرف آيد ، دعد و رباب ، دو معشوقهء مثلى عرب يا عاشق و معشوقه‌اى از آنان\r\nدف : دايره ، نوعى ساز\r\nدلالت : راهنمايى\r\nدماء : خونها\r\nدنگ : آلتى است كه با آن برنج كوبند ، صدايى كه از به هم خوردن دو سنگ يا دو چوب برآيد\r\nدوشينه : منسوب به دوش ، ديشب ، ديشبى\r\nدوگانه : نماز صبح\r\nدهر : روزگار\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nدهشت : حيران و سراسيمه و وحشت‌زده شدن\r\n\r\nذ\r\nذرّيه : نسل ، فرزندان\r\nذقن : زنخ ، چانه\r\n\r\nر\r\nراحله : ستور باركش\r\nرباب : نوعى ساز مانند تنبور\r\nربيع : بهار\r\nرخام : مرمر\r\nرسن : ريسمان\r\nرسوم داشتن : مواجب گرفتن\r\nرضاعى : همشير\r\nركيب : آن‌كه با ديگرى دو تركه سوار شود ، ممال ركاب\r\nرمل : نام علمى است پيدا كردهء دانيال نبى ( ع ) كه در آن از اشكال شانزده‌گانه بحث مىشود و نتيجهء آن استعلام از مجهولات احوال عالم است\r\nرياحين‌فروش : فروشندهء گلهاى خوشبو ريم : چرك\r\nريو : فريب و مكر\r\n\r\nز\r\nزبال : زباله\r\nزبرجد : نوعى از زمرد\r\nزبور : نام كتاب منزل كه بر حضرت داوود ( ع ) نازل شده است\r\nزقّوم : درختى در دوزخ است كه ميوهء بسيار تلخى دارد و دوزخيان از آن خورند\r\nزمهرير : سرماى بسيار سخت\r\nزنّار : كمربندى از ابريشم كه غالبا منسوب به زرتشتيان و مسيحيان است\r\nزنخدان : چانه\r\n\r\nس\r\nسائل : گدا\r\nسباع : درندگان ، جانوران درنده\r\nسبحه : تسبيح\r\nسپارش : سفارش ، توصيه\r\nسترون : نازا\r\nسخريه : ريشخند ، استهزاء\r\n\r\n","description":"","footnote":"","page_name":" 543 ","page_number":543},
  {"content":"\r\n\r\nسداد : راستى ، درستى\r\nسرير : تخت\r\nسطوت : ابهت ، قهر ، غلبه ، حمله كردن\r\nسفتن : سوراخ كردن\r\nسفله : پست ، فرومايه\r\nسفه : نادانى ، كم‌خردى\r\nسقنقور جبلى : جانورى از خزندگان همچون سوسمار كه گوشت آن را به مصرف دارويى مىرسانند\r\nسلخ : روز آخر هرماه قمرى\r\nسلسله : زنجير\r\nسماط : سفره\r\nسماع : وجد و سرور و پايكوبى و دست‌افشانى صوفيان ، شنيدن ، آواز ، سرود\r\nسمر دهر : مشهور روزگار\r\nسمعا و طاعة : به روى چشم ، نشانهء اطاعت\r\nسمن : ياسمن\r\nسموره : سمور\r\nسنان : سرنيزه\r\nسنجيدن : وزن كردن\r\nسندان : افزارى آهنى كه آهنگران و مسگران و زرگران بر روى آن فلز را با پتك يا چكش بكوبند\r\nسواد : سياهى ، نوشته ، سياهى شهركه از دور پديد آيد\r\nسوق الدواب : بازار چهارپايان\r\nسيّاف : شمشيرزن ، جلّاد\r\nسياقت : راندن ، خواندن و بيان كردن حديث\r\n\r\nش\r\nشاب : جوان\r\nشاه بندر : رئيس بازرگانان دولتى ، رئيس بندر ، دريافت‌كنندهء خراج ، گيرندهء ماليات\r\nشبه : رنگ بسيار سياه\r\nشحنه : داروغه ، پاسبان شهر و برزن\r\nشرى : خريدن\r\nشكنج : شكن ، چين ، پيچ‌وخم\r\nشكيب : صبر ، آرام ، تحمل\r\nشماردان : داناى علم حساب\r\nشمسه : بت ، صنم\r\nشمسهء خوبان : خورشيد زيبارويان\r\nشمن : راهب بودايى يا برهمايى ، بت‌پرست\r\n\r\n","description":"","footnote":"","page_name":" 544 ","page_number":544},
  {"content":"\r\n\r\n\r\nص\r\nصديق : دوست\r\nصعوه : گنجشك ، هر پرندهء كوچك و خواننده به اندازهء گنجشك\r\nصفير : بانگ و فرياد\r\nصوت مليح : آواى خوش\r\nصولت : هيبت داشتن ، خشم كردن ، قهر\r\nصيحه : بانگ ، فرياد ، نعره\r\nصيرفى : صراف\r\n\r\nض\r\nضياع : خواسته شامل زمين و آب و درخت\r\nضيعه : آب و زمين و مانند آن ، زمين زراعتى ، خواسته ، متاع ، كالا\r\n\r\nط\r\nطراز : نگار جامه ، زينت پارچه ، يراق ، حاشيه ، نوعى از منسوجات سلطنتى\r\nطرق و شوارع : راهها و جاده‌ها\r\nطفيل : كسى كه ناخوانده به مهمانى برود ، انگل\r\nطلل : نشان خانهء ويران ، خرابه ، ويرانه ، كالبد هرچيزى\r\nطنبور : تنبور ، يكى از سازهاى زهى\r\n\r\nع\r\nعابر سبيل : رهگذر\r\nعاد : قومى عرب ساكن عربستان جنوبى كه هود پيامبر ( ع ) از ايشان بود و به علت ايمان نياوردن ، به نفرين وى ، بادى تند ، آن قوم و كشورشان را از ميان برد\r\nعارض : صورت\r\nعباد : بندگان\r\nعباد : پرستندگان\r\nعبهر : پرگوشت ، دراز و نازك و خوش تن ، گل نرگس\r\nعبيد : بندگان\r\nعبيد : بندهء كوچك\r\nعزيمت : افسونى كه افسونگر مىخواند ، تعويذ\r\nعزيمه : - عزيمت\r\nعسس : شبگرد ، پاسبان ، گزمه\r\nعصفور : گنجشك ، هر پرندهء كوچك جثهء\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nپرصفير\r\nعفاريت : عفريتها - عفريت\r\nعفريت : ديو ، غول ، هر صورت مهيب و هولناكى كه به تصور درآيد و يا مشاهده گردد\r\nعفن : بدبو ، گنديده\r\nعقاب : جزاى گناه و عمل بد كسى را دادن ، شكنجه\r\nعقال : ريسمانى كه با آن زانوى شتر را ببندند ، رشته‌اى كه اعراب به دور سر مىبندند\r\nعقد : گردنبند ، گلوبند\r\nعكّام : كسى كه باربر شتران بندد\r\nعلّافان : علف‌فروشان ، كسانى كه جو و كاه و هيزم و يونجه و علف مىفروشند ، برنج‌فروشان\r\nعلم‌شمار : علم حساب\r\nعليق : خوراك ستوران از كاه و يونجه و علف و غيره\r\nعمدا : به اختيار ، با قصد و نيت\r\nعنا : رنج ، زحمت ، اندوه ، غصه\r\nعندليب : بلبل\r\nعنف : زور\r\nعود قاقلى : از انواع چوب خوشبوى عود است كه آن را از جزاير بحر قاقله آورند\r\nعون : يارى ، مساعدت\r\nعيّار : تردست ، زيرك ، جوانمرد ، طرّار ، حيله‌باز\r\nعيون : چشمها ، چشمه‌ها\r\n\r\nغ\r\nغابة الاسد : بيشهء شير\r\nغاليه : ماده‌اى خوشبو و سياه‌رنگ مركب از مشك و عنبر و جز آن‌كه موى را با آن خضاب كنند\r\nغايط : سرگين ، مدفوع\r\nغدير : آبگيرى كه آب باران و سيل در آن جمع شود و بماند ، تالاب\r\nغراب : زاغ ، كلاغ\r\nغربال‌دان : مكان گذاشتن غربال يا الك\r\nغرّه : شب اول ماه قمرى\r\nغريم : وامدار ، وامخواه ( از اضداد )\r\nغلمان : غلامان\r\nغمّاز : بسيار سخن‌چين ، نمّام ، اشاره كننده با چشم و ابرو ، غمزه‌كننده ، به هيجان آورنده ، كنايه از چشم معشوق\r\nغنا : آوازخوانى ، نغمه‌سرايى\r\n\r\n","description":"","footnote":"","page_name":" 546 ","page_number":546},
  {"content":"\r\n\r\nغنج و دلال : ناز و غمزه ، عشوه ، كرشمه\r\nغنودن : آسودن ، آرميدن ، به خواب رفتن\r\n\r\nف\r\nفاجر : زن زناكار ، زن گناهكار ، زن تبهكار\r\nفاضل قيمت : فزونى قيمت\r\nفاليز : جاليز ، كشتزار ، مزرعه ، مزرعهء صيفىكارى\r\nفتّان : سخت فتنه‌جو ، فتنه‌انگيز ، آشوبگر ، آن‌كه مردم را با جمال خويش مفتون كند\r\nفراخناى : پهنا ، فراخى ، محل گشادگى\r\nفرايض : فريضه‌ها ، واجبات ، آنچه خدا واجب فرموده از نماز و روزه و زكات و غيره\r\nفروهليدن : پايين گذاشتن ، بر زمين نهادن ، آويزان كردن ، سست گشتن ، پايين افتادن\r\nفكار : آزرده ، خسته ، زخمى\r\nفلوس : جمع فلس ، پول سياه ، پشيز ، سكهء فلزى رايج در عراق\r\n\r\nق\r\nقارورهء بيماران : شيشهء كوچك مدورى كه به صورت مثانه ساخته مىشد و بيماران در آن ادرار مىكردند تا آن را به طبيب نشان دهند\r\nقبيح المنظر : زشت‌روى\r\nقدر : فرمان ، حكم ، حكم خداوند در مورد بندگان ، سرنوشت\r\nقرصه : گردهء نان\r\nقرطاس : كاغذ\r\nقرنفل : نوعى گياه\r\nقروح : زخمها\r\nقرى : قريه‌ها ، ده‌ها ، شهرها\r\nقسيس : كشيش ، روحانى مسيحى\r\nقضا : سرنوشت\r\nقضيب : شاخ درخت ، تازيانه ، تيغ‌بران ، كمان ساخته‌شده از شاخ\r\nقطيفه : جامهء پرزدار خوابناك ، قطيفهء حمام يعنى قطيفه‌اى كه پس از بيرون شدن از گرمابه با آن تن را خشك كنند\r\nقلّاشى : ميخوارگى ، باده‌پرستى ، عيارى\r\nقلاع : قلعه‌ها ، دژها\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nقلزم : بحر احمر ، بندر و شهرى قديم در ساحل بحر احمر نزديك مصب نيل\r\nقنصل : كوتاه بالا ، نيز كنسول\r\n\r\nك\r\nكابين كردن : عقد كردن ، نكاح كردن\r\nكاسد : بىرونق\r\nكبابهء چينى : نوعى گياه كه درختچه‌اى بالارونده از دستهء فلفلهاى سياه است و مصرف دارويى دارد\r\nكحل : سرمه ، سنگ سرمه ، هرچه براى شفاى چشم در چشم كشند\r\nكدخدا : داماد ، مرد خانه ، آقاى خانه\r\nكربت : اندوه دم‌گير ، حزن ، دلگيرى\r\nكرسى : سرير ، تخت ، صندلى\r\nكروم : درختان انگور\r\nكرّة : دفعه ، مرتبه\r\nكرياس : محوطهء درون سراى ، خلوت‌خانهء شاه يا امير ، دربار شاه\r\nكريه الرايحه : بدبو\r\nكسوت : جامه ، لباس\r\nكلنگ : پرنده‌اى عظيم الجثه از راستهء درازپايان و جزو پرندگان مهاجر\r\nكنيسه : معبد يهود و مسيحيان\r\nكواعب اتراب : دختران و زنان نارپستان\r\nكيك : حشرهء كك\r\n\r\nگ\r\nگرزه : نوعى افعى داراى سمى مهلك\r\nگزير : چاره ، علاج\r\nگلعذار : گلرو ، گلچهره ، داراى چهره‌اى مانند گل\r\n\r\nل\r\nلا سلّمك : بر تو سلام باد\r\nلآل : لؤلؤها ، مرواريدها\r\nلا محاله ، ناچار ، ناگزير\r\nلبن : شير\r\nلعبت : معشوق ، محبوب زيباروى ، پيكر نگاشته\r\nلون : رنگ\r\nلؤلؤ : مرواريد\r\n\r\nم\r\nمائده : خوانى كه بر آن طعام باشد\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nماشطگان : زنان آرايشگر ، زنان شانه كننده\r\nمالش : جزاى عمل بد\r\nماليخوليا : گونه‌اى مرض عصبى ، يكى از عواطف مركب\r\nمأكول : طعام ، خوراك ، خوردنى ، خواربار\r\nمبتهج : شادمان ، مسرور ، خوشحال\r\nمبروص : آن‌كه به مرض برص مبتلا است ، پيس‌اندام\r\nمترّنم : سراينده ، آوازخوان\r\nمجذوم : مبتلا به مرض جذام\r\nمجمر : آتشدان ، منقل آتش\r\nمجوس : زرتشتى ، مجازا به‌معناى آتش‌پرست يا بت‌پرست هم به كار مىرود\r\nمحامل : محملها ، كجاوه‌ها ، هودجها\r\nمحتاله ، زن حيله‌گر\r\nمحفوظ الحرمه : كسى كه حرمتش پاس داشته شود\r\nمحمل : كجاوه كه بر شتر بندند ، هودج\r\nمخافت : خوف ، ترسيدن\r\nمخلب : چنگال ، ناخن درندگان و پرندگان شكارى\r\nمخلّد : جاويدان ، هميشه ماننده ، كنايه از براى هميشه زندانى كردن\r\nمدينه : شهر\r\nمدينهء نحاس : شهر مسين ، شهرى در اندلس ( اسپانيا ) كه قدما معتقد بودند بناهايش از سنگ‌بهت ( حجر الباهت ) ساخته‌شده و هر كس به آن نظر مىكرده ، نمىتوانسته از خنده و قهقهه خوددارى كند تا اينكه مىمرده است .\r\nمذمّت : بدگويى ، نكوهش\r\nمرافقت : باهم رفيق شدن ، دوست شدن ، همراهى كردن\r\nمرزوق : آن‌كه به دو رزق داده باشند ، روزى داده ، بهره‌مند\r\nمرسل : فرستاده‌شده ، پيغمبر صاحب كتاب\r\nمزبلها : مكانهاى ريختن زباله\r\nمزمار : نى كه در آن نوازند\r\nمزوّر : مكار ، حيله‌گر كسى كه دروغ را به صورت راست دربياورد\r\nمزوّر : ساختگى ، تقلبى\r\nمسائك بالخير : شب تو بخير\r\nمسالخ : جمع مسلخ ، جاى پوست كندن ، محلى كه در آن گاو و گوسفند را\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nذبح كنند و پوست بكنند ، رختكن حمام\r\nمستدير : مدور ، دايره‌اى ، گرد ، دور زننده ، دور گرداننده\r\nمسمار : ميخ آهنى\r\nمسموع الكلمه : كسى كه حرفش قابل قبول و پذيرفتن است\r\nمشغله : آنچه كه شخص را مشغول دارد ، كار ، كسب ، پيشه ، گرفتارى شغلى ، داد و فرياد\r\nمصباح : چراغ\r\nمصطبه : سكويى كه بر آن نشينند\r\nمطبخ : آشپزخانه\r\nمطرّز : نقش و نگار داده ، زينت داده\r\nمطوّل : طولانى ، دراز\r\nمعارضه : ستيزه كردن ، رويارويى\r\nمعاشر : گروهها\r\nمعتكف : كسى كه براى عبادت در مسجد يا خانقاه و جز آنها توقف كند ، گوشه‌نشين\r\nمعمّر : آبادان ، معمور\r\nمعونت : يارى\r\nمغبون : فريب‌خورده\r\nمغسول : غسل داده ، شسته شده\r\nمغنّى : آوازه‌خوان ، مطرب\r\nمغنّيه : زن آوازه‌خوان ، مطربه\r\nمقاسات : تحمل رنج و سختى\r\nمقشّر : پوست‌كنده\r\nمكحول : سرمه‌كشيده\r\nمكدر : تيره شده ، تنگدل ، غمگين\r\nمكلّل : تاج بر سر گذاشته ، زيور داده\r\nملّاح : دريانورد ، ملوان\r\nممسك : بخيل ، خيس\r\nمملوك : غلام\r\nمنادى : نداكننده\r\nمنزل : فرودآمده\r\nمنظره : پنجره ، روزن\r\nمنغّص : تيره و تلخ و ناگوار شدن\r\nمنفق : نفقه‌دهنده ، خرج‌دهنده ، كسى كه در راه خدا چيزى دهد\r\nمنقّص : ناقص‌كننده\r\nمنقصت : كمى ، كاستى ، عيب\r\nمنقضى : سپرىشونده ، گذشته\r\nمنكر : زشت\r\nمودّت : دوستى ، محبت\r\nموزه : چكمه\r\nمهمل : كلام بيهوده ، بىمعنى ، شخص بىكار گذاشته\r\nمهميز : آلتى فلزى كه بر پاشنهء چكمه وصل كنند و به وسيلهء آن اسب را\r\n\r\n","description":"","footnote":"","page_name":" 550 ","page_number":550},
  {"content":"\r\n\r\nبه حركت و جست‌وخيز درآورند\r\nميزان : ترازو\r\nميمنه : جانب راست سپاه\r\nمؤانست : انس گرفتن با كسى ، الفت ، دمسازى\r\nمؤتمن : امين ، آن‌كه مورد اطمينان باشد\r\nمؤدّب : ادب آموزنده ، تربيت‌كننده ، مرّبى\r\nمؤنت : لوازم معيشت از نفقه ، خرج ، هزينه ، رنج محنت\r\n\r\nن\r\nنار : انار\r\nنافه : كيسه‌اى در بدن آهوى ختن كه از منفذ آن ماده‌اى بسيار خوشبو خارج مىشود كه مشك نام دارد و در عطرسازى به كار مىرود\r\nنبيذ ( نبيد ) : شراب خرما ، خمرى كه از فشردهء انگور سازند ، آب افشرده كه از حبوب و جز آن گيرند\r\nنحر : كشتن شتر ، قربانى\r\nنخجير : شكار\r\nنصف النهار : نيمروز ، وسط ظهر\r\nنصيبه : بهره\r\nنطع : بساطى از پوست دباغت كرده كه گسترند و بر آن نشينند ، فرشى چرمين كه محكوم به اعدام را بر آن نشانيده و سرش را مىبريدند\r\nنعا : آواز گربه ، خبر مرگ كسى را دادن\r\nنفحات : بويهاى خوش\r\nنكهت : بوى دهان ، يك بار تنفس كردن با بينى\r\nنمط : روش ، طريقه\r\nنوّاب : نايبان ، گماشتگان\r\nنوّاب : عنوانى كه در ايران به شاهزادگان و گاه شاهان اطلاق مىشده است\r\nنواجذ : دندانهاى عقل ، دندانهاى پسين\r\nنوافل : نمازهاى مستحب\r\nنوايب : سختيها ، مصايب\r\nنور العين : روشنى ديده\r\nنوم : خواب\r\nنهل : آشاميدن نخستين ، تشنه شدن ، سيراب شدن ( از اضداد )\r\nنيل : برگ درختچه‌اى كه از آن ماده‌اى آبىرنگ حاصل مىشود كه در رنگرزى به كار مىرود\r\nنيوشيدن : گوش كردن\r\n\r\n","description":"","footnote":"","page_name":" 551 ","page_number":551},
  {"content":"\r\n\r\n\r\nو\r\nوفاق : همراهى ، يكدلى ، سازگارى\r\nوقيه : اوقيه ، معيارى براى وزن كه در طول زمان تغيير كرده و ميان 40 يا 60 درم متغير بوده است ، در اصطلاح زرگران معادل 12 درم\r\nوليمه : مهمانى عروسى ، طعامى كه در مهمانى و جشن عروسى و زايمان و غيره دهند\r\n\r\nه\r\nهالكان : هلاك‌شده‌ها ، نيست‌شوندگان ، مردگان\r\nهبه : بخشيدن ، دادن ، انعام ، عقدى است كه به موجب آن يك نفر مالى را مجانا به كسى ديگر تمليك مىكند\r\nهديت : هديه\r\nهرآينه : بىشك ، قطعا\r\nهزار : بلبل ، عندليب\r\nهمال : قرين ، نظير ، همتا ، شريك ، همسر\r\nهميان : كيسهء پول\r\nهنود : هنديان\r\n\r\nى\r\nيا ستّار : اى پوشاننده\r\nيشم : يكى از گونه‌هاى سنگ عقيق كه داراى رنگ دودى مايل به سفيد است\r\nيواقيت : ياقوتها\r\n\r\n\r\n","description":"","footnote":"","page_name":" 552 ","page_number":552}
  ]