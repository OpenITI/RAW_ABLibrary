[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nنصوص الحكم برفصوص الحكم\r\nاستاد علامه آيت الله حسن حسن زاده آملى\r\nمركز نشر فرهنگى رجاء\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nنصوص الحكم برفصوص الحكم\r\nعلامه حضرت آيت الله حسن زاده آملى\r\nمركز نشر فرهنگى رجاء\r\nتيراژ : 3300\r\nچاپ : گلشن\r\nچاپ دوم : 1375\r\nمقابل دانشگاه تهران - خيابان 12 فروردين\r\nتقاطع اول - شماره 232 تلفن 6464591\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nفهرست مسائل فصوص\r\nفص صفحه\r\n1 در زيادت وجود بر ماهيت ، و اثبات مبدء اول ، و در اين كه مبدء اول انيت محض است . 22\r\n2 در بيان اينكه ماهيت معلوله در حد ذاتش ممكن الوجود و به لحاظ علتش واجب بالغير است كه كل شى هالك الاوجهه . 32\r\n3 در اثبات حدوث ذاتى ماهيات ممكنه ، و در اين كه اتصال و قرب و بعد آنها از ناحيه وجود آنهاست . 35\r\n4 در بيان حمل ماهيت بر افراد ، و اين كه كثرت اقتضاى ذات ماهيت نيست . 37\r\n5 در معلول غير بودن ماهيت موجوده بطريق بيان تشخيص افراد ماهيت . 39\r\n6 در اين كه فصل مقوم ماهيت جنس نيست بلكه محصل آن در خارج است . 41\r\n7 در تنزيه حقيقت وجود يعنى حق سبحانه از ماهيت جنسيه است . 42\r\n8 در تنزيه حقيقت وجود يعنى حق تعالى از ماهيت نوعيه است . 44\r\n9 در تنزيه حقيقت وجود از داشتن اجزا است ، يعنى در اثبات أحديت حق تعالى است . 46\r\n10 در تنزيه واجب الوجود از داشتن ند و ضد است . 48\r\n11 در ص‌راح و ظاهر بودن حق تعالى است . 51\r\n12 در اين كه واجب تعالى مبدأ كل فيض است . و مطالبى در اصول عقائد حقه توحيدى . 52\r\n13 در حق و ظاهر و باطن بودن واجب تعالى است . 60\r\n14 در علم احاطى حق سبحانه است . 62\r\n15 در علم اول وثانى حق تعالى و اشاره به لوح و قلم ، و انقطاع عارف سالك به حق سبحانه كه هنوز بمقام دهشت نرسيده است . 68\r\n16 در مقام دهشت عارف سالك ، و در صدور خلق اول و بيان لوح و قلم است . 72\r\n17 در تناهى عالم خلق و لاتناهى عالم امر است . 78\r\n18 در پيدايش كثرت از وحدت ، و در بيان عالم ربوبى و عالم امر و خلق ، و اشارت به سدرة المنتهى ، و تسبيح ماسوا و قوس نزول و صعود آنها است . 81\r\n19 در اثبات وجود حق تعالى به برهان ان ، و برهان صديقان است . 89\r\n20 اين فص تتمه و نتيجه فص قبلى است . 100\r\n21 در عجز قواى مدرك ظاهر و باطن از احاطه علمى به حق سبحانه است . 105\r\n\r\n","description":"","footnote":"","page_name":" 5 ","page_number":5},
  {"content":"\r\n\r\n22 اين فص در لذت و الم قواى مدركه است ، و باب معرفت نفس فصوص فارابى است . 111\r\n23 در كمال نفس مطمانه و منتهاى لذت اوست . 117\r\n24 در تشبه قواى مدركه به مدركاتشان ، و در اتصال بى تكيف و بى قياس نفس به حضرت حق گاه شهود است . 122\r\n25 در دفع ايرادى بر تعريف لذت و الم ، و علت اشمئزاز نفوس از عرفان به حق و تحصيل معارف حقه است . 129\r\n26 در اين كه قواى نفس هرگاه امراض آنها از آنها زايل شوند ادراك لذت و الم خود مى كنند ، و هرگاه علاقه نفس از امور مادى منقطع گردد به سعادت و شقاوت خود پى مى برد . 132\r\n27 در بيان حجابهاى انسان از وصول بكمال حقيقى ، و در توصيه به تجرد از غواشى ، و اشارت بمقامات انسانى است . 135\r\n28 فص عشق است كه شمسيه عقد فصوص است . 148\r\n29 در بيان احوال عارف به مقام شهود حق رسيده ، مى باشد . 156\r\n30 در اطاعت و بندگى آسمان و زمين و آب و باران و انسان است . 165\r\n31 در اين كه روح انسانى از عالم امر است . 179\r\n32 در اين كه انسان از دو گوهر روح و جسم است . 183\r\n33 در بيان خواص نفس نبوى است . 188\r\n34 در حقيقت ملك ، و در نحوه استفاده نبى از آن در گرفتن وحى . 201\r\n35 در انقسام انسان به سر و علن است . 207\r\n36 در تقسيم روح انسان به عامله و مدركه است . 210\r\n37 در اين كه نبات و حيوان با انسان در بسيارى از قوى شركت دارند . 216\r\n38 در عمل نشائى يعنى روح نباتى انسان است . 217\r\n39 در بيان عمل حيوانى است . 223\r\n40 در بيان عمل خاص انسانى است . 227\r\n41 در بيان ادراك از راه مناسبت آن با انتقادش است . 236\r\n42 در ادراك حيوانى و اشاره به قواى ظاهر و باطن آنست . 239\r\n43 در تأثر حواس خمس ظاهر از محسوسات خارجى است . 241\r\n44 در تعريف حس بصر و كيفيت ادراك آنست . 244\r\n45 در تعريف سمع و تشريح آلت آنست . 254\r\n46 در تعريف لمس و قوه لامسه ، و شم و ذوق است . 257\r\n47 در تعريف قواى خمس باطن است . 262\r\n48 در اين كه حواس ظاهر مدرك معانى صرف نيستند ، و بعد از زوال محسوس حافظ صور مدركات خودشان هم نمى باشند . 283\r\n49 در اين كه حواس باطن هم مدرك معانى صرف نيستند ، ولى حافظ صور مدركاتشان بعد از زوال محسوس مى باشند . 286\r\n50 در اين كه روح انسانى مدرك معانى صرف ، و قابل اعتلاى به ملكوت اعلى ، و ارتقاى به لذت عليا است . 292\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n51 در بيان خواص روح قدسى است . 302\r\n52 در بيان بعضى از احوال ارواح ضعيف عامى است . 313\r\n53 در اثبات حس مشترك و بعضى از خواص آن ، و اشارت به نكاتى بلند در اصول عقائد حقه انسانى است . 316\r\n54 در اين كه محسوس بماهو محسوس معقول نمى شود ، و بالعكس معقول بماهو معقول محسوس نمى شود ، و احساس بدون آلت جسمانى صورت نپذيرد ، و در ادراك عقلانى و افاضه و استفاضه و مناسب بين نفوس و عقول . 324\r\n55 در اين كه تصرف حس در عالم خلق است ، و تصرف عقل در عالم امر ، و فوق خلق و امر از حس و عقل محجوب است . 329\r\n56 در اين كه ذات احديت را به صفاتش ادراك توان كرد . 349\r\n57 در بيان حقيقت ملك ، و تمثل او براى انسان ، و در بيان وحى است . 364\r\n58 در قلم و لوح و كتاب و قضا و قدر و آسمان و زمين و طبقات ملائكه است . 404\r\n59 اين فص در بحث از حادث زمانى است كه مقدمه بحث اختيار فص بعد است . 429\r\n60 در ترتب اسباب و انتهاى آنها به مسبب الاسباب ، و در صفت اختيار است . 431\r\n61 در اين كه اراده و اختيار به اراده و اختيار ازلى منتهى مى گردد . 436\r\n62 در رؤيت بارى تعالى است . 441\r\n63 در بيان و تفسير صراح و ظاهر بودن حق سبحانه . 464\r\n64 در اين كه ساتر ملاصق و مباين سبب خفاى حقيقت شى و حجاب مدرك از ادراك آنست . 470\r\n65 در اين كه موضوع پنهان كننده حقيقت جلى است . 471\r\n66 در بيان قرب مكانى و معنوى و قرب به حق است . 495\r\n67 در اين كه وجودى اكمل از وجود واجب نيست كه در نتيجه از شدت ظهور خفى است . 503\r\n68 در ظهور جلائى و استجلائى حق سبحانه است . 509\r\n69 در علم بارى تعالى به ماسوايش ، و در اقسام قبل و بعد است . 511\r\n70 در علم بارى تعالى به ذاتش و به كل ، و در اين كه او كل الكل است . 534\r\n71 در بيان كلمه حق و در ظاهر و باطن بودن حق ، و اكتساب عبد مرصفات حق را و كيفيت حال او در آنحال است . 540\r\n72 در حد حد است . 559\r\n73 در بيان موضوع است . 564\r\n74 در تفسير بعضى از اسماى الهى از قبيل اول و آخر و طالب و غالب است 566\r\n\r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\n[ خطبه 
  ]\r\nبسم الله الرحمن الرحيم\r\nسپاس و ستايش خداى يكتاى همه را كه حب بقا را در اشياء سرشته است ، و مهر خود را در دلها نوشته است . اتقان صنعش رايت محض حكمت اوست ، و وحدت امرش آيت صرف وحدت اوست . برخوان رحمت رحمانيه اش آدم و ابليس نشسته است ، و مأدبه رحمت رحيميه اش جابردلهاى شكسته است . ضروب غذا از حكمت بالغه اش سدنه اسم باقى اند ، و عيون ماسوى از وحدت كامله اش بسويش راقى . اسم باقى أسمايى كه خود عين مس‌مى اند ، و عيون ماسواى لايحصايى كه شئون ذات او تعالى اند . لااله الاهو وحده وحده وحده .\r\nدرود فراوان به شايسته ترين بندگانش بويژه پيمبر ختم و دودمان و پيروانش كه بهشت برين ، شهر حكمت شخص بيهمال اوست ، و هر مؤمن تقى نقى در زمره آل اوست اللهم صل على محمد و آل محمد .\r\n\r\nديباچه\r\nاين كراسه حاوى ترجمت و بيان اثر مؤثر سامى و صحيفه مختصر گرامى اكبر فلاسفه اسلامى معلم ثانى ابونصر فارابى موسوم به فصوص الحكم كه در آن معيار امر را ميزان قسط قرآنى شناخت و ذوق عرفانى و حكم برهانى را چون شير و شكر درهم آميخت ، به زبان پارسى است كه بقلم اين مفتاق خداى متعالى حسن بن عبدالله طبرى\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nآملى معروف به حسن زاده آملى بسلك تحرير در آمد ، و آن را نصوص الحكم بر فصوص الحكم ناميده است .\r\nمرجو از فياض على الاطلاق اين كه سالكان قاف قلب و قلم را آيتى بسند بود و بر شاهق طود معرفت رايتى بلند .\r\n به اسم آلهى قلم زد رقم \r\n نصوص حكم بر فصوص حكم \r\n نصوص حكم را موازين قسط \r\n بيابى برايت نه بيش و نه كم \r\n موازين قسطى كه صد بار به \r\n زمرآت اسكندر و جام جم \r\n مر اين مخزن معرفت را قياس \r\n نشايد به دينار كرد و درم \r\n چه زيبد به نزديك آب حيات \r\n جماد ارچه باشد چو زيبا صنم \r\n مبانى آن امهات و اصول \r\n معاتى آن زاد راه اهم \r\n گرانمايه عمرم بسى روز و شب \r\n بفكرت بشد تا كه شد منتظم \r\n فروزد چو يك گوهر شب چراغ \r\n چو پيش آيدت مشكلات بهم \r\n شناسى كه ناظر بود اندر او \r\n چه قرآن و عرفان و برهان بهم \r\n مفسر بتفسير انفسى اند \r\n درارى آيات و اخبار هم \r\n حسن را خداوند گار كريم \r\n چنو يادگارى نموده كرم \r\n كه بر طاق ميناى گردان سپهر \r\n بپايد نمايد مقرنس علم \r\n كه تا رهروان را بود رهنما \r\n بسر منزل بارگاه قدم \r\n چه آن رهروى را كه باشد عرب \r\n چه آن رهروى را كه باشد عجم \r\n به اسم خداوند در مفتتح \r\n به حمد خداوند در مختتم \r\nچنان كه در آغاز برخى از نوشته هايم گفته ام ، ساليانى شيوه نگارنده اين بود كه هرگاه به حوزه علميه تهران و قم تعطيلى روى مى آورد ، به شهر خويش آمل روى آورده چند حلقه درس و بحث در آنجا دائر مى كرد ، بر اين عقيدت كه محقق را تأليفى گرانقدرتر از تصنيف كتاب انفسى نيست كه نفوس مستعده را احياء كند و از قوه به فعليت رساند ،\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nو پس از آن تأليف تدوينى ، تا انعامش عام باشد و احسانش تام .\r\nاين كتاب نيز حاصلى از آن درس و بحث است كه در شب دوشنبه چهاردهم جمادى الاولى هزار و سيصد و نود و دو ( 1392 هق ) هجرى قمرى مطابق پنجم تيرماه هزار و سيصد و پنجاه و يك هجرى شمسى ( 1351 هش ) شروع ، و در شب پنجشنبه پنجم شوال المكرم هزار و سيصد و نود و شش هجرى قمرى مطابق هشتم مهرماه هزار و سيصد و پنجاه و پنج هجرى شمسى خاتمه يافت . و اينك قلم تقدير رقم زد كه فائده اين مأدبه اعم ، و عائده اين مائده اتم باشد .\r\nو بناى ما اين است كه نخست هر فص را تصحيح شده تقديم بداريم ، و پس از آن بترجمت تحت لفظى آن بعنوان همين واژه ترجمه بپردازيم ، و سپس در پيرامون آن بياناتى بعنوان بيان بياوريم . و در حقيقت رساله فصوص بهانه است ، و به ازاى نصوصى كه در اين درج گهر درج شده است به مثابت پيمانه است .  بِسْمِ اللَّهِ مَجْراها وَ مُرْساها : \r\n\r\nرساله فصوص و شرح آن به قلم معلم ثانى ابو نصر فارابى\r\nبدوا در انتساب رساله فصوص الحكم به فارابى ، يادداشتهايى كه از دير گاهى است بتدريج تاكنون فراهم كرده ام نقل مى كنم :\r\nدر تاريخ ابن خلكان در ترجمه شيخ رئيس ، عبارت كتاب اينچنين نقل شده است : اشتغل ابوعلى به تحصيل العلوم كالطبيعى والالهى و غير ذلك و نظر فى الفصوص و الشروح و فتح الله تعالى عليه ابواب العلوم ( ج 1 ص 167 ط 1 رحل‌ى سنگى ) .\r\nدر بادى نظر از اين عبارت گمان مى رود كه مراد نويسنده ، فصوص فارابى است زيرا پيش از شيخ كتابى بنام فصوص در معقول بايد همان فصوص فارابى باشد ، بخصوص كه شيخ هم در فلسفه جانشين فارابى و ناظر به مؤلفات اوست و از وى پيروى مىكند .\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nو لكن عبارت تحريف شده است و صحيح آن نصوص با نون است نه فصوص با فاء . و مقصود از نصوص كتاب مخصوص نيست بلكه معنى آن ، متون كتب علمى و نصوص عبارات علماء است چنان كه در طبع بيروت ( ج 2 ص 157 ) نصوص با نون چاپ شده است و همين صحيح است .\r\nو مقصود از شروح نيز شروح نصوص است و كسى قبل از شيخ غير از فارابى ، فصوص را شرح نكرده است تا چه رسد كه آن را شروحى باشد ، علاوه اين كه سبك عبارت اباء دارد . كيف كان صحيح همانست كه گفته ايم .\r\nقفطى در تاريخ الحكماء حدود هفتاد كتاب فارابى را نام برده است ، و نيز ابن ابى اصيبعه در عيون الانباء به تعداد يكصد و بيست از رسائل و كتب و امالى و تعليقاتش را ذكر كرده است ، و نيز ابن نديم در فهرست برخى از مؤلفات وى را به اختصار ياد كرده است ، و همچنين ابن خلكان در كتاب و فيات الاعيان ، و لكن هيچيك آنان از فصوص نامى نبرده است .\r\nمگر اين كه حاجى خليفه كاتب چلبى در حرف فاء كشف الظنون ( ص 1265 ) گويد :\r\nالفصوص فى الحكمة للشيخ ابى نصر محمد بن محمد بن طرخان التركى الفيلسوف الفارابى المتوفى سنة 339 تسع و ثلاثين و ثلاثمائة ، و شرحه الامير اسماعيل الحسينى الف‌ارابى المتوفى سنة 894 .\r\nاين شرح همان شرح عربى است كه در سنه 1318 هق در طهران ، با ضميمه شرح تائيه ابن فارض تاليف عزالدين محمود كاشى چنان كه عارف جامى در نفحات الانس در ترجمه محمود كاشى بدان نص دارد ، و به غلط در عنوان كتاب به نام عبدالرزاق كاشى نگاشته شده است با چاپ سنگى به طبع رسيده است .\r\nو اين شارح فصوص امير اسماعيل شنب غازانى تبريزى است و نام خود را در كتاب نياورده است . و عنوان آن را به نام سلطان يعقوب\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nبهادرخان گردانيده است ، و در اول آن گويد :\r\nو كانت الرسالة المنسوبة الى قدوة الحكماء المتالهين قرة عيون اعيان المحققين الفيلسوف الذى لاتسمح بمثله الاعصار فى بيان المعانى ، ولايأتى بقرينه الفلك الدوار فى ابانة المبانى الذى اسس القواعد الى أن لقب بالمعلم الثانى الشيخ الاجل ابى نصر الفارابى الخ .\r\nو قاضى نور الله شهيد در مجالس از فصوص و نسبت آن به معلم ثانى نام برده است .\r\nميرداماد و صدرالمتالهين و متاله سبزوارى در تاليفاتشان از فصوص و اسناد وى به فارابى مكرر در مكرر نص دارند .\r\nميرداماد در قبس دهم قبسات ( ص 299 ) گويد : قال الشريك فى التعليم فى الفصوص : فص انفذالى الاحدية الخ كه فص شانزدهم اين كتاب است و تمامى آن را در قبسات از فارابى نقل كرده است .\r\nو نيز در قبس يكم قبسات ص 14 گويد : و كذلك شريكنا السابق فى التعليم قال فى الفصوص : الماهية المعلولة لها عن ذاتها الخ كه فص سوم اين كتاب است و تمامى آن را در قبسات از فارابى نقل كرده است .\r\nصدرالمتالهين در بحث مواد ثلاث اسفار ( ص 201 ج 1 طبع دوم ) فرمايد : قال المعلم الثانى ابو نصر الفارابى فى مختصرله يسمى بفصوص الحكم : لوحصل سلسلة الوجود بلاوجوب لزم اما ايجاد الشى نفسه و ذلك فاحش ، و اما صحة عدمه بنفسه و هوا فحش .\r\nو نيز در ص 63 ج 6 طبع دوم ، فص هشتم اين كتاب را ( وجوب الوجود لاينقسم الخ ) از فصوص فارابى نقل كرده است و آن را شرح كرده است .\r\nو نيز در مبحث غايت اسفار ( ص 180 ج 1 چاپ سنگى و ص 278 ج 2 طبع 2 ) و نيز در مبحث غايت شرح هدايه ( ص 247 چاپ سنگى ) فص سى را از فصوص فارابى نقل كرده است . در اسفار گويد : كما اشاراليه المعلم الثانى ابونصر فى الفصوص بقوله صلت السماء بدورانها الخ .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nو در بحث اراده اسفار ( ص 90 ج 3 الهيات ط 1 ) گويد : و ممايؤيد هذا و يوضحه تحقيقا و يزيده تأكيدا ماقاله المعلم ابونصر الفارابى فى الفصوص : فان ظن ظان انه يفعل ما يريد و يختار ما يشاء الخ .\r\nو در شرح هدايه فرمود : كما اشاراليه الفارابى بقوله : صلت السماء بدورانها الخ .\r\nو در كتاب مبدأ و معاد ( ص 29 چاپ سنگى ايران ) فرمود : قال المعلم الثانى فى الفصوص ان لك منك غطاء فضلا عن لباسك من البدن . كه فص بيست و هفتم اين كتاب است .\r\nمتاله سبزوارى در حكمت منظومه ( ص 174 طبع اعلى ) فص پنجاه و ششم اين كتاب را از فصوص فارابى باختصار نقل كرده است و عبارتش اين است كه قال المعلم الثانى فى الفصوص فان ظن ظان انه يفعل ما يريد الخ .\r\nو نيز همان جناب تمام فص نامبرده را در شرح اسماء كه شرح دعاى جوشن كبير است ( ص 117 طبع اعلى ) از فصوص فارابى به اين عبارت نقل كرده است : قال المعلم الثانى ابو نصر الفارابى فى الفصوص فان ظن ظان انه يفعل مايريد ، الخ .\r\nو نيز در صفحه 16 حكمت منظومه گويد : قال المعلم الثانى يقال حق للقول المطابق للمخبر عنه اذا طابق القول ، الخ . اين عبارت فص هفتاد و يكم اين رساله است كه بعد از اين مى آيد .\r\nزر كلى در اعلام در ترجمه فارابى ( ص 242 ج 7 ) گويد : له نحو مأة كتاب منها الفصوص ط . ترجم الى الالمانية .\r\nيعنى فارابى را حدود صد كتاب است از آن جمله است فصوص كه طبع و به زبان آلمانى ترجمه شده است .\r\nتاريخ ادبيات در ايران تأليف دكتر ذبيح الله صفا ( ص 294 و 296 ج 1 ) : فارابى آثار مهمى ابداع كرد كه قسمت مهمى از آنها در دست است و بس‌يارى تاكنون طبع يا بزبانهاى مختلف ترجمه شده است\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nو از آن جمله است : . . . فصوص الحكم . در رساله فصوص الحكم فارابى براى اثبات توحيد بيشتر باصول و عقائد نو افلاطونيان و عرفاء نزديك شده است الخ .\r\nترجمه تاريخ العرب بقلم الدكتور فيليب حتى ، الدكتور أدورد جرجى ، الدكتور جبرائيل جبور : در ترجمه فارابى گفته اند ( ص 453 و 454 ج 1 ) : و فيما عداالشروح التى وضعها الفارابى على كتب ارسطو و سواه من فلاسفة الاغريق فانه قدالف جملة من الكتب فى علم النفس والسياسة و ماوراء الطبيعة أشهرها رسالة فصوص الحكم الخ .\r\nو در ذيل صفحه 454 درباره فصوص الحكم گفته اند نشرها ديتر تشى .\r\nجناب استادم علامه شعرانى قده در يكى از رسائلش كه در تراجم فلاسفه بنام شرقى و غربى و آراى خاصه آنان نوشته است و به خط مباركش در نزد اين جانب محفوظ است فرموده است :\r\n« از فارابى كتب بسيارى باقى مانده است ولى تماما مختصر و كسى كه كاملا در فلسفه ماهر نباشد از آنها استفاده نمى كند . در بين كتب او فصوص الحكم در توحيد و علم الهى معروفتر است .\r\nديگر رساله در جمع بين عقائد ارسطو و افلاطون نوشته و آنچه به نظر مى رسد كه اين دو حكيم با يكديگر مخالف بوده اند تأويل كرده و موافقت داده است . دو كتاب در سياست مدينه نوشته يكى آراء اهل المدينة الفاضلة و ديگر السياسات المدينة كه در اسلام بى نظيرند . و رساله در اغراض ما بعد الطبيعة ارسطو و دو كتاب تحصيل السعادة و التنبيه على سبيل السعادة در اخلاق و رساله در بطلان قول منجمين و غير آنها كه در ايران و هند و مصر بطبع رسيده و بسيارى از كتب وى باقى نمانده است ) ) .\r\nو نيز در همان رساله در ترجمه شيخ رئيس گويد « : در بين تصانيف او قانون در طب و شفا و اشارات در منطق و فلسفه معروف و متداول است .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nو نيز در همان رساله در ترجمه صدرالمتالهين گويد : صدرالمتألهين كتب بسيارى تأليف نموده معروفترين كتب وى اسفار اربعه است » . .\r\nغرض اين است كه آن جناب همانطور كه بدون دغدغه قانون و شفا و اشارات را كتب معروف شيخ رئيس و اسفار را معروفترين كتب صدرالمتالهين معرفى كرده است همچنين فصوص الحكم را در بين كتب معلم ثانى معروفتر شناسانده است » .\r\nو مرحوم استاد اجل قمشه اى الهى در اول شرح فصوص فرموده است : رساله فصوص الحكم معلم ثانى حكيم ابو نصر فارابى كه خلاصه ايست در حكمت الهى و عرفان و علم النفس الخ .\r\nيكى از مجموعه ها يازده رساله از رسائل فارابى است كه يك جا در حيدر آباد دكن هند در سنه 1345 هچاپ شده است ، و نهمين رساله آن مجموعه همين فصوص است كه در ابتداى آن چون ابتداى ديگر رسائل مرقوم داشته اند : كتاب الفصوص للمعلم الثانى الحكيم ابى نصر محمد بن محمد بن اوزلغ بن طرخان الفارابى رحمه الله و جعل الجنة مثواه المتوفى سنة تسع و ثلاثين و ثلاثمائة هجرية .\r\nاين فصوص را يكى از فضلاى متأخر تلخيص كرده است ، و آن را عجائب النصوص فى تهذيب الفصوص ناميده است . و با هياكل النور سهروردى و رساله ء ديگرى در تعريف منطق رساله كبراى ميرسيد شريف در سنه 1335 هدر قاهره مصر بچاپ رسيده است . فاضل مذكور در ديباچه عجائب النصوص فى تهذيب الفصوص گويد :\r\nو رتبت كتاب الفصوص للحكيم الزاهد والعليم العابد المعلم الثانى صاحب التصانيف الجيدة اكبر فلاسفة المسلمين و اوحد حكماء القرن الثالث ابى نصر محمد بن طرخان بن اوزلغ الفارابى انتهى ملخصا .\r\nاز مطالبى كه در صحت انتساب رساله فصوص بدان استيناس مىشود ، انس فارابى در تعبيراتش به لفظ فص است . مثلا در ابتداى\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nشرح رساله زينون الكبير اليونانى گويد :\r\nرأيت لزينون الكبير تلميذ ارسطاطاليس و الشيخ اليونانى رسائل قدشر حها النصارى شروحاتر كوابعضها و زاد وافيها فشرحت انا كما وجب على الشارح شرح فص ، فاول هذه الرسالة لزينون الكبير اليونانى . . . الخ .\r\nو اين كتاب را هم كه رساله فصوص در نصوص مطالب حكمت متعاليه توحيدى ، و مسائل عرفانيه و معرفت نفس است به نام فصوص ناميده است و آن را به مشرب اشراق و افلاطونيين جديد بلكه امهات مسائل را به منهل توحيد و عرفان اسلامى و قرآنى تأليف كرده است .\r\nدر مقدمه مفيد رساله فصوص چاپ بغداد 1396 هبتصحيح و تحقيق شيخ محمد حسن آل ياسين ، يكصد و بيست و نه تأليف فارابى و چندين شرح بر آن معرفى شده است .\r\nمرحوم آقا ضياءالدين درى در مقدمه ترجمه اش بر فصوص گويد :\r\n« اين كتاب فصوص كه يكى از تصنيفات حكيم مفخم و فيلسوف معظم : شيخ ابونصر فارابى ملقب به معلم ثانى قدس الله سره مى باشد ، يكى از كتب بسيار نفيس و گرانبهاى آن حكيم جليل القدر و فيلسوف عظيم الشأن است » . . .\r\nراقم گويد : كتب و رسائلى كه از فارابى ، اعم از چاپى و خطى در تصرف حقير است ، در هيچيك آنها فارابى از خود نام نبرده است . لذا از اين كه در اين رساله فصوص نامى از وى نيست ، ملاك عدم صحت انتساب آن به وى نمى شود .\r\nو يا اين كه در بعضى از معاجم و تذكره هاى ياد شده فصوص را در عداد تاليفات وى ذكر نكرده اند ، نيز دليل بر عدم انتساب فصوص به فارابى نيست . زيرا كه ابن نديم بسيار به اختصار گذرانده است ، و قفطى و ابن ابى اصيبعه نيز در اسامى مؤلفات وى و عدد آنها با هم متفق نيستند كه هر كتابى را يكى نام برده است ديگرى هم نام برده باشد .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nچنان كه ابن نديم كتابهاى حنين بن اسحاق عبادى را علاوه بر كتابهايى كه حنين ترجمه كرده است ، يا ترجمه را اصلاح كرده است بيست و نه كتاب از تأليفات حنين را نام برده است ، و قفطى بيست و شش كتاب ، و ابن ابى اصيبعه يكصد و شصت كتاب ، و برو كلمن چنان كه در شماره مجله معارف اسلامى ص 66 آمده است يكصد و هشتاد و هفت كتاب .\r\nحسين بن معين الدين ميبدى در فاتحه نخستين فواتح شرح بر ديوان منسوب به اميرالمؤمنين على عليه السلام گويد : ابو نصر فارابى تصنيف بسيار كرد ( ص 14 ط 1 ) ، و ابن خلكان در وفيات دو كتاب وى را نام برده است : يكى احصاء العلوم ، و ديگرى السياسة المدينة . آن گويد تصنيف بسيار كرد ، و اين دو كتاب را از وى نام مى برد .\r\nهر يك از ارباب تراجم بر آنچه از مؤلفات مؤلفان دست يافته اند و آگاهى داشته اند نوشته اند . بخصوص كه ابن خلكان در وفيات گويد ( ج 2 ط 1 ص 191 ) : و كان اكثر تصنيفه فى الرقاع و لم ينصف فى الكراريس الاالقليل . فلذلك جاءت اكثر تصانيفه فصولا و تعاليق ، ويوجد بعضها ناقصا منثورا .\r\nو در كتب تذكره و معاجم چه بسيار براى ما پيش آمد كه كتابهاى مؤلفى را صاحب يك تذكره و معجم ذكر نكرده است و بدان آگاهى نيافته است ، و ديگرى آگاهى يافته و نام برده است .\r\nحاجى خليفه در كشف الظنون اگر چه اشتباهاتى دارد ، ولى در تصديق و تحكيم گفتارش كه آن چنان به صراحت و بدون ترديد در انتساب فصوص به فارابى سخن گفته است كافى است .\r\nو نيز چون ميرداماد و صدرالمتألهين و متأله سبزوارى در تأليفاتشان مكرر در مكرر فصوص را از فارابى دانس‌ته اند و نام برده اند ، و بدون شك و ريب به دو نسبت داده اند . و نمى توان گفت كه مستند نقل مير و آخوند ، كشف الظنون بوده است . زيرا كه مير در سنه 1041 هدر گذشت ، و صدرالمتالهين در 1050 ه ، و چلبى در 1068 ه .\r\nوانگهى اميراسماعيل شنب غازانى در 894 در گذشت ، و در ابتداى\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nشرح چنان گفت كه نقل كرده ايم . و تعبير وى هر چند به نسبت بود كه گفت « : و كانت الرسالة المنسوبة الى قدوة الحكماء » . . . و لكن مير و صدرا و ديگران كه بطور قطع و جزم ، رساله فصوص را از فارابى دانسته اند مستندشان شرح شنب غازانى نبود . سه قرن قبل از شنب غازانى ، سهروردى بر فصوص شرحى به صورت تعليقات نوشته است چنان كه گفته آيد .\r\nاز كسانى كه فصوص فارابى را شرح كرده است امير جلال استرابادى متوفى 931 ه است . امير جلال و شنب غازانى هر دو از شاگردان ملاجلال دوانى بودند . دوانى درباره آن دو گفته است : اين سيد زاده تبريزى از درخت طبيعت ما ميوه هاى رسيده چيده و با خود برد ، و آن سيد زاده استرابادى رسيده و نا رسيده راچيد و برد .\r\nدر كتاب « كشف الحجب والاستار عن احوال الكتب والاسفار » تأليف فاضل حسين بن محمد قلى ره نيشابورى كنتورى آمده است : شرح الفصوص للفارابى بالفارسية ، لمحمد تقى بن عبدالوهاب الاستر ابادى المتوفى فى السنة العاشرة بعد المائة والالف ، لم يتم ( ص 357 ج 2 طبع هند شماره كتاب 2003 ) . و لكن ديگران تاريخ و فاتش را 1058 هگفته اند .\r\nاقدام از همه شروح فصوص ، شرح خود فارابى بر آن‌ست چنان كه دانسته خواهد شد . و بعد از آن ابوالفتح يحيى بن حبش بن اميرك شهاب الدين سهروردى مقتول در سنة 587 ه تعليقاتى بر فصوص به نام عجائب النصوص فى تهذيب الفصوص نوشته است .\r\nيوسف اليان سر كيس در حرف فاء معجم مطبوعات ( ج 2 ص 1425 ط مصر 1346 ) در ترجمه فارابى و معرفى كتب و رسائل مطبوعه وى گويد :\r\nو طبع بمطبعة السعادة كتاب المجموع للمعلم الثانى فيلسوف الاسلام ابى نصر الفارابى و يليه نصوص الكلم للسيد محمد بدرالدين الحلبى على فصوص الحكم لابى نصر الفارابى و فى هذا المجموع ثمان رسائل\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nو هى : الى ان قال : ( 8 ) هى الفصوص التى شرحها محمد بدر الدين الحلبى فى الذيل المذكور : نصوص الكلم .\r\nو بعد از آن يكى ديگر از مؤلفات فارابى را بدين شماره و عبارت نام مى برد ( 5 ) شرح الفصوص او فصوص الحكم .\r\nپس در اينجا دو نسخه ديگر از شروح فصوص معرفى شد : يكى شرح خود فارابى بر فصوصش ، و ديگر شرح حلبى بنام نصوص الكلم .\r\nو نيز مدرس تبريزى در حرف فاء ريحانة الادب ( ج 3 ص 170 ) در عداد كتابهاى فارابى گويد : 33 شرح الفصوص كه كتاب فصوص الحكمة خود را شرح كرده است . و پس از آن آورده است : 36 فصوص الحكمة .\r\nنتيجه مستفاد از فحص در كتب تراجم ، و صحف علمى ، و نسخ رساله فصوص اين است كه : اين رساله از مؤلفات فارابى است ، و از فص شصت و سوم كه بعد از فص رؤيت است تا آخر رساله همان شرح فارابى بر فصوصش است كه شرح را به اصل الحاق و در يك جا جمع كرده اند .\r\nو اين شرح چند تعليقه ايست كه بر برخى از فصوص كه سخت فشرده و نياز به تفسير دارند ، نوشته است كه ديگران پس از الحاق اين تعليقات بدان ، باز هر يك را به عنوان فص معنون نموده اند كه مجموعا هفتاد و چهار فص است كه شصت و دو فص آن اصل رساله فصوص است .\r\nو در فص 72 گفته آيد كه : امر ترتيب اقتضاء مى كرد كه آن فص و فص 73 در اول رساله شرح فصوص فارابى قرار گيرند ، و لكن ما هيچگونه تصرفى در ترتيب فصوص نكرده ايم و به همان نظم معهودش باقى گذاشته ايم تا مبادا مثل فصوص طبع بغداد ياد شده مثله گردد . لذا فص يا عبارت منقول از اسفار را كه در اثناى بيان فص اول نقل مى كنيم\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nنه در اصل فصوص درج كرده ايم ، و نه بشرح آن الحاق نموده ايم .\r\nتبصره : در بعضى از مجموعه هاى مصرى چندين فص اين رساله ، در عداد يكى از رسائل شيخ رئيس دانسته شد كه اشتباه محض است . تفصيل آن در فص 35 بيان مىشود :\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nبسم الله الرحمن الرحيم\r\n\r\nفص 1 [ در زيادت وجود بر ماهيت ، و اثبات مبدء اول ، و در اين كه مبدء اول انيت محض است 
  ]\r\nالامور التى قبلنا لكل منها ماهية و هوية . و ليست ماهيته هويته ولاداخلة فى هويته .\r\nولو كانت ماهية الانسان هويته لكان تصورك ماهية الانسان تصور الهوية ، فكنت اذا تصورت ما الانسان تصورت هوية الانسان فعلمت وجوده ، ولكان كل تصور للماهية يستدعى تصديقا .\r\nولا الهوية داخلة فى ماهية هذه الاشياء ، والالكان مقوما لايستكمل تصور الماهية دونه ، و يستحيل رفعه عن الماهية توهما ، ولكان قياس الهوية من الانسان قياس الجسمية و الحيوانية ، و كان كما أن من يفهم الانسان انسانا لايشك فى انه جسم او حيوان اذا فهم الجسم و الحيوان كذلك لايشك فى انه موجود ، و ليس كذلك ، بل يشك مالم يقم حس او دليل . فالوجود و الهوية لما بينا من الموجودات ليس من جملة المقومات فهو من جملة العوارض اللازمة . و بالجملة : ليس من جملة اللواحق التى تكون بعد الماهية .\r\nو كل لاحق بالماهية : فاما أن يلحق الذات عن ذاته و يلزمه ، و اما أن يلحقه عن غيره . و محال أن يكون الذى لاوجود له يلزمه شى يتبعه فى الوجود ، فمحال أن تكون الماهية يلزمهاشى حاصل الا بعد حصولها ، و لايجوز أن يكون الحصول يلزمه و الوجود يلزمه بعد الوجود ، فيكون قد كان قبل نفسه .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nفلايجوز أن يكون الوجود من اللواحق التى للماهية عن نفسها ، اذا للاحق لايلحق الشى عن نفسه الاالحاصل الذى اذا حصل عرضت لة أشياء سببها هو ، فان الملزوم المقتضى للازم علة لمايتبعه و يلزمه ، و العلة لاتوجب معلولها الا اذا وجبت ، و قبل الوجود لاتكون وجبت ، فلايكون الوجود مما تقتضيه الماهية مما وجوده غير ماهيته بوجه من الوجوه .\r\nفيكون اذا المبدأ الذى عنه الوجود غير الماهية ، و ذلك لان كل لازم و مقتض و عارض فاما من نفس الشى و اما من غيره ، و اذا لم يكن الهوية للماهية التى ليست هى الهوية عن نفسها فهى لها عن غيرها . فكل ماهويته غير ماهيته و غير المقومات لماهيته فهويته من غيره ، و تنتهى الى مبدء لاماهية له .\r\nترجمه : چيزهايى كه سوى ما اند ( اين سويى اند ) هر يك را ماهيتى و هويتى است ( يعنى وجودى است ) . و ماهيت آن نه هويت آنست و نه داخل هويت آن ( يعنى ماهيت نه عين وجود آنست و نه جزء وجود آن ) . اگر ماهيت آن هويت آن باشد هر آينه تصور تو ماهيت انسان را تصور هويت اوست ، پس هرگاه تصور كردى انسان چيست تصور كردى هويت انسان را پس وجود او را دانسته اى ، و هر آينه تصور هر ماهيت تصديق را استدعا مىكند .\r\nو هويت داخل در ماهيت اين اشياء نيست ، و گرنه بايد مقوم باشد كه تصور ماهيت بدون آن استكمال نيابد ، و رفع آن بحسب تو هم از ماهيت مستحيل باشد ، و بايد قياس هويت از انسان قياس جسميت و حيوانيت باشد ، و چنان كه كسى انسان را فهم كند شك نمى كند كه او جسم يا حيوانست هرگاه جسم و حيوان را فهم كرده باشد همچنين در اين كه او موجود است نبايد شك كند ، و حال اين كه چنين نيست ، بلكه تا حس يا دليل قائم نشده است شك مىكند . پس وجود كه همان هويت است از جمله مقومات موجودات اين سويى نيست پس وجود از جمله عوارض لازم آنهاست . و خلاصه اين كه از جمله لواحقى ( و\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nعوارضى ) كه بعد از ماهيت اند نيست .\r\nو هر لاحق ( و عارض ) به ماهيت يا از خود ذات او لاحق و لازم اوست ، و يا از غير ذات او . و محال است كه چيزى وجود نداشته باشد چيزى ( ديگر ) لازم و تابع او در وجود باشد ، پس محال است كه شى اى حاصل ( يعنى چيزى موجود ) لازم ماهيت باشد مگر بعد از حصول ( و وجود ) ماهيت ، و روا نيست كه حصول ماهيت ( يعنى وجود او ) لازم او باشد و وجود بعد از حصول او لازم او شود ، پس ( در اين فرض چنين ) مى باشد كه پيش از ذات خود بوده است .\r\nپس روانيست وجود كه از لوا حق ماهيت است از خود ذات ماهيت باشد ، زيرا كه لاحق چيزى از خود ذات آن چيزى لاحق نميشود او را مگر اين كه آنچيز حاصل يعنى موجود باشد كه چون حصول و وجود يافت چيزهايى كه عارض او ميشوند سبب آنها خود آن حاصل است ، زيرا ملزومى كه مقتضى لازم است علت آن چيزهايى است كه تابع و لازم اويند ، و علت موجب معلول خود نيست مگر اين كه خود واجب باشد ، و پيش از وجود واجب نيست ، پس موجودى كه وجود او غير از ماهيت اوست به هيچوجه نميشود وجودش از چيزهايى باشد كه ماهيتش آن را اقتضاء كند پس بنابراين مبدأى كه وجود از اوست جز ماهيت است . زيرا كه لازم و مقتضى و عارض يا از خود شى است و يا از غير او ، و چون هويت براى ماهيت كه هويت نيست از خود او نيست ، پس هويت براى ماهيت از غير اوست . پس هر موجودى كه هويت او غير ماهيت او و غير مقومات ماهيت اوست هويت او از غير اوست و منتهى مىشود به مبدأى كه ماهيت براى او نيست .\r\n\r\nمعنى فص و وجه تسميه رساله بفصوص\r\nبيان : فص هر چيز ، زبده و خلاصه آن چيز را گويند و چون فارابى لباب و امهات مسائل حكميه را در چند باب مبوب كرده است\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nهر يك را فص ناميده است كه فص حكمت است و مجموع آن فصوص الحكم .\r\nو نيز فص نگينه انگشترى را گويند كه نام خود را بر آن حك كنند و خزانه را بدان مهر زنند و آن را خاتم و مهر نامند كه گويى هر باب خزينه ايست از گوهر گرانبهاى حكمت و بر آن مهر زده شده است و به لحاظ جميع ابواب فصوص الحكم است .\r\nدر تسميه رساله به اين اسم شيرين و دلنشين ذوقى شگفت به كار برده است ، رساله اى را سمى آن از قبل نمى يا بى ، تو گويى و لم نجعل له من قبل سميا در حق آن صادق است . و دور نيست كه عذوبت اين اسم در شيخ عارف محيى الدين عربى اثر گذاشت كه در مبشره مشهورش رسول الله صلى الله عليه و آله و سلم به دو فرمود : هذا كتاب فصوص الحكم خذه و اخرج به الى الناس ينتفعون به ، چنان كه رسول اكرم در ليله معراج كلام حق سبحانه را بلسان حضرت وصى : امام على عليه السلام مى شنود ، و كم له من نظير .\r\nراقم آن فصوص الحكم را نيز يكدوره كامل شرح كرده است ، و اميد است كه پس از طبع و نشر شرح اين فصوص الحكم شرح آن فصوص الحكم نيز در دست طبع و نشر قرار گيرد . آن فصوص الحكم بر افق اعلاى مشهد عارف شرح شده است كه تفاوت بين شرحين بتفاوت بين فصوصين است ، هر چند اين شرح نيز حائز نصوص حكم است .\r\nعجب اين كه خود فارابى در متن رساله بدان تسميه عبارت و اشارتى ندارد ولى رساله بدين نام شهرت دارد ، و بايد سبب آن ، تعبير به فص در عناوين مسائل رساله باشد .\r\nاين رساله در السن‌ه ارباب فضل بتخفيف اشتهار به فصوص دارد كه مطابق تعبير فارابى به فص در عنوان مسائل رساله است و لكن از عبارات ديگران مستفاد است كه اصل آن فصوص الحكم است مثلا صاحب اسفار در مبحث غايت آن ( ج 1 ص 180 ط 1 ) گويد :\r\nكما اشاراليه المعلم الثانى ابو نصر فى الفصوص بقوله صلت السماء\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nبدورانها الخ . و همچنين در چند مورد ديگر آن .\r\nو نيز در بحث مواد ثلاث اسفار گويد : ( ج 1 ص 48 ط 1 ، ج 2 ص 201 ط 2 ) قال المعلم الثانى ابونصر الفارابى فى مختصر له يسمى بفصوص الحكم « : لو حصل سلسلة الوجود بلاوجوب لزم اما ايجاد الشى نفسه وذلك فاحش ، و اما صحة عدمه و هو أفحش » كه گاهى بتخفيف اسم برد و گاهى به تمام ، و همچنين در ديگر مؤلفاتش .\r\nو حاجى خليفه در كشف الظنون گويد : الفصوص فى الحكمة للشيخ ابى نصر . . . الفارابى . ظاهرا قيد « الحكم » از اضافات ديگرانست فتأمل .\r\nتبصره : اين عبارت اخير منقول اسفار ( لوحصل سلسلة الوجود . . . ) در هيچيك از نسخ مخطوط و مطبوع و مشروح ومترجم فصوص الحكم فارابى كه در تصرف داريم ، وجود ندارد .\r\n\r\nفارابى در تصنيف فصوص از منهل قرآن ارتواء كرده است\r\nتبصره : فصوص الحكم فوق فلسفه رائج مشاء غالبا بسبك افلاطونيان جديد و اهل اشراق بحث مىكند ، بلكه بايد آن را در عداد ح‌كمت متعاليه محسوب داشت و بعضى از لطائف آن را در زمره غرر مسائل قرآنيه از حكيمه و عرفانيه دانست ، چنان كه در مطاوى مباحث دانسته مىشود .\r\nو چون اين رساله بطريق عارفان نگاشته شد ، بيشتر به اصطلاحات قرآن و اشراق در آن تعبير شده است . فصوص الحكم زبده و خلاصه اى در حكمت الهى و عرفان و معرفت نفس است و خلاصه و كوتاهى سخن اين كه فارابى در تصنيف فصوص از منهل قرآن كه عين حيات است ارتواء كرده است .\r\nاينكه در بيان مطالب اين فص گوييم :\r\nاين فص در زيادت وجود بر ماهيت است ، و اين مطلب بر ممشاى مشاء طريقى است كه منتهى مىشود به دو امر كه هر يك اساس اصيل حكمت است و ديگر مسائل حكميه مطلقا متفرع بر آنست : يكى اثبات\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nوجود واجب ، و ديگر اثبات اين كه واجب تعالى انيت محض يعنى وجود صرف است .\r\nقوله : الامور التى قبلنا . . . شيخ رئيس در فصل 17 نمط دوم اشارات گويد : الاجسام التى قبلنا نجد فيها قوى مهيأة نحو الفعل . . .\r\nو خواجه محقق نصيرالدين طوسى در شرح آن گويد : فقوله الاجسام التى قبلنا اى العنصريات ، ولى در اين كتاب اعم از اين معنى اشارات است چنان كه از اجسام و امور پيدا است ، و قواى مهيأه نحو فعل گويا است .\r\nتقييد به قبلنا شايد از اين جهت باشد كه مانند مشاء در سير تكاملى تعليم و تعلم از محسوسات كه اليف بشرند و آدمى ب‌دانها آشنايى دارد آغاز تا جسته جسته بنفس رسند و سپس از نفس كه باب اعظم اقليم ملكوتست به ماوراى طبيعت منتهى شوند .\r\nو يا ناظر بدين نكته عليا باشد كه نفس و ما فوق آن انيات صرفه و وجودات محضه اند كه هر چند كل ممكن زوج تركيبى با تعمل و اعتبار عقلى بر آنها صادق است و لكن احكام وجود بر آنها غالب است و فرد على الاطلاق فقط حق تعالى است .\r\n\r\nسؤال در تكثر عقول و جواب آن\r\nو بنابراين وجه ، سؤالى مهم و ثقيل پيش مى آيد كه عالم ما قبل طبيعت عارى از ماده و احكام آنست و ماده موجب تغير و كثرت است پس تعدد مرسلات نوريه و كثرت عقول مفارقه طولى و عرضى چگونه متصور است ؟\r\nجواب اين سؤال شريف را در نكته 534 هزار و يك نكته بر موازين و اصول حكمت متعاليه بطور مستوفى عنوان كرده ام بدانجا رجوع شود و شايد در همين كتاب هم بمناسبت روى آوردن بحث بازگو كنم .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nو بر اين تحقيق انيق ، جمع بين كثيرى از آراى عرفان و حكمت متعاليه و فلسفه مشاء مىشود كه بسيارى از اختلاف برخيزد ، و ايتلاف بدانها روى آورد .\r\nقوله : ليست ماهيته هويته . . .\r\nمراد از هويت وجود است كه از هو است كه هستى است ، چنان كه ماهيت از ماهى و ماهو است كه چيستى است . و در عبارت بعد كه گويد فالوجود و الهوية عطف تفسير و غرض بيان مراد هويت است كه همان وجود است چنان كه مراد از حصول نيز وجود ، و از حاصل موجود است .\r\n\r\nتعبير روايات به مائيت و انيت\r\nتبصره : در روايات و عبارات قدماء ، از ماهيت تعبير به مائيت شده است چنان كه اميرالمؤمنين على عليه السلام در دعاى يمانى فرمود : و لم تعلم لك مائية فتكون للاشياء المختلفة مجانسا .\r\nقفطى در تاريخ الحكماء در ترجمه سقراط حكيم آورده است كه : قال له رجل ما مائية الرب ؟ فقال القول فيمالا يحاط به جهل .\r\nدر درس هفتم دروس اتحاد عاقل بمعقول عنوان كرده ايم كه در بسيارى از روايات اهل بيت عصمت عليهم السلام وجود به لفظ انيت ، و ماهيت به مائيت تعبير شده است و رواياتى چند نقل كرده ايم ، اگر خواهى رجوع كن ( ص 135 ط 1 ) .\r\nقوله : و لاالهوية داخلة فى ماهية هذه الاشياء . . . از اسلوب كلام عدول كرده است زيرا اقتضاى آن اين است كه گفته شود : ولاالماهية داخلة فى هوية هذه الاشياء كما لايخفى . ولى چون به بيان بطلان هر يكى از اين دو وجه يعنى چه بگوييم ماهيت جزء وجود و چه بالعكس ، بطلان وجه ديگر معلوم مىشود عدول از اسلوب مضر نيست اگر چه خالى از تسامح نيست .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nقوله : لما بينا من الموجودات . . .\r\nكلمه من بيان ما است ، و مقصود از موجودات الامور التى قبلنا است ، ولواحق و عوارض به يك معنى است .\r\nاكنون در تحرير عبارات فص گوييم :\r\nچيزهايى كه اين سويى اند هر يك را ماهيتى و وجودى است . و ماهيت آنها نه عين وجود آنهاست و نه جزء وجود آنها .\r\nاما ماهيت عين وجود آنها نيست به دو دليل : دليل اول اين كه اگر ماهيت عين وجود باشد ، هرگاه كه تصور ماهيت انسان مثلا كردى يعنى علم و ادراك بدان پيدا كردى بايد تصور وجود آن را نيز كرده باشى و حال آن كه چنين نيست ، چه بعد از تصورش سؤال مىشود آيا موجود است يا نه ؟\r\nدليل دوم اين كه اگر ماهيت آنها عين هويت آنها باشد بايد هر تصورى مستدعى تصديق بود چه ادراك شى در اين صورت مساوق و ملازم تصديق بوجود اوست و حال آنكه چنين نيست زيرا تصديق بوجود آن نياز بدليل جداگانه دارد .\r\nو اما اينكه هويت جزء ماهيت آنها نيست ، چه اگر جزء باشد مقوم ماهيت است وتصور و ادراك ماهيت بدون مقوم آن كه آن وجود جزء او است صورت نپذيرد ، و بايد رفع وجود از تصور ماهيت مستحيل باشد ، و قياس و وزان هويت با ماهيت انسان مثلا بايد بقياس و وزان جسميت و حيوانيت براى او باشد ، كه چنان كه كسى انسان را ادراك كند در جسم بودن و حيوان بودنش ش‌ك ندارد همچنين بايد از تصور ماهيت انسان شك در موجود بودن او نكند و حال آنكه چنين نيست بلكه اشيا را تصور مىكند و شك در وجود آنها دارد تا آنكه به حس يا دليل و برهان ، علم بوجود آنها پيدا كند پس وجود اين چيزها مقوم ماهيت آنها هم نيست .\r\nحال كه وجود نه عين ماهيت آنها و نه جزء ماهيت آنها است ، پس وجود ازعوارض ماهيت آنها است . ولى از عوارض لازمه زيرا\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nكه بانتفاى وجود ماهيت نيز منتفى مىشود و بقاى ماهيت بى عروض وجود در خارج بلكه در ذهن هم متصور نيست ، اگر چه بتعمل عقلى ماهيت را به حمل اولى ذاتى و بمفاد ان الماهية من حيث هى ليست الاهى ، بى وجود در موطن عقل ادراك مى كنيم كه در واقع تخليه از وجود عين تخليه بوجود است ، پس ممكن نيست كه وجود از عوارض غير لازم يعنى عرض مفارق ماهيت باشد .\r\nو مجملا وجود از عوارضى نيست كه بعد از تحقق ماهيت بر او عارض شود و هر عارضى يالاحق معروضش از طرف خود ذات معروض بدون واسطه غير است ، و يا از طرف غير است يعنى بواسطه غير عارض معروضش مىشود .\r\nو ممكن نيست كه عروض وجود به ماهيت از قسم اول باشد يعنى وجود از عوارض ذاتيه ماهيت باشد چه ماهيت قبل از عروض وجود بر وى موجود نيست و محال است چيزى كه خود وجود ندارد ، چيز ديگر لازم او باشد و در وجود و تحقق تابع او بود پس محال است وجود كه خود شى حاصل الهويه است بر ماهيت عارض شود و لازمش بود مگر بعد از حصول ماهيت . و نميشود كه عروض و لزوم وجود مرماهيت را بعد از حصول ماهيت باشد و گرنه لازم آيد تقدم شى بر نفس خود يعنى بودنش پيش از خودش زيرا كه ماهيت پيش از عروض وجود لاشى محض است .\r\nو ديگر اينكه در اين فرض كه وجود از عوارض ذاتى ماهيت باشد لازم و عارض معلول ملزوم و معروض خودند و علت بايد قبل از معلول وجود داشته باشد و وجودش برايش واجب باشد تا سبب حصول و وجود معلولش يعنى علت ايجاديش بشود . و لكن ماهيت پيش از وجود لاشى و ناموجود است پس چگونه علت لازمش و عارضش يعنى وجود مىشود ؟ ! پس ماهيت چيزهايى كه غير وجودشان است بهيچوجه مقتضى و علت وجودشان نتواند بوده باشد پس مبدأى كه وجود از او است ، غير ماهيت است .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nپس نتيجه گرفته ايم كه هر موجودى هويت او غير از ماهيت او و غير جزء مقوم اوست ، هويت او از غير ماهيت او است و منتهى مىشود به مبدأى كه ماهيتش مبائن هويت او نيست يعنى انيت او كه وجود او است عين ماهيت او است و بعبارت أخرى وجود محض است و او را ماهيت نبود .\r\nتبصره : در صحف حكيمه حق اين است كه بدوا در رد سوفسطايى و پس از آن در موضوع علم بحث و تحقيق شود . و ما اين هر دو امر را در اين كتاب به شرح فص حق كه در پيش است موكول مى كنيم .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\n\r\nفص 2 [ در بيان اينكه ماهيت معلوله در حد ذاتش ممكن الوجود و به لحاظ علتش واجب بالغير است كه كل شى هالك الاوجهه 
  ]\r\nالماهية المعلولة لايمتنع فى ذاتها وجودها ، و الا لم توجد ، ولايجب وجودها بذاتها ، و الا لم تكن معلولة ، فهى فى ذاتها ممكنة الوجود ، و تجب به شرط مبدئها ، و تمتنع به شرط لامبدئها . فهى فى حد ذاتهاها لكة و من الجهة المنسوبة الى مبدئها واجبة ضرورة . ف (  كُلُّ شَيْءٍ هالِكٌ إِلَّا وَجْهَهُ  ) .\r\nترجمه :\r\nماهيت معلوله يعنى هر چه كه موجود بالغير است در حد ذاتش ممتنع الوجود نيست و گرنه موجود نميشد . و نيز وجودش واجب بذاتش نيست و گرنه معلول نميشد پس ماهيت مع‌لوله در حد ذاتش ممكن الوجود است كه به شرط مبدأ يعنى به بودن علت وجودش وجود برايش واجب مىشود و به شرط عدم آن ممتنع ، پس بالضروره ماهيت در حد ذاتش هالك است و از آن جهتى كه بعلتش منسوب است واجب است پس كل شى هالك الا وجهه .\r\nبيان : مقصود در اين فص اين است كه ماهيت معلوله در حد ذاتش ممكن الوجود است و به لحاظ علتش واجب بالغير . و برهانش را منتهى به منطق قرآن كرده است كه كل شى هالك الا وجهه .\r\n\r\nوجه الله\r\nضمير وجهه به حق جل و على راجع است كه وجه او بد لازم هر شى است ، انا بدك اللازم يا موسى ، فاينما تولوا فثم وجه الله كه اشياء يعنى ماهيات همه فانيند و بوجه او كه نفس رحمانى وجود است\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nباقى ، خلقتم للبقاء لاللفناء .\r\n اى بود تو سرمايه وسود همه كس \r\n اى ظل وجود تو وجود همه كس \r\n گرفيض تو يك لحظه بعالم نرسد \r\n معلوم شود بود و نبود همه كس \r\nو اين وجه الله واسطه و رابطه هر موجود بمبدأش است . و مىشود ك‌ه ضمير راجع به شى باشد يعنى هر شى فانى است جز وجه آن شى كه همان جهت ارتباطش بمبدأ فياض است و اين وجه باقى است و مال هر دو وجه يكى است .\r\nوجه شى محل ظهور و مظهر بروز آثار اوست ، پس بهر سوى روى بياورى اين وجه است و اين وجه وجهى است كه آن را ظهر و خلف نبود فاينما تولوا فثم وجه الله . و اين عمودى است كه اشياء به دو قائم اند حديث اول اربعين قاضى سعيد قمى در بيان اين عمود است فراجع .\r\nدر نكته 265 و 979 هزار و يك نكته در بيان وجه مطالبى است اگر خواهى رجوع كن .\r\n\r\nتعبير از مبدأ كل به حق و وجود و واحد و اشارتى به جمع آراء موحدين در توحيد\r\nتبصره : فص گذشته سخن در زيادت وجود بر ماهيت بود و منتهى شد به اين كه معطى وجود بماهيات مبدأى است كه خود محض وجود است ، و در اين فص نيز سخن بدين مطلب انجاميد كه ماهيات در حد ذات خودشان هالك اند و به وجود ظهور دارند و منشأ آثارند ، پس همه جا وجود است كه ظاهر است و در حقيقت اوست كه منشأ آثار است هر چند كه در هر ماهيت اثرى خاص دارد .\r\nآن دانشمند محقق كه گويد وجود اصل و ماهيت اعتبارى است ، مرادش اين وجود است .\r\nآن عارف بالله كه وجود اصيل را تعبير به جامع بين موجودات و تعبير به حق مىكند كه وجود حق است و حق وجود است و او را وحدت\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nشخصيه ذات مظاهر است ، و هستى ما سوى معدوم موجود نما است ، مرادش اين است .\r\nو آن حكيم متاله در حكمت متعاليه و فيلسوف متبحر الهى كه گويد وجود اصيل حق است و او واحد ذو مراتب بتشكيك است مرادش اين است .\r\nبلى در تعبير به معطى وجود تدبر بسزا لازم است . اين امور را بخاطر بسپار تا در مسير تكاملى معارف اين كتاب هر يك طلعت دل آراى واقعى خود را در مرئى و منظر چشم توحيدى حق بين تو ارائه دهد .\r\nنكته 628 هزار و يك نكته در اين مقام مفيد است و شايد در مباحث آتيه عنوان شود و همچنين نكته 145 آن كه طاووسى گويد : آل فيثاغورس انسب لفظى كه به آن از مبدأ كل ياد كنند واحد دانسته اند و ديگران وجود .\r\nان الوجود لو لم يكن ، لم يكن شى لا فى الخارج بل هو عينها و هو الذى يتجلى فى مراتبه و يظهر بصورها و حقائقها فى العلم و العين ( اسفارج 1 ط 2 ص 260 ) .\r\nبه حقيقت اگر مسأله وجود به تحقيق معلوم نگردد اصول و امهات معارف الهى و انسانى كه اعتلاى به فهم خطاب محمدى صلى الله عليه و آله و سلم منوط بدانست ، معلوم نميشوند . و مولى صدرا در شواهد ربوبيه چه نيكو فرموده است : و الحق أن الجهل به مسأله الوجود للانسان يوجب له الجهل بجميع اصول المعارف والاركان لان بالوجود يتعرف كل شى و هو اول كل تصور ، و أعرف من كل تصور فاذا جهل جهل كل ماعداه و عرفانه لايحصل الا بالكشف و الشهود و لهذا قيل من لاكشف له لاعلم له ( ط 2 ص 14 ) .\r\nو در اسفار نيز گويد : حقيقة الوجود لايمكن العلم بها الابنحو الشهود الحضورى ( ج 3 ط 1 ص 17 ) .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\n\r\nفص 3 [ در اثبات حدوث ذاتى ماهيات ممكنه ، و در اين كه اتصال و قرب و بعد آنها از ناحيه وجود آنهاست 
  ]\r\nالماهية المعلولة ، لها عن ذاتها أن ليست ، و لها عن غيرها أن توجد ، و الامر الذى عن الذات قبل الامر الذى ليس عن الذات ، فالماهية المعلولة أن لاتوجد بالقياس اليها قبل أن توجد ، فهى محدثة لابزمان تقدم .\r\nترجمه : ماهيت معلوله ( كه موجود بالغير است ) حظ او از جانب ذاتش ليس است ( اين است كه نباشد ) ، و از جانب غيرش ( كه علت وجودش است ) ايس است ( اين است كه باشد . ) . و امرى كه ذاتى شى است قبل از امر غير ذاتى اوست پس شأن ذاتى ماهيت معلوله قبل از وجودش عدم است يعنى عدم مقدم است بر وجود او بتقدم ذاتى پس ماهيت بحدوث ذاتى حادث است نه بحدوث زمانى كه زمانى عدم بر وى مقدم باشد بلكه هميشه عدم ذاتى بر وجودش سابق و مقدم است .\r\n\r\nحدوث ذاتى و وجه قرب و بعد\r\nبيان : اين فص در اثبات حدوث ذاتى ماهيات ممكنه است . و از اين فص و نيز از فصوص گذشته دانسته مىشود كه ماهيات را لذاتها اتصالى و قربى و ب‌عدى به مبدأ واجب نمى باشد ، بلكه اتصال و قرب و بعد بواسطه وجودى است كه واجب تعالى بدانها افاضه فرموده است .\r\nدر اين مباحث بايد دقت داشت كه اشيا را دو اعتبار است : يكى\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nاين كه مظاهر و مزاياى حق سبحانه اند اين جه‌ت خلقى است ، و ديگر اين كه شئون و اطوار و تجليات و ظهور اويند اين جهت امرى است ، يا من تجلى بفعله لخلقه واحتجب عن خلقه بفعله . و اعتبار ماهيت از جهت خلقى است فتدبر .\r\nفصل دوم مرحله نهم اسفار ( ج 1 ط 1 ص 262 ، وج 3 ط 2 ص 246 ) در اين مقام مطلوبست . فراجع .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\n\r\nفص 4 [ در بيان حمل ماهيت بر افراد ، و اين كه كثرت اقتضاى ذات ماهيت نيست 
  ]\r\nكل ماهية مقولة على كثيرين ، وليس قولها على كثيرين لماهيتها ، و الا لما كانت مقترنة بمفرد ( و الا لما كانت ماهيتها لمفردخ ل ) ، فذلك عن غيرها ، فوجودها معلول .\r\nترجمه : هر ماهيتى كه بر كثيرين ( يعنى بر افراد متعددش كه هر يك مصداق او هستند ) مقول مىشود ( يعنى حمل مى گردد ، مانند ماهيت انسان كه بر زيد و عمرو و بكر و خالد حمل مىشود ) حمل ماهيت بر آنها ( كه در خارج با آنها متحد است يعنى اتحاد وجودى دارد ) به اقتضاى ذات ماهيت نيست ، و گرنه مى بايستى ماهيت مقترن بفردى ( از افرادش ) نشود ، پس حمل ماهيت بر كثيرين از جانب غير ذات ماهيت است پس ( نتيجه مى گيريم كه ) وجود ماهيت ( يعنى وجود يافتنش كه ثبوت و تحققش در خارج است و در حقيقت همان وجود افرادش در خارج مى باشد ) از قبل غير ذاتش است ، پس وجود ماهيت معلول علتى است كه غير ذات ماهيت است .\r\n\r\nاگر اقتضاى ذاتى ماهيت كثرت باشد در خارج تحقق نمى يابد\r\nبيان : قوله والالما كانت مقترنة بمفرد ، اين عبارت و چيز بسيار عميق و دقيق است ، به دو وجه ميتوان آن را تفسير كرد :\r\nاول اينكه اگر اقتضاى ذاتى ماهيت كثرت باشد محال است كه فردى از آن موجود شود زيرا كه همان طبيعت ماهيت در فرد موجود\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nاست و تا فرد بخواهد تحقق يابد بايد كثير شود و همچنين در هر يك از افراد كثير همان طبيعت مقتضى كثرت موجود است و هر يك تا بخواهند در خارج وجود يابند بايد كثير شود و هكذا پس ممكن نيست كه فردى از آن در خارج موجود شود .\r\nوجه دوم اينكه كثرت مقابل وحدت است ، و اگر اقتضاى ذاتى ماهيت كثرت باشد چگونه كثرت بر وحدت كه مقابل آن است حمل مىشود تا بگوييم زيد انسان است پس ماهيت را در اين صورت واحدى نتواند بود و بانتفاى وحدات انتفاى كثرت لازم آيد چه كثرت جز وحدات نيست و چون افراد نباشد ماهيت در خارج نيست و بهر دو وجه صحيح است كه گفته شود : و الا لما كانت مقترنة بمفرد .\r\nكلام متأله سبزوارى در تعليقه بر اسفار در ازدواج بين اشياء كه سبحان من ربط الماهيات الخ ، در اين مقام مطلوبست . فراجع ( ج 2 ط 2 ص 296 ) .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\n\r\nفص 5 [ در معلول غير بودن ماهيت موجوده بطريق بيان تشخيص افراد ماهيت 
  ]\r\nكل واحد من اشخاص الماهية المشتركة فيها ، ليس كونه تلك الماهية هو كونه ذلك الواحد ، و الا لاستحالت تلك الماهية لغير ذلك الواحد . فاذا ليس كونها ذلك الواحد واجبا لها من ذاتهافهى بسبب ، فهى معلولة .\r\nترجمه : هر يك از اشخاص ماهيتى كه در آن ماهيت شريكند آن ماهيت بودنش همان واحد بودنش نيست ، و گرنه محال است كه ماهيت به جز اين فرد صادق باشد . پس اين فرد خاص بودن ، واجب ذاتى ماهيت نيست پس اشخاص ماهيت بسببى تشخص يافته اند پس افراد ماهيت معلول علتى مى باشند .\r\nبيان : اين فص نيز در اثبات مطلب فص سابق يعنى معلول غير بودن ماهيت موجوده بطريق بيان تشخيص افراد ماهيت است .\r\nقوله : فهى بسبب فهى معلولة ضمير هى در هر دو جمله ممكن است كه بماهيت راجع باشد چنان كه در فصوص سابقه بماهيت معلوله تعبير ميشد ، و مىشود كه به اشخاص راجع باشد و نتيجه هر دو وجه يكى است زيرا كه ماهيت معلوله يعنى ماهيت در كسوت افرادش در آمده ، و اشخاص معلوله يعنى همان ماهيت متحصل بافراد متشخصه .\r\nو توضيح مطلب اين فص اينكه : افراد يك ماهيت ما به الاشتراكى دارند كه همان ماهيت آنها است كه على السويه بر همه حمل مىشود ،\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nو ما به الامتيازى دارند كه خصوصيت فردى آنها و بعبارت ديگر تشخص آنها است و به اين تشخص هر يك از ديگرى ممتاز است و بهيچوجه اين واحد متشخص باقيد تشخص و خصوصيت فرديش بر فرد ديگر صادق نيست .\r\nحال گوييم اگر تشخص فرد خاصى مثلا زيد باقتضاى ذاتى ماهيت باشد يعنى ذات ماهيت انسان اين خصوصيت زيدى را ايجاب كند محال است كه انسان بر فرد ديگرى جز زيد حمل شود و در اين صورت براى او جز يك فرد نتواند بود پس جهت تشخص هر يك از افراد متعدد ماهيت عين آن ماهيت نيست پس نتيجه مى گيريم كه اشخاص ماهيت كه همان ماهيت بسكوت افراد خارج در آمده است معلول علتى است كه غير ماهيت مشتركه آنها است .\r\nخلاصه فص چهارم اينكه اگر اقتضاى ذات ماهيت كثرت باشد فردى در خارج ندارد . و خ‌لاصه فص پنجم اينكه اگر اقتضاى ذات ماهيت اين تشخص فردى باشد افراد ديگرى ندارد و چون نه آنست و نه اين پس در كسوت افراد بودنش معلول علتى جز ذات او است .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\n\r\nفص 6 [ در اين كه فصل مقوم ماهيت جنس نيست بلكه محصل آن در خارج است 
  ]\r\nالفصل لامدخل له فى ماه‌ية الجنس ، فان دخل ففى انيته أعنى أن طبيعة الجنس يتقوم بالفعل بذلك الفصل ، كالحيوان مطلقا انما يصير موجودا بأن يكون ناطقا أوأعجم ولكنه لايصير له ماهية الحيوان بأنه ناطق .\r\nترجمه : فصل را دخلى در ماهيت جنس نيست پس اگر دخلى باشد در انيت جنس است به اين معنى كه طبيعت جنس چون بخواهد در خارج فعليت يابد بفصلى متقوم است . مثلا ماهيت حيوان مطلق يعنى مبهم آنگاه در خارج موجود مى گردد كه ناطق يا اعجم باشد و لكن به فصل ماهيت حيوان جنسى ناطق نميگردد .\r\nبيان : اين فص مقدمه فص بعد است ، و غرض اين فص اينكه كه فصل مقوم ماهيت جنس نيست بلكه محصل آن در خارج است ، بيانش به اقتضاى بحث مقام اين كه :\r\nفصل علت قوام ماهيت جنسى يعنى جزء مقوم آن نيست بلكه مقسم و محصل آن در خارج است يعنى علت حصول و تحقق آن در اعيان است كه تا فصول بماهيت جنسى ضميمه نشود ماهيت جنسى متحصل در خارج تحقق نمييابد و به همان اطلاق و ابهامش باقى است و بانضمام فصول بدان انواع متكثره پيدا مىشود كه جنس و فصل هر دو اجزاء قوامى نوعند نه اينكه فصل جزء مقوم ماهيت جنسى موجود در خارج شود .\r\n\r\n","description":"","footnote":"","page_name":" 41 ","page_number":41},
  {"content":"\r\n\r\n\r\nفص 7 [ در تنزيه حقيقت وجود يعنى حق سبحانه از ماهيت جنسيه است 
  ]\r\nوجوب الوجود بالذات لاينقسم بالفصول ، و لو كان لكان الفصل مقوما له بوجود ، و كان داخلا فى ماهيته ، اذماهية الوجود نفسه .\r\nترجمه : وجود كه وجوب ذاتى اوست به فصول منقسم نميشود ، چه اگر برايش فصل باشد لازم آيد كه فصل مقومش باشد و حال اين كه بايد داخل در ماهيتش بوده باشد ( تا محصلش باشد ) ، زيرا ماهيت او نفس وجود است .\r\nبيان : اين فص در تنزيه حقيقت وجود از ماهيت جنسيه است . و در واقع اثبات توحيد حق تعالى بطريق تنزيه حقيقت وجود كه حق سبحانه است از ماهيت جنسيه است .\r\nجمله و كان داخلا فى ماهيته ، حاليه است . از قيد بالذات ماهيت خارج مىشود كه وجودش و وجوبش بالغير است و حرف تعريف آن بدل ضمير است يعنى واجب الوجود بذاته . و قيد ياد شده صحيح است كه هم قيد وجود باشد و هم قيد وجوب چه وجودى كه بذات خود وجود است وجوبش هم بذات خود اوست و چون وجود بذاته وجوب بذاته است پس چه بگويى وجوب ذاتى وجود به فصول منقسم نميشود و چه بگويى وجوب وجود ذاتى به فصول منقسم نمى شود مفاد هر دو يكى است و فقط تغاير مفهومى دارند و لكن چون وجود براى ماهيت واجب به غير است نه اينكه وجوب وجود ذاتى او باشد ، ولى وجوب براى نفس وجود ذاتى اوست پس معنى عبارت اين است كه وجود كه\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nوجوب ذاتى اوست به فصول منقسم نميشود . و وجوب ذاتى او به چند وجه با انقسام منافات دارد از جمله اين كه انقسام مؤدى به افتقار مىشود كه در فص بعد مبرهن مى گردد .\r\nقوله : اذماهية الوجود نفسه ، متعلق به لكان الفصل مقوما و تعليل آنست و اشاره به امر دوم فص اول است كه واجب تعالى انيت محض يعنى وجود صرف است ، وانيت او ماهيت اوست بدين معنى كه نفس وجود است و منزه از ماهيت بمعنى اخص است كه آن را جنس و فصل است و اطلاق ماهيت بر وى بمعنى اعم آنست ك‌ه ما به الشى هو است .\r\nتحرير فص اين كه : وجود كه وجوب ذاتى اوست ، ماهيت جنسيه نيست تا براى او فصل باشد و به فصول منقسم گردد ، زيرا چنان كه در فص سابق دانسته شد حاجت جنس به فصل در قوام ذات و ماهيت جنس نيست بلكه در تحصل وجودى جنس است يعنى فصل مقوم ماهيت جنس نيست بلكه مقسم و محصل آن در خارج است به علت اين كه ماهيت آن غير وجودش است ، اما حقيقتى كه خود عين وجود و منزه از ماهيت است لازم آيد كه فصل محصل انيت او مقوم ماهيت او باشد . يعنى فصل كه اقتضاى او مقسم ماهيت بودن است مقوم آن شود و قلب مقسم به مقوم لازم آيد .\r\nتبصره : تنزيه وجود واجب بذاته سبحانه و تعالى ، از ماهيت جنسيه و نوعيه و غير هما كه در فصوص آينده بحث مىشود در فص اول معلوم شده است كه همان امر دوم آنست و اين فصوص به براهين ديگر بسط و تفصيل آنند .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\n\r\nفص 8 [ در تنزيه حقيقت وجود يعنى حق تعالى از ماهيت نوعيه است 
  ]\r\nوجوب الوجود لاينقسم بالحمل على كثيرين مختلفين بالعدد ، والالكان معلولا . و هذا ايضا برهان على الدعوى الاولى .\r\nترجمه : وجوب وجود ( يعنى حقيقت و ذات وجود كه وجوب ذاتى اوست ) به حمل بر افراد كثير مختلف بعدد منقسم نميشود ، و گرنه بايد معلول باشد و اين خود برهان بر دعواى نخستين نيز هست .\r\nبيان : اين فص در تنزيه حقيقت وجود از ماهيت نوعيه است . و در واقع اثبات توحيد حق تعالى بطريق تنزيه ذات وجود از ماهيت نوعيه است .\r\nقوله : وجوب الوجود ، يعنى وجوب الوجود بالذات به همان بيانى كه در فصل مقدم گفته ايم .\r\nتحرير فص اين كه ماهيت نوعيه به كثرت افرادش در خارج منقسم است ، زيرا افرادش در آن ماهيت مشترك اند و هر يك در وعاء خارج داراى عوارض مشخصه وجودى است كه بدان عوارض از يكديگر ممتازند .\r\nو در فص چهارم دانستى كه حمل ماهيت نوعيه در خارج بر افرادش كه همان اتحاد ماهيت با آنها در خارج است باقتضاى ذات ماهيت نيست بلكه از جانب غير ذات او است و نتيجه گرفتيم كه ماهيت محمول بر كثيرين يعنى ماهيت در خارج وجود يافته معلول علتى است كه غير ذات ماهيت است پس اگر حقيقت وجود كه وجوب ذاتى او است\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nماهيت نوعيه باشد كه بحمل بر افراد كثيره مختلفه بعدد منقسم شود لازم آيد كه معلول غير باشد و اين معنى منافى باوجوب ذاتيش است پس حقيقت وجود منزه از نوع بودن است .\r\nو همين وجه ، برهان تنزيه وجود از ماهيت جنسيه كه در فص قبل گفتيم نيز هست زيرا نسبت طبيعت نوعيه به مشخصات به وزان نسبت ماهيت جنسيه بفصول است يعنى چنان كه لازمه اقتران ماهيت نوعيه بمشخصات فرديه معلول غير بودن است لازمه اقتران ماهيت جنسيه بفصول متنوعه نيز همچنين است .\r\nتبصره : حكماء متأله در كتب حكيمه بعد از سخن در ذات بارى تعالى برهان بر توحيدش اقامه ميكنند كه واحد است يعنى يكى است ، و بعد از آن برهان بر احديتش كه احد است يعنى يكتا است در فص هفتم و هشتم اين كتاب توحيد بارى ثابت شد : در هفتم بطريق تنزيه حقيقت وجود از ماهيت جنسيه ، و در هشتم بطريق تنزيه حقيقت وجود از ماهيت نوعيه ، و در فصوص آتيه احديتش ثابت مىشود . و بدانچه در برهان توحيد دانستى توانى شبهه ابن كمونه را باسانى رد كنى .\r\nمن در توحيد شبهه اى را رسواتر از اين شبهه ، و در معاد بى اساس و واهى تر از شبهه آكل و مأكول نمى شناسم . به رساله ما به نام وحدت از ديدگاه عارف و حكيم ( ص 103 ط 1 ) رجوع شود .\r\nتبصره : اين فص را مرحوم آخوند صدرالمتالهين در اسفار از فصوص فارابى نقل و شرح فرموده است ( ج 3 ص 12 ط 1 ، ج 6 ص 63 ط 2 ) .\r\n\r\n","description":"","footnote":"","page_name":" 45 ","page_number":45},
  {"content":"\r\n\r\n\r\nفص 9 [ در تنزيه حقيقت وجود از داشتن اجزا است ، يعنى در اثبات أحديت حق تعالى است 
  ]\r\nوجوب الوجود لاينقسم بأجزاء القوام ، مقداريا كان أو معنويا ، والالكان كل جزء من أجزائه اما واجب الوجود ، فكثر واجب الوجود ، و اما غير واجب الوجود و هو ( و هى خ ل ) أقدم بالذات من الجملة ، فتكون الجملة أبعد فى الوجود ( ابعد من الوجود خ ل ) .\r\nترجمه : وجوب وجود ( يعنى حقيقت و ذات وجود كه وجوب ذاتى اوست ) به اجزاء قوامى چه آن اجزاء قوامى مقدارى باشند و چه معنوى منقسم نميشود ، و گرنه هر جزئى از اجزاء وى يا واجب الوجود است پس لازم آيد تكثر واجب الوجود ، و يا غير واجب الوجود است پس هر يك از اجزاء بذات خود پيش تر از جمله است ( يعنى پيش تر از كل كه بنابراين فرض واجب الوجود است ، مى باشد ) پس جمله در وجود پس تر از جزء مى باشد .\r\nبيان : وجوب وجود به همان وجهى است كه در پيش گفته ايم . و اين فص در اثبات أحديت حق تعالى به طريق تنزيه حقيقت وجود از داشتن اجزاء است . در فصوص قبل ثابت شد كه واجب را تركيب و جزء ذهنى نمى باشد و در اين فص اثبات مىكند كه تركيب و جزء خارجى ندارد . و بعبارت ديگر آنچه در فصوص گذشته بود مبنى بر جزئى و كلى بود ، و برهان اين فص مبنى بر جزء و كل است .\r\nتحرير فص اين كه مقدار از لوازم جسم طبيعى است كه آن را جسم تعليمى گويند و آن بعد جسم طبيعى است كه حشوما بين السطوح است .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nو اجزاى مقدارى مركب ناچار هر يك قابل اشاره حسيه اند ، و اجزاى معنوى بتحليل عقل از يكديگر ممتازند خواه اجزاى خارجى باشند مانند هيولى و صورت ، و خواه اجزاى عقلى مانند جنس و فصل كه همان ماده و صورت ذهنى اند و تفاوت باعتبار به شرط لا و لابشرط است .\r\nحال گوييم اگر وجوب وجود ، به اجزاء منقسم شود يا هر جزء واجب الوجود است يا نيست . در صورت نخستين تعدد واجب لازم آيد و به برهان توحيد بارى در فص هفتم و هشتم دانستى كه تكثر و تعدد واجب محال است . و در صورت دوم تقدم ممكن بر واجب لازم آيد زيرا كه يك يك اجزاى هر جمله بذات خود مقدم بر جمله است و مراد از جمله در اينجا كل است و روشن است كه جزء در وجود اقدام از كل و كل ابعد از جزء است .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n\r\nفص 10 [ در تنزيه واجب الوجود از داشتن ند و ضد است 
  ]\r\nواجب الوجود لذاته لافصل له ولاجنس له فلاحدله فلاندله . واجب الوجود لامقوم له فلاموضوع له فلامشارك له فى الموضوع فلاضدله .\r\nترجمه : واجب الوجود لذاته نه فصل براى اوست و نه جنس براى اوست پس حد براى او نيست پس ند براى او نيست . واجب الوجود مقوم براى او نيست پس موضوع براى او نيست پس مشاركت در موضوع براى او نيست پس ضد براى او نيست .\r\nبيان : اين فص در تن‌زيه حق تعالى از ند و ضد داشتن است . در تحرير آن گوييم :\r\nحد در اصطلاح منطقى ، مركب از جنس و فصل است . و ند بمعنى مثل و نظير است . و مثلان دو شى متشارك در ماهيت و لوازم ماهيت اند . و چون وجود نه ماهيت نوعيه دارد و نه جنسيه ، متشارك برايش مفروض نميشود پس ند ندارد . برهان الموحدين اميرالمؤمنين على عليه السلام در دعاء يمانى فرمود : و لم تعلم لك مائية فتكون للاشياء المختلفة مجانسا .\r\nمقوم در اينجا يعنى آن چيزى كه تحقق و ثبوت شى در خارج به او وابسته است مانند جوهر براى عرض و ماده براى صورت و چون وجود مقوم ندارد پس براى او موضوعى نيست خواه موضوع در مقابل عرض و خواه بمعنى اعم كه محل حال است خواه آن حال عرض باشد و خواه جوهر چون ماده نسبت به صورت . يعنى وجود مانند عرض و\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nصورت حال در ماده نيست ، و چون برايش موضوعى نيست پس مشارك در موضوع ندارد تا برايش ضدى بود زيرا كه الضدان امران وجوديان يتعاقبان على موضوع واحد و بينهما غاية الخلاف و يكونان داخلين تحت جنس قريب . يعنى دو چيز ضد يكديگر دو امر وجودى داخل در تحت جنس قريب اند كه آن دو را غايت خلاف است چنان كه يكى پس از ديگرى بر يك موضوع وارد آيد ، يعنى جمعشان را در موضوع واحد نشايد .\r\n\r\nضد\r\nتبصره : ضد بدين معنى كه گفته آمد ، ضد معتبر در نزد خاصه است . و ضد بمعنى مشهور در نزد جمهور آنى است كه در قوت ، مساوى با ديگرى و ممانع اوست كه با او برابرى مىكند . و بنابراين وجه نيز براى اول تعالى ضد نيست زيرا كه ماسواى او معلول اويند و معلول مساوى با علت خود نيست .\r\nشيخ اجل ابن سينا در فصل بيست و ششم و بيست و هفتم نمط چهارم اشارات گويد : « الضد يقال عند الجمهور على مساو فى القوة ممانع ، و كل ماسوى الاول فمعلول و المعلول لايساوى المبدأ الواجب فلاضد للاول من هذا الوجه .\r\nو يقال عند الخاصة لمشارك فى الموضوع معاقب غير مجامع اذا كان فى غاية البعد طباعا . والاول لايتعلق ذاته بشى فضلا عن الموضوع فالاول لاضدله بوجه . الاول لاندله ولاضدله ولا جنس له ولافصل له ولااشارة اليه الابصريح العرفان العقلى » . انتهى كلامه .\r\nمراد از اول در مواضع فوق مبدأ واجب است كه مشاء از آن تعبير به أول و أول تعالى مى كنند .\r\nو آنكه گفت : ولااشارة اليه الا بصريح العرفان العقلى ، كلامى عميق و بعيد الغور است . و حقيقت امر چنانست كه صاحب اسفار در اوائل الهيات آن ( ج 3 ص 17 ط 1 ) گويد : حقيقة الوجود هى عين\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nالهوية الشخصية ، لايمكن تصورها و لايمكن العلم بها الابنحو الشهود الحضورى .\r\nعبارت اين فص در نسخه ها اختلاف دارد كه در بين الهلالين نموده مىشود : فص واجب الوجود ( لذاته ) لاجنس له ولافصل له ( فلانوع له ) فلا حدله ( فلاندله ) و واجب الوجود لامقوم له . الخ\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n\r\nفص 11 [ در ص‌راح و ظاهر بودن حق تعالى است 
  ]\r\nواجب الوجود لاموضوع له ، ولاعوارض له ، فلالبس له ، فهو صراح ، فهو ظاهر .\r\nترجمه : واجب الوجود موضوع براى او نيست ، و عوارض براى او نيست پس هيچ پوشيدگى براى او نيست ، پس او خالص و روشن است ، پس او هويدا است .\r\nبيان : اين فص در صراح و ظاهر بودن حق تعالى است .\r\nبدانكه هر يك از موضوع و عوارض ، سبب خفاء شى است چنان كه در فص شصت و سوم در تفسير اين فص بيايد كه كل شى يخفى فاما لسقوط حاله فى الوجود الخ . و بخصوص كه در فص شصت و پنجم گويد : الموضوع يخفى الحقيقة الجلية . . . الخ . پس چون واجب الوجود نه براى او موضوع است و نه عوارض ، پوشيدگى براى او نيست و روشن و هويدا است .\r\nدر بعضى نسخ بجاى ولاعوارض له ، فلاعوارض له با فا است كه بى شك محرف است زيرا در اين صورت بايد گفته شود لاموضوع لشى ، و يا اين كه ليس موضوعا لشى . و صحيح و محقق همانست كه ترجمه و بيان كرده ايم .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\n\r\nفص 12 [ در اين كه واجب تعالى مبدأ كل فيض است . و مطالبى در اصول عقائد حقه توحيدى 
  ]\r\nواجب الوجود مبدأ كل فيض ، و هو ظاهر على ذاته بذاته ، فله الكل من حيث لاكثرة فيه ، فهو من حيث هو ظاهر ، فهو ينال الكل من ذاته ، فعلمه بالكل بعد ذاته و علمه بذاته ، و علمه بذاته نفس ذاته ، فتكثر ( فكثرة خ ل ) علمه بالكل كثرة بعد ذاته و بعد علمه بذاته ، و يتحد الكل بالنسبة الى ذاته ، فهو الكل فى وحدة ( فهو الكل وحده ) .\r\nترجمه : واجب الوجود مبدأ هر فيض است ، و ظاهر بر ذات بذات خود است ، پس بدون پيدايش كثرت در ذاتش همه او را است ، پس او از حيثى كه اوست ظاهر است ، پس از ذات خود همه را رسيده است ، پس علمش بكل بعد از ذاتش و بعد از علم او بذاتش است ، و علم او بذاتش نفس ذاتش است ، پس تكثر علمش بكل كثرتى بعد از ذاتش و بعد از علمش بذاتش است ، و ه‌مه نسبت به ذات او اتحاد مى يابند و يكى اند ، پس او يكتاى همه است .\r\nبيان : اين فص بسيار شريف ، از جلائل فصوص اين صحيفه كريمه است . و امهات مباحث اصول عقائد حقه مبتنى بر آنست . و با نيل به مغزاى آن سر توحيد اسلامى كه مفاد كريمه هوالاول والاخر و الظاهر والباطن است بدست مى آيد . و با غور و تدبر در اين امر مهم دانسته مىشود كه در حقيقت و واقع مشايخ مشاء و اكابر عرفاء و اعاظم متوغل در حكمت متعاليه را اختلافى در مسائل اصيل ايمانى چون توحيد حق سبحانه و علم او بذاتش و به ماسوايش و در معنى ماسوى و جز آنها\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nنيست مگر اين كه بعضى از منتحلين بعلوم عقليه از ظواهر عبارات اساطين معارف ، تشغب و تشعب پيش آوردند ، و حق همانست كه صدرالمتالهين در آغاز شواهد ربوبيه گفته است كه بين حكمت متعاليه و مشاء ، تخالف نيست ( ص 5 ط 1 ) .\r\nدر بعد ، چند فص در تفسير اين فص بيايد . و سخن در اين فص اين است كه واجب تعالى مبدأ هر فيض و عالم بذات خود و بما سوايش است و خود يكتاى همه است . تفصيل اين مباحث در پيش است و اينك به بيان اجمالى آن اكتفاء مىشود :\r\nبدانكه ما سوايش همه فيض اويند و خود فياض على الاطلاق است كه هيچگاه فيض از او منقطع نبود و نميشود يا دائم الفضل على البرية و چون همه فيض اويند ، همه روابط محضه و تعلقات و تدليات صرفه اند كه فقر وجودى دارند و باضافه اشراقيه حق بر قرارند .\r\n اى سايه مثال گاه بينش \r\n در پيش وجودت آفرينش \r\nو امكان آنها در حقيقت وجودات مفتاقه آنها است و حقا آنچه در عرصه وجود است وجوب است و بحث در امكانى كه از جهات نسبت است براى سرگرمى است و جز ذات حق و شئون ذاتيه حق در عرصه وجود نيست و وجود جود او است و همه جود وجود او است .\r\n از كران ازلى تا بكران ابدى \r\n درج در كسوت يك پيرهنش ساخته اند \r\nو چون خود صراح و ظاهر است چنان كه در فص قبل دانستى و ماسوايش همه شئون اويند پس علم او بذاتش عين علم او بماسوايش است كه بسيط الحقيقة كل الاشياء پس علم او بذاتش يعنى علم اجمالى در عين كشف تفصيلى است ألايعلم من خلق و هو اللطيف الخبير و عرصه غير متناهى هستى جز اين بسيط الحقيقة نيست .\r\n همه عالم صداى نغمه او است \r\n كه شنيده چنين صداى دراز \r\nكثرات مقهورند و وحدت قاهر اين آب است كه و من الماء كل شى حى و آنها كسراب بقيعة يحسبه الظمان ماء حتى اذاجاءه لم يجده\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nشيئا و وجدالله عنده ( سوره نور آيه 40 ) وحدت در عين كثرت و كثرت در عين وحدت است .\r\n زهر رنگى كه خواهى جامه ميپوش \r\n كه من آن قد رعنا مى شناسم \r\nوحدتى است كه صمد است و صمد به تفسير امام باقر ( ع ) پر است و پر جز يكى نتواند بود الله الصمد و بسيط الحقيقه جز يكى نيست كه احد است قل هو الله احد . و از اين كثرت وحدت تأكيد مىشود كه كثرت نوريه است و الكثرة النورية كلما كانت أوفر كانت فى الوحدة أوغر\r\n زلف آشفته او موجب جمعيت ما است \r\n چون چنين است پس آشفته ترش بايد كرد \r\n از خلاف آمد دوران بطلب كام كه من \r\n كسب جمعيت از آن زلف پريشان كردم \r\nلااله الا الله وحده وحده وحده . و در فص 68 بيايد كه لاكثرة فى هوية ذات الحق ، الخ .\r\n\r\nفيض\r\nو بدانكه فيض در اصطلاح حكماء فعلى است كه از فاعل آن بدون عوض و غرض صادر شود كه افعال حق تعالى همه اينچنين است تفضيل آن در اول نمط سادس اشارات و در تعليقات شيخ ( ص 100 ط 1 ) كه گويد : الفيض انما يستعمل فى البارى تعالى و فى العقول لاغير . . . طلب شود .\r\nو مراد از بعد در گفتار فارابى پس علمش بكل بعد از ذاتش و بعد از علم او بذاتش است بعديت ذاتى و رتبى است نه زمانى چنان كه در فص هفتاد ميفرمايد : فان الصفة بعد الذات لابزمان بل بترتب الوجود .\r\nتبصره : فيض الهى فعل الهى است كه همه ماسوى را فرا رسيده\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nاست ، و همين فعل كلام اوست كه ما سوى همه گويا اند و به تسبيح و ثناء اويند به بيان امير عليه السلام در نهج البلاغه : كلامه سبحانه فعل منه أنشأه ( خطبه 184 ، ص 159 ط تبريز ) .\r\nاين فيض حصه وجودى هر موجودى است كه واسطه ارتباط او با حق مطلق است ارتباطى كه عين ربط است .\r\n ارتباطى بى تكيف بى قياس \r\n هست رب الناس را با جان ناس \r\nدر بسيارى از نظم و نثر و اين كمترين از اين فيض واسطه ارتباط هر موجود ، تعبير به جدول شده است . نظير آن كه ابن فنارى در مصباح الانس گويد : نسبة خيال الانسان المقيد الى عالم المثال نسبة الجداول الى النهر العظيم الذى منه تفرعت .\r\n جدولى از بحر وجودى حسن \r\n بى خبر از جدول و درياستى \r\n سر تو جدول درياى وجود صمديست \r\n دفتر غيب و شهود كلمات احديست \r\nدر صحف عارفان بالله از آن تعبير به حصه وجودى هر شخص و نيز تعبير به اسم اعظم او مى گردد و از آن تعبير به سر نيز مى كنند و همچنين فيض است كه روزى همه است و همه بدان مرز و قند . در بيان اين اسم اعظم در دفتر دل و نكته 479 هزار و يك نكته به نظم و نثر سخن گفته ايم .\r\nابن فنارى در آخر فصل سوم فاتحه مصباح الانس در اقسام طهارت انسان گويد : و طهارة سره و هو حصة من مطلق التجلى الجمعى الذى انما يستند الى الحق المطلق و يرتبط به من حيثية تلك الحصة هى با تصاله بالحق المطلق الجامع ، الخ ( ص 11 ط رحلى ) . يعنى سر انسان آن حصه وجودى از مطلق تجلى جمعى است كه بدان حصه به حق مطلق مستند است ، و از حيثيت همين حصه به حق مطلق مرتبط است سپس در تفسير طهارت سر گفته است هى باتصاله بالحق المطلق الجامع الخ .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nو قيصرى در شرح فص اسماعيلى فصوص الحكم محيى الدين عربى گويد : سر الشى لطيفته و حقيقته المخفية ( ص 202 ط 1 ) .\r\nحال در اين كلمات مشايخ حكمت و عرفان تدبر و توغل بايد تا دانسته شود كه اكابر اهل حكمت و عرفان را در اصالت وجود كه همان وحدت صمدى وجود واجب و حق مطلق است اختلافى در اصول و امهات مسائل توحيدى نيست :\r\nالف ابو يوسف يعقوب بن اسحاق كندى معروف به فيلسوف عرب گويد : اذا كانت العلة الاولى متصلة بنا لفيضه علينا و كنا غير متصلين به الا من جهته فقد يمكن فينا ملاحظته على قدر مايمكن للمفاض عليه أن يلاحظ المفيض .\r\nب شيخ رئيس ابو على سينا در فصل دوم مقامات عرفان اشارات گويد : المنصرف بفكره الى قدس الجبروت مستديما لشروق نورالحق فى سره يخص باسم العارف .\r\nج شيخ عارف محيى الدين عربى در فص نوحى فصوص الحكم گويد : ان للحق فى كل خلق ظهورا خاصاب‌ه .\r\nدر تأييد اين اصل شريف گوييم كه : قدماى مشاء بر مبناى مرصوص عرفان و حكم متعاليه بوده اند و اختلاف از متأخرين پديد آمده است چنان كه صائن الدين على معروف به ابن تر كه در چند جاى تمهيد القواعد بدان تصريح نموده است و ما در رساله انه الحق عنوان كرده ايم ( ص 256 يازده رساله ط 1 ) و متأله سبزوارى در اسرار الحكم گفته است : عرفاء محققين از اشراقيه اسلام اند ( ص 215 بتصحيح و تحشيه استاد علامه شعرانى قدس سره ) .\r\nو بدانكه اصطلاح سر ياد شده از مشكوة ولايت مقتبس است كه امام الكل فى الكل حضرت وصى عليه السلام در مناجات خود از خدايش مى خواهد : اللهم نور ظاهرى بطاعتك ، و باطنى بمحبتك ، و قلبى بمعرفتك ، و روحى بمشاهدتك ، و سرى باستقلال اتصال حضرتك يا ذالجلال والاكرام .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nقوله : « فله الكل من حيث لاكثرة فيه » لام در له براى تمليك است كما فى قوله تعالى : و لله ملك السموات والارض ، و فى قوله : و لله خزائن السموات والارض ، و فى قوله : له ما فى السموات والارض ، و نظائر آنها . ولى اين تمليك بدين معنى نيست كه آنها را وجودى است مربوط به حق سبحانه چنان كه گويى الفرس لزيد . و نيز بدين معنى نيست كه آنها مانند اعراض اند كه وجودشان فى نفسه عين وجودشان للحق است ، زيرا كه اين وجوه منافى توحيد است بلكه مراد اين است كه وجود آنها عين ربط است و وجود آنها همان وجود اصل است يعنى در له نسبت حقيقى مراد است نه نسبت اعتبارى مجازى .\r\nمثلا در منشئات نفس كه فعل اوست ، و صور معانى به تصوير دستگاه صورتگرى او بنام متخيله تدبر بفرما كه همه اينها للنفس است و همچنين كريمه فتمثل لها بشرا سويا ، و كريمه ليس للانسان الا ما سعى را معيار قرار ده .\r\n\r\nيكتاى همه\r\nقوله : « فهو الكل فى وحدة وحده خ » بعد از منطق وحى نبوت و امامت ، عالى ترين كلمه وسامى ترين نكته در توحيد اين است كه او يكتاى همه است .\r\n چون يك وجود هست و بود واجب و صمد \r\n از ممكن اين همه سخنان فسانه چيست \r\n بس كشتى خرد كه درين بحر سالها \r\n طى كرد و پى نبرد كه او را كرانه چيست \r\nو به عبارت ديگر جميع مباحث مربوط به ذات مبدأ تعالى و صفات و افعالش و ارتباط به ماسوايش و كل يوم هو فى شأن بودنش و نظائر آنها ، همه راجع به وحدت حقه حقيقيه صمديه بودن آن ذات است خواه به وحدت شخصيه ذات مظاهر و خواه وحدت شخصيه ذات مراتب ، كه اولى تشكيك به لحاظ عظم و صغر مظاهر و مجالى است بلكه به\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nلحاظ تطورات حقيقت واحده در خيالات و شئون كثرت اعتبارى است ، و دومى تشكيك به لحاظ شدت و ضعف مراتب حقيقت واحده است . چنان كه جميع مطالب راجع به انسان از درجات و حالات و تمثلاتش و تفاوت بين افرادش و اطوار ماوراى اين نشأه از قبر و برزخ و جهنم و بهشت و شفاعت و رجوعش الى الله تعالى همه زير سر الدنيا مزرعة الاخرة است كه علم و عمل جوهر و انسان سازند و خزائن سعى اعمال انسان خود انسان است ، و اتحاد ادراك و مدرك و مدرك است مطلقا .\r\nرساله ما بنام وحدت از ديدگاه عارف و حكيم ، در حقيقت شرح و تفسير اين كلمه علياى هو الكل وحده است و شايد ترا مفيد باشد .\r\nدر عروج به اين سر مستتر اعنى توحيد ذات و كثرات شئونى به حسب نسب و اضافات اسماء و صفات ، علامه شيخ بهاءالدين عاملى در اواسط مجلد چهارم كشكول آورده است كه قال السيد الشريف فى شرح التجريد :\r\nان قلت ما تقول فى من يرى ان الوجود مع كونه عين الواجب و غير قابل للتجزى و الانقسام قدانبسط على هيا كل الموجودات و ظهر فيها فلايخلو منه شى من الاشياء بل هو حقيقتها و عينها و انما امتازت و تعينت بتقيدات و تعينات و تشخصات اعتبارية و يمثل ذلك بالبحر و ظهوره فى صورة الامواج المتكثرة مع أنه ليس هناك الا حقيقة البحر فقط ؟\r\nقلت : هذا طور وراء طور الع‌قل لايتوصل اليه الا بالمجاهدة الكشفية دون المناظرات العقلية و كل ميسر لما خلق له . ( ص 385 ط 1 )\r\nدر پيرامون اين جواب ميرشريف ، صدرالمتألهين را در فصل بيست و هفتم مرحله ششم اسفار در علت و معلول ( ج 1 ص 190 ط 1 ) تحقيقى تام بر مبناى حكمت متعاليه است فراجع .\r\nكيف كان كلام شريف مير شريف بغايت نيكو است كه اين مقام مشاهده است و آن فوق طور عقل است و بقول شيخ محيى الدين عربى در فص\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nنوحى فصوص الحكم : والامر موقوف علمه على المشاهدة بعيد عن نتائج الافكار .\r\nو در دفتر دل كه آن را چند سال بعد از اين شرح گفته ايم نيز ثبت است كه : بيا يك باره ترك ماسوا كن ، تا آخر ابياتى كه در فص 66 نقل مىشود .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\n\r\nفص 13 [ در حق و ظاهر و باطن بودن واجب تعالى است 
  ]\r\nهو الحق فكيف لا وقد وجب ، و هو الباطن فكيف لاوقد ظهر . فهو ظاهر من حيث هو باطن ، و باطن من حيث هو ظاهر ، فخذ من بطونه الى ظهوره حتى يظهر لك و يبطن عنك .\r\nترجمه : حق تنها او است پس نباشد و حال آنكه واجب است . باطن تنها اوست پس چگونه نباشد و حال آنكه ظاهر است . پس او از آن حيث كه باطن است ظاهر است و از آن حيث كه ظاهر است باطن است پس بگير از بطونش بسوى ظهورش تا برايت پيدا شود و از تو پنهان گردد .\r\nبيان : اين فص در حق و ظاهر و باطن بودن واجب تعالى است . و تفسير آن در اواخر اين رساله فص هفتاد و يكم بيايد . و بيان اجمالى آن اين كه حق در اينجا بمعنى وجود ثابت محض و بحت و بسيطى است كه به بطلان آميخته نيست و زوال به او راه نمى يابد و هستى حق اوست . بقول لبيد : الا كل شى ما خلا الله باطل . و بقول خواجه طوسى :\r\n موجود به حق واحد اول باشد \r\n باقى همه موجود مخيل باشد \r\n هر چيز جز او كه آيد اندر نظرت \r\n نقش دومين چشم احول باشد \r\nو چون وجوب استغناء شى از غير است پس اگر ذات بارى حق محض و ثبوت صرف و وجود بحت نباشد لازم آيد كه ويرا وجود و\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nماهيتى باشد و اين لزوم منافى با وجوب ذاتى او است چنان كه در فصوص سابقه دانسته شد .\r\nو چون در نهايت ظهور است باطن است يعنى حجابى جز شدت و غلبه ظهورش و قصور مدركات ما از اكتناه نورش بر او آويخته نيست و غطايى ميان او و خلقش زده نيست از معصوم مأثور است يا خفيا من فرط الظهور و رسول الله صلى الله عليه و آله فرموده ان الملا الا على يطلبونه كما تطلبونه انتم پس از آنجهت كه باطن است ظاهر است و بالعكس هو الاول والاخر والظاهر و الباطن .\r\nو چون از بطون او گيرى يعنى سعى كنى كه از مغرس جسمانيت قلع عرق كنى ، و از كدورت آن متعرى شوى و بصفات رحمانيت متحلى گردى تا بسوى ظهور او سر در آورى بر تو آشكار گردد و از تو پنهان شود .\r\nدر اينجا به همين قدر اكتفا ميكنيم و بنقل كلامى از ثامن الائمة عليهم السلام تبرك ميجوييم تا تو از آن چه خوانى :\r\nابن بابويه در باب الرد على الثنوية و الزنادقة از كتاب توحيد از آن بزرگوار روايت كرده است ( ص 256 ) قال ابوالحسن عليه السلام : ان الاحتجاب عن الخلق ( ان الحجاب على الخلق خ ل ) لكثرة ذنوبهم . و الحديث طويل .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\n\r\nفص 14 [ در علم احاطى حق سبحانه است 
  ]\r\nكل ما عرف سببه من حيث يوجبه فقد عرف ، و اذا رتبت الاسباب انتهت أواخرها الى الجزئيات الشخصية على سبيل الايجاب ، فكل كلى و جزئى ظاهر عن ظاهريته الاولى ، و لكن ليس يظهر له شى منها عن ذواتها داخلة فى الزمان و الان بل عن ذاته و الترتيب الذى عنده شخصا قشخصا به غير نهاية ، فعالم علمه بالاشياء بذاته هو الكل الثانى لانهاية ولاحد ، و هناك الامر .\r\nترجمه : هر چيز كه سبب موجب او يعنى جهت سببيت او شناخته شود ، آنچيز شناخته مىشود ، و چون سلسله اسباب ترتيب داده شود در آخر بر سبيل ايجاب به جزئيات شخصيه منتهى مىشود ، پس هر كلى و جزئى در نزد ذات حق بظاهريت اوليه او پيدا است ، و لكن علم بارى بدانها و ظهور ذوات آنها براى او نه بدين لحاظ است كه داخل در زمان و آنند ( زيرا علم واجب بدانها منزه از اين نحو علم متصف بماضى و حال و استقبال است بلكه فوق آنست ) بلكه ظهور آنها براى واجب تعالى از خود ذواتشان و از ترتيب اسباب يك يك آنها الى غير نهاية كه در نزد حق سبحانه است مى باشد ، پس او عالم به همه است كه علمش به همه بواسطه ذاتش كل ثانى است كه نهايت و حد ندارد و در آنجا امر است .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\n\r\nعلم احاطى حق سبحانه\r\nبيان : اين فص در اثبات احاطه علم واجب تعالى به اعيان و هويات جميع موجودات كليه و جزئيه به علم فعلى حضورى است نه انفعالى . يعنى عالم است به علم فعلى حضورى كه همان علم فعلى عنايى حق است نه به علم انفعالى حصولى كه ارتسامى است تا ذات بارى تعالى محل انطباع صور معلومه شود و لازم آيد كه از آنها منفعل گردد و بتغير معلومات زمانى متغير و متبدل گردد و موجب پيدايش كثرت و تغير در ذاتش شود . يعنى ظهور و پيدايى آنها براى بارى تعالى از ناحيه ذوات اشيا نيست بلكه از جانب خود ذات بارى و بواسطه ظهور ذات خود بذات خود است .\r\nنكته عمده در اين مطلب اين ضابطه اصيل و قاعده قويم است كه علم به علت سبب و مستلزم علم بمعلول است بلكه در اين مقام علم به علت عين علم بمعلولش است و مراد از علت علت تامه است كه بتعبير ديگر سبب تام و سبب موجب نيز گويند لذا فرمود كلما عرف سببه من حيث يوجبه فقد عرف نفسه .\r\nبعنوان تقريب و تمثيل گوييم : جرم قمر بذاته نورانى نيست و نورش مستفاد از شمس است پس اگر حائلى ميان آن دو قرار گيرد حاجب قمر از استفاده شود و در آن وقت قمر را نور نبود و چون عالم بهيئت و نجوم بقواعد و ضوابطى كه از زيجات در دست دارد حساب كرده است كه در مقابله نيرين در يكى از عقدتين قمر بلاعرض شده است يعنى چون شمس در سطح منطقة البروج قرار گرفته است و با او در طول واحد است كه اگر يك خط و همى قطرى از اقطار ارض را امتداد دهيم بمركز هر سه ميگذرد و هر سه در يك خط مستقيم قرار ميگيرند ، علم قطعى بانخساف قمر در آنوقت بخصوص پيدا مىكند حيلوله علت انخساف يعنى وقوع قمر در ظل ارض است .\r\nو چون ذات بارى تعالى علت تامه جميع سلاسل موجودات كليه و جزئيه است يعنى همه بعليت او موجودند و او خود قيوم و قيم همه\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nاست و علم به علت علم بمعلول است و در فصوص سالفه دانستى كه خود عالم بذاتش است و صراح و ظاهر است و ظهور اولى او را است پس اعيان و هويات جميع موجودات كه فيوضات ذات واجب اند همه و همه بظاهريت اوليه حق در نزد او ظاهرند يعنى وجود عينى آنها عين وجود علميشان است و همه اين دقائق در اين جمله وحى الايعلم من خلق و هو اللطيف الخبير جمع است . و آنچه در ذيل فص يازدهم گفتيم در رسيدن به مقصود اين فص مدد و كمك است .\r\nو چنان كه در فصوص گذشته دانستى ، اسباب و علل قوامى ماهيات كه همان اجزاى آنها هستند تا به شخص منتهى نگردند مطلق و مبهمند و تعيين آنها آخر الامر بحصول اشخاص آنها در خارج است . و ديگر اينكه سلسله وجودى موجودات از مبدأ المبادى كه علة العلل و مسبب الاسباب من غير سبب است شروع مىشود و بموجودات جزئيه كونيه منتهى ميگردد و هر سابقى در سلسله طولى علت ايجادى لاحق است و در باطن هر علت در هر مرتبه و موطن علت اولى است والله من ورائهم محيط (  وَ إِذْ تَخْلُقُ مِنَ الطِّينِ كَهَيْئَةِ الطَّيْرِ بِإِذْنِي  الاية 111 من المائدة ) پس علم خود بذاتش كه علت كل است عين علم بكل است كه معلولات ويند چه قديم چه حادث از كلى و جزئى چه كلى مفهومى و جزئيات نام‌حدودش و چه كلى سعى وجودى و جزئيات غير متناهيش و چون خود ظاهر بذاتش است پس همه بظاهريت او برايش ظاهر و منكشفند .\r\nو مقصود از « و لكن ليس يظهر له شى ، الخ » اين است كه علم حق تعالى باشيا انفعالى نيست كه از وجودات آنها مستفاد شود تا لازم آيد تأثر ذاتش در صفات حقيقيه اش ( كه در اينجا علم است ) از غيرش ، و تا استكمال آن حقيقتى كه كامل تام من جميع الوجوه است لازم آيد چه واجب الوجود بالذات واجب الوجود من جميع الجهات و الحيثيات است . پس آنچه كه داخل در زمان و آنند كه هر يك در مرتبه خود و وقت معينش از متن عالمند و معلول ذات بارى اند به\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nاعيان و هويتشان يعنى همه بوجه عينى جزيى بعلم حضورى كه علم فعلى عنايى حق است در نزد علت تامه و سبب كامل و موجب خود حاضرند و زمان موجب تغيير معلوماتش نميگردد تا تغير ذات لازم آيد زيرا علم عين ذات او است . بلكه خود زمان كه امتداد مخصوصى است با آنچه كه در او و در هر جزء او كه هر يك در مرتبه خود از متن عالم است برايش حاضر است پس در علم بارى كان و يكون و كائن نيست و علمش بانها پيش از حدوثشان و بعد از حدوثشان و وقت حدوثشان براى او يكسان است و اين اضافات بالنسبة بعلوم ما است . و چون علم بارى تعالى بموجودات از خود آنها نيست بلكه از ذات خودش است پس علمش زمانى حاصل از غير نيست بلكه يكسره آنچه كه هست معلوم او بلكه صفحه علم او بلكه عين علم او است .\r\nو چون ذات بارى مقدم بر صفات و افعالش است نه بتقدم زمانى بلكه بتقدم رتبى چنان كه در فص دوازدهم بدان اشاره كرديم . و در فص شصت و هشتم و شص‌ت و نهم بدان تصريح مىشود كه علم ذات واجب متصف بجميع صفات كماليه ذاتيه بذاتش كل اول است ، و علم او ازلا و ابدا بموجودات كه همان تجلى علمى او است بواسطه علمش بذاتش كل ثانى است .\r\nو چون تجليات حق كه همان انبساط وجودى علمى او است غير متناهى است چنان كه ذات حق غير متناهى است فرمود كه كل ثانى را نهايت وحد نيست .\r\nو در اين كل ثانى كه علم او بموجودات ازلا و ابدا است امر است كه اراده ازليه متعلقه بوجودات اشيا و كمالات آنها است كه تخلف صدور آنها از بارى محال است و اين امرى است حتم . در آخر سوره يس است انما امره اذا اراده شيئا ان يقول له كن فيكون . و در آخر سوره قمر است و ما امر نا الا واحدة كلمح بالبصر . و امير عليه السلام فرمود : يقول لما اراد كونه كن فيكون لابصوت يقرع و لابنداء يسمع و انما\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nكلامه سبحانه فعل منه انشأه و مثله الخ . ( خطبه 184 طبع تبريزى ص 159 ) . عارف باباطاهر عريان گويد :\r\n تو آرى روز روشن را شب از پى \r\n شده كون و مكان از قدرتت حى \r\n حقيقت بشنو از طاهر كه گرديد \r\n به يك كن خلقت هر دو جهان طى \r\nدر نسخه مطبوعه حيدر آباد دكن بجاى ثانى ، تام است يعنى ( فعالم علمه بذاته هو الكل التام لانهاية له ولاحد ) به اين وجه بايد علمه مفعول مطلق عالم باشد . يعنى او عالم به همه است چون علمش بذاتش و بارى تعالى كل تام بى نهايت و حد است . ولى بقرينه فص بعدى و فص دوازدهم و فص هجدهم همان ثانى صواب است .\r\nدر كشكول شيخ بهائى ( ص 49 ط 1 ) در علم احاطى حق سبحانه تمثيلى در بيان حديث ذيل بدين عبارت آمده است كه : فى الحديث و ليس عند ربك صباح ولامساء ، قال علماء الحديث : المراد أن علمه سبحانه حضورى لايتصف بالمضى والاستقبال كعلمنا ، و شبهوا ذلك بحبل ، كل قطعة منه على لون فى يد شخص يمده على بصر نملة فهى لحقارة باصرتها ترى كل آن لونا ، ثم يمضى و يأتى غيره فيحصل بالنسبة اليها ماض و حال و مستقبل بخلاف من بيده الحبل ، فعلمه سبحانه و له المثل الا على بالمعلومات كعلم من بيده الحبل ، و علمنا بها كعلم تلك النملة . و ما أحسن العارف الرومى فى المثنوى :\r\n لامكانى كه در او نور خداست \r\n ماضى و مستقبل و حال از كجاست \r\n ماضى و مستقبلش پيش تو است \r\n هر دو يك چيز است پندارى دو است \r\nاين بود آنچه كه شيخ در كشكول آورده بود ، و اين بيان و تمثيلى اقناعى\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nدر اين مطلب است كه در حد خود مطلوبست .\r\nنظر راقم اين است كه حق و صواب اين بود كه صاحب فصوص مسأله علم بارى تعالى را بر اساس حكم محكم فص دوازدهم كه فهو الكل وحده كه عبارت أخراى از تعبير به وحدت شخصيه وجود است ، مبتنى مى كرد كه برهان قويم و حكم حكيم منزه از هر گونه دغدغه و وسوسه است فتدبر .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\n\r\nفص 15 [ در علم احاطى حق سبحانه است 
  ]\r\nعلمه الاول لذاته لاينقسم . علمه الثانى عن ذاته اذا تكثر لم تكن الكثرة فى ذاته بل بعد ذاته ، و ما تسقط من ورقة الا يعلمها . من هناك يجرى القلم فى اللوح جريا متناهيا الى القيامة . اذا كان مرتع بصرك ذلك الجناب و مذاقك من ذلك الفرات ( من ذلك القراب خ ) كنت فى طيب ( فى طيب فتستريح خ ) ، ثم لم تدهش ( ثم تدهش خ ) .\r\nترجمه : علم اول حق تعالى كه علم ذاتى يعنى علم او بذاتش است منقسم نميشود . و علم ثانى او ( كه علم فعلى يعنى علم او به باقى معلوماتش است و آن هم صادر از علم بذاتش است كه به لحاظ تكثر أشياء تكثر مى يابد ) چون تكثر يابد ، كثرت در ذات حق پديد نمى آيد بلكه كثرت در مرتبه بعد از ذات اوست و ما تسقط من ورقة الا يعلمها و برگى فرود نمى آيد مگر بدان دانا است . از آنجا قلم در لوح جارى است جريانى كه بقيامت منتهى است . هرگاه مرتع بصرت آن جناب و مذاقت از آن فرات يا قراب باشد در خوشى باشى پس آسوده خواهى بود سپس هنوز به دهشت نرسيده اى .\r\n\r\nعلم اول و ثانى حق سبحانه\r\nبيان : اين فص درباره علم اول و ثانى حق سبحانه ، و اشاره به لوح و قلم ، و نتيجه انقطاع عارف سالكى كه هنوز به مقام دهشت نرسيده است به جناب حق تعالى است . و اين فص نيز از غرر فصوص اين رساله\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nاست و در آن معيار امر را ميزان قسط قرآنى شناخت ، و ذوق عرفانى و حكم برهانى را چون شير و شكر در هم آميخت .\r\nقوله : علمه الثانى عن ذاته اذا تكثر ، كثرت در معلومات بحسب ماهيات آنهاست ، و از تكثر در معلومات تكثر در ذات بهم نمى رسد به علت اين كه معلومات صفات تفصيلى واجب تعالى اند يعنى موجودات خارجيه علم تفصيلى واجب اند كه آنها را صور علميه خارجيه گويند . و بدانكه موجودات را كمالات اولى است كه وجود شهود علمى آنهاست ، و كمالات ثانيه است كه وجود خارجى آنهاست . حال در تحرير و تقرير فص گوييم :\r\nدر فصوص گذشته دانستى كه ذات حق احد است و احد بسيط وحدانى است و بهيچوجه متكثر و قابل قسمت نيست و علم بذات عين ذات است پس اين علم كه علم اول تعالى بذاتش است نيز منقسم نميشود و بهيچوجه تكثر در او راه نميايد .\r\nاما علم ثانى كه علم به باقى معلومات است چه معلوم اول ذات حق بود ، اگر چه به ظاهر ، كثرت نمايد ولى ماسوا بحسب رتبه بعد از ذات اعتبار ميشوند و در حقيقت همه يك فروغ تجلى ذاتند و ما امرنا الا واحدة كلمح بالبصر .\r\n اين همه عكس مى ونقش مخالف كه نمود \r\n يك فروغ رخ ساقى است كه در جام افتاد \r\nو جهت كثرت مقهور در وحدت تجلى ذات است و بعد از آن مرتبه است و آنچه در مقام ذات بارى است همان يك وحدت تجلى است و يك ظهور فارد و واحد كه والله من ورائهم محيط . نه اينكه اشياء بحيثيت و جهت كثرت در مقام ذات قرار گرفته باشند تا انقسام ذات لازم آيد و اين كثرات از اينسوى ما است نه از آنسوى او . و وحدت تجلى ذاتى در اعيان و هويات سراسر موجودات كه همان وجودات علمى حقند\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nقاهر است . و بعبارت ديگر در قوس نزول وحدت در كثرت است و در قوس صعود كثرت در وحدت است و يك نور متجلى در آسمانها و زمين است . بقول حكيم متاله مولا على نورى به نقل هدايت در رياض العارفين .\r\n وحدت چو بود قاهر و كثرت مقهور \r\n در هر چه نظر كنى بود حق منظور \r\n در مظهر كثرت است وحدت قاهر \r\n در مجمع وحدت است كثرت مقهور \r\nو نيز به قول ديگرش در تعليقاتش بر شرح اصول كافى صدرالمتالهين ( نسخه اى خطى در تصرف راقم ) :\r\n من گويم و هر كه هست در فن ماهر \r\n مقهور بود كثرت و وحدت قاهر \r\n در مجمع وحدتست كثرت مضمر \r\n در مظهر كثرت است وحدت ظاهر \r\nو اين كثرت نه كثرتى در ذات پديد نمياورد بلكه وحدت او را تاكيد مىكند . بنابراين و ما يعزب عن ربك من مثقال ذرة فى الارض و لافى السماء ( سوره يونس آيه 62 )  وَ ما تَسْقُطُ مِنْ وَرَقَةٍ إِلَّا يَعْلَمُها  ( سوره الانعام آيه 60 )  يا بُنَيَّ إِنَّها إِنْ تَكُ مِثْقالَ حَبَّةٍ مِنْ خَرْدَلٍ فَتَكُنْ فِي صَخْرَةٍ أَوْ فِي السَّماواتِ أَوْ فِي الْأَرْضِ يَأْتِ بِهَا اللَّهُ إِنَّ اللَّهَ لَطِيفٌ خَبِيرٌ  ( سوره لقمان آيه 17 )\r\nو از علم ثانى حقائق و معارف وجوديه نوريه از قلم در لوح تا قيامت جارى است و لوح و قلم دو مرتبه از مراتب عرصه نورى وجودند و در فصوص آتيه بيان مىشود . و اگر در اينجا قلم و لوح را عقل و نفس بگيريم مراد از قيامت ، قيامت صغرى است چنان كه رسول الله\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nصلى الله عليه و آله و سلم فرمود من مات فقد قيامت قيامته و آن جريان قلم بر لوح تا بموت شخص من‌تهى ميگردد . و چون ديده بجناب او دوختى و از اسباب ظاهرى بريدى و به او پيوستى و از آن قرابه كام جانت را سيراب كرده اى كه همه را صادر از او ديدى و با نور معرفت بحقيقت لامؤثر فى الوجود الا الله رسيدى در خوشى و آسودگى بسر ميبرى و از هم و غم دنيا رهايى مى يا بى كه هر چه آن خسرو كند شيرين بود . آرى در مقام قل كل من عند الله هر دشوارى آسان مىشود .\r\n اين سببها بر نظرها پرده ها است \r\n كه نه هر ديدار صنعش را سزا است \r\n ديده اى بايد سبب سوراخ كن \r\n تا حجب را بر كند از بيخ و بن \r\n تا مسبب بينداندر لامكان \r\n هرزه بيند جهد و اسباب دكان \r\nو چون در اين مقام هنوز با خويش است كه از خوش‌ى و استراحت دم مىزند بمقام دهشت نرسيده است چنان كه در فص بعد بيان مىشود .\r\nدر نسخه ها بعضى ثم لم تدهش است و بعضى ثم تدهش و مال هر دو يكى است كه اولى ميگويد هنوز بمقام دهشت نرسيده اى ، و دومى ميگويد بعد از اين مقام به دهشت ميرسى . و در بعضى از نسخه ها بجاى قراب فرات است و فرات ماء عذاب است يعنى آب شيرين و گوارا .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\n\r\nفص 16 [ در علم اول وثانى حق تعالى و اشاره به لوح و قلم ، و انقطاع عارف سالك به حق سبحانه كه هنوز بمقام دهشت نرسيده است 
  ]\r\nانفذ الى الاحدية تدهش الى الابدية ، و اذا سألت عنها فهى قريب . اظلت الاحدية فكان قلما . اظلت الكلية فكان لوحا . جرى القلم على اللوح بالخلق .\r\nترجمه :\r\nبه احديت نفوذ كن تا ابد در دهشت مانى ، و چون از وى پرسى نزديك است . احديت سايه انداخت قلم شد . و كليت سايه انداخت لوح شد . قلم بر لوح جارى گشت خلق پديد آمد .\r\nبيان : اين فص در نتيجه مقام دهشت عارف سالك ، و در صدور خلق اول ، و بيان لوح و قلم است . و آن را مير در فص دهم قبسات از همين رساله فصوص فارابى نقل كرده است ( ص 229 ط 1 ) .\r\nقوله : فكان قلما ، ضمير كان راجع به ظل مستفاد از اظلت است أى فكان ظلها قلما ، و همچنين در فكان لوحا .\r\nبه احديت نفوذ كردن ، از موطن طبيعت ظلمانى سفر كردن و از حبائل و عوائق كثرت بدر شدن و از اسباب مجازى ظاهرى چشم دوختن است كه هر يك از آنها سالك را حجاب ديدار و خار راه است . و چون از اينهارهايى يافت و طرح كونين كرد بجلال احديت ميرسد ، و بشهود خاص خود حقيقت لمن الملك اليوم الله الواحد القهار را در مى يابد .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\n دو عالم را به يك بار از دل تنگ \r\n بدر كرديم تا جاى تو باش‌د \r\nو در اين مقام جميع ذوات و صفات و افعال را مستهلك در او مى بيند لااله الا الله وحده وحده وحده كه يكتاى همه است .\r\n جمله معشوق است و عاشق پرده اى \r\n زنده معشوق است و عاشق مرده اى \r\nو اين مقام برتر و بالاتر از مقام مذكور در فص قبل است كه در آنجا سر آسوده و طيب خاطر و آرامش نفس داشت و در اين مقام فناء از نفس است و بقاء بالله .\r\n همچونى از خويشتن گشتم تهى \r\n نيست از غير خدايم آگهى \r\nو چون سلطان وجود در شهود عارف عارى از لباس اوهام مشهود گشت ، و ديد كه غيرتش غير در جهان نگذاشت لاجرم عين جمله اشيا شد ، تعينات و كثرات را سرابى مى بيند و باطن و من الماء كل ش‌ى حى برايش ظهور مىكند كه آن حقيقت قاهر بر كل را در همه جا متجلى مينگرد و نسبت اشياء را به او چون نسبت مقيد بمطلق و مشتق بمصدر مشاهده مىكند بلكه واقع را فوق اين حرفها و اصطلاحات مى يابد .\r\n معانى هرگز اندر حرف نايد \r\n كه بحر قلزم اندر ظرف نايد \r\nو چون در اين حال از احديث پرسد او را نزديكتر از همه مى بيند چه هوالاول والاخر و الظاهر و الباطن ، فاينما تولوا فثم وجه الله ، و هو معكم اينما كنتم ، و انا بدكم اللازم يا موسى . بلكه قرب بمعنى واقعى\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nدر اين مقام راه ندارد زيرا قرب و بعد از مفاهيم نسبى و اضافى اند و سخن قرب براى تقريب است و در اين وقت بسر كريمه و اذا سئلك عبادى غنى فانى قريب مى رسد . سبحان الله با اينهمه قرب ، چه قدر از او دوريم و او چه قدر از ما دور است در عبارت دعا است كه يا بعيدا فى دنوه .\r\n من چگونه هوش دارم پيش و پس \r\n چون نباشد نور يارم پيش و پس \r\n نور او در يمن و يسر و تحت و فوق \r\n بر سر و بر گردنم افكند طوق \r\n عشق خواهد كاين سخن بيرون بود \r\n آينه غماز نبود چون بود \r\n آينه ات دانى چرا غماز نيست \r\n زانكه زنگار از رخش ممتاز نيست \r\n آينه كز زنگ آلايش جدا است \r\n پر شعاع نور خورشيد خدا است \r\n رو تو زنگار از رخ او پاك كن \r\n بعد از آن آن نور را ادراك كن \r\nو چون بارى تعالى واحد من جميع الجهات است و به هيچ نحو تكثر و اجزاء ندارد چه اجزاى خارجى و چه ذهنى و چه مقدارى چنان كه در فصوص سابقه دانستى لذا از چنين واحد جز مخلوق واحد صادر نميشود .\r\nو آنكه مدعى صدور كثرت است حق تعالى را واحد من جميع الجهات ندانسته و نشناخته است چه در صورت صدور كثرت گوييم خصوصيتى كه بين علت و اين معلول است ناچار غير از خصوصيت بين اين علت با معلول ديگر است پس لازم آيد كه در علت دو خصوصيت\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nباشد پس خداى تعالى را احد ندانست .\r\nو آن خلق نخستين جز عقل مجرد نتواند بود كه از آن بقلم تعبير كرد چه اگر جسم باشد مركب از هيولى و صورت است كه صدور كثرت لازم آيد .\r\nو اگر صورت باشد به قاعده تلازم بين هيولى و صورت بى هيولى نميشود و باز صدور كثير لازم آيد .\r\nو اگر هيولى باشد نيز بى صورت متحقق نيست . علاوه اينكه خلق نخستين بايد مبدأ و واسطه پيدايش مادونش باذن الله باشد و هيولى قوه محض است .\r\nو اگر عرض باشد عرض احتياج بموضوع دارد .\r\nو اگر نفس باشد به بدن محتاج است و در هر صورت صدور كثير لازم آيد .\r\nخلاصه به برهان عقل و نقل خلق اول عقل مجرد است و در لسان روايات باعتبارات مختلف بعبارات گوناگون تعبير شد و معنى همه يك حقيقت است :\r\nرئيس المحدثين جناب كلينى در كافى باسنادش از امام صادق عليه السلام روايت كرده است انه قال الله تعالى خلق العقل و هو اول خلق من الروحانيين عن يمين العرش من نوره .\r\nدر تفسير على بن ابراهيم از امام صادق عليه السلام است كه : انه اول ما خلق الله تعالى القلم .\r\nو در روايات از رسول الله صلى الله عليه و آله و سلم روايت شده است كه اول ما خلق الله نورى . و در لفظ ديگر اول ما خلق الله روحى .\r\nو در روضه كافى از امام باقر عليه السلام در حديث طويلى است تا اين كه فرمود : ولكنه كان اذلاشى غيره و خلق الشى الذى جميع الاشياء منه و هو الماء الذى خلق الاشياء منه فجعل نسب كل شى الى الماء و لم يجعل للماء نسبا يضاف اليه .\r\nو در قرآن كريم است  وَ كانَ عَرْشُهُ عَلَى الْماءِ  ( سوره هود آيه 7 ) .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\n\r\nظل\r\nو چون ذات احديت نور است كه الله نور السموات والارض و صادر اول فروغى از آن و موجودى پديد آمده از آن و در وجود تابع آن كه چون معلول و مخلوق است ضعف نورى پيدا كرد از آن تعبير بظل فرموده است الم تر ربك كيف مدالظل و اين سايه آن نور يعنى صادر نخستين كه عقل مجرد است قلم است .\r\nو چون اين خلق نخستين كه در مرتبه دوم است سايه افكند سايه او لوح شد كه در مرتبه تاليه او است . و تعبير بكليت قلم از اينجهت است كه وجود به حد تعين يافته است چه هر ممكن معجون خاصى است و بارى تعالى وجود خاصى . و از آن قلم بر اين لوح باذن الله اينهمه كثرات پديد آمد\r\n هر دم از اين باغ برى ميرسد \r\n تازه تر از تازه ترى ميرسد \r\n( نظامى )\r\nپس لوح و قلم دو مرتبه از مراتب محيط نورى غير متناهى وجودند .\r\nتبصره : اين فص را بتمامى مرحوم مير در كتاب قبسات ( ص 299 ) آورده است به اين عبارت : قال الشريك فى التعليم فى الفصوص انفذالى الاحدية الخ . و بتوفيق خداوند متعال مباحثى در لوح و قلم و مطالب بيشترى در پيرامون اين فص در فص پنجاه و هشتم عنوان مىشود .\r\n\r\nأول ما صدر و أول ما خلق\r\nتبصره : آنكه در اين فص گفته است « : اظلت الاحدية فكان قلما » بنابر مشرب اهل تحقيق نا تمام مى نمايد زيرا كه نخستين ظل أحديت قلم نيست بلكه صادر نخستين وجود منبسط است كه از آن تعبير به نفس رحمانى و هباء و عماء و تجلى سارى و نور مرشوش ورق منشور و اصل اصول و هيولاى عوالم غير متناهى و ماده تعينات و اسم اعظم\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nتعبير مى كنند ، و آن فوق مرتبه قلم اعلى مسمى به عقل اول است زيرا قلم خلق است و اول ما خلق بر وى صادق است نه اول ما صدر لذا از قلم ما در تقرير و تفس‌ير اين فص ، خلق اول جارى شده است كه بايد بين اول ما صدر و اول ما خلق فرق گذاشت .\r\nدر رساله وحدت از ديدگاه عارف و حكيم در اين مطلب شريف بحث كرده ايم و به امهات مسائل پيرامون آن اشارت نموده ايم . در مبحثى بدين عنوان « صدور وحدت حقه حقيقيه ظليه از وحدت حقه حقيقيه ذاتيه » ( ص 98 83 ط 1 ) .\r\nتبصره : وجه تعبير به ظل را دانستى ، حال گوييم كه علماى نحو ضمير را به ظاهر و بارز و مستتر قسمت كرده اند يعنى آشكار و نيم آشكار و پوشيده و حق سبحانه در اول حديد فرمود : هوالاول والاخر والظاهر والباطن ، و در سوره ابراهيم فرمود ، و برزو الله جميعا ( آيه 22 ) ، و برزو الله الواحد القهار ( 49 ) فافهم .\r\nتبصره : در فصل سيزدهم باب يازدهم نفس اسفار ( ج 4 ص 168 ط 1 ) در تنزيل و تطور وجود منبسط مسمى به نفس رحمانى گويد : حتى تبدلت صورتها بصورة النفس المتحدة بالعقل الفعال الذى هو نور من الله و مثال منه اكرم و كلمته اتم و اسم اعظم . و در فصل 29 مرحله ششم آن در علت و معلول ( ج 1 ص 193 ط ) بحثى شريف در اول ماينشأ من الوجود الحق دارد فراجع .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\n\r\nفص 17 [ در تناهى عالم خلق و لاتناهى عالم امر است 
  ]\r\nامتنع مالايتناهى ، لا ، فى كل شيى ، بل فى الخلق و ماله مكانة و رتبة ( و ماله مكان خ ) ، و وجب فى الامر ، فهناك غير المتناهى كم شئت .\r\nترجمه : نامتناهى ممتنع است ، نه در هر چيز ، بلكه در خلق و در آنچه كه او را مكانت و رتبت است ( و در آنچه كه او را مكان است خ ) ، و واجب است در امر ، پس آنجا هر چه بخواهى غير متناهى است .\r\n\r\nتناهى عالم خلق و لاتناهى عالم امر\r\nبيان : اين فص در تناهى عالم خلق و لاتناهى عالم امر است . بدانكه در معنى خلق تقدير و اندازه معتبر است : ابن جوزى در باب الخلق من كتاب نزهة الاعين النواظر فى علم الوجوه و النظائر گويد : قيل الخلق الايجاد على تقدير و ترتيب .\r\nو جوهرى در صحاح گويد : الخلق التقدير ، يقال خلقت الاديم اذ قدرته قبل القطع .\r\nو در منتهى الارب گويد : خلق تقدير پيش بريدن .\r\nو علاوه اين كه در خلق تقدير و اندازه معتبر است ، در طبيعيات خلقت از كم و كيف حاصل مىشود ، كه هر كجا خلقت طبيعى است اندازه و كم و كيف است .\r\nحال بدانكه اين جهان و آن جهان باعتباراتى بعباراتى تعبير مىشود و برخى از آن اسامى را در فص پنجاه و چهارم ذكر مى كنيم ،\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nاز آن جمله بتأسى قرآن كريم تعبير به خلق و امر ميكنند الاله الخلق والامر .\r\nظاهرا مقصود فص اين است كه چون عالم خلق جهان ماده است پاى بند به حد و اندازه است كه از آن تعبير به تناهى شد اما عالم امر چون مجرد از ماده است نامتناهى است و اين معنى بانسخه اى كه مكان دارد تا اندازه اى روشن اس‌ت . و بنابر نسخه ديگر كه مكانت و رتبت است بايد چنين گفت : كه غير متناهى در خلق و در امورى كه بين آنها ترتب خارجى است محال است .\r\nاما عالم خلق همانطور كه زمين بعد دارد و محدود است و شمس و قمر و كواكب و ديگر عناصر و اجسام و اجرام را بعداست و محدودند مجموعه عالم خلق ببراهين تناهى ابعاد محدود خواهد بود نه غرض اين است كه چون يك يك متناهى اند پس مجموع متناهى است بلكه برهان تناهى ابعاد بدوا در عالم خلق جارى است .\r\nو اما در امورى كه به ترتيب مكانت و رتبت چون سلسله علل و معلولات مترتبند باز محال است كه غير متناهى باشند چنان كه به برهان تطبيق و براهين ديگر تناهى آنها مسلم است كه منتهى به علة العلل و طرف جهان كه مبدأ واجب الوجود است ميگردند كه بيك معنى ان الى ربك المنتهى ، ان الى ربك الرجعى .\r\nو عالم امر بالضرورة غير متناهى است كه دار وجود را نهايت نبود و برهان تناهى ابعاد در يك مرتبه آن كه عالم خلق است جارى است و در فص چهاردهم دانستى كه امر در كل ثانى است و كل ثانى همان انبساط وجودى علمى حق يعنى تجليات ذاتش بود كه نهايت و حد برايش نبود .\r\nاما امورى كه نامتناهى باشند و مجتمع در وجود خارجى باشند و بين آنها ترتيب نباشد چون نفوس ناطقه بنابر قدم زمانى عالم مثلا در عالم تجرد محال نيست . و همچنين موجودات نامتناهى متعاقب در وجود غير مجتمع چون حوادث زمانى نامتناهى در عالم جسمانى باز\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nمحال نيست . و همچنين است غير متناهى لايقفى چون سلس‌له اعداد كه محال نبودنش خيلى واضح است . پس محال بودن غير متناهى مطلق در هر چيزى جارى نيست بلكه بايد تفصيل داد .\r\nمطلبى كه انسان در تصور آن بحيرت ميافتد باز همان تناهى عالم خلق است كه به برهان تناهى ابعاد ، بعد تمام مىشود و اگر بپرسند بعد از آن چيست نه ميتوان گفت ملاء است كه بعد تمام شد ، و نه ميتوان گفت خلاء است كه براهين به محال بودن خلاء قائم است . لذا مى گويند : لاخلاء ولاملاء . درست دقت شود كه حرف چيست .\r\nاين كمترين نظرش را در تناهى ابعاد در تعليقاتش بر اسفار ذكر كرده است . و مقاله اى در تناهى ابعاد نوشته است كه براهين قوم را از : سلمى و مسامتى و ترسى و تطبيقى ولام الفى و برهان سيد سمر قندى و شيخ اشراقى ، در آن آورده است و نظر خود را در يك يك آنها ارائه داده است و آن را در هزار و يك نكته درج كرده است كه نكته 683 آنست .\r\nتبصرة : آنكه گفته ايم تا اندازه اى روشن است بدين جهت كه عبارت فص با تفسير مكان بنابر قول متكلمين كه حيز فراغ متوهم اجسام است تمام است ، و لكن بنابر قول مشاء كه سطح باطن حاوى مماس با سطح ظاهر محوى بوده باشد نا تمام مى نمايد زيرا كه جسم كل را كه بنابر تناهى ابعاد مجموعه ع‌الم جسمانى است مكان نيست و فارابى در اين مسائل بر ممشاى مشاء است فتأمل .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\n\r\nفص 18 [ در پيدايش كثرت از وحدت ، و در بيان عالم ربوبى و عالم امر و خلق ، و اشارت به سدرة المنتهى ، و تسبيح ماسوا و قوس نزول و صعود آنها است 
  ]\r\nلحظت الاحدية نفسها و كانت قدرة فلحظت القدرة ، فلزم العلم الثانى المشتمل على الكثرة . و هناك افق ع‌الم الربوبية ، يليها عالم الامر يجرى به القلم على اللوح ، فيتكثر الوحدة ، حيث يغشى السدرة مايشغى و يلقى الروح للكلمة ( الروح و الكلمة خ ) . و هناك افق عالم الامر ، يليها العرش و الكرسى و السماوات و ما فيها ، كل يسبح بحمده ، ثم يدور على المبدأ . و هناك عالم الخلق ، يلتفت منه الى عالم الامر ، و يأتونه كل فردا .\r\nترجمه : ذات أحديت خود را لحاظ فرمود ( يعنى عالم بذات خود است ) و ذاتش قدرت است پس قدرت را لحاظ فرمود ، پس علم ثانى مشتمل بر كثرت لازم آمد . و آنجا افق عالم ربوبى است ، در پى آن عالم امر است ، بدان ( يعنى بسبب علم ثانى ) قلم بر لوح جارى مىشود پس وحدت متكثر مىشود به حيثى كه سدره را مى پوشاند آنچه كه مى پوشاند ، و روح مركلمه را ديدار مىكند ( روح و كلمه ديدار مى كنندخ ) . و آنجا افق عالم امر است ، در پى آن عرش و كرسى و آسمانها و آنچه در آنها است مىباشد ، همه بستايش حق تعالى تسبيح گوى اويند ، سپس بر مبدأ دور مى زنند . و آنجا عالم خلق است ، از عالم خلق رو به عالم امر مى آورند ، و همه او را فرد مى آيند .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\n\r\nدر پيدايش كثرت از وحدت ، و عوالم ربوبى و امر و خلق ، و سدرة المنتهى ، و تسبيح ماسوا ، و قوس نزول و صعود\r\nبيان : اين فص در پيدايش كثرت از وحدت ، و در بيان عالم ربوبى و عالم امر و عالم خلق ، و اشارت به سدرة المنتهى ، و در تسبيح ماسوا و قوس نزول و صعود آنها است و بحث از تسبيح در فص سى ام بيايد . و در حقيقت اين فص به سه قسم منقسم است : يك قسم آن تا و هناك افق عالم الربوبية ، و قسم ديگر آن تا و هناك افق عالم الامر ، و قسم سوم آن و هناك عالم الخلق .\r\nآنگاه در بيان احوال هر سه قسم كه ظهور كثير از واحد و رجوع آنها بدان و در ترتب طولى و نزولى و صعودى آنهاست .\r\nدر فصوص گذشته دانسته شد كه ذات احديت عالم بذات خود است و ذاتش علت تامه جميع ماسواه است و علم به علت مستلزم علم بمعلول بلكه در اين مقام عين معلول است كه علم اجمالى در عين كشف تفصيلى است كه جميع موجودات از كلى و جزئى بتجلى ذات حق در نزد ذاتش مكشوفند ، و معلم اين انكشاف در نزد ذات را بكل ثانى تعبير فرموده است .\r\nحال گوييم كه چون ظهور ذات منشأ ظهور موجودات است و علم بذات علت علم بموجودات است و صفات او عين ذاتش است پس صفت قدرت نيز عين ذات خواهد بود پس به لحاظ ذات لحاظ قدرت ازليه شد . و قدرت از مفاهيم اضافى است چه قدرت ، قدرت بر شى است و تعقل آن بدون تعقل مضاف اليه آن كه مقدورات غير متناهيه اند ممكن نيست و چون علم فعلى حق منشأ ايجاد اشيا است كه همه از علم فعلى او صدور يافته اند پس در حقيقت به لحاظ قدرت كه همان لحاظ ذات است و قدرت مضاف اليه ميخواهد علم ثانى مشتمل بر كثرت پديد آمد و اين علم قدرت و مشيت حق است و در كلام اهل عصمت است كه خداى تعالى اشيا را بمشيت آفريد و مشيت را بنفس ذاتش و اين مقام\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nكثرت را باصطلاح عرفان مقام واحديت و حضرات الوهيت گويند ، و معلم از آن به افق عالم ربوبيت تعبير كرده است . يعنى علم ثانى حاصل از ملاحظه ذات به اعتبار قادريت ذات ، افق عالم ربوبيت است كه نظام ربانى و مصدر و اصل پيدايش نظام كيانى است .\r\nبدان كه افق حسى ، مطلع اجرام علوى يكى پس از ديگرى است و دمبدم از آن جزيى از پنهان در زير افق پيدا مىشود ، و چون ايجاد جميع موجودات خارجيه از علم ثانى طالعند آن را بافق تعبير فرموده است و آن افق اعلاى اين افق مادى است صورتى در زير دارد آنچه در بالاستى ، منتهاى رقيقه اينجائيها در آنجا هستند ثامن الائمه عليهم السلام فرمود قد علم اولوا الالباب أن ما هنالك لايعلم الا بما هيهنا .\r\nپس از آن عالم امر است كه عالم عقول مجرده و نفوس كليه است . يعنى اول موجودى كه به يك نحو توسع در تعبير از علم به عين خارج شده است ، عالم عقول و نفوس كليه است .\r\nقلم قدرت حق به واسطه علم ثانى كه تعلق به معانى است بر لوح جارى شد و آن نقطه وحدت به صورت حروف متكثره اعيان موجودات متكثر شد ، واحدى جلوه كرد و شد بسيار . آن نقطه از باء بسم الله تا به سين ناس رسيد كه اول ما خلق الله العقل و آخر ما خلق الله العاقل . و امير عليه السلام فرمود : ظهرت الموجودات عن بسم الله الرحمن الرحيم . ( وحدت از ديدگاه عارف و حكيم ص 132 ط 1 ) .\r\nو اين لوح كتاب مبين است كه لارطب و لايابس الا فى كتاب مبين . و اين كثرت غير متناهيه مقام سدرة المنتهى را كه شجره ظه‌ور و تمثل كثرت غير متناهيه است پوشانيد آنچه را كه پوشانيد . يعنى تجليات و انوار حق كه بسط وحدت علم اجمالى ذاتى است ، شجره سدره را پوشانيد كه از كثرت به حساب نيايد و در عقول نگنجد .  وَ ما يَعْلَمُ جُنُودَ رَبِّكَ إِلَّا هُوَ  ( مدثر 32 ) .  قُلْ لَوْ كانَ الْبَحْرُ مِداداً لِكَلِماتِ رَبِّي لَنَفِدَ الْبَحْرُ قَبْلَ أَنْ تَنْفَدَ كَلِماتُ رَبِّي وَ لَوْ جِئْنا بِمِثْلِهِ مَدَداً  ( سوره كهف آيه 110 ) .  وَ لَوْ أَنَّ ما فِي الْأَرْضِ مِنْ شَجَرَةٍ أَقْلامٌ وَ الْبَحْرُ يَمُدُّهُ مِنْ بَعْدِهِ سَبْعَةُ \r\n\r\n","description":"","footnote":"","page_name":" 83 ","page_number":83},
  {"content":"\r\n\r\n أَبْحُرٍ ما نَفِدَتْ كَلِماتُ اللَّهِ إِنَّ اللَّهَ عَزِيزٌ حَكِيمٌ  ( لقمان 28 ) .\r\nو بسبب همان علم ثانى ، روح كلى كه همان معنى مجرد است با كلمه وجودى خارجى كه ظهور به حسب عين است ملاقى شد كه چنانچه معانى مختفيه در نفس بحسب كلمات خود را نشان مى دهند ، همچنين به كلمات وجودى اشياء آن معانى مجرده و آثارشان ظاهر گشت . و آنجا افق عالم امر است كه عالم جسمانيات يعنى نظم كيانى از آنجا ظاهر مىشود ، و از آن مقام طلوع مىكند ، و از آن بطون و كمون بروز مى نمايد .\r\nو پس از آن عرشى و كرسى و هفت آسمان و با آنچه در آنها است ، پديد آمدند . و همه به تسبيح و تحميد او مشغول اند . و اين عالم خلق است و قوس نزولى بدان پايان مييابد سپس موجودات حول مبدأ دور ميزنند و پديد آورنده خود را طلب مى كنند و از عالم خلق بسوى عالم امر صعود مى كنند تا بمبدأ به وصف فردانيت رجوع كنند و فناء در توحيد يابند و بمعاد خود برسند الله يبدأ الخلق ثم يعيده ثم اليه راجعون .\r\nبدانكه مبناى توحيد عرفانى وحدت شخصى وجود است و مبناى توحيد حكمى وحدت تشكيكى وجود است معلم در فص دوازدهم اشارت بمبناى اول كرده است و در اينجا بمبناى ثانى طرح سخن فرموده است .\r\nجهان هستى يك محيط نورى غير متناهى است كه هر مرتبه آن حكمى دارد و اين مراتب وجودى هر مرتبه اى كه از قوس نزولى پايين ميايد اخس از مرتبه فوقش است و در قوس صعودى كه بالا ميرود هر مرتبه اى كه فراتر است اشراف از مادونش است  يُدَبِّرُ الْأَمْرَ مِنَ السَّماءِ إِلَى الْأَرْضِ ثُمَّ يَعْرُجُ إِلَيْهِ فِي يَوْمٍ كانَ مِقْدارُهُ أَلْفَ سَنَةٍ مِمَّا تَعُدُّونَ  ( السجدة 6 ) .\r\nو بدانكه الفاظ روازن و رسوم و علائم حقائق اند از اين روازن بايد معانى را نگريست كه تحصيل علم اين است نه آنجايى را از مقام\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nقدسش تنزل داد كه دأب جهان است .\r\nو چنان كه در نكته 493 هزار و يك نكته گفته ايم : بينايان اينجاييها را روازن آن سويى مى بينند ، و نابينايان آنسويى را در قوالب اينجاييها در آورند .\r\nو بايد بدانى كه تجافى در دار وجود محال است هميشه لفظ ، لفظ است و معنى ، معنى . در روح و كلمه نيك دقت كن و در عبارت و يغشى السدرة ، يغشى درست تأمل كن بلكه سوره مباركه نجم را با تدبر قرائت كن  أَ فَلا يَتَدَبَّرُونَ الْقُرْآنَ أَمْ عَلى قُلُوبٍ أَقْفالُها  ( سوره محمد آيه 25 ) .\r\nو بدانكه نور از اجرام علويه مستقيم به زمين فرود نميايد و حركت از زمين بكرات بالا مستقيم صورت نميگيرد بلكه استداره اى و كمانى است . چنان كه تموج آب استداره اى است كه اگر سنگى بر آب افكنيم ، امواج آن همه دائره اى صورت مى گيرد . و تموج هوا از حرف زدن ، و از زنگ زدن كه امواج صوتيه مستديره از هوا حادث مى شوند .\r\nاينها را وسيله قرار ده براى دريافت قوس نزولى و قوس صعودى اشياء كه از دو خط مستقيم شكل پيدا نميشود ولى از دو خط كمانى صورت مى گيرد و كثرت از دو قوس است خيلى بايد در قاب قوسين دقيق شد جناب فيض قدس سره در تفسير شريف صافى فرمود :\r\nو هو تمثيل للمقدار المعنوى الروحانى بالمقدار الصورى الجسمانى و القرب المكانى بالدنو المكانى تعالى الله عمايقول المشبهون علوا كبير فسر الامام عليه السلام مقدار القوسين به مقدار طرفى القوس الواحد المتعطفين كأنه جعل كلا منهما قوسا عليحدة فيكون مقدار مجموع القوسين مقدار نوس الواحد و هى المسماة بقوس الحلقة و هى قبل ان يهيأ للر مى فانها حينئذ تكون شبه دائرة و الدائرة تنقسم بمايسمى بالقوس و فى التعبير عن هذا المعنى به مثل هذه العبارة اشارة لطيفة الى أن السائر بهذا السير منه سبحانه ن‌زل و اليه صعد ان الحركة الصعودية كانت انعطافية و انها لم تقع على نفس المسافة النزولية\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nبل على مسافة أخرى كما حقق فى محله فسيره كان من الله و الى الله و فى الله و بالله و مع الله تبارك الله عزوجل و در اين مقام در تفسير شيخ عارف محيى الدين نكاتى بس شريف است بدانجا رجوع شود .\r\nو فى الكافى عن الصادق ( ع ) قيل ما قاب قوسين أو أدنى ؟ قال ( ع ) : ما بين سيتها الى رأسها .\r\nو بدانكه رواياتى كه درباره سدره از معصوم عليهم السلام روايت شده اكثر آنها تشبيه معقول بمحسوس است . و لطائف و اشاراتى است براى ادراك معانى حقيقيه . و عن رسول الله كما فى تفسير النيشابورى رأيت على كل ورقة من ورقها ملكا قائما يسبح الله تا اينكه نيشابورى گويد و المحققون على انها انوار الله تعالى تجلى للسدرة كما تجلى للجبل لكن السدرة كانت أقوى من الجبل و محمد صلى الله عليه و آله كان اثبت من موسى فلم يضطرب الشجرة و لم يصعق محمد صلى الله عليه و آله و روايات سدره گوناگون است عاقل را اشاره كافى است .\r\nو بدانكه عرش خانه بام است و عرش زمين آسمان و عرش عالم جسمانى جسم كل كه قدما آن را فلك اطلس و فلك الافلاك و معدل النهار و فلك اعلى و محدد الجهات ميناميدند و عرش و كرسى در عبارت معلم فلك اعلى و فلك ثوابت است و جناب علامه شيخ بهاءالدين قدس سره در تشريح الافلاك فرمود : كه فلك اعلى و فلك ثوابت بلسان شرع بعرش و كرسى تعبير مىشود . ولى اين عرشها همه سايه عرش جهان هستى است كه الرحمن على العرش استوى . و نيز عرش در اين عالم آن تخت و كرسى است كه عالم و خطيب و امير و حاكم و امثالهم بر آن آيند تا به اين استعلاى ظاهر كه حاكى و نماينده استعلاى باطن است تنفيذ علم و تثبيت حكم شود كه كرسى مقام بروز اقتدار آن كسى است كه بر وى قرار گرفته است . همچنين عرش الله . پس بدان كه معانى قرآن همه در طول هم اند و همچنين معانى اخبار . سخن را به ذكر اين حديث شريف كوتاه كنيم :\r\nقرطبى در تفسير سوره نجم ، پس از نقل طائفه اى از اقوال مفسرين\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nدر بيان « النجم » گويد : و قال جعفر بن محمد بن على بن الحسين رضى الله عنهم : والنجم يعنى محمدا ( ص ) اذا هوى اذا نزل من السماء ليلة المعراج ( ج 17 ص 83 ) .\r\nو اينكه معلم فرمود و يأتونه كل فردا ، اشاره به قول خداوند متعال است :    إِنْ كُلُّ مَنْ فِي السَّماواتِ وَ الْأَرْضِ إِلَّا آتِي الرَّحْمنِ عَبْداً لَقَدْ أَحْصاهُمْ وَ عَدَّهُمْ عَدًّا وَ كُلُّهُمْ آتِيهِ يَوْمَ الْقِيامَةِ فَرْداً    ( آخر سوره مريم ) آرى همه عبدند و عبد از خود چيزى ندارد و مالك آنها حساب همه شانرا رسيده است و همه را شماره كرده است و روزى بيايد كه عبديت تو برايت مكشوف شود كه فرد و مجرد از همه در نزد وى باشى كه سر انجام حتى تويى تو را از تو مى گيرند و تمام نسبتهاى تو قطع مىشود مگر همان نسبت به حق باقى مى ماند .\r\nدر نكته 556 هزار و يك نكته آمده است كه « : بالاخره همه چيز را از تو مى گيرند حتى تو اى تو را . و مى رسى به جائى كه ما يا بى اوست و بس .  إِنْ كُلُّ مَنْ فِي السَّماواتِ وَ الْأَرْضِ إِلَّا آتِي الرَّحْمنِ عَبْداً   لَقَدْ أَحْصاهُمْ وَ عَدَّهُمْ عَدًّا   وَ كُلُّهُمْ آتِيهِ يَوْمَ الْقِيامَةِ فَرْداً  ( سوره مريم آيه 96 )\r\n هر چيز كه ديدم همه بگذاشتنى بود \r\n جز ياد تو اى دوست كه آن داشتنى بود \r\n فَإِذا نُفِخَ فِي الصُّورِ فَلا أَنْسابَ بَيْنَهُمْ  ( سوره مؤمنون آيه 102 ) . فى المجمع عن النبى صلى الله عليه و آله و سلم : كل حسب و نسب منقطع الا حسبى و نسبى . در ديوان راقم آمده است :\r\n از سود و زيان گذر كه بايد گذرى \r\n از هر دو جهان گذر كه بايد گذرى \r\n خود را چه كنى كه رهزن تست خوديت \r\n از رهزن جان گذر كه بايد گذرى \r\nو چون آخر الامر فرد بسوى او برگشتن است از هم اكنون بموت\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nاختيارى فرد و مجرد شو كه تا از تعلق بعلائق و حبائل جسمانى رهايى نيابى ، بسر منزل مقصود نميرسى به هوش باش كه اين دار دار مقام نيست بلكه نشأه كسب و كار است الدنيا مزرعة الاخرة و اين روزها و ماهها براى ما فراسخ و مراحل است و همه مسافريم كه يك آن قرار نداريم و بسير سريع در راهيم و بازگشت همه بسوى خداى متعال است انا لله و انا اليه راجعون .\r\nتبصره : در اطلاق عالم بر علم ربوبى كه از صقع ذات واجبى است فقط به اعتبار است . اين مطلب در تمهيد القواعد ابن تركه ( ص 95 ط 1 ) و در نكته 713 هزار و يك نكته عنوان شده است فراجع .\r\nقوله : ثم يدور على المبدأ ، تعبيرى بسيار لطيف است و ناظر به كلام شيخ يونانى افلوطين است كه نفس بر عقل دائر است و عقل بر خير اول محض . به اسفار رجوع شود ( ج 2 ط 1 ص 174 ) . و نيز به شرح قيصرى بر فصوص الحكم ( ص 145 ط 1 ) .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\n\r\nفص 19 [ در اثبات وجود حق تعالى به برهان ان ، و برهان صديقان است 
  ]\r\nلك أن تلحظ عالم الخلق فترى فيه أمارات الصنعة ، ولك أن تعرض عنه و تلحظ عالم الوجود المحض و تعلم انه لابد من وجود بالذات ، و تعلم كيف ينبغى علية الوجود بالذات . فان اعتبرت عالم الخلق فانت صاعد ، و ان اعتبرت عالم الوجود المحض فأنت نازل ، تعرف بالنزول أن ليس هذا ذاك ، و تعرف بالصعود أن هذا هذا ( أن هذا هوذاخ ) سنريهم آياتنا فى الافاق و فى انفسهم حتى يتبين لهم أنه الحق أولم يكف بر بك أنه على كل شى شهيد ( آخر حم السجدة فصلت ) .\r\nترجمه : تو را رسد كه عالم خلق را لحاظ كنى پس در آن أمارات صنع را بنگرى ، و تو را رسد كه از آن روى برتابى و عالم وجود محض را لحاظ كنى و ( از هر دو طريق ) بدانى كه ناگزير بايد وجودى بالذات باشد ، و بدانى كه چگونه عليت ذاتى سزاوار وجود است . پس اگر عالم خلق را اعتبار كردى صاعدى ، و اگر عالم وجود محض را اعتبار كردى نازلى ، بنزول ميشناسى كه اين آن نيست و بصعود ( همين قدر ) ميشناسى كه اين اين است سنريهم آياتنا الاية .\r\n\r\nبرهان ان و برهان صديقان\r\nبيان : اين فص به دو طريق در اثبات وجود حق تعالى است : يكى طريق استدلال به برهان ان ، و ديگر طريق شهود و عرفان كه برهان صديقين است .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nقوله : فترى فيه أمارات الصنعة ، وحدت صنع اصلى قويم در توحيد است . وحدت عالم دال بر وحدت مبدأ است لو كان فيهما آلهة الا الله لفسدتا . ارسطو گويد : عالم يك عالم است با اعضاى مختلف مثل انسان ، و اين دلالت بر وحدت خالق آن مىكند .\r\nامام صادق عليه السلام در آخر توحيد مفضل ( بحارج 2 ص 47 ط 1 ) ارسطو را به بزرگى ياد مىكند كه وى مردم را از وحدت صنع و تقدير و تدبير نظام أحسن عالم به وحدت صانع مقدر مدبر آن ، رهبرى كرده است :\r\nو قد كان من القدماء طائفة انكروا العمد و التدبير فى الاشياء ، و زعموا أن كونها بالعرض والاتفاق و كان مما احتجوا به هذه الاناث التى تلدغير مجرى العرف و العادة كالانسان يولدنا قصا أوزائدا اصبعا و يكون المولود مشوها مبدل الخلق ، فجعلوا هذا دليلا على أن كون الاشياء ليس بعمد و تقدير بل بالعرض كيف ما اتفق أن يكون .\r\nو قد كان ارسطاطاليس رد عليهم فقال : ان الذى يكون بالعرض و الاتفاق انما هو شى يأتى فى الفرط مرة لاعراض تعرض للطبيعة فتريلها عن سبيلها و ليس بمنزلة الامور الطبيعية الجارية على شكل واحد جريا دائما متتابعا . . . الخ .\r\nو شيخ رئيس ابو على در فصل چهاردهم مقاله اولى طبيعيات شفاء ( ج 1 ص 29 ط رحلى ) در رد نقض حجج قائلين به بخت و اتفاق همين سبك و شيوه ارسطو را پيش گرفته است كه بالعرض و بالاتفاق يك بار است نه دائمى .\r\nعارف رومى در دفتر اول مثنوى گويد :\r\n هيچ گندم كارى و جو بر دهد \r\n ديده اى اسبى كه كره خر دهد \r\nقوله : و تعلم كيف ينبغى علية الوجود بالذات ، در طبع حيدر آباد\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nدكن چنين آمده است : و تعلم كيف يبتنى عليه الوجود بالذات كه بجاى ينبغى ، يبتنى است ، و بجاى علية ، عليه جار و مجرور . و در بعضى از نسخ ينبغى عليه بجار و مجرور است . ولى مختار ما اين است كه عبارت صحيح همانست كه در متن آورده ايم و بدان نهج ترجمه كرده ايم . و جار و مجرور بالذات متعلق به عليت است نه به الوجود .\r\nقوله : و تعلم أنه لابد من وجود بالذات ، و تعلم كيف ينبغى علية الوجود بالذات ، متعلق به هر دو طريق است يعنى لك أن تلحظ عالم الخلق فترى فيه أمارات الصنعة و تعلم أنه لابد . . . الخ ، و همچنين در طريق دوم : و لك أن تعرض عنه و تلحظ عالم الوجود المحض و تعلم انه لابد . . . .\r\nقوله : فانت صاعد . . . فانت نازل ، بدانكه هر مرتبه ما فوق بطونست نسبت به ما تحت و ما تحت ظهور است نسبت به ما فوق . و بعبارت ديگر هر طرف اعلى نسبت به طرف اسفل بطونست و شهود علمى گويند ، مثلا مرتبه ذات نسبت به مرتبه صفات بطون است و شهود علمى است ، و همچنين مرتبه صفات نسبت بمرتبه عقول و نفوس بطونست و شهود علمى است ، و عالم مثال بطونست نسبت به عالم ملك كه سماوات و ارض باشد .\r\nو بدانكه در حكمت عمده در صناعات خمس برهان است و پس از آن خطابه و سپس جدال به نحو احسن است .\r\nقوله تعالى :  ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ وَ جادِلْهُمْ بِالَّتِي هِيَ أَحْسَنُ  ( سوره نحل آيه 126 ) .\r\nبرهان آن قياسى است كه مقدماتش قضاياى يقينيه و منتج و نتيجه يقينى است . و آن بر دو قسم است : برهان لم ، و برهان ان . در اولى از علت علم به معلول تحصيل كردن است ، و در دومى به عكس آن . و برهان لم أرجح و اشرف از برهان ان است زيرا كه علم به علت مستلزم علم بمعلول معين است ، و علم به معلول مستلزم علم بعل‌ة ما است . از اين رو اهل معقول در كتب حكميه آورده اند كه علت ، حد تام معلول است ، و\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nمعلول حد ناقص آن . مرحوم حاجى در لالى منظومه گويد :\r\n برهاننا باللم والان قسم \r\n علم من العلة بالمعلول لم \r\n وعكسه ان و لم اسبق \r\n وهو باعطاء اليقين أوثق \r\nبدان كه الطرق الى الله بعدد انفاس الخلائق ، در اين فص دو طريق در معرفت بارى تعالى اعنى در اثبات وجود واجب بذاته گفته آمد : يكى طريق متكلمين و حكماى طبيعى كه استدلال از آثار به مؤثر آنها است كه هر اثر نمودار دارايى مؤثر خود است ، يعنى به برهان ان كه از معلول به علت پى بردن و به منهج قوس صعود فرا رفتن است .\r\nو ديگر طريق شهود و عرفان كه برهان صديقين است . و اين طريقه الهيين بلكه متألهين از أعاظم عرفاء و اكابر حكماء است كه اعتبار حقيقت وجود من حيث هو وجود ، و نظر در احوال آن كردن ، و به منهج قوس نزول فرود آمدن است . و اين طريق أولى از اولى و اشرف از آنست چنان كه در شرح اين فص و فص بعد دانسته مىشود .\r\nبعضى طريق دوم را برهان لم گرفتند كه در تبصره آتى مى آوريم ، ولى سياق عبارت فص به برهان صديقين شايسته و با آن سازگار است ، علاوه اين كه برهان لم در اين مقام به معنى شبه لم است .\r\nبيان طريق اول اينكه چون در عالم خلق يعنى آفرينش جهان تامل و نظر كنى از آثار صنع محكم و نظام متين و متقن جهان و از تمام صنع و اتصال تدبير پى مى برى كه جهان را ناگزير است از جهانبازى كه صانعى است غير مصنوع و خالقى است غير مخلوق ، و وجودى است قائم بذاتش و عليت عين ذات او است چه دور و تسلسل باطل است ، علاوه اينكه دور خود مستلزم تسلسل است . پس عالم منتهى مىشود به طرفى يعنى بوجودى كه از سلسله ممكنات خارج است و خود واجب بالذات است .\r\nبيان طريق دوم اينكه چون در هستى صرف و وجود محض كه\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nمتن واقع است نظر كنى بديده بصيرت دريابى كه حقيقت وجود قائم بذات خود و حق محض است و جز او نيست و آنچه را كه جز او خوانى و دانى در حقيقت همه باطل الذاتند و سپس از سير در اينحقيقت باطوار و شؤون جمالى و جلالى آن پى ميبرى كه اين سلطان را بايد چنين اقتدار و استواء و چنان سطوت و شوكت ، و آنچنان جنود ، و اينچنين عبيد ، و آنچنان اسماء و صفات ، و اينچنين افعال و آثار ، و آنچنان دار و امر و نهى باشد كه :\r\n آفتاب آمد دليل آفتاب \r\n گردليلت بايد از وى رومتاب \r\n از وى ارسايه نشانى مىدهد \r\n شمس هر دم نور جانى ميدهد \r\n سايه خواب آرد تو را همچون سمر \r\n چون بر آيد شمس انشق القمر \r\nحضرت امام امير عليه السلام فرمود : يا من دل على ذاته بذاته .\r\nو از حضرت امام سيد الشهداء عليه السلام در دعاى عرفه است : منك اطلب الوصول اليك و بك استدل عليك .\r\nو از حضرت امام سيد الساجدين عليه السلام است : بك عرفتك و انت دللتنى عليك ولو لا انت لم أدر ما انت . و نحو آنها در كلام اهل عصمت عليهم السلام كه حق را به حق شناسند نه به خلق .\r\n من به يارم شناختم يارم \r\n نى بنقش و نگار پندارت \r\n حق را بخلق هر كه شناسد نه عارف است \r\n حق را به حق شناس كه عارف چنين بود \r\nتبصره : آن كه گفته ايم : تمام صنع و اتصال تدبير ، اشاره به حديثى است كه صدوق درباب رد بر ثنويه و زنادقه از كتاب توحيد ( ص 254 چاپ سنگى ) باسنادش از هشام بن حكم روايت كرده است كه قال : قلت لابى عبدالله عليه السلام : ما الدليل على أن الله واحد ؟ قال : اتصال\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nالتدبير و تمام الصنع ، كما قال عزوجل : لو كان فيهما آلهة الا الله لفسدتا .\r\nو چون عالم خلق را اعتبار كنى يعنى سفر از خلق به حق كنى صاعدى يعنى از سفل كه ممكن است به علو كه واجب است ارتقاء كردى و چون عالم وجود محض را اعتبار كنى نازلى يعنى از حق بخلق سفر كردى و از عالى بدانى فرود آمدى . . . به نزول مى شناسى كه وجود عين حق است و ماسوايش باطل ذلك  بِأَنَّ اللَّهَ هُوَ الْحَقُّ وَ أَنَّ ما يَدْعُونَ مِنْ دُونِهِ هُوَ الْباطِلُ وَ أَنَّ اللَّهَ هُوَ الْعَلِيُّ الْكَبِيرُ  ( سوره الحج آيه 63 ) و بصعود فقط باطل را مى شناسى و حق محض را نشناختى و تميز بين حق و باطل نداده اى چنان كه در فص بعد نيز متذكر مىشود .\r\nمعلم از صدر آيه كريمه يعنى سنريهم آياتنا فى الافاق و فى انفسهم حتى يتبين لهم انه الحق طريق اول را خواسته است كه طريق استدلال است ، و از ذيل آن يعنى اولم يكف بربك انه على كل شى شهيد طريق دوم را كه طريق شهود و عرفان است اراده كرده است و آن دو را به ترتيب آيه كريمه ذكر كرده است كه اكثرى مردم خلق را ظاهر مى بينند و خالق را باطن مى دانند ، و از خلق پى به خالق مى برند . چنان كه در بسيارى از آيات و اخبار مى بينى كه حق جل و على و سفراى او با آنها به همين نحوه سلوك مى كردند چنان كه اميرالمؤمنين عليه السلام در خطبه 150 نهج البلاغة ميفرمايد : الحمدلله الدال على وجوده بخلقه .\r\nو با اوحدى از مردم كه اصحاب سرشان بودند و نيروى عقلى داشتند كه كلم الناس على قدر عقولهم بطريق دوم . چنان كه حضرت سيد الشهداء عليه السلام در دعاى شريف عرفه مى فرمايد : الغيرك من الظهور ماليس لك حتى يكون هو المظهر لك متى غبت تحتاج الى دليل يدل عليك الخ .\r\nعارف شبسترى در گلشن راز نيكو گفته است :\r\n محقق را كه وحدت در شهود است \r\n نخستين نظره بر نور وجود است \r\n\r\n","description":"","footnote":"","page_name":" 94 ","page_number":94},
  {"content":"\r\n\r\n دلى كز معرفت نور و صفا ديد \r\n زهر چيزى كه ديد اول خدا ديد \r\n حكيم فلسفى چون هست حيران \r\n نمى بيند ز اشيا غير امكان \r\n زامكان مىكند اثبات واجب \r\n از اين حيران شد اندر ذات واجب \r\n گهى از دور دارد سير معكوس \r\n گهى اندر تسلسل گشته محبوس \r\n همه عالم ز نور اوست پيدا \r\n كجا او گردد از عالم هويدا \r\n زهى نادان كه او خورشيد تابان \r\n زنور شمع جويد در بيابان \r\nتبصره : ابن سينا قدس سره در آخر نمط چهارم اشارات و مولا صدرا رضوان الله تعالى عليه در الهيات اسفار نيز همين آيه كريمه را در برهان صديقين آورده اند ولى جناب شيخ رئيس از مفهوم موجود كه مقسم بحثش قرار داد ، پيش آمده است نه از عين خارجى وجود . و طريق صواب اين است كه فارابى و ملاصدرا مشى كردند كه سلوك عرفاء شامخين نيز برهمين نهج است چه وجود عين حقائق خارجيه است و احديت حقيقة الحقائق كه وجود عينى مقابل مفهوم است همه را فرا گرفته حتى مفهوم مقابلش را هم .\r\nو شيخ عارف محيى الدين عربى بيانى ديگر بس لطيف در سنريهم آياتنا فى الافاق و فى انفسهم در اوائل فص نوحى كتاب شريف فصوص الحكم آورده است فراجع .\r\nتبصره : ديگر : بدانكه حق جل و على خود علت تامه ماسوايش ، و برهان لم قاطبه موجودات است و علة العلل و مبدأ كل است . او را علتى نيست تا بتوان از علت وى اثبات وجودش كرد پس اطلاق\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nبرهان لم اگر به طريق دوم تجويز كنيم بتوسع در لفظ است و در حقيقت شبيه لم و بمنزلة لم است چنان كه اساطين فن در كتب حكيمه متذكرند كه الدليل على وجود الحق المبدع انما يكون بنحو من البيان الشبيه بالبرهان اللمى ( ج 1 اسفار فصل فى بعض احكام الممتنع بالذات ) ( ص 58 شرح شنب غازانى و ص 53 الهيات مرحوم استاد فاضل تونى ) .\r\nدر برهان صديقين چون از حقيقت وجود و عين هستى كه مساوى حق سبحانه است فرود آمدى جواهر اين عالم أدنى را ، ظلال جواهر عالم أعلى مى يا بى .  أَ وَ لَمْ يَرَوْا إِلى ما خَلَقَ اللَّهُ مِنْ شَيْءٍ يَتَفَيَّؤُا ظِلالُهُ عَنِ الْيَمِينِ وَ الشَّمائِلِ سُجَّداً لِلَّهِ وَ هُمْ داخِرُونَ  ( سوره النحل آيه 49 ) .\r\nو همه را به عين اليقين أشعه و عكوس و ظلال آن شمس حقيقت مى بينى . و او را اصل و مقوم كل شى مى دانى . و امكان ما سوى الله را كه فقر نورى و احتياج وجودى آنها به آن ذات قائم به خود است مشاهده مى كنى .\r\n هنگام تنگدستى در عيش كوش و مستى \r\n كاين كيمياى هستى قارون كند گدا را \r\nو در عالم ارواح كه عقول مجرده اند ، اگر چه كمالاتشان بالفعل موجود است ولى نقائصشان را از جهت احتياج و امكانشان بحسب وجودات متعينه و ذوات متقيده آنها مى نگرى . و علت حاجت به علت را در ماهيات امكانشان ، و در وجودات قصورشان مى شناسى . و در حقيقت هويات وجوديه را از مراتب تجليات ذاتش و لمعات جمال و جلالش ادراك مى كنى كه همه ظهورات نورش و شئونات ذاتش هستند نه امور مستقله و ذوات منفصله .\r\nو در اين مقام ، خويشتن را به حقيقت بيكرانى پيوسته و لكن مقيد به تعين خاص مى بينى . و زبان حالت درباره حقيقت و تعين تو\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nاين است :\r\n من ملك بودم و فردوس برين جايم بود \r\n آدم آورد در اين دير خراب آبادم \r\nو در اينجا از زبان بابا افضل رضوان الله تعالى عليه گويمت :\r\n اى در طلب آنكه لقا خواهى يافت \r\n وقتى دگر از فوق سما خواهى يافت \r\n با تست خدا و عرش اعظم دل تست \r\n با خود چو نيابيش كجا خواهى يافت \r\nچون نظر در حقيقت هستى كردى دانستى كه عالم خلق مبتنى بر حقيقتى قائم بذاته است و جهان هستى واقع محض و عين حقيقت است ، بر عقيدت واهى موهون سوفسطائى منكر واقع كه مى گويد همه خيالات و پندارند ، كريمه و ان اوهن البيوت لبيت العنكبوت مى خوانى .\r\nدر اين مقام نقل نكته 617 هزار و يك نكته مناسب مى نمايد :\r\n\r\nكلامى با شيخ رئيس در برهان صديقان\r\nشيخ رئيس ابوعلى سينا و علامه ابن فنارى و صائن الدين على بن تركه و صدرالمت‌الهين هر يك در اقامه برهان بر مسائل عرفان سهمى بسزا دارد و خوش نقشى را پيش كشيده است .\r\nجناب شيخ ، بهجت و سرور را در نمط هشتم و مقامات عارفين را در نمط نهم ، و اسرار آيات را در نمط دهم بر كرسى برهان نشانده است و به نحو أحسن و اعلى از عهده چنين امر خطير بر آمده است . اما در توحيد عارفان كه توحيد صديقين است سخت سست است و راهى را كه پيموده است نادرست است . زيرا كه از راه مفهوم وجود پيش آمده است .\r\nصدرالمتالهين در فصل دوم موقف اول الهيات اسفار ( ص 5 ) بر وى همين اعتراض را دارد . و ما در رساله وحدت از ديدگاه عارف\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nو حكيم تا حدى در پيرامون آن بحث كرده ايم . در دفتر دل هم ثبت شده است كه :\r\n سخن بنيوش و بسپارش بخاطر \r\n كه فرق منفطر چبود ز فاطر \r\n عرب گويد انفطرت الانوار \r\n من أغصان الشجر ، اى مرد بيدار \r\n نه اغصان از شجر يابد رهايى \r\n نه انوار است و اغصان را جدايى \r\n اگر انوار و اغصان جز شجر نيست \r\n خدا هست و دگر حرف دگر نيست \r\n زمين انوار و اغصانش سماوات \r\n شجر هم فاطر واجب بالذات \r\n چو هر فرعى به اصلش عين وصل است \r\n غذاى فرع هم از عين اصل است \r\n ترا فرع شجر از وى نمونه است \r\n غذاى ممكن از واجب چگونه است \r\n چو ابراهيم و يوسف باش ذاكر \r\n جناب حق تعالى را به فاطر \r\n كه بى دور و تسلسلهاى فكرى \r\n بيابى دولت توحيد فطرى \r\n ترا صد شبهه ء ابن كمونه \r\n نماند خردلى بهر نمونه \r\n به بينى بى زهر چون و چرايى \r\n خدا هست و كند كار خدايى \r\n درين مشهد رسيدى بى كم و كاست \r\n به برهانى كه صديقان حق راست \r\n\r\n","description":"","footnote":"","page_name":" 98 ","page_number":98},
  {"content":"\r\n\r\n اشارات ارچه در حسن صناعت \r\n مر او را بيگمان باشد براعت \r\n و ليكن از ره مفهوم موجود \r\n به زعمش راه صديقانه پيمود \r\n كجا برهان صديقين و مفهوم \r\n حديث ظل و ذى ظل است معلوم \r\n\r\n","description":"","footnote":"","page_name":" 99 ","page_number":99},
  {"content":"\r\n\r\n\r\nفص 20 [ اين فص تتمه و نتيجه فص قبلى است 
  ]\r\nاذا عرفت أولا الحق عرفت الحق و عرفت ماليس به حق . و ان عرفت الباطل أولا عرفت الباطل و لم تعرف الحق على ماهو حقه ( كما هو حقه خ ) . فانظر الى الحق فانك لاتحب الافلين ، بل توجه بوجهك الى وجه من لايبقى الاوجهه .\r\nترجمه : هرگاه در اول حق را شناختى و هم غير حق را ، و اگر در اول باطل را شناختى باطل را شناختى و حق را چنان كه بايد نشناختى . پس نظر بسوى حق كن كه تو آفلان را دوست ندارى ، بلكه وجه خود را بوجه كسى كه جز وجه او باقى نميماند توجه ده .\r\nبيان : اين فص تتمه و نتيجه فص قبلى است . طريق دوم فص سابق ، برهان صديقان در اثبات واجب بذاته بود كه از مشاهده حق محض و وجود بحت بود و سپس از آن به برهان لم ، سير در اطوار شئونى او چه مرجع عليت در نزد اين فريق به تطور و تشأن آنست و ظهور علت منشأ ظهور معلول است بدون عكس . بلكه تعبير به علت و معلول در چشم يكتابينشان خالى از تسامح نيست . و در حقيقت لسان حالشان اين است كه اولم يكف بر بك انه على كل شى شهيد ، و متى غبت حتى تحتاج الى دليل يدل عليك . فروغى بسطامى را است :\r\n كى رفته اى ز دل كه تمنا كنم ترا \r\n كى بوده اى نهفته كه پيدا كنم ترا \r\n\r\n","description":"","footnote":"","page_name":" 100 ","page_number":100},
  {"content":"\r\n\r\n غيبت نكرده اى كه شوم طالب حضور \r\n پنهان نگشته اى كه هويدا كنم ترا \r\n با صد هزار جلوه برون آمدى كه من \r\n با صد هزار ديده تماشا كنم ترا \r\nو چون علة العلل خود معرف و مبين كل است ، غير او معرف حقيقى او نخواهد بود زيرا كه ظلمت دليل نور نگردد ، و ظل معرف حرور نشود ، علاوه اين كه غيرتش غير در جهان نگذاشت .\r\nپس چون اول حق جل و على را شناختى هم او را شناختى و هم غير او را . غيرى كه همه شئون ذات و مظاهر اسماء حسنى و مجالى صفات عليايش هستند و همه از او منفطرند .\r\n گرباد نبودى كه سر زلف تو برداشت \r\n آن عارض زيباى تو ما را كه نمودى \r\nو در اين مقام شهود مى بينى كه جز او همه هالك و فانى اند كل شى هالك الاوجهه كه جميع صور روحيه و جسميه به آن حقيقة الحقائق قائم اند و نعم ما قال مؤيد الدين الجندى فى شرح فصوص الحكم لمحيى الدين العربى من ان مشرب التحقيق الاتم يقتضى أن لاتخلو الارواح عن مادة . و كما ان الصور الجسمية لايستغنى فى الوجود عن المادة ، فكذلك الصور الروحية لابد لها من مادة صالحة لتصور تلك الصور وهى حقيقة الحقائق و جوهر الجواهر و هوية الكل واصلها و هيولاها الحاملة لصور و جوبها و امكانها .\r\nو نيز گويد : من عرف شيئا من العالم ، او عرفه عريا عن الحق فما عرفه ولا عرفه على ماهو عليه . و كذلك بالعكس من عرف الحق او عرفه فى زعمه بريا عن العالم و عريا عنه فما عرفه ولاعرفه ( ص 24 ط 1 شرح ميبدى بر ديوان منسوب به امير عليه السلام ) .\r\nاما اگر اول ممكنات باطل الذات را شناختى همينقدر مى دانى\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nكه آنها را خالقى و صانعى است اما چگونه موجودى است برايت معلوم نيست .\r\nو چون اعتبار حق و معرفت وى مستلزم علم بيشتر و تميز بين حق و باطل است ، يعنى از معرفت ، خلق نيز حاصل مىشود پس نظر به حق كن كه اوست و بس .\r\n پناه بلندى و پستى تويى \r\n ندانم چه اى هر چه هستى تويى \r\nو با آفلان كه در حد ذات خود ساقط اند دل مبند ، و از ملت ابراهيم خليل باش ولا احب الافلين گو ، و ذات خود را به ذات او متوجه ساز كه خود جدولى از بحر بيكران وجودى ، و بگو : انى وجهت وجهى للذى فطر السموات والارض ، و پيوسته ديده بر جمال دل آراى او بدار\r\n دوست بگو دوست كه يادش نكوست \r\n تا نگرى نيست جز او اوست اوست \r\n همچو الف در همه آفاق جفر \r\n از بلد و خانه و اقليم و كوست \r\n ماه و ستاره است و فروزنده مهر \r\n كوه و در و خشك وتر و بحر و جوست \r\n اسم فراوان و مسمى يكى است \r\n آب يكى كوزه و جام و سبوست \r\n ياد خدا مشك دهان است و دل \r\n خه كه دهان و دل تو مشكبوست \r\n آينه دل چو شود صيقلى \r\n بنگريش با دل تو روبروست \r\n وصف دل و وصف خداوند دل \r\n وقت مع الله يكى مو بموست \r\n بلكه در آنگاه به حق اليقين \r\n او بود اندر دل و دل اندروست \r\n\r\n","description":"","footnote":"","page_name":" 102 ","page_number":102},
  {"content":"\r\n\r\n آنچه در آنحال بجا آورى \r\n خارج از حوصله گفتگوست \r\n از نفس قدسى روح القدس \r\n در حسن آملى اين هاى و هوست \r\nعارف شبسترى در گلشن راز فرمايد :\r\n خليل آسا برو حق را طلب كن \r\n شبى را روز و روزى را بشب كن \r\n ستاره با مه و خورشيد اكبر \r\n بود حس و خيال و عقل انور \r\n بگردان زان همه اى راه رو روى \r\n هميشه لا احب الافلين گوى \r\nتبصره : در رساله وحدت از ديدگاه عارف و حكيم تقريرى در برهان صديقين داريم كه شايد دلنشين تر باشد اگر خواهى رجوع كن ( ص 119 115 ط 1 ) . و بدانكه در بيان اين فص و سابق آن ، غرض ما اين نيست كه طريق دوم فص قبل ، در اثبات وجود حق سبحانه به برهان لم است ، بلكه مراد اين است كه علم از علة العلل بماسوايش بطريق لم است .\r\n\r\n","description":"","footnote":"","page_name":" 103 ","page_number":103},
  {"content":"\r\n\r\n\r\nفص 21 [ در عجز قواى مدرك ظاهر و باطن از احاطه علمى به حق سبحانه است 
  ]\r\nأليس قداستبان لك : أن الحق الواجب لاينقسم قولا على كثيرين فلايشارك ندا ولايقابل ضدا ، ولايتجزى مقدارا ولاحدا ولايختلف ماهية و لاهوية ولايتغاير ظاهرية و باطنية ؟ فانظر هل ماتقبله مشاعرك و تمثله ضمائرك كذلك ؟ لاتجده ( كذلك لايحده ط حيدر آباد دكن ) فليس ذلك الامبائنا له ، فهذا منه ، فدع هذا اليه فقد عرفته ( فقد عارفته ط حيدر آباد ) .\r\nترجمه : نه اين است برايت روشن شد كه : حق واجب از حيث حمل بر كثيرين منقسم نميشود و از اين روى مشاركت ندى و مقابل ضدى نمى باشد ، و از حيث مقدار و حد تجزيه نمى شود ، و از حيث ماهيت و هويت اختلاف ندارد ، و از حيث ظاهريت و باطنيت متغاير نيست ؟ پس ببين آنچه را كه مشاعرت مى پذيرد و ضمائرت تمثل مىدهد چنين است ؟ چنينش نمى يا بى پس مدرك تو مبائن حق واجب است ( يعنى پس آنچه را ادراك كرده اى جز اوست ) ، پس اين مدرك از اوست پس اين را به وى واگذار پس همانا كه او را شناختى .\r\n\r\nدر عجز قواى ظاهر و باطن از احاطه علمى به حق سبحانه\r\nبيان : اين فص در عجز قواى مدرك ظاهر و باطن از ادراك حق تعالى است كه احاطه علمى بر ذات بارى سبحانه محال است\r\n\r\n","description":"","footnote":"","page_name":" 104 ","page_number":104},
  {"content":"\r\n\r\n وَ لا يُحِيطُونَ بِهِ عِلْماً  ( سوره طه آيه 111 ) . و ادراك كه عبارت ديگر از علم است بدون احاطه تحقق نيابد و صورت نپذيرد .\r\n بعقل نازى حكيم تا كى \r\n بفكرت اين ره نميشود طى \r\n بكنه ذاتش خرد برد پى \r\n اگر رسد خس بقعر دريا \r\nدرباب تفسير قل هو الله احد كتاب توحيد صدوق روايت شده است كه قال الباقر عليه السلام الله معناه المعبود الذى أله الخلق عن درك مائيته وال‌احاطة بكيفيته . علاوه اين كه الله اسمى از اسماى وجود بسيط و هويت مطلقه است .\r\nدر فص اول دانستى كه وجود واجب بذاته ، هويت و ماهيت او يكى است ، يعنى ماهيت او عين انيت اوست كه انيت محض و صمد مطلق است . و در فص هفتم و هشتم دانستى كه وجود واجب بذاته ، منزه از ماهيت جنسيه و نوعيه است و لذا حمل بر كثيرين نميشود و چون حمل بر كثيرين نميشود متشارك اعنى مثل برايش مفروض نمى گردد زيرا دو چيز مثل هم ، متشارك در ماهيت و لوازم ماهيت اند . و در فص نهم دانستى كه به مقدار وحد تجزيه نمى شود . و در فص دهم نيز دانسته شد كه او را ند و ضد نيست . و در فص سيزدهم دانستى كه ظاهر او عين باطن اوست و بالعكس .\r\nحال نظر كن آنچه را كه در مشاعرت يعنى قواى مدركه ات از حواس ظاهر و باطن حاصل مىشود ، و آنچه را كه عقل تعقل كرده است بدان اوصافى است كه حق واجب را است ؟ نمى يا بى كه مدرك بمشاعر و ضمائرت آنچنان باشد . پس آن مدرك تو نيست مگر مبائن واجب و جز او . و هر موجود مبائن او ممكن است و ممكن صادر از او و مخلوق اوست . پس آن را به حق و اگذار كه از مظاهر اوست چنان كه ديگر موجودات همه مخلوق اويند و به دو واگذار شده اند .\r\n مطلق كه بود زهر صفت پاك \r\n هرگز نتوان نمود ادراك \r\n\r\n","description":"","footnote":"","page_name":" 105 ","page_number":105},
  {"content":"\r\n\r\n زيرا كه بعقل چون در آيد \r\n الب‌ته به صورتى بر آيد \r\n پس هر چه تو مى كنى خيالش \r\n باشد ز مظاهر جمالش \r\nو شيخ سعدى گويد :\r\n اى برتر از خيال و قياس و گمان و و هم \r\n وزهر چه گفته اند و شنيديم و خوانده ايم . \r\nو چون دانستى كه ذات واجب منزه است از اين كه عقل و حواس او را احاطه كنند كه ادراك بدون احاطه صورت نپذيرد پس او را شناختى . يعنى بدين حد شناختى كه عاجز از احاطه بكنه اويى كه عجز از ادراك را ادراك بدانيم . در حرف كاف ديوان منسوب به امير عليه السلام است كه :\r\n العجز عن درك الادراك اذراك \r\n والبحث عن سر ذات السر اشراك \r\nو در فص پنجاه و ششم مى آيد كه راهى به ادراك ذات احديت نيست بلكه بصفاتش دانسته و شناخته مىشود ، و نهايت راه به دو استبصار است به اين كه راه به دو نيست  يُحَذِّرُكُمُ اللَّهُ نَفْسَهُ وَ اللَّهُ رَؤُفٌ بِالْعِبادِ  ( سوره آل عمران آيه 28 ) .\r\nعارف معروف مجدودبن آدم سنائى غزنوى در حديقة الحقيقة نيكو گفته است :\r\n به خودش كس شناخت نتوانست \r\n ذات او هم به دو توان دانست \r\n عقل حقش بتوخت نيك بتاخت \r\n عجز در راه او شناخت شناخت \r\n به دليلى حواس كى شايد \r\n گوز بر پشت قبه كى پايد \r\n\r\n","description":"","footnote":"","page_name":" 106 ","page_number":106},
  {"content":"\r\n\r\n اى شده در شناخت خود عاجز \r\n كى شناسى خداى را هرگز \r\n چون تو در علم خود زبون باشى \r\n عارف كردگار چون باشى \r\n چون ندانى تو سر ساختنش \r\n چون تو هم كنى شناختنش \r\n ذات او را نبرده ره ادراك \r\n عقل را جان و دل در آن ره چاك \r\n چه كنى و هم را بجستش حث \r\n كى بود با قدم حديث حدث \r\n انبيا زين حديث سر گردان \r\n اوليا زين صفاتها حيران \r\nتبصره : اين نحوه علم و معرفت به حق سبحانه كه در اين فص و شرح آن گفته آمد ، ارتسامى است كه آن را علم حصولى نيز گويند . و بحثى است فلسفى نه عرفانى ، و شك نيست كه ما سوى الله همه محاط و مخلوق آن حقيقت اند ،  وَ اللَّهُ مِنْ وَرائِهِمْ مُحِيطٌ  ( سوره بروج آيه 21 ) ، و محاط هرگز بمحيطش نمى گردد ، و معلول هيچگاه بر علتش غلبه نمى كند .\r\n عنقا شكار كس نشود دام باز چين \r\n كاينجا هميشه باد بدست دام را \r\nو آنچه را كه بشر انديشه مىكند ساخته فكرت اوست نه خدايش\r\n هر چه انديشى پذيراى فناست \r\n آنچه در انديشه نايد آن خداست \r\nقال مولانا الامام ابوجعفر محمد بن على الباقر عليهما السلام :\r\nكل ما ميز تموه بأوها مكم فى أدق معانيه مخلوق مصنوع مثلكم\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nمردود اليكم . و لعل النمل الصغار تتوهم أن لله تعالى زبانيتين فان ذلك كمالها ، و تتوهم أن عدمهما نقصان لمن لايتصف بهما ، و هكذا حال العقلاء فيما يصفون الله تعالى به . انتهى كلامه صلوات الله تعالى عليه .\r\nو همچنانكه حقيقت او به علم حصولى براى أحدى از ما حاصل نميشود ، بعلم اكتناهى نيز براى أحدى از ماسوايش ميسر نيست كه همه معلول و محاط آن ذاتند . و بعبارت ديگر علم اكتناهى بذاتش مختص به خود اوست و براى ماسوايش محال است خواه به علم حصولى باشد و خواه جز آن .\r\nدر حديث از جناب خاتم صلى الله عليه و آله و سلم است كه ان الله قد احتجب عن العقول كما احتجب عن الابصار و أن الملا الاعلى يطلبونه كما تطلبونه انتم . و در كتاب الهى است كه   لا يُحِيطُونَ بِهِ عِلْماً وَ عَنَتِ الْوُجُوهُ لِلْحَيِّ الْقَيُّومِ   ( طه 110 ) .\r\nولى عدم علم حصولى و اكتناهى به وجود واجب بذاته و محال بودن آن ، دليل بر عدم علم و معرفت به دو من جميع الوجوه نيست ، زيرا كه وجهى ديگر كه عبارت از رؤيت قلبيه و كشف تام حضورى و شهود و لقاى حق براى عبد به مقدار تقرب عبد به دو از قرب نوافل و قرب فرائض است ، صحيح است . و بايد بين معرفت فكرى و معرفت شهودى فرق گذاشت ، و مطلب چنانست كه در الهيات اسفار آمده است حقيقة الوجود عين الهيوة الشخصية لايمكن تصورها و لايمكن العلم بها الا بنحو الشهود الحضورى . ( ج 3 ص 17 ط 1 ) .\r\nو در كلام كامل شيخ عارف محيى الدين عربى در فص نوحى فصوص الحكم آمده است كه : ان للحق فى كل خلق ظهورا خاصا به .\r\nو به همين مفاد فيلسوف عرب يعقوب بن اسحاق كندى از طريق و نظر فلسفى نيكو گفته است كه : اذا كانت العلة الاولى متصلة بنا لفيضه علينا و كنا غير متصلين به الا من جهته ، فقد يمكن فينا ملاحظته على ما قدر ما يمكن للمفاض عليه أن يلاحظ المفيض ، فيجب أن لاينسب قدر احاطته بنا الى قدر ملاحظتنا له لانها أغزر و أوفر و اشد استغفراقا .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nيعنى هرگاه علت اولى ، از جهت فيض او بر ما ، به ما متصل باشد ، و ما متصل به او نيستيم مگر از جهت او ، پس همانا براى ما ممكن است كه بقدرى مفاض ميتواند مفيض را ملاحظه كند او را ملاحظه كنيم .\r\nاين سخن كوتاه كندى بسيار بلند است و اين ملاحظه لقاء الله و معرفت شهودى است و آن را مراتب است .\r\nدر كافى از كاشف حقايق امام صادق عليه السلام روايت شده است كه : جاء حبر الى اميرالمؤمنين عليه السلام فقال يا اميرالمؤمنين هل رأيت ربك حين عبدته ؟ قال : فقال ويلك ما كنت اعبد ربا لم أره . قال : و كيف رأيته ؟ قال : ويلك لاتدركه العيون فى مشاهدة الابصار ، و لكن راته القلوب بحقائق الايمان . ( تكملة منهاج البراعه ج 3 ط 1 ص 308 )\r\nو در باب ماجاء فى الرؤية از توحيد صدوق روايت كرده است باسنادش از محمد بن الفضيل كه قال سالت ابا الحسن عليه السلام هل رأى رسول الله ربه عزوجل ؟ فقال : نعم بقلبه رآه ، أما سمعت الله عزوجل يقول  ما كَذَبَ الْفُؤادُ ما رَأى  ( نجم 12 ) .\r\nو چون ما سوى الله همه فيض الهى اند ، و فقر وجودى محض مرتبط به او بلكه روابط محض اند ، و مظاهر ظهور تجليات و اشراقات نوريش هستند ، هر موجودى به قدر وعاء وجوديش علم بسيط بخدايش كه وجود واجب بذاته است دارد و حقيقة الحقايق مشهود اوست و تواند به علم مركب نيز مطلوب خويش را دريابد .\r\n دانش حق ذوات را فطرى است \r\n دانش دانش است كان فكرى است \r\nعلم بسيط اين كه موجودى داراى علم باشد ولى علم به علم ندارد ، و علم مركب آنست كه علم بعلم هم دارد .\r\nبسيط اين مطلب اعلى را در لمعه اشراقيه فصل سوم منهج ثانى مرحله اولى اسفار طلب بايد كرد ( ج 1 ص 25 ط 1 ) و خلاصه آن به عبارت ميبدى در فاتحه ثانيه مقدمات شرحش بر ديوان منسوب به\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nاميرالمؤمنين عليه السلام اين كه :\r\nادراك ذات بحت و غيب هويت كه از اشارات و عبارت معرى ، و از قيود و اعتبارات مبرى باشد محال است ، لايحيطون به علما . أما ادراك ذات متعالى باعتبار ظهور او در مجالى ممكنست و يك قسم آن ادراك اوست با ذهول از آنكه مدرك عين حق است همه را هست ، اميرالمؤمنين عليه السلام فرمود : ان الله تجلى لعباده من غير أن رأوه و أراهم نفسه من غير أن يتجلى لهم .\r\nو قسم ديگر كه ادراك اوست با شعور بامر مذكور مخصوص خواص است . حضرت مرتضى عليه السلام فرمود : رأيته فعرفته فعبدته لم أعبد ربا لم أره .\r\nاين كمترين در هر يك از أمر امتناع معرفت و رؤيت حق سبحانه . و در امكان آن رساله اى جداگانه نوشته است : يكى بعنوان بحث حكمى عقلى فى ابطال رؤيته تعالى ، و ديگرى بنام رسأله لقاء الله كه اولى در مجلد سوم تكملة منهاء البراعة فى شرح نهج البلاغة بطبع رسيده است ، و دومى در مجلد پنجم آن ، كه شايد در پيرامون دو امر ياد شده در حد خود مطلوب باشند .\r\nفيض كاشانى را در قرة العيون كلمه اى بدين عنوان است « : كلمة بها يجمع بين امتناع المعرفة و الرؤية ، و بين امكانهما » كه بسيار مطلوبست .\r\nو بعد از اين همه بدان كه دارايى غير از دانايى است ، خوشا آنان كه دارند زيرا كه دانايى ملا بودن است و دارايى آدم شدن . يهدى الله لنوره من يشاء .\r\n زملك تا ملكوتش حجاب بردارند \r\n هر آنكه خدمت جام جهان نما بكند \r\n\r\n","description":"","footnote":"","page_name":" 110 ","page_number":110},
  {"content":"\r\n\r\n\r\nفص 22 [ اين فص در لذت و الم قواى مدركه است ، و باب معرفت نفس فصوص فارابى است 
  ]\r\nكل ادراك فاما أن يكون لملائم ، او لغير ملائم بل منافر ، او لما ليس بملائم ولامنافر . اللذة ادراك الملائم . الاذى ( والاذى خ ) ادراك المنافر . ان لكل ادراك كمالا لذته ( و لذته خ ) ادراكه : للشهوة مايستطيبه ، و للغضب الغلبة ، و للوهم الرجاء ، و لكل حس ما يعد له ، و لما هو اعلى الحق ( و لما هوا على كمال هو الحق خ ) و خصوصا الحق بالذات . كل كمال من هذه معشوق لقوة دراكة .\r\nترجمه : هر ادراكى يا ملائم مدرك است و يا غير ملائم بلكه منافر است و يا نه ملائم است و نه منافر . لذت ادراك ملائم است . اذى ادراك منافر است . براى هر ادراك ( يعنى برى هر قوه مدركه ) كمالى است كه لذتش در درك آن كمال است : براى شهوت آنچه را كه خوش دارد ، براى غضب چيرگى ، براى و هم اميدوارى ، براى هر حسى آنچه كه براى او آماده شده است ، و براى قوه اعلى ( يعنى قوه عاقله ) حق و خصوصا حق بالذات . هر كمالى از اين كمالات معشوق قوه اى دراكه است .\r\nبيان : در بعضى از نسخه هاى اين فص ، در همه جا بجاى منافر منافى است . و در بعضى قسم سوم ادراك را كه « اولما ليس بملائم ولا منافر » است ندارد . و در بعضى فللشهوة ، و لما هواعلى هو الحق ، و كل كمال من هذه الكمالات معشوق ادراكه .\r\nاين فص در لذت و الم قواى مدركه و باب معرفت نفس اين\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nرساله است . تاكنون سخن در برخى از مسائل امور عامه و الهيات خاصه بود ، و از اين فص تا قسمت معظمى از فصوص در معرفت نفس است كه مرقات معرفت رب و مفتاح خز اين ملكوتست .\r\n سر تو جدول درياى وجود صمديست \r\n دفتر غيب و شهود كلمات أحديست \r\n دل صافيست كه مرآت جمالست و جلال \r\n جلوه گاه ملكوت ازلى و ابديست \r\n عقل كل والدوام نفس كل وزين اب وام \r\n آدم بوالعجب فرشى عرشى ولديست \r\n نفس را فوق تجرد بود از امر إله \r\n واحد است ار چه نه آن واحد كم عدديست \r\n تن بود مرتبت نازلت اندر دو سرا \r\n نه كه سيف است بغمداندر و او را امديست \r\n جام صهباى صبوح و تونئى مست مدام \r\n حق ترا آب حياتست كه باطل زبديست \r\n ديده را گر نبود لذت ديدار رخش \r\n چاره ديده ببايد كه مر او را رمديست \r\n وحدت صنع خدايى است كه در سمع كيان \r\n يك نظام است و منزه ز كثرى و زبديست \r\n واحدى را كه ز كثرت به تناهى نرسد \r\n نه صباح و نه مساء است و نه امس و نه غديست \r\n شمس را ذره شعرا شمر از روى حساب \r\n خلقت و رفعتشانرا نه طناب و عمديست \r\n طوبى آن را كه شبش چاه رصد خانه اوست \r\n آسمانرا ز سطر لاب دل او رصديست \r\n حمد لله قدم صدق حسن را همه دم \r\n در ره دوست زانفاس خوش او مدديست \r\n\r\n","description":"","footnote":"","page_name":" 112 ","page_number":112},
  {"content":"\r\n\r\n\r\nمعرفت نفس\r\nيكى از مباحث بسيار مهم در فلسفه ، معرفت نفس است . و براى يك مرد مستبصر محقق أهميت بسزا دارد كه بفهمد خود كيست . و معرفة النفس در حكمت چون تشريح در طب است ، جز اين كه تشريح در آگاهى به كالبد است و آن در شناسايى انسان .\r\nبايد به علماى طبيعى كه در رشته هاى گوناگون چون خاك شناسى و گياه شناسى و جانور شناسى و ستاره شناسى و امثال آنها بحث و فحص مى كنند ، گفت : بياييد اول خودمان را بشناسيم سپس جز خود را . و بقول سقراط حكيم بيهوده در شناختن موجودات خشك و بى روح رنج مبر بلكه خود را بشناس كه شناختن نفس انسان بالاتر از شناختن اسرار طبيعت است . اين نكته منقول از سقراط را شأنى عظيم است .\r\nعلم الهدى سيد مرتضى در مجلس نوزدهم كتاب شريف غرر الفوائد و در رالقلائد معروف به امالى آن جناب روايت كرده است كه : ان بعض ازواج النبى صلى الله عليه و آله و سلم سألته متى يعرف الانسان ربه ؟ فقال : اذا عرف نفسه . ( ص 274 ج 1 ) .\r\nو نيز در همان كتاب گويد : روى عن النبى صلى الله عليه و آله و سلم انه قال : أعلمكم بنفسه أعلمكم بربه .\r\nنكته هزار و يكم كتاب ما هزار و يك نكته ، حائز چهل حديث از غرر احاديث اهل بيت طهارت و عصمت و وحى و و سائط فيض الهى صلوات الله عليهم در معرفت نفس و تحريص و ترغيب به معرفت نفس است .\r\nكتاب دروس معرفت نفس ما را نيز كه خداوند سبحان توفيق اتمام آن را مرحمت فرماياد در اين مطلب مهم بلكه اهم مطالب علوم انسانى ، شأنى است . و در اثناى شرح فصوص آتى به اشاراتى ارائه مىشود .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\n\r\nادراك و لذت و الم\r\nبدان كه ادراك مساوق علم است و در تعريف رائج گفته اند : الادراك هو حصول صورة مايساوى الشى . و لكن در حقيقت معنى ادراك رسيدن به مرتبه مدرك است بلكه سخن فراتر از اين است كه اتحاد ادراك و مدرك و مدرك است بلكه تعبير به اتحاد هم از ضيق لفظ است به تحقيقى كه دروس اتحاد عاقل بمعقول تقرير و تحرير كرده ايم .\r\nاين فص گويد : ادراك : بر سه گونه است : يا ادراكى است كه موافق طبع مدرك است كه خير و كمال وى در آنست ، از آن تعبير به ملايم كرده است . و يا ادراكى است كه منافى طبع مدرك است يعنى موافق با ميل و خواهش وى نيست بلكه آفت و شر وى است از اين قسم تعبير به غير ملايم بلكه منافر كرده است . و يا نه ملايم با طبع مدرك و نه منافر با ميل اوست كه قائل به واسطه است .\r\nقسم نخستين را لذت گويند ، و قسم دوم را أذى و الم نامند . در بعضى از نسخه ها ، قسم اخير كه قول بواسطه است وجود ندارد ولى به ظاهر بودن آن بقرينه تعبير قسم دوم او لغير ملائم بل منافر ، صحيح مى نمايد . اگر چه كسى را رسد كه بگويد : اگر ادراك منافر نشد ، ادراك ملايم است و بالعكس كه بطور قضيه منفصله حقيقيه باشد . و لكن چه بسيار ادراكاتى است كه قوه مدركه نه از آن خوش است و نه ناخوش ، و اين كه در اكثر كتب حكيمه دو قسم اول را آوردند غرض آنان چون راجع به تعريف لذت و الم بود قسم سوم را عنوان نكرده اند فتأمل .\r\nكيف كان براى هر يك از قواى داراكه چه جوهر عقل و چه ديگر قوا كمالى است كه لذت آن قوه دراكه در ادراك آن كمال است :\r\nكمال قوه شهويه كه باعث بر جلب منافع است ادراك آنچه كه مطبوع اوست از قبيل مطعوم و مشروب و منكوح و نظائر آنها مى باشد ،\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nو كمال قوه غضيبه كه باعث بر دفع مضار است غلبه بر خصم است ، و كمال قوه واهمه اميد و آرزوهاى و همى و تصور نيل به آمالى كه مى پندارد و انتظار مى برد ، و براى هر حسى از قواى حسيه كمالى كه معد و مهيا براى آن قوه است ، مى باشد ، مثلا براى قوه باصره الوان نيكو و أشكال زيبا ، و براى سامعه نغمه ها و الحان موزون ، و براى ذائقه طعوم مطبوع ، و براى شامه بوهاى خوش ، و براى لامسه كيفيات مناسب چون نرمى .\r\nهر يك از قواى نامبرده از ادراك كمال مربوط به خود لذت مى برد و ادراك مقابل آن الم و رنج . و چون اين قوى همه قواى حيوانى اند كه كمالات و لذائذ آنها براى قوه عاقله كمال و لذت نيست ، لذا گفت : و كمال آن قوه اى كه اعلاى از همه آن قوى است يعنى قوه قدسيه عقل ، حق است . بخصوص حق بالذات . زيرا كه براى عقل مشاهده كردن حق در نظام احسن و اتم و اكمل هر موجودى كه به از آن تصور شدنى نيست و جز حق و حقيقت هيچ ذره و نظامى آفريده نشده است ، بهترين لذت است . بويژه توجه او به جناب حق بالذات كه حسن مطلق است و لقايش غايت آمال مشتاقين و وصالش نهايت همت سالكين است . و هر يك از اين كمالات ياد شده معشوق و محبوب آن قوه دراكه ايست كه ادراكش مىكند .\r\nبدان كه مراتب لذت چهار است : لذت عشقى و عقلى و خيالى و حسى ، و لذت عشقى اعلى از عقلى و عقلى از خيالى و خيالى از حسى است و هر يك را نيز مراتبى است . و لذت يا به تفاوت ادراك ، يا مدرك ، يا مدرك است .\r\nتبصره : تعريف لذت و الم در اين فص تمام است كه : اللذة ادراك الملائم ، و الالم ادراك المنافر . و صدرالمتالهين نيز بر همين اساس قويم در اسفار تعريف كرده است كه : اللذة هى عين الادراك بوجود الكمال ، و كذا الالم عين الادراك بما يضاد الكمال ( ج 2 ط 1 ص 39 )\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n\r\nكلامى با شيخ رئيس در تعريف لذت و الم\r\nشيخ رئيس در فصل سوم نمط هشتم اشارات در تعريف لذت والم گويد :\r\nان اللذة هى ادراك و نيل لوصول ما هو عند المدرك كمال و خير من حيث هو كذلك ، والالم ادراك و نيل لوصول ما هو عندالمدرك آفة و شر .\r\nاين تعريف شيخ نا تمام است ، تحقيق بحث لذت و الم و بيان وجه و تمام نبودن تعريف شيخ ، در تعليقات اينجانب بر اسف‌ار و به خصوص در درس بيست و دوم كتاب دروس اتحاد عاقل به معقول ( 412 401 ط 1 ) طلب شود .\r\nدر اين جا شايد از كسى سخنى پيش آيد كه شيخ رئيس در فلسفه ناظر به كلمات فارابى است پس چگونه در اينجا اعراض كرده است ؟ و شايد اين سخن را مؤيد قول به عدم صحت انتساب فصوص به فارابى بداند .\r\nجواب اين كه شيخ نوعا ناظر به كلمات معلم است و خود بطل علمى محقق است و موارد فاصله گرفتن او از فارابى متعدد است . و صحت انتساب در ديباچه گفته آمد .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\n\r\nفص 23 [ در كمال نفس مطمانه و منتهاى لذت اوست 
  ]\r\nان النفس المطمئنة كما لها عرفان الحق الاول بادراكها . فعرفانها الحق الاول و هى برية قدسية على ما يتجلى لها ، هو اللذة القصوى .\r\nترجمه : كمال نفس مطمئنة عرفان او بادراكش حق اول را است . پس عرفان او حق اول را در حالى كه پاك قدسى است بر آن اندازه كه حق اول برايش تجلى مىكند ، آن منتهاى لذت اوست .\r\n\r\nكمال نفس مطمأنه\r\nبيان : اين فص در كمال نفس مطمأنه و منتهاى لذت اوست . عبارات نسخ مختلف است : بادراكه ، فعرفانها الحق الاول بزينة قدسية ، تنزيه قدسه . . . و هو ، مرتبة قدسية على ما ينجلى .\r\nدر فصوص گذشته دانسته اى كه وجود واجب بذاته ، و جز او واجب به دو . و هر موجودى از ماسواه در نظام احسن هستى من‌فطر از اوست و ان شئت قلت شأنى از شئون اوست و به تعبير ديگر جدولى از بحر وجود است ، كه هو معكم و ديگر آيات توحيدى كه بيانگر توحيد اسلامى اند .\r\n ما جدولى از بحر وجوديم همه \r\n ما دفترى از غيب و شهوديم همه \r\n\r\n","description":"","footnote":"","page_name":" 117 ","page_number":117},
  {"content":"\r\n\r\n ما مظهر واجب الوجوديم همه \r\n افسوس كه در جهل غنوديم همه \r\nاين جدول اگر درست تصفيه ولاى روبى شود مجراى آب حيات و مجلاى ذات و صفات مى گردد و همه افاضات و استفاضات از مسير اين جدول است ، تا جدول چگونه جدولى باشد فافهم .\r\nنفس ناطقه انسانى بمنزلت سلطانست ، و قواى وى كه در حقيقت از فروع و شئون اويند و از وى مفطرند بمثابت جنود و عمالش . و هر قوه اى كه انسان را است چه ظاهرى و چه باطنى موجب اعتلاء و ترقى اوست . و اين قوى آلات صيد و شبكه هاى شكار ويند . و هر فرد فرد آنها در كمال و استكمال انسان دخيلند كه از راه هر يك آنها بدنبال مطلوب و مقصود خود مى رود ، و اگر فاقد يكى از آنها باشد به علم و كمالى كه بايد از ناحيه آن بدست آورد نايل نمى شود . اين سخن از ارسطوست كه من فقد حسا فقد فقد علما .\r\nقرآن مجيد فرموده است :  وَ اللَّهُ أَخْرَجَكُمْ مِنْ بُطُونِ أُمَّهاتِكُمْ لا تَعْلَمُونَ شَيْئاً وَ جَعَلَ لَكُمُ السَّمْعَ وَ الْأَبْصارَ وَ الْأَفْئِدَةَ لَعَلَّكُمْ تَشْكُرُونَ  ( سوره النحل آيه 78 ) ، كه بعد از لاتعلمون شيئا نفرموده است به شما علم داده است بلكه فرموده است به شما سمع و ابصار و افئده داده است كه سرمايه و آلات و ادوات براى كسب علم اند ، و انسان فاقد يكى از آنها ناقص است و هيچيك در بود خود بد نيست بلكه خير است ، و لكن بايد در تحت فرمان عقل باشد .\r\nمثلا قوه غضبيه براى هر جاندارى ضرورى است كه بدان دشمن را از خود دفع مىكند و بقاى خود را حفظ مىكند . و در انسان اگر اين قوه نباشد علاوه بر آن نظام اجتماعش صورت نمى گيرد و صاحب مدينه فاضله نمى شود ، شايد در حيوانات بخصوص در طوائفى از آنها كه زندگى اجتماعى دارند همين حفظ نظام را فراخور آنها ببود قوه غضب بايد دانست .\r\nكيف كان علماى اخلاق قوه غضبيه انسان را تشبيه به كلب\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nكرده اند كه اگر او را بحالش گذارى عقور خواهد شد يعنى سگ گيرنده و گزنده مى گردد . و آنگاه از او نفع مى برى كه بفرمان عقل و در تحت تصرف و تسخير و تعليم وى باشد كه كلب معلم ، يعنى سگ تعليم يافته و تربيت شده گردد .\r\nو تا قواى مملكت بدن در تحت فرمان عقل در نيامدند اين مملكت هرج و مرج است و سر و سامان ندارد و مدينه فاضله نخواهد شد و بيت معمور نخواهد گرديد بلكه همواره در آن جنگ و دعوى و نزاع و كشمكش است و نفس را در اين صورت نفس مضطربه گوينده و چنين نفسى به ادراك مقامش كه تشبه به ملكوتست و فى مقام صدق عند مليك مقتدر بودن است توفيق نمى يابد .\r\nو چون عقل بر آنها مستولى شد و مملكت را آرام كرد و اهل آن را مطيع و منقاد خود گردانيد و همه را بدين خود در آورد كه العقل ما عبد به الرحمن و اكتسب به الجنان ، آنگاه سر آسوده و آرميده خواهد داشت و بخطاب يا ايتها النفس المطمأنة ارجعى الى ربك راضية مرضية فادخلى فى عبادى و ادخلى جنتى ، مخاطب مى گردد .\r\nپس نفس آنگاه كه از بند هوا و هوس رهايى يافت و از زنگار پليديها بدر آمد نفس مطمأنه مى گردد ، و لايق چنان خطاب مىشود و به كار خويشتن مى پردازد و بتوجه حقيقة الحقايق كه متن اعيان و حق اول است بسر مى برد كه الا بذكر الله تطمئن القلوب .\r\nو بدان اندازه كه در نزاهت و قدسش كوشيده است و از علائق ظلمانى مهذب شده است ، بقدرسعه جدول وجوديش اشراقات و تجليات الهى كه بهترين مائده هاى جنت قرب اند بر او افاضه مى شوند كه ادراك اين فيضها كه نزلا من عند الله است و مقام قرب به حضرت إله و جنت لقاء الله است ، براى او منتهاى لذت خواهد بود رزقنا الله تعالى و اياكم القرب منه . در نكات گفته ايم : بسائط چون تركيب شدند روح مى گيرند ،\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nو روح چون بسيط شد . فتبصر .\r\nقوله : هواللذة القصوى ، منتهاى لذت بودن آن بدينجهت است كه توجه و عرفان و ادراك نفس مطمأنه به جواهر عقلى عالى و مادون آنها در سلسله مجردات طولى و عرضى نيز لذت عقلانى است ولى منتهاى لذتش قرب حق اول است .\r\nكسانى كه داراى طبع دنى و همت خسيس اند به لذت حيوانى خومى كنند ، و لذتى جز مشتهيات و مدركات حيوانى نمى دانند و نمى شناسند ، بى خبر از اين كه :\r\n اگر لذت ترك لذت بدانى \r\n دگر لذت نفس لذت نخوانى \r\nحتى عباداتشان درازاى مشتهيات حيوانى است كه در حقيقت عبدالبطن و عبدالهوايند نه عبدالله و عبده ، و از بهجت و سعادت انسانى و ملائكه و عقول غافل اند .\r\nشيخ رئيس در نمط بهجت و سعادت اشارات و در الهيات شفاء چه خوش گفته است : و يقال له يا مسكين لعل الحال للملائكة و ما فوقها ألذوابهج و أنعم من حال الانعام بل كيف يمكن أن يكون لاحدهما الى الاخر نسبة يعتدبها .\r\nيعنى اى بيچاره ! شايد حال فرشتگان و بالاتر آنان خوش مزه تر و شادمانه تر و نيكوتر از حال چارپايان باشد ، بل چگونه ميتوان يكى از اين دو را با ديگرى نسبت بسزايى داد .\r\nتبصره : نفس را مراحل و اطوارى است كه بمناسبت آنها بأسامى خاصى ناميده مىشود ، اكنون به نفس مطمأنه تا اندازه اى آشنايى يافته ايم ، و در فصوص پس از اين اسامى ديگر آن نيز بيان مىشود ، و در فص 62 و 63 نيز مطالبى در پيرامون اين امور عنوان مى گردد .\r\nتبصره : شيخ در اشارات به اقتفاى فارابى در فصوص ، تعبير به جلية الحق دارد . و چنان كه در قبل گفته ايم شيخ در مسائل عقليه بسيار\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nناظر به كلمات فارابى است .\r\nدر فصل نهم نمط هشتم آن گويد : كمال الجوهر العاقل أن تمثل فيه جلية الحق الاول تمثلا لايمايز الذات . اين كلام او دال بر اتحاد عاقل بمعقول است به تفصيلى كه در تعليقات خود بر اشارات و در نكته 802 هزار و يك نكته بيان كرده ايم .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\n\r\nفص 24 [ در تشبه قواى مدركه به مدركاتشان ، و در اتصال بى تكيف و بى قياس نفس به حضرت حق گاه شهود است 
  ]\r\nكل مدرك متشبه من جهة ما يدركه تشبه التقبل والاتصال . فالنفس المطمئنة ستخالط معنى من اللذة الخفية على ضرب من الاتصال ، فترى الحق و تبطل عن ذاتها فاذا زال رجعت الى ذاتها و آلت لها أسف .\r\nترجمه : هر مدرك آنچه را ادراك مىكند از جهتى متشبه بدانست تشبهى كه منشأ تقبل مدرك و اتصال بدانست . پس نفس مطمأنه با معنايى كه آن لذت خفى است بر يك نحو اتصال در مى آميزد ، پس حق را مى بيند و از خويشتن باطل مىشود پس چون آن اتصال زائل شد بذات خويش بر مى گردد و به حال نخستينش بازگشت مىكند در حالى كه براى او اندوه است .\r\nبيان : عبارت طبع حيدر آباد دكن بدينصورت است : ستحاط معنى . . . . من ذاتها فاذا رجعت الى ذاتها و آلت لها عرفت . و در بعضى نسخ بدينصورت است : . . . و آلت لها أف .\r\n\r\nتشبه قواى مدركه بمدار كاتشان\r\nاين فص شريف كه از غرر فصوص اين كتاب است ، در تشبه قواى مدركه بمدركاتشان و در اتصال بى تكيف و بى قياس نفس مطمأنه به حضرت حق آنگاه كه فانى در شهود آن حسن مطلق است مى باشد . و در حقيقت اين فص متمم مطلب فص قبل است كه چون نفس مطمأنه به رياضت و تصفيه تشبه به حق اول كسب كرده است . در حال عرفان\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nحق اول چگونه است . و حرف تعريف اللذة الخفيه ، اشاره به لذت قصواى فص سابق است .\r\nمطلب اين فص بسيار لطيف و دقيق است و تحرير آن سخت دشوار است زيرا كه اين گونه مطالب چشيدنى و يافتنى است نه نوشتنى و بافتنى .\r\n معانى هرگز اندر حرف نايد \r\n كه بحر قلزم اندر ظرف نايد \r\nتأديه مطلب بطريق شكل اول قياس بدين صورت است : النفس المطمأنه كمالها عرفان الحق الاول بادراكها ، و كل مدرك متشبه من جهة مايدركه تشبه التقبل و الاتصال ، فالنفس المطمأنة ستخالط الخ .\r\nبراى استيناس و تقرب اذهان به مطلب شامخ و كلمه علياى اين فص امورى را كه هر يك از اصول و امهات در معارف الهيه است تقديم ميداريم :\r\n\r\nنفس بس كه لطيف است به هر چه رو آورد به صورت آن در مى آيد .\r\nالف بدان كه نفس ناطقه انسانى بس كه لطيف است به هر چه روى آورد به صورت آن در مى آيد . لذا هرگاه انسان نيت كسى كرده است به حكم اتحاد مدرك با مدرك أنا اين شخص كه هويت اوست أنا همان كس است و چون توجهش را بدان كس تمركز دهد و تعمق كند يتمثل له بشرا سويا ، و يا بكشفهاى عقلى بى مثالى نايل مىشود . راقم گفته است :\r\n نفس از بسكه لطيف است شود نفس همان \r\n كه به دو روى نموده زنشيب و ز فراز \r\nو چون نفس التفات به هر چيز كه مىكند همان چيز است ، پس اگر\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nالتفات به عالم عشق و صفات مىكند همانست ، و اگر به عقل و نفس مىكند همانست ، و اگر به محسوس مىكند همانست . شيخ عارف محيى الدين عربى در « ترجمان الاشواق » نيكو گفته است :\r\n لقد صارقلبى قابلا كل صورة \r\n فمرعى لغزلان و دير لرهبان \r\n وبيت لاوثان و كعبة طائف \r\n والواح توراة و مصحف قرآن \r\nنفس در مقام قلب در تقلب و تطور است كه هر دم تجليات الهيه بر او فائض مىشود با اينكه تكرار در تجلى نيست لذا گفته است : لقد صار قلبى كه تعبير به قلب كرده است نه عقل كه عقال است ما سمى القلب الامن تقلبه .\r\n\r\nتصفيه و تخليه در تكامل انسان بمنزلت افاده نظر در استدلال است\r\nب بدان كه رياضت از راه تصفيه و تخليه در تكامل انسان بمنزلت افاده نظر در طريق استدلال است ، و نسبت بين فكر و حدس در طريق نظر مانند نسبت بين سلوك و جذبه در مسير عرفان است كه انسان در مسير تكامل از نظر و فكر ترقى مىكند به حدس مى رسد ، و از سلوك به جذبه ، و از تدريج به طى دفعى زمين و زمان ، بلكه به مقامى اعلى و ارفع از اين امور .\r\nاز رياضت رأى اليقين حاصل مىشود كه رؤيت معشوق باشد . و نيز از رياضت خود معشوق شدن حاصل مىشود كه حق اليقين باشد . و از فكر علم اليقين حاصل مىشود و عين اليقين حاصل مىشود ، بلكه از رياضت مراتب چهار گونه بهم مى رسد .\r\nج علم با معلوم يكى است هم تشبها و هم تخلقا و هم تحققا .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n\r\nمناسبت در طلب\r\nد لايطلب شى غيره دون مناسبة و هى أمر جامع بينهما يشتركان فيه اشتراكا يوجب رفع الامتياز لامطلقا بل من جهة ما يضاهى به كل منهما ذلك الامر الجامع و من حيث يشتركان فيه . ولكل مناسبة ثابتة بين طالب و مطلوب رقيقة بينهما هى مجرى حكمها و صورته ، و تحدث تارة مع أحدالطرفين و أخرى من كليهما : فمن طرف العبد من الحق يسمى توجها بالسير و السلوك نحو الحق فى زعم السالك او نحو مايكون منه ، و من جهة الحق يسمى تدليا و تنزلا بتحبب و اجابة . ( مفتاح الغيب صدر قونوى ، ص 95 مصباح الانس ) .\r\nيعنى چيزى جز خود را بدون مناسبتى كه بين آن دو است طلب نمى كند . آن مناسبت رابطه و امر جامع است كه هر دو در آن مشترك اند ، اشتراكى كه رفع امتياز بين آن دو مىكند نه رفع امتياز مطلقا بلكه از آن جهت كه هر يك مشابه آن أمر جامع است ، و از آن حيث كه هر دو در آن شريكند . و هر مناسبتى كه بين طالب و مطلوب ثابت است رقيقتى است در بين آن دو كه مجراى حكم مناسبت و صورت آن حكم است و آن گاهى از يك طرف حادث مى گردد و گاهى از هر دو طرف : پس از طرف عبد با حق توجه بسير و سلوك نحو حق بزعم سالك ، ناميده مىشود ، و از جانب حق تدلى و تنزل ، بتحبب و اجابت .\r\n\r\nطلب در حد معرفت و معروف\r\nه الطلب انما يكون بمعرفة الطلب و بالانتقال اليه و به قدر الطلب يكون المعرفة و على قدر المعرفة يمكن الانتقال الى المعروف . ( اسفارج 4 ط 1 ص 38 ) .\r\nپس هيچ كس طالب مجهول مطلق نتواند بود و طلب آن محال است يعنى بدون اين كه مطلوب خود را به وجه اجمال تصور كرده باشد آن را طلب نتواند كرد و اين مطلب را كه طلب مجهول مطلق\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nمحال است عارف جامى بسيار نيكو به نظم آورده است :\r\n مرادى را ز اول تا ندانى \r\n كجا در آخرش جستن توانى \r\n بلى اين حرف نقش هر خيال است \r\n كه نادانسته را جستن محال است \r\nدر درس سى و يكم دروس معرفت نفس در اينموضوع بيشتر بحث شده است اگر خواهى رجوع كن .\r\nحال گوييم : هر مدرك كه چيزى را ادراك مىكند ، آن چيز را مى پذيرد و با آن مى پيوندد و مشابهت و مناسبتى بينشان است ، آنچنان كه به ظاهر در مرآة صور اشباح منعكس و منتقش مىشود و صورت مرئى بامرآت متصل مىشود . بلكه مثال مرآت قوه قدسى عاقله و ديگر قوا كه همه از اطوار و شئون نفس ناطقه اند با آنچه كه ادراك مى كنند به نحو اتحاد بين مدرك و مدرك و عاقل و معقول است تا چه رسد به تقبل و اتصال ، زيرا كه به حكم حكم اتحاد عالم و معلوم علم در واجب و ممكن عين ذاتست فتبصر .\r\nو چون حال مدرك با مدركش اينچنين است ببينيم نفس مطمأنه در حال عرفان حق اول و ادراك وى چگونه است ؟ در وصف اينحال بايد گفت :\r\n دل اندر روى او يا اوست در دل \r\n به من پوشيده شد اين راز مشكل \r\n( گلشن راز )\r\nلاجرم بان قدر از فيض وجودش و بهاء الهى و نور وجودى كه ربط محض و فقر نورى او به كل الكمال و كل الجمال است ارتباط معنوى و اتصال روحانى بى تكيف و بى قياس ، با جمال دل آراى آن حسن مطلق مى يابد و به تعبير شيرين و دلنشين كشاف حقائق امام صادق عليه السلام : ان روح المؤمن لاشد اتصالا بروح الله من اتصال\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nشعاع الشمس بها . ( اصول كافى معرب ج 2 ص 133 ) .\r\nو بر اثر اين ارتباط ، لذائذ خفيه يعنى فيوضات الهيه كه از اشراقات انوار حق اند و از ماوراى طبيعت اند و پوشيده از ديده خاكيان و جان آنانست و منتهى لذت نفس مطمأنه در ادراك آنها است بر وى افاضه مىشود و او را مى پوشاند كه غرق در معشوق مىشود و خود در اينحال از مهيمين و عالين است . و به مثل دو رادور چون قطره اى در اقيانوس افتاده است فانى در آن حقيقت مى گردد .\r\n خوشا آندم كه ما بى خويش باشيم \r\n غنى مطلق و درويش باشيم \r\n( گلشن راز )\r\nتا چون به حال خويش باز آيد و در قفس تعين خاص خود قرار گيرد ، و به وضع نخستين خود برگشت كند ، از هجران آن ساحت و گلشن ، و از دورى آن جنة اللقاء ، و از مفارقت آن جشنى كه در خلوتخانه انس با انيس و مونس خود ساخته بود باندوه و اسف آيد و زارى كند و بى تابى نمايد .\r\n تبكى و قد ذكرت عهودا بالحمى \r\n بمدامع تهمى و لم تتقطع \r\n( قصيده عينيه شيخ رئيس )\r\nو با سوز و گداز گويد : فهبنى يا الهى و سيدى و مولاى و ربى صبرت على عذابك فكيف اصبر على فراقك ( فقره اى از دعاى كميل ) .\r\n اوقات خوش آن بود كه با دوست بسر شد \r\n باقى همه بيحاصلى و بيخبرى بود \r\n( حافظ )\r\n\r\n","description":"","footnote":"","page_name":" 127 ","page_number":127},
  {"content":"\r\n\r\n\r\nب‌يان حديث لى مع الله\r\nتبصره : قوله فترى الحق و تبطل عن ذاتها ، در فهم آن بدين حديث شريف تبرك و تمسك مى جوييم . رسول الله صلى الله عليه و آله و سلم فرموده است « : الى مع الله وقت لايسعنى فيه ملك مقرب و لا نبى مرسل » كه ملك و نبى هر يك نكرده در سياق نفى است و شامل خود آن حضرت كه نبى مرسل است هم هست كه در اين مقام همه تعينات را زير پر دارد .\r\nپس بدان كه مراد از فناء نه اين است كه ذات شخص فانى شود ، بلكه مراد اين است كه خواص بشريت از او سلب مىشود و متصف به صفات الله مى گردد .\r\nاز اين مقام در صحف كريمه عرفانيه تعبير به فوق خلافت مى كنند زيرا كه خلافت به لحاظ سفارت است كه روى به خلق دارد و در اين مقام ظهور سلطان دولت ولايت مطلقه است نه نبوت ، لذا صدر قونوى گويد : فيحل مقام الانسانية الحقيقية التى فوق الخلافة الكبرى ( مصباح الانس ط 1 ص 33 ) . فافهم و تبصر .\r\nصاحب اسفار گويد : و انما قال وقت و لم يقل مقام للفرق بين مرتبة الرسالة و مرتبة الولاية لان دعوى الرسالة لايلائم دعوى المقام هناك و انما يلائم الدعوى الوقتية ( اسفارج 3 ط 1 ص 62 ) .\r\nمقام شهود دائم است بخلاف وقت ، فرق ميان وقت و مقام نظير فرق ميان حال و ملكه است ( اسفار ط 1 ج 3 ص 84 ) .\r\nتبصره : اين فص در فصوص آينده و بخصوص در فص 62 و 65 و بعد از آن توضيح بيشتر داده مىشود .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\n\r\nفص 25 [ در دفع ايرادى بر تعريف لذت و الم ، و علت اشمئزاز نفوس از عرفان به حق و تحصيل معارف حقه است 
  ]\r\nما كل مائل اللذة يشعربها . ولاكل محتاج الى صحة ، يفطن لها بل قديعاف . أليس الممرور يستخبث الحلو و يستبشعه ؟ أليس من جوع بوليموس يعاف الطعام و يذوب بدنه جوعا ؟ .\r\nما كل متقلب فى سبب مولم يحس به . أليس الخدر لايولمه احراق النار ولا اجماد الزمهرير ؟\r\nترجمه : نه هر مائل لذت شعور به لذت دارد ، و نه هر محتاج به صحت ، فهم باحتياج صحت مىكند بلكه گاهى ناخوش دارد ، نه اين است كه ممرور شيرينى را بد دارد و بى مزه اش ميشمارد ؟ و نه اين است آن را كه جوع بوليموس است طعام را ناخوش دارد و حال اينكه بدنش از گرسنگى آب مىشود ؟\r\nنه هر كه در سبب مولمى افتاده الم را حس مىكند . نه اين است كه خدر را نه سوزاندن آتش رنج ميدهد و نه خشك كردن سرماى سخت .\r\n\r\nدفع ايرادى بر تعريف لذت والم ، و بيان علت اشمئز از نفوس از معارف حقه\r\nبيان : اين فص در دفع ايرادى است كه ب‌ر تعريف لذت و الم شده است ، تا از اين فص و فص بعدى نتيجه گرفته شود كه علت اشمئز از اكثر نفوس از عرفان حق و تحصيل معارف حقه و ديگر لذائذ عقليه\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nچيست و چه چيزهايى حجاب ديده جان از مشاهده انوار ملكوت اند .\r\nعبارت نسخ مختلف است : ما كل مايلى اللذة . . . . اليس الممرور يستحث . . . . ما كل منقلب .\r\nفاضل شارح شنب غازانى عبارت را به صورت ماكل مايلى اللذة نقل و چنين معنى كرده است : يعنى ليس كل من يقرب الملتذبه و يحضر ذلك عنده أن يدرك أو الادراك على وجه الملائمة كما اشار اليه بقوله بل قديعاف الخ .\r\nايراد ياد شده شبهه ايست كه بر تعريف لذت و الم وارد است . شبهه اين كه بسا چيزها از قبيل صحت و امنيت و طعام و غيرها ، براى بشر كمال و خير است ، پس اگر لذت ادراك ملائم باشد بايد از آنها در هر حال لذت ببرد و حال اين چنين نيست .\r\nدفع آن اين كه لذت به دو چيز حاصل مىشود : يكى وجود ملائم در نزد مدرك ، و ديگر ادراك اين ملائم از آن جهت كه ملائم است ، و عدم التذاذ به چيزهاى ياد شده در شبهه براى اين است كه يكى از دو جزء شرط حصول لذت كه ادراك بر وجه ملائمت است منتفى است چه راسا بانتفاء ادراك باشد ، و چه بانتفاء ادراك بروجه ملائمت . درباره انتفاء ادراك گفت : ما كل مائل اللذة يشعربها ولاكل محتاج الى صحة يفطن لها ، و درباره انتفاء بروجه ملائمت گفت : بل قديعاف ، يعنى مدرك التفات و شعور به حصول آن كمال حاصل نكرده است تا از آن لذت ببرد . و به همين وزان است تعريف الم ، يعنى مدرك به مجرد حصول مولم در نزل وى متألم نمى شود بلكه ادراك و التفات به اين كه آفت و شر است نيز لازم است .\r\nخلاصه جواب اين كه در تحقق لذت و الم فقط حصول كمال يا آفت در نزد مدرك كافى نيست بلكه ادراك كمال و آفت از آن جهت كه كمال و آفتند نيز لازم است .\r\nدو مثال در توضيح جواب لذت آورده است : يكى اين كه ممرور يعنى مبتلاى به مرض صفراوى ، و ديگر مبتلاى به جوع بوليموس يعنى\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nجوع بقر و آن بيمارى است كه عارض معده مىشود و معده از حس گرسنگى باز مى ماند . و براى الم يك مثال خدر يعنى فاقد قوه لامسه .\r\nصاحب اسفار در فصل دوم باب عاشر نفس اسفار گويد : و عدم وجداننا لذة العلوم و المعارف التى قد حصلنا و نحن فى شغل البدن هو مثل التخدير الحاصل لقوة الذوق بواسطة مرض بوليموس فيعوقها عن نيل لذة الطعوم و الحلاوات الموجودة عندها . . . الخ ( ج 9 ط 2 ص 128 ) .\r\nهر وى در بحر الجواهر گويد : بوليموس هو بطلان الشهوة للمعدة مع شدة احتياج الاعضاء كلها الى الغذاء و يسمى جوع البقر .\r\nو در لغت جوع البقر گويد : الجوع البقرى هو جوع الاعضاء مع شبع المعدة . و الفرق بينه و بين الجوع الكلبى أن الجوع الكلبى يكون الاعضاء شبعا مع جوع المعدة ، و البقرى عكسه .\r\nاكثرى مردم از تحصيل معارف حقه و سير بماوراى طبيعت و انس بعالم قدس كه عيش در جوار حق تعالى است مطرودند بلكه به عكس بحيوة دنيا خو كرده اند و به لعب و لهو و زينت و تفاخر و تكاثر در اموال و اولاد سرگرمند و بلذائذ نفسانى و أكل و تمتع حيوانى دل باخته اند  أُولئِكَ كَالْأَنْعامِ بَلْ هُمْ أَضَلُّ أُولئِكَ هُمُ الْغافِلُونَ  ( الاعراف 180 )  ذَرْهُمْ يَأْكُلُوا وَ يَتَمَتَّعُوا وَ يُلْهِهِمُ الْأَمَلُ فَسَوْفَ يَعْلَمُونَ  ( الحجر 4 ) بلكه كسانى در مراقبت و حضورند و از مناهى و ملاهى دورند و بحيلت علم و عمل متحلى اند ، باز طائر عرشى جانرا از طيران به قله قاف قرب ، و از عروج بمعارج و مدارج ملكوت آنچنانكه مى بايد دور مى بينند تا چه رسد به اولئك كالانعام .\r\nنكته 165 هزار و يك نكته با مقام مناسب است فراجع .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n\r\nفص 26 [ در اين كه قواى نفس هرگاه امراض آنها از آنها زايل شوند ادراك لذت و الم خود مى كنند ، و هرگاه علاقه نفس از امور مادى منقطع گردد به سعادت و شقاوت خود پى مى برد 
  ]\r\nما حال المرور اذا كشف عنه غطاء سوء المزاج ، و من به جوع بوليموس اذا استفرغ عن معدته الاذى ، والخدر اذا سرت قوة الحس فى جارحته ؟ أليس الاول يستلذ الحلو استلذاذا ، أليس الثانى يقلقه الجوع اقلاقا ، أليس الثالث ينهكه الالم انهاكا ؟ كذلك اذا كشف عنك غطاؤك فبصرك اليوم حديد .\r\nترجمه : حال ممرور هنگامى كه پرده سوء مزاج از او بر كنار شد ، و آنكه جوع بوليموس دارد وقتى كه اذى از معده اش قلع شد ، و خدر زمانيكه قوه حس در عضو او سريان يافت چگونه است ؟ نه اين است كه اولى از شيرينى لذت ميبرد چگونه لذت بردنى ، و نه اين است كه دومى را گرسنگى بى آرام ميسازد چگونه بى آرام ساختنى ، و نه اين است كه سومى را الم رنج مىدهد چگونه رنج دادنى ؟ همچنين چون پرده از تو بر كنار شود ، پس ديده تو در آنگاه تيزبين گردد .\r\nبيان : در اين فص غرض اين است كه هرگاه امراض قواى جسمانى از آنها زائل شوند ، ادراك لذت و الم خود مى كنند ، همچنين وقتى كه علاقه نفس ناطقه انسانى به امور مادى منقطع گردد به لذت و المش كه سعادت و شقاوت اوست پى مى برد .\r\nدر اين فص از تشبيه معقول به محسوس نتيجه مى گيرد كه همانطور به قواى مدركه جسمانى بيماريهايى روى مى آورد كه آنها را از ادراك لذت و الم باز ميدارد ، همچنين نفس ناطقه انسانى را\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nدر ادراك لذت و المش حجابها است اين پرده ها بر جان چون بيماريها است بر قواى مدركه طبيعى كه وقتى از او برگيرند ديده اش تيزبين مى گردد و لذت يا المش را ادراك مىكند .\r\n\r\nحجب ظلمانى و نورانى\r\nآخر فص اشاره است به آيه كريمه لقد كنت فى غفلة من هذا فكشفنا عنك غطاءك فبصرك اليوم حديد ( ق 23 ) .\r\nبدانكه پيش از هر حجابى انانيت تو و بدن تو هر يك حجاب نفس تو است كه ويرا از مشاهدات انوار ملكوتيه باز ميدارد . علاوه كه توجه و سرگرمى بعلائق دنيوى و ديگر حجب ظلمانى و نورانى نيز او را از ادراك لذت و المش منصرف مىكند . سپس حجاب توغل در شهوات نفسانى و متابعت نفس اماره و رسوخ اخلاق رذيله كه همان بيماريهاى روانى در انسانند قوه عاقله را يعنى ن‌فس ناطقه قدسيه آدمى را از التفات بعالم ملكوت و از كسب معارف حقه كه كمال واقعى انسانى است و از تحصيل مائده هاى بهشتى حقائق دار وجود حاجب است . و بعد از انسلاخ از علائق نشأه طبيعت ديده اش تيز بين مى گردد . پس اگر كسب كمالات و ملكات فاضله كرده است اهل سعادت است كه بمقامات و درجات خويش پى ميبرد و از اندوخته هاى خود لذت ميبرد . و اگر اهل شقاوت است از بيماريهاى درونى خود سخت رنج ميبرد و از آتش گناهانى كه در خويشتن افروخته است ميسوزد و از گزند درندگان كه صورت ملكات زشت اوست عذاب مى بيند و در دركات سجين از حرمان مقام عليين انسانى متألم ميگردد .\r\nتبصره : آيا مرض جسمانى غير از مرض نفسانى است كه اطلاق مرض بر آن دو به اشتراك لفظى باشد ؟ و يا حقيقتا نفس مريض است و به جسم اطلاق مرض بالمجاز مىشود ؟ و يا بعنوان تواطى است كه مرض نفسانى و جسمانى يكى باشد بدون تفاوت ؟\r\nاز كلام فارابى در اين فص چنين معلوم مىشود كه اگر مرضى\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nدر بدن حاصل شود همان مرضى است كه حقيقت آن در نفس حاصل شده است و رقيقت آن در بدن بروز كرده است چنان كه اگر خوف و غضب و دهشت و سرور و انبساط و هم و غم و نظائر آنها در نفس پديد آيد آثار آنها در بدن بروز مىكند و ظاهر مىشود فتدبر .\r\nالصدوق فى التوحيد باسناده روى عن الصادق عن آبائه عليهم السلام قال قال اميرالمؤمنين عليه السلام : ان للجسم ستة أحوال : الصحة والمرض و الموت و الحيوة و النوم و اليقظة ، و كذلك الروح : فحياتها علمها ، و موت‌ها جهلها ، و مرضها شكها ، و صحتها يقينها ، و نومها غفلتها ، و يقظتها حفظها ( بحارج 14 ط 1 ص 398 ) .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n\r\nفص 27 [ در بيان حجابهاى انسان از وصول بكمال حقيقى ، و در توصيه به تجرد از غواشى ، و اشارت بمقامات انسانى است 
  ]\r\nان لك منك غطاء فضلا عن لباسك من البدن ، فاجهد أن ترفع الحجاب ( أن تتجردخ ا ) فحينئذ تلحق فلاتسأل عما تباشره فان ألمت فويل لك ، و ان سلمت فطوبى لك و أنت فى بدنك كأنك لست فى بدنك ، و كأنك فى صقع الملكوت فترى مالا عين رأت ولا أذن سمعت و لاخطر على قلب بشر فاتخذ لك عند الحق عهدا الى أن تأتيه فردا .\r\nترجمه : همانا كه مرتورا از تو حجابست تا چه رسد به لباس تو كه بدنست . پس بكوش تا حجاب از ميان برگيرى پس در آنگاه رسيدى پس از آنچه كه مباشر آنى مسئول نگردى پس اگر رنج ببرى واى بر تو ، و اگر بى گزند شدى خوشا به حالت و تو در بدنت هستى آن چنان كه گويا در بدنت نيستى و گويا در صقع ملكوتى پس مى بينى آنچه را كه نه چشمى ديده است و نه گوشى شنيده است و نه بر قلب بشرى خطور كرده است پس براى خود عهدى در نزد حق بگير تا اين كه او را تنها در آيى .\r\nبيان : در بعضى نسخ صورت عبارت چنين است : فاجهد أن ترفع الحجاب و تتجرد . . . فطوبى لك و حسن ماب .\r\nمن البدن بيان لباس است نه غطاء ، چنان كه دانسته خواهد شد .\r\nاين فص را مولى صدرا در مبدأ و معاد بدين عبارت نقل كرده است : قال المعلم الثانى فى الفصوص : ان لك منك غطاء الخ .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\n\r\nدر بيان حجابهاى انسانى\r\nاين فص نيز كه از غرر فصوص اين كتاب شريف است در بيان حجابهاى انسان از وصول بكمال حقيقى است و در توصيه بتجرد از غواشى و اشاره اجمالى بمقاماتى كه براى انسان است مى باشد و در خاتمه امر به اتخاذ عهد عند الحق تعالى مىدهد .\r\nنكته باريك در اين فص اين است كه معنى حجاب بدرستى ادراك گردد زيرا رفع اين حجاب از خود گذشتن يعنى فانى از خود شدن و باقى بالله بودن است . و بغور اين مطلب رسيدن تلطيف سر و تجريد فكر مى بايد .\r\n از خودى بگذر اگر خواهى خدا \r\n فانى از خود شو كه تا يا بى بقا \r\n گر تو را بايد وصال راستين \r\n محو شو و الله اعلم باليقين \r\n( دفتر سوم مثنوى عارف رومى )\r\nدر فصوص گذشته دانسته شد كه براى انسان حجابهايى است كه وى را از مشاهده ملكوت و عرفان حق اول كه كمال حقيقى او است باز مى دارد .\r\nاكنون در مقام بيان دو حجابست كه از حجب ديگر به انسان نزديك ترند : نخستين حجاب اكبر است كه ملاحظه انانيت يعنى خود بينى و خود پرستى اوست ، و ديگر بدن عنصرى كه به اعتبارى حجاب و لباس سر و حقيقت اوست كه نفس ناطقه اوست . علاوه اين كه تدبير نفس ناطقه در بدن و تعلقش بدان ، او را از توجه به اصلش باز مى دارد ، پس اگر بخواهد بمقامات شامخه قدسيه انسانى برسد بايد بكوشد تا از هر دو حجاب بدر آيد از نخستين در حد وجوب و از دومين به قدر امكان .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nحجاب اول بسيار به تو نزديك است كه همان هويت و توئى تو است كه لن ترانى مى شنود و با كمال قربش به تو حجاب تو است .\r\n تو خود حجاب خودى حافظ از ميان برخيزد \r\n خوشا كسى كه در اين راه بى حجاب رود \r\nزيرا كه در كتب حكمت متعاليه مبرهن ، و در صحف كريمه عرفانى محقق است كه ظهور حقيقة الحقائق كه همان كنز مخفى و هو هويت مطلقه و مقام لا اسم و لارسم است ، در مظاهر و مجاليش به قدر وسعت و فسحت آنها تحقق مى يابد يعنى همان گنج پنهان پيدا مىشود .\r\nو مظاهر تعينات وجودى اعيان متكثره اند كه ظهور آن حقيقت بدانها است ، و جميع اين مظاهر وجودات ممكنه اند كه فقر نورى يعنى امكان وجودى و بعبارت ديگر ربط وجودى باصل خويش دارند ، و اين ربط وجودى آنها اضافه اشراقيه مفيض على الاطلاق بدانها است پس وجود است كه جامع رابط موجوداتست .\r\n ظهور تو به من است و وجود من از تو \r\n فلست تظهر لولاى لم اكن لولاك \r\n سايه معشوق اگر افتاد بر عاشق چه شد \r\n ما به او محتاج بوديم او بما مشتاق بود \r\n( حافظ )\r\nو بدان كه در حقيقت اطلاق اضافه بين خالق و مخلوق بعنايتى خاص است كه بين مفيض و مستفيض به اطلاق و تقييد تميز داده مىشود نه به تمايز تقابلى . اين اطلاق تعين اطلاقى و احاطى است كه حتى منزه از قيد اطلاق است ، كه بتفصيل در رساله وحدت از ديدگاه عارف و حكيم تحرير و تقرير كرده ايم ( ص 64 72 ط 1 ) .\r\nبدان كه به تشبيه با اضافه مقوليه ، نام اضافه را بر اين افاضه كه\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nبه تعبيرى اشراق علت به معلول است نهاده اند كه در واقع اضافه مقوليه منتفى است ، ولى باز\r\n دائما او پادشاه مطلق است \r\n در كمال عزخود مستغرق است \r\n( عطار )\r\nيا من دل على ذاته بذاته و تنزه عن مجانسة مخلوقاته . يا من كان الحجاب بينه و بين خلقه خلقه . ( ص 278 بحر المعارف مولى عبدالصمد همدانى ط 1 )\r\n ديده اى بايد كه باشد شه شناس \r\n تا ببيند شاه را در هر لباس \r\n( مثنوى عارف رومى )\r\nو تا به سر اين نكته نرسيدى از حجاب قيد كه همان تعين و انا نيت تو است رهايى نيابى ، و ربط خود را با حقيقت عالم ندانى ، و از معرفت دقائق بسيارى كه در اين مقام مستفاد است بر كنارى . حق مطلق را در قيود و حدود مقيد و محدود مكن ، و تنزيه را از تشبيه باز شناس .\r\n چه مى گويم كه هست اين نكته باريك \r\n شب روشن ميان روز تاريك \r\n( گلشن راز )\r\nحجاب دوم بدن است كه حجاب ديده جانست ، تا چه رسد كه به كاربدن سرگرم و به دو مشغول است ، و در وى تدبير دارد ، و وى را حفاظت مىكند .\r\n حجاب چهره جان مىشود غبار تنم \r\n خوشادمى كه ازين چهره پرده برفكنم \r\n\r\n","description":"","footnote":"","page_name":" 138 ","page_number":138},
  {"content":"\r\n\r\n چگونه طوف كنم در فضاى عالم قدس \r\n چو در سراچه تركيب تخته بند تنم \r\n( حافظ )\r\nعلاوه اين كه در راه حراست وى به خارج از بدن نيز نظارت دارد تا به بدن آسيبى نرسد و در خطرى نيفتد . و براى حفظ بدن در راه معاش تلاش مىكند . و نيز براى حفظ نظام اجتماع و تمدن ، با مردم سرو كار دارد . و نيز تعلق خاطر به ملك و مال و همسر و فرزند دارد . و بسيارى از اين قبيل امور كه نفس ناطقه را بدين سوى مى كشاند و از توجه بدانسوى باز مى دارد كه اگر بديده تحقيق بنگرى مى بينى .\r\n اين سرا و باغ تو زندان تست \r\n ملك و مال تو بلاى جان تست \r\nپس بدان كه ازاله أمراض نفسانى به ترك خواص بشريت و ترك هوا و هوس مىشود كه آنها مرض و غطااند .\r\n\r\nمراتب امراض نفسانى\r\nو نيز بدان كه مراتب ناخوشى نفس سه است : رين است ،  كَلَّا بَلْ رانَ عَلى قُلُوبِهِمْ ما كانُوا يَكْسِبُونَ  ( مطففين 15 ) ، و زيغ است ، و اما  الَّذِينَ فِي قُلُوبِهِمْ زَيْغٌ فَيَتَّبِعُونَ ما تَشابَهَ مِنْهُ ابْتِغاءَ الْفِتْنَةِ  ( سوره آل عمران آيه 8 ) ، و ختم است . اول و دوم چاره دارد و قسم سوم چاره ندارد .  خَتَمَ اللَّهُ عَلى قُلُوبِهِمْ وَ عَلى سَمْعِهِمْ وَ عَلى أَبْصارِهِمْ غِشاوَةٌ وَ لَهُمْ عَذابٌ عَظِيمٌ  ( سوره بقره آيه 8 ) .  أَ فَرَأَيْتَ مَنِ اتَّخَذَ إِلهَهُ هَواهُ \r\nو أضله الله على علم و ختم على سمعه و قلبه و جعل على بصره غشاوة فمن يهديه من بعد الله أفلاتذكرون ( سوره جاثيه آيه 24 ) .\r\nدر شب توجه نفس ناطقه به عالم قدس ملكوت و ديار مرسلات و\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nمجردات چه قدر قوى است و گاهى چه گريه ها و چه بى تابيها دارد ، علتش همين است كه در روز سرگرم بامور دنيا بود و از حال خويش و ديار خويش منصرف بود و چون از اين سوى رخت بر بست بدان سوى بار يافت ،   إِنَّ ناشِئَةَ اللَّيْلِ هِيَ أَشَدُّ وَطْئاً وَ أَقْوَمُ قِيلًا إِنَّ لَكَ فِي النَّهارِ سَبْحاً طَوِيلًا   ( سوره المزمل آيه 8 ) .\r\nو نه تنها بدن حجاب و لباس جانست بلكه هر يك از عالم جسمانيات حجاب روح از مشاهده عالم ملكوتند ، و عالم ملكوت و غيره نيز خود حجابيست از مشاهده جمال أحديت .\r\nو بطور اجمال حجاب ظلمانى و نورانى است حجابهاى ظلمانى از عالم جسمانيت است ، و نورانى از ماوراى طبيعت كه مجرداتند ان الله سبعين ألف حجاب من نور و ظلمة . و ذات احديت در آن حجب كه آنها را مظاهر و اسماء نيز گويند ، مختفى است . چون اختفاء معنى در صورت بلكه ادق و الطف از اين تمثيل و از اين روى اسماء از جمله حجب ذات شمرده شده اند .\r\n دى شانه زد آن ماه خم گيسو را \r\n بر چهره نهاد زلف عنبر بو را \r\n پوشيد بدين حيله رخ نيكو را \r\n تا هر كه نه محرم نشناسد او را \r\nو به اين دو حجاب نامبرده است كه ان الملا الا على يطلبونه كما تطلبونه انتم .\r\nو مخفى نماند كه آدمى را بجز اين دو حجاب ، حجابهاى گوناگون ديگر نيز از اعمال و اقوال و نيات بد او است كه اگر چنانچه اخلاق رذيله و اقوال سيئه و نيات خبيثه در انسان رسوخ كند آنگاه ظلمات بعضها فوق بعض ، و اين پرده هاى غليظ و كثيف گناهها بيماريهاى چشم عقل ميشوند و ويرا از لقاء الله تعالى باز ميدارند و چون ابرهاى\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nسياه انباشته رويهم حجاب خورشيد جان ميگردند و ويرا از ديدار جمال حسن مطلق باز ميدارند . آرى كارهاى بد انسان زنگ ميگردد و بر دل مى نشيند و دل زنگ زده محجوب از حق است .   كَلَّا بَلْ رانَ عَلى قُلُوبِهِمْ ما كانُوا يَكْسِبُونَ كَلَّا إِنَّهُمْ عَنْ رَبِّهِمْ يَوْمَئِذٍ لَمَحْجُوبُونَ   ( سوره مطففين آيات 15 و 16 ) .\r\nدر حديثى از باب رد بر ثنويه و زنادقه كتاب شريف توحيد شيخ اجل ابن بابويه رضوان الله تعالى عليه است كه زنديقى از ثامن الائمة عليهم السلام پرسيد كه چرا حق از خلق در احتجاب است به اين عبارت :\r\nقال الرجل فلم احتجب ؟ فقال ابوالحسن عليه السلام : ان الاحتجاب عن الخلق ( ان الحجاب على خ د ) لكثرة ذنوبهم فأما هو فلا يخفى عليه خافية فى آناء الليل و النهار .\r\nو چنانچه جان از افعال و اقوال بدرنگ ميگيرد و زنگ مىزند از نيات بد نيز فاسد ميگردد  وَ إِنْ تُبْدُوا ما فِي أَنْفُسِكُمْ أَوْ تُخْفُوهُ يُحاسِبْكُمْ بِهِ اللَّهُ  ( سوره البقرة آيه 285 ) .\r\nو چون با دو دست علم و عمل حجاب از ميان برگيرى يعنى از علائق بدنيه بلكه از عوائق و غواشى كه مانع تو از وصول به كمال حقيقى اند ، بلكه از اعتبار هذيت نفست كه حجاب اول بود مجرد گردى خلاصه از آنچه شاغل تو از حق است اعراض كنى كه كل تو مشغول به كل او شود پس در آنگاه به مطلوب حقيقى رسيدى بطوريكه فاصله زمانى بين كشف غطاء و بين رسيدن كه همان شهود حق و نيل به لقاى حسن مطلق است نيست . و بعبارت ديگر تجرد از علائق همان و وصول بمطلوب همان .\r\nميبدى در فاتحه اول مقدمات شرحش بر ديوان منسوب به امير عليه السلام گويد : شنيده باشى كه اسكندر نقاشان خطا و چين را فرمود كه دو ديوار متقابل را نقش كنند پرده در ميان آويختند و از طرفين خيالات انگيختند نقاشان خطا نقوش مختلفه غريبه مينگاشتند و استادان چين تصفيه و تجليه به كار ميداشتند بعد از رفع حجاب و كشف نقاب\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nآنچه نقاشان خطا را به عرق جبين و كدح يمين حاصل شده بود زيباتر از آن در صفحه استادان چين مى نمود .\r\nو در اين حال وصول كه مقام فناى ذات و صفات و افعال تو حق تعالى كه متخلق باخلاق الله و متصف باوصاف الله شدى هر آنچه كنى مسئول نباشى چنان كه الله تعالى لايسأل عما يفعل همچنين عبدالله هم لايسأل عما يفعل ، فافهم .\r\n ه‌مه از دست شد و او شده است \r\n انا و انت و هو هو شده است \r\n نه كه دور و نه نزديك بود \r\n نه كه روشن نه كه تاريك بود \r\n مثل ماهى و آبست غلط \r\n كه بود برتر از اين گونه نمط \r\n حاش لله كه چو من او گردد \r\n أناى پيرزيم هو گردد \r\n ليك چون عشق به جوش آمده است \r\n دل عاشق بخروش آمده است \r\n عشق معشوق شود مالامال \r\n محو معشوق شود در آنحال \r\n لاجرم آنچه كه عاشق گويد \r\n همه را عشق موافق گويد \r\n درس عشقست و الف بايى نيست \r\n لايق او دل هر جايى نيست \r\n بحر مسجور يكى موج وى است \r\n بيت معمور پر از فوج وى است \r\n دفتر عشق دل پاك بود \r\n سر او در سر بى باك بود \r\n كار عشق است و هوس رانى نيست \r\n اى برادر بسخندانى نيست \r\n ديده از غير خدا دوختن است \r\n درس سر باختن آموختن است \r\n هر دلى بوته اين آتش نيست \r\n هر سرى پوته اين سازش نيست \r\n ظرف لغو است زمانت ببرم \r\n من به يك ظرف دگر مستقرم \r\nچنان كه خواجه نصيرالدين طوسى در شرح نمط تاسع اشارات شيخ رئيس كه در مقامات العارفين است فرمود :\r\nالعارف اذا انقطع عن نفسه و اتصل بالحق رأى كل قدرة مستغرقة فى قدرته المتعلقة بجميع المقدورات ، و كل علم مستغرق فى علمه الذى لايعزب عنه شى من الموجودات ، و كل ارادة مستغرقة\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nفى ارادته التى لايتابى شى من الممكنات بل كل وجود و كل كمال وجود فهو صادر عنه فائض من لدنه فصار الحق حينئذ بصره الذى به يبصر و سمعه الذى به يسمع و قدرته التى بها يفعل و علمه الذى به يعلم ، و وجوده الذى به يوجد . فصار العارف حينئذ متخلقا باخلاق الله تعالى بالحقيق‌ة .\r\nيعنى عارف هنگامى كه از خود بگذشت و به حق پيوست ، مى بيند هر قدرت در قدرتش مستغرق است ، قدرتى كه متعلق به جميع مقدورات است ، و هر علم در علمش مستغرق است ، علمى كه هيچ چيز از او پنهان نيست ، و هر اراده در اراده وى مستغرق است ، اراده اى كه هيچ ممكن از او سر باز نمى زند . بلكه هر وجود و كمال وجود از او صادر است و از جانب وى فائض است . پس در اين هنگام حق تعالى بصرش مى گردد كه بدان مى بيند ، و سمعش مى گردد كه بدان مى شنود ، و قدرتش مى گردد كه بدان فاعل فعل است ، و علمش مى گردد كه بدان مىداند ، و وجودش مى گردد كه بدان موجود است . پس عارف در اين هنگام به حقيقت متخلق به اخلاق الله مىشود .\r\nعارف رومى گويد :\r\n گفت نوح اندر نصيحت قوم را \r\n در پذيريد از خدا آخر عطا \r\n بنگريد اى سركشان من من نيم \r\n من زجان مردم بج‌انان ميزيم \r\n چون ز جان مردم بجانان زنده ام \r\n نيست مرگم تا ابد پاينده ام \r\n چون بمردم از حواس بوالبشر \r\n حق مرا شد سمع و ادراك و بصر \r\n چونكه من من نيستم ايندم زهو است \r\n پيش اين دم هر كه دم زد كافر اوست \r\n\r\n","description":"","footnote":"","page_name":" 143 ","page_number":143},
  {"content":"\r\n\r\n\r\nدر بيان صاحب غلبه عشق كه در حكم غير مكلف است\r\nو نيز خواجه در شرح همان نمط ياد شده گويد ( نقل بترجمه « : ( و در اين حال كه عارف را اتصال به عالم قدس دست داد ، اى بسا كه از اين عالم ذاهل شود ، و از آن چه كه در اين عالم است غافل گردد ، و از وى اخلال به تكاليف شرعى سر زند ، كه به اين اخلال گناهكار نباشد . زيرا كه وى در اين حال در حكم غير مكلف است چه اين كه تكليف متوجه به كسى مىشود كه در حال تعلق تكليف به وى شعور به تكليف داشته باشد » .\r\nخواجه عبدالله انصارى در بيان اين حال نيكو گفته است : صاحب غلبه عشق از خود آگاه نيست ، آنچه مست مىكند او را گناه نيست . و خواجه حافظ چه شيرين سروده است :\r\n رشته تسبيحم اربگسست معذورم بدار \r\n دستم اندر ساعد ساقى سيمين ساق بود \r\nبدانكه نفوس ناطقه انسانى و طبايع بنى آدم سخت متفاوت است : بعضى از جنس عليين اند كه بالطبع عاشق عروج بسوى خداوند ذوالمعارج ، و بى اعتناء بزخارف دنيا و لذائذ حيوانى اند . و بعضى دوستدار حيوة فانيه و عاريه چند روزه اينجا و دل بدان باخته اند ان هؤلاء يحبون العاجلة و يذرون وراء هم يوما ثقيلا ( هل اتى 28 ) .\r\n انبيا چون جنس عليين بدند \r\n سوى عليين ز جان و دل شدند \r\n كافران چون جنس سجين آمدند \r\n سنج دنيا را خوش آئين آمدند \r\n( عارف رومى )\r\nو از اينان تا آنان اختلاف مراتب و تفاوت درجات بيشمار است .\r\nحال فارابى گويد : پس اگر از قطع علائق بدنى و عوائق ظلمانى ، و از دورى مشتهيات نفسانى رنج مى برى و احساس تألم مى كنى پس\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nواى بر تو كه اين تألم از مفارقت و محرومى و تأسف از حالات گذشته علامت شقاوت نفس تو است . پس معلومت باد كه لائق به مقام قرب حضرت ذوالجلال والاكرام نيستى و رستگار نمى شوى .\r\nو اگر از اين تجرد و قطع علائق آسوده خاطر و خرسندى پس خوشا به حالت كه نيكبختى . و اين دليل و نشانه سعادت نفس تو است و دانسته مىشود كه از لطائف نورانيه الهيه است پس در اين حال با اينكه در بدنت هستى گويا در بدنت نيستى و گويا در صقع ملكوتى پس مينگرى آنچه را كه نه چشمى ديده است و نه گوشى شنيده است و نه بر قلب بشرى خطور كرده است .\r\nاين كلام كامل ترجمت يك قسمت حديثى از رسول الله صلى الله عليه و آله و سلم در جوامع فريقين به طريق بسيار نقل شده است :\r\nامين الاسلام طبرسى در تفسير مجمع البيان ضمن آيه  فَلا تَعْلَمُ نَفْسٌ ما أُخْفِيَ لَهُمْ مِنْ قُرَّةِ أَعْيُنٍ جَزاءً بِما كانُوا يَعْمَلُونَ  ( سوره سجده آيه 18 ) آورده كه :\r\nو قدورد فى الصحيح عن النبى صلى الله عليه و آله وس‌لم انه قال ان الله يقول اعددت لعبادى الصالحين مالاعين رأت ولا اذن سمعت ولاخطر على قلب بشربله هو مما اطلعتكم عليه اقرؤ ان شئتم فلا تعلم نفس ما اخفى من قرة أعين . رواه البخارى و مسلم جميعا .\r\nو فيه ايضا ، قال ابن عباس : هذا ما لاتفسير له فالامر أعظم واجل مما يعرف تفسيره .\r\nو خداى متعال فرمود :  وَ لَوْ أَنَّ أَهْلَ الْقُرى آمَنُوا وَ اتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَ الْأَرْضِ  ( سوره اعراف آيه 97 ) .\r\nو نيز فرمود :  وَ لَوْ أَنَّهُمْ أَقامُوا التَّوْراةَ وَ الْإِنْجِيلَ وَ ما أُنْزِلَ إِلَيْهِمْ مِنْ رَبِّهِمْ لَأَكَلُوا مِنْ فَوْقِهِمْ وَ مِنْ تَحْتِ أَرْجُلِهِمْ  ( مائدة 67 ) .\r\nو بدان كه اينها نعم اخرويه است كه با اين حواس بدنى ادراك نمى گردند ، بلكه بقوه ديگر كه بسبب عدم تقيد به اين حواس ، حاصل مى شوند . پس سعى كن كه براى خويشتن از نزد حق عهدى بگيرى تا\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nتو را بر اين حالت استوار و پايدار بدارد كه\r\n تكيه بر تقوى و دانش در طريقت كافرى است \r\n راه رو گر صد هنر دارد تو كل بايدش \r\nو مراد از عهد معهود اين است كه خود را به حق تفويض كنى و تسليم امرش باشى و از م‌نهياتش اجتناب كنى كه معاهده بين دو كس مانع از وصول ضرر يكى از آن دو به ديگرى است ، و در اينجا نيز تصديق و اعتراف بنده به آنچه كه حق تعالى و سفرايش فرموده اند اين چنين است كه عبد را از عذاب اليم حرمان حفظ مىكند و وى را به نعمت جنة اللقاء مى كشاند . پس خويشتن را به دو بسپارد و به ملكوت وى در آى تا بنگرى .\r\n از دم صبح ازل تا آخر شام ابد \r\n دوستى و مهر بر يك عهد و يك ميثاق بود \r\nو اين معاهده كه حلقه ى بندگى در گوش كردن است ، بجايى رساندت كه فرد و مجرد از همه قيود در نزد وى سبحانه باشى ، و تمام ما تملك هستى خود را از آن او يا بى ، و ببينى كه ليس فى الدار غيره ديار ، و بنگرى كه عبدى و عبد از خود چيزى ندارد .\r\nجمله : الى أن تأتيه فردا ، اشارت به قول خداوند متعال در آخر سوره مريم است : ان كل من فى السموات والارض الا آتى الرحمن عبدا لقد أحصيهم و عدهم عدا و كلهم آتيه يوم القيمة فردا .\r\nتبصره : آن كه خواجه طوسى گفت « : و در اين حال كه عارف را اتصال به عالم قدس دست داد اى بسا كه از اين عالم ذاهل شود . . . . و از وى اخلال به تكاليف شرعى سر زند » اى بسا را از اين روى گفته است كه اين ذهول و غفلت و اخلال ، براى يك عارف در همه حال نبود . علاوه اين كه عارف كامل صاحب روح قدسى را حضرتى از\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nحضرتى باز ندارد زيرا كه مظهر اسم شريف يا من لايشغله شأن عن شأن است لذا ذهول و غفلت و اخلال در حق وى متصور نبود فافهم .\r\n\r\nانسان صاحب مقام لايسئل عمايفعل\r\nتبصره : آنكه در اين فص گفته است : فلاتسأل عما تباشرة ، ناظر به گفتار حق سبحانه در قرآن كريم است كه فرمود :  لا يُسْئَلُ عَمَّا يَفْعَلُ وَ هُمْ يُسْئَلُونَ  ( سوره انبياء آيه 24 ) كه عبد صاحب مقام ياد شده مظهر حق سبحانه در اين خصيصه مىشود ، چنان كه در ديگر اسماء و صفات مظهر او مى گردد . در آشنايى بدين سر مستسر در واقعه حضرت خضر و حضرت موسى عليهما السلام در كهف قرآن تدبر لازم بايد و وقايع و احوال ديگر نيز از مشايخ عارفان بالله و سالكان طريقت منقول است كه معاضدند فتبصر .\r\n\r\nدر بيان ولاخطر على قلب بشر\r\nتبصره : آنكه در حديث شريف فرمود « : ولا خطر على قلب بشر » نكته 165 هزار و يك نكته در بيان آنست كه : اكثر مردم لذت عقلى را نمى فهمند بلكه لذت خيالى را نمى فهمند فضل عن اللذة العقلية . در روايت آمده است ك‌ه قال تعالى اعددت . . . . ولاخطر على قلب بشر ، بشر فرموده است نه انسان و آدم زيرا كه كلمه بشر ناظر به ظاهر است و بشره هر چيز صورت ظاهر اوست . و انسان در اصطلاح اهل الله كامل را گويند . اكثرى مردم بشرند نه انسان و آدم ، بشر همين ظاهر است كه هست .\r\n دى شيخ گرد شهر همى گشت با چراغ \r\n كز ديو و دد ملولم و انسانم آرزوست \r\n گويى ز چه انست را ببريده اى از انسان \r\n بالله كه من اى خواجه در جستن انسانم \r\n\r\n","description":"","footnote":"","page_name":" 147 ","page_number":147},
  {"content":"\r\n\r\n\r\nفص 28 [ فص عشق است كه شمسيه عقد فصوص است 
  ]\r\nما تقول فى اللذى عند الحق تعالى عن الحق ( من الحق خ ل ) و هنالك صورة العشق فهو معشوق لذاته و ان لم يعشق من الغير ، لذيذ عند ذاته و ان لم يلحق من الغير . تم وجوده فوق التمام فيفضل ليسيح على الاتمام .\r\nترجمه : چه مى گويى در شأن آن امرى كه نزد حق تعالى از خود حق است و آنجا صورت عشق است پس او معشوق مرذات خويش است و اگر چه معشوق غيرش نشده باشد . لذيذ نزد ذاتش است اگر چه از غير چيزى بر او نپيوسته باشد . وجودش تمام فوق تمام است پس آن وجود فضل و بخشش كرد تا بر تمام گردانيدن جارى شود .\r\n\r\nاين فص عشق است\r\nبيان : در بعضى نسخ آمده است : فتفضل ليسمح على الاتمام . و لكن تعبير به يسيح در فصوص بسيار است .\r\nاين فص فص عشق است كه شمسيه عقد فصوص است ، و قصه عشق است كه احسن قصص است . فيض مقدس گويد :\r\n عالم چو خاتمى است كه آن را است عشق فص \r\n از قصه ها است قصه عشق أحسن القصص \r\n حق در كلام خويش بايات مستبين \r\n در شأن عشق و رتبه عاليش كردنص \r\n\r\n","description":"","footnote":"","page_name":" 148 ","page_number":148},
  {"content":"\r\n\r\nاهل خبرت دانند كه جمله « تم وجوده فوق التمام فيفضل ليسيح على الاتمام » چه قدر والامرتبه و بلند پايه است . و مفاد اين كلمه عليا اين است كه عشق علت ايجاد و سرچشمه همه فيوضات است كه فيض بخش بعالم امكانست . در ديوان اين كمترين آمده است :\r\n عشق سرچشمه فيض ازلى است \r\n فاعل و غايت اصل ايجاد \r\n عشق سرسلسله املاك است \r\n عشق سر خيل نبات است و جماد \r\n عشق هم عاشق و هم معشوق است \r\n عشق مبدأ بود و عشق معاد \r\n منتهى همت عقل است كه اين \r\n كاخ عالم نبود بى استاد \r\n عشق بى پير بر آورد خروش \r\n كه جهان يكسره است عشق آباد \r\nبدان كه چون كمال حق تعالى فقط كمال حقيقى است ، و ادراكش فقط ادراك تام است پس بنابر آنچه در فص بيست و دوم در تعريف لذت گفته شد ، ابتهاج حق بذاتش كه از آن تعبير به لذت مىشود أكمل ابتهاجات على الاطلاق است .\r\nو نيز بدان كه هر خيلى مؤثر است و ادراك مؤثر از آن جهت كه مؤثر است حب به اوست و چون حب به افراط رسد عشق ناميده مىشود .\r\n نيست فرقى در ميان حب و عشق \r\n شام در معنى نباشد جز دمشق \r\nو هر چه ادراك اتم و خيريت مدرك اشد باشد عشق اشد است و ادراك تام نمى شود مگر به وصول تام ، پس عشق تام نمى شود مگر باوصول تام ، و اين لذت تام و ابتهاج تام است . زيرا كه لذت يا بتفاوت ادراك است يا مدرك و يا مدرك و در حق سبحانه هر يك اتم است كه فوق آن متصور نيست .\r\nو چون تمام كمالات و خيرات غير متناهى در ذات بارى جمع\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nاست كه اشد الاشياء كمالا است ، به اين معنى كه آن ذات وجود بحت و كمال و جمال مطلق و خير محض و حسن و بهاى صرف است ، و جميع صفات كماليه عين ذات اوست ، و از شوائب نقص و طبيعت امكان و عدم كه منبع شرورند مبرى است ، و عشق هم نهايت حب است و حب هم بواسطه ادراك لذائذ و كمالاتست ، و چنان كه در فصوص گذشته دانسته شد ذات حق سبحانه حاضر و شاهد بر ذات خود است ، و مدرك كه حق است اتم مدرك و فوق تمام است ، و مدرك نيز عين همان مدرك منبع جميع كمالاتست ، پس در آن ذات مستجمع جميع صفات كماليه صورت و حقيقت عشق بنحو اتم واكمل متحقق است و عاشق عين معشوق است پس او عشق و عاشق و معشوق و اجل مبتهج بذاتش است .\r\nدر الهى نامه اين كمترين آمده است كه : الهى حسن بقدرسم ال‌خياط يك روز نه به حسن مطلق راه يافت اين همه لذت و ابتهاج دارد ، آنان كه برايشان هزار باب و از هر بابى هزار باب ديگر گشوده شد چون خواهند بود و تو خود چونى ؟ ! ( ص 68 ط 1 ) .\r\nدانستى كه عشق افراط محبت است ، بتازى گياه پيچك را عشقه گويند كه از عشق مشتق است . ديدى كه چگونه پيچك بر درخت مى پيچد و با او معانقه مىكند ، و نيز گياه عشق را ديدى كه چگونه با يكديگر ناظرند و چشم دوخته اند ، عاشق صادق با معشوق خود اينچنين است تو در عشق با عبادت چگونى و در عشق با معبود چونى .\r\nباب العبادة من اصول الكافى باسناده عن عمرو بن جميع عن أبى عبدالله عليه السلام قال قال رسول الله صلى الله عليه و آله و سلم : افضل الناس من عشق العبادة فعانقها و احبها بقلبه و باشرها بجسده و تفرغ لها فهو لايبالى على ما اصبح من الدنيا على عسر أم على يسر . ( ج 2 ص 68 معرب ) .\r\nو در روايات ديگر هم در اين موضوع شريف در رساله انه الحق ( ص 304 و 305 يازده رساله ط 1 ) و به خصوص در نكته 717 هزار و يك نكته چهل حديث از غرر احاديث عرفانى به عنوان خزانه\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nچهل گوهر شب چراغ ، نقل كرده ايم فراجع .\r\nقوله : و هنا لك صورة العشق ، صورت در اينجا به معنى فعليت و حقيقت است ، و در كتب عقليه به اشتراك به چند معنى آمده است . شيخ رئيس در فصل چهارم مقاله ششم الهيات شفا ( ج 2 چاپ سنگى ص 537 ) معانى صور را عنوان كرده است بدين عبارت : و أما الصورة فنقول قديقال صورة لكل معنى بالفعل ، الخ . ما همه عبارت او را در وجوه معانى صور در درس صد و چهل و هفتم دروس معرفت نفس نقل و ترجمه و شرح كرده ايم اگر خواهى رجوع كن . ( ص 518 ط 1 ) .\r\nقوله : و ان لم يعشق من الغير ، شيخ رئيس در فصل نمط نهم اشارات كه در مقام عارفانست گويد : والاول عاشق لذاته معشوق لذاته عشق من غيره اولم يعشق ، ولكنه ليس لايعشق من غيره بل هو معشوق لذاته من ذاته و من اشياء كثيرة غيره .\r\nمعلوم است كه گفتار فارابى نيز شامل هر دو قسم « عشق من غيره اولم يعشق » است . و شيخ نظر بگفتار وى دارد . يعنى اول تعالى عاشق لذاته و معشوق لذاته است چه معشوق غيرش بوده باشد و چه نبوده باشد و لكن چنين نيست كه معشوق غيرش نبوده باشد بلكه او لذاته معشوق خود و معشوق اشياء بسيار غير خود است .\r\nآنكه شيخ گفت : و لكن چنين نيست كه معشوق غيرش نبوده باشد ، علتش اين است كه اول تعالى دائم الفضل على البرية است ، و قطع و امساك فيض ازلا و ابدا از چون اويى كه فوق التمام است معقول نيست .\r\nقفطى در تاريخ الحكماء در ترجمه سقراط حكيم آورده است كه : سأله رجل ما العلة التى خلق لها العالم ؟ فقال جود الله .\r\n فيض از حق نتوان كرد جداى \r\n بخل بر وى نسزد داد اسناد \r\nو چون تمام ما سوا فيض اويند و هر يك پرتوى از شعاع آفتاب جمالش و وجودشان قائم به او است لاجرم همه عاشق اويند يحبهم و يحبونه .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\n همه هستند سرگردان چوپرگار \r\n پديد آرنده خود را طلبگار \r\n وكل ما هناك حى ناطق \r\n ولجمال الله دوما عاشق \r\n همه در آستان كعبه عشق \r\n گرم سبحان ربى الاعلى \r\nاگر چه به نظر دقيق عشق و عاشق و معشوق مطلقا فقط اوست . و به همين وزان است جمله لذيذ عند ذاته و ان لم يلحق من الغير .\r\nقوله : ثم وجوده فوق التمام ، اما وجودش تمام است زيرا كه وجودش و هيچيك از كمالاتش مستفيد از غير نيست كه وجودش و جميع صفات وجوديش به يك وجود احدى صمدى واجب بالذات است . و فوق تمام است زيرا كه علاوه بر تمام بودنش متم ماسوايست زيرا كه وجود جميع ممكنات همه فضل او فائض از اوست .\r\nما سوى الله همه در امكان ذاتى شريك اند ، آنهايى كه فقط همين امكان ذاتيشان در فيضان تشخص يعنى در افاضه و وجود بر آنها كافى است كه در اصطلاح آنها را مكتفى بالفاعل گويند چون مجردات مفارقه كه حالت منتظره اى ندارند و آنچه را كه مى بايست داشته باشند دارند و هر چه كه از فاعل يعنى از علة العلل كه معطى الوجود است بايد بر آنها افاضه شود شده است كه هر يك مطابق سعه وجوديشان پرند يعنى كمالاتشان بالفعل است ، اينها را تمام گويند .\r\nو آن سلسله موجوداتى كه علاوه بر امكان ذاتى محتاج به قابلى كه هيولى يعنى ماده است نيز دارند ، داراى امكان استعدادى نيز هستند كه متدرجا كمالشان از قوه به فعل مى رسد ، اينها را تمام نامند . و در ميان اين سلسله نفس مكتفى يعنى مكتفى بالفاعل كه آن را نفس مستكفى نيز گويند موجود است كه در ديگر كتب و رسائل ما مبرهن شده است . و حق سبحانه فوق تمام است چه واجب بالذات است .\r\nو چون وجود حق تعالى تمام بلكه فوق تمام است ، و انفكاك معلول\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nاز علت تامه معقول نيست ، لذا تجليات ذاتش كه انسجاب فيض اقدس نور وجود منبسط است بر كافه ماهيات ممكنات از جواهر مفارقه و اعيان كونيه همه را فرا گرفته كه آنها را به خلعت لباس زينت وجود آراسته ، تا به اين جود كاملش آن ماهيات را كه فى انفسها ناقص و در حدود ذواتشان باطلند تمام و تكميل كند . و اين تجلى فعلى يك فروغ رخ ساقى است كه در جام افتاد .\r\n اين همه كثرت بيحد كه از اين سو بينى \r\n يك تجلى است از آنسو بشمار آمده است \r\nو خلاصه از جمله « فيفضل ليسبح على الاتمام » كه ترجمه كرديم « تا بر تمام گردانيدن جارى شود » اين كه آن وجود تمام فوق التمام فضل و بخشش كرد كه اين فضل همان جود اضافه اشراقيه اوست تا بر ماهيات ممكنات سارى شود و آن را تمام كند و بكمالشان برساند .\r\n نو ز كجا مى رسد كهنه كجا مى رود \r\n گر نه وراى نظر عالم بى منتهاست \r\nو چون عشق حقيقى فقط در ذات حق متحقق است ، و چنان كه گفته ايم انفكاك معلول از علت تامه و انقطاع فيض از مفيض تام و فياض على الاطلاق معقول نيست ، پس عشق وحب بذاتش عين تجلى فعلى او كه فيض اوست مى باشد .\r\nپس عشق است كه مبدأ ظهور و پيدايش قاطبه ما سوى الله است كن‌ت كنزا مخفيا فأحببت أن أعرف فخلقت الخلق لكى اعرف .\r\n دل داده عشقم و نرفتم بى راه \r\n راهى بجز اين نيست خدايست گواه \r\n در هر چه نظر كنم نبينم جز عشق \r\n لا حول ولا قوة الا بالله \r\n\r\n","description":"","footnote":"","page_name":" 153 ","page_number":153},
  {"content":"\r\n\r\nتبصره : در اين گرامى فص كلمه علياى عشق و وصف عاشق و معشوق و همچنين كلمه لذيذ بلكه لاذ و ملتذ بر ذات حق جل و على اطلاق شده است و نعم ما فعل . بعضى اسماء الله را توقيفى يعنى موقوف به اذن شارع مى دانند به اين معنى كه در اطلاق اسمى بر حق سبحانه اذن شرعى مى بايد و از اين مطلب تعبير مى كنند كه اسماء الله توقيفى است راقم را رساله اى جداگانه در اين مسأله است و به بحث توقيفيت اسماء در فص چهل و ششم كه در پيش است اشارتى مى رود .\r\n\r\nحركت حبى\r\nتبصره : در صحف كريمه عرفانى از همين امر شريف و تعبير لطيف « فيفضل ليسيح على الاتمام » تعبير به حركت حبى مى كنند كه اصطلاحى مأخوذ از حديث كنت كنزا مخفيا فأحببت است كه حركت در مشرب رحيق عارف و مشهد دقيق وى فوق آنست كه در فلسفه رائج دائر است . پس بدانكه اكابر حكماى متوغل در حكمت متعاليه با مشايخ عرفاى متبحر در معارف الهيه را خلاف و اختلافى در امهات و اصول مسائل حقه حكمت و عرفان نيست .\r\nتبصره : آنكه در شرح گفته ايم « : ادراك تمام نمى شود مگر به وصول تام » ، ترجمه عبارت محقق طوسى در شرح اشارات است ( شرح فصل هيجدهم نمط نهم ) و اين كلام كامل ، حكمى محكم و رأيى متين و متقن در مسأله علم و اتحاد ادراك و مدرك و مدرك است و اين مطلب سامى همانست كه صدر الدين قونوى در فص دوازدهم نصوص فرموده است : اعلم أن أعلى درجات العلم بالشى أى شى ، و بالنسبة الى أى عالم كان ، و سواء كان المعلوم شيئا و احدا أو أشياء انما يحصل بالاتحاد بالمعلوم و عدم مغائرة العالم له ، الخ .\r\nبراى توضيح و تفسير آن به كتاب ما دروس اتحاد عاقل به معقول ( درس 17 ص 295 ط 1 ) و به رساله ما در علم رجوع شود .\r\nفائده : يكى از نكات كتاب هزار و يك نكته اين است « : در دعاى\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nمأثور آمده است كه اللهم غير سؤ حالنا بحسن حالك . پس خداى تعالى حسن حال دارد . آرى اين حسن حال همانست كه شيخ در فصل هيجدهم نمط بهجت و سرور اشارات فرمود « : اجل مبتهج بشى هوالاول بذاته . . . الخ »\r\n\r\n","description":"","footnote":"","page_name":" 155 ","page_number":155},
  {"content":"\r\n\r\n\r\nفص 29 [ در بيان احوال عارف به مقام شهود حق رسيده ، مى باشد 
  ]\r\nمن شاهد الحق لزوما أو تركه عجزا ، ولامنزلة بين هاتين المنزلتين الامنزلة الخمول و من تركه عجزا فقد أقام عذرا . و هو متجل فيشرق ، و سريع فيلحق ، و هو لايضيع أجر المحسنين .\r\nترجمه : كسى كه حق را ديد يا پيوسته ملازم او است يا از روى عجز تركش مىكند ، و منزلتى بين اين دو منزلت نيست جز منزلت خمول . و كسى كه از روى عجز تركش كرده است اقامه عذر كرده است . و خداوند متجلى است پس اشراق مىكند ، و سريع است پس ميرسد ، و او پاداش نيكوكاران را تباه نمى كند .\r\n\r\nاحوال عارف در مقام شامخ شهود\r\nبيان : در بعضى از نسخ آمده است من شهد الحق .\r\nدر اين فص احوالى كه براى عارف به مقام شامخ شهود حق رسيده است بازگو مىشود كه از يكى از احوال سه گانه بدر نيست كه آنها را بر سه دسته كرده است به اين وجه كه :\r\nالف عارف به مقام شهود حق رسيده يا هيچگاه ديده از تماشاى جمالش بر نمى گيرد .\r\n دلا دائم گداى كوى او باش \r\n به حكم آن كه دولت جاودان به \r\nو در جميع احوال او را در همه اشياء ملاحظه مىكند .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\n بصحرا بنگرم صحرات و نيم \r\n به دريا بنگرم دريات و نيم \r\n بهر جا بنگرم كوه و در ودشت \r\n نشان از قامت رعنات و نيم \r\nولى در عين حال آن ملاحظه از ملاحظه وجود نفس عارف منفك نيست ، يعنى به كلى انحلال عقد و تخلص از قيود و وصول به مرتبه اطلاق و سراح مطلق حاصل نكرده است ، از اين قسم تعبير كرده است لزمه لزوما .\r\nب و يا اين كه قدرت دوام حضور و شهود را ندارد و در ملازمت آن مقام عظيم الشأن ناتوان و در ملازمت آن سطوت و عظمت عاجز است ، ناچار گاهى تركش مىكند و از حق به خلق انس مى گيرد و از مشاهده خلق از حق باز مى ماند ، از اين دسته تعبير كرده است او تركه عجزا .\r\nج و يا اين كه عارف فائز به نعمت شهود ، به كلى از خود و از غير خود بى خبر است كه به مقام حق اليقين رسيده است ، و در منزلت خمول كه فقدان اسم و بطلان رسم يعنى همان فقدان تعين كه در فصوص گذشته گفته شد بسر مى برد كه فانى فى الله و باقى بالله است .\r\nفرقه سومين از نخستين كمترند و قليل ما هم ، و نخستين از دومين ، و دومين هم نسبت به اكثرى مردم اقل قليل اند مرتبه اول مرتبه جمع است ، و مرتبه ثانى مرتبه تلوين است ، و مرتبه ثالث مرتبه جمع جمع است .\r\nآن كه دوام در مقام شهود را از روى عجز ترك گفته است معذور است كه همان عدم قدرت و عدم استطاعش وجه عذر اوست ، پشه با باد صر صر چه كند ؟ !\r\nاين كس از ناتوانى روى بر تافت و گرنه حق جل و على هميشه جلوه گر است و بر مستعدين فيض مى رساند ، و شتابان بدانان مى رسد . يعنى قابل در گرفتن كوتاه آمد و گرنه فاعل دائم الفضل على البرية است .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nاين گفتار اشارت به حديث قدسى است كه قال الله تعالى من تقرب الى شبرا تقربت اليه ذراعا ، و من تقرب الى ذراعا تقربت اليه باعا ، و من أتانى بمشى أتيته هرولة .\r\nپس بكوش كه رفع حجب كنى و جانت را قابل فيض انوار الهى گردانى كه خداوند مزد نيكوكاران را تباه نميكند بلكه اجرشان را ايفاء مىكند و فضل خويش را بر آنان مزيد ميگرداند در دعايى شريف آمده است كه اللهم نور ظاهرى بطاعتك و باطنى بمحبتك و قلبى بمعرفتك و روحى بمشاهدتك و سرى باستقلال اتصال حضرتك يا ذاالجلال والاكرام كه جمله نخستين اشاره به امتثال اوامر و اجتناب از منهيات شرعيه كه باصطلاح تجليه است مى باشد ، و جمله دوم اشاره بمقام اول سلوك است زيرا كه تا محبتى بمطلوب بهم نرسد طالب آن كس نميشود ، و جمله سوم اشاره به مقام علم اليقين است ، و چهارم اشاره به مقام عين اليقين ، و پنجم اشاره بمقام حق اليقين است كه عبارت از فناى كلى در وجود منبسط فيض اقدس الهى است . مطالب نكته پانزدهم كتاب هزار و يك نكته در اين مقام مناسب و مفيد است اگر خواهى رجوع كن .\r\nو بدان كسى كه از روى عجز ترك ملازمت و مصاحبت وجود ذوالجلال و الاكرام كرد و ديده از رخساره آن حسن مطلق يوسف آفرين فرو بست ، پيوسته به يك حال و منوال نيست و با تارك ديگر نيز يكسان نيست بلكه در آتش هجران مى گدازد و از درد فراق بى تابيهاى بس شگفت مى نمايد ، و همچون نالى به حال خود مى نالد .\r\n تبكى اذا ذكرت ديارا بالحمى \r\n بمدامع تهمى و لما تقطع \r\n وتظل ساجعة على الدمن التى \r\n درست بتكرار الرياح الاربع \r\n اذعاقها الشرك الكثيف و صدها \r\n قفص عن الاوج الفسيح الاريع \r\n\r\n","description":"","footnote":"","page_name":" 158 ","page_number":158},
  {"content":"\r\n\r\nو از حال كسانى كه در اتصال به حضرت حق استقلال دارند غبطه مىخورد و به اين و آن توسل ميجويد باشد كه دولت از دست رفته را بدست آورد و به زبان حال مترنم است :\r\n سهل مى پنداشتم پيمودن راه وصالت \r\n بس كتلهايى كه در پيش آمد و شد كار مشكل \r\n گردن من زينت قلاده عشق تو دارد \r\n من سگ كوى توام از گردنم قلاده مگسل \r\n\r\nسيرى در وادى طلب\r\nدرباره اينچنين سوخته دل اميد وصول بمراد ميرود كه از اين دوام التهاب و لزوم طلب وعاء علمش كه حقيقت او است ظرفيت و وسعت پيدا كند و چشم سرش قابل ديدار گردد و از محاسبت دقيق و مراقبت كاملش كه كشيك نفس كشيدن است به دولت جاويدان حضور دائم دست يابد\r\n دلا دائم گداى كوى او باش \r\n به حكم آنكه دولت جاودان به \r\nو به چنين كس بايد گفت خوش باش كه عاقبت بخير است تو را و ان الله لايضيع اجرالمحسنين .\r\nو راهرو بداند كه بزرگان گفته اند كه بطؤ علامت نقس استعداد نيست ، زود زود نمى دهند تا كم كم ظرفيت پيدا كند و كسانى زود گرفته اند ولى در همان مقام محدود توقف كرده اند و از نيل بمقامات عاليه باز مانده اند . و البته نا اميدى ندارد و شايد در همين لحظه بعد رسيده است و بگنج مقصود دست يافته است و از حالت قبض نا اميد نباشد كه خداوند باسط اليدين بالرحمة است و اين نقمت فراق مبدل به نعمت وصال ميگردد و اين كلبه احزان روزى گلستان مىشود و\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nلذتى كه در وجدان بعد از فقدان است يدرك و لايوصف .\r\n از دست غيبت تو شكايت نمى كنم \r\n تا نيست غيبتى ندهد لذتى حضور \r\n گرديگران بعيش و طرب خرمند و شاد \r\n ما را غم نگار بود مايه سرور \r\nو بداند كه صبر مفتاح فرج است و اگر تلخ است سر انجام ميوه شيرين دهد و در هر حال دست از دامن طلب بر ندارد و اين حكايت و تمثيل را كه جناب عارف بزرگوار شيخ فريد الدين عطار در وادى طلب منطق الطير آورده حلقه گوش خود سازد :\r\n شيخ مهنه بود در قبضى عظيم \r\n شد بصحرا ديده پر خون دل دو نيم \r\n ديد پيرى روستايى را ز دور \r\n گاو مى بست و از و مى ريخت نور \r\n شيخ سوى او شد و كردش سلام \r\n شرح دادش حال قبض خود اتمام \r\n پير چون بشنيد گفت اى بوسعيد \r\n از فرود فرش تا عرش مجيد \r\n گر كنند اين جمله پر ارزن تمام \r\n نه بيك كرت به صد كرت مدام \r\n ور بود مرغى كه چيند آشكار \r\n دانه ارزن پس از سالى هزار \r\n گر ز بعد آنكه با چندين زمان \r\n مرغ صد باره بپردازد جهان \r\n از درش بويى نيابد جان هنوز \r\n بو سعيد زود باشد آن هنوز \r\n\r\n","description":"","footnote":"","page_name":" 160 ","page_number":160},
  {"content":"\r\n\r\n طالبان را صبر مى بايد بسى \r\n طالب صابر نه افتد هر كسى \r\n تا طلب در اندرون نايد پديد \r\n مشك در نافه ز خون نايد پديد \r\n از درونى چون طلب بيرون رود \r\n گر همه گردون بود در خون رود \r\n هر كه را نبود طلب مردار او است \r\n زنده نيست او صورت ديوار اوست \r\n هر كه را نبود طلب مرد آن بود \r\n حاش لله صورتى بى جان بود \r\n گر بدست آيد ترا گنجى گهر \r\n در طلب بايد كه باشى گرم تر \r\n آنك از گنج گهر خرسند شد \r\n هم بدان گنج گهر در بند شد \r\n هرك او در ره به چيزى بازماند \r\n شد بتش آن چيز كوبت بازماند \r\n\r\nعاشقى كار شير مردان است\r\nمخفى نيست كه اين فريق از روى عجز ترك گفته و در ملازمت و دوام حضور و ملاقات كوتاه آمده ديگرند و نفوس ضعيفه اى كه بمشتكى اصطلاحات و بمفاهيم ظاهر پاره اى عبارات دل خوش كرده اند ديگر . چه آنان آداب دانان و سوخته جان و روانانند و اين نفوس معطله در سجين سافلين جهل نه تنها از شهود شروق شمس حقيقت و از فروغ نور الله نور السموات والارض كه كملين را است محرومند بلكه از مقام قدس انسانى فاصله گرفته و بحيوة فانيه عاريه دنيا سرگرم شده از مصاديق آيه كريمه  إِنَّ الَّذِينَ لا يَرْجُونَ لِقاءَنا وَ رَضُوا بِالْحَياةِ \r\n\r\n","description":"","footnote":"","page_name":" 161 ","page_number":161},
  {"content":"\r\n\r\n الدُّنْيا  ( سوره يونس آيه 8 ) گرديدند و بر اثر علاقه بز خارف دنيا و مقامات و مناصب اعتبارى آن رين قساوتى درجانشان رسوخ كرده  كَلَّا بَلْ رانَ عَلى قُلُوبِهِمْ ما كانُوا يَكْسِبُونَ  ( سوره مطففين آيه 15 ) تا به حدى كه با مشايخ اولياء الله كه عقول كامله اند و بشهپر معرفت در ملكوت اعلى سفر كرده اند و بمقام عليين مهيمين و عالين نائل شده اند و دائم در فلوات عشق جمال سرمدى احسن الخالقين هائمند و از خود بدر شدند و فانى در ذات حقيقة الحقائق گرديدند و باوقائمند و صفائح ارواح اصطرلاب حقيقتشان صحيفه آفاقى معانى و اسرار ماوراى طبيعت است بستيزه بر ميخيزند و بجدال و طعن و شتم بر ميايند بى خبر از اينكه :\r\n عاشقى كار شير مردان است \r\n سخره كودكان معبر نيست \r\n اوفتادن در آتش سوزان \r\n جز كه در عهده سمندر نيست \r\nآرى بقول على بن ابى طالب قيروانى : الجاهلون لاهل العلم اعداء : قال الله تعالى :  مَثَلُ الْفَرِيقَيْنِ كَالْأَعْمى وَ الْأَصَمِّ وَ الْبَصِيرِ وَ السَّمِيعِ هَلْ يَسْتَوِيانِ مَثَلًا أَ فَلا تَذَكَّرُونَ .  ابو على سينا گويد : ( عيون الانباء فى طبقات الاطباء ابن ابى أصيبغة ص 22 ج 2 )\r\n عجبا لقوم يحسدون فضائلى \r\n ما بين غيابى الى عذالى \r\n عتبوا على فضلى و ذموا حكمتى \r\n واستو حشوا من نقصهم و كمالى \r\n انى و كيدهم و ما عتبوا به \r\n كالطود يحقر نطحة الاوعال \r\n واذا الفتى عرف الرشاد لنفسه \r\n هانت عليه ملامة الجهال \r\nيعنى عجب از گروهى كه بدخواه فضائل منند ، مرا عجب و نكوهش مى كنند .\r\nبر فضل من خشم مى گيرند و حكمت مرا مذم‌ت مى كنند ، از نقص خود در وحشتند و از كمال من .\r\nهمانا كه مثل من در برابر بدسگالى و خشم آنان مثل آن كوه\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nبزرگى است كه شاخ زدن بزهاى كوهى را ناچيز ميشمارد .\r\nهرگاه جوانمرد نيكوخوى رشاد خويش را شناخت سرزنش نادانان بر وى سبك مىشود .\r\nدر اينجا به نقل مكتوبى كه ميرداماد قدس سره الشريف به يكى از اهل نا اهل عصرش كه پا از حد گليمش بدر برده است مرقوم فرموده است تبرك ميجوييم :\r\nرحم الله امرءا عرف قدره ، و لم يبعد طوره ، نهايت مرتبه بيحيايى است كه نفوس معطله و هويات هيولانيه در برابر عقول مقدسه و جواهر قادسه بلاف و گزاف و دعوى بيمعنى برخيزند اينمقدار شعور بايد داشت كه سخن من فهميدن هنر است نه با من جدال كردن و بحث نام نهادن چه معين است كه ادراك مطالب دقيقه و بلوغ بمراتب عاليه كار هر قاصر المدركى و پيشه هر قليل البضاعتى نيست فلامحاله مجادله با من در مقامات علميه از بابت قصور طبيعت خواهد بود نه از بابت دقت طبع مشتى خفاش همت كه احساس محسوسات را عرش المعرفت دانش و أقصى الكمال ادراك شمرند ( اقصى الكمال هنر شمرندخ ) با زمره ملكوتيين كه مسير آفتاب تعلقشان بر مدارات انوار علم قدسى باشد لاف تكافؤ زنند و دعوى مخاصمت كنند شايسته نباشد و در خور نيفتد ( مخاصمت كنند روانبود و در خور نيفتدخ ) و ليكن مشاكسه و هم با عقل و معارضه باطل با حق و كشاكش ظلمت با نور بدعتى است نه امروزى و منكريست نه حادث وال‌ى الله المشتكى والسلام على من اتبع الهدى .\r\n خود را به من ار خصم بسنجد عجبى نيست \r\n چون جاى به پهلوى وجود است عدم را \r\n واذا أتتك مذمتى من ناقص \r\n فهى الشهادة لى بانى كامل \r\n\r\n","description":"","footnote":"","page_name":" 163 ","page_number":163},
  {"content":"\r\n\r\n خاقانى آن كسان كه طريق تو ميروند \r\n زاغند و زاغ را روش كبك آرزو است \r\n بس طفل كارزوى تر از وى زر كند \r\n نارنج از آن خرد كه ترازو كند ز پوست \r\n گيرم كه مار چوبه كند تن به شكل مار \r\n كو زهر بهر دشمن و كو مهره بهر دوست \r\nاين نامه در فوائد رضويه مرحوم محدث قمى نيز در ترجمه مير منقول است . ( ص 422 ) . نكته 514 كتاب هزار و يك نكته در اين امر مطلوبست .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n\r\nفص 30 [ در اطاعت و بندگى آسمان و زمين و آب و باران و انسان است 
  ]\r\nصلت السماء بدورانها ، والارض برجحانها ، والماء بسيلانه ، و المطر بهطلانه ، و قد تصلى له ولاتشعر ، و لذكر الله اكبر .\r\nترجمه : آسمان بگرديدنش نماز مىكند ، و زمين به سنگين بودنش ، و آب به روان بودنش ، و باران به فرو ريختنش ، و تو نيز مرا او را نماز مى گذارى و آگاه نيستى ، و هر آينه ياد خدا بزرگتر است .\r\nبيان : فص در اين است كه ممكنات اطاعت و بندگى واجب تعالى مى كنند . رجحان بر وزن سبحان مصدر رجح بتقديم جيم ابجد و بعد از آن حاء حطى بمعنى ثقل و غلبه است . در بعضى از تراجم رججان به دو جيم دانسته شده و به جنبش و حركت ترجمه شده است . و رج اگر چه به اين معنى آمده است چنان كه در واقعه قرآن كريم است اذا رجت الارض رجا ، ولى مصدر آن رججان در معاجم متعددى كه در دست داريم ديده نشده است .\r\nقسمتى از اين فص را مولى صدرا در مبحث غايت اسفار ( ج 1 ط 1 ص 180 ) ، و نيز در مبحث شرح هدايه ( ص 247 ط 1 ) نقل كرده است . در چند نسخه خطى اسفار كه در تصرف راقم است به اتفاق رجحان با جيم ابجد و حاء حطى است ، و بدون شك رججان با دو جيم مصحف است . و اين عبارت اسفار كه نقل مىشود خود مؤيد بلكه دليل\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nو حجت است :\r\nدر اسفار گويد : كما اشار اليه المعلم الثانى ابونصر فى الفصوص بقوله صلت السماء بدورانها والارض برجحانها . و پس از آن آورده است كه :\r\nقال بعض العرفاء : لعمرى ان السماء بسرعة دورانها و شدة وجدها والارض بفرط سكونها لسيان فى هذا الشأن ، ولعمر الهك لقد اتصل بالسماء والارض من لذيذ مانالنا من تجلى جمال الاول ما طربت به السماء طربا رقصها فهى بعد فى ذلك الرقص و النشاط ، و غشى به على الارض لقوة الوارد فالقيت مطروحة على البساط . و سريان لذة التجلى عبد هما و مشاهدة لطف الازل هى التى سلبت أفئدتهما كما قيل فى الشعر\r\n فذلك من عميم اللطف شكر \r\n وهذا من رحيق الشوق سكر \r\nغرض در تعبير اين عارف به والارض بفرط سكونها است .\r\nبراى رسيدن به اين اصل اصيل و ركن ركين بايد عقل را تجريد ديگر و نظر را تدقيق بيشتر و فكر را تصفيه بهتر كرد . بدانكه كثرتى كه به ظاهر مشهود است در حقيقت اعتبارى است و وحدت حقيقى است يعنى در چشم توحيد اهل الله تحقق جميع عوالم غير متناهيه و حقائق جميع اشياء من البدو الى الختم اعتبارات و لحظات آن وحدت حقه حقيقيه اند كه همه مزايا و مظاهر بلكه تجليات و ظهورات و تطورات و تشئنات او سبحانه اند كل يوم هو فى شأن ، هو الاول والاخر و الظاهر والباطن و آن واحد قيوم قيم و مصدر همه است و همه قائم به او كه اگر چه اثنينيت نيست ولى بتشابه به اضافه مقوله اشراقيه يعنى روابط محضه آن اصلند نه اينكه اشيايى هستند كه آنانرا ربط است بلكه عين ربطند و وجودات رابطند نه چون بياض قائم به موضوع كه وجود محمولى رابطى است بلكه بتعبير صدر اعاظم فلاسفه فقر نورى و امكان فقرى است .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n\r\nاشياء را دو اعتبار است\r\nو به بيان ديگر چنان كه حكيم متأله ملاعلى نورى اعلى الله مقامه در تعليقاتش بر شرح اصول كافى صدرالمتألهين فرموده است : ان للاشياء اعتبارين اعتبار انها مظاهره و مراياه و اعتبار انه شئونه و اطواره و تجلياته و ظهوراته يا من تجلى بفعله لخلقه واحتجب عن خلقه بفعله و السرفيه جهتا الخلق والامر انتهى كلامه الشريف . ولعمرى انه كلام بعيد الغور قل من وصل الى سره المستتر .\r\n آن كس كه ز كوى آشنايى است \r\n داند كه متاع ما كجايى است \r\nو به تعبير ديگر چنان كه سيد اجل علم المعرفة و طود الفقه سيد احمد كربلايى قدس سره در مكتوباتى كه بين او و جناب حكيم متاله و فقيه بارع مرحوم كمپانى در معنى دو بيت عطار رد و بدل شد فرموده است : اعلم انه لاوجود و لاموجود سواه و كل ما يطلق عليه اسم السوى فهو من شئوناته الذاتيه و اطلاق السوى عليه من الجهل والغى لانغمار رحم فى الاعتبارات والامور الاعتبارية و غفلتهم الحقيقه و اطواره\r\n رمد دارد دو چشم اهل ظاهر \r\n كه از ظاهر نبيند جز مظاهر \r\n محقق را كه وحدت در شهود است \r\n نخستين نظره بر نور وجود است \r\n دلى كز معرفت نور و صفا ديد \r\n زهر چيزى كه ديد اول خدا ديد \r\nو لحاظ امكان براى موجودات به لحاظ آنها است فى انفسها و اين\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nمجرد اعتبارى است در ظرف عقل و لاتحقق له فى الخارج و نفس الامر اصلا و الموجود فى الخارج و نفس الامر ظهوره تعالى بشئونه و اطواره بل هوالمراد بنفس الامر و لا نفس الامر سواه هر لحظه بشكلى بت عيار در آمد دل برد و نهان شد . هو الاول والاخر والظاهر و الباطن و هو بكل شى محيط . و غايت قصواى سالكان اسقاط اعتبارات و اضافات است و خروج از عالم پندار و اعتبار كه عالم غرور است . بسوى حقيقت و دارالقرار . انتهى ما اردنا من نقل كلامه الشريف .\r\nو به اين نظر بلند جميع كثرات مبدعاتند چنان كه مختار صدرالمتالهين و هم مشربان او است فوق آن چه كه جمهور فلاسفه گفته اند كه اگر ممكن مسبوق بماده و مدت باشد از مكونات است و اگر بماده تنها است از مخترعات است و اگر مسبوق به هيچيك نيست فقط مسبوق به علت است از مبدعات است .\r\nو نيز فوق آنچه است كه شيخ رئيس در اشارات اختيار كرده است كه مبدع آن است كه بين او و مبدأ واجب واسطه نباشد كه منحصر در عقل اول مىشود فتدبر .\r\n\r\nجنود غير متناهى اسماء و صفات در معيت سلطان وجوداند\r\nو از اين بيان دانسته مىشود كه هر كجا وجود است اسماء سبعه حيوة و علم و ارادة و قدرت و سمع و بصر و كلام كه امهات اسمايند نيز با او هستند . بلكه انتشاء اسماء و صفات از آن ذات اقدس است و جميع عوالم حتى الاسماء و الصفات ظهورات كمال او است يعنى همه شئونات ذاتيه و تجليات اسمائيه حق جل و على ميباشند لااله الا الله وحده وحده وحده اشاره به توحيد ذات و توحيد صفات و توحيد افعال است كه توحيد مطلقا مختص بحقيقت واجب الوجود بالذات\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nاست . بحول الله و قوته اقوم و اقعد ، ولاحول ولاقوة الا باللة ، و ما تشائون الا ان يشاء الله ، و هو معكم اينما كنتم .  وَ اعْلَمُوا أَنَّ اللَّهَ يَحُولُ بَيْنَ الْمَرْءِ وَ قَلْبِهِ وَ أَنَّهُ إِلَيْهِ تُحْشَرُونَ  ( سوره انفال آيه 24 ) ، و نحن اقرب اليه من حبل الوريد .\r\nروى الصدوق رحمه الله فى باب نفى المكان و الزمان والسكون والحركة عنه تعالى من كتاب التوحيد باسناده عن اسحق السبيعى عن الحارث الاعور عن على بن ابى طالب عليه السلام انه دخل السوق فاذا هو بر جل موليه ظهره يقول لا والذى واحتجب بالسبع فضرب على عليه السلام ظهره ثم قال من الذى احتجب بالسبع قال الله يا اميرالمؤمنين قال اخطأت ثكلتك امك ان الله عزوجل ليس بينه و بين خلقه حجاب لانه معهم اينما كانوا قال ما كفارة ما قلت يا اميرالمؤمنين قال ان تعلم ان الله معكم حيث كنت قال أطعم المساكين قال لاانما حلفت به غير ربك .\r\nيعنى اميرالمؤمنين على عليه السلام در بازار وارد شد به مردى رسيد كه مواجه اميرعليه السلام نبود و ميگفت نه قسم به آنكه به هفت ( يعنى هفت آسمان ) محتجب است امير عليه السلام بر پشت وى زد و فرمود چه كسى بهفت محتجب است ؟ گفت خدا اى اميرالمؤمنين فرمود خطا كردى مادرت بسوگت نشيناد همانا كه بين خداى عزوجل و بين خلقش حجابى نيست عرض كرد كفاره آنچه گفتم اى اميرالمؤمنين چيست فرمود اينكه بدانى كه هر جا هستى خدا با تو هست عرض كرد اطعام مساكين كنم فرمود نه تو قسم به غير خدايت خوردى .\r\n\r\nدر صلوة و تسبيح و طاعت ما سوى الله تعالى\r\nحال گوييم كه چون دانستى لاموجود سواه سر واليه يرجع الامر كله ، و ان الى ربك المنتهى ، و ان الى ربك الرجعى و هو الاول والاخر\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nوالظاهر و الباطن و نظائر آنها را مى يا بى ، و به چشم خرد مينگرى كه جميع مخلوقات مسخر اويند ، و طغراى فرمانش بر همه نافذ است و جملگى در قبضه قدرت اويند و آسمان و زمين و آب و باران هوشمندند\r\n پس زمين و چرخ را دان هوشمند \r\n چونكه كار هوشمندان مى كنند \r\nو دائم بطاعت و صلوة پروردگار خودند ،  أَ لَمْ تَرَ أَنَّ اللَّهَ يُسَبِّحُ لَهُ مَنْ فِي السَّماواتِ وَ الْأَرْضِ وَ الطَّيْرُ صَافَّاتٍ كُلٌّ قَدْ عَلِمَ صَلاتَهُ وَ تَسْبِيحَهُ وَ اللَّهُ عَلِيمٌ بِما يَفْعَلُونَ  ( سوره نور آيه 42 )  وَ الشَّمْسَ وَ الْقَمَرَ وَ النُّجُومَ مُسَخَّراتٍ بِأَمْرِهِ  ( سوره اعراف آيه 55 ) از منوچهرى دامغانى يادى شود :\r\n نماز شام نزديك است و امشب \r\n مه و خورشيد را بينم مقابل \r\n و ليكن ماه دارد قصد بالا \r\n فرو شد آفتاب از كوه بابل \r\n چنان دو كفه سيمين ترازو \r\n كه اين كفه شود زان كفه مائل \r\n من و تو غافليم و ماه و خورشيد \r\n بر اين گردون گردان نيست غافل \r\nو تو نيز در طاعت و صلوتى ولى شاعر نيستى . اينكه در صلوتى و شاعر نيستى بعلم بسيط و مركب است كه در فص بيست و يكم بيان شد و ذكر خدا كه صلاتى است يعنى اطاعتى است كه اكبر اطاعتست\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nمختص به انسانست . و به بيان ديگر ذكر الله كه حقيقت صلوة و طاعت است بزرگتر از آن است كه وصف گردد و افهام بدان رسد و او هام بدان راه يابد چه ذكر الله گاهى بلسان ملكوت و استعداد است و فهم تو بلسان ملك و مقال و حال .\r\nو بدان كه لسان حالى و قالى و استعدادى مى باشد . لسان استعدادى تخلف از مقتضى نمى كند ، اما لسان حالى و قالى گاه هست كه تخلف مىكند مثلا كسى به لسان قال ادعاى امرى مىكند و حقيقت ندارد و كذب محض است و همچنان به لسان حال ادعاى حالى مىكند و كذب است .\r\nو بدان كه فص شيئى فصوص الحكم شيخ عارف محيى الدين عربى در بحث از لسان استعدادى حايز أهميت بسزا است .\r\n\r\nذكر الله تعالى\r\nقوله و لذكر الله اكبر ، يعنى ذكر عبد مر خداوند سبحان را چنان كه در عبارت فوق گفته ايم . شيخ عارف محيى الدين عربى را در فص يونسى فصوص الحكم بر اين وجه كلامى سامى بدينصورت است :\r\nو ما أحسن ما قال رسول الله صلى الله عليه و آله « : ألا أنبئكم بما هو خير لكم و أفضل من أن تلقوا عدوكم فتضربوا رقابهم و يضربون رقابكم ؟ ذكر الله » . و ذلك أنه لايعلم قدر هذه النشأة الانسانية الامن ذكر الله الذكر المطلوب منه ، فانه تعالى جليس من ذكره ، والجليس مشهود للذكر . و متى لم يشاهد الذاكر الحق الذى هو جليسه فليس بذاكر . فان ذكر الله سار فى جميع العبد لامن ذكره بلسانه خاصة . فان الحق لايكون فى ذلك الوقت الا جليس اللسان خاصة ، فيراه اللسان من حيث لايراه الانسان بما هوراء و هو البصر . فافهم هذا السر فى ذكر\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nالغافلين . فالذاكر من الغافل حاضر بلاشك ، والمذكور جليسه فهو يشاهده . و الغافل من حيث غفلته ليس بذاكر فما هو جليس الغافل . الخ\r\nدر فضيلت ذكر بدين وجه كه گفته ايم آيات و روايات بسيار است و عمده در ذكر ادب مع الله و بر مراقبت و حضور توجه داشتن است تا ذاكر بدان حدى رسد كه صداى ذكر را از قلب خود مشاهده و استماع مىكند  وَ لا تُطِعْ مَنْ أَغْفَلْنا قَلْبَهُ عَنْ ذِكْرِنا وَ اتَّبَعَ هَواهُ وَ كانَ أَمْرُهُ فُرُطاً  ( سوره كهف آيه 29 ) .\r\n\r\nبقاى اعضا بعضو ذاكر و بقاى عالم به انسان كامل\r\nدر فص يونسى فصوص الحكم محيى الدين عربى و شرح قيصرى بر آن ( ص 384 ط 1 ) در ذكر مطلبى شريف بدين عبارت عنوان شده است كه : ولابدان يكون فى الانسان جزء يذكر به و يكون الحق جليس ذلك فيحفظ باقى الاجزاء بالعناية كما يحفظ العالم بوجود الكامل الذى يعبد الله جميع احواله . . . الخ .\r\nوجه ديگر در تفسير كلمه علياى و لذكر الله اكبر اين كه ذكر خداوند مر عبد را كه فرمود فاذكر ونى اذكر كم و جهت اكبر بودن آن ظاهر است . و شيخ عارف مذكور را در فص محمدى فصوص الحكم بر اين وجه نيز بيانى رفيع است كه گويد : ولذكر الله اكبر يعنى فيها اى فى العبادة اى الذكر الذى يكون من الله لعبده حين يجيبه فى سؤاله . و الثناء عليه اكبر من ذلك العبد ربه فيها ، لان الكبرياء لله تعالى .\r\nتبصره : در فص هجدهم گفته است « : كل يسبح بحمده » و در اين فص عنوان كرده است كه همه مصلى اند . البته آيات قرآنى و روايات اهل بيت عصمت و وحى كه همه مسبح اند و ما سوى الله مصلى اند بسيار\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nاست . در ديوان حقير آمده است :\r\n مه و خورشيد و استاره بر اين گردون گردانند \r\n به حكم حجت قاطع به راه عاشقى پويا \r\n زذره تا مجره از رقيقت تا حقيقت را \r\n بيابى را كع و ساجد به حمد و مدح حق گويا \r\n دو عالم يك مصلى هست و دائم در صلاتستند \r\n همه اشباح در اينجا همه ارواح در آنجا \r\nحق سبحانه در قرآن كريم فرموده است :  وَ هُوَ الَّذِي خَلَقَ اللَّيْلَ وَ النَّهارَ وَ الشَّمْسَ وَ الْقَمَرَ كُلٌّ فِي فَلَكٍ يَسْبَحُونَ  ( انبياء 36 ) و نيز فرموده است :  وَ الشَّمْسَ وَ الْقَمَرَ رَأَيْتُهُمْ لِي ساجِدِينَ  ( يوسف 5 ) كه جمع به و او و نون در لغت فصيح عرب براى عقلاء است . و در صحف كريمه متعاليه مبرهن است كه أجرام علوى را نفوس ناطقه است و چون انسان در تشبه به عقول مفارقه در حركت اند .\r\nو نيز فرموده است :  تُسَبِّحُ لَهُ السَّماواتُ السَّبْعُ وَ الْأَرْضُ وَ مَنْ فِيهِنَّ وَ إِنْ مِنْ شَيْءٍ إِلَّا يُسَبِّحُ بِحَمْدِهِ وَ لكِنْ لا تَفْقَهُونَ تَسْبِيحَهُمْ إِنَّهُ كانَ حَلِيماً غَفُوراً  ( الاسراء 45 ) .\r\nو كلمه شى انكر نكرات است كه شامل همه ما سوى الله است و هر تسبيح نمى كند مگر حى ، پس ماسواه همه حى اند . و دانستى كه هر كجا وجود است اسماء سبعه حيوة و علم و اراده و قدرت و سمع و بصر و كلام كه امهات اسماءاند نيز با او هستند كه جميع اسماء و صفات غير متناهى از آن ذات اقدس منفطر و منتشى اند .\r\n\r\nاصل هر چيز آب حيات است\r\nدر فص شانزدهم از روضه كافى از امام باقر عليه الصلاة والسلام روايت شده است كه : ولكنه كان اذ لاشى غيره ، و خلق الشى الذى\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nجميع الاشياء منه و هو الماء الذى خلق الاشياء منه ، فجعل نسب كل شى الى الماء و لم يجعل للماء نسبا يضاف اليه .\r\nو در قرآن كريم آمده است كه :  وَ كانَ عَرْشُهُ عَلَى الْماءِ  ( هود 7 ) . و نيز :  وَ جَعَلْنا مِنَ الْماءِ كُلَّ شَيْءٍ حَيٍّ  ( انبياء 31 ) . پس اصل هر چيز آب حيات است كه مايه حيات اوست و وجود حى بدان محفوظ است و آن وجود منبسط است كه آن را عماء گويند و اسم اعظم است ، و شنيدن تسبيح آنها را كشف الهى بايد به رساله وحدت از ديدگاه عارف و حكيم ( ص 98 84 ) و به فص ايوبى فصوص الحكم شيخ عارف محيى الدين عربى و شرح قيصرى بر آن رجوع شود ( ص 388 ط 1 ) كه بسيار مفيد است و نيز نكته 842 هزار و يك نكته در اين كه آب ماده حيات كل است ، مطلوب است .\r\nصاحب فتوحات مكيه در آخر باب دوازدهم آن گويد : ان المسمى بالجماد و النبات عندنا لهم ارواح بطنت عن ادراك غير اهل الكشف اياها فى العادة الى أن قال : نحن زدنامع الايمان بالاخبار الكشف فقد سمعنا الاحجار تذكر الله رؤية عين بلسان نطق تسمعه آذاننا منها و تخاطبنا مخاطبة العارفين بجلال الله مما ليس يدركه كل انسان .\r\nو قال فى موضع آخر منه : و ليس هذا التسبيح بلسان الحال كما يقول اهل النظر مما لاكشف له ( نثر قيصرى بر فصوص ص 133 ط 1 ) . بر اين منوال عارف رومى در مثنوى گويد :\r\n نطق آب و نطق خاك و نطق گل \r\n هست محسوس حواس اهل دل \r\n سنگ احمد را سلامى مىكند \r\n كوه يحيى را پيامى مىكند \r\n جمله ذرات عالم در نهان \r\n با تو مى گويند روزان و شبان \r\n\r\n","description":"","footnote":"","page_name":" 174 ","page_number":174},
  {"content":"\r\n\r\n ما سميعيم و بصيريم و خوشيم \r\n با شما نامحرمان ما خامشيم \r\n از جمادى در جهان جان رويد \r\n غلغل اجزاى عالم بشنويد \r\nتبصره : موجودات كه همه حى اند و مسبح اند و مصلى و ساجدند و بذكر الهى و تسبيح و تقديس ناطق اند ، آيا مانند انسان داراى ادراك كلى اند و صاحب قوه ناطقه مجرده اند ، به خصوص كه خداوند سبحان در قرآن و فرقان فرموده است : انطقنا الله الذى انطق كل شى ( فصلت 22 ) ؟\r\nتفصيل اين سؤال و حق مطلب در جواب آن ، در درس يكصد و سى و ششم دروس معرفت نفس ذكر شده است رجوع شود ( ج 3 ص 470 ) .\r\n\r\nتسبيح و تقديس ملائكه\r\nتبصره : ملائكه گفته اند : نحن نسبح بحمدك و نقدس لك ( بقره 31 ) . و از رسول اكرم صلى الله عليه و آله و سلم درباره غذاى ملائكه روايت است كه : طعامهم التسبيح و شرابهم التقديس . و نه فقط صلات و تسبيح و تقديس ما سوى الله را است بلكه در حديث معراج آمده است كه جبرئيل عليه السلام امر النبى صلى الله عليه و آله و سلم بالتوقف ، و لما سأل وجه ذلك عن جبرئيل أجابه بقوله : ان ربك يصلى ، فقال رسول الله صلى الله عليه و آل‌ه و سلم : و كيف يصلى ؟ قال جبرئيل : يقول سبوح قدوس رب الملائكة و الروح .\r\nدر اضافه رب به كاف خطاب ربك تدبر شود ، و در فرق ميان تسبيح و تقديس و وجه طعام بودن تسبيح و شراب بودن تقديس و برخى از مطالب ديگر در نكته 443 هزار و يك نكته عنوان شده است ، و در\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nفص محمدى فصوص الحكم شيخ عارف محيى الدين عربى مطالبى در وصف مصلى و اسرار صلوة آورده شده است كه بسيار مغتنم است .\r\nتبصره : عبادت وقتى صحيح است كه شخص جميع قواى ظاهرى و اگر يكى را به كار برد و ديگرى را نبرد عبادت او صحيح نيست به علت اين كه بانتفاء كل لازم مى آيد . به هوش باش كه اين صحت و عدم صحت را با اصطلاح فقهى اشتباه نكنى .\r\nو نيز بدان كه كسى كه جميع قواى ظاهرى و باطنى او تابع قلب او كه محل علاقه روح است بوده باشد ، مى يابد كه جميع كمالات راجع به حق است و اين شخص با اين حال اگر نماز كند نماز جماعت است و با اين حال اگر در نماز نباشد به حقيقت هميشه در نماز است به علت اين كه غرض از نماز حضور است و اين شخص با اين حال حضور دارد . نه اين حال مسقط از نماز است بلكه غرض اين است كه مشمول حكم خداوند ذوالمعارج الاالمصلين الذين هم على صلوتهم ذائمون ( معارج 24 ) مى باشد . قال سبحانه :  الَّذِينَ يَذْكُرُونَ اللَّهَ قِياماً وَ قُعُوداً وَ عَلى جُنُوبِهِمْ  ( آل عمران 192 ) . و فى الامالى و العياشى عن الباقر عليه السلام : لايزال المؤمن فى صلوة ما كان فى ذكر الله قائما اوجالسا أو مضطجعا . ان الله يقول :  الَّذِينَ يَذْكُرُونَ اللَّهَ قِياماً وَ قُعُوداً وَ عَلى جُنُوبِهِمْ  ( تفسير صافى ) .\r\nو عن الرضا عليه السلام ليس العبادة كثرة الصلاة و الصوم ان العبادة الفكر فى امر الله .\r\nفى الكافى و التهذيب عن المفضل قال سألت أبا جعفر عليه السلام عن قوله تعالى :  الَّذِينَ هُمْ عَلى صَلَواتِهِمْ يُحافِظُونَ ؟  قال : هى الفريضة . قلت : الذين هم على صلوتهم ذائمون ؟ قال : هى النافلة ( وافى ج 5 ص 13 ) خوشا آنان كه دائم در نمازند .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nو بدان كه از قواى فعاله در عالم و آدم در شرع مطهر تعبير به ملائكه شده است و در خبر است كه مصلى به تنهايى هم نماز مى خواند ملائكه در خلف او نماز مى خوانند كه هر مصلى امام است و اين امامت و اقتداى ملائكه به دو را مراتب است و سر كريمه اياك نعبد و اياك نستعين از اين دقيقه معلوم مى گردد كه فوق مطلب استحسانى مسأله تبعض صفقه در بيان آنست كه شيخ بهائى در اول كشكول از فخر رازى نقل كرده است . در اين مقام شرح ما بر فصوص محمدى فصوص الحكم شيخ عارف محيى الدين عربى مطلوبست .\r\n يار با ما اگر از لطف مدارا نكند \r\n واى بر ما اگر از روزه بباليم و نماز \r\nو چون قواى فعاله در عالم و آدم ملائكه اند خواه از الوكه و خواه از مل‌ك و ملكه به معنى قدرت و سطوت در اين آيات كريمه تدبر شود .\r\n    وَ إِذْ قالَ رَبُّكَ لِلْمَلائِكَةِ إِنِّي خالِقٌ بَشَراً مِنْ صَلْصالٍ مِنْ حَمَإٍ مَسْنُونٍ فَإِذا سَوَّيْتُهُ وَ نَفَخْتُ فِيهِ مِنْ رُوحِي فَقَعُوا لَهُ ساجِدِينَ فَسَجَدَ الْمَلائِكَةُ كُلُّهُمْ أَجْمَعُونَ إِلَّا إِبْلِيسَ أَبى أَنْ يَكُونَ مَعَ السَّاجِدِينَ     ( حجر 33 29 ) .\r\n يا أَيُّهَا الَّذِينَ آمَنُوا قُوا أَنْفُسَكُمْ وَ أَهْلِيكُمْ ناراً وَقُودُهَا النَّاسُ وَ الْحِجارَةُ عَلَيْها مَلائِكَةٌ غِلاظٌ شِدادٌ لا يَعْصُونَ اللَّهَ ما أَمَرَهُمْ وَ يَفْعَلُونَ ما يُؤْمَرُونَ  ( تحريم 7 ) .\r\n إِذْ قالَ رَبُّكَ لِلْمَلائِكَةِ إِنِّي خالِقٌ بَشَراً مِنْ طِينٍ  الى قوله سبحانه :  قالَ يا إِبْلِيسُ ما مَنَعَكَ أَنْ تَسْجُدَ لِما خَلَقْتُ بِيَدَيَّ أَسْتَكْبَرْتَ أَمْ كُنْتَ مِنَ الْعالِينَ  ( ص 76 72 ) و بيان روايت در عالين كه در كتب تفسير روايى آورده اند .\r\nتبصره : صاحب فتوحات مكيه در باب سيصد و هفدهم فتوحات\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nمكيه ( ج 3 ص 74 ط بولاق ) گويد : اعلم ان الحيوة جميع الاجسام حيوتان : حيوة عرضية عن سبب و هى الحيوة التى نسبناها الى الارواح ، و حيوة أخرى ذاتية للاجسام كلها كحيوة الارواح للارواح ، غير أن حيوة الارواح تظهر لها فى الاجسام بانتشار ضوئها فيها و ظهور قواها و حيوة الاجسام الذاتية ليست كذلك . . . الخ .\r\nعجب اين كه صاحب اسفار در آخر باب سيزدهم باب حادى عشر نفس اسفار ( ج 4 ص 171 ) پس از نقل كلام مذكور ، بر وى اعتراض دارد با اين بيان دو گونه حيات در كمال اتقان است كه يكى حيات ذاتى سارى در همه اشياء است كه نفس رحمانى است و ديگر حيات عرضى كه به اختلاف مراتب امزجه است .\r\n\r\n","description":"","footnote":"","page_name":" 178 ","page_number":178},
  {"content":"\r\n\r\n\r\nفص 31 [ در اين كه روح انسانى از عالم امر است 
  ]\r\nان ال‌روح التى لك من جواهر عالم الامر لاتتشكل بصورة ولاتتخلق بخلقة ولاتتعين لاشارة و لاتتردد بين سكون و حركة ، فلذلك تدرك المعدوم الذى فات و المنتظر الذى هو آت ، و تسبح فى الملكوت ، و تتنفس من عالم الجبروت .\r\nترجمه : روحى كه تو را است از جواهر عالم امر است به صورتى متشكل نميگردد و بخلقتى متخلق نميشود و به اشارتى متعين نميگردد و بين سكون و حركت تردد نميكند ، پس بدين سبب معدومى را كه فوت شده است و منتظرى را كه آينده است ادراك مىكند و در ملكوت شنا مىكند ، و از عالم جبروت دم بر مياورد .\r\nبيان : عبارت نسخ مختلف است : ان الروح الذى . . . و به همين نسخه بمناسبت تذكير روح همه افعال به صيغه مذكرند . و لاتتعين باشارة . . . و تسبح ، و در نسخه اى و تسيح . . . فى عالم الملكوت و تنتقش من عالم الجبروت ، و نسخه اى من خاتم الجبروت .\r\nفص در اين است كه روح انسانى از عالم امر است كه اين فريق عوالم ما قبل طبيعت را تعبير به عالم امر مى كنند . و اين اصطلاح را از قرآن كريم دارند كه فرمود :  أَلا لَهُ الْخَلْقُ وَ الْأَمْرُ  ( سوره اعراف آيه 55 ) و آنان را در اين اصطلاح سرى است و آن اين كه امر دال بر وحدت و جمع است  وَ ما أَمْرُنا إِلَّا واحِدَةٌ كَلَمْحٍ بِالْبَصَرِ  ( سوره قمر آيه 51 ) و در خلق چنان كه در فص هفدهم گفته ايم قدر و اندازه\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nمعتبر است . و به خصوص در عالم طبيعت كه علاوه بر آن خلقت از كم و كيف حاصل مىشود ، و كثرت از خلق پديد مى آيد . و در فص نخستين بدان اشارت نموده ايم كه تعدد عقول مفارقه و مجردات نوريه چگونه است ، و آنان از امر عالم جمع خواهند و از خلق عالم فرق .\r\n\r\nدر مغايرت نفس با بدن و تجرد آن\r\nدر اين فص و چند فص بعد از آن در مغايرت نفس ناطقه با بدن ، و در جوهريت و تجرد و مراتب و درجات آنست حكماى الهيه از دير باز در اين مسائل در پيرامون معرفت نفس بحث كرده اند و كتب و رسائل بسيار در اين امر أهم امور نوشته اند .\r\nغرض در اين فص اثبات اين مطلب است كه نفس ناطقه يعنى روح انسانى ، جوهرى از عالم مجردات يعنى از عالم امر است بخلاف بدن عنصريش كه جوهرى از عالم خلق است يعنى از عالم طبيعت و ماديات است . لذا روح انسانى از احكام جسم و جسمانى مبرى است يعنى چون جسم به صورت طبيعى متشكل نمى گردد ، و به خلقت جسميه كه مركب از كيفيات محسوسه چون لون ، و به كيفيات مختصه به كم چون شكل ، متخلق نمى شود . پس براى او امتداد طول و عرض و عمق ، و كيفيات حرارت و برودت ، و جهات زير و بالا و پيش و پس ، و ديگر احوال جسمانى نيست .\r\n زير و بالا پيش و پس وصف تن است \r\n بى جهتها زان جان روشن است \r\n\r\nدو دليل بر تجرد نفس ناطقه\r\nدر اين فص دو دليل بر تجرد عقلانى نفس ناطقه اقامه شده است :\r\nدليل اول اين است كه آدمى امورى را كه در زمان گذشته بوقوع پيوست ادراك مىكند كه در حال ادراك صورت مدرك از ماده و مدت\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nاز ماده و مدت زوال يافته است ، و نيز حوادثى را كه هنوز به لباس ماده و مدت در نيامده است و صورتى مادى به خود نگرفته است ادراك مىكند ، چنان كه غايت فعلى را كه در بعد بخواهد انجام دهد بالفعل ادراك مىكند ، و يا اين كه اخبار به امور آتيه مىدهد كه مدرك جز موجود و راى ماده و مدت نتواند بود زيرا آنچه را كه قوه اى از قواى جسمانى ادراك مىكند بايد مواجه با مدركش باشد ، پس روح انسانى از نشأه ربوبى و عالم ماوراى طبيعت است .\r\nدليل دوم اين كه انسان در درياى بى كران ملكوت شنا مىكند ، و از آنجا به ماوراى آن كه عالم محيط بر ملكوت است يعنى عالم جبروت ، سر در مى آورد و دم بر مى زند با اين كه بدن و قواى جسمانيش بر روى خاك افتاده است و وى را بسوى ملكوت و جبروت راه نيست .\r\n جان گشايد بالا بالها \r\n در زده تن در زمين چنگالها \r\n ذره ذره كاندرين ارض و سماست \r\n جنس خود را همچو كاه و كهر باست \r\nپس آن حقيقتى كه در تو است و به ماوراى طبيعت سير مىكند و در آن درياها شناور است غير از بدن خاكى تو است كه آن شأنيت را ندارد .\r\nتبصره : آن كه گفته ايم در تجرد عقلانى نفس ناطقه ، قيد تجرد به عقلانى براى اين جهت است كه ادله اى بر تجرد برزخى نفس در مرتبه قوه خيال و مثال متصل ، قائم است . و بحث نفس در حكمت متعاليه به نظرى به شش بحث اصيل منتهى مىشود : اول در وحدت شخصيه انسان كه يك موجود متشخص و متعين است .\r\nدوم در مغايرت نفس با بدن مغايرتى كه با وحدت شخصيه آن مباينت ندارد .\r\nسوم در تجرد نفس به تجرد برزخى در مرتبه قوه خيال و مثال متصل .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nچهارم در تجرد عقلانى در مرتبه قوه عاقله .\r\nپنجم در فوق تجرد بودن آن .\r\nششم در اين كه اين شخص واحد ، انسان طبيعى و انسان مثالى و انسان عقلى و انسان لاهوتى است كه او را فوق رتبه وحدت عددى است زيرا كه وحدت حقه حقيقيه ظليه دارد . تفصيل اين مباحث و ذكر براهين در پيرامون آنها را در كتاب دروس معرفت نفس طلب بايد كرد .\r\nتبصره : چون نفوس انسانى را مقام تجرد بلكه و فوق تجرد وحدت حقه حقيقيه ظليه است مناسبت آنها به عقول اشد از نفوس فلكى كه ملائكه اند مى باشد . و بعبارة أخرى : چون نفوس انسانى از عالم مجردات اند بالذات مناسبت به مجردات دارند ، وبالعرض مناسبت به اجسام يعنى بسبب علاقه بدن ، و البته امر ذاتى اشد از عرضى است . و فروع و احكام بسيارى بر اين امر متفرع است .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\n\r\nفص 32 [ در اين كه انسان از دو گوهر روح و جسم است 
  ]\r\nأنت من جوهرين احدهما مشكل مصور مكيف مقدر متحرك ساكن متحيز منقسم ، و الثانى مبائن للاول فى هذه الصفات غير مشارك له فى حقيقة الذات يناله العقل و يعرض عنه الوهم فقد جمعت من عالم الخلق و من عالم الامر لان روحك من امر ربك و بدنك من خلق ربك .\r\nترجمه : تو از دو گوهرى يكى داراى شكل و صورت و كيفيت و كميت و حركت و سكون و مكان و قابليت انقسام است ، و ديگرى در همه اين اوصاف مبائن با اول است و در حقيقت ذات با او مشاركت نيست . عقل بان ميرسد و و هم از وى روميگرداند . پس تو از عالم خلق و از عالم امر گرد آمدى زيرا كه روح تو از امر رب تو است و بدن تو از خلق رب تو .\r\n\r\nانسان يك حقيقت ممتد روحانى و جسمانى است\r\nبيان : فص در اين است كه انسان از دو گوهر است . در فص قبل دانسته اى كه انسان يك حقيقت ممتد از آسمان امر تازمين خلق اس‌ت . بدن او كه مرتبه نازله او است گوهرى است جسمانى كه باوصاف جسم چون شكل و صورت و كيفيت و كميت و غيرها متصف است . روان او گوهرى است كه از همه اوصاف تن منزه است زيرا كه نفس ناطقه مجرد از ماده و مبارى از احكام آن است پس بين اين دو جوهر\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nهيچ شركت در حقيقت ذات نيست .\r\nو چون روح انسان از عالم امر است و يسئلونك عن الروح قال الروح من امر ربى فقط قوه عاقله مىتواند به وى برسد يعنى او را بعلم حضورى و شهودى ادراك كند و قوه واهمه و متخيله و ديگر قواى مادى چون در رتبه دون اويند از ادراك آن عاجزند زيرا كه هيچ محاطى محيط بر محيط خود نميشود . و شأن اين قواى مادى كه همه از شئون و فروع نفسند و مظاهر و مجالى اويند ، ادراك محسوسات است نه معقولات .\r\nانسان بقوه ملكوتى عالم امرى حشر با ماوراى طبيعت دارد و سير در عوالم مفارقات مىكند . و به اين ديده ملكوتى قابل است كه نظر در ملكوت آسمانها و زمين كند  أَ وَ لَمْ يَنْظُرُوا فِي مَلَكُوتِ السَّماواتِ وَ الْأَرْضِ  ( سوره انعام آيه 76 ) چنان كه بقواى خلقى با اقاليم اجسام محشور است پس عالم خلق و امر هم دو در تو جمع است كه روح تو از عالم امر رب تو است ، و بدن تو از عالم خلق رب تو . پس انسان حقيقت جامعه جميع عوالم است .\r\n اى نسخه نامه الهى كه تويى \r\n وى آينه جمال شاهى كه تويى \r\n بيرون ز تو نيست هر چه در عالم هست \r\n از خود بطلب هر آنچه خواهى كه تويى \r\n\r\nانسان بر دو معنى اطلاق مىشود\r\nمناوى در تنبيهات شرح قصيده نفسيه عينيه ابن سينا به بيانى كه ترجمه آن اين است گويد :\r\nتنبيه سوم : انسان بر دو معنى اطلاق مىشود يكى اين محسوس مشاهد كه چشم او را مى بيند و لمس او را حس مىكند ، عالم به عالم شهادت و مؤمن به عالم غيب است ، ديگرى نفس ناطقه است .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nبراى انسان اول لوازم و خصائصى است كه بدانها از انسان ثانى متميز است . و همچنين براى ثانى . بلكه اكثر اوصاف او مباين اول است زيرا كه اول بالطبع مرده است و دومى بالذات زنده بلكه عين حيوة است . اولى محسوس بحواس است و دومى ادراك نميشود مگر بعقل .\r\nو عند التحقيق انسان همان معنى دوم است و تسميه اول به انسان مجاز است چنان كه ضوء شمس را شمس مى نامند پس همچنانكه اضواء شمس قائم بشمس است و تابع او است كه بدان استدلال بر شمس مىشود همچنين انسان ظاهر ظل و شبح انسان حقيقى است و اعضا و قواى انسان ظاهر همه اظلال قواى انسان حقيقى است چنان كه در محلش ثابت شد . و همچنانكه اسم شمس كه براى ذات شمس است اطلاق بر ضوء تابع آن مىشود اسم انسان حقيقى بر انسان محسوس اطلاق مىشود زيرا كه انسان محسوس مظهر افعال و محل تصرف انسان حقيقى است .\r\nو انسان حقيقى دراك عالم چون با خويشتن خلوت كند و از التفات به محسوسات و متخيلات عالم شهادت بيكسو شود و بدنش را خلع كند يعنى خويشتن را از ادراك بدن عزل كند عالمى معنوى حى عالم بذات خود را مى بيند كه در ادراك خود احتياج به غير خود ندارد و در اين مقام بدون شك يقين كند و بدون مراء برايش متحقق شود كه ذاتش از عالم امر و منزه از ادراك حواس است و اگر مدتى بر اين حال بپايد باب ملكوت براى منكشف مىشود و قدس لاهوت برايش متجلى مى گردد و انوار ملائكه حافين حول عرش بر او اشراق كنند و عرش را آشكار مى بيند چنان كه بعضى از صحابه بدان خبر داد و مصطفى صلى الله عليه و آله و سلم تصديق فرمود ( اصول كافى ج 2 ص 44 يقين حارثة بن مالك بن نعمان انصارى ) .\r\nو انسان حقيقى همانى است كه خداى تعالى او را نفس ناميد ، فرمود و نفس و ماسويها ، و همين معنى مراد مصطفى صلى الله عليه و آله است كه فرمود والذى نفس محمد بيده و به اين معنى است انسان\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nمشاراليه در كريمه لقد خلقنا الانسان فى أحسن تقويم . و احسن تقويم اشارت است بفطرتى كه مقر بر بوبيت است چنان كه فرمود : ألست بربكم قالوا بلى . و اين فطرت همان غريزه نفس انسانى است كه براى ادراك حقائق اشياء در عالم ملك و ملكوت مهيا و مستعد است چنان كه در حديث است كه مولود يولد على الفطرة .\r\nو به اسفل سافلين اشارت بمزاج انسانى كرده است كه در ميان مكونات ابعد از جسم مطلق او است .\r\nبراى انسان حقيقى دو نظر است يكى بسوى عالم ملكوت كه به اين نظر علوم و معارف را از ملا اعلى ميگيرد و سخن مى گويد و حديث مىكند و از ناحيه ذوات طاهره ملكوتيه الهام و وحى ميگيرد و اين قوه را بصيرت گويند . و مر انسان را است كه در مراتب بصيرت بر مدارج معارف تا به حضرت احديت ارتقا يابد . نظر دوم بسوى عالم جسمانى است و به اين نظر در بدن تصرف مىكند و در اين عالم محسوس تفكر مىكند و با حواس پنجگانه محسوسات را مشاهده مىكند .\r\nمدرك معقولات و جميع محسوسات يك چيز است ( النفس فى وحدتها كل القوى ) زيرا انسان شك ندارد كه مبصر و سامع و ذائق و لامس و متخيل و متوهم و عاقل همه خود اوست و معرفت و حدانيت مدرك به اين ادراكات بديهى است .\r\nو گروهى كه از تصديق به اين حكم اعراض كرده اند معنى واقعى گفتار ارباب نظر را نفهميدند زيرا كه گفتند مدرك معقولات نفس است و مدرك محسوسات قواى بدنيه و به اين پندار خود گمان بردند كه ارباب نظر نفس را از ادراك جزئيات عزل كردند و ادراك را بر كليات قصر كردند حتى بعضى از سلاطين حكمت بر اساطين اهل نظر\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nتشنيع كرده است و آنانرا به ضروريات انكار عقل نسبت داده است و خطا در فهم است نه در مفهوم و همانا كه قصور از اعوجاج فهمشان است زيرا كه مراد ارباب نظر اين است كه نفس بذاتها مدرك كليات است و جزئيات محسوسه را بواسطه آلاتش كه حواس جسمانيه اند ادراك مىكند و اين كلامى است حق كه مرائى در آن نيست . انتهى .\r\n\r\n","description":"","footnote":"","page_name":" 187 ","page_number":187},
  {"content":"\r\n\r\n\r\nفص 33 [ در بيان خواص نفس نبوى است 
  ]\r\nالنبوة تختض فى روحها بقوة قدسية تذعن لها غريزة عالم الخلق الاكبر كماتذعن لروحك غريزة عالم الخلق الاصغر . فتأتى بمعجزات خارجة عن الحليلة و العادات .\r\nولاتصدأ مرآتها عن انتقاش بما فى اللوح المحفوظ من ال‌كتاب الذى لايبطل ، و ذوات الملائكة التى هى الرسل ، فتبلغ مما عند الله .\r\nترجمه : روح نبوت اختصاص بقوه اى قدسيه دارد كه غريزه عالم خلق اكبر رام او است ، چنان كه غريزه عالم خلق اصغر رام روح تو است . لذا روح نبوت معجزاتى خارج از حيلت و عادات مياورد .\r\nو مرآت نبوت كه روح قدسى نبى است از انتقاش بانچه كه مكتوب در لوح محفوظ و مصون از بطلان است ، و از انتقاش بذوات ملائكه كه رسل الهى اند زنگ نميگيرد ( يعنى از آلايش جسمانى زنگ نمى گيرد تا از آن انتقاش باز بماند ) ، لذا آنچه را كه من جانب الله است بخلق مىرساند .\r\n\r\nخواص نفس نبوى\r\nبيان : اين فص در بيان خواص نفس نبوى است و كلمات آن را در لفظ فصيح و در معنى فسيح است . چنان كه عبارات آن در عين ايجاز بسيار بليغ است .\r\nدر اين فص به خصال سه گانه اى كه حكماى الهى از مختصات\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nنبى كه صاحب نفس قدسى است آورده اند ، اشارت شده است : يكى از آن سه اينكه ماده كائنات مطيع نبى باشد ، ديگر اينكه عالم بحقائق و مطلع بمغيبات باشد ، سوم اينكه ذوات ملائكه را مشاهده كند .\r\nو عبارات فص در افادت اين سه امر به دو بخش گرديده است : در بخش اول كه از تذعن لها تا والعادات است به خصلت نخستين اشارت فرمود ، و در بخش دوم كه از ولاتصدأ تا آخر فص است به دو خصلت ديگر كه از انتقاش تا لايبطل به خصلت دوم اشارت كرده است ، و از ذوات الملائكه تا الرسل به سوم بر خصلت اولى اعنى بر تذعن لها تفريع كرده است كه فتأتى بمعجزات ، و بر دو خصلت باقى اعنى بر لاتصدأ تفريع كرده است كه فتبلغ مما عند الله .\r\nو دو خصلت اخير را در يك بخش آوردن براى اين است كه خلاصه آن دو از ملك وحى گرفته است : وحى را كه كتاب است از انتقاش بما فى اللوح المحفوظ فهمانده ، و ملك را در و ذوات الملائكة التى هى الرسل .\r\nو ذوات عطف است بر ما در بما فى اللوح المحفوظ ، يعنى عن انتقاش بما فى اللوح المحفوظ ، و عن انتقاش بذوات الملائكه . زيرا گرفتن وحى و ديدن ملك هر دو به انتقاش است چنان كه از بيان آتى واضح مىشود .\r\nو همانطور كه فتأتى بمعجزات متفرع بر تذعن لها است ، فتبلغ مما عند الله متفرع بر لاتصدأ است . پس تبلغ از باب تفعيل است نه ثلاثى مجرد زيرا كه موضوع بحث نبوت است كه معجزه مىكند و رسالت مى آورد يا ايها الرسول بلغ ما انزل اليك من ربك .\r\nاذعان : اذعن له اذعانا فروتنى نمود و خوار گرديد و اقرار كرد و بشتافت در فرمان بردارى وى و گردن داد ( منتهى الارب ) .\r\nغريزه يعنى سرشت كه طبيعت و قوى و هيولاى قابل صور است . غريزه عالم خلق يعنى هيولى و غريزه عالم خلق يعنى طبيعت آن كه خلاصه آن اين است كه ماده كائنات مطيع اوست . و شايد علت تعبير\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nبغريزه و اعراض از ماده و هيولى كه ديگ‌ران گفته اند تعميم در شمول حكم باشد تا همه عوالم خلق و امر را شامل شود فتدبر .\r\nاكبر صفت عالم است و همچنين اصغر . و عالم خلق اصغر عالم انسانى است اعنى خود انسان است . و عالم خلق اكبر كه عالم كبيرش نيز گويند عالم مقابل آن است كه جميع ما سوى الله است و اين جمله خود مؤيد نكته فوق در بيان علت تعبير بغريزه است .\r\nدر بعضى از نسخه ها بجاى حيلت جبلت با جيم و باى موحده است و حيلت يعنى چاره كه باسباب و علل عادى كارى كردن است اگر چه از اسباب و علل معمولى تا حدى دور باشد چون حيل نبوى موسى شاكر .\r\nصداء بمعنى زنگ است . صدى الحديد از دوباب سمع و كرم زنگ گرفته شد آهن ، و ريمناك گرديد ( منتهى الارب ) .\r\nو صداء در اينجا كنايه از حجاب و مانع است يعنى بر روح قدسى منزه نبوت زنگ آلايش جسمانى و كدورات عالم طبيعت مى نشيند تا از پذيرفتن نقوش معانى و حقائقى كه در لوح محفوظ مضبوطند و نيز از انتقاش ذوات ملائكه باز بماند . يعنى به حجابى محتجب نميگردد ، و هيچ چيز مانع آن از انتقاش آن علوم و ذوات نميشود ، بلكه همه آنها در جان پاك و بى آلايش نبى كه آيينه بى زنگارى اس‌ت منقش مى گردد .\r\nتشبيه جان به آيينه و كدورات عالم طبيعت و آلايش جسمانى و زنگار بسيار لطيف است كلابل ران على قلوبهم ما كانوا يكسبون\r\n تراتا آينه زنگار باشد \r\n حجاب ديدن دلدار باشد \r\nدر بعضى از نسخه ها بعد از جمله ( ولاتصدأ مرآتها ) جمله ( ولايمنعها شى ) است ولى اين زياده عبارت شنب غازانى شارح فصوص است كه ديگران در متن آورده اند .\r\nاتصاف لوح به وصف محفوظ براى اين است كه محفوظ از فساد و مصون از تغير و زوال است لذا آنچه كه در آن مكتوب است نيز از\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nبطلان محفوظ است . و گفتيم كه من الكتاب الذى لايبطل بيان ما در عبارت بما فى اللوح المحفوظ است و كتاب بمعنى مكتوب و احتمال اينكه بيان لوح محفوظ باشد سخيف است .\r\nو دانستى كه و ذوات الملائكه عطف بر ما در بما فى اللوح المحفوظ است . شارح فاضل شنب غازانى آن را عطف بر مرآة گرفته است ناچار در شرح آن دچار تكلف شده است و گفته است « : و ذوات الملائكة عطف على قوله مرآتها يعنى أن ذوات الملائكة التى كالمرايا لاتحتجب عن نفسها الناطقه المؤيدة » و حال اينكه كلام در اين است كه مرآة روح قدسى نبوت بسبب شدت صقالت و كثرت صفايش از مشاهده ذوات ملائكه به هيچ حجابى محتجب نميگردد نه اينكه ملائكه چون مرايايى اند كه از نفس ناطقه مؤيده نبوت محتجب نميگردند .\r\nو بعضى از بزرگان ذوات الملائكه را عطف بر الكتاب گرفته است كه مجرور به من مىباشد و من را بيان لوح محفوظ دانسته است و عبارتش در اين مقام اين است : « و روح مقدس او آينه بى زنگاريست در مقابل نقوش ثابته لوح محفوظ لذا بدون هيچ مانع تمام حقائق آن لوح كه موجودات الواح عالم قدر همه رقائق آن حقائق هستند در آن روح مقدس منتقش مى گردد ، و آن لوح همان كتاب آفرينش خدا است كه از ازل تا ابد بر حرفى بلكه بر نقطه اى از آن خط بطلان كشده نشود . و نفوس فرشتگان كه رسولان الهى و مبلغ حكم خدا بسوى خلائقند حروف عاليات آن كتابند گرچه فهم آن بر اهل بحث و ارباب قابل بسى مشكل و اين بيان بر غير اصحاب وجد و شهود حال شگفت انگيز است كه ملائكه حروف كتاب آفرينش باشند چون فهم كتاب و حروف و كلمه را اصوات خارجه از فم يا نقش حاصل در لوح حسى پنداشته اند در صورتى كه اين پندار عوام است و دانشمندان و صاحب نظران را فوق اين افهام » .\r\nآنكه فرمود ملائكه حروف عاليات لوح محفوظند حرفى عالى است و در فص بعدى و ديگر فصوص آتيه بخصوص در فص 57\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nتصريح مىشود كه ملائكه علوم ابداعيه اند ولى بحث فص در فحص خصال سه گانه نبوت است كه بايد يكى از ديگرى مشخص باشد و معلوم است كه مكتوب ما فى اللوح المحفوظ كه كتاب و وحى است غير از آورنده آنست كه ملك باشد . و جان نبى هم از مكتوب ما فى اللوح المحفوظ منتقش مىشود كه كتاب آسمانى مياورد . و هم از ذوات ملائكه كه مكتوب ما فى اللوح المحفوظ را از آنان به صورت وحى ميگيرد ، و ذوات ملائكه را متمثل در صقع ذات خود مى بيند .\r\nفتبلغ مما عند الله كه آخرين جمله فص است مطابق نسخه مطبوع حيدر آباد دكن است و ما اين وجه را برگزيديم و ديگران آوردند فتبلغ مما عند الله الى عامة الخلق . و شنب غازانى هم در شرح دارد كه فتبلغ ما استفادت منها مما عند الله من الاحوال والاحكام الى عامة الخلائق لتكمل نفوسهم بحسب قوتيها النظرية و العملية و يجعلها مستعدة للسعادة الدينية و الدنيوية . و شايد كه زياده ت ( الى عامة الخلق ) كلام شنب غازانى باشد كه ديگران جزء متن قرار دادند .\r\nو ضمير فتبلغ راجع به نبوت است چنان كه فتأتى . و احتمال رجوع آن به ملائكه كه . رسل اند و مما عند الله را به نبى ميرسانند اگر چه معنى صحيح ميدهد ولى سياق عبارت و موضوع بحث اباى از اين احتمال دارد بلكه مسلما وجه اول متعين است .\r\nتوضيحا گوئيم : در اين فص به خصال سه گانه اى كه حكماى الهى براى نبى كه صاحب نفس قدسى است آورده اند ، اشارت شده است :\r\nالف : يكى از آن خصال اينكه ماده كائنات مطيع نبى باشد يعنى پيغمبر كسى است كه مىتواند در طب‌ايع كائنات و مواد آنها تصرف كند و صورت هر عنصرى را به صورت ديگر در آورد كه عالم كبير همه بمنزله اعضا و جوارح روح قدسى نبى اند و از وى اطاع ت مى كنند .\r\nو در انسان بحسب ارادات مختلفه روح احوال گوناگون پديد\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nميايد و استحاله مزاجى پيدا مىكند مثلا در حال غضب در بدن احداث حرارت و در حال خوف ايجاد برودت مىكند بدون اينكه حرارت و برودت خارج به او رسيده باشد . و در حال تأمل روح در عظمت و قهر حق تعالى و تفكر در جبروت و كبريائيش بدن از فزع و خشيت روح بلزره در مى آيد و موها بر بدن ميايستند . و قوه و اهمه انسان را از بلندى مثلا از روى چوبى كه بر دو ديوار مرتفع نهاده است مياندازد و اگر همان چوب بر روى زمين باشد به خوبى از روى او ميگذرد .\r\nو نيز نفوس شريره خبيثه در ديگرى تأثير مىكند چون تأثير زخم چشم آنكه چشم او گيرنده است كه اصابة العين گويند . و رسول الله صلى الله عليه و آله و سلم فرمود : ان العين لتدخل الرجل فى القبر والجمل فى القدر و اصابة العين از تأثيرات نفوس خبيثه است .\r\nو بالجمله همچنانكه بدن و قواى انسان در اطاعت روح انسانند و روح انسان بحسب ارادات مختلفه اش احوال مختلفه در بدن ايجاد و احداث مىكند عالم كبير هم بمنزله بدن نبى است و قوه قدسيه نبوت در آن تصرفاتى باذن الله تعالى مىكند كه غريزه و طبيعت اشياء در اطاعت و انقياد او است .\r\n\r\nظهور معجزه\r\nاز اين روى معجزات فعلى و خوارق عادات از قبيل شق القمر و شق الشجر و شق الارض و شق البحر و احياى اموات و شفاى مريض حتى علاج اكمه و ابرص و استحاله عناصر چون برد و سلام شدن نار و نزول باران و بروز خصب و رخا و تسبيح حصا و ثعبان شد عصا و عبور از بحر و اشباه و نظائر اين گونه امور از نفس قدسى نبى ظهور مىكند .\r\nدر نكاتم آورده ام كه « : معجزات بدون واسطه علل و اسباب نيست مثلا بردا و سلاما شدن نار بر ابراهيم خليل الرحمن نفس ابراهيم عليه السلام باذن الله واسطه در آن بود چون روح عيسى روح الله عليه السلام\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nدر خلق طير از طين و نفخ روح در آن باذن الله و هكذا فى غير هما . و معجزه اى كه پندار عوام است مساوق با گزاف است چه آنان ميخواهند اسباب و آلات را عزل كنند ، و همه چيز را بى واسطه اسباب به خداوند نسبت دهند چنان كه مردم طبيعى در مقابل آنان همه چيز را به اسباب نسبت مى دهند . و ميگويند ابر و باران از بخار آب است و نمو درخت از جذب ريشه و برگ و تولد حيوان از حرارت و تأثير رحم و غيره . اما خدا پرستان گويند اين اسباب مسخر پروردگار است و كارهاى جهان هم نسبت باسباب دارد و هم نسبت به مسبب كه بارى تعالى است . چنان كه خود فرمود :  اللَّهُ الَّذِي يُرْسِلُ الرِّياحَ فَتُثِيرُ سَحاباً فَيَبْسُطُهُ فِي السَّماءِ كَيْفَ يَشاءُ وَ يَجْعَلُهُ كِسَفاً فَتَرَى الْوَدْقَ يَخْرُجُ مِنْ خِلالِهِ فَإِذا أَصابَ بِهِ مَنْ يَشاءُ مِنْ عِبادِهِ إِذا هُمْ يَسْتَبْشِرُونَ  ( سوره روم آيه 49 ) .\r\nو هم فرمود :  وَ أَرْسَلْنَا الرِّياحَ لَواقِحَ  ( سوره حجر آيه 22 ) . و آيات بسيار ديگر . بلى در عين حال آنكه نظر باسباب دوخته و از مسبب غافل گرديده است نادان است .\r\n ديده اى خواهم سبب سوراخ كن \r\n تا حجب را بر كند از بيخ و بن \r\nب : و خصلت ديگر اينكه از شدت صقالت و كثرت صفاى جوهر نفسش اتصال بعالم غيب ملكوت و مبادى عاليه پيدا مىكند و خبر از مغيبات ميدهد و معارف حقه را كه آب حيوة نفوس تشنه انسانها است از جانب حق جل و على براى تكميل نفوس و تحصيل آنان است مياورد .\r\nجناب استاد علامه شعرانى در كتاب راه سعادت ص 46 ط 1 درباره عقيده فلاسفه در علم غيب فرمايد :\r\n« بدانكه فلاسفه اطلاع نبى را بر مغيبات گذشته و آينده انكار\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nنميكنند براى آنكه نفوس انسانى يعنى جان انسان بمذهب فلاسفه در ذات خود مجرد از ماده است و حلول در جسم و مكان نكرده است بلكه لامكان است و بسبب تجرد بامبادى عاليه يعنى با عقول و نفوس سماوى ارتباط دارد و صورت هر چه در عالم عنصرى و جسمانى حادث شود در آن عالم عقول و نفوس نقش بسته است وگاه باشد كه جان انسان را با آنها اتصالى حاصل شود و نوع اين اتصال معنوى براى ما وجودا معلوم است اما ماهيتا مجهول است .\r\nو چون جان انسان با آن موجودات عالم غيب رابطه حاصل كرد آنچه در خور استعداد او باشد از صورتهاى غيب در او هم منتقش مىشود مانند آيينه اى كه برابر آيينه ديگر نهى و در آن آيينه صورتهايى منعكس شده باشد و در آيينه اول بتابد و لازم نيست همه صورتهاى غيبى كه در مجردات عالم غيب است در جان انسان منعكس گردد زيرا كه پذيرفتن هر صورت استعداد خاص ميخواهد و بتجربه و شهادت متوالى ثابت شده است كه اتصال روح انسان با عالم غيب در هنگامى حاصل مىشود كه شواغل او اندك شده سرگرمى بعالم عنصرى نداشته باشد مانند رياضت يا بيمارى كه نفس را از اشتغال به بدن و تدبير آن باز دارد يا خواب كه بر حواس ظاهره غلبه كند .\r\nو چون اندك اطلاع بر غيب براى مرد مرتاض يا بيمار يا خواب ثابت شود چگونه درباره نفس پيغمبر كه در غايت پاكى است انكار توان كرد ؟ و پيغمبر بر ديگران بدين ممتاز است كه حصول علم غيب براى نبى بى مرض و خواب و رياضت است و خالص از شبهات واهمه و القا آت شياطين . اما از آن ديگران خالص نيست و گاه در عالم رؤيا مردم خواب بر ضد واقع مى بينند چنان كه غم را به صورت شادى يا بالعكس و مال دنيا را به صورت قاذورات و مرگ اقارب را به صورت افتادن دندان ببينند و تميز نميدهند آنچه ديده اند از عالم غيب بر آنها القاء شده است و رؤياى صادقه است يا از او هام خود آنها است مجسم گرديده اما انبيا آنچه مى بينند خالص است و تشخيص آن ميدهند و\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nالقاآت شياطين را بر نفوس ايشان راه نيست .\r\nو شيخ رئيس ابوعلى سينا در نمط عاشر از اشارات گويد عبارتى كه ترجمه اش اين است :\r\nاگر ترا خبر رسد كه عارفى از غيب خبر داد و درست آمد چه مژده بنيكى دهد يا تخويف كند تصديق كن و باور كردن آن ترا دشوار نباشد كه آن را در روش طبيعت اسبابى است معلوم . تجربه و دليل عقلى هر دو با هم متفقند كه نفس انسانرا ممكن است از غيب فى الجمله خبر يابد در حال خواب پس مانعى از آن در بيدارى نيست و اگر مانعى باشد زائل شدنى است و دفع كردنى و اما تجربه همه كس بدان گواهى ميدهد و هيچ فردى از افراد مردم نيست مگر آنكه چند بار در خود بتجربه يافته است و البته اين تجربه ها او را بتصديق وادار كرده مگر كسى كه فاسد المزاج باشد و قوه متخيل و حافظه او خفته .\r\nآنگاه بدليل عقلى ثابت كرده است كه صورت هر چيز كه بايد موجود شود قبل از موجود شدن در مبادى عاليه منتقش بوده است و آن علتهاى غيبى كه ايجاد موجودات اين عالم بسبب آنها است پيش از خلقت آنها تصور اين موجودات را كرده اند و نفس انسانى بسبب ارتباط با آنها ممكن است بر بعض آن صور واقف گردد .\r\nو اين اخبار غيب دلالت مىكند بر وجود عالم مجرد كه حكما آن را عقول و به زبان اهل شرع ملائكه و فرشتگان گويند براى آنكه امور آينده كه بايد چند سال و ماه ديگر واقع شود فعلا موجود نيست مگر كسى كه آن را در ذهن تعقل كند و در افكار موجود باشد و ما ميدانيم كه بعقل خود راهى بادراك امور آينده نداريم پس عقلى فوق عقل ما بادراك آن نائل گرديده است و ما در خواب و غير آن از او اتخاذ مى كنيم پس در وجود عقول و ملائكه ترديد جائز نيست خواه بافلاك نه گانه قائل شويم يا به فضاى غير معلوم النهايه .\r\nو حكماى قديم مى گفتند خداوند ده عقل مجرد و مستقل از جسم\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nو جسمانى آفريده است و تدبير هر يك از آسمانهاى نه گانه را بعقلى گذاشته است و تدبير عالم عناصر را بعقل دهم . و مردم امروز بافلاك نه گانه بدان تفصيل كه قديم مى گفتند اعتقاد ندارند اما نفى و اثبات افلاك موجب شك و ترديد در وجود عقل نيست زيرا كه ما مى گوئيم اين تدبير متقن و نظام محكم با اين مصالح كه در هر موجود به كار رفته است معلوم ميدارد امر جهان بماده بيشعور واگذار نشده است و البته گرداننده جهان شاعر است و متصرف يا خداوند عالم است و بيواسطه مباشر هر كار است يا چون از يكى جز يكى صادر نشود و يا بمصالح ديگر براى هر كار مباشرى عاقل آفريده است و كار را به دو گذاشته كه در زبان شرع آنها را ملائكه و فرشتگان موكل بر موجودات گويند و در زبان أهل حكمت عقل مجرد نامند خواه بفلك معتقد باشيم يا نباشيم .\r\nيكى از فلاسفه فرنگستان كتابى نوشته است و فريد وجدى عالم مصرى به عربى ترجمه كرده آن را على اطلال المذهب المادى نام نهاده است رد بر مذهب دهريها است و وجود روح مجرد را براى انسان ثابت كرده است بادله تجربى و در آن كتاب گويد « همه وقايع آينده از پيش معين است چون وقايع آينده معلول گذشته است و هر كس بر علت آگاه گردد از معلول باخبر است و گويى عقلى فوق طبيعت داناى اسرار عالم و ترتيب سلسله علل و معلولات موجود است و روح انسان گاهى بر آن اطلاع مى يابد و ترتب معلولات بر علل سابق بطورى است كه جبر لازم نيايد » انتهى كلام الاستاد فى المقام .\r\nج : ديگر از آن خصال سه گانه اينكه نبى بسبب نفس قدسى كه دارد ملائكه را كه موجودات مجرده عوالم ماوراى طبيعت اند مشاهده مىكند . و از آنان باذن الله وحى ميگيرد و براى تكميل نفوس بشر آنچه را كه خداوند عالم فرموده است به عامه خلق مىرساند .\r\nمناسب ميدانم براى بيان نحوه ديدن نبى ملك را و كيفيت اتخاذ وحى از ملك كلام حكيم لاهيجى قدس سره را در خصال ثلاث مختص\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nبروح قدسى نبوت نقل كنيم :\r\n« بدانكه حكما گفته اند در نفس ناطقه بايد سه خاصيت مجتمع باشد تا قامت قابليتش بتشريف نبوت سر افراز تواند شد هى أن يسمع كلام الله ويرى ملائكة الله و أن يعلم جميع المعلومات او اكثرها من عند الله و أن يطيعه مادة الكائنات باذن الله بيانش آنست كه نفس ناطقه را دو گونه قوت است قوت ادراك و قوت تحريك و ادراك بر دو گونه است ادراك عقلى و ادراك حسى و خواص ثلاثه راجع شود بكمال قوتهاى سه گونه چه كمال قوه ادراك عقلى آنست كه هر تعقلى كه ممكن شود ديگرى را بتعلم و نظر در از منه متطاوله حاصل باشد من او را باسرع حصول در اقصر از منه قوه حدس بدون تعلم .\r\nو كمال قوه ادراك جزئى سيما قوه متخيله آنست كه با آنكه بغايت قوى باشد در نهايت انقياد و اطاعت باشد مرقوه عقليه را بحيثيتى كه هنگام انتقاش و ارتسام نفس به صورت معقولات و اتصال وى بعقل فعال كه مفيض علوم و كمالاتست باذن الله تعالى و جبرئيل عبارت از اوست قوه متخيله منجذب شود بسوى قوه عقليه به حدى كه هر صورتى كه مرتسم شود در ذات نفس بعنوان تجرد و كليت مرتسم شود مثالى و شبحى از او در قوه متخيله بعنوان تمثل و جزئيت پس حكايت كند متخيله مدركات قوه عقليه را اگر ذوات مجرده باشد به صورت شخصى از اشخاص انسان كه افضل انواع محسوسات جوهريه است در كمال حسن و بهاء . و اگر معانى مجرده و احكام كليه باشد بصور الفاظ مقروه محفوظه كه قوالب معانى مجرده است در كمال بلاغت و فصاحت . و چون تطبع و ارتسام متخيله بصور مذكوره در كمال قوه و ظهور بود ادا كند آنصور را بحسب مشترك بحيثيتى كه صورت ذوات مدرك بحس بصر و صور الفاظ مدرك بحس سمع گردد و چنان مشاهده شود كه شخصى در كمال حسن در برابر ايستاده كلامى در كمال فصاحت القاء مىكند و چون افاضه عقل فعال علوم و احكام را باذن خدا است پس شخص مرئى ملكى باشد فرستاده خدا و الفاظ\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nمسموعه كلامى باشد از خدا . و چنانچه در ماديات اول شخص مادى در خارج ديده شود بعد از آن متخيل شود و بعد از آن معقول گردد ، در مجردات ذات مجرد اول معقول شود بعد متخيل شود و بعد از آن محسوس . چنان كه مادى بعد از معقول شدن اعنى صورت معقوله قائم بذات خود نتواند بود بلكه قائم باشد بنفس عاقله كذلك ذات مجرد بعد از محسوس شدن قائم بذات خود نباشد بلكه قائم باشد بحس مشترك . پس جبرئيل كه عبارت از عقل فعال باشد نزد حكما اول بر نفس ناطقه نبى كه حقيقت قلب است نازل شود و بعد از آن بخيالش و بعد از آتش بحس در آيد و همچنين كلام الهى را اول دل نبى شنود و بعد از آن به خيال در آيد و بعد از آن معانى بدل فهميده شود پس دو خاصيت از خواص ثلاثه در اين دو كمال اعنى كمال قوه تخيل و كمال قوه تعقل متحقق شود يكى دانستن جميع علوم يا اكثر علوم من عند الله بيواسطه بشرى . دويم ديده ملائكة الله و شنيدن كلام الله .\r\nو پوشيده نماند كه كلام و يعبرون عنه در حديث مذكور از ابى عبدالله عليه السلام اشاره تواند بود بطريق حكماء در كيفيت تلقى وحى و سماع كلام الهى كما لايخفى على المحقق الفطن چه حكايت كردن متخيله انبياء مرعلوم و احكام فائضه من عند الله را و الفاظ مسموعه مراد از تعبير عن الله تواند بود .\r\nو اما كمال قوه تحريك آنست كه نفس ناطقه در قوه فعل و شدت تأثير بمرتبه رسد كه هر چه تصور كند و هر صورتى كه در خيال او نقش بندد و اراده تعلق بوجود او گيرد فى الحال در خارج موجود شود . و اين مرتبه گاهى متحقق تواند شد كه نسبت او در تصرف بماده كائنات چون نسبت او باشد بماده بدن خود چنان كه هر نفسى در بدن خود به مجرد تصور تأثير تواند كرد چنان كه در صورت شه‌وت و غضب و خوف و رجاء و خجالت و حياء اين معنى نهايت ظهور دارد نفس مذكوره در هر بدنى بلكه در هر ماده به مجرد تصور و تعقل اراده تأثير تواند نمود و چون اين نسبت متحقق گردد مطيع او شود هر آينه ،\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nماده كائنات بحيثيتى كه هر صورتى كه خواهد در او به خواهش او و باذن خدا موجود تواند شد و چون اينمرتبه در كمال قوه تحريك است حاصل شود خاصيت سوم نيز از خواص ثلاثه مذكوره متحقق شود و نفس ناطقه بحقيقت نبوت متحقق گردد و قابليت وحى الهى حاصل آيد و تفاوت انبياء در مراتب نبوت بحسب تفاوت خواص مذكوره باشد در مراتب شدت و ضعف و كمال نقص » انتهى كلامه .\r\nو در فصوص 34 و 47 و 50 و بخصوص 57 مطالب اين فص روشنتر مىشود . و آن كه لاهيجى گفت كه « كلام و يعبرون عنه در حديث مذكور » حديث اين است :\r\nفى الكافى باسناده الى هشام بن الحكم عن ابى عبدالله عليه السلام انه قال للزنديق الذى سأله من أين أثبت الانبياء و الرسل ؟ قال انا لما أثبتنا ان لنا خالقا صانعا متعاليه عنا و عن جميع ما خلق و كان ذلك الصانع حكيما متعاليه لم يجز أن يشاهده خلقه و لايلامسوه فيباشر هم و يباشروه و يحاجهم و يحاجوه ثبت أن له سفراء فى خلقه يعبرون عنه الى خلقه يعبرون عنه الى خلقه و عباده و يدلونهم على مصالحهم و منافعهم و ما به بقاؤهم و فى تركه فناؤهم فثبت الامرون و الناهون عن الحكيم العليم فى خلقه والمعبرون عنه جل و عزهم الانبياء و صفوته من خلقه حكماء مؤدبين فى الحكمة مبعوثين بها غير مشاركين للناس على مشاركتهم لهم فى الخلق و التركيب فى شى من احوالهم ( و افعالهم نسخة ) مؤيدون عندالحكيم العليم بالحكمة ثم ثبت ذلك فى كل دهر و زمان مما أتت به الرسل والانبياء من الدلائل و البراهين لكيلا تخلوا ارض الله من حجة يكون معه علم يدل على صدق مقالته و جواز عدالته ( اول كتاب الحجة من اصول الكافى ص 128 من ج 1 من المشكول ) .\r\n\r\n","description":"","footnote":"","page_name":" 200 ","page_number":200},
  {"content":"\r\n\r\n\r\nفص 34 [ در حقيقت ملك ، و در نحوه استفاده نبى از آن در گرفتن وحى 
  ]\r\nالملائكة صور علمية جواهرها علوم ابداعية ليست كألواح فيها نقوش ، أوصدور ( صور خ ) فيها علوم ، بل هى علوم ابداعية قائمة بذواتها تلحظ الامر الاعلى فينطبع فى هوياتها ماتلحظ ، و هى مطلقة ( مطلعة خ ) لكن الروح القدسيه تخالطها ( تخاطبها خ ) فى اليقظة ، و الروح النبوية تعاشرها فى النوم .\r\nترجمه : ملائكه صور علميه اند ( يعنى عقول اند ) كه جوهر ذاتشان علوم ابداعى است نه چون الواحى باشند كه در آنها نقوشى است يا صدورى كه در آنها علومى است بلكه ملائكه علوم ابداعيه قائم بذاتشانند ( كه اتحاد علم و عالم و معلوم است ، و مثل نوريه اند ) . امر اعلى را را مينگرند و در هوياتشان آنچه را كه ديده اند منطبع مىشود و آنان مطلعند لكن روح قدسى در بيدارى مخالط آنان ، و روح نبوت در خواب معاشر آنانست .\r\nبيان : اين فص در بيان حقيقت ملك ، و نحوه استفاده نبى از آن در گرفتن وحى است . چون در فص گذشته كه در خصال سه گانه خاصه بقوه قدسيه نبوت بوده فرمودند : نبى ذوات ملائكه را مشاهده مىكند و از آنان كلام خداى تعالى را مى شنود ، اكنون در اين فص در مقام توضيح اين مطلب مهم بر آمد كه حقيقت ملك چيست و ارتباط نبى با آن و گرفتن وحى از وى چگونه اس‌ت ؟ .\r\nو چون جوهر ذاتشانرا علوم ابداعيه معرفى كرده است لازم\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nاست كه بدوا درباره ابداع اشارتى رود :\r\nخواجه نصيرال‌دين طوسى در شرح اشارات فرمايد : جمهور حكماء موجودات عالم را بر سه قسم كرده اند مبدعات و مخترعات و مكونات . مبدعات آن سلسله موجوداتى هستند كه در خلقت محتاج بماده و مدت نيستند چون عقول مجرده .\r\nو مخترعات موجوداتى را گويند كه در خلقت محتاجند بماده فقط چون فلكيات .\r\nو مكونات موجوداتى هستند كه هم محتاج بماده اند و هم به مدت كه عالم عناصر است و عالم كون و فسادش نيز گويند . پس ابداع در رتبه اعلاى از آن دو ديگر است . ( فصل 8 و 9 نمط 5 ) .\r\nبيان باب مدينة العلم امام العالمين اميرالمؤمنين على عليه السلام درباره عالم مبدعات : آمدى در غرر و درر و شهر آشوب در مناقب روايت كرده اند كه : سئل اميرالمؤمنين عليه السلام عن العالم العلوى فقال : صور عارية عن المواد ، عالية من القوة والاستعداد ، تجلى لها ربها فأشرقت ، و طالعها فتلالات ، و ألقى فى هويتها مثاله فأظهر عنها أفعاله .\r\nبدانكه قيد بجمهور در كلام خواجه براى اين است كه حضرت شيخ اجل ابن سينا در اشارات مبدعات آن موجودى را ميداند كه ميان او و اول تعالى واسطه اى نباشد پس مبدع در نزد ابن سينا جز عقل اول نبود . ولى بمبناى جمهور حكماء جميع عق‌ول بلكه نفوس فلكى مبدعاتند .\r\nو نيز بدانكه مبدعات در نزد صدر اعاظم فلاسفه الهيين و اتباع وى اشمخ و اعلاى از مبناى ديگر حكما است كه وجود را حقيقت واحده مشككه ذات مراتب ميداند و ما سوى الله را قائم به او باضافه اشراقيه . وادق از مختار آن بزرگوار طريقه طائفه جليله عارفين بالله است كه وجود را حقيقت واحده دانند ولى نه تشكيك مراتبى آنچنانكه در نزد راسخين در معارف حقه محقق است . و در نزد فريقين اعنى\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nقائلين بحقيقت واحده خواه تشكيكى و خواه غير تشكيكى ما سوى الله تعالى مبدعاتند اگر چه ممكن بماهو ممكن هم ماهيتش اعتبارى است و هم وجودش فهو اعتبار فى اعتبار چنان كه در ملحقات دعاى عرفه است من كان حقيقته دعاوى فكيف لايكون دعاوى كه غايت قصواى سالكان اسقاط اعتبارات و اضافات است و خروج از عالم پندار و اعتبار كه عالم غرور است بسوى حقيقت و دار القرار هو الاول والاخر والظاهر و الباطن و هو بكل شى محيط .\r\nشبى جناب استاد بزرگوار جامع المعقول و منقول آية الله حاج شيخ محمد تقى آملى قدس سره الشريف را كه هنوز از اين نشأه رخت بر نسبته بود خواب ديدم در عالم رؤيا به من فرمود : التوحيد أن تنسى غير الله . چون بمحضرش تشرف حاصل كردم و خواب را برايش نقل كردم اين بيت را از گلشن راز عارف شبسترى قدس سره به من القاء فرمود :\r\n نشانى داده اند از خرابات \r\n كه التوحيد اسقاط الاضافات \r\nچون معانى ابداع دانسته شد گوئيم كه مراد جناب فارابى از ابداع در اين فص همان معنى اول است يعنى آن سلسله موجوداتى كه در خلقت محتاج بماده و مدت نيستند و بتعبير حضرت اميرالمؤمنين عليه السلام : صور عارى از مواد ، و عالى از قوه و استعدادند . و هر موجود مجرد قائم بذاتش علم و عالم و معلوم و عقل و عاقل و معقول لذاته است ، وعدم ادراك ما آنانرا از ضعف و قصور قوه عاقله ما است چنان كه شيخ بزرگوار ابن سينا رحمه الله در نمط سوم اشارات فرمود : و اما ما هو فى ذاته برى عن الشوائب المادية و اللواحق الغريبة التى لاتلزم ماهيته عن ماهيته فهو معقول لذاته ليس يحتاج الى عمل به يعده لان يعقله ما من شأنه أن يعقله بل لعله من جانب ما من شأنه\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nأن يعقله . ( فصل 8 نمط 3 ) .\r\nو اين جواهر مجرده كه به مجرد كلمه كن موجود شده اند ( تجلى لها ربها فاشرقت و طالعها فتلالات ) صور علميه ابداعيه اند كه در سلسله طوليه وجوديه باذن الله و مشيته علل مادون خودند ، و اصل و مخزن آنهايند ، و حقيقت علم و صرف معنى هستند . علمى كه جوهر است ، علمى كه موجود مجرد لذاته است ، علمى كه قائم بذات خود است . نه آنكه آن موجودات مجرده ابداعى چون الواح باشند و علوم ثابته در آنها چون نقوشى . يا علم در آن ذوات مجرده بعلوم كسى قائم بصدور يعنى بنفوس انسانى كه از مقوله كيف و اعراض قائم بغيرند و وجود خارجى ندارند قياس شود ، بلكه آنان علوم ابداعيه قائم بذوات خودند .\r\nو در فص پنجاه و هشتم معنى لوح و قلم و اطلاق آنها بر مجردات ابداعيه كه ملائكه اند معلوم ميگردد .\r\nو ظاهر مراد از أمر اعلى هر يك از موجود مقدم بر هر يك از صور ابداعيه مجرده در سلسله طوليه وجوديه است كه شامل واجب و ممكن هر دو مىشود مثلا امر اعلاى عقل اول اول تعالى است و عقل اول امر اعلاى صور ابداعيه مجرده مادون خود است و هكذا . اگر چه والله من ورائهم محيط .\r\nو اين صور علميه مجرده ابداعيه بواسطه صفاى ذاتيشان نظر به امر اعلى ميكنند و صور حقائق از راه اشراقات نوريه از مبدأ حق بر آنها افاضه مىشود و در هويتشان منطبع و منتقش مى گردد و آنان دانا مى شوند و مطلع مى گردند . چنان كه امير عليه السلام در حديث مذكور فرمود : تجلى لها ربها فأشرقت و طالعها فتلالات و ألقى فى هويتها مثاله فأظهر عنها أفعاله .\r\nو به اين بيان بايد نسخه مطلعه را بر مطلقه ترجيح داد و لكن با كلمه لكن مناسب نيست زيرا كه لكن براى استدراك است و آن يك نحوه استثناى از ما تقدم است . و اين استثناء از مطلق است نه از مطلع\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nو معنى عبارت اين است كه ملائكه مطلق اند يعنى مانند نفوس ناطقه ما مقيد به بدن نيستند لكن روح قدسى و روح بدنى نبوت با آنان مخالطه و معاشرت پيدا مى كنند . و با مطالعه صدر و ذيل عبارت با هم ربط نمييابد مگر بتكلف بسيار .\r\nاما آنكه فرمود « : لكن الروح القدسية تخالطها فى اليقظة و الروح النبوية تعاشرها فى النوم » معلوم است مخالطه ارتباط بسيار شديد را مىرساند بلكه از ارتباط قوى تر است كه مخالطه آميختن دو چيز در يكديگر است ، بخلاف معاشرت كه صرف مصاحبت است و در بعضى از نسخه ها بجاى تخالطها تخاطبها دارد و در فص پنجاه و هفتم نيز تعبير بمخاطبه كرده است . و اين دو نحوه اختلاف تعبير مخالطت و معاشرت ، مىرساند كه دارنده روح قدسى قوى تر از دارنده روح نبوت است . و بر فرض نسخه تخاطبها نيز دارنده روح قدسى قويتر از دارنده روح نبوت معرفى شد زيرا در اولى فرمود كه در بيدارى با او مخاطبه مىكند و در دومى گفت در خواب با او معاشرت دارد و لكن تعبير فص سابق كه : النبوة تختص فى روحها بقوة قدسية الى آخر الفص با اين فرق و تعبير در اين فص سازگار نيست كما لايخفى .\r\nشارح شنب غازانى گويد : در بعضى نسخ بجاى الروح النبوية الروح البشرية دارد ، وعبارتش اين است : و فى بعض النسخ الروح البشرية ، و هو ظاهر اذا كثر اشخاص الانسان يخالطون معهم فى النوم كما لايخفى و يلايم لما تقدم من قوله النبوة تختص فى روحها بقوة قدسية . انتهى .\r\nو فارابى در فص پنجاه و هفتم گويد : للملائكة ذوات حقيقية و انما تلاقيها من القوة البشريه الروح الانسانية القدسية الخ .\r\nانبياء و رسل بعضى بر بعضى فضل دارند كه خداى تعالى فرمود :  وَ لَقَدْ فَضَّلْنا بَعْضَ النَّبِيِّينَ عَلى بَعْضٍ  ( سوره ء الاسرى آيه 56 ) .\r\nو نيز فرمود :  تِلْكَ الرُّسُلُ فَضَّلْنا بَعْضَهُمْ عَلى بَعْضٍ  ، الاية ( سوره البقرة آيه 254 ) .\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nو وحى را نيز مراتب است و نحوه ارتباط و گرفتن پيغمبران از عالم ماوراى طبيعت گوناگون است  وَ ما كانَ لِبَشَرٍ أَنْ يُكَلِّمَهُ اللَّهُ إِلَّا وَحْياً أَوْ مِنْ وَراءِ حِجابٍ ، أَوْ يُرْسِلَ رَسُولًا فَيُوحِيَ بِإِذْنِهِ ما يَشاءُ إِنَّهُ عَلِيٌّ حَكِيمٌ  ( سوره شورى آيه 52 ) . بايد در وحى و اقسام آن در طبقات انبياء و رسل و فرق بيان نبى و رسول و غير هما از نظر آيات و اخبار و مبانى عقليه بحث گردد و ان شاء الله تعالى به پاره اى از اين مطالب در فص پنجاه و هفتم اشاره مى كنيم . و در نكته 831 هزار و يك نكته بدان اشارتى شده است .\r\nتعبير مذكور « : تلحظ الامر الاعلى فينطبع فى هوياتها ما تلحظ » دلالت ندارد بر اينكه علم مبادى عاليه أعنى ملائكه بطريق ارتسام است زيرا كلمه انطباع در امثال اين گونه امور به معنى انتقاش و تحقق و اشراق و نظائر اين گونه تعبيرات است و معنى مطابقى آن كه از اوصاف جسم و جسمانى است مراد نيست و ملائكه كه محال علمند جواهر ابداعيه اند بلكه ذاتا علوم ابداعيه اند چنان كه دوبار به اين مطلب تصريح فرمود . بنابراين نظر شارح فاضل شنب غازانى در اين مقام كه : هذا الكلام صريح فى أن علم المبادى العالية بطريق الارتسام كما صرح به الشيخ الرئيس ، خالى از دغدغه نيست .\r\nتبصره : قوله « بل هى علوم ابداعية قائمة بذواتها » اين صور جواهرى كه علوم ابداعيه اند همان مثل نورى عقلانى معروف به مثل افلاطونى است . كه چون افلاطون در اثبات آن تأكيد و تشديد نشان داد بنام او شهرت يافت مثل هندسه اقليدس ، و مخروطات ابونيوس ، و هيأت بطلميوس و نظائر آنها . راقم را رساله اى در مثل است كه در مسائل پيرامون آن مستوفى بحث كرده است .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\n\r\nفص 35 [ در انقسام انسان به سر و علن است 
  ]\r\nان الانسان لمنقسم الى سر و علن . اما علنه فهذا الجسم المحسوس بأعضائه و أمشاجه و قد وقف الحس على ظاهره و دل التشريح على باطنه ، و أما سره فقوى روحه .\r\nترجمه : انسان به سر و علن منقسم است : علن او همين جسم محسوس با اعضا و امشاج او است كه حس واقف بر بيرون اوست ، و تشريح دال بر درون او . و سر او قواى روح اوست .\r\nبيان : امشاج جمع مشيج است چون ايتام كه جمع يتيم است . و مشيج بمعنى آميخته است .  إِنَّا خَلَقْنَا الْإِنْسانَ مِنْ نُطْفَةٍ أَمْشاجٍ نَبْتَلِيهِ فَجَعَلْناهُ سَمِيعاً بَصِيراً  ( هل اتى 3 ) . و ظاهرا مراد از امشاج اخلاط اربعه باشد كه اعضاء از آنها متولد مىشود چنان كه در شرح نفيس بدان تصريح شده است ، و نيز چغمينى در اول فصل ثالث قانونچه در طب گويد : الاعضاء هى اجسام متولدة من اول مزاج الاخلاط كما أن الاخلاط اجسام متولدة من اول مزاج الاركان . و مرادش از اركان عناصر اربعة خاك و آب و هوا و آتش است . و اخلاط اربعة دم و صفرا و بلغم و سودا است .\r\nاين فص در انقسام انسان به سر و علن است و تمهيد و توطئه براى چندين فص بعد كه در تشريح قواى روح انسان اند مى باشد .\r\nو مطلب اين فص با فص سى و دوم كه گفت « : انت من جوهرين » يكى نيست زيرا كه در آنجا بيان دو جوهر خلق و امر بود كه انسان\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nيك حقيقت ممتد از آسمان امر تا زمين خلق است ، و روان او كه از عالم امر است منزه از همه صفات تن كه از عالم خلق است مى باشد ، و در اينجا غرض از علن جسم درونى و بيرونى كالبد است و غرض از سر قواى روح او كه منبث در آلات جسمانى اند ، پس در حقيقت اين فص در بيان يك جزء انسان است كه بدون او است و در آن فص سخن در بيان كل انسان بود .\r\nدر تشريح قسم اول چون مربوط بعلم طب است وارد نشده است . و در تشريح قسم دوم كه قواى روح منتشر در آلات جسمانى است و هر قوه را موضعى خاص و اثرى خاص است در چندين فص سخن بميان آورده است كه مربوط به فلسفه و كار فيلسوف است .\r\nپس بعبارت ديگر مطلب اين فص اين است كه انسان به نظر ديگر غير از آن نظر كه در فص سى و دوم گفته شد به دو قسم نهان و آشكار منقسم مىشود آشكار او همين جسم محسوس داراى اعضا و امشاج است كه كالبد انسان است و اين كالبد را بيرون و درون است بيرون آن به حس بصر و لمس مثلا ادراك مىشود با چشم توان آن را ديد و با دست توان لمس كرد ، و درون آن به علم تشريح دانسته مىشود .\r\nاما قسم نهان او كه وراى اين كالبد اس‌ت و قواى پراكنده و نهفته در آن است كه نه به لمس و بصر در ميايد و نه به علم تشريح طبى دانسته مىشود در چندين فص بعد از اين ثابت ميگردد .\r\nبدانكه ممكن مجرد از جسميت اگر در كمالات خود به بدن نيازمند باشد نفس است و گرنه عقل . و همانطور كه روح انسانى موجود مجرد قائم بذاته را از حيث تعلق و تدبير و تصرفش به بدن نفس گويند ، كالبد انسانى نيز از حيث ارتباط و تعلق روح به او بدن اوست كه در حقيقت مرتبه نازله انسانست . بنابراين تشريح اين كالبد با قطع نظر از ارتباط و تعلق روح به او تشريح جسمى است كه از اجزائى تاليف و تركيب شده است و مربوط به فن طب است ، و از آنرو كه به توسع در تعبير محل قواى روح يعنى محل فروع شجره روح\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nمىباشد كه بحث در آن قواى حاله در اين محل شود تشريحى است كه در فصوص آتيه بيان مىشود .\r\nتبصره : در سنه 1326 هدر مصر رسائلى چند در يك مجلد چاپ شده است كه مجموعا ده رساله است ، و رساله دهم قصه سلامان و ابسال است كه ترجمه حنين بن اسحاق عبادى از يونانى به عربى است ، و نه رساله ديگر را بشيخ رئيس نسبت داده است ، و عنوان آن مجموعه چنين است : تسع رسائل فى الحكمة و الطبيعيات تأليف الشيخ الرئيس ابى على الحسين بن عبدالله بن سينا ، و فى آخرها قصة سلامان و ابسال ترجمها من اليونانى حنين بن اسحاق .\r\nو رساله سوم آن به اين عنوان است ( ص 60 ) : الرسالة الثالثة فى القوى الانسانية و ادراكاتها بسم الله الرحمن الرحيم قال الشيخ الرئيس ابو على الحسين بن عبدالله بن سينا رحمه الله : ان الانسان لمنقسم الى سر و علن أما علنه فهذا الجسم المحسوس ، الخ پس از آن تا آخر فص شصت و دوم را ( من غير تشبيه ولاتكيف و لامسامتة و لامحاذاة تعالى عما يشركون علوا كبيرا ) به ترتيب آورده است .\r\nالبته اين اشتباهى است كه براى برخى در اسناد اين فصوص به ابن سينا روى آورده است و سبب اين اشتباه را هنوز بدست نياورده ايم و مدارك اسناد فصوص و شرح آن را به فارابى در ديباچه نقل كرده ايم .\r\n\r\n","description":"","footnote":"","page_name":" 209 ","page_number":209},
  {"content":"\r\n\r\n\r\nفص 36 [ در تقسيم روح انسان به عامله و مدركه است 
  ]\r\nان قوى روح الانسان تنقسم الى قسمين : قسم موكل بالعمل ، و قسم موكل بالا دراك . و العمل ثلاثة أقسام : نشائى و حيوانى و انسانى . والادراك قسمان : حيوانى و انسانى .\r\nترجمه : قواى روح انسانى بر دو قسم منقسم است : قسمى موكل بر عمل است ، و قسمى موكل بر ادراك . و آن قسم موكل بر عمل به سه قسم است : نشائى و حيوانى و انسانى . و آن قسم موكل بر ادراك به دو قسم است : حيوانى و انسانى .\r\nبيان : اين فص در تقسيم قواى روح انسان به عامله و مدركه است ، و مراد از قوه نشائى قوه نباتى است چنان كه در فص بعد بدان تصريح مىكند . و آن مهموز اللام است . در منتهى الارب گويد : نشأة بالفتح : آنچه راست بر آمده باشد از گياه و هنوز سطبر نگرديده و آفرينش ، نشاءة بالمدمثله . نشأنشأ و نشأة بفتحهما و نشوء كدخول و نشاء كسحاب و نشاءة ككرامة : آفريد و زيست و گواليد و جوان گشت .\r\nدر بعضى از نسخ بجاى نشائى نباتى است . و لكن در آخ‌ر فص سى و هشتم تصريح مىكند كه « : و قوم يسمونها القوة النباتية » پس اصل همان نشائى است .\r\nموكل بفتح كاف اسم مفعول از توكيل است وتعبيرى بسيار دلنشين است زيرا كه اين قواى در وجود انسان چون ملائكه موكلين در عالمند كه هر يك موكل براى كارى اند چنان كه در احاديث\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nاهل بيت طهارت و عصمت آمده است ، و همه منقاد و مسخر فرمان الهى اند و هر يك را فعلى معين و مقامى معلوم است كه از آن سر باز نمى زنند لايعصون الله ما أمر هم و يفعلون ما يؤمرون ( التحريم آيه 7 ) و ما منا الا له مقام معلوم و انا لنحن الصافون ( سوره صافات آيه 165 ) .\r\nغرض اينكه نفس ناطقه مجرده انسانيه كه همان حقيقت او است و از آن در پارسى تعبير به من مىشود و در تازى به انا چنان كه به نفس و قلب و تعبيرات ديگر ، يك چيز بيش نيست  ما جَعَلَ اللَّهُ لِرَجُلٍ مِنْ قَلْبَيْنِ فِي جَوْفِهِ  ( سوره احزاب آيه 5 ) و بالوجدان و العيان ميدانيم و مى بينيم كه او را هم ادراك است و هم فعل . و در جاى خود مستدل و مبرهن است كه از شى واحد من حيث هو واحد دو امر مختلف صادر نميشود مگر به دو حيثيت پس بايد براى نفس ناطقه دو حيثيت باشد كه از يكى ادراك صورت گيرد ، و از ديگرى فعل . لذا قواى روح انسانى به دو قسم قواى عامله و قواى مدركه تقسيم گرديده است .\r\nقواى عامله را به استقراء سه نوع يافته اند : نباتى و حيوانى و انسانى كه روح نباتى و روح حيوانى و روح انسانى گويند ، و قواى مدركه را دو نوع يكى حيوانى كه مدرك جزئيات است و ديگر انسانى كه مدرك كليات است . و هر يك بطور تفصيل و مشروح در فصوص آتيه بيان مىشود .\r\nو عبارت فص در نسخه هاى مختلف است : در بعضى بعد از جمله و قسم موكل بالا دراك اين زياده است : و العمل مقصود بالتبع . و در بعضيها بعد از تنقسم الى قسمين عبارت اينچنين است : قسم موكل بالعلم و العمل مقصود بالتبع و قسم موكل بالعمل و العلم مقصود بالتبع . و مختار ما از روى نسخه حيدر آباد دكن هند است . و نسخه نخستين مطابق نسخه شرح شنب غازانى است و نسخه دوم را مرحوم استاد الهى قمشه اى در شرح فصوص در كتاب حكمت الهى آورده است .\r\nشنب غازانى در بيان و العمل مقصود بالتبع گويد : لان المقصود\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nمن العلاقة البدنية استكمال النفس بحسب قوتها النظرية لانه لايبقى ببقائها و به يصير عالما معقولا مضاهيا للعالم المحسوس . و مرحوم درى در ترجمه و شرح فصوص همين نسخه و بيانرا اختيار فرموده است .\r\nو مرحوم استاد الهى در شرح نسخه مختارش فرموده است : قواى روحى انسان بر دو قسمت شود يك قسم موكل بر ادراك و جنبه دانش است و كنش فرعى و تبعى است و يك قسم مأمور بر افعال و جنبه كنش انسانند و دانش فرعى و تبعى است و جنبه عقل عملى و كنش انسان بحقيقت براى تكميل جنبه دانش است زيرا حقيقت انسان همان جوهر دانش و هوش است و هر چه از جنبه جنبش و كنش از او سرزند براى پرورش ذات خود و تحصيل كمال ذاتست كه خرد و دانش اوست تا از مقام عقل هيولانى بمرتبه عقل بالفعل و مستفاد ارتقاء يابد و عقل مجرد و جوه‌ر ذاتش از سنخ فرشتگان و برتر از آن شود كه در خور استعداد آنها است . انتهى .\r\nولى ظاهرا اين بيان شنب غازانى و استاد الهى ، مناسب با عمل انسانى است كه در فص چهلم عنوان مىشود كه العمل الانسانى اختيار الجميل الخ نه در اين فص كه العمل ثلاثة اقسام نشائى و حيوانى و انسانى فتأمل .\r\nو در بعضى از نسخ از وهذه الاقسام الخمسة تا آخر آن كه يك فص جداگانه فص آتى است ، دنباله همين فص است .\r\nكيف كان اين خلقت انسانى است كه بتاج لقد كرمنا بنى آدم و بصنعت فتبارك الله احسن الخالقين مصطنع است . به حكم قل كل يعمل على شاكلته آنچه كه از اين قلم اعلاى بى نظير الهى صادر شده است بيشك مشابه آن را خود بنحو اتم و الطف وارق دارا است و گرنه عقل باور نكند كه فاقد شى معطى آن شى باشد .\r\nاين انسان صنع الهى است كه خود يك كارخانه محير العقولى است كه همه اقسام صنايع و ابتكارات افعالش بدست عمال و جنود\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nدانا و توانايش كه همان قواى عامله و مدركه اش هستند در آن ساخته و پرداخته ميشوند ولايعلم جنود ربك الاهو . در توليد نورش فكر كن تانساجيش و طباخيش  وَ لا تَكُونُوا كَالَّذِينَ نَسُوا اللَّهَ فَأَنْساهُمْ أَنْفُسَهُمْ  ( سوره حشر آيه 20 ) .\r\nمثلا اگر در خويشتن توليد نور نميكرد ، در خارج از خود باكتشاف برق و امثال آن پى نميبرد .\r\nاگر پرده هاى نازك و لطيف طبقات هفتگانه چشم را نمى بافت و در هم نميكشيد و بر هم نمينهاد ، اين همه نساجيها از حصير گرفته تا حرير اختراع نميكرد .\r\nاگر دستگاه قلب صنوبرى نميساخت و حركات موزون آن را در اختيار نميگرفت ، جعبه ساعتهاى گوناگون آبى و بادى و آفتابى و غيرها درست نميكرد .\r\nاگر نغمات موزون خوش آهنگ انواع حركات نبض را نميداشت ، اينهمه غزليات و قصائد موزون و اشعار دلپذير گوناگون نميسرود ، و اينهمه نازك كاريها در گفتارش نميبود .\r\nاگر دستگاه محير العقول دماغ را براى حس و ادراك و حروف چينى كلمات و ضبط اصوات و خبر نگارى و اطلاعات جهان عظيم الشأن وجود انسانيش تعبيه نميكرد اينهمه دستگاه مطبعه ها و تلفنها و تلگرافها و بى سيمها و ماشين آلات محاسبات و رصدخانه ها و هزارها صنايع ديگر نميساخت .\r\nو اگر كوشك رفيع و محكم بدنش را از آلات و ادوات اركان اربعه و اخلاط اربعه و عظام و اعصاب و عروق و سائر اعضا و جوارح بنا نميكرد و مزاج آن را اعدل الا مزجه براى استيكار خويش قرار نميداد ، بناهاى گوناگون از كومه و نى بست پاليزبان گرفته تا اهرام مصر و ديگر بناهاى سربفلك كشيده امصار ديگر نميبود و و و و ميلياردها و .\r\nاگر بديده تحقيق بنگرى آنچه كه از اين قلم اعلاى الهى صادر\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nمىشود همه حكايت از واقع و حقيقت و ريشه اى مىكند كه در خود انسان موجود است زيرا كه هر اث‌رى آئينه دارايى مؤثر خود است .\r\nحال از انسان سفر كن و بسوى مخزن  وَ إِنْ مِنْ شَيْءٍ إِلَّا عِنْدَنا خَزائِنُهُ وَ ما نُنَزِّلُهُ إِلَّا بِقَدَرٍ مَعْلُومٍ  ( سوره الحجر آيه 22 ) روى آور . ن و القلم و ما يسطرون . هيچ آفريده اى عجيب تر از انسان نيست اين انسان چنينى كيست    فَلْيَنْظُرِ الْإِنْسانُ مِمَّ خُلِقَ خُلِقَ مِنْ ماءٍ دافِقٍ يَخْرُجُ مِنْ بَيْنِ الصُّلْبِ وَ التَّرائِبِ    ( سوره الطارق آيه 7 ) .\r\nگاه گاهى كه در طى تحول اطوار و تقلب حالات و تنوع اوقاتم نسيم نفحات رياض قدس از نشأه جانفزاى عالم انس مشام جانرا معطر ميسازد لطائفى در كسوت الفاظ مكتسى مىشود كه زمره اى از آنها به حليت تسميت الهى نامه متحلى گرديده است ، و طايفه اى از آنها به سمت نكات متسم . در الهى نامه گفتم :\r\nالهى چه شگفتى از اين بيشتر كه ماء مهين خوانا و نويسا باشد و سلاطه طين گويا و شنوا .\r\nالهى همه اين و آن را تماشا كنند و حسن خود را كه عجب تر از خود نيافت .\r\nالهى من خودم را نشناختم تا تو را بشناسم .\r\nالهى در شگفتم از آنكه كوه را مى شكافد تا بمعادن جواهر دست بيابد و خويش را نميكاود تا بمخازن حقائق برسد .\r\nالهى عارفان گويند عرفنى نفسك اين جاهل گويد عرفنى نفسى\r\nالهى در ذات خود متحيرم تا چه رسد در ذات تو . و در نكاتم آوردم :\r\nنكته ملكت با عالم ملك است و خيالت با عالم مثال و عقلت با عالم عقول ، قابل حشر با همه اى و داراى سرمايه كسب همه ، صادق آل محمد صلى الله عليه و آله و سلم فرمود : ان الله عزوجل خلق ملكه على مثال ملكوته و اسس ملكوته على مثال جبروته ليستدل بملكه على ملكوته و بملكوته على جبروته .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nنكته انسان كارخانه و دستگاهى است كه هم از عوالم ملك عكس بردارى مىكند و همه از ملكوت اولى را بالا ميبرد و دومى را تنزل مىدهد بى تجافى و همه را در گنجينه سرش و عيبه غيبش درج مىكند .\r\nنكته آنچه در احوال و اطوار سالك در خواب و بيدارى عائدش مىشود ميوه هايى است كه از كمون شجره وجودش بروز مىكند .\r\nنكته معرفة النفس مرقاة معرفة الرب است اقرأوارق .\r\nنكته انسان كليد خزائن اسرار است .\r\nنكته سفر نامه معراج رسول صلى الله عليه و آله و سلم شرح اطوار آدم است .\r\n\r\n","description":"","footnote":"","page_name":" 215 ","page_number":215},
  {"content":"\r\n\r\n\r\nفص 37 [ در اين كه نبات و حيوان با انسان در بسيارى از قوى شركت دارند 
  ]\r\nو هذه الاقسام الخمسة موجودة فى الانسان و يشار كه كثير منها غيره .\r\nترجمه : و همه اين اقسام قواى پنجگانه در انسان موجودند ، و غير او در بيشتر آنها با وى مشارك است .\r\nبيان : در بعضى از نسخ اين فص دنباله فص قبل است .\r\nآن كه گفته است غير انسان در اكثر آن قوى با انسان شركت دارد ، بيانش اين است كه نفس ناطقه انسانى را قوايى است كه نبات و حيوان با آن شركت دارند چون غاذيه و ناميه و مولده . و در قوايى فقط حيوان با او شركت دارد نه نبات چون حواس خمس ظاهر و خمس باطن كه شرح و تفصيل هر يك در فصوص آتيه ميايد . و انسان را قوه ايست فقط اختصاص به او دارد كه نه نبات با او شركت دارد و نه حيوان و آن قوه ايست كه بدان فكر مىكند و ادراك كلى مىكند و ديگر افعال مختص انسانى از او صادر مىشود .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\n\r\nفص 38 [ در عمل نشائى يعنى روح نباتى انسان است 
  ]\r\nالعمل النشائى فى غرضى حفظ الشخصى و تنميته ، و حفظ النوع و تبقيته بالتوليد ، و قد سلط عليها احدى قوى روح الانسان . و قوم يسمونها القوة النباتية و لاحاجة بنا الى شرحها .\r\nترجمه : غرض از عمل نشائى حفظ شخص و پروراندن آن ، و حفظ نوع و باقى داشتن آن بتوليد است . و بر اين امور يكى از قواى روح انسانى بر گماشته شده است و گروهى اين قوه را قوه نباتيه نامند ، و ما را نياز بشرح آن نيست .\r\nبيان : اين فص در عمل نشائى يعنى در بيان روح نباتى كه در انسان براى كارهائى موكل است مى باشد . عبارت نسخه چاپ حيدر آباد اينچنين است : العمل النشائى فى غرضى حفظ الشخص و تبقيته و حفظ النوع و تنميته بالتوليد . و ليكن اين سهوى است از نساخ و صواب همان است كه اختيار كرديم .\r\nسلط فعل مجهول است واحدى قوى روح الانسان نائب فاعل آن . و فاعل را باصطلاح نحوى هم توان بارى تعالى گرفت و هم نفس ناطقه كه خداوند عالم يكى از قواى روح انسانى را بر اين اعمال اربعه برگماشت . و يا نفس ناطقه كه سلطان مملكت بدن است آن قوه را بر اين كارها واداشت .\r\nضمير عليها راجع است به مجموع حفظ الشخص و تنميته و حفظ النوع و تبقيته ، كه از اين چهار ، بارى به امور تعبير كرده ايم ، و بارى\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nبه اعمال . اين وقد سلطت على هذه الاعمال القوة النباتية .\r\n\r\nتشريح قوى\r\nاعضاى انسانى به رئيسه و غير رئيسه منقسم است و آنهايى كه رئيس نيستند يا خادم اعضاى رئيسه اند و يا غير خادم ، و غير خادم نيز به مرئوسه و غير مرئوسه منقسم است .\r\nاعضاى رئيسه آنهايى هستند كه مباديند براى قوايى كه آن قوى بان اعضاء در بقاى شخص يا در بقاى نوع محتاجند اما بحسب بقاى شخص سه عضو است يكى قلب كه مبدأ قوه حيوانى است و ديگر دماغ كه مبدأ قوه حس و حركت است و ديگر كبد كه مبدأ قوه ء تغذيه است .\r\nاما بحسب بقاى نوع چهار چيز است كه همان سه چيز است باضافه چهارمى كه انثيين است .\r\nاما خادمه رئيسه مثل اعصاب است براى دماغ ، و شرايين براى قلب ، و آورده براى كبد ، و اوعيه ء منى براى انثيين .\r\nاما اعضاى مرئوسه اعضايى هستند كه قوى از اعضاى رئيسه بسوى آنها جريان دارد چون كليه ها و معده و طحال كه سپرز است و رئه كه شش است .\r\nاما اعضايى كه نه خادمه اند و نه رئيسه و نه مرئوسه آنهايى هستند كه خودشان بقواى غريزه اى اختصاص دارند و از اعضاى رئيسه بسوى آنها قواى ديگرى جارى نميشود چون استخوانها و غضروفها .\r\nو قوى بر سه قسم اند : قسمى قواى طبيعيه كه در كبد است ، و قسمى قواى حيوانيه كه در قلب است ، و قسمى قواى نفسانيه كه در دماغ است .\r\nاما طبيعيه بخادمه و مخدومه منقسم است . و مخدومه باز به دو قسم است : قسمى در غذا تصرف مىكند براى بقاى شخص و آن قوه غاذيه و ناميه است ، و قسمى تصرف در غذا مىكند براى بقاى نوع و آن را مولده و مصوره گويند .\r\nاما غاذيه قوه ايست كه غذا را بمشابه مغتذى احاله مىكند تا بدل\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nما يتحلل گردد . و غاذيه خادمه ناميه است .\r\nو ناميه قوه ايست كه اقطار ثلاثه جسم را بر تناسب طبيعى زياد مىكند تا بسبب غذائى كه وارد آن مىشود به تمام نشوش برسد .\r\nو ناميه بمعنى منميه است جز اينكه بطريق مزاوجه با غاذيه ناميه گويند چنان كه در شرح نفيسى طب بدان تصريح دارد .\r\nاما مولده بر دو نوع است نوعى تحصيل منى مىكند و نوعى تفصيل قوايى كه در منى اند پس آن قوى را بتمزيجات مختلفه بحسب هر عضو مياورد و اين قوه را مغيره اولى مينامند .\r\nو اما مصوره آن قوه ايست كه از او تخطيط اعضا و تشكيلات آنها صادر مىشود و او را مغيره ثانيه گويند .\r\nقواى خادمه يعنى خادمه غاذيه چهار قوه اند كه جاذبه و ماسكه و هاضمه و دافعه اند . جاذبه براى جذب نافع است ( يعنى غذاى نافع ) . و ما سكه براى نگهدارى آن نافع است تا زمانيكه قواى نيازمند بان نافع در وى تصرف كنند . و هاضمه براى احاله غذا است به قوام صالح ( يعنى بانچه كه قوام عضو و شخص را شايسته است ) و نيز هاضمه براى ترقيق غليظ و تغلظ رقيق است . و دافعه براى رفع آنچيزهائيست كه ملايم با بدن نيست ( چون ثفل و ديگر فضولات ) .\r\nو چون غاذيه خادمه ناميه است پس اين چهار قوه خادمه غاذيه و ناميه اند .\r\nاما قواى حيوانيه و نفسانيه در فصوص آتيه گفته مىشود .\r\nآنچه در تشريح اعضا آورده ايم از قانونچه چغمينى بترجمه و با اضافاتى نقل كرديم كه غرض اشاره بدانها باختصار و خلاصه است و گرنه تفصيل آنها را از كتب مفصله چون قانون و شرح نفيسى و امثال آنها مياورديم .\r\n\r\nقوه مصوره\r\nدر اينجا مطلبى كه بايد بدان توجه داشت اين است كه اگر مصوره قوه واحده بسيطه باشد از آن يك عمل صادر مىشود و بس . پس\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nاينهمه صور و افعال محير العقول كه در تخطيط و تشكيل اعضا و جوارح و تركيب و هيئت صورت انسانى به كار رفته است از قوه واحده بسيطه كه بدان يك فعل بيشتر منسوب نيست صادر نميشود . لذا شيخ اجل در كليات قانون ( ص 141 طبع اعلى ) گويد : و اما المصورة الطابعه فهى التى يصدر عنها باذن خالقها تبارك و تعالى تخطيط الاعضاء و تشكيلاتها و تجويفاتها و ثقبها و ملاستها و خشونتها و اوضاعها و مشاركاتها و بالجملة الافعال المتعلقة بنهايات مقاديرها .\r\nو روشنتر از اين بيان در اين باره در مبحث نفس شفا گفته است : و اما المولدة فلها فعلان : أحدهما تخليق البرز و تشكيله و تطبيعه ، و الثانى افادة اجزائه فى الاستحالة الثانية صورها من القوى و المقادير و الاشكال و الاعداد و الخشونة و الملاسة و ما يتصل بذلك متسخرة تحت تدبير المتفرد بالجبروت ( ج 1 ط 1 ص 294 ) .\r\nو همچنين خواجه در تجريد گويد : والمصورة عندى باطلة لاستحالة صدور هذه الافعال المحكمة المركبة عن قوة بسيطة ليس لها شعور اصلا .\r\nآرى هو الذى يصوركم فى الارحام كيف يشاء ( سوره آل عمران آيه 7 ) .\r\nو نيز متاله سبزوارى در حكمت منظومه ( ص 293 طبع اعلى ) گويد : و قوة تفعل شكلا و خطط طبعا لديهم ، ولدى ذاشطط لبطلان اسناد هذه الافعال العجيبة المحكمة المتقنة الى قوة عديمة الشعور بل هى مستندة الى الملائكه المدبرين الفاعلين بالتسخير لامرالله تعالى .\r\nو نيز بدانكه خواجه در تجريد گويد : و للنفس قوى تشارك بها غيرها هى الغاذية و النامية و المولدة و أخرى أخص بها يحصل الادراك اما للجزئى اوللكلى .\r\nو فاضل قوشچى در شرح آن گويد « : يعنى أن النفس الناطقة قوى . تشارك بها الحيوان العجم و النبات ، و قوى أخرى أخص بها يحصل الادراك للجزئى و هى قوى يشارك بها الحيوان الاعجم دون النبات\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nو هى الحواس الخمس الظاهرة و الخمس الباطنة . و هذه القوى العشر يحصل بها الادراك الجزئى .\r\nو لها قوة أخرى أخص من الاوليين لانها تختص بالانسان و هى قوة يحصل بها الادراك الكلى .\r\nاما القوى التى تشارك فيها النبات و الحيوان الاعجم فاصولها ثلاثة : اثنتان لاجل الشخص و هما الغاذية والنامية ، و واحدة لاجل النوع و هى المولدة . و هذه القوى الثلاث تسمى نباتية ، لالاختصاص النبات بها بل لانحصار قواها فيها و تسمى طبيعية ايضا » انتهاى ما اردنا من نقل كلامه .\r\nبه بيان فاضل قوشچى معنى عبارت فارابى روشن مىشود كه مقصود از احدى القوى قوه واحد شخصى نيست كه باسم قوه نباتيه باشد بلكه مقصود از احدى القوى مجموع سه قوه غاذيه و ناميه و مولوده است كه بر هر سه آنها بطور مجموعى قوه نباتيه اطلاق مىشود چنان كه طبيعيه نيز گويند . كه فارابى به عمل مجموعى آن سه قوه را عمل نشائى معرفى كرده است كه حفظ شخص و تنميه آن به دو قوه غاذيه و ناميه است ، و حفظ نوع و تبقيه آن بقوه مولده .\r\nبعضى از مترجمان در ترجمه عبارت فارابى باشتباه رفته است كه نباتيه را فقط ناميه دانست و گفته است : عمل قوه نشوى حفظ شخص و نمود او است بواسطه غذا و محافظت كردن بقاء نوع است بواسطه قوه مولده و مسلط كرده است خداوند عالم براى اين اعمال يكى از قواى روح انسانى را كه مسمى بناميه است . انتهى .\r\nو از اين گونه موارد ايراد در شرح و گفتارش بسيار است كه از تعرض بدانها خوددارى كرديم .\r\nو آن كه فارابى گفت : ولاحاجة بنا الى شرحها ، علتش اين است كه غرض عمده او شرح و تفصيل قواى ادراكيه و كيفيت ادراكات آنها و احوال آنها است ، يعنى دو قسم قواى حيوانى و انسانى كه موكل براى ادراكند ، و سپس در دو قسم قواى حيوانى انسانى موكل\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nبه عمل ، لذا در شرح و بسط قوه نباتيه كه دور از مقصود است اعراض كرده است .\r\nتبصره : آن كه فرموده اند : قوه مصوره باطل است ، حكم بطلان در وحدت و استقلال آنست و گرنه قوه مصوره كه از سدنه و مظاهر اسم شريف مصور باشد و در تحت تدبير ملكوت طابعه يعنى نقشبند و صورتگر ب‌اشد كسى انكار ندارد . نكته 634 هزار و يك نكته در اين مقام و به خصوص عين مصوره كتاب عيون مسائل النفس ، مناسب است .\r\n\r\n","description":"","footnote":"","page_name":" 222 ","page_number":222},
  {"content":"\r\n\r\n\r\nفص 39 [ در بيان عمل حيوانى است 
  ]\r\nالعمل الحيوانى جذب النافع وتقتضيه الشهوة ، و دفع الضار و يستدعيه الخوف و يتولاه الغضب ، و هذه من قوى روح الانسان .\r\nترجمه : عمل حيوانى جذب نافع است و آن را شهوت اقتضا مىكند ، و دفع الضار است و آن را ( يعنى دفع را ) خوف استدعا مىكند و متولى آن ( يعنى متولى دفع ) غضب است و اين اعمال ( يا اين قوه ) از قواى روح انسانى است .\r\nبيان : ضمير تقضيه راجع به جذب النافع است ، چنان كه ضمير يستدعيه و يتولاه به دفع الضار . و مشاراليه هذه را هم توان قوه دانست و هم اعمال و مال هر دو يكى است چنان كه در بيان روشن مىشود و متولى يعنى بر سر كارى ايستاده .\r\nاين فص در بيان عمل حيوانى است و قوه عامله در حيوان و هميه و متخيله است در فص قبل گفتيم كه قوى بر سه قسم است : طبيعيه و حيوانيه و نفسانيه . و دانستى كه محل اولى كه قوه طبيعه است كبد است كه به فارسى جگر و جگر سياه گويند كه بواسطه اين قوه آنچه كه براى تربيت بدن لازم است انجام مى گيرد . و همچنانكه قوى بر سه قسم است ، ارواح حامل آنها نيز سه قسم است كه هر يك قوه را روحى حامل است . و آن روح طبيعى و روح حيوانى و روح نفسانى است .\r\nحال بايد به قسم دوم كه قوه حيوانيه است باختصار اشارتى شود كه تفصيل آن شايسته اين مقام نيست :\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nبدانكه محل و مركب روح حيوانى قلب است ، و روح حيوانى سرچشمه و منبع دو قوه شهوت و غضب است . و مراد از قوه شهوت تمايل حيوان و انسان است بهر چيز كه ملايم طبع آنها است . و مراد از قوه غضب تنفرشان است از آنچه كه ناملايم طبع است كه آن تمايل و اين تنفر منشأ تحريك اعضاء بجذب و دفع ميگردد ، اگر چه در مبدأ اين ميل و نفرت در حيوان و انسان فرقى هست كه در فص بعد درباره عمل انسانى گفته مىشود . پس اين دو قوه شهوت و غضب لازمه ء حيات انسانى بلكه كليه حيوانات است .\r\nچغمينى در قانونچه گويد : اما قوه حيوانيه قوايى هستند كه انبساط قلب و شرايين و انقباض آنها را انجام ميدهند كه به نسيم و به اخراج ابخره دخانيه از قلب ترويح قلب حاصل مى گردد ، و به اين قوه حيوانيه حركات خوف و غضب مىباشد . انتهى\r\nنسيم هواى تازه است كه غرض گرفتن اكسيژن است چنان كه مقصود از اخراج ابخره دخانيه اخراج كربن است\r\n\r\nروح بخارى\r\nو بدانكه روح بخارى كه روح حيوانى نيز گويند از خون متكون است ، و حامل قواى حس و حركت مى باشد ، و بخارات رديه و عفونتهاى خون كه در اثر نظير دود ذغال اند و كربن گويند بواسطه ورود هواى تازه از بدن دفع مىشود كه مفرح ذات است . و خون از هواى جديد يعنى اكسيژن اجزاء و مواد حيوتيه را كسب مىكند و اين دم ممد حيوة است و گرنه در زمان كمى بخارات رديه و عفونتهاى خون موجب خفگى و هلاك انسان و حيوان مىشود . پس ورود هواى تازه آنافانا حالت خفگى را از انسان دور مىكند كه بواسطه ورود نسيم و بواسطه اخراج ابخره دخانيه ترويح قلب حاصل مىشود و حيوة را كمك و مدد ميدهد . شيخ بزرگوار سعدى چه خوش فرمود : هر نفسى كه فرو ميرود ممد حيوة است و چون بر مى آيد مفرح ذات پس\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nدر هر نفسى دو نعم‌ت موجود است و بر هر نعمتى شكرى واجب .\r\nحال گوئيم كه حيوان يعنى جاندار داراى حس و حركت ارادى است و چون ادراك ملايم طبع و ذات خود كند كه فارابى از آن به نافع تعبير كرده است و به لذيذ نيز تعبير ميكنند قوه شهوانيه كه همان تمايل است قواى محركه اى را كه در اعصاب و عضلاتند براى جلب و جذب آن نافع بعث و تحريك مىكند تا بواسطه آن جلب نافع حفظ شخص خود كرده باشد و نوع خود را نيز باقى بدارد چه اين تمايل يعنى در حقيقت عشق و محبت به حيوة و بقاء غريزى انسان و حيوان بلكه نبات بلكه همه موجوداتست .\r\nو قوه غضب كه بمنزله آلت دفاعيه است براى طرف و دفع موانع بوصول ملايم و جلوگيرى از غير ملائم است كه فارابى از غير ملائم تعبير به ضار فرمود و به الم نيز تعبير ميكنند . و معلوم است كه تا در مقابل ملايم نا ملايمى پيش نيايد قوه غضبيه پديد نميايد و بر عليه ناملايم قيام نميكند .\r\nو ميدانيم كه خوف مستدعى دفع ضار است يعنى خوف از غضب دفع ضار را استدعا مىكند زيرا كه وقتى صورت ضار از آن حيث كه ضار است در نفس حاصل گردد احداث خوف در نفس مىكند و اين خوف از ضرر ناملايم شخص را بر دفاع نا ملايم وادار مىكند پس قوه غضب‌يه بدفع آن منبعث مىشود و بر عليه ناملايم قيام مىكند و مانند قوه شهوت آن قواى محركه اى را كه در اعصاب و عضلاتند براى دفع ضار بعث و تحريك مىكند لذا فارابى فرمود متولى آن غضب است يعنى متولى دفع قوه غضب است كه ضمير آن اشاره بدفع است . و متولى يعنى كسى بر سر كارى ايستاده . در نكاتم گفته ام :\r\nنكته انسان و حيوان بلكه نبات بلكه همه موجودات عشق غريزى و محبت ذاتى بحيوة و بقاى ذات خود دارند لذا انسان مثلا بهر چيزى كه به حيوة و بقايش نافع است محبت دارد و آن چيز را جالب و جاذب و عاشق است و عشق و علاقه بانها بواسطه عشق و علاقه بذات خودش\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nاست . و از آنچه كه ضار بحيوة و بقايش است نفرت دارد و دافع آنست خداوند عالم بمصلحت كامله اش دو عامل بنام دو قوه شهوت و غضب به او عطا كرده است تا به يكى جلب نافع كند و به ديگرى دفع مانع . و شهوت در حقيقت عشق و تمايل و محبت است و تا ناملايم پيش نيايد قوه غضب منبعث نميگردد پس غضب فرع شهوت است كه اصل همان عشق و محبت است يا من سبقت رحمته غضبه .\r\nو بدانكه چون در فص سى و ششم قواى روح انسانى از عامله و مدركه به پنج قسم منقسم گرديد كه سه قسم از آنها عامله و در اين فص به قسم دوم عامله كه حيوانى است بحث كرده است فرمود كه اين قوه مبحوث عنها در اين فص از قواى عامله روح انسانى است .\r\nو مىشود كه هذه به اعمال فوق كه جذب نافع و دفع ضار است اشاره شود يعنى اين اعمال ناشى از قوه اى است از قواى روح انسانى كه همان عمل حيوانى است .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\n\r\nفص 40 [ در بيان عمل خاص انسانى است 
  ]\r\nالعمل الانسانى اختيار الجميل والنافع فى المقصد المعبور اليه بالحيوة العاجلة ، و سد فاقة السفه على العدل . و يهدى اليه عقل تفيده التجارب ، و تؤتيه العشرة . و يقلده التأديب بعد صحة من العقل الاصيل .\r\nترجمه : عمل انسانى : اختيار كردن جميل و نافع در مقصدى كه از اين زندگانى زود گذر بسوى او مى رود ، و سد كردن فاقه سفه بر عدل است . و عقلى كه تجارب به او افاده كرده است ، و معاشرت بنى نوعش به او داده است ، بدان رهبرى مىكند . و بعد از صحت عقل اصيل ، تأديب را مقلد او مى گرداند .\r\nبيان : اين فص در بيان عمل خاص انسانى است . و سد كردن فاقه سفه بر عدل ، يعنى جلوگيرى از رو آوردن سفه بر عدل كه از سفه اعراض كند و به عدل رفتار نمايد .\r\nو تاديب را مقلد او گردانيدن اين است كه كسى را عقل صحيح و اصيل است براى تأديب و تكميل ذاتش از آن پيروى مىكند .\r\n\r\nعمل انسانى\r\nبدان كه در عمل نشائى ، نبات و حيوان و انسان شريكند ، و عمل حيوانى را كه جذب نافع و دفع ضار بود انسان نيز دارا است ، ولى در اين فص به عملى كه خاص انسان است و نبات و حيوان را بدان دست رس نيست بحث مىكند . و موضوع در اين فص انسان است . و\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nفرمود انسان كسى است كه نيكويى را اختيار مىكند ، و آنچه كه به حال او در سراى جاويد نافع است انتخاب مىكند ، و از رو آوردن فاقه سفه بر عدل جلوگيرى مىكند . و عقلى كه از تجارب مستفاد است و از آميزش با بنى نوع بشر تحصيل ميگردد آدمى را به عمل انسانى رهبرى مىكند . و آنكه خواهد باداب انسانى متأدب شود عمل انسانى را پيروى مىكند .\r\nبه بيان روشنتر انسان كسى است كه بنور عقل خويش آنچه را كه موجب زينت و جمال جانش شود ، و او را قرب عبودى كه غايت سعادت دارين او است دهد ، بر مى گزيند . و ملكات فاضله را كه با جان او سرشته مىشود و براى ابد با او است انتخاب مىكند ، و از مسير عدل كه وسط افراط وتفريط و صراط مستقيم به وصول صفات كماليه انسانيه است منحرف نميگردد . و به پيروى سفه و نادانى كه موجب ظلم به نفس و ديگران است از عدل كه طريق انسانهاى كامل يعنى سفراى الهى است سرباز نميزند . و عقل آزموده و معاشر با بنى نوع انسانى آدمى را به اختيار كردن عمل انسانى هدايت مىكند و آنكه به هوش فطرى و عقل اصيل خود نقص خويش را ادراك كرد و طالب كمال و سعادت ابدى خود گرديد قلاده تقليد انسان چنانى را بر گردنش مى نهد و به پيروى از او خويشتن را از سفه افراط و تفريط مى رهاند و به مسير مستقيم عدل كه وصول به نعمت لقاء الله است متنعم مىشود .\r\n\r\nسه مطلب اساس سعادت انسان\r\nو باز تفصيلا گوئيم كه اين فص در سه مطلب مهم كه اساس سعادت فرد انسان و جامعه انسانى است بحث مىكند : يكى اينكه عمل انسانى اختيار كردن جميل و نافع در مقص‌د ابدى و منع فاقه سفه بر عدل است .\r\nدوم اينكه عقل مستفاد از تجارب و معاشرت با بنى نوع انسان هادى آدمى به عمل انسانى است .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nسوم اينكه عقل صحيح اصيل به پيروى و تقليد انسان كامل ميگرايد .\r\nدر بيان مطلب اول گوئيم كه : براهين قاطعه و ادله محكمه عقليه و نقليه از آيات قرآنيه و اخبار اهل بيت رسالت حاكى است كه جزا در طول عمل است ، بلكه نفس عمل است و هر كسى مجموعه كردار و نيات خود است ، و جميع اعمال و نياتش بذرهائى است كه در خود ميافشاند و خود همان بذرها مىشود ، و اخلاق وى ملكات ذاتش و صفات لازمش ميگردند و هميشه با آنها محشور است ، و آنها او ميشوند و او آنها .\r\nخداى متعال مى فرمايد :    لَيْسَ لِلْإِنْسانِ إِلَّا ما سَعى وَ أَنَّ سَعْيَهُ سَوْفَ يُرى ثُمَّ يُجْزاهُ الْجَزاءَ الْأَوْفى    ( سوره والنجم آيه 42 ) . و در آيه و أن سعيه سوف يرى دقت بسيار لازم است كه سعى مثلا نماز و روزه و ديگر عباداتش را با اينكه معانى هستند مى بيند .\r\nو به همين وزان در سوره زلزال فرمود :    يَوْمَئِذٍ يَصْدُرُ النَّاسُ أَشْتاتاً لِيُرَوْا أَعْمالَهُمْ فَمَنْ يَعْمَلْ مِثْقالَ ذَرَّةٍ خَيْراً يَرَهُ وَ مَنْ يَعْمَلْ مِثْقالَ ذَرَّةٍ شَرًّا يَرَهُ    و فرمود  هَلْ تُجْزَوْنَ إِلَّا ما كُنْتُمْ تَعْمَلُونَ  ( سوره نمل آيه 91 ) .\r\nو فرمود :  وَ مَنْ جاءَ بِالسَّيِّئَةِ فَلا يُجْزَى الَّذِينَ عَمِلُوا السَّيِّئاتِ إِلَّا ما كانُوا يَعْمَلُونَ  ( سوره قصص آيه 85 ) .\r\nو فرمود :  يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً وَ ما عَمِلَتْ مِنْ سُوءٍ  ( سوره آل عمران آيه 31 ) .\r\nدر جوامع روائى ، از جمله در امالى ابن بابويه ( حديث چهارم مجلس اول ) از كلمه عليا خاتم انبياء محمد مصطفى صلى الله عليه و آله روايت است كه قيس بن عاصم گفت : با جماعتى از بنى تميم به حضور رسول الله صلى الله عليه و آله رسيديم ، پس گفتم اى پيغمبر خدا به ما اندرزى بفرما تا از آن بهره بريم كه ما گروهى هستيم در بيابان بسر مى بريم ، رسول الله صلى الله عليه و آله فرمود :\r\nيا قيس ان مع العزذلا ، و مع الحيوة موتا ، و ان مع الدنيا آخرة .\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nو ان لكل شى رقيبا ، و على كل شى حسيبا . و ان لكل اجل كتابا ، و انه لابدلك يا قيس من قرين يدفن معك و هوحى ، و تدفن معه و انت ميت ، فان كان كريما أكرمك ، و ان كان ليئما أسلمك ، ثم لايحشر الامعك ، و لاتحشر الامعه ، و لا تسأل الا عنه ، فلا تجعله الا صالحا ، فانه ان صلح آنست به ، و ان فسد لاتستوحش الا منه و هو فعلك .\r\nيعنى اى قيس همانا با عزت ذلت و با حيات موت و با دنيا آخرت است . و مر هر چيز را رقيبى و بر هر چيز حسيبى است . و مر هر نيكى را پاداشى و هر بدى را كيفرى و مر هر اجلى را كتابى است . و همانا ناچار براى تو اى قيس قرينى است كه با تو دفن مىشود و او حى است ، و تو با او دفن مى شوى و تو ميتى . پس اگر آن قرين كريم باشد اكرامت مىكند ، و اگر لئيم باشد رنجت مىدهد . سپس اين كه محشور نمى شود مگر با تو ، و تو محشور نميشوى مگر با وى و از تو نمى پرسند مگر از آن . پس آن را قرار مده مگر صالح ، زيرا كه اگر صالح باشد با وى انس مى گيرى ، و اگر فاسد باشد وحشت نمى كنى مگر از وى و آن قرين فعال تو است .\r\nاين حديث اگر چه همه آن نور است و هر جمله آن بابى از حقيقت را بر وى انسان مى گشايد و براى اهل سر به سرى اشارت مىكند . با اين همه بايد در اين چند جمله آن تأمل به سزا كرد كه فرمود : با دنيا آخرت است كه نفرمود بعد دنيا آخرت است تا اين كه در طول زمانى دنيا قرار گيرد . و فرمود قرينى كه با تو دفن مىشود حى است و فرمود محشور نمى شوى مگر با او . و فرمود وحشت نمى كنى مگر از وى . به خصوص كه فرمود : آن قرين فعل تو است . آرى :\r\n نهفته معنى نازك بسى است در خط يار \r\n تو فهم آن نكنى اى اديب من دانم \r\nحديث مذكور در محاضرات شيخ عارف محيى الدين عربى ( ج 1 ، ص\r\n\r\n","description":"","footnote":"","page_name":" 230 ","page_number":230},
  {"content":"\r\n\r\n365 ) و در بحار الانوار ، و حديث سى و نهم اربعين شيخ بهائى و غيرها از خلاصه و عامه روايت شده است . و پايه فهم و عقل قيس از اين حديث معلوم مى گردد كه لائق اين گونه خطابات بود . و در جلد پنجم تكلمه منهاج شرح نهج البلاغه ، بعد از نقل حديث ، شرح و ترجمه احوال قيس را عنوان كرده ايم .\r\nجناب كلين‌ى در كتاب جنائز كافى ( ص 66 فروع رحلى طبع حجر ) در خبرى بسيار شريف از امام صادق عليه السلام روايت مىكند كه امام فرمود براى مؤمن در قبرش درى باز مىشود كه جايش را از بهشت مى بيند ، و از آن باب مردى وارد مىشود كه چشم مؤمن چون او نيكو رويى نديد و به او ميگويد : يا عبدالله مارأيت شيئا قط أحسن منك فيقول أنا رأيك الحسن الذى كنت عليه و عملك الصالح الذى كنت تعمله . تا اينكه امام فرمود : براى كافر در قبرش درى باز مىشود كه جايش را از آتش مى بيند ثم انه يخرج منه رجل اقبح من رأى قط ، قال فيقول : يا عبدالله من انت ؟ ما رأيت شيئا اقبح منك قال فيقول انا عملك السيئى الذى كنت تعمله و رأيك الخبيث .\r\nدر باب ذم دنياى از مجموعه ورام است كه : روى ان سليمان بن داود مرفى موكب والطير تظله والجن والانس عن يمينه وشماله فمر بعابد من عباد بنى اسرائيل فقال والله يا ابن داود لقد آتاك الله ملكا عظيما قال فسمعه سليمان عليه السلام فقال لتسبيحة فى صحيفة مؤمن خير مما اعطى ابن داود و ان ما اعطى ابن داود يذهب و تسبيحة تبقى .\r\nدر اين حديث شريف دقت شود كه ميفرمايد عمل جوهر ميگردد نه اينكه عرضى است كه عارض انسان مىشود حركتى كه بر زبان و لب طارى مىشود عرض است ولى همين حركت كه از او ذكر در عالم لفظ حادث شده است حاك‌ى است كه در عالم جان انسانى ذكر نفس نفس و عين گوهر حقيقت انسان ميگردد خداوند متعال توفيق فهم اسرار آيات و روايات را مرحمت بفرمايد .\r\nو در قرآن كريم است كه :  وَ إِنْ تُبْدُوا ما فِي أَنْفُسِكُمْ أَوْ تُخْفُوهُ \r\n\r\n","description":"","footnote":"","page_name":" 231 ","page_number":231},
  {"content":"\r\n\r\n يُحاسِبْكُمْ بِهِ اللَّهُ  ( سوره بقره آيه 286 ) و درباره پسر نوح عليه السلام فرمايد :  إِنَّهُ عَمَلٌ غَيْرُ صالِحٍ  ( سوره هود آيه 50 ) و آيات و روايات در اين معنى بسيار است و ما را رساله اى جداگانه در اين باب است .\r\nغرض اينكه چون انسان همان مجموع نيات و كردار خود است ، و مهمان سفره خود مىباشد ، پس خردمند اختيار نميكند مگر جميل را ، و انتخاب نميكند مگر نافع در مقصد ابدى را ، و سعى مىكند كه از مسير عدل كه همان صراط مستقيم است بدر نرود و از اطاعت سفير الهى سر باز نزند .\r\nو در بيان مطلب دوم گوئيم : آنكه فرمود عقل مستفاد از تجارب و معاشرت با بنى نوع انسان هادى آدمى به عمل انسانى است ، گويا سرش اين باشد كه چنين عاقلى ميداند انسان بالطبع مدنى است ، و در اجتماع تزاحم و تصادم پيش ميايد ، بايد قاعده به معناى عدل باشد كه هيچكس از حد خود بدر نرود و به حق ديگران تجاوز نكند آنچنانكه در بعث انبياء حكماى بزرگ در كتب حكميه آورده اند چنان كه زينون كبير شاگرد ارسطو در رساله مبدأ و معادش آورده فارابى آن را شرح كرده است و در مجموع رسائل فارابى در حيدر آباد بطبع رسيده است . و چنان كه شيخ بزرگوار ابن سينا در شفاء و اش‌ارات آورده است و در كتب ديگر كه در اصول عقائد نوشته اند آورده اند .\r\nو در بيان مطلب سوم گوئيم كه انسان عاقل همين كه به نور عقل خويش فهميد كه احكم الحاكمين هيچ چيز را عبث نيافريده است ، و خويشتن را در درياى متلاطم وجود چون حبابى يا موجى مينگرد كه بكل خود مرتبط است و فهميد براى او غايتى است كه سعادتش به رسيدن آنست بر هبرى عقل بسوى انسان كامل ميرود و در اين هنگام از آفريدگارش هادى طلب مىكند يعنى از وى پيغمبر ميخواهد تا در سايه تقليد و پيرويش خويشتن را از حضيض ذلت به اوج عزت و سعادت برساند . خلاصه اينكه براى تكميل ذات خود و رهائيش از خزى و خذلان جهل معلم الهى ميخواهد .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nو اين يكى از وجوهى است كه در وجوب بعثت انبيا گفته اند چنان كه خواجه نصيرالدين طوسى در تجريد فرمود : البعثة حسنة لاشتماله على فوائد : كمعاضدة العقل فيما يدل عليه ، و استفادة الحكم فيما لايدل ، و ازالة الخوف ، و استفادة الحسن والقبح ، و المنافع و المضار ، و حفظ النوع الانسانى ، و تكميل اشخاصه بحسب استعداد اتهم المختلفة و تعليمهم الصنائع الخفية و الاخلاق و السياسات ، و الاخبار بالثواب و العقاب فيحصل اللطف للمكلف .\r\nشارح فاضل شنب غازانى در شرح فى المقصد المعبور اليه گويد : يعنى الذى هو بالحقيقة ليس به مقصد بل هو مسافة اتفق العبور اليه .\r\nو در شرح يقلده التاديب بعد صحة من العقل الاصيل گويد : اى يقلد ذلك العقل اوصاحبه التأديب اى المتأدب الذى ليس له قدرة استنباط الرأى الجزئى من الرأى الكلى فلا يميز الجم‌يل من القبيح فلذا قلد من له هذا التميز ليختار به الجميل ، و هذا التقليد انما يكون يمن يحكم عقله الاصيل بصحة رأى من قلده و لايكون له قدرة الاستنباط و لذلك قال بعد صحة من العقل الاصيل .\r\nو بعضى از مترجمين فصوص از وى تبعيت كرده است چنان كه در سرتاسر ترجمه فصوصش ناظر گفتار اوست و لكن سياق و اسلوب عبارت و فحواى كلام آنچنان نيست كه فهميده ايم و در ترجمه بيان آورده ايم .\r\nدر نسخه مطبوعه حيدر آباد دكن بجاى فاقد ، تاقه دارد كه سد تاقة السفه على العدل . و تاقه را مىشود جمع تائق از توق دانست چون صاغه كه جمع صائغ است . در منتهى الارب گويد : تاق اليه توقا از باب نصر آرزومند وى شد .\r\nو ميتوان احتمال داد كه فاقه تحريف فرقه يا سوقه باشد ، و سوقه بمعنى مردم فرومايه است . يعنى نگذارد كه لشكر فرومايه سفه بر\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nسلطان عدل هجوم آورد .\r\nولى ظاهرا كلمه سد با فاقه مناسب است ، و فاقه اى چون سفه نيست . اميرالمؤمنين على عليه السلام فرمود : لافقر اشد من الجهل .\r\nتبصره : در كتاب اتحاد عاقل بمعقول به تفصيل در اتحاد علم و عالم و معلوم ، و عمل و عامل و معمول ، با براهين عقلى و نقلى بحث كرده ايم كه علم و عمل انسان سازند . و نيز در تعليقات بر تذكره آغاز و انجام خواجه اشاراتى لطيف در اين امر أهم آورده ايم .\r\n\r\n","description":"","footnote":"","page_name":" 234 ","page_number":234},
  {"content":"\r\n\r\n\r\nفص 41 [ در بيان ادراك از راه مناسبت آن با انتقادش است 
  ]\r\nالادراك يناسب الانتقاش ، و كما أن الشمع يكون اجنبيا عن الخاتم حتى اذا عانقه معانقة ضامة زحل عنه بمعرفة و مشاكلة صورة كذلك المدرك يكون اجنبيا عن الصورة فاذا اختلس عنه صورته عقد معه المعرفة كالحس يأخذ من المحسوس صورته يستوصفها الذكر فتت‌مثل فى الذكر و ان غاب عن المحسوس .\r\nترجمه : ادراك مناسب انتقاش است ( يعنى مشابه آنست ) ، و چنان كه موم از مهر بيگانه است تا چون نيك دست به گردن همديگر در آوردند موم بمعرفت و مشاكلت صورت مهر متلبس مىشود ( يعنى به نقش آن منقش ميگردد ) همچنين مدرك از مدرك بيگانه است پس چون از مدرك صورت آن را ربوده آنصورت در وى مى پيوندد كه معرفت بمدرك براى مدرك حاصل ميگردد چنان كه حس از محسوس صورت آن را ميگيرد و ذاكره آنصورت را وصف مىكند پس آن صورت در ذاكره كه قوه حافظه است متمثل مىشود اگر چه حس از محسوس غائب شده است .\r\nبيان : ضامة ، اسم فاعل از ضم مضاعف از باب نصر بمعنى فراهم آوردن چيزى را به چيزى است .\r\nزحل بازاى هوز . در منتهى الارب گويد : زحل عن مكانه ز حولا دور گرديد از جاى خود و يك سو شد . و در بعضى از نسخ زحل به حل تحريف شده است .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nدر نسخه اى به جاى يستوصفها ، يستودعها است ولى صواب همانست كه اختيار كرديم چنان كه فاء تفريع جمله فتمثل فى الذكر وان غاب عن المحسوس نص در تصويب مختار ما است .\r\nاين فص در بيان ادراك از راه مناسبت آن با انتقاش است و در حقيقت مقدمه اى است براى چندين فصوص بعد از وى كه در انحاء ادراك است لاجرم مفهوم و معنى ادراك به نحو تمام و كمال پس از اتمام فصوص آتيه روشن تر مىشود .\r\nو ادراك همان علم است كه در كتب عقليه گاهى به آن تعبير مىشود و گاهى به اين چنان كه جناب شيخ بزرگوار ابن س‌ينا بحث علم نفس بمعلومات را در نمط ثالث اشارات بعنوان ادراك آورده است .\r\nدر اين فص ادراك فقط از راه تشبيه بمحسوس بيان شده است . و اين طريق خود يكى از وجوه تعريف به رسم است چنان كه جناب خواجه در اول منطق شرح اشارات فرمايد : قد تختلف رسوم الشى باختلاف الاعتبارات فمنها ما يكون بحسب ذاته فقط ، و منها ما يكون بحسب ذاته مقيسا الى غيره كفعله او فاعله او غايته او شى آخر مثلا يرسم الكوز بانه و عاء صفرى أوخز فى كذا و كذا و هو رسم بحسب ذاته ، و بأنه آلة يشرب بها الماء و هو رسم بالقياس الى غايته و كذا فى سائر الاعتبارات .\r\nو چون اين تعريف ادراك به حد تام نميباشد پس كنه معنى ادراك كه علم است باينگونه تشبيهات حاصل نميگردد . و ظاهر گفتار و تشبيهش علم ارتسامى را بيان مىكند و حال اينكه علم مجردات بذواتشان و صفاتشان و علم علل بخصوص علة العلل و مبدأ المبادى بمعلولاتشان به علم حضورى است و آن ادراكات وراى ادراك ارتسامى است مگر اينكه سياق عبارت جمل بر اوسع از ادراك به معناى ارتسامى بگيريم و در دو بودن مدرك و مدرك بحيثيت و اعتبار قائم شويم و صورت را بر معنى حقيقت شى كه يكى از معانى متعدده صورت است حمل كنيم كه تعريف ادراك بوجه مذكور كه تعريف به تشبيه است شامل\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nارتسامى و حضورى هر دو گردد و تشبيه را بر تقريب مدعى حمل كنيم .\r\nشيخ رئيس در الهيات شفا گويد ( ص 537 طبع ايران رحلى ) : اما الصورة فنقول قديقال صورة لكل معنى بالفعل يصلح حتى يكون الجواهر المفارقة صورا بهذا المعنى . و در دنباله آن معانى ديگر صورت را آورده است كه با مبحث ما ربط ندارد .\r\nقريب به اين وجهى كه فارابى در ادراك آورده ميرسيد شريف در اول رساله كبرى در منطق گويد : بدانكه آدميرا قوه ايست دراكه كه منتقش گردد در وى صور اشياء چنانچه در آينه لكن در آينه حاصل نميشود مگر صور محسوسات و در قوه مدركه انسانى حاصل شود صور محسوسات و معقولات تا اين كه گويد : پس علم كه عبارت از ادراك است . . . و قريب اين تشبيه از خود فارابى نيز در فص 50 خواهد آمد .\r\nو ديگر اينكه مفاد اذا اختلس عنه صورته اين است كه علم از مقوله كيف نفسانى بوده باشد ، و يا لااقل بگوييم ارتسامى را از آن مقوله دانسته است ولى صدرالمتألهين و همچنين شيخ عارف محيى الدين عربى و بسيارى از اساطين حكمت و عرفان علم را فوق مقوله ميدانند چه علم را از سنخ وجود ميدانند و وجود وراى هر مقوله است .\r\nو نيز قول اختلاس صورت كه نفس ناطقه بقوه ملكوتيه و عزرائيلية اش صور اشياء را از آنها انتزاع مىكند و علم بدانها پيدا مىكند بمبنى مشاء است و باز صاحب اسفار و شيخ عارف ابن عربى علم را مخلوق نفس ميدانند وقائلند بخلاقيه نفس و فاعل و مظهر بودن آن در امورى كه فائق بر آنهاست ، و به ارتق‌ا و اعتلاى وجودى و مظهر بودن آن در امورى كه نازل از آنها است ، و استاد و گفت و شنود و ديگر امورى كه در طريق تحصيل علم به كار است از معدات ميدانند حتى ادراك از راه حواس را هم به علم حضورى مى دانند و حق است .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nما مباحث علم را مستوفى در رساله علم عنوان كرده ايم و كتاب ما به نام دروس اتحاد عاقل به معقول در مسائل ياد شده مطلوبست . و خواجه طوسى را رساله اى در علم است كه در اقسام حصول علم يعنى اتحاء ادراكات و بيان و برهان هر يك بسيار مفيد است .\r\n\r\n","description":"","footnote":"","page_name":" 238 ","page_number":238},
  {"content":"\r\n\r\n\r\nفص 42 [ در ادراك حيوانى و اشاره به قواى ظاهر و باطن آنست 
  ]\r\nالادراك الحيوانى اما فى الظاهر و اما فى الباطن . و الادراك الظاهر بالحواس الخمس التى هى المشاعر . و الادراك الباطن من الحيوان للوهم و خوله .\r\nترجمه : ادراك حيوانى يا در ظاهر است و يا در باطن . و ادراك ظاهر بوسيله حواس پنجگانه است كه مشاعرند . و ادراك باطن حيوانى بواسطه و هم و كاركنان آن است .\r\nبيان : اين فص در بيان ادراك حيوانى و اشاره به قواى ظاهر و باطن حيوانى است . در بعضى از نسخه ها دارد : ادراك الحيوان اما فى الظاهر الخ .\r\nخول محركة : العبيد و الاماء و غير هم من الحاشية للواحد و الجميع والذكر والانثى و يقال للواحد خائل : ( قاموس ) خول : خدمتكار و خدمتكاران ( كنز اللغة ) .\r\nمشاعر جمع مشعر است در منتهى الارب گويد : مشعر بالفتح حاسه مشاعر جمع . و ميرسيد شريف در تعليقات بر شرح شمسيه منطق احتمال كسر ميم را داده است كه مشعر اسم آلت باشد .\r\nحواس خمس ظاهرى عبارتند از باصره و سامعه و شامه و ذائقه و لامسه .\r\nو قواى باطن عبارتند از حس مشترك و خيال و متصرفه و واهمه و حافظه .\r\nقوه متصرفه را در انسان باعتبارى مفكره و باعتبارى متخيله گويند .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nاين قواى خمس بعضى مدرك است چون حس مشترك و واهمه . و بعضى حافظ است چون خيال و حافظه . و بعضى نه مدرك است و نه حافظ چون متصرفه و مدرك يا مدرك صورت است چون حس مشترك كه آن را بنطاسيا نيز گويند ، و يا مدرك معانى جزئيه است چون واهمه كه عندالتحقيق در انسان عقل ساقط است .\r\nو حافظ يا حافظ صور است چون خيال ، و يا حافظ معانى جزئيه است چون حافظه .\r\nاما مدرك معانى كليه قوه عاقله است كه فوق قواى حيوانى است ، چنان كه همه اين امور در فصوص بعد روشن مىشود .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\n\r\nفص 43 [ در تأثر حواس خمس ظاهر از محسوسات خارجى است 
  ]\r\nكل حس من الحواس الظاهرة يتأثر عن المحسوس مثل كيفيته . فان كان المحسوس قويا خلف فيه صورته و ان زال كالبصر اذا حدق الشمس تمثل فيه شبح الشمس ، فاذا أعرض عن جرم الشمس بقى فيه ذلك الاتر زمانا ، و ربما استولى على غريزة الحدقة فأفسدها . و كذلك السمع اذا أعرض عن الصورت القوى باشره طنين متعب مدة . و كذلك حكم الرائحة و الطعم . و هذا فى اللمس أظهر .\r\nترجمه : هر يك از حواس ظاهر از محسوسش به مثل كيفيت آن محسوس متأثر مىشود . پس اگر محسوس قوى باشد صورت خود را در حس باقى مى گذارد اگر چه محسوس زائل شود . مثلا هرگاه چشم خورشيد را نگريست شبح خورشيد در چشم متمثل مىشود ، و چون بصر از جرم شمس اعراض كند آن شبح زمانى در بصر باقى است ، و چه بسا كه بر غريزه حدقه مستولى شود و آن را تباه كند .\r\nو همچنين است گوش هرگاه از صوت قوى اعراض كند كه مدتى طنين متعبى مصاحب گوش است . و همچنين است حكم رائحه و طعم . و اين در لمس ظاهرتر است .\r\nبيان : اين فص در بيان تأثر حواس خمس ظاهر از محسوسات خارجى است . ضمير زال راجع به محسوس است . يعنى اگر چه محسوس از حاس غائب شود ، و يا از محاذاتش خارج گردد . حدق الشى از باب ضرب نگريست بسوى آن .\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nو آنكه گفت همچنين است گوش . يعنى حال گوش چون بصر است هرگاه به گوش صوت قوى رسد و سپس گوش از آن اعراض كند .\r\nحدقه سياهه چشم ، و غريزه كسفينه سرشت ، و طنين آوازه است .\r\nدر نسخه هاى مطبوع ايران دارد : باشره طنين بقيت مدة ، و مختار ما مطابق مطبوع حيدر آباد است كه در آن نسخه ها متعب به بقيت تحريف شده است .\r\nآن كه گفت « : و همچنين است حكم رائحه و طعم » يعنى حكم رائحه با شامه ، و طعم با ذائقه هم اينچنين است كه شامه از مشموم و ذائقه از مذوق متأثر مى شوند ، و اگر محسوس قوى باشد تا مدتى اثر آن يعنى بوى مشموم و طعم مذوق در حاسه باقى است اگر چه محسوس زائل شده باشد و غائب گردد و از محاذات بدر رود .\r\nو آنكه گفت « : و اين در لمس ظاهرتر است » يعنى اين مطلب تأثر حاس از كيفيت محسوس و بقاء كيفيت محسوس در حاس در قوه لامسه ظاهرتر است . وجه آن را فاضل شارح شنب غازانى چنين گفته است : اذا لايشترط لبقاء الكيفية الملموسة فى القوة اللامسة أن تكون قوية .\r\nيعنى اين مطلب تأثر و بقاء كيفيت در لامسه ظاهرتر است زيرا بقاء كيفيت ملموسه در قوة لامسه مشروط به قوت كيفيت ملموسه نيست .\r\nو ميتوان در وجه اظهر بودن اينطور گفت كه : قوه لامسه اقدم از جميع حواس و پيشاپيش همه و طليعه نفس است . و در غير خود حتى در بواقى حواس ساريست و قبل از هر ادراكى در محسوسات او ادراك مىكند و هيچ حيوانى بى حس لامسه نيست و مىشود كه فاقد ديگر حواس باشد از اين روى فرمود كه اين در لمس ظاهرتر است كما قال الشيخ الرئيس :\r\nاول الحواس الذى يصير به الحيوان حيوانا هو اللمس فانه كما أن للنبات قوة غاذية يجوز أن يفقد سائر القوى دونها ، كذلك حال\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nاللامسة للحيوان لان مزاجه من الكيفيات الملموسة و فساده باختلالها و الحس طليعة للنفس فيجب أن يكون الطليعة الاولى هو مايدل على ما يقع به الفساد و يحفظ به الصلاح ، و أن يكون به قبل الطلائع التى تدل على امور تتعلق بها منفعة خارجة عن القوام او مضرة خارجة عن الفساد الخ ( مبحث نفس شفاج 1 ط 1 ص 299 ) .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n\r\nفص 44 [ در تعريف حس بصر و كيفيت ادراك آنست 
  ]\r\nالبصر مرآة يتشبح فيها خيال المبصر مادام يحاذيه ، فاذا زال و لم يكن قويا انسلخ .\r\nترجمه : بصر آيينه اى است كه در آن خيال مبصر مادامى كه مبصر محاذى بصر است منتقش مىشود ، پس اگر مبصر زائل شود و قوى نباشد خيالش نيز از بصر منسلخ مىشود .\r\nبيان : اين فص در تعريف حس بصر و بيان كيفيت ادراك آنست . در نسخه اى تشبح فيها است و لكن صواب همان مختار در متن است چنان كه در سمع فص بعد يتموج است . و خيال به فتح خاء بروزن سحاب به چند معنى آمده است و در اينجا به معنى صورت و شبح شى است . و در نسخه اى انسلخ عنها است بزيادتى عنها كه ضمير راجع به بصر است به لحاظ مرآت بودن آن .\r\n\r\nتشريح عين\r\nبدان كه هر يك از حواس پنجگانه ظاهر بواسطه اعصابى بدماغ يعنى به مغز سر متصل است ، و هر چه را كه ادراك كرده اند به مغز سر مى رسانند . و آنان طلايع و جاسوسان مغزند كه در حقيقت از عمال نفس ناطقه ، بلكه از مظاهر آن ، بلكه از شئون و اطوار آنند كه :\r\n النفس فى وحدته كل القوى \r\n وفعلها فى فعله قد انطوى \r\nدر ميان اين طلايع قوه باصره و لامسه و به خصوص باصره بيش از\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nديگران احوال نفس را حكايت مى كنند همچنان كه احوال بدن را ، بطورى كه پزشك از حالات گوناگون چشم به عوارض و بيماريهاى بدن پى مى برد .\r\nمغز سر جسمى رخو خاكسترى رنگ است كه اولين محل بروز انوار و تأثيرات روح است . و از جهت شكل ، شبيه مخروطى است و تقريبا مانند سنگ پا است لذا چغمينى در قانونچه گويد : شبيه به مثلث است . طرف پهن آن كه قاعده مخروط است در جلوى سر است كه قاعده آن بر استخوان پيشانى است وصلابت استخوان پيشانى كه بيش از صلابت استخوانهاى ديگر سر است براى حفظ دماغ است .\r\nانسان در وقت تفكر انگشتان را جمع مىكند و سر انگشتان را بر پيشانى مى گذارد ، شايد ضم و جمع اين آنتنها به نام انگشتان و وضع آنها بر پيشانى اشارت به سر و حقيقتى باشد و در آن رمزى نهفته بود .\r\nمنبت قوه لامسه دنباله دماغ است كه آن را نخاع و مغز ح‌رام گويند ، و منبت چهار قوه ديگر اصل دماغ يعنى خود دماغ است .\r\nدماغ را از جهت طول به سه بطن منقسم كرده اند و هر بطنى داراى مقدم و مؤخر است كه هر يك جز مؤخر بطن سوم موطن يكى از قواى خمس باطن اند كه در بعد عنوان مىشود .\r\nهمه اعصاب حس و حركت از دماغ منشعب است كه حس بواسطه عصب لين ، و حركت بواسطه عصب صلب است . عصب پى است ، و عرق رگ است ، و رباط رگى را گويند كه كوتاه است و مفصلها را بهم پيوند مىدهد .\r\nاز دماغ هفت زوج عصب منشعب است و مى رويد :  سُبْحانَ الَّذِي خَلَقَ الْأَزْواجَ كُلَّها مِمَّا تُنْبِتُ الْأَرْضُ وَ مِنْ أَنْفُسِهِمْ وَ مِمَّا لا يَعْلَمُونَ  ( سوره يس آيه 37 ) . حامل قوه ابصار زوج اول از آن از واج سبعه است . و آن يك جفت عصب قصير مجوف كبير الجرم است كه مبدأ آن از غور دو بطن مقدم دماغ است يكى از جانب راست و ديگرى از\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nجانب چپ . سپس كم كم به يكديگر نزديك مى شوند كه آن عصب نابت از جانب يسار تيامن پيدا مىكند ، و آن عصب نابت از جانب يمين تياسر مى يابد ، تا با يكديگر بر هيأت تقاطع صليبى تلاقى مى كنند ، و تجويف هر دو در اين محل تلاقى يكى مىشود . سپس هر يك از آن دو منعطف مىشود يعنى بر مى گردد كه رسته از راست به حدقه راست مى رسد ، و رسته از چپ به حدقه چپ . و دهن هر يك از آن دو عصب متسع مىشود تا بر رطوبتى كه زجاجيه گويند شامل گردد . و بعبارت ديگر دهن هر يك از آن زوج عصب فراخ و باز مى گردد و مايع زجاجيه را كه يكى از رطوبات سه گانه چشم است فرا مى گيرد .\r\nآن تجويف ملتقى ، يعنى تجويف محل تلاقى دو عصب مجوف ، محل قوه باصره است . و اين محل تلاقى را مجمع النور و متلقى العصبتين گويند و اوست كه مدرك صورت و اشباح اجسام است كه در رطوبت منطبع مى شوند . پس اشباح مبصرات از رطوبت متأدى به تجويف مذكور مى گردد و از آنجا به حس مشترك . و آن قوه ابصار كه نام برديم روح مصبوب در آن زوج عصب مجوف است .\r\nو چون ملتقاى دو عصب يكى است ، شبح مبصر كه در هر دو چشم منطبع مىشود يكى ديده مىشود زيرا كه مرئى در آن موضع مشترك يكى مىشود ، يعنى با اين كه ابصار با دو چشم است مرئى واحد است . و اين يكى از فوائد ثلاث تقاطع صليبى است كه شيخ رئيس در كليات قانون آورده است ( ص 114 ط 1 وزيرى سنگى ) .\r\nچشم را هفت طبقه است كه عبارتند از ملتحمه ، قرنيه ، عنبيه ، عنكبوتيه ، شبكيه ، مشيميه و صلبيه . حافظ گويد :\r\n اشك حرم نشين نهانخانه مرا \r\n زان سوى هفت پرده به بازار مى كشى \r\nدر ديوان اين كمترين آمده است :\r\n\r\n","description":"","footnote":"","page_name":" 246 ","page_number":246},
  {"content":"\r\n\r\n زهفتم آسمان غيب بى غيب خدا بينم \r\n گهرها ريخت كامروزم بشد هر دانه خرمنها \r\nو از آن سه رطوبت كه سه مايع است : يكى رطوبت بيضيه است كه بعد از طبقه عنبيه و پيش از عنكبوتيه است ، و آن رطوبت صافى است كه در سفيدى چون سفيده تخم مرغ است لذا آن را رطوبت بيضيه گويند .\r\nو يكى رطوبت جليديه است و آن رطوبت صافى نيز است شبيه تگرگ در سفيدى و نيرى ، و بحسب شكل عدس محدب الطرفين است .\r\nبعد از آن رطوبت زجاجيه است كه رطوبت سومى است . و زجاج آبگينه است و اين رطوبت زجاجيه چون زجاج مذاب يعنى شيشه گداخته آب شده است . و بعضى آن را ماده سريشمى شفاف و صف كرده اند .\r\nملتحمه طبقه نخستين است و جزؤ قشرى چشم را مشكل مىكند كه هوا به او برخورد مىكند .\r\nطبقه دوم قرينه است كه بعد از ملتحمه است و آن غشاء شفافى است بى رنگ ، كه از چهار پرده بسيار نازك مؤلف است كه آنها را قشور القرنيه گويند ، و از طبقه عنبيه كه در تحت اوست متلون مىشود .\r\nطبقه سوم عنبيه است كه بعد از قرنيه است . و اندكى در طرف انسى مركز آن سوراخى موسوم به حدقه است . طبقه عنبيه چون اقسام الوان عنب در بعضى سوداء ، و در بعضى زرقاء ، و در بعضى شهلاء است . يعنى سياه و كبود و ميش چشم است . بعد از اين طبقه عنبيه ، رطوبت بيضيه است .\r\nطبقه چهارم عنكبوتيه است كه بعد از رطوبت بيضيه است و آن شبيه به نسج عنكبوت است . و بعد از اين طبقه رطوبت جليديه است ، و بعد از رطوبت جليديه رطوبت زجاجيه است .\r\nطبقه پنجم شبكيه است كه شبيه شبكه است و از هشت طبقه پرده ممتاز حاصل شده است . و او تأثيرات ضيائيه را أخذ كرده آنها را\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nبعصب بصرى منتقل نموده او ، بدماغ مىرساند .\r\nطبقه ششم مشيميه است كه شبيه مشيمه يعنى بچه دان است . و مشيميه بعد از شبكيه است . دو سطح مشيميه از ماده ملون سياهى كه در سطح داخلى بيش از سطح خارجى و در اقدام بيش از خلف است پوشيده شده است . مشيميه از خلف براى عبور عصب بصرى مثقوب است . و بعضى براى مشيميه سه طبقه قائل شده اند .\r\nطبقه هفتم صلبيه است كه بعد از مشيمية است و ملاقى استخوان چشم است ، لذا گفته اند كه صلبيه طبقه ايست كه قسمت غير شفاف جزؤ قشرى چشم را مشكل مىكند ، از خلف براى عبور عصب بصرى سوراخ شده است و از قدام داراى ثقبه اى است كه قرينه شفاف در آن قرار گرفته است . رنگ آن سفيد كدر در بعضى اشخاص ، و در اطفال كبود است .\r\nدر تشريح جهاز بصر سخن بسيار است و به همين قدر اشاره اجمالى اكتفاء مى كنيم تا خواننده را بصيرتى بود ، و به شمه اى از عجائب صنع بارى پى برد و بداند كه به قول شيخ اجل سعدى :\r\n ديده را فائده آنست كه دلبر بيند \r\n ور نه بيند چه بود فائده بينايى را \r\nو به قول ديگرش :\r\n هر كسى را نتوان گفت كه صاحب نظر است \r\n عشقبازى دگر و نفس پرستى دگر است \r\n نه هر آن چشم كه بينى كه سياهت هست و سفيد \r\n يا سياهى و سفيدى بشناسد بصر است \r\nو بدانكه بصر بالذات به ضوء و لون تعلق مى گيرد ، و بواسطه آن دو بساير مبصرات از قبيل شكل و مقدار و حركت و غيرها . و رؤيت\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nدر ما را جمع به تأثر حدقه است . و آنچه كه با قوه باصره ادراك مىشود مشروط بشروط ذيل است :\r\nالف مرئى مقابل رائى ، و يا در حكم مقابل باشد . مانند رؤيت انسان روى خود را در آينه ، يا پشت خود را به تقابل دو آينه ، و امثال و نظاير اينها .\r\nب عدم بعد مفرط .\r\nج عدم قرب مفرط . بقول شبسترى در گلشن راز :\r\n چو مبصر با بصر نزديك گردد \r\n زادراكش بصر تاريك گردد \r\nد عدم صغر مفرط .\r\nه عدم حاجب بين رائى و مرئى .\r\nو مرئى مضيى باشد يا از خود يا از ديگرى .\r\nز مرئى كثيف باشد يعنى مانع شعاع بصر از نفوذ در مرئى باشد ، و گرنه مرئى نگردد . پس با حصول شرائط ياد شده حصول رؤيت واجب مى گردد .\r\nو نيز بدانكه در ابصار به نظر بدوى چند قول است : يكى قول رياضيين كه بخروج شعاع از چشم قائلند . و اين شعاع را برخى از ايشان بر هيئت مخروطى ميدانند كه رأس آن نزد مركز بصر است و قاعده آن بر سطح مبصر . و باز خود اين مخروط را بعضى از ايشان مصمت ميداند ، و بعضى ديگر مركب از خطوط شعاعيه مستقيم كه اطراف آن خطوط در نزد مركز چشم جمعند سپس امتداد مى يابند و بر روى مبصر متفرق ميشوند ، پس آنچه از مبصر را كه اطراف اين خ‌طوط متفرقه بر وى منطبق شد بصر ادراك مىكند .\r\nو برخى از ايشان آن شعاع خارج را بر شكل مخروط نميداند بلكه قائل است كه خط شعاعى از چشم خارج مىشود و چون به مرئى منتهى شد بر سطح آن در غاية سرعت حركت مىكند و آن را فرا ميگيرد\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nو به اين حركتش خيال مىشود كه هيئت آن مخروطى است چنان كه قطره باران در حال نزولش به خط مستقيم خيال ميگردد ، و نقطه اى كه بسرعت دور مىزند خط مستدير مشاهده مى گردد .\r\nو بهترين كتابى كه در ابصار بنابر قول رياضيين تأليف شده است كتاب مناظر و مراياى ابن هيثم بصرى مصرى متوفى سنه 430 ه است كه كمال الدين حسن بن على فارسى متوفى 718 ه آن را تنقيح كرده است كه بتنقيح المناظر اشتهار دارد و در حيدر آباد دكن هند بطبع رسيده است .\r\nو قول ديگر در ابصار قول طبيعيين است كه قائل بانطباع اند و اين قول مختار ارسطو و اتباع وى و شيخ رئيس است چنان كه از مبحث نفس طبيعيات شفا معلوم است ، و فارابى نيز بر همين عقيدت است و گفتارش در اين فص نيز بر همين مبنى است ، و دانشمندان طبيعى كنونى بر همين عقيدتند . و سخنى كه مطلبى مهم است بعنوان تبصره در پيش است .\r\nو قول ديگر مذهب طائفه اى از حكماء است كه گويند : مشفى كه بين بصر و مرئى است بكيفيت شعاع بصر متكيف مىشود و بدين جهت آلت ابصار ميگردد .\r\nو قول ديگر مذهب شيخ اشراقى شهاب الدين سهروردى است كه گويد : ابصار نه بان‌طباع است و نه بخروج شعاع بلكه چون مقابله ، مستنير با باصره وقوع يافت نفس علم اشراقى حضورى بمبصر پيدا مىكند .\r\nو قول ديگر كه بقول حاجى صاحب منظومه صدر آراء است ، رأى صاحب اسفار است كه ابصار نه به انطباع است و نه به خروج شعاع ، و نه بدان نحو كه شيخ اشراق گفته است بلكه بالاتر و دقيق تر از آنها است ، به اين بيان :\r\nابصار به انشاء صورت مماثل با مبصر از عالم ملكوت نفسانى است كه آن صورت مبصر مجرد از ماده خارجيه به انشاء نفس است يعنى\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nنفس اقتدار بر انشاء صور به اذن الله دارد كه منشى آن صورت است و صورت منشأ او كه در نزد نفس حاضر و قائم بنفس بنحو قيام فعل بفاعلش است نه بنحو قيام مقبول بقابلش .\r\nخلاصه اين كه ابصار به خلاقيت نفس است كه نفس صورت مماثل و مشابه مبصر را در صقع عالم خود ايجاد مىكند و اين صورت مبصر معلول نفس باذن الله تعالى است و قائم بنفس است چون قيام معلول به علتش و ظل به ذى ظل . بلكه علم كه عبارت أخراى ادراك است مطلقا ، چه ادراك بصرى و چه غير آن ، خود از شئون و اطوار وجودى نفس است نه اين كه نفس محل قابل براى پذيرفتن صورت مبصر باشد مثلا مانند پذيرفتن موم نقش خاتم را .\r\nپس نظر شريف صاحب اسفار در ابصار اين است كه محسوس هر قوه حاسه همان صورت ادراكيه مفارق از ماده است كه قائم به گوهر نفس است زيرا كه در طول نفس و معلول و منشأ او است ، قيامى مانند قيام اعيان موجودات خارجيه به واجب تعالى ، م‌ن عرف نفسه فقد عرف ربه ، نه اين كه محسوس آن صورت مادى جسمانى باشد زيرا كه آن صورت خارج ، محسوس بالقوه نفس است و آنى كه محسوس بالفعل نفس است ، صورت وجودى ادراك شده است كه در مرتبه و درجه وجود حاس كه از شئون نفس است قرار گرفته است زيرا كه حاس با محسوس به حكم تضايف و تكافى بايد در يك رتبه و درجه وجودى باشند كه در اين مقام اتحاد حاس به محسوس ثابت مى گردد بلكه مطلقا مدرك با مدرك متحد است ، اعنى حاس با محسوس و متوهم با متوهم ، و متخيل با متخيل ، و عاقل با معقول متحد است .\r\nو با اين كه صور علميه محسوسه از منشئات نفس است ، در ابصار شروط رؤيت ادراك بايد به وقوع رسد زيرا كه آن شروط معدات نفس اند كه به تهيه شدن آنها نفس صورتى مماثل مبصر ايجاد مىكند ، و مسائل و براهين رياضى همه صحيح اند ولى منشى در آن احوال نفس است .\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nو در مباحث سالفه دانستى كه علم نفس به اين گونه امور كه مادون او است و بر آنها قاهر است به خلاقيت اوست كه نفس ذاتا و صفة و فعلا مشابه بارى خود جل و على است و اقتدار بر ايجاد صور اشياء مجرده و ماديه دارد زيرا كه نفس از سنخ ملكوت و عالم قدرت و سطوت است و ملكوتيان را اقتدار بر ابداع صور عقليه قائمه بذواتشان ، و بر تكوين صور كونيه قائمه بمواد است .\r\nعلم نفس به محسوسات چه ظاهرى و چه باطنى به خلاقيت و انشاء او به اذن الله تعالى است كه نفس مظهر بر هيأت اسم فاعلى آنها است ، لذا صور علميه جزئيه از محسوسات و متخيلات قائم به نفس اند بنحو قيام فعل بفاعل . و اين صور علميه جزئيه وجودات مثاليه انشائيه اند كه نفس آنها را در عالم مثال اصغر ص‌قع ذات خود كه خيال متصل است انشاء كرده است ، نه در عالم خيال اعظم منفصل ، هر چند كه خيال متصل شأنى از شئون منفصل است . اما علم نفس به صور كليه به نحو ديگر است كه خوض در آن را مجالى ديگر بايد . اجمالش اين كه نفس در به دو سلوك علميش چون ضعيف است نسبت به كليات عقليه مرسله مظهر بر هيأت اسم مكانى است و در اين صورت نحوه ادراكش مركليات مرسله را چنان است كه گويى كسى چيزى را از دور در هواى مغبر يعنى گرد آلود ببيند . ناچار اين ادراك را به حسب صفا و كدورت و شدت قوت و ضعف نفس مراتب است . و چون در سلوك علمى قوت گيرد به پايه اى مى رسد كه عقول مفارقه از شئون وجودى او مى گردند و آنها را در موطن ذاتشان ادراك مىكند ، نه از دور چون صورت ياد شده . تفصيل اين مباحث را بايد در مواضع عديده اى از اسفار به خصوص در مبحث وجود ذهنى ، و مرحله دهم آن در اتحاد عاقل به معقول دريافت كرد . و كتاب دروس اتحاد عاقل به معقول نگارنده را نيز در تقرير و تحرير و تنقيح اين مسائل كه از اصول و امهات معارف انسانى اند شأنى است .\r\nحكيم سبزوارى در حكمت منظومه ، آراء ياد شده در علم نفس به\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nمحسوسات مبصر را بنظم در آورده گويد :\r\n قدقيل الابصار بالانطباع \r\n وقيل بالخارج من شعاع \r\n مضطرب الاخر أو مخروطى \r\n مصمت او ألف من خطوط \r\n لدى الجليديه رأسه ثبت \r\n قاعدة منه على المرئى حوت \r\n تكيف المشف باستحالة \r\n بكيف ضوء العين بعض قاله \r\n وبانتساب النفس والاشراق \r\n منها لخارج لدى الاشراقى \r\n وصدرالاراء هو رأى الصدر \r\n فهو بجعل النفس رأيا يدرى \r\n للعضو اعداد افاضة الصور \r\n قامت قياما عنه كالذى استتر \r\nتبصره : ابن هيثم در مناظر و مرايا ، چون ديگر دانشمندان رياضى قائل به خروج شعاع است . و ليكن در چندين جاى آن كتاب تصريح كرده است كه ابصار بخروج شعاع وضوء از مرئى بسوى رائى است . و در فصل ششم مقاله اولى نص بدين مطلب دارد . و ظاهر اين است كه پيشينيان به همين قول ابن هيثم قائل بودند ، و چون بطور اطلاق گفتند كه ابصار به خروج شعاع است ، پسينيان خروج شعاع را از بصر پنداشتند . و بدان كه در حقيقت قائلان به انطباع و خروج شعاع را يك مذهب است و مال گفتار هر دو يكى است ، و اختلاف آراء در ابصار بدان تفصيل كه گفته آمد نادرست است . راقم در اين مطلب مهم كه رفع اختلاف آراء در ابصار است نكته اى بسيار مفيد در كتاب هزار و يك نكته دارد كه نظر صائب و ثاقب خود را به نقل ماخذ و مصادر علمى بر منصه ظهور رسانده است به نكته 809 آن رجوع شود .\r\nتبصره : اين همه مباحث سنگين و سهمگين ابصار و ديگر حواس ظاهر كه قسمتى معظم از كتب عقلى و رياضى را حائزند ، همگى اختصاص به اين نشأت شهادت مطلقه دارند كه حتى در عالم متام هيچيك از آن اسباب و شرائط در انواع احساس دخيل نيستند تا چه رسد به عوالم بالاتر ، فاقرأ وارقه و تبصر . پس بدان كه انسان را در هر عالم شأنى خاص است و احوال و ادراكات او همه در طول يكديگرند و تفاوت به كمال و نقص است .\r\n\r\n","description":"","footnote":"","page_name":" 253 ","page_number":253},
  {"content":"\r\n\r\n\r\nفص 45 [ در تعريف سمع و تشريح آلت آنست 
  ]\r\nالسمع جونة ( جوبة نسخه ) يتموج فيها الهواء المنقلب عن متصاكين على شكله فيسمع .\r\nترجمه : گوش سبد كوچكى است كه هواى منقلب از متصاكين بدان شكل و هيئتى كه از اصطكاكشان پديد آمده است در آن متموج مىشود پس گوش ميشنود .\r\n\r\nتشريح سمع\r\nبيان : جونه بضم جيم و فتح نون سله خرد عطار ( منتهى الارب ) . و سله به معنى سبد است . و در نسخه اى ، جوبه بفتح جيم و فتح باى ابجد است كه به معنى گودال است . و در شرح اسباب نيز چون همين نسخه است يعنى جوبه با جيم و باى ابجد است كه گويد : قوة السمع موضعها العصب المفروش على الصماخ فان ثقب الاذن بعد اعوجاجه يؤدى الى جوبة فيها هواء راكد و سطحها الانسى مفروش بليف العصب الذى فيه قوة السمع .\r\nگوش از گوشت خالص ، و كر كرانك كه به عربى غضروف گويند ، و عصب حساس تركيب شده است كه صورت را قبول مىكند و آن را جمع مىكند و در صماخ كه سوراخ گوش است وارد مىكند .\r\nهيأت و شكل گوش را به خيمه گوش كه به همين جزؤ ظاهر است ، و به صندوق طبل كه گوش متوسط است و آن جوفى است واسطه\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nما بين مجراى سمع و گوش باطن كه جزؤ سوم آنست و آن را مضله مى نامند ، تعبير كرده اند .\r\nدر جواهر التشريح در جهاز سمع گويد : مركب است از : اولا جهاز جامع و ناقل اصوات كه عبارت از گوش ظاهر و مركب از خيمه و مجراى ظاهرى است ، ثانيا جهاز معدل اصوات كه گوش متوسط و عبارت از صندوق طبل اس‌ت ، ثالثا جهازى كه مخصوص به درك صوت است و آن گوش باطن يا مضله است .\r\nقوه سمع ، موضع آن عصب مفروش بر صماخ است زيرا سوراخ گوش بعد از اعوجاجش به جوبه اى كه در آن هواى راكداست . و سطح انسى آن مفروش است به ليف عصبى كه در آن قوه سمع است . لذا بعضى تعبير كرده اند كه قوه سمع در عصب مفروش در مقعر صماخ است . عصبى كه احساسات صوتيه را بدماغ متصل مىكند عصب سمعى گويند .\r\nابن سينا در كليات قانون فرمايد : زوج پنجم ( از ازواج سبعه مذكوره ) هر فرد آن به دو نصف منشق مىشود كه به هيئت مضاعف اند . بلكه در نزد اكثر هر فرد آن زوج است و منبت آن از دو جانب دماغ است . و قسم اول از هر زوج آن تا به غشاء مستبطن صماخ ميرسد ، و در آن جا منشعب مىشود و همه صماخ را فرا مى گيرد . و منبت اين قسم در حقيقت جزء مؤخر از دو جانب دماغ است . و حس سمع بوسيله اين قسم از عصب است .\r\nقوه سمع ادراك آن متوقف است بر اين كه هوايى كه بسبب تموجى يعنى جنبشى كه از قرع يا قلع حاصل شده است فشار يافته و متكيف به كيفيت صورت شده است ، به قوه سمع رسد .\r\nمؤلف روضة القلوب ( كه رساله سيزدهمين از چهارده رساله مطبوع است ) گويد : سمع قوتى است مرتب كرده بر عصبه اى در درون گوش گسترانيده است . و اوست كه دريابنده آوازها است بتوسط هوا . و چون آوازى بر آيد و هوا منفعل شود از آن آواز ، يا مثلا چيزى\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nبر چيزى افتد هوا در جنبش آيد و اجزاى هوا بر يكديگر افتد ، و همچنين منفعل مىشود تا بدان هوا رسد كه در درون گوش ايستاده است آن هوا نيز منفعل شود و آن آواز به خود قبول كند و او نيز در جنبش آيد و بر آن پوست افتد كه در عصبه درون گوش گسترانيده است همچون طبل از آنجا آوازى بر آيد قوت سمع دريابد .\r\nملاعلى قوشچى در شرح تجريد آورده است كه : بر اين مطلب يعنى بر احساس صوت به سبب وصول هواى حامل صوت به صماخ به وجوهى استدلال كرده اند :\r\nالف اگر كسى دهانش را بر يك طرف نى دراز بگذارد و طرف ديگرش را بر صماخ ديگرى و به آواز بلند تكلم كند ، همان شخص كه نى بر صماخ اوست مى شنود و بس نه ديگر حاضران .\r\nب كسى كه از دور تبر بر چوبى فرود مى آورد ، ضربه را پيش از رسيدن صوت مى بينيم .\r\nج صوت با باد مى گردد كه هر طرف باد مى وزد صوت را از آن سوى مى شنويم ، چنان كه در صوت مؤذن بر مناره به تجربه رسيده است .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\n\r\nفص 46 [ در تعريف لمس و قوه لامسه ، و شم و ذوق است 
  ]\r\nاللمس قوة فى عضو معتدل يحس بما يحدث فيه من استحالة بسبب تلاق مؤثر . و كذلك حال الشم و الذوق .\r\nترجمه : لامسه قوه اى در عضو معتدل است كه بدانچه در او از استحاله بسبب تلاقى مؤثر حادث شده است احساس مىكند ، و همچنين است حال شم و ذوق .\r\nبيان : نسخه اى بسبب ملاق مؤثر است . من بيان ما است . استحاله عضو بدين است كه كيفيتى كه در ملموس است بواسطه تلاقى مؤثر ملموس با عضو ، در عضو حادث مىشود . و قوه لمس بدين استحاله احساس مىكند . پس به عبارت ديگر : قوه لمس باستحاله عضو كه آن حدوث كيفيت ملموس در عضو بواسطه تلاقى مؤثر ملموس با عضو است احساس مىكند .\r\nقوه لامسه در تمام اندام با اختلاف در شدت و ضعف سريان دارد . و آن طليعه بدن است ، طليعه ديده بان است يعنى قوه لامسه از براى نفس ديده بان است كه بواسطه او از گرما و سرماى مفرط احتراز مىكند .\r\nتوضيحا گوييم : قوه لامسه كه آن را به پارسى پرواس گويند ، قوه اى است كه در همه بدن منبث است چنان كه هيچ جاى بدن خالى از او نيست ، كه حرارت و برودت و رطوبت و يبوست و خفت و ثقل و ملاست و خشونت و مانند آنها را كه عضو لامس هنگام مماسه از آنها\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nمنفعل مىشود ، ادراك مىكند .\r\nحس لامس لازمترين حواس و مهمترين خواص حيوانى است كه اگر اين قوه از حيوان زائل شود زنده نمى ماند زيرا كه مزاج حيوان از كيفيات ملموسه است و فساد حيوان به اختلال آنهاست .\r\nحيوان با فقدان ديگر قوى جز لامسه ، زنده است . و بعد از قوه لامسه ، قوه ذائقه در زنده بودن حيوان ألزم از ديگر قواى پنجگانه ظاهر است زيرا كه ذوق حيوان را راهنمايى مىكند بر مطعوماتى كه حيات او بدانها وابسته است . و لكن باز بقاى حيوان بدون آن ممكن است كه حواس ديگر بر اكتساب غذاى موافق و اجتناب از مضار ارشاد كنند . اما هيچ يك آنها نمى تواند ارشاد كند و معين نمايد كه هواى محيط بر بدن محرق يا مجمد است .\r\nقوه لامسه از جهت شدت احتياج بدان با كمك اعصاب در جميع اعضاء ساريست . مگر آن اعضايى كه عدم حس براى آنها اولى است : چون طحال و كبد و كليه ، تا از ملاقات حاد و لذاع اذيت نبينند ، زيرا كه كبد مولد صفراء و سوداء است كه حاداند ، و طحال و كليه ، مصب آنچه كه در آن لذع است يعنى مصب آنچه كه لذاع است مى باشد .\r\nو چون شش كه دائما در حركت است ، و اگر فاقد لامسه نباشد به اصطكاك اجزاى آن با يكديگر متألم مىشود .\r\nو چون استخوانها به خصوص استخوانهاى پا و به ويژه استخوانهاى ران كه اساس بدن و ستون حركاتند . پس اگر احساس مى كنند ، فشار و مزاحمت و برخوردهايى كه بدانها روى مى آورند ، متألم مى شوند .\r\nغرض اين نيست كه اعضاى ياد شده به كلى فاقد حس لمس اند زيرا كه قوه لامسه در آنها بنحو ضعيف بفراخور كار هر يك سريان دارد . صنع الله الذى اتقن كل شى .\r\nدر وحدت و تعدد قوه لامسه اختلاف است : جمهور بر آنند كه يك قوه است و جميع ملموسات بدان ادراك مى گردند . چنان كه جميع\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nمبصرات به يك قوه باصره ، و جميع مسموعات به يك قوه سامعه ، و جميع مذوقات به يك قوه ذائقه ، و جميع مشمومات به يك قوه شامه .\r\nولى بسيارى از محققين كه شيخ رئيس هم با ايشان است ، بر آنند كه قوه لامسه متعدد است . به اين دليل كه از يك قوه بيش از يك كار نمى آيد ، و حال اين كه ما ملموساتى را ك‌ه اجناس مختلفه و متضاده اند مى يابيم . پس بايد قواى مدركه آنها مختلف باشند كه حكم بتضاد در آنها كنند . لذا براى هر دو ضدى يك قوه اثبات كرده اند : يكى حاكم بين حرارت و برودت ، و يكى حاكم بين رطوبت و يبوست ، و يكى حاكم بين خشونت و ملاست ، و يكى حاكم بين لين و صلابت .\r\nو بعضى از آنان قوه ديگرى حاكم بين ثقل و خفت اثبات كرده است . و نيز گفته اند كه ممكن است همه اين قوى را يك آلت مشترك باشد كه همه بواسطه آن يك آلت ادراك كنند ، و ممكن است كه آلات آنها بعدد آنها منقسم و متعدد باشد منتهى براى ما محسوس و معلوم نيست .\r\nو ديگر اينكه شيخ رئيس گويد كه : ادراك لمس مخصوص بكيفيات ملموسه مشهوره نيست بلكه تفرق اتصال نيز از مدركات لمس است . آنكه فارابى فرمود : لمس قوه اى است در عضو معتدل توضيحش اينكه چون عضو آلت طبيعى است كه بدان احساس وقوع مى يابد لذا آلت واسطه است و واسطه بالذات بايد از كيفياتى كه بان ميرسد خالى باشد و عادم آنها باشد ، تا از آنها منفعل گردد زيرا كه انفعال نميباشد مگر از جديدى چه انفعال تحقق نمييابد مگر بزوال چيزى و حصول چيزى ديگر ، و چون آلت لمس مركب از عناصر است و آن را حظى از كيفيات ملموسه است ناچار آن كيفيات بر صرافت و محوضتشان باقى نيستند بلكه سورت وحدت آنها بتفاعل عناصر شكسته شده است پس آلت عضو بسبب مزاجى كه در او حاصل مىشود از دو طرف قوت مفرط و ضعف مفرط خارج ميگردد تا بتواند آنچه را كه خارج از قدر اوست در كيفيات ادراك كند و اين حالت وسط بين\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nاطراف حد اعتدال او است كه به بود آن احساس مينمايد مثلا اگر بر بدن تب شديد عارض شود در آنحال حرارت آبى را كه تا چند درجه رسيده است و به حد حرارت تب نرسيده بلكه تا از آن تجاوز نكرده است ادراك نميكند .\r\nقوله : و كذلك حال الشم و الذوق ، در بيان آن گوئيم :\r\nشم قوه اى است كه در دو عصب بر آمده از مقدم دماغ كه شبيه به حلمتى الثدى يعنى مانند دو سر پستان است مرتب شده است كه شأن آن ادراك و احساس رائحه است بسبب تلافى مؤثر كه آن بواسطه وصول هواى متكيف به رائحه ، بقوه شامه است . و وصول هوا بان از راه بينى است كه مجراى اعلاى بينى به دو قسم مىشود : يك قسم مجرايى بزرگ و وسيع است كه به طور مورب از اعلا منحدر مىشود تا به آخر فضاى فم ميرسد ، و در اين مجرى هوا نفوذ مىكند و به حنجره و قصبة الرئه مى رسد ، و قسم ديگر مجرايى است باريك كه هوا در آن صعود مىكند تا به آن دو بر آمدگى كه قوه شم در آنها نهاده شد مى رسد و روائح بدين وسيله استشمام مى گردند .\r\nذائقه قوتى در عصبى است كه بر جرم زبان گسترانيده است ، تعبيه شده است ، كه شأن ادراك طعوم يعنى يافتن مزه ها از شيرينى و ترشى و شورى و تلخى و غيرها است . و اين ادراك بواسطه رطوبت لعابيه كه از لحم غددى كه در بيخ زبان است و آن را مولد اللعاب گويند منبعث مىشود كه اين رطوبت لعابيه متكيف بكيفيات طعوم مىشود و بواسطه آن قوه ذائقه مى چشد . چنان كه هوا در شامه واسطه بود اين رطوبت لعابيه در ذائقه واسطه است .\r\nو قولى در مشموم و مذوق اين است كه بتكيف و انفعال هوا و لعاب نيست بلكه بواسطه هوا و لعاب اجزاى خرد ذو رائحه و ذوطعم بشامه و ذائقه ميرسند و آنها را احساس ميكنند .\r\nشيخ در كليات قانون فرمايد كه زوج ثالث ( از ازواج سبعه مذكوره ) منشأ آن حد مشترك بين دماغ و مؤخر آن از نزد قاعده\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nدماغ است ، و اين زوج با زوج چهارم در ابتدا مى آميزد و سپس از آن جدا مى گردد و به چهار شعبه متشعب مىشود تا اين كه گويد : و شعبه چهارم از زوج ثالث در ثقبه اى كه در فك اعلى است نفوذ مىكند تا به زبان رها ميگردد و در طبقه ظاهر زبان متفرع مىشود يعنى شاخه ها ميدواند و افاده حس خاص بان كه ذوق است ميدهد .\r\nاين اعصاب قواى خمس ظاهر در لين و صلابت و غلظت و رقت ، سخت متفاوتند كه در كتب تشريح چون كليات قانون و جواهر التشريح و غير هما بتفصيل آورده اند كه ورود در آن مباحث با اين مختصر مناسب نيست .\r\nتبصره : در ميان پنج قوه ظاهرى ، فقط سمع و بصر بر بارى تعالى اطلاق شده است . در قرآن مجيد و كتب ادعيه و روايات اهل بيت عصمت عليهم السلام سميع و بصير بسيار آمده است . و در تمام رواياتى كه از خاصه و عامه به طرق مختلفه و صور متعدده در احصاى نود و نه اسم الهى مأثور است كه « : ان لله تسعة و تسعين اسما من دعابها استجيب له و من أحصاها دخل الجنة » اين دو اسم شريف آمده است . و با اين كه در احصاى بعضى از اسماى الهى اختلاف دارند در اين دو اسم متفق اند و لكن در هيچ آيت و روايتى و در هيچ ادعيه مأثورى ، اطلاق ذائق و لامس و شام بر بارى تعالى نشده است . راقم را رساله اى در توقيفيت اسماى الهى است كه در مسائل مربوط به آن به نحو مستوفى بحث شده است ، اگر خواهى بدان مراجعه كن .\r\n\r\n","description":"","footnote":"","page_name":" 261 ","page_number":261},
  {"content":"\r\n\r\n\r\nفص 47 [ در تعريف قواى خمس باطن است 
  ]\r\nان وراء المشاعر الظاهرة شركا و حبائل لاصطياد ما يقتنصه ( يقنصه خ ل ) الحس من الصور ( الصورة خ ل ) : و من ذلك قوة تسمى مصورة ، و قدر تبت فى مقدم الدماغ ، و هى التى تستثبت صور المحسوسات بعد زوالها عن مسامتة الحواس أو ملاقاتها ( و ملاقاتهاخ ) فتزول عن الحس و تبقى فيها .\r\nو قوة تسمى و هما و هى التى تدرك من المحسوس ما لايحس ، مثل القوة التى فى الشاة اذا تشبح صورة الذئب فى حاسة الشاة فتشبحت عداوته و ردائته فيها ، اذ كانت الحاسة لاتدرك ذلك .\r\nو قوة تسمى حافظة و هى خزانة ما يدركه الوهم كما أن المصورة خزانة مايدركه الحس .\r\nو قوة تسمى مفكرة و هى التى تتسلط على الودائع فى خزانتى المصورة و الحافظة فتخلطها بعضها ببعض و تفصل بعضها عن البعض . و انما تسمى مفكرة اذا استعملها روح الانسان و العقل ، فان استعملها الوهم سميت متخيلة .\r\nترجمه : وراى مشاعر ظاهر كمندها و دامهايى است كه صورى را حس شكار كرده است آنها آنص‌ور را از دست حس شكار مى كنند :\r\nيكى از آنها قوه اى بنام مصوره است كه در مقدم دماغ ترتيب داده شده است و آن قوه اى است كه صور محسوسات را بعد از زوالشان از مسامتت حواس يا از ملاقات حواس ثبت و حفظ مىكند كه آن صور\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nاز حس زائل مى شوند و در اين قوه باقى اند .\r\nو ديگر از قوى قوه اى بنام و هم كه از محسوس ادراك مىكند آنچه را كه به حس احساس نميشود مثل قوه اى كه در گوسفند است كه چون صورت گرگ در حاسه وى پيدا شد دشمنى و بدى گرگ در وى پديد ميايد كه حاسه آن را ادراك نميكرد .\r\nو ديگر از آن قوى قوه اى به نام حافظه است كه خزانه و هم است چنان كه مصوره خزانه حس .\r\nو ديگر از آن قوى قوه اى به نام مفكره است و آن قوه اى است كه بر ودائع دو خزانه مصوره و حافظه مسلط است كه بعضى از آنها را با بعضى مى آميزد ، و بعضى را از بعضى جدا مىكند . و آنگاه كه روح و عقل انسان آن را به كار ميدارد مفكره اش خوانند ، و چون و هم آن را به كار داشت متخيله اش نامند .\r\nبيان : اين فص در تعريف قواى خمس باطن ، و نحوه ادراك آنهاست . مشاعر ظاهر و قواى باطن همگى فروع يك حقيقت و شاخه هاى يك شجره طيبه بنام روح انسانى است كه اصلها ثابت و فرعها فى السماء تؤتى أكلها كل حين باذن ربها ، و همه آنها آلات شكار روح اند كه بوسيله اين كمندها و دامها طيور علوم و معارف را كه اولى اجنحة مثنى و ثلاث و رباع هستند اصطياد مىكند و بدين صيدها نيرو ميگيرد و پرورش مى يابد و جوهر ذاتش را تكميل مىكند چه حقيقت و عصاره مدرك يعنى لب و خلاصه آن غذاى جان مىشود تا كم كم از حضيض عقل هيولانى به اوج عزت عقل بالفعل ميرسد ، قوله عزمن قائل :  وَ اللَّهُ أَخْرَجَكُمْ مِنْ بُطُونِ أُمَّهاتِكُمْ لا تَعْلَمُونَ شَيْئاً وَ جَعَلَ لَكُمُ السَّمْعَ وَ الْأَبْصارَ وَ الْأَفْئِدَةَ لَعَلَّكُمْ تَشْكُرُونَ  ( سوره نحل آيه 79 ) .\r\nاين فص و چند فص بعد از آن درباره قواى باطنه است و بقول عارف رومى در اول دفتر دوم مثنوى\r\n پنج حسى هست جز اين پنج حس \r\n آن چو زر سرخ و اين حسها چومس \r\n\r\n","description":"","footnote":"","page_name":" 263 ","page_number":263},
  {"content":"\r\n\r\nو در حقيقت يكقدم از ظاهر به باطن سفر كرده ايم و ميخواهيم قواى باطنه خود را بشناسيم يعنى بعوامل نفس ناطقه انسانى و سرمايه ترقى و تكامل او آشنا شويم .\r\nدر كتب معقوله بعد از بيان مشاعر ظاهر به تعريف قواى باطن و كيفيت ادراك آنها سخن ميگويند ، و باطن را چون ظاهر پنج قسم گفته اند كه بعضى از آنها را مدرك دانستند و بعضى را خزانه و حافظ نه مدرك ، و جاى هر يك را موضع خاصى از دماغ گفته اند چنان كه مشاعر ظاهر باستثناى لامسه هر يك در ظاهر بدن جايى خاص دارد و لامسه در همه بدن سارى است .\r\nشيخ در فصل خامس تعليم سادس كليات قانون ( ص 148 ) فرمايد قوه مدركه در باطن يعنى قوه حيوانى چون جنس براى قواى خمس است : يكى از آنها حس مشترك است كه همه محسوسات به او متأدى ميشوند و در وى جمع ميگردند و وى از صور آنها منفعل ميگردد .\r\nو ديگر قوه خيال است كه حافظ آن صور گرد آمده در حس مشترك ، و نگهدار آنها بعد از پنهان شدن آنها از حس مىباشد . اطباء اين دو قوه را يكى دانند و در نزد محصلين از فلاسفه دو قوه است چه قوه قابله از اين دو غير حافظه است ( يعنى چون حس مشترك قابل است و خيال حافظ ، و قوه قابله غير از حافظه است پس حس مشترك غير از خيال است ) . و مسكن اين دو قوه و مبدأ فعلشان بطن مقدم دماغ است .\r\nديگر قوه اى است كه اطباء آن را مفكره مى نامند و محققان ( يعنى حكماء ) گاهى آن را متخيله و گاهى مفكره مى نامند كه اگر قوه و هميه حيوانيه بتنهايى آن را به كار واداشت آن قوه را متخيله گويند ، و اگر قوه نطقيه بان روى آورد و آن را در منافع خود مصروف داشت مفكره نامند .\r\nو فرق بين اين قوه ( يعنى اين قوه متصرفه كه باعتبارى متخيله و باعتبارى مفكره است ) با قوه اولى ( يعنى قوه حس مشترك و خيال ) اين است كه قوه اولى قابل يا حافظ صور محسوسه اى است كه بان متأدى ميشوند . و أما اين قوه بر مستودعات در خيال تصرف تركيب و\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nتفصيل مىكند كه هم استحضار مىكند صورى را بر آن نحو كه از حس تأدى شدند ، و هم استحضار مىكند صورى را كه مخالف آن صور از راه حس آمده اند چون صورت انسان طائر ، و كوه زمردين . و اما خيال در او حاضر نميشود مگر مقبول از حس . و مسكن اين قوه بطن اوسط دماغ است .\r\nو اين قوه آلت قوه اى است كه آن در حقيقت قوه مدركه در باطن حيوان است و آن و هم است ( يعنى اين قوه متصرفه كأن آلت قوه و هم است و بواسطه و هم آلت عقل ) . و و هم قوه اى است كه در حيوان حكم مىكند مثلا باينكه گرگ دشمن است ، و ولد حبيب است ، و متعهد به علف صديق است كه از آن رم نميكند . و اين حكم بر سبيل غير نطقى است ( يعنى ادراك كلى نيست بلكه عدوات را از اين محسوس جزئى كه گرگ است ميفهمد ) . و عدوات و محبت محسوس نيستند زيرا بحس حيوانى ادراك نميشوند پس قوه اى ديگر بانها حكم مىكند و آنها را ادراك مىكند كه اگر چه ادراك نطقى نيست جز اينكه نحوه ادراكى غير نطقى است .\r\nو انسان نيز اين قوه را ( يعنى و هم را ) در بسيارى از احكامش به كار ميبرد و از اين جهت انسان جارى مجراى حيوان غير ناطق است .\r\nفرق اين قوه با خيال اين است كه قوه خيال محسوسات را استثبات مىكند و اين قوه بواسطه محسوسات حكم مىكند بمعانى اى كه محسوس نيستند .\r\nو فرق اين قوه با قوه اى كه مفكره و متخيله ناميده ميشد ( يعنى متصوره ) اين است كه افعال آن تركيب و تفصيل بود و حكمى تابع فعلشان نبود ولى افعال اين قوه ( و هم ) را حكمى تابع است . و افعال آن تركيب در محسوسات بود ، و فعل اين حكمى در محسوس در معنايى كه خارج از محسوس است .\r\nو بعضى از مردم اين قوه را ( و هم را ) قوه تخيل گويند ، بگويند زيرا نزاعى در اسماء نيست بلكه واجب است معانى فهميده شود و فرق\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nبين آنها معلوم گردد .\r\nو ديگر قوه ايست كه حافظه و متذكره ناميده مىشود ، و وى خزانه ، آن معانى است كه و هم در محسوسات گرفته است غير از صور محسوسه محسوسات چنان كه خيال خزانه صور محسوسه است كه از حس ميامد .\r\nو موضع اين قوه بطن مؤخر از بطون دماغ است . و در اين مقام نظرى فلسفى است نه طبى كه آيا قوه حافظه و متذكره كه مسترجع مخزونات و هم است كه از حفظ غائب شدند آيا يك قوه است يا دو قوه .\r\nو قوه ديگر از قواى مدركه نفس قوه انسانيه ناطقه است . پايان ترجمه كلام شيخ از كليات قانون .\r\nاز آنچه نقل كرديم دانسته شد كه ترتيب حواس خمس باطن بدين نحو است : اول حس مشترك ، دوم خيال ، سوم متصرفه ، چهارم واهمه ، پنجم حافظه .\r\nحس مشترك را به يونانى بنطاسيا گويند يعنى لوح نفس يا لوح نقش كه مظهر اسم شريف يا من لايشغله شأن عن شأن است .\r\nخواجه در شرح اشارات راجع به حس مشترك و خيال فرمايد : ان الحس المشترك كرأس عين تتشعب منه خمسة انهار و كان الروح المصبوب فى البطن المقدم هو آلة للحس الم‌شترك و الخيال ، الا أن ما فى مقدم ذلك البطن بالحس المشترك اخص ، و ما فى مؤخره بالخيال أخص و انما تتأدى الادراكات الحسية من الحواس بواسطة الارواح التى فى الاعصاب الى التى فى مباديها المتصلة بالروح المصبوب فى البطن المقدم .\r\nيعنى حس مشترك چون سرچشمه اى است كه از آن پنج جدول متشعب مىشود ، و روحى كه ( روح بخارى ) در بطن مقدم دماغ مصبوب است آلت حس مشترك ، و خيال است ، جز اينكه آنچه از اين روح در مقدم بطن مذكور است بحس مشترك اخص است ، و آنچه از اين روح كه در مؤخر بطن مذكور است به خيال اخص است . و ادراكات حسيه از ناحيه\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nحواس بواسطه ازواجى كه در اعصاب است ( شرح آن در فص قبل بگذشت ) متأدى ميشوند بمبادى آن اعصاب كه متصلند بروح مصبوب در بطن مقدم دماغ .\r\nمتأله سبزوارى در شرح حكمت منظومه فرمايد : الحس المشترك كحوض ينصب اليه الماء من انهار خمسة ، او هو كملك و هى جواسيسه ( ص 286 ) .\r\nتشبيه جناب خواجه از آن رو است كه قواى خمس ظاهر از او سرچشمه ميگيرند و متشعب ميشوند تا هر يك بموضع خاص خود منتهى ميگردد . و تشبيه متأله سبزوارى از آن رواست كه آن قواى جواسيس و رساننده مدركات و شكارهاى خود بحسب مشترك هستند و از عمال و خدمه وى ميباشند پس هر دو تشبيه صحيح است هر يك به جهتى ، آن نزولا و اين صعودا .\r\nو نيز حس مشترك را به آئينه دور و تشبيه كرده اند كه يك رويش بسوى بيرون است و روى ديگرش بسوى درون ، كه هم صور محسوسات خارج اين س‌ويى در وى مرتسم ميشوند ، و هم معانى آنسويى در قوالب صور محسوسه در وى متمثل ميگردند ، و صور خياليه و تركيبات متخيله را در باطن ادراك مىكند .\r\nمرحوم خواجه در كتاب شريف تجريد الاعتقاد سه دليل بر وجود حس مشترك آورده است ، و فرمود : و من هذه القوى بنطاسيا الحاكمة بين المحسوسات ، و لرؤية القطرة خطا و الشعلة دائرة ، و المبرسم مالا تحقق له .\r\nالحاكمة بين المحسوسات يك دليل است ، و لرؤية القطرة خطا و الشعلة دائرة دليل ديگر ، و المبرسم مالاتحقق له دليل ديگر . مبرسم مجرور است و معطوف بر قطره أى لرؤية المبرسم . و مالا تحقق له مفعول به رؤيت است .\r\nبيان وجه اول اينكه : ما حكم ميكنيم به بعضى از محسوسات بر بعضى ديگر از آنها . مثلا حكم مى كنيم كه اين سفيد شيرين است و\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nسفيد از يك نوع محسوسى است كه فقط باصره آن را ادراك مىكند ، و شيرينى يك نوع محسوس ديگر كه فقط ذائقه آن را ادراك مىكند ، و حكم كرده ايم كه اين سفيد شيرين است و حاكم بين دو چيز محتاج بحضور آن دو در نزد خود است ، و حضورشان در نفس صورت نميگيرد زيرا كه در وى ماديات مرتسم نميشوند ، چنان كه در بحث تجرد نفس نيز گفته اند . و نيز حضورشان در حس ظاهر هم صورت نميگيرد زيرا كه هر يك از حواس ظاهر بيش از يك نوع از محسوسات را ادراك نميكند پس ناچار بايد قوه اى غير از حواس ظاهر باشد كه انواع صور محسوسات ظاهر از ملموسات و مبصرات و مسموعات و مذوقات و مشمومات از طرق حواس در آنجا گرد آيند . و اين طرق يعنى حواس چون جواسيس آن قوه اند كه مدركات خودشانرا به او ميرسانند و از اين جهت آن قوه را حس مشترك گويند .\r\nو بيان وجه دوم اينكه : انسان چون به دانه باران كه بسرعت از آسمان فرود ميايد نظر كند آن را خط مستقيم مى بيند ، و شعله جواله يعنى آتشگردان را كه بسرعت بگردانند خط مستدير چون حلقه آتشين مى بيند ، و علتش اين است كه چون قطره باران و يا شعله آتش كه در مكان اول بود صورت آن در قوه اى مرتسم شد ، و هنوز آنصورت زائل نشده صورت ديگر در مكان دوم در همان قوه مرتسم مىشود و همچنين پى هم صورت بعد از صورت مرتسم مىشود و آن صورتهاى پى هم به شكل خط مستقيم يا مستدير آتشين مينمايد و اين خط در باصره نيست زيرا كه قطع داريم با زوال مقابله مبصر از بصر ارتسامى از مبصر در بصر نيست ( و در فص قبل دانستى كه يكى از شرائط ابصار مقابله بين بصر و مبصر است ) .\r\nو بيان وجه سوم اينكه : مبرسم يعنى مبتلاى به بيمارى بر سام چون بيماريش شديد شد كه حواس ظاهرش بر اثر غلبه بيمارى از كارشان بازماندند و معطل شدند ، چيزهايى را مى بيند كه اصلا در خارج تحقق ندارند ، و اين ديدن بر سبيل مشاهده است نه تخيل زيرا مبرسم اشكال\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nسباع و اشخاص و انواع محسوسات را از مبصرات و غيرها همه را در نزد خود حاضر مى بيند و اين اشكال و صور موجودند نه معدوم و جسمانى اند كه داراى طول و عرض اند و در خارج موجود نيستند و گرنه هر سليم الحواس بايد آنها را در خارج ادراك كند ، يعنى اگر وجودشان در خارج حقيقت داشت ديگران هم بايد آنها را ببينند چنان كه مبرسم مى بيند . و چون صور موجوده جسمانى اند مدرك نفس بدون آلت حس نميشوند و چ‌شم نميتواند آلت ادراك آنها باشد كه آن صور در وى مرتسم شده باشند زيرا در چشم منطبع نميشود مگر آنچه كه وجود جسمانى خارجى داشته باشد و مقابل بصر گردد ناچار ابصار به يكى از قواى باطن است كه صور اشياء جسمانى در وى منطبع مى گردد و آنها را ادراك مىكند و آن جز حس مشترك نتواند بود .\r\nمبرسم اسم مفعول برسام است و برسام چون سر سام مؤلف از دو اسم فارسى است . در لغت سام برهان قاطع درباره سر سام گويد : قال الطبرى : هذا الاسم فارسى و تفسيره مرض الرأس فان سرهو الرأس والسام عندهم المرض . و قال الشيخ هو ورم الرأس .\r\nو در لغت برسام گويد : برسام بر وزن سرسام نام علتى است و آن ورمى باشد حار كه در سينه مردم بهم مى رسد چه بر بمعنى سينه و سام بمعنى ورم بود .\r\nشيخ در قانون فرمايد ( اول مقاله رابعه ص 123 ط 1 ) : انه قد يعرض فى الحجب و الصفاقات و العضل التى فى الصدر والاضلاع و نواحيها اورام دموية جدا موجعة تسمى شوصة و برساما و ذات الجنب .\r\nو نيز در همين موضع كتاب گويد : ( ص 125 ) و ذات الجنب قديعرض معه أعراض السرسام المنكرة مثل اختلاط الذهن و الهذيان الخ .\r\nبرسام بيمارى ذات الجنب است كه يكى از علائم آن اختلاط ذهن و زوال عقل است و آن ورمى است كه حجاب حاجز بنام ديافر اغما  Diaphragme ) )  را عارض مىشود و آن حجاب را از آن رو حاجز\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nگويند ك‌ه حاجز يعنى فاصل بين قلب و معده است و چون بحجب دماغ اتصال دارد لذا بيمارى آن بدماغ اصابت مىكند كه موجب اختلال عقل و اختلال ذهن مىشود نه اينكه اين بيمارى در سر پديد آيد .\r\nدر شرح اسباب گويد : ذات الجنب الخالص الورم فى الغشاء المستبطن للاضلاع اى اضلاع الصدر أو فى الحجاب الحاجز اى الفاصل بين آلات الغذا و آلات التنفس المسمى ديافر اغما عند الجمهور اما فى الجانب الايمن منهما و اما فى الجانب الايسر الى أن قال : و قد يحدث الورم فى الحجاب المسمى ديافر اغما و يسمى البرسام و علامته زوال العقل لاتصال هذا الحجاب بحجب الدماغ ( ص 144 ط 1 ) .\r\nقال الشارح : كما نقلنا عنه انه قال ينزل من الحجاب الدماغى طرف فينبسط و يتولد عنه هذا الحجاب و اما عند الجمهور فلمشاركة الحجاب الحاجز العصب المنحدر اليه من الدماغ ، و لارتفاع الابخرة الحارة منه اليه .\r\nبدانكه ابصار بارتسام صورت در حس مشترك است خواه صورت از خارج آيد و بر لوح حس مشترك وارد شود چنان كه اغلب اينطور است ، و خواه از داخل چنان كه در مبرسم مثلا ، و اين هر دو حال در نظر مدرك يكسان آيد بطوريكه تميز بين اين دو حالت را نميدهد مثلا مبرسم چون نف‌سش بمزاولت مرض مشتغل است حواس ظاهرش از كار باز ميماند و متخيله اش استيلا پيدا مىكند و صورى را كه در خزانه خيال مخزونند يا صورى را كه از آن صور مخزونه تركيب كرده است در لوح حس مشترك نقش مى نهد مانند انتقاش آنصور در وى از خارج ، و چون مبرسم شعور بان ندارد و نميداند كه آنصور از داخل در لوح مشترك منتقش شده است فرق بين آن و بين صور از خارج آمده نميگذارد و گمان مىكند كه آنصور از خارج است چنان كه در حال صحت .\r\nبه بيان روشنتر علت و سبب اينكه اين گونه صور باطنى براى مبرسم و غيره مشاهدند اين است كه حواس ظاهره بمنزلت طرق و\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nو جواسيس حس مشتركند و مشاهده يعنى رسيدن مدركات آنها بحس مشترك خواه اينكه آنصور از خارج بحس مشترك رسند و خواه از داخل و از داخل هم خواه صور مخزونه در خيال باشد و خواه صور تركيب شده از آنها كه قوه متصرفه آنها را اختراع كرده است و خواه معانى و رقائق مجرده كه در عالم خيال بصورى در آمده باشد كه اشارتى بدان ميكنيم . خلاصه ملاك مشاهده حضور صور است در حس مشترك چه از اين سو چه از آنسو .\r\nو بدان كه همانطور كه صور گوناگون در باطن مبرسم براى وى پديد ميايد همچنين براى نفوس منزه از كدورات دنيوى كه آينه سرشان از غبار دار طبيعت و زنگار آن پاك گرديده است معانى كليه و مجردات قدسيه ماوراى طبيعت بصورتهاى حسنه برايشان متمثل مىشود ، و ارباب كرامات و اهل سير و سلوك را مشاهده اين گونه صور بهيه بسيار است كه با آنها مكالمه ميكنند و از آنها جواب و حل مشكلات خود را مى شنوند در به دو أمر بيشت‌ر در عالم رؤيا پيش مى آيد و چون ايمان قوى گردد خواب تبديل به بيدارى ميگردد چنان كه مرحوم ابن شعبه حرانى در تحف العقول از رسول الله صلى الله عليه و آله روايت كرده است كه قال صلى الله عليه و آله و سلم : لايحزن احدكم ان ترفع عنه الرؤيا فانه اذا رسخ فى العلم رفعت عنه الرؤيا .\r\nيعنى يكى از شما كه خواب از او برداشته شد اندوهگين نگردد زيرا چون دانش استوار و پا بر جا گرديد خواب از او برداشته مىشود .\r\nسرش اين است كه در اثر رسوخ در علم و معرفت پرده ها از پيش رويش برداشته مىشود كه تا حال آنچه را در خواب مى ديد اكنون در بيدارى مى بيند .\r\nچنان كه خواب موجب تعطيل حواس آدمى و انصرافش از اين نشأه مىشود رسوخ در علم و معرفت و دوام در حضور و مراقبت موجب انصراف از ما سوى الله و سبب اقبال كلى بسوى حقيقة الحقائق مى گردد . درباب چهل و دوم مصباح الشريعة از رسول الله صلى الله عليه\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nو آله روايت شده است كه قال النبى صلى الله عليه و آله غضوا ابصار كم ترون العجائب ( تروا العجائب ظ ) . و فى هذا الكلام السامى سر مستتر لايعلمه الا من له عهد عند الله تعالى و الحمدلله رب العالمين .\r\nقيصرى در اوائل شرح فص يوسفى فصوص ابن عربى به مطلبى بسيار گرانقدر و ارزشمند افاده فرمود كه : و اعلم ان المرئى فى صورة غير صورته الاصلية أو على صورته قديكون بارادة المرئى و قديكون بارادة الرائى ، و قديكون بارادتهما معا ، و قد يكون به غير ارادتهما .\r\nاما الاول فكظهور ملك على نبى من الانبياء فى صورة من الصور و ظهور الكمل من الاناسى على بعض الصالحين فى صور غير صور هم .\r\nو اما الثانى فكظهور روح من الارواح الملكية او الانسانية باستنزال الكامل المتصرف اياه الى عالمه ليكشف معنى ما مختصا علمه به .\r\nو اما الثالث فكظهور جبرئيل عليه السلام للنبى صلى الله عليه و آله باستنزاله اياه و بعث الحق اياه الى النبى صلى الله عليه و آله و سلم .\r\nو اما الرابع فكرؤية زيد مثلا صورة عمر و فى النوم من غير قصد و ارادة .\r\nيعنى بدان صورى كه از آنسو مشاهده و مرئى ميگردند خواه به صورت اصلى مرئى و خواه به صورت غير آن يا باراده مرئى است ، و يا باراده رائى ، و يا باراده هر دو ، و يا بدون اراده هيچيك از آنها .\r\nاول چون ظهور ملكى بر نبى اى از انبياء در صورتى از صور ، و چون ظهور كمل از انسانها بر بعضى صالحين در صورى غير از صورشان .\r\nدوم چون ظهور روحى از ارواح ملكى يا انسانى باستنزال ان‌سان كامل كه متصرف او است بعالم خود تا از آن كشف كند معنايى را كه علمش مختص به او است .\r\nسوم چون ظهور جبرئيل بر نبى صلى الله عليه و آله باستنزال پيغمبر او را و بعثت حق تعالى جبرئيل را بسوى نبى .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nچهارم چون رؤيت زيد مثلا صورت عمرو را در خواب بدون قصد و اراده هيچيك آنها .\r\nقوه خيال را مصوره نيز گويند چنان كه در شرح اسباب و نمط سوم اشارات بهر دو اسم يعنى خيال و مصوره ، و در اين كتاب ( فصوص فارابى ) بمصوره فقط تعبير شد صدرالمتألهين در اسفار فرمايد : قوة الخيال و يقال لها المصورة .\r\nحكيم سبزوارى در حاشيه فرمايد : باشتراك الاسم بينها و بين مصورة النبات . و لعلك تقول : ينبغى اطلاق المصورة على الحس المشترك لانه مصور للخيال حيث انه مدرك لاالخيال .\r\nقلنا : لما كان الحل المشترك كمرآة ذات وجهين وجه الى الخارج و وجه الى الداخل كان الخيال مصورا لوجهه الداخلى و يحتمل فتح الواو .\r\nو دانستى كه در ما قوه اى است كه صور محسوسات را ادراك مىكند و قوه ديگر كه آنها را حفظ مىكند و اين دو فعل مختلف است پس ناچار بايد براى اين دو فعل مختلف دو مبدأ متغاير باشد زيرا كه يك قوه مصدر دو اثر مختلف نميگردد مثلا از باصره جز بينايى نشايد كه هم ببيند و هم بشنود .\r\nخلاصه سخن در اثبات خيال اينكه ما صور بسيارى از اشياء را در بيدارى ادراك مى كنيم و در عالم خواب نيز خوابهاى گوناگون داريم و اشباح و صورى در عالم خواب مى بينيم گاهى بعضى از آنها از ياد ما مى رود پس از اندك التفاتى يا چند لحظه تأملى به ياد مياوريم پس آنصور در ما موجود بود و گرنه با التفات و تأمل در نزد ما حاضر نميشدند ، و ما آنها را با كسب جديد از خارج تحصيل نكرده ايم بلكه انسان براى استحضار مخزونات ذهنى خود گاهى چشمهايش را فرو مى بندد تا جمعيت خاطر فراهم آيد و دانستى كه حس مشترك قابل صور است و حافظ غير از قابل است .\r\nدرباره خيال بحث ديگر است كه بعون الهى در فصوص آتيه\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nعنوان خواهيم كرد . چنان كه در ديگر قواى باطنه .\r\nقوه متصرفه چون كارش تركيب و تفصيل صور و معانى است در وسط قرار گرفته تا بهر دو جانب دست داشته باشد و دانستى كه اين قوه را باعتبارى متخيله و باعتبارى مفكره يا متفكره گويند كه باستخدام عقل ويرا مفكره است و باستخدام و هم وى را متخيله و متخيله اگر چه از لفظ خيال مشتق است ولى با قوه خيال خزانه حس مشترك فرق دارد و همين متصرفه چون براى احضار مطالب فراموش شده به كار رود كه در ميان معانى و صور مخزونه جستجو و كاوش كند تا گم شده و فراموش شده را بجويد آن را مذكره يا ذاكره مى نامند .\r\nو بدان كه سلطان قوه متصرفه در جزء اول از تجويف اوسط دماغ است و بر همه دماغ سريان دارد . عوض بن نفيس در شرح اسباب گويد : و موضعها ( يعنى المتصرفة ) الدماغ كله لعموم الا أن سلطنتها فى الوسط لتكون قرينة من الصور و المعانى فيمكنها أن تأخذ من كل واحد منها بسهولة و ليكون استخدام الوهم لها ايضا بسهولة .\r\nشيخ در اشارات گويد : كأنها قوة ما للوهم و بتوسط الوهم للعقل . يعنى گويا متصرفه قوه اى براى و هم است و بواسطه و هم براى عقل يعنى كه عقل آن را بواسطه و هم به كار ميدارد . و چون در حيوانات صامته عقل نيست قوه متصرفه آنها را فقط متخيله گويند نه مفكره .\r\nجناب استاد علامه شعرانى قدس سره الشريف در شرح تجريد آورده است كه : متخيله قوه اى است در نفس انسان كه ميتواند صور و معانى گوناگونى را با يكديگر تركيب كند يا مفاهيم مختلف را كه در يك چيز جمعند از هم جدا سازد و بالجمله قوه اى است متصرف در ادراكات ذهنى و هيچ قوه در افراد انسان آنقدر مختلف نيست كه متخيله است شعراى معروف و نويسندگان بزرگ و مخترعين و خطباى مشهور و دانشمندانى كه در بيان مسائل علمى و استدلال و برهان آوردن غايت مهارت دارند و امثال آنان در قوه متخيله بسيار قوى هستند و آنكه در اين قوه ضعيف است هر چند دانشمند بزرگ\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nباشد در بيان و احتجاج چندان توانا نيست و شايد براى مطلبى جزئى چند صفحه بنويسد اما خواننده مقصود را در نيابد و او نتواند معانى و مفاهيم ذهنى را بتركيبى بليغ ادا كند .\r\nسپس درباره خواجه و علامه حلى فرمود : و چون كتب مصنف اين كتاب و شارح علامه رحمهما الله را بدقت تتبع كنيم دانيم چگونه انسان ميتواند الفاظ و معانى را چنان تركيب و تفصيل دهد كه گويى جان خويش را در آن جمله بمردم شناسانده و خداى تعالى چه قدرتى در اين موجود عجيب الخلقه بوديعت نهاده است چنان كه شاعر گويد : ما اطيب فاك جل باريك . انتهى كلامه الشريف .\r\nخداى متعال برسول اكرم خطاب فرمود : انا سنلقى عليك قولا ثقيلا . و درباره نزول قرآن فرمود : نزل به الروح الامين على قلبك لتكون من المنذرين . و در شأن قرآن فرمود : قل لئن اجتمعت الانس و الجن على أن يأتوا به مثل هذا القرآن لايأتون بمثله و لو كان بعضهم لبعض ظهيرا . فتبصر .\r\nقوه واهمه كه آن را و هم و متوهمه نيز گويند و بعضى آن را قوه تخيل ناميده اند ، در اصطلاح و اسم گذارى مشاحه نيست ولى با قوه متخيله كه همان متصرفه باستعمال و هم است اشتباه نشود دانستى كه انسان با قوه و هم ادراك معانى جزئيه مىكند ، مثلا از دشمن عدوات ادراك مىكند ، و از دوست محبت . اين قوه در حيوانات عجم نيز هست مثلا بره گوسفند از گرگ ميگريزد و بمادرش پناه ميبرد از آن دشمنى مى يابد و از اين دوستى . و چون معنى محسوس نيست پس اين ادراك بمشاعر ظاهر نيست . و چون معنى كلى نيست پس بنفس ناطقه بى واسطه آلات مشاهده جزئى نبود ناچار بقوه اى است كه برزخ بين اين و آن است .\r\nمعنى باطن صورت است ، صنع الهى را نگر كه در ترتيب مواضع قواى خمس باطن واهمه را بعد از خيال كه خزانه حس مشت‌رك است قرار داده است يعنى همانطور كه معنى وراى صورت است جاى واهمه\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nنيز وراى صورت قرار گرفته است سبحان الله ما أتقن صنعه ؟ ! اين بنده در الهى نامه اش گفته است : الهى همه اين و آن را تماشا كنند و حسن خود را كه عجيب تر از خود نيافت .\r\nشيخ در شفا درباره قوه واهمه فرمايد : هى الرئيسة الحاكمة فى الحيوان حكما ليس فصلا كالحكم العقلى و لكن حكما تخيليا مقرونا بالجزئية و بالصورة الحسية و عنه يصدراكثر الافعال الحيوانية .\r\nو هم فرمود : و يشبه ان يكون القوة الوهمية هى بعينها المفكرة و هى بعينها الحاكمة فتكون بذاتها حاكمة و بحركاتها و افعالها متخيلة و متذكرة فتكون متخيلة بما يعمل فى الصور و المعانى ، و متذكرة بما ينتهى اليه عملها . و أما الحافظة فهى قوة خزانتها .\r\nو در اشارات فرمايد : الثانية الوهم و آلتها الدماغ كله لكن الاخص بها هو التجويف الاوسط .\r\nيعنى قوه واهمه رياست كليه بر همه قواى باطنى حيوانى دارد و حكم او مانند حكم عقلى نيست كه بقطع و فصل و تميز عقلى باشد بلكه حاكم تخيلى مقرون بجزئيت و صورت حسيه است و اكثر افعال حيوانى از جانب واهمه برياست او صادر مىشود . و ديگر قواى باطنى فروع اويند چنان كه النفس فى وحدتها كل القوى چنان كه عوض بن نفيس در شرح اسباب آورده است كه : الوهم هوالحاكم على القوى الحسية و انها الالة فهو المدرك للمعانى و الصور و هو القاسم و المركب بواسطتها لكن لمايكن لغير الوهم من القوى الحسية دخل فى ادراك المعانى صار ادراكها منسوبا اليه و أما سائر الادراكات و الاعمال الحسية فهو بالوهم و بقوة أخرى هى انزل منه فى المرتبة فنسبت كل منها الى القوة التى تشارك الوهم فى الادراك أو التصرف .\r\nجناب استاد علامه شعرانى قدس سره در شرح تجريد فرموده است : نبايد واهمه را با خيال اشتباه كرد چون خيال معانى محسوسه بحس ظاهر را ذخيره دارد ، و واهمه معانى كه به هيچ حس ظاهر محسوس نيست .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nنيز واهمه را نبايد با عاقله اشتباه كرد زيرا كه صاحب واهمه هيچ توجه بواقع ندارد و در ذهنش نميگذرد كه آيا ادراك او درست حكايت از واقع مىكند يا حاكى از واقع نيست بلكه معنى در خاطرش ميگذرد و او را به كار ميدارد مانند كسى كه بچشمش اشاره كنند او قهرا چشم را بر هم مى نهد ، يا كسى گوشش سنگين است براى آنكه صدا را بهتر بشنود دهان ميگشايد بى آنكه بداند از دهان راهى به گوش است . بسيارى از اعمال انسان چنين است و اين قوه در حيوان رياست كليه دارد بر همه قوى از اين جهت او را مكلف و مسئول اعمال خود نميدانند .\r\n نيش عقرب نه از ره كين است \r\n اقتضاى طبيعتش اين است \r\nقوه حافظه نسبت آن به و هم چون نسبت خيال بحسب مشترك است كه آن خزانه صور محسوسه بود ، و اين خزانه معانى جزئيه .\r\nاين قوت را ذاكره و متذكره و مسترجعه نيز گويند بحسب اعتبارات گوناگون : چون معانى را حفظ مىكند و مستمسك آنها است حافظه اش گويند ، و هرگاه آن معانى مخزونه را زود به ياد و هم دهد ذاكره و متذكره اش خوانند ، و اگر با تأنى و درنگ به ياد و هم دهد مسترجعه اش دانند .\r\nجناب استاد رحمه الله در شرح تجريد فرمود : حافظه دو اطلاق دارد بسيارى اوقات حافظه بر حافظ همه ادراكات اطلاق مىشود اما حافظه بمعنى خاص حافظ معانى جزئيه است .\r\nو سخن در اثبات و مغايرت آن با ديگر قوى از آنچه درباره قواى ديگر گفتيم معلوم است . و دانستى كه موضع اين قوه بطن مؤخر از بطون دماغ است .\r\nبدانكه مغز سر انسانى از جهت شكل و هيئت شبيه مخروطى است مثل سنگ پا ، بتعبير ديگر مانند مثلثى است كه قاعده آن يعنى طرف\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nپهن آن در جلو سر است و زاويه آن كه دو ساق مثلث بان محيط است يعنى طرف باريك آن در عقب سر واقع است و حس و حركت بواسطه دماغ است كه حس از عصب لين ، و حركت از عصب صلب صورت ميگيرد . و اكثر عصب دماغ و بخصوص عصب بصر و سمع از قاعده آن كه جزء مقدم آن است ميرويد لذا مقدم دماغ نرم تر از مؤخر آن است . در فصوص گذشته فى الجمله اشاراتى در اين امور شده است .\r\nاينك گوئيم : كه مغز سر را از جهت طول بسه بطن منقسم كرده اند و هر بطن را به مقدم و مؤخر ، و بطن را تجويف هم گويند بطن اول اعظم از دو بطن ديگر است و سوم از دوم . و بطن وسط يعنى دوم چون منفذ و دهليزى از بطن اول به سوم است .\r\nشيخ در اول كتاب سوم قانون گويد : والجزء من الدماغ المشتمل على هذا البطن الاوسط عامته و اجزاؤه التى من فوق دودى الشكل مزرد من زرد موضوعة فى طوله مربوط بعضها الى بعض ليكون له ان يتمدد و ان يتخلص كالدود .\r\nمقدم بطن اول بحس مشترك اختصاص دارد ، و مؤخر آن به خيال ، و مقدم بطن وسط بقوه متصرفه ، و مؤخر آن بقوه واهمه ، يعنى مؤخر آن سرير سلطان و هم است و أخص بانست چنان كه دانستى همه دماغ آلت تصرف و هم است و و هم رياست بر همه مدارك باطنه جزئيه دارد و ادراكات جزئيه و اعمال حسيه آنها از قوه واهمه است بواسطه قوه اى از قوى كه در مرتبه دون و همند از اين رو هر يك از افعال آنها بقوه اى خاص نسبت داده شد اگر چه همه به تصرف و رياست و هم است . و مقدم بطن سوم بحافظه اختصاص دارد و مؤخرش محل قوه مخصوصى نيست و روح بخارى در اين بطون حامل قواى باطنه است .\r\nو دليل بر اين اختصاصات اين است كه شيخ در اول كتاب سوم قانون گويد : و يستدل على ان هذه البطون مواضع قوى يصدر عنها هذه الافعال من جهة ما يعرض لها من الافات فيبطل مع آفة كل جزء فعله او يدخله آفة .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nيعنى در هر قوه اختلالى كه عارض شده است منشأ اختلال را عارضه فسادى در يك جزء معينى از اين اجزاء پنجگانه در بطون سه گانه ديده اند .\r\nو اوضح از قانون در فصل نمط سوم اشارات گويد : و انما هدى الناس الى القضية بأن هذه هى الالات أن الفساد اذا اختص بتجويف اورث الافة فيه .\r\nپس از آن شيخ در اشارات فرمايد : ثم اعتبار الواجب فى حكمة الصانع تعالى أن يقدم الاقنص للجرمانى ، و يؤخر الاقنص للروحانى ، و يقعد المتصرف فيهما حكما و استرجاعا للمثل المنمحية عن الجانبين عند الوسط عظمت قدرته .\r\nبيان آن را متأله سبزوارى در اسرار الحكم آورده است كه : پس نظر كن بحكمت و عنايت حكيم تعالى شأنه كه تخت بنطاسيا را مقدم زده تا بجاسوسان و اقاليم صور پنجگانه قريب باشد تا رساندن اخبار به آن وزير آسان باشد ، و خزانه آن را قريب آن قرار داده كه خزانه بايد پشت سرش باشد . و متخيله را در وسط جا داده زيرا كه تركيب و تفصيل در صور و معانى دارد پس بايد در ميانه دو لوح باشد كه در هر دو دست اندازى داشته باشد ، و سرير و هم را در مؤخر وسط جا داده چه معانى جزئيه كه مدركات آنست مضاف بصورند سهل المأخذ باشند ، و خزانه اش را كه حافظه است در مقدم بطن اخير قرار داده تا قريب بان باشد ، و در مؤخر بطن اخير عنايت حكيم تعالى قوت مدركه نگذارده زيرا كه از حواس ظاهر پاسبانى آنجا نيست و مصادمات كثيره موجب اختلال ميشد . و بطريقه مجالى و مظاهر بودن قوى بگو تا آينه بندى بنظام باشد چه تجاويف آيينه خانه ايست بعضى آيينه معانى جزئيه و بعضى آيينه صور و بعضى آيينه عمل فسبحانه جلت حكمته و جمت قدرته .\r\nتبصره انواع ادراك چهار قسم است : احساس و تخيل و تو هم و تعقل .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nاحساس ادراك شى موجود در ماده است كه در نزد قوه مدركه حاضر است . تخيل ادراك شى است در حال حضور و غيبت آن بتمثل صورتش در باطن . تو هم ادراك معانى جزئيه غير محسوسه است كه مض‌اف به اشياء جزئى موجود در ماده است . و تعقل ادراك معانى مجرد از ماده .\r\nاين چهار نوع ادراك در تجريد به ترتيب اند به اين معنى كه تو هم از تخيل مجردتر است و تعقل از تو هم ، زيرا احساس مشروط است به سه چيز : حضور ماده و اكتناف هيئات محسوسه از اين و متى و وضع و كيف و كم و غير ذلك ، و جزئى بودن مدرك .\r\nتخيل از شرط اول مجرد است ، و تو هم از شرط دوم هم ، و تعقل از همه .\r\nاحساس بحواس پنجگانه است كه در فصوص گذشته عنوان شد ، و تخيل و تو هم بقواى مدركه باطن ، چه قواى خمس باطن را به مدركه و غير مدركه تقسيم كرده اند . و مدركه يا مدرك صور است و يا مدرك معانى ، مدرك صور را حس مشترك گفته اند ، و مدرك معانى را و هم دانسته اند كه مدركه همين دو قوه اند ، و آن سه ديگر را كه خيال و متصرفه و حافظه است مدركه ندانستند . و اگر همه را بطور جمع قواى مدركه گفته اند به اين اعتبار است كه ادراكات باطنه بدون جميع آنها تمام نگردد فتأمل . و نوع چهارم كه تعقل است به قوه عاقله است چنان كه در فصوص آتيه عنوان مىشود همانطور كه در كيفيت ادراك اين قوى بمبناى مشاء و مشرب حكمت متعاليه نيز بحث خواهد شد .\r\nتذنيب : در فص چهل و ششم گفتيم كه هيچ حيوانى بى حس لامسه نيست و مىشود كه فاقد ديگر حواس باشد ، حال گوييم كه افعال بعضى از حيوانات نشان ميدهد كه آن حيوان فاقد بعضى از قوى باطن باشد . مرحوم متاله سبزوارى در اسرار الحكم فرمايد : و شايد كه بعضى حيوانات و هم نداشته باشد چون پروانه كه خود را بشعله مىزند و\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nاذيت مى بيند و باز عود مىكند ، يا حفظ خيالى نداشته باشد كه صورت ملموسه موذيه را حفظ كند چون خيال نباشد .\r\nو نيز جناب استاد مرحوم علامه شعرانى در شرح تجريد فرمايد : و شايد بعضى حيوانات قوه خيال نداشته باشند و صورتها را حفظ نكنند چنان كه حشرات مانند پروانه و زنبور چون روشنى بينند به گمان آنكه راهى به بيرون است خود را بان ميزنند و بسا شيشه مانع باشد يا آتش و راه نيابند اما مأيوس نميشوند و در حافظه آنها نميماند كه مانعى در ميان است اما خروس چون مثال خود را در آئينه بيند ابتدا بستيزه جوئى حمله مىكند اما مانع مى بيند در حافظه اش ميماند و پس از تكرار مأيوس مىشود .\r\nسپس متأله سبزوارى بعد از عبارت فوق فرموده است : پس ببين كه اگر و هم و خيال يا هر يك از قوتهاى دگر نبودى نظام عالم مختل بودى و دوست و دشمن را تميز ندادى و خود را بمهالك انداختى و اين مهابتى كه در وجودش و طيور انسان دارد كه گويا رب الجنس است چنان كه انسان كامل خليفة الله گويا رب النوع است نبودى و از وى نرميدندى و وقع ما وقع ، و اگر و هم ادراك محبت جزئيه و سرور جزئى نكردى صور متخيله مناسب آنها در خيال رسم نشدى و بلهو و لعب دنيا مشغول نشدى و دنيا معمور نشدى چه دنيا را اهلش معمور دارند ، و اگر خيال نبودى صور منافع و مضار محسوسه محفوظه در خيال نماندى و هيچ جاندار ره به بنيان و حجر و آشيان نبردى المنة لله .\r\n از دست و زبان كه بر آيد \r\n كز عهده شكرش بدر آيد \r\nتبصره : نكته 634 هزار و يك نكته در اين مبحث راجع به قوه مصوره و قوه خيال بسيار مفيد است و آن اين كه :\r\n« قوه خيال را در كتب طب ، قوه مصوره مى نامند . و به همين اسم در كتب فلسفه انتقال يافته است و با قوه مصوره نقشبند كه در كتب\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nفلسفى آمده است فقط اشتراك در اسم دارند .\r\nشيخ در اول فصل دوم مقاله چهارم نفس شفاء گويد : ان القوة المصورة التى هى الخيال هى آخر مايستقر فيه صور المحسوسات ( ج 1 ط 1 ص 334 ) .\r\nو در كليات قانون گويد : و أما المصورة الطابعة فهى التى يصدر عنها باذن خالقها تبارك و تعالى ، تخطيط الاعضاء و تشكيلاتها و تجويفاتها و ثقبها و ملاستها و خشونتها و أوضاعها و مشاركاتها و بالجملة الافعال المتعلقة بنهايات مقاديرها ( ص 141 چاپ سنگى وزيرى ) .\r\nطابعه يعنى نقشبند و صورتگر . در شفاء فرمود : المصورة التى هى الخيال ، و در قانون : المصورة الطابعة ، تا هر يك از ديگرى تميز داده شود » .\r\n\r\n","description":"","footnote":"","page_name":" 282 ","page_number":282},
  {"content":"\r\n\r\n\r\nفص 48 [ در اين كه حواس ظاهر مدرك معانى صرف نيستند ، و بعد از زوال محسوس حافظ صور مدركات خودشان هم نمى باشند 
  ]\r\nالحس لايدرك صرف المعانى ( المعنى خ ل ) بل خلطا . ولايستثبته بعد زوال المحسوس فان الحس لايدرك زيدا من حيث هو صرف انسان ، بل انسانا ( بل أدراك انسانا نسخة ) له زيادة احوال من كم و كيف و أين و وضع و غير ذلك ، و لو كانت تلك الاحوال داخلة فى حقيقة الانسان ( الانسانية خ ل ) لشارك فيها الناس كلهم . و الحس مع ذلك ينسلخ عن هذه الصورة اذا فارقه المحسوس فلايدرك الصورة لا فى المادة ولا مع علائق المادة ( الا فى المادة و الا مع علائق المادة نسخة )\r\nترجمه : حس معانى صرف را ادراك نميكند بلكه ادراك مىكند آميخته را . و نگاه نميدارد مدرك خود را بعد از زوال محسوس چه اينكه حس ادراك نميكند زيد را از آن رو كه صرف انسان است بلكه ادراك مىكند انسانى را كه مراو را احوالى از كم و كيف و اين و وضع و غير ذلك است كه همه زائد از حقيقت انسان اند ، و اگر اين احوال داخل در حقيقت انسانيت باشند بايد همه ناس در آنها انباز باشند .\r\nو حس با اينكه صرف معنى را ادراك نميكند از صورت محسوس هم منسلخ مىشود آنگاه كه محسوس از او مفارقت كند پس حس ادراك نميكند صورت را كه در ماده و يا با علائق ماده نباشد .\r\nبيان : اين فص در بيان اين است كه حواس ظاهر ، مدرك معانى\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nصرف نيستند ، و بعد از زوال محسوس ، حافظ صور مدركات خودشان هم نمى باشند . در فص سابق اشارتى شد كه انواع ادراك چهار قسم احساس و تخيل و تو هم و تعقل است ، و در ترتيب تجرد آنها نيز فى الجمله توضيحى داده شد اينك گوييم كه در اين فص سخن از نوع اول ادراك بنام احساس است ، و فص پس از اين در تخيل و تو هم است ، و فص پس از آن در تعقل .\r\nدر اين فص سخن از دو امر است : يكى اينكه حس معنى صرف خالص را ادراك نميكند ، دوم اينكه حس حافظ مدركات خود هم نيست .\r\nدر امر اول گفت : الحس لايدرك صرف المعانى بل خلطا ، و در امر دوم فرمود و لايستثبته بعد زوال المحسوس . پس از آن درباره امر اول و بيان دليل آن فرموده است : فان المحسوس لايدرك زيدا الى قوله : لشارك فيها الناس كلهم .\r\nو درباره امر دوم گفت : و الحس مع ذلك ينسلخ عن هذه الصورة اذا فارقه المحسوس سپس از حاصل گفتارش در پيرامون اين دو امر نتيجه گرفته است كه فلايدرك الصورة الخ .\r\nحس آنچه را ادراك مىكند مختلط بماده و لواحق بماده است كه آنها را به غواشى غريبه و علائق ماديه و عوارض مشخصه نيز تعبير ميكنند اين غواشى غريبه پرده هاى بيگانه اند كه پيوسته چهره معنى را پوشيده دارند .\r\nحس چشم كه زيد را ادراك مىكند انسان صرف را يعنى انسان مجرد از احوال و غواشى را نمى بيند بلكه انسان آميخته بماده و پوشيده به كم و كيف و اين و وضع و غيرها را مى بيند همه اينها از ماده و توابع آن امورى هستند كه از حقيقت معنى انسان خارجند و در تحقق حقيقت آن دخلى ندارند نه تمام حقيقت ذات انسانند نه جزء آن و گرنه لازم آيد آن فرد ديگر طبيعت انسان كه فاقد عوارض مشخصه زيد است انسان نباشد و يا بايد همه افراد طبيعت در همه عوارض مشخصه يكديگر شريك باشند زيرا كه ذاتيات شى از شى\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nتخلف پذير نيست . الذاتى لايتخلف و لايختلف .\r\nحس علاوه بر اينكه صرف معنى را ادراك نميكند حافظ صورت محسوس مدرك خود هم نيست كه اگر محسوس از حاس مفارقت كند يعنى از محاذات و ملاقات با حس بر كنار شود يا زائل گردد حس از صورت محسوس منسلخ مىشود و آن صورت مدرك از وى زائل ميگردد زيرا كه حس نميتواند صورت را از ماده نزع كامل بنمايد و در ادراك خود احتياج به وجود ماده دارد كه بين آن و حس نسبت مخصوصى از محاذات و ملاقات بايد باشد تا صورت محسوس برايش موجود گردد . پس نتيجه اين شد كه حواس ظاهر نميتواند صورت شى را بدون ماده و بدون علائق مادى ادراك كنند .\r\nتذكر : در فص چهل و سوم دانستى كه اگر محسوس قوى باشد صورت خود را تا زمانى در حاس باقى ميگذارد اگر چه محسوس از حاس مفارقت كند چنان كه چشم جرم خورشيد را مشاهده كرد صورت خورشيد تا مدتى در بصر باقى است هر چند بصر از محاذات با شمس روى بر گرداند . ولى اين نحوه بقاى صورت بر اثر تأثر محل حس است از محسوس قوى نه بنحو حفظ كردن خيال و حافظه صور محسوسه و معانى جزئيه را .\r\n\r\n","description":"","footnote":"","page_name":" 285 ","page_number":285},
  {"content":"\r\n\r\n\r\nفص 49 [ در اين كه حواس باطن هم مدرك معانى صرف نيستند ، ولى حافظ صور مدركاتشان بعد از زوال محسوس مى باشند 
  ]\r\nالوهم والحس الباطن لايدرك المعنى صرفا بل خلطا و لكن يستثبته بعد زوال المحسوس فان الوهم و التخيل ايضا لايحضران فى الباطن صورة انسانية صرفة بل على نحو ما يحس من خارج مخلوطة بزوائد و غواش من كم و كيف و اين و وضع فاذا حاول ان تتمثل فيه الانسانية من حيث هى انسانية بلازيادة أخرى لم يمكنه ذلك انما يمكنه استثبات الصورة الانسانية المخلوطة المأخوذة عن الحس و ان فارق المحسوس .\r\nترجمه : و هم و حس باطن صرف معنى را ادراك نميكنند بلكه آميخته را ادراك مى كنند و لكن مدرك خود را بعد از زوال محسوس نگاه ميدارند چه اينكه و هم و تخيل نيز صورت انسانيت صرفه را در باطن حاضر نميكنند بلكه مانند محسوس كه از خارج احساس مىشود صورت انسانى را آميخته بازوائد و غواشى از كم و كيف و وضع در باطن حاضر مى كنند پس چون بخواهد انسانيت محضه بدون زيادتى ديگرى در او تمثل يابد برايش امكان ندارد ، همانا برايش امكان دارد ثبت كردن صورت انسانى آميخته را كه از حس گرفته شد اگر چه مفارقت كند محسوس را .\r\nبيان : سخن فص اين است كه حواس باطن هم مدرك معانى صرف نيستند ، ولى حافظ صور مدركاتشان بعد از زوال محسوس مى باشند . اين فص در تخيل و تو هم است كه دو نوع دوم و سوم از انواع\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nادراكات چهار گانه اند چنان كه قبلا مذكور شد متخيل و متوهم معانى محضه مجرده يعنى برهنه از غواشى ماديه نيستند بلكه مختلط اند بعوارض غريبه جز اينكه متخيل نياز به حضور ماده ندارد بلكه بعد از زوال آن نيز صورت محسوس در خيال محفوظ است . و و هم اگر چه مدرك معنى است ولى چون مضاف بجزئيات محسوسه است باز معنى صرف مجرد از غواشى مادى نيست بلكه مختلط با آنها است و چون معنى است مكتنف بهيئات محسوسه از اين و متى و وضع و كيف و كم و غيرها نيست و عروض اين غواشى به او از ناحيه محسوس مضاف اليه است ، و بعد از زوال محسوس همان معنى جزئى در واهمه محفوظ است .\r\nتذكره : در فص پيش گفتيم كه قواى باطنه را به مدركه و غير مدركه تقسيم كرده اند و مدركه فقط حس مشترك و واهمه است كه آن مدرك صور است و اين مدرك معانى جزئيه ، و سه قوه ديگر خيال و متصرفه و حافظه مدركه نبودند چه متصرفه آلت تصرف و تركيب و تفصيل و هم يا عقل بود ، و خيال و حافظه خزانه صور و معانى جزئيه ، و در اين فص ظاهر عبارت « الوهم و الحس الباطن لايدرك المعنى صرفا بل خلطا » اين است كه و هم و حس باطن همه مدرك اند و اين دو حرف با هم منافات دارند .\r\nو ديگر اينكه قوه واهمه فقط مدرك معانى جزئيه دانسته شد و ظاهر عبارت اين فص اين است كه و هم هم مدرك صور است چنان كه گفته است فان الوهم و التخيل ايضا الخ . و بين اين دو حرف نيز منافات بود .\r\nدر جواب بايد گفت كه چون و هم سلطان قواى جسمانى است و همه دماغ آلت او است مبدأ جميع افعال ظاهر و باطن و رئيس حاكم بر قواى حيوانى است .\r\nو معنى سلطان و رئيس بودن و هم مرقواى مادونش را اين است كه جميع آن قوى ، شئون و اطوار وجوديه او هستند . نه اين كه رئيس\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nاز مرئوس جدا باشد ، لذا ادراك لمسى حيوان لمس و همى است ، و ادراك بصرى او ابصار و همى است ، و ذوق او ذوق و همى است و هكذا در ديگر قوى و چون به انسان رسيدى گويى لمس حيوان لمس عقلى است و ابصارش ابصار عقلى است و ذوق او ذوق عقلى است و هكذا تا اين كه گويى و هم او و هم عقلى است چه نفس هر يك از حيوان و انسان كل قوى است و بدن هر يك مرتبه نازله نفس .\r\nدر اين معنى لطيف شيخ رئيس در فصل سوم مقاله چهارم نفيس شفاء فرمايد ( ج 1 ص 339 ) : الوهم هوالحاكم الاكبر فى الحيوانات و يحكم على سبيل انبعاث تخيلى من غير أن يكون ذلك محققا . و هذا مثل ما يعرض للانسان من استقذار العسل لمشابهته المرارة فان الوهم يحكم بانه فى حكم ذلك و تتبع النفس ذلك الوهم ، و ان كان العقل يكذبه . و الحيوانات و اشباهها من الناس انما يتبعون فى افعالهم هذا الحكم من الوهم الذى لاتفصيل منطقيا له ، بل هو على سبيل انبعاث ما فقط . و ان كان الانسان قديعرض لحواسه و قواه بحسب مجاورة النطق ما يكاد أن تصير قواه الباطنة نطقية مخالفة للبهائم . فلذلك يصيب من فوائد الاصوات المؤلفة ، و الا لوان المؤلفة ، و الروائح و الطعوم المؤلفة ، و من الرجاء و التمنى ، امورا لاتصيبها الحيوانات الاخرى ، لان نورالنطق كانه فائض سائح ( سانح خ ل ) على هذه القوى .\r\nو هذا التخيل ايضا الذى للانسان قدصار موضوعا للنطق بعد ما انه موضوع للوهم فى الحيوانات حتى ينتفع به فى العلوم و صار ذكره ايضا نافعا فى العلوم كالتجارب التى تحصل بالذكر و الارصاد الجزئية و غير ذلك .\r\nپس در حقيقت جميع افعال حيوانى مظاهر آثار كمالى و همند كه اين سلطان در هر موطن به اسمى و صفتى مطابق كثرت محل و موضع و لياقت و استعداد هر موطن به اسمى و صفتى مطابق كثرت محل و موضع و لياقت و استعداد هر موطن كمالات خويش را اظهار ميدارد بدين جهت افعال او در هر جا به اسمى خاص ناميده شد ، همچنانكه عقل در انسان سلطان قوى روحانى است و روح انسانى مبدأ جميع افعال است و بر\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nهمه قواى ظاهر و باطن قاهر است يعنى قواى مادون او تشئنات ظهورى او و تطورات آثار وجودى او است و خود اصل مح‌فوظ در همه است و فعل هر قوه اى از قوى بحقيقت منتسب به او است اگر چه بمجاز نسبت به قوى داده مىشود .\r\nشيخ عارف ابن عربى در فتوحات مكيه گويد : نفس ناطقه است كه عاقله و مفكره و متخيله و حافظه و مصوره و مغذيه و منميه و جاذبه و دافعه و هاضمه و ماسكه و سامعه و باصره و طاعمه و مستنشقه و لامسه و مدركه اين امور است پس اختلاف اين قوى و اختلاف اين اسماء چيزى زائد بر آن نيست بلكه همان نفس ناطقه عين هر صورت است ( النفس الناطقه هى العاقله و المفكرة و المتخيله و الحافظة و المصورة و المغذية و المنمية و الجاذبة و الدافعة و الهاضمة و الماسكة و السامعة و الباصرة و الطاعمة و المستنشقة و اللامسة و المدركة لهذه الامور فاختلاف هذه القوى و اختلاف الاسماء ليست بشى زائد عليها بل هى عين كل صورة ) .\r\nاين سخن همان است كه ارباب شهود ، وحدت نفس را ظل وحدت حق دانسته اند و گفته اند آن را وحدت حقه حقيقية است و اين را وحدت حقه ظلية . الم تر الى ربك كيف مدالظل .\r\n مرغ بر بالاپران و سايه اش \r\n م‌يدود بر خاك و پران مرغ وش \r\n ابلهى صياد آنسايه شود \r\n مى دود چندانكه بى مايه شود \r\n بى خبر كان عكس آنمرغ هوا است \r\n بى خبر كه اصل آن سايه كجا است \r\n تير اندازد بسوى سايه او \r\n تركشش خالى شود در جست وجوى \r\n\r\n","description":"","footnote":"","page_name":" 289 ","page_number":289},
  {"content":"\r\n\r\n تركش عمرش تهى شد عمر رفت \r\n از دويدن در شكار سايه تفت \r\n سايه يزدان چو باشد دايه اش \r\n وارهاند از خيال و سايه اش \r\n سايه يزدان بود بنده خدا \r\n مرده اين عالم و زنده خدا \r\n دامن او گير زوتر بى گمان \r\n تا رهى از آفت آخر زمان \r\n كيف مدالظل نقش اوليا است \r\n كو دليل نور خورشيد خدا است . \r\nاين توحيد خاصى است كه نور چشم عارفين است و آن مقام شهود مفصل در مجمل ، و مقام شهود مجمل در مفصل است كه مقام كثرت در وحدت و مقام وحدت در كثرت هم گويند .\r\nو گفته اند : توحيد در لغت عرب يكى كردن است و در شريعت يكى گفتن و در طريقت يكى دانستن و در حقيقت يكى ديدن و معنى شرك دو ديدن و دو گفتن و دو دانستن است .\r\nديگرى گفته است : ايعزيز هر كاريكه با غيرى منسوب يا بى بجز از خدا آن را مجاز ميدان نه حقيقت زيرا كه فاعل حقيقى به غير او نبود آنجا كه گويد قل يتوفيكم ملك الموت اين را مجاز ميدان حقيقتش آن باشد كه الله يتوفى الانفس حين موتها . راه نمودن محمد صلى الله عليه و آله و سلم را مجاز ميدان حقيقتش انك لاتهدى من احببت و لكن الله يهدى من يشاء . گمراه كردن ابليس را مجاز ميدان تضل بها من تشأء و تهدى من تشاء حقيقت ميشناس گيرم كه خلق را اضلال ابليس كرد ابليس را بصفت اضلال كه آفريد مگر موسى از اين معنى گفت كه ان هى الا فتنتك تضل بها من تشاء و تهدى من تشاء ( ص 538 مفاتيح الغيب صدرالمتالهين ) .\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nچون اين تحقيق انيق درباره افعال و آثار و هم و عقل دانسته شد جواب از اشكال دوم به خوبى معلوم مىشود .\r\nاما جواب از اشكال اول اينكه فارابى در فص چهل و هفتم تصريح كرده است كه در ميان قواى باطن حس مشترك و واهمه مدرك اند پس بقرينه آن فص مذكور مراد از حس باطن در اين فص دانسته مىشود .\r\nعلاوه اينكه كسى را رسد كه بگويد همه قواى باطن مدرك اند كه عمل خيال و متصرفه و حافظه بدون ادراك آنان محفوظات و متصرفاتشان را صورت نپذيرد و تحقق نيابد فافهم و تدبر .\r\nتبصره : اين كه و هم را قوه مستقل در قبال عاقله آورده ايم بنابر حكمت رائج مشاء است كه ادراكات را چهار نوع گفته اند و انواع چهار گانه ادراك عبارت از احساس و تخيل و تو هم و تعقل است . و بنابر مذهب تحقيق ، و هم مرتبه نازله عقل است و بعبارت ديگر و هم عقل ساقط است بنابراين حق در اقسام ادراك تثليث است نه تربيع . و ما اين مطلب را در « هزار و يك نكته » نكته اى قرار داده ايم و ماخذ لازم آن را از كتب معتبره كه اصول علمى اند ذكر نموده ايم و آن خود يك مقاله بلكه رساله اى بسيار سودمند است .\r\n\r\n","description":"","footnote":"","page_name":" 291 ","page_number":291},
  {"content":"\r\n\r\n\r\nفص 50 [ در اين كه روح انسانى مدرك معانى صرف ، و قابل اعتلاى به ملكوت اعلى ، و ارتقاى به لذت عليا است 
  ]\r\nالروح انسانية هى التى تتمكن من تصور المعنى ( من صورة المعنى خ ل ) بحده و حقيقته منفوضا عنه ( منفيا عنه ، منقوصا عنه خ ل ) اللواحق الغريبة ، مأخوذا من حيث تشترك فيه الكثرة ، و ذلك بقوة لها تسمى العقل النظرى .\r\nو هذه الروح كمرآة و هذا العقل النظرى كصقالها ، و هذه المعقولات ترتسم فيها من الفيض الالهى كماترتسم الاشباح فى المرايا الصقيلة اذالم يفسد صقالها بطبع ( لطبع خ ل ) ، و لم يعرض بجهة من صقالها عن الجانب الاعلى شغل بما تحتها من الشهوة و الغضب و الحس و التخيل . فاذا أعرضت عن هذه و توجهت تلقاء عالم الامر لحظت الملكوت الا على و اتصلت باللذة العليا .\r\nترجمه : تنها ( در ميان قواى حيوان و انسان ) روح انسانى است كه ميتواند معنى را به حد و حقيقتش بدون لواحق مادى تصور كند ( يعنى صورت و حقيقت معنى را ادراك كند ) ، و آن را از افراد كثير كه در آن اشتراك دارند اخذ كند ، اين تصور بسبب قوه اى است مر روح انسانى را كه آن را عقل نظرى گويند .\r\nاين روح چون آيينه ايست و اين عقل نظرى چون جلاى آنست ، و اين معقولات در آن از فيض الهى رسم مىشود چنان كه اشباح در آيينه هاى زنگ زد و وده ، هرگاه زدودگى آن بزنگ فاسد نشده است و شغل بمادونش از شهوت و غضب و حس و تخيل عارض جلاليش نگرديده\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nاست و او را از جانب بالا باز نداشته است .\r\nپس هرگاه از اين امور روى گردانيد و رو بسوى عالم امر آورد ملكوت اعلى را مينگرد و بلذت عليا مى رسد .\r\nبيان : در اين فص مبرهن مى گردد كه روح انسانى مدرك معنى صرف و قابل اعتلاى به ملكوت اعلى و ارتقاى به لذت عليا است . صقال بالكسر زدودگى ، اسم است ( منتهى الارب ) . صقال و صيقل : مصقل زدن كارد و شمشير و مثل آن را تا روشن شود ( كنزاللغة ) . نقض : تكانيدن فرش و جامه به جهت ازاله غبار از آنست و به عبارت ديگر : فرش تكانى و گردگيرى كردن است .\r\nالطبع بالتحريك الدنس . يقال منه طبع الرجل بالكسر و طبع ايضا بمعنى كسئل . و طبع السيف أى اعلاه الصداء . ( الصحاح ) .\r\nطبع بالكسر زنگ . طبع بالتحريك گناه و عيب و هر قبيحه كه باشد و زنگ و زنگ گرفتن شمشير و جز آن . و ريمناك شدن مرد و كاهل و دون همت گرديدن او و الفعل من سمع ( منتهى الارب ) .\r\n\r\nاجنحه ملائكه\r\nپيش از اين گفتيم كه يكى از ادله بر تجرد نفس ناطقه اين است كه انسان مدرك كليات است وكليات معانى و حقايق مجرد از ماده و از توابع ماده اند لذا بهيچوجه تجزيه و تقسيم در آنها راه ندارد لاجرم مدرك آنها نيز بايد مجرد از ماده و غواشى آن باشد و گرنه لازم آيد تقسيم و تجزيه مفاهيم كليه صرفه و معانى مجرده محضه چنان كه بتفصيل بيان شده است .\r\nاين قوه بنام عقل نظرى است كه آن را قوه بينش نيز گويند . اين قوه و قوه عقل عملى كه آن را قوه كنش هم گويند براى سيمرغ جان بمنزله دو بالند كه بقول جناب متأله سبزوارى\r\n يبدوجنا جا العقل عن لاهوت \r\n يأوى لاوج القدس من ناسوت \r\n\r\n","description":"","footnote":"","page_name":" 293 ","page_number":293},
  {"content":"\r\n\r\nمرحوم سپهر در ن‌اسخ التواريخ ( ص 561 جلد حضرت رسول صلى الله عليه و آله طبع اعلى ) در رحلت پيغمبر اكرم صلى الله عليه و آله گويد : نيمشب چهارشنبه پيغمبر را در كنار قبر نهادند و از طرف پاى در آوردند . بروايتى چون على عليه السلام آن جسد مطهر را در لحد جاى داد گفت : اللهم هذا اول العدد ، و صاحب الابد ، نورك الذى قهرت به غواسق الظلم و بواسق العدم و جعلته بك و منك و اليك و عليك دالا دليلا ، روحه نسخة الاحدية فى اللاهوت ، و جسده صورة معانى الملك و الملكوت و قلبه خزانة الحى الذى لايموت طاوس الكبريا و حمام الجبروت .\r\nاين دو بال چون نيرو گيرند آدمى از حضيض ناسوت به اوج ملكوت اعلى طيران مىكند و از ملائكه اولى اجنحه مىشود بلكه بالاتر از ملك ميگردد كه ملك را نرسد اوتيت جوامع الكلم بگويد .   الْحَمْدُ لِلَّهِ فاطِرِ السَّماواتِ وَ الْأَرْضِ جاعِلِ الْمَلائِكَةِ رُسُلًا أُولِي أَجْنِحَةٍ مَثْنى وَ ثُلاثَ وَ رُباعَ يَزِيدُ فِي الْخَلْقِ ما يَشاءُ إِنَّ اللَّهَ عَلى كُلِّ شَيْءٍ قَدِيرٌ   ( سوره فاطر آيه 2 ) .\r\nمرحوم متاله سبزوارى در اول اسرار الحكم فرمايد : بدانكه آدمى را دو عقل است كه بمنزله دو بال هستند براى روحش و در اول حال در هر دو جنب بالقوه است و اگر اصلاح شوند تواند بانها باوج ملكوت پرواز كند و گرنه مثل مرغ بى پر و بال زمين گير باشد يكى عقل نظرى و ديگرى عقل عملى و اصلاح اين دو به علم و عمل باشد .\r\nمرحوم محمد حسن فاضل مراغى در جلد دوم مطلع الشمس صفحه دويست و چهل و هفت درباره مدارس ارض اقدس رضوى و خطوط و كتيبه هاى آنها آورده است كه : يكى از مدارس مدرسه ميرزا جعفر است درب آن واقع در صحن عتيق و بناى آن عالى و مزين بكاشى معرقه ممتاز ولى اين بنا رو به خرابى گذاشته بود مرحوم حاجى محمد ناصرخان ظهير الدوله در ايام حكمرانى در خراسان آن را مرمت و تجديد كردند والان كمال رونق و بهارا دارد . در توى ايوان در مدرسه\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nبر كاشى به خط سفيد هنگام مرمت نوشته اند قال سيد المرسلين و خاتم النبيين صلى الله عليه و آله و سلم اطلبوا العلم من المهد الى اللحد . و عنه عليه السلام الارواح طيور سماوية فى أقفاص الاشباح البشرية اذا التفتت بالعلم صارت ملائكة و اذا التفتت بالجهل صارت حشرات الارض . . . . انتهى .\r\nعن العسكرى عليه السلام قال قال رسول الله صلى الله عليه و آله ان العبد خرج فى طلب العلم ناداه الله عزوجل من فوق العرض مرحبا بك يا عبدى اتدرى اى منزلة تطلب واى درجة تروم تضاهى ملائكتى المقربين لتكون لهم قرينا الخبر ( ص 50 فصل الخطاب حاج كريمخان ) .\r\nفى تفسير نورالثقلين و البرهان و الصافى ( اول سورة الفاطر ) : فى تفسير على بن ابراهيم قال الصادق صلوات الله عليه : ان الملائكة لايأكلون ولايشربون ولاينكحون و انما يعيشون بنسيم العرش .\r\nفى البحار عن الاختصاص باسناده عن المعلى بن محمد رفعه الى ابى عبدالله عليه السلام قال ان الله عزوجل خلق الملائكة من نور الخبر ( اول فاطر الميزان ) .\r\nو فى نور الثقلين : فى كتاب الخصال فى احتجاج على عليه السلام على ابى بكر قال فانشدك بالله اخوك المزين بالجناحين فى الجنة يطير بهما مع الملائكة أم أخى قال بل أخوك .\r\nقال و فيه احتجاج على عليه السلام يوم الشورى على الناس نشدتكم بالله هل فيكم احدله أخل مثل أخى جعفر المزين بالجناحين فى الجنة يحل فيها حيث يشاء غيرى قالوا اللهم لا .\r\nو فى التفسير المذكور ايضا : عن ثابت بن ابى صفية قال قال على بن الحسين عليه السلام رحم الله العباس يعنى ابن على فلقد آثار ابى و فدى أبى بنفسه قطعت يداه فابدله الله بهما جناحين يطير بهما مع الملائكة فى الجنة كما جعل لجعفر بن ابى طالب . الحديث .\r\nو الروايات فى فضل المؤمن على الملائكة تشير الى دقائق و فى\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nالكافى عن ابى جعفر عليه السلام عن اميرالمؤمنين عليه السلام فى حديث ما خلق الله عزوجل خلقا اكرم على الله عزوجل من مؤمن لان الملائكة خدام المؤمنين ( ص 148 فصل الخطاب ) .\r\nو فى الكافى عن ابى عبدالله عليه السلام قال قال رسول الله صلى الله عليه و آله من سلك طريقا يطلب فيه علما سلك الله به طريقا الى الجنة و ان الملائكة لتضع اجنحتها لطالب العلم رضا به . الخ ( ص 42 ج 1 ) من الوافى ) .\r\nفى البحار قال اميرالمؤمنين عليه السلام لاكنزانفع من العلم الى قوله عليه السلام : يرفع لله به أقواما يجعلهم فى الخير أئمة يقتدى بهم ترمق اعمالهم و تقتبس آثار هم و ترغب الملائكه فى خلتهم يمسحون باجنحتهم فى صلوتهم لان العلم حيوة القلوب و نور الابصار من العمى و قوة الابدان من الضعف . الحديث ( ص 12 فصل الخطاب ) .\r\nو عن البصائر عن السيارى عن عبدالله بن ابى عبدالله الفارسى و غيره رفعوه الى ابى عبدالله عليه السلام : قال ان الكروبين قوم من شيعتنا من الخلق الاول جعلهم الله خلف العرش لوقسم نور واحد منهم على أهل الارض لكفاهم . ثم قال : ان موسى عليه السلام له أن سئل ربه ماسأل امرواحدا من الكروبيين فتجلى للجبل فجعله دكا ( الميزان اول سوره الفاطر ) .\r\nفى تفسير الفخر الرازى فى قوله تعالى اولى أجنحة : قال قوم فيه ان الجناح اشارة الى الجهة و بيانه هو ان الله تعالى ليس فوقه شى و كل شى فهو تحت قدرته و نعمته و الملائكة لهم وجه الى الله يأخذون منه نعمه و يعطون من دونهم مما أخذه باذن الله كما قال تعالى نزل به الروح الامين على قلبك و قوله علمه شديد القوى و قال تعالى فى حقهم فالمدبرات أمرا فهما جناحان و فيهم من يفعل من الخير بواسطة و فيهم من يفعله لابواسطة فالفاعل بواسطة فيه ثلاث جهات و منهم من له اربع جهات و اكثر .\r\nو قال النيشابورى فى تفسيره : قال الحكيم الجناحان اشارة الى\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nجهتين جهة الاخذ من الله وجهة الاعطاء لمن دونهم باذن الله كقوله نزل به الروح الامين على قلبك علمه شديد القوى فالمدبرات أمراومنهم من يفعل بواسطة فلهم ثلاث جهات أواكثر على حسب الواسائط .\r\nو قال العارف محيى الدين العربى فى تفسيره : جاعل الملائكة رسلا اولى أجنحة عن جهات التأثير الكائنة فى الملكوت السماوية والارضية بالاجنحة جعلها الله رسلا مرسلة الى انبياء بالوحى و الى الاولياء بالالهام و الى غير هم من الاشخاص الانسانية و سائر الاشياء بتصريف الامور و تدميرها فما يصل بتأثير هم الى ما يتأثر منه فهو جناح فكل جهة تأثير جناح مثلا ان العاقلتين العملية ( كان الاصل : العلمية ) و النظرية جناحان للنفس الانسانيه ، و المدركة و المحركة الباعثة و المحركة الفاعلة ثلاثة اجنحة للنفس الحيوانية ، و الغاذية و النامية و المولده و المصورة اربعة أجنحة للنفس النباتية و الاتنحصر اجنتحهم فى العدد بل لهم بحسب تنوعات التأثيرات أجنحة و لهذا حكى رسول الله صلى الله عليه و آله انه رأى جبرئيل عليه السلام ليلة المعراج وله ستمائة جناح و اشار الى كثرتها بقوله تعالى يزيد فى الخلق ما يشاء .\r\nو قال صاحب عرائس البيان : جعل للملائكة أجنحة المعرفة على مراتب المقامات فضل بعضه‌م على بعض فى ذلك بقوله مثنى و ثلاث و رباع . و للارواح القدسية اجنحة منها جناح المعرفة و منها جناح التوحيد و منها جناح المحبة و منها جناح الشوق فبجناح المعرفة تطير الى عالم الصفات و بجناح التوحيد تطير الى عالم بالذات و بجناح المحبة تطير الى المشاهدة و بجناح الشوق تطير الى الوصال .\r\nقال قال جعفر اجنحة المؤمنين اربعة اجنحة التوحيد و اجنحة الايمان و اجنحة المعرفة و اجنحة الاسلام و الموحد يطير باجنحة التوحيد الى الجبروت و المؤمن يطير باجنحة الايمان الى المشاهدة و العارف يطير باجنحة المعرفة الى الملكوت والمسلم يطير باجنحة الاسلام الى الجنان .\r\nو قال : قيل الاجنحة اربعة أجنحة التعظيم و اجنحة التفريد\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nواجنحة الحيوة و اجنحة الحياء فأجنحة التعظيم للمقربين و اجنحة التفريد للروحانيين و أجنحة الحيوة للوالهين و اجنحة الحياء للواصلين . قال الجنيد الحمدلله الذى جعل ما انعم على عباده من انواع نعمه دليلاها و يا الى معرفته .\r\nثم بين سبحانه انه بفضله يزيد فى حالات العارفين و معاملات المحبين و حسن العاشقين و المعشوقين بقوله يزيد فى الخلق مايشاء يزيد فى قلوب العارفين المعرفة و فى قلوب المحبين المحبة و فى قلوب المشتاقين الشوق و فى قلوب العاشقين العشق و فى قلوب المريدين الارادة و فى ابدان الصديقين قوة العبادة و صفاء والمعاملة و فى وجوه المستحسنين الحسن و فى حلوق الروحانيين حسن الصوت .\r\nو فى تفسير الميزان للاستاذ العلامة الطباطبائى مدظله العالى : الاجنحة جمع جناح و هو من الطائر بمنزلة اليد من الانسان يتوسل به الى الصعود الى الجو و النزول منه والانتقال من مكان الى مكان بالطيران . فوجود الملك مجهز بما يفعل به نظير ما يفعله الطائر بجناحه فينتقل به من السماء الى الارض بأمرالله و يعرج به منها اليها و من أى موضع الى أى موضع . و قد سماه القرآن جناحا و لايستوجب ذلك الاترتب الغاية المطلوبة من الجناح عليه و اما كونه من سنخ جناح غالب الطير ذاريش و زغب فلايستوجبه مجرد اطلاق اللفظ كما لم يستوجبه فى نظائره كألفاظ العرش و الكرسى واللوح و القلم و غيرها . انتهى .\r\nو فى تفسير ابى السعود : قوله تعالى مثنى و ثلاث و رباع صفات لاجنحة اى ذوى اجنحة متعددة فى العدد حسب تفاوت مالهم من المراتب ينزلون بها و يعرجون أويسرعون بها الى أن قال : يزيد فى الخلق مايشاء .\r\nاين آيت كريمه و روايات شريفه را كه نمونه اى از آيات و روايات ديگر در بيان مقام شامخ انسانى است ، بدين جهت آوردم تا بدانى كه چون انسان ، دو بال علم و عمل را بپروراند و آهنگ عالم بالا\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nكند برتر از ملائكه مقربين گردد ، و از كروبيان فراتر قدم نهد . رزقنا الله المتعالى و اياكم القرب منه .\r\nو تا بدانى كه اطلاق جناح براى ملك ، محمول به معنى مطابقى بال و پرى كه در پرندگان است نيست . بلكه بال پرندگان مثالى و ظلى از اجنحه اى كه براى ملائكه اند مى باشد ك‌ه صورتى در زير دارد آنچه در بالاستى .\r\nاين اجنحه در حقيقت قوائى است كه هر يك از آن جواهر مجرده نوريه به حسب مقام و مرتبه خود دارا است . و همين قوى درگاه تمثل براى انسان به صورت اجنحه متمثل مى شوند .\r\nو تعدد و كثرت اجنحه قوى در حقيقت راجع به جهات مختلفه قوايل است چه آنها مجردند ، بلكه تعدد اسامى آنها به تعدد قوابل و جهات مختلفه در قوابل است .\r\nشيخ اجل ابن سينا را رساله اى است در نبوت در آن رساله گويد : سميت الملائكه باسامى مختلفة لاجل معانى مختلفة و الجملة واحدة غير متجزئة بذاتها الابالعرض من أجل تجزى القابل . اين گفتار شيخ بسيار بلند است . بدين حقيقت باب مدينة علم اميرالمؤمنين على عليه السلام در يكى از خطبه هايش كه در بحار مرحوم مجلسى منقول است اشارتى فرمود كه لما اراد الله أن ينشى المخلوقات أقام الخلائق فى صورة واحدة قبل خلق الارض والسموات ( ج 2 من المبين منقولا عن البحار ) .\r\nو قال ابو جعفر عليه السلام ان الله عزوجل خلق اسرافيل و جبرائيل و ميكائيل من تسبيحة واحدة و جعل لهم السمع و البصر وجودة العقل و سرعة الفهم .\r\nو در فص 57 نيز بحث از ملائكه خواهد آمد . عارف رومى در مثنوى گويد :\r\n منبسط بوديم و يك گوهر همه \r\n بى سر و بى پا بديم آن سر همه \r\n\r\n","description":"","footnote":"","page_name":" 299 ","page_number":299},
  {"content":"\r\n\r\n يك گهر بوديم همچون آفتاب \r\n بى گره بوديم و صافى همچو آب \r\n چون به صورت آمد آن نور سره \r\n شد عدد چون سايه هاى كنگره \r\n كنگره ويران كنيد از منجنيق \r\n تا رود فرق از ميان اين فريق \r\nآن قوه كه عقل نظرى است بايينه تشبيه شده است كه بتعبير ميرسيد شريف در اول رساله كبرى منطق : بدانكه آدمى را قوتى است دراكه كه منتقش گردد در وى صور اشياء چنانچه در آينه لكن در آينه حاصل نميشود مگر صور محسوسات و در قوه مدركه انسانى حاصل شود صور محسوسات و معقولات . و بدان كه آئينه هر چه بزرگتر مىشود و وسعت بهم مى رساند ، صورتها بهتر و بيشتر در او منعكس مى گردند فافهم و تبصر .\r\nنكته اى بسيار قابل توجه و عنايت اينكه عقل نظرى به صقال آيينه روح انسانى تعبير شده است چه جان آدمى بفرا گرفتن معارف و حقائق مجرده جلا و صفا مى يابد و چون انوار علوم بر آن بتابد زنگ جهل را از آن ميزدايد و چشم جهان را بنور علم روشن ميگرداند و در مباحث گذشته دانستى كه علم چشم جان مىشود و معقول عين عاقل ميگردد .\r\nثقة الاسلام كلينى در كتاب فضل علم اصول كافى روايت كرده است كه : قال رسول الله صلى الله عليه و آله و سلم تذكروا و تلاقوا و تحدثوا فان الحديث جلاء للقلوب ان القلوب لترين كما يرين السيف و جلاؤها الحديث ( ص 32 ج 1 كافى معرب ) .\r\nو ديگر اينكه مانع از عروج و توجه روح انسانى را بملكوت اعلى و انتقاش و نيل او را بمعقولات كه فيوضات الهيه است به دو چيز گفته است : يكى بزنگ گرفتن ، و ديگر شغل و نظرش بامور حيوانى\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nكه تا اين دو آفت براى او است از روبجانب بالا داشتن محروم است .\r\n شاه تركان سخن مدعيان مى شنود \r\n شرمى از مظلمه خون سياووشش باد \r\n( حافظ )\r\nچون از قيود حيوانى رهايى يافت و كشور خويش را امن كرده است . انگاه نفس مطمئنه ميگردد و مخاطب بخطاب يا ايتها النفس المطمئنة ارجعى الى ربك راضية م‌رضية فادخلى فى عبادى و ادخلى جنتى ميگردد ، و آن لذت روحانى را كه در آن هنگام مى يابد بقلم و بيانى وصف نميشود .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\n\r\nفص 51 [ در بيان خواص روح قدسى است 
  ]\r\nالروح القدسية لاتشغلها جهة تحت عن جهة فوق . و مايستغرق ( ولا يس‌تغرق خ ل ) الحس الظاهر حسها الباطن . و يتعدى ( و قديتعدى خ ل ) تأثيرها عن بدنها الى أجسام العالم و ما فيه . و تقبل المعقولات من الروح الملكية بلاتعليم من الناس .\r\nترجمه : روح قدسى را سوى پايين از سوى بالا باز نميدارد . و حس آشكار حس پنهانش را فرا نمى گيرد . و تأثيرش از بدنش باجسام عالم و بانچه در وى است تجاوز مىكند . و معقولات را از روح ملكى بدون تعليم آدمى مى پذيرد .\r\n\r\nدر خواص روح قدسى\r\nبيان : اين فص در خواص روحى قدسى است . مقصود در اين فص و فص بعدى اين است كه انسان بمقامى ميرسد كه مظهر اسم شريف يا من لايشغاه شأن عن شأن مىشود چنان كه در آخر فص بعد به اين نكته تصريح مىكند و آن انسانى است كه داراى روح قدسى است . كه حائز سفر چهارم از اسفار اربعه يعنى خود كامل و مكمل بندگان خدا و قلب عالم امكان و امام كل است .\r\nو اسلوب بحث در چند فص گذشته تا اين فص بدين منوال است كه چون از مرتبه نازل بسوى كامل سفر كنيم مى بينيم كه هر مرتبه واجد كمالات مرتبه مادون خود است با اضافه لذا هر مرتبه عالى\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nحدود مرتبه دانى را ترك مى گويد اگر چه كمال او را دار است چنان كه معدن را با مادونش قياس كنيم و نبات را با معدن و حيوان را با نبات و انسان را با حيوان و طبقات انسان را بحسب اختلاف درجاتشان با يكديگر اين معنى به خوبى معلوم ميگردد . در فصوص گذشته از قواى نباتى و حيوانى سخن رانده شد در فص قبل درباره خاصيت روح انسانى بود كه او فقط ميتوانست مدرك معنى صرف باشد ولى اين خاصيت براى نفس ناطقه بطور عموم بود و در اين فص راجع به يك قسم خاص آن است كه واجد مقام شامخ روح قدسى است .\r\nصاحب فصوص در فص سى و سه و اين فص و فص بعدى و فص پنجاه و هفتم در خواص روح قدسى سخن رانده است . چنان كه تذكر داده ايم عمده نظر در اين فص اين است كه روح قدسى مظهر اسم شريف يا من لايشغله شأن عن شأن است كه توجه به جهت عالم مادون را از نظر بعالم ما فوق باز نميدارد و چنان كه تفصيل و بيان آن در شرح اسفار اربعه دانسته مىشود كه گفته است « الروح القدسية الى قوله : الباطن » .\r\nو مرادش از « يتعدى تأثيرها الخ » همان است كه در فص سى و سه گفته است كه ماده كائنات مطيع روح قدسى نبى است .\r\nو مرادش از « تقبل المعقولات الخ » نيز همانست كه در فص مذكور گفته است كه در روح قدسى حقايق لوح محفوظ منتقش مىشود و از آنچه كه من جانب الله است بخلق مىرساند . و اين معنى همانست كه مى گوييم علم سفراى الهى لدنى است ، حافظ فرمايد :\r\n نگار من كه بمكتب نرفت و خط ننوشت \r\n بغمزه مسئله آموز صد مدرس شد \r\nبدانكه اين روح قدسى روح انسان كامل است و اين روح است كه از آن تعبير بجام جهان نما ميكنند اگر چه :\r\n\r\n","description":"","footnote":"","page_name":" 303 ","page_number":303},
  {"content":"\r\n\r\n رو ديده بدست آر كه هر ذره خاك \r\n جامى است جهان نماى چون درنگرى \r\nولى انسان كامل جام جهان نماى بزرگ و آيينه گيتى نماى اعظم است چه موجودات بر وى ختم مىشود و او ختم موجودات است كه خليفة الله و قطب عالم امكان است كه بزرگ تر از او در ما سوى الله نبود و از ملك تا ملكوت همه مراتب اين انسان كامل است و هيچ عصرى عالم خالى از وى نبود و بيش از يكى نباشد .\r\nقال الشيخ المتاله الصمدانى ابن سينا قده فى المبدأ و المعاد ( كما فى ص 225 من رسالة القضا و القدر لصدر المتالهين قده ) : كمال العالم الكونى أن يحدث منه انسان و سائر الحيوانات والنباتات يحدث اما لاجله و اما لئلايضيع المادة كما أن البناء يستعمل الخشب فى غرضه فما فضل لايضيعه بل يتخذه قسيا و خلالا و غير ذلك و غاية كمال الانسان أن يحصل لقوته النظرية العقل المستفاد و لقوته العملية العدالة و هيهنا يتختم الشرف فى عالم المواد . انتهى كلامه .\r\nبدانكه انسان در حقيقت هر كارى را براى تحصيل كمال خود يعنى تكميل ذات خود انجام مىدهد و در مادى و معنوى مطلقا خويشتن را ميخواهد و در واقع بسوى اسماء الله تعالى سفر مىكند بلكه همه عاشق ذات حق جل و علايند و طالب اسما و صفات اويند چه اگر طلب غنى كنند غنى يكى از صفات حق و غنى يكى از اسماء حق است و همچنين اگر عاشق بقايند بقا صفت حق و باقى اسم حق است و اگر خواهان فردانيتند فرد از اسماء الله است و همچنين در ديگر اسماء شريفه\r\n چندين هزار ذره سراسيمه ميدوند \r\n در آفتاب و غافل از اين كافتاب چيست \r\n( حافظ )\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nاگر چه كمال در استشعار و علم بعلم است كه نخستين علم بسيط است و اين علم مركب و تفاضل مردم در قسم دوم آشكار گردد چنان كه تفصيل آن در فص بيستم گذشت .\r\nعلم شريف عرفان و اخلاق و حكمت متعاليه شرح درجات نفس قدسى انسانى است و هر بخردى خواهان است كه بمراتب انسان كامل آشنا شود زيرا كه در حقيقت طالب شرح مقامات خود است چه انسان كامل امام است و امام پيشوا و سرمشق است و دمبدم به ديگران خطاب مىكند كه مرا ببينيد و بسوى من ترقى كنيد و سير در آن منازل عروجى و صعودى اگر براى انسان نمى بود خطاب صحيح نبود و آدمى از ارسال رسل و پيشوايى ائمه چه ميخواست اگر چه مقام و منصب محفوظ است نبينى كه امام حسن مجتبى عليه السلام درباره پدر بزرگوارش على اميرالمؤمنين عليه السلام فرمود : والله لقد قبض فيكم الليلة رجل ما سبقه الاولون الا بفضل النب‌وة ولايدركه الاخرون ( مروج الذهب للمسعودى ) .\r\nو امام صادق عليه السلام فرمود : ادنى معرفة الامام انه عدل النبى الا درجة النبوة ، الحديث ( تفسير برهان ج 1 ص 367 سوره اعراف قوله تعالى و لماجاء موسى لميقاتنا و كلمه ربه قال رب ارنى انظر اليك الاية ) .\r\nاكنون روا است كه اشارتى بسفرهاى روحانى انسان شود تا صاحب روح قدسى مأمور بتبليغ رسالت و تكميل خلق از ديگران ممتاز گردد و هر كسى حد و قدر وجودى خود را بداند و خويشتن را با معيار حق و ميزان قسط و ترازوى انسان سنج كه وجود انسان كامل است بسنجد .\r\n\r\nاسفار اربعة\r\nبدانكه سفر پشت بشهرى و روبشهر ديگر كردن است يعنى از موطنى يا موقفى حركت كردن و بسوى مقصد بطى مراحل و قطع\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nمنازل روى آوردن است . و آن يا صورى است كه سفر جسمانى است كه از جايى بجايى رفتن است و مستغنى از بيان است و يا سفر معنوى است كه اكنون در صدد بيان آنيم و آن بحسب اعتبار ارباب شهود بر چهار قسم است و بوجوه گوناگون مطابق اقتضاى موضوعات و اغراض مختلف در كتب اهل فن بيان شده است و همه درست گفته اند :\r\nالاول السفر من الخلق الى الحق يعنى اول سفر از خلق است بسوى حق به رفع حجب ظلمانى و نورانى كه بين سالك و بين حقيقتش كه از لا و ابدابا او است مىباشد . و روا است كه گويى ترقى از مقام ن‌فس است در مقام قلب ، و از مقام قلب است در مقام روح و از مقام روح است به مقصد اقصى و بهجت كبرى و اين مقام جنت مزلفه براى متقين است و از لفت الجنة للمتقين يعنى متقين از ادناس مقام نفس كه حجب ظلمانيه اند ، و متقين از انوار قلب و اضواء مقام روح كه حجب نورانيه اند زيرا كه مقامات كليه انسان اين سه اند و آنچه گفته شد كه بين عبد و رب هزار حجاب است برگشت به اين سه مقامات كليه مىكند ، پس چون سالك بر اثر رفع آن حجب به مقصود رسيد جمال حق را مشاهده مىكند و ذات خودش را در خلق فانى مى بيند سلطان فاينما تولوافثم و جه الله در او ظهور مىكند . و چون سالك ذاتش را در حق تعالى فانى كرده است سفر اولش منتهى شد و وجودش وجود حقانى مىشود و او را محو عارض مىشود و شطح از او صادر مىشود و ديگران در حق او ناپسند گويند\r\n زاهد ظاهر پرست از حال ما آگاه نيست \r\n در حق ما هر چه گويد جاى هيچ اكراه نيست \r\nتا چون عناية الهيه دريابدش محوش زائل گردد و صحو شاملش شود كه اقرار بذنبش و عبوديتش مىكند پس از آنكه اظهار بر بوبيت كرده بود عارف بسطامى گفته است : الهى ان قلت يوما سبحانى ما أعظم شأنى فأنا اليوم كافر مجوسى فأقطع زنارى و أقول اشهدان لااله الا الله\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nو اشهد ان محمدا رسول الله .\r\nالثانى : السفر من الحق الى الحق بال‌حق چون سفر اول بانتها رسيد سالك شروع به سفر ثانى مىكند و اين سفر از حق بسوى حق به حق است . و مقصود از به حق اين است كه سالك در سفر اول ولى گرديد و وجودش وجود حقانى شد لذا در سفر اول قيد به حق نبود كه فقط سفر من الخلق الى الحق بود ولى چون در سفر اول وجود حقانى كسب كرده است در اسفار ثلاثه بعد از آن مقيد بقيد حق شده است . در اين سفر سلوك از موقف ذات شروع مىشود بسوى كمالات واجبيه يكى پس از ديگرى تا اينكه جميع آن كمالات را مشاهده كند و همه اسما را بداند جز اسماء مستأثره در نزد حق را پس سالك در اين مقام ولى تام گردد و ذاتش و صفاتش و افعالش در ذات حق و صفاتش و افعالش فانى مىشود پس به حق ميشنود و به وى مى بيند و به وى ميرود و به وى ميگيرد و حمله مىكند .\r\nاز مقامات هفتگانه سالك كه مقام نفس ، مقام قلب ، مقام عقل ، مقام روح ، مقام سر ، مقام خفى ، و مقام اخفى است مقام سر فناء ذات سالك در ذات بارى و خفاء فناء صفات و افعال وى در صفات و افعال بارى و أخفى فناء فنائيت او است و بعبارت أخرى سر فناء در ذات است كه منتهاى سفر اول و مبدأ سفر ثانى است . و خفاء فناء در الوهيت است كه مقام اسماء و صفاتست لااله الا الله وحده وحده وحده . و أخفى فناء از آن دو فناء است پس دائره ء ولايت تمام ميگردد و سفر ثانى منتهى مىشود و فنايش منقطع ميگردد و شروع در سفر سوم مىكند .\r\nالثالث : السفر من الحق الى الخلق بالحق . مقصود از بالحق همانست كه در سفر دوم گفته ايم سالك در اين سفر از اين موقوف كه من الحق است در مراتب افعال سلوك مىكند و محوش زائل مىشود و صحو تام برايش حاصل ميگردد و ببقاء الله باقى ميماند و در عوالم جبروت و ملكوت و ناسوت سفر مىكند و همه عوالم را به اعيان و لوازمشان مشاهده مىكند . و برايش حظى از نبوت حاصل ميگردد\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nبنابراين معارفى از ذات حق و صفاتش و افعالش خبر مىدهد و نبى ناميده نميشود و احكام و شرايع را از نبى مطلق مى گيرد و تابع وى است و در اين هنگام سفر ثالثش به پايان ميرسد و شروع در سفر چهارم مىكند .\r\nالرابع : السفر من الخلق الى الخلق بالحق . سالك در اين سفر خلائق و آثار و لوازمشان را مشاهده مىكند و منافع و مضارشان را در عاجل و آجل يعنى دنيا و آخرت ميداند و رجوعشان را الى الله و كيفيت رجوعشان را و آنچه كه سائق و قائد و مخزيشان است و آنچه كه مانع و عائق و داعيشان است ميداند پس نبى مىباشد بنبوت تشريع و نبى ناميده مىشود چه از بقايشان و مضار و منافعشان و از آنچه كه سعادتشان بدانست و از آنچه كه شقاوتشان بدانست خبر مىدهد و در همه اين امور بالحق است زيرا كه وجودش حقانى است و التفاتش بخلق او را از توجه به حق باز نميدارد . اين است اسفار اربعه پس ظاهر شد كه سفر اول و سوم متقابلند زيرا كه در مبدأ و منتهى متعا كسند و سوم بالحق است نه اول . و هم ظاهر شد كه سفر دوم و چهارم از جهتى متقابلند چه اختلاف در مبدأ و منتهى دارند و اشتراك در بالحق .\r\nبدانكه آنچه در اسفار اربعه آورديم بيان عارف بزرگوار جناب ميرزا محمد رضاى قمشه اى است كه در حاشيه چاپ اول شرح الشواهد الربوبية حكيم متاله مولاصدرا ص 394 ، و در حاشيه جلد اول اسفار طبع ثانى ص 13 بطبع رسيده است .\r\nجناب صدرالمتالهين از اسفار مذكور در اول اسفار اينچنين تعبير كرده است :\r\n1 السفر من الخلق الى الحق .\r\n2 السفر بالحق فى الحق .\r\n3 السفر من الحق الى الخلق بالحق .\r\n4 السفر بالحق فى الخلق .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nدر سفر اول و سوم تعبير هر دو يكى است و مال تعبيرشان در دوم و چهارم نيز يكى است زيرا فى الحق كه در سفر دوم بتعبير جناب صدرالمتالهين است همان سفر من الحق الى الحق است كه سير در اسما و صفات الهى است . و فى الخلق كه در سفر چهارم بتعبير آن جناب است همان من الخلق الى الخلق بتعبير مرحوم قمشه اى است .\r\nعارف نامور فخر الدين عراقى در لمعات و همچنين عارف بزرگوار عزيز الدين نسفى در مؤلفاتش از انسان كامل و مقصد اقصى و زبدة الحقائق كه مختصر مبدأ و معاد او است . سلوك را كه عبارت أخرى سفر است به دو قسم گفته اند يكى سير الى الله و يكى سير فى الله .\r\nنسفى در انسان كامل ( ص 84 ) گويد : پيش از ما مشايخ در سلوك كتاب بسيار جمع كرده اند و در جمله اين گفته اند كه سلوك سير الى الله و س‌ير فى الله است و اين بيچاره در چند رساله اين چنين هم گفته است كه سلوك سير الى الله و سير فى الله است .\r\nدر زبدة الحقائق گويد : سلوك عبارت از سير الى الله و سير فى الله است سير الى الله نهايت دارد اما سير فى الله نهايت ندارد يعنى سلوك عبارت از رفتن است از اقوال و افعال و اخلاق بد باقوال و افعال و اخلاق نيك و از هستى خود بهستى خداى چون سالك بر اقوال و افعال و اخلاق نيك ملازمت نمايد انوار معارف بر وى ظاهر گردد و حقائق اشياء كماهى بر وى منكشف شود و از هستى خود بميرد و بهستى خداى زنده گردد ( ص 239 مجموعه يا شرح اشعة اللمعات جامى و چندين رساله ديگر ) . جز اينكه نسفى در همه مؤلفاتش اين نحوه تقسيم به دو قسم سلوك را به مشرب اهل عرفان طورى دانسته است و بمشرب اهل وحدت طورى و در رساله مقصد اقصى گويد بدانكه :\r\nمعنى سلوك سير است و سير بر دو قسم است سير الى الله و سير فى الله سير الى الله نهايت دارد اما سير فى الله نهايت ندارد اهل عرفان ميگويند كه سير الى الله عبارت از آنست كه سالك چندان سير كند كه خداى را بشناسد چون خداى را شناخت سير الى الله تمام شد اكنون\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nابتداء سير فى الله باشد و سير فى الله عبارت از آنست كه سالك بعد از شناخت خداى چندانى ديگر سير كند كه تمام صفات و اسامى و افعال خداى را دريابد و علم و حكمت خداى را بداند و صفات و اسامى خداى و علم و حكمت خداى بسيار است بلكه نهايت ندارد اگر چه نهايت ندارد تا زنده باشد در اين كار باشد\r\n از صفات تو آنچه حص‌ه ما است \r\n كمتر از قطره اى ز صد دريا است \r\nاين بود سخن اهل عرفان در بيان سلوك . و اهل وحدت مى گويند كه سير الى الله عبارت از آنست كه سالك چندان سير كند كه بيقين بداند كه وجود يكى بيش نيست و آن وجود خدايست تعالى و تقدس و به غير از وجود خداى وجودى ديگر نيست سير الى الله تمام شد اكنون ابتداء سير فى الله است و سير فى الله عبارت از آنست كه سالك بعد از آنكه دانست كه وجود يكى بيش نيست و آن وجود خداى است چندان ديگر سير كند كه تمامت جواهر اشياء را و تمامت حكمتهاى جواهر اشيا را كما هى بداند و ببيند . ( ص 144 مجموعه مطبوع با شرح لمعات جامى ) .\r\nبا دقت در كلام نسفى معلوم مىشود كه اسفار را به دو قسم دانستن در حقيقت تلخيص اسفار اربعه به دو سفر است و در واقع تنافى بين أقوال نيست .\r\nبدانكه بحث اسفار از عارفين بالله است و لب بيان آن و أصل توجيه آن چنانست كه گفته ايم . چون از مقام شامخ عرفان كه معرفة النفس و در حقيقت معرفة الله است تنزل كنيم و بعلم شريف فلسفه بنگريم مى بينيم كه حكماى الهى نيز مباحث عقليه حكمت متعال‌يه را بسبك اسفار اربعه عرفان بر چهار سفر ترتيب داده اند . و ما بيان آن را به ترجمه تقرير عالى مرحوم ميرزا رضاى قمشه اى سابق الذكر مى پردازيم :\r\nفلاسفه شامخ و حكماى راسخ در آفاق و انفس نظر مى كنند و\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nآياتش را در آنها ظاهر و راياتش را از آنها با هر مى بينند پس به آثار قدرتش بر وجوب وجودش و ذاتش استدلال مى كنند ، و بانوار حكمتش بر تقدس اسماء و صفاتش استشهاد مى كنند . زيرا كه وجود سماوات وارض و امكان و حركاتشان دلائل انيت او است ، و اتقان و انتظام آنها شواهد معرفت و ربوبيت او است و به اين طريقه در كتاب مبين بقول خداوند عزاسمه اشاره شد سنريهم آياتنا فى الافاق و فى أنفسهم حتى يتبين لهم انه الحق ( آخر فصلت ) .\r\nو در اين هنگام برايشان روشن مى گردد كه حق فقط او است بحيثى كه كل وجود و كمال وجور را مستهلك در وجود و كمالات وجود او مى بيند بلكه كل وجود و كمال را لمعه اى از لمعات نورش و جلوه اى از جلوات ظهورش مى بيند و اين سفر اول از اسفار اربعه عقليه است بازاء سفر اول اهل سلوك از اهل الله كه من الخلق الى الحق است .\r\nسپس بوجود نظر مى كنند و در نفس حقيقتش تأمل مى كنند پس برايشان روشن ميگردد كه او واجب بذاته و لذاته است ، و بوجوب ذاتش بر بساطت و وحدانيت و علم و قدرت و حيات و اراده و سمع و بصر و كلام و سائر اوصاف كمالش و نعوت جمال و جلالش ، و بر اينكه همه آنها عين شئون ذاتش است استدلال مى كنند پس احديتش ظاهر مىشود و با حديتش صمديتش ظاهر مىشود و بصمديتش ظاه‌ر مىشود كه كل اشياء بنحو اتم و اعلى است و اين سفر دوم از اسفار اربعه عقليه است بازاء سطر دوم اهل الله كه من الحق الى الحق بالحق است .\r\nسپس در تجود و عنايت و احديت او نظر مى كنند پس وحدانيت فعلش و كيفيت صدور كثرت از بارى تعالى و ترتيب آنها تا انتظام سلاسل عقول و نفوس برايشان كشف مى گردد و در عوالم جبروت و ملكوت اعلى و اسفر تابعالم ملك و ناسوت منتهى گردد تامل ميكنند أولم يكف بربك انه على كل شى شهيد ( آخر فصلت ) و اين سفر سوم\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nاز اسفار اربعه عقليه است بازاء سفر سوم سالكين الى الله كه من الحق الى الخلق بالحق است .\r\nسپس در خلق سماوات و ارض نظر مى كنند و رجوع آنها را الى الله تعالى ميدانند و مضار و منافع آنها را و به آنچه موجب سعادت و شقاوت آنها در دنيا و آخرت است آشنا ميشوند پس معاش و معاد آنها را مى دانند و از مفاسد نهى مى كنند و بمصالح امر و در امر آخرت مى نگرند و آنچه كه در آن از جنت و نار و ثواب و عقاب و صراط و حساب و ميزان و نظائر كتب و تجسم اعمال و بالجمله آنچه را كه انبيا آورده اند و رسل بدانها خبر داده اند صلوات الله و سلامه عليهم اجمعين ميدانند اين است سفر چهارم از اسفار اربعه عقليه بازاء سفر چهارم اهل الله كه من الخلق الى الخلق بالحق است .\r\nتبصره : قيصرى در شرح فص آدمى فصوص الحكم ( ص 73 ط 1 ) ، و در شرح فص نوحى ( ص 146 و ص 147 ) و در فص هودى ص 249 ، در اسفار و سير و سلوك بحث كرده است و در اواخر فص نوحى كه درباره قطب و كمل بحث مىكند ، از آن استفاده مى گردد ك‌ه كسانى از حق به خلق براى تكميل نفوس ، سفر چهارم مى كنند اشرف از كسانى اند كه در سفر سوم متوقف شدند و حق هم همين است .\r\nما در اين فص به همين قدر اكتفا مى كنيم و خواننده اين كتاب بداند كه مطالب اين فص و فص سى و سوم و فص بعدى و فص پنجاه و هفتم مكمل يكديگرند و اميد است كه در فصوص آتيه از جانب فياض على الاطلاق فيوضاتى افاضه شود . و الحمد لله رب العالمين .\r\n\r\n","description":"","footnote":"","page_name":" 312 ","page_number":312},
  {"content":"\r\n\r\n\r\nفص 52 [ در بيان بعضى از احوال ارواح ضعيف عامى است 
  ]\r\nالارواح العامية الضعيفة اذا مالت الى الباطن غابت عن الظاهر ، و اذا مالت الى الظاهر غابت عن الباطن ، و اذا ركنت من الظاهر الى مشعر غابت عن الاخر ، و اذا جنحت ( و اذا احتجبت خ ) من الباطن الى قوة غابت عن أخرى . فلذلك البصر يختل بالسمع ، و الخوف يشغل عن الشهوة و الشهوة تشغل عن الغضب ، و الفكر يصد عن الذكر و التذكر يصرف عن التفكر ، و الروح القدسية لايشغلها شأن عن شأن .\r\nترجمه : ارواح ضعيف چون به باطن ميل كنند از ظاهر غائب ميشوند . و چون به ظاهر ميل كنند از باطن غائب ميشوند و از ناحيه حس ظاهر چون اندك ميلى بمشعرى كنند از ديگرى غائب ميشوند و نيز از ناحيه حس باطن چون بقوه اى گرايند ، يا بقوه اى فروشوند از ديگرى غائب ميشوند لذا بصر بسمع مختل مى گردد و خوف از شهوت باز ميدارد و شهوت از غضب و فكر از ذكر و تذكر از تفكر و روح قدسى را شأنى باز ندارد .\r\nبيان : اين فص در بيان بعضى از احوال ارواح ضعيف عامى است . ارواح مردم عام ارواح جزئى و نفوس ناقص است كه بكمال نرسيده اند و اكثر آنها پا از حدود عالم طبع و خيال فراتر ننهاده اند و از ماده و ماديات بسوى عالم مجردات و ديار مرسلات سفر نكرده اند چنان چشم بز خارف دنيا گشوده اند كه از معارف عقبى محروم مانده اند ، و در قيود حظوظ فانى نفسانى چنان پابند شده اند كه از حقائق ابدى\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nروحانى باز مانده اند و بتعبير قرآن كريم ذلك مبلغهم من العلم ولى نفوس قويه كسانى هستند كه حق تعالى درباره آنها فرمود : رجال لاتلهيهم تجارة ولابيع عن ذكر الله .\r\n گام بره چون زنى كه در پى كامى \r\n پاى تو چوبين و راه چپچله باشد \r\n روح كه قدسى نگشت و نفس كه ناطق \r\n روح بخارى و نفس سائله باشد \r\n( متأله سبزوارى ) سعه وجودى و حيطه اقتدار ارواح عامى بسيار اندك است و چندان ضعفشان قوت دارد كه شكار هواى نفس ميگردند .\r\nدر فصوص گذشته دانستى كه نفس ناطقه به مثل چون درختى است كه قواى ظاهر و باطن شاخه هاى وى و هم همه اعمال و خدمه و شبكه صيد اويند . ارواح مردم عام چون ضعيفند اشتغال ببعضى از اين قوى آنها را از توجه بقواى ديگر باز ميدارد لذا همين كه به باطن روى آوردند از نظر ظاهر باز ميمانند و يا چون به ظاهر روى آورند از توجه به باطن ميمانند . و هرگاه اندك التفاتى بيكى از مشاعر ظاهرى كنند از ديگر مشاعر و ادراكات آنها باز ميمانند و همچنين هرگاه به يكى از قواى باطن فرو روند از قواى ديگر غافل ميشوند . لذا بدين از شنيدن ، و به بيم از شهوت ، و به شهوت از غضب ، و بفكر از ذكر ، و به تذكر از تفكر باز ميمانند . ولى روح قدسى را شأنى از شأنى باز نميدارد كه مظهر اسم شريف يا من لايشغله شأن عن شأن گرديده است . نه توجه به باطن او را از ظاهر باز ميدارد و نه نظر به ظاهر از باطن چه از ملك تا ملكوتش حجاب نبود . در ركوعش با اينكه مستغرق درياى نور حضور و اقبال است و فانى در عظمت و جلال الهى است بسائل خاتم بخشد و عطايش حجاب لقايش نشود كه در عطايش عين لقايش است .  إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ \r\n\r\n","description":"","footnote":"","page_name":" 314 ","page_number":314},
  {"content":"\r\n\r\n وَ هُمْ راكِعُونَ  ( المائده 61 ) .\r\n يسقى و يشرب لاتلهيه سكرته \r\n عن النديم ولايلهو عن الكاس \r\n أطاعه سكره حتى تمكن من \r\n فعل الصحاة فهذا أعظم الناس \r\n( زهرا الربيع جزائرى ص 24 : انشد ابن الجوزى ) .\r\nركون را در آيه كريمه و لاتركنوا الى الذين ظلموا فتمسكم النار ( 117 هود ) بميل اندك معنى كرده اند .\r\nعبارت « فلذلك البصر يختل بالسمع » مثال قسم اول اعنى و اذا ركنت من الظاهر الى مشعر غابت عن الاخر است ، و عبارت « و الخوف يشغل عن الشودة » تا آخر مثال قسم دوم اعنى و اذا جنحت الباطن الى قوة غابت عن أخرى است .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\n\r\nفص 53 [ در اثبات حس مشترك و بعضى از خواص آن ، و اشارت به نكاتى بلند در اصول عقائد حقه انسانى است 
  ]\r\nفى الحد المشترك بين الباطن و الظاهر قوة هى مجمع تأدية الحواس ، و عندها بالحقيقة الاحساس . و عندها ترتسم صور آلة ( صورة آلة خ ل ) تتحرك بالعجلة فتبقى الصور ( الصورة خ ل ) محفوظة فيها و ان زالت حتى تحس به خط ( كخطخ ) مستقيم أوبخط ( كخطخ ) مستدير من غير أن يكون كذلك الا أن ذلك لايطول ثباته فيها .\r\nو هذه القوة ايضامكان لتقرير ( لتقر رخ ) الصورة ( الصورخ ) الباطنة فيها عند النوم فان المدرك بالحقيقة ما يتصور فيها سواء ورد عليها من خارج او صدر اليها من داخل فماتصور فيها حصل مشاهدا فان امتهنها ( فان أمكنهاخ ) الحس الظاهر تعطلت عن الباطن ، و اذا عطلها الظاهر تمكن منها الباطن الذى لايهدأ فيستثبت الباطن فيها مثل ما يحصل فى الباطن حتى تصير مشاهدا كما فى النوم .\r\nو لربما جذب الباطن جاذب جد فى شغله فاشتدت حركة الباطن اشتدا دا يستولى سلطانه فحينئذ لايخلو من وجهين : اما أن يعدل العقل حركته و يفثأ غليانه ، و اما أن يعجز عنه فيعزب عن جواره . فان اتفق من العقل عجز و من الخيال تسلط قوى تمثل فى الخيال قوة مباشرتها فى هذه المرآة فتتصور فيها الصورة المتخيلة ، فتصير مشاهدة كما تعرض لمن يغلب فى باطنه استشعار أمر ، أو تمكن خوف فيسمع أصواتا و يبصر أشخاصا و هذا التسلط ربما قوى على الباطن و قصر عنه يدالظاهر فلاح فيه شى من الملكوت الاعلى فأخبر بالغيب كما يلوح\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nفى النوم عند هدء ( هدأة خ ) الحواس و سكون المشاعر فيرى الاحلام ، فربما ضبطت القوة الحافظة الرؤيا بحالها فلم تحتج الى عبارة ، و ربما انتقلت القوة المتخيلة بحركاتها التشبيهية عن المرئى نفسه الى أمور تجانسه فحينئذ تحتاج الى التعبير . و التعبير هو حدس من المعبر يستخرج به الاصل من الفرع ( عن الفرع خ ) .\r\nترجمه : در حد مشترك بين باطن و ظاهر قوه ايست كه مجمع تأديه حواس است و احساس بحقيقت در نزد آنهاست . و در نزد آن صور آلتى كه بشتاب حركت مىكند مرتسم مىشود پس آنصور در آن قوه محفوظ ميماند اگر چه آن آلت از حس غائب گردد حتى آنصور خط مستقيم يا مستدير احساس مىشود با اينكه ( در خارج ) چنين نيست ، جز اينكه محفوظ بودن آنصور در آن قوه طولانى نيست و اين قوه نيز جاى قرار يافتن صور باطنى در خواب است چه مدرك بحقيقت آنى است كه در اين قوه متصور است خواه از خارج بر آن وارد شود يا از داخل بوى صادر شود پس صورت آنچه در وى حصول يافت مشاهد ميگردد . پس آن قوه اگر حس ظاهر او را به كار خدمت داشت از باطن بيكار ماند ، و اگر ظاهر از آن دست بر دارد باطنى كه هيچگاه آرام نميگيرد بر آن دست يابد پس باطن مثل آنچه را كه در خود او حاصل شد در آن قوه استثبات مىكند حتى اينكه آن مثل مشاهد مى گردند چ‌نانكه در خواب .\r\nو بسا كه باطن را جاذبى كه در شغلش جدى است جذب كند پس حركت باطن بسويش اشتداد يابد اشتدادى كه بر سلطان باطن استيلا يابد پس در اين هنگام از دو وجه بدر نباشد يا عقل حركت باطن را تعديل مىكند و جوشش او را فرو مى نشاند و يا از تعديلش عاجز ميماند و از وى كناره ميگيرد پس اگر از عقل عجز اتفاق افتاد و از قوه خيال تسلط قوى در خيال قوت مباشرتش در اين مرآة تمثل يابد ( يعنى در آينه حس مشترك تحقق يابد و صورت گيرد ) پس صورتى كه متخيل شد در آن مرآة متصور شود پس آن صورت مشاهد گردد چنان كه\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nكسى استشعار امرى يا تمكن خوفى در باطن او غالب شد اصواتى را ميشنود و اشخاصى را مى بيند و بسا كه اين تسلط بر باطن قوى گردد و دست ظاهر از او كوتاه شود پس در باطن چيزى از ملكوت اعلى درخشد كه بغيب اخبار كند چنان كه در خواب نزد آرميدن حواس و سكون مشاعر لائح مىشود كه خوابها مى بيند ، پس بسا كه قوه حافظه رؤيا را بحالش ضبط مىكند كه نياز بتعبير ندارد ، و بسا كه قوه متخيله بحركات تشبيهيه اش از نفس مرئى به امورى كه ماناى او است منتقل مىشود پس در اين هنگام نياز بتعبير دارد ، و تعبير حدسى است از معبر كه بدان حدس اصل را از فرع استخراج مىكند .\r\n\r\nاثبات حس مشترك\r\nبيان : اين فص كه از جلائل فصوص اين كتاب است در اثبات حس مشترك و بعضى از خواص آنست . و نكاتى بسى منيع و مطالبى همى رفيع در آن آورده است كه شرح آنها را بتفصيل رساله اى جداگانه بايد به پاره اى از لطائف تلويحاتى شده است كه حاكى از تضلع مؤلف آن در فن خطير حكمت متعاليه است . و به برخى از جهات اشارتى رفته است كه دليل بر تسلط عرفان عملى و مهارت در اطوار سلوك نفسانى وى است از مضامين دقائقش بر آيد كه به آداب سفر عارف و در سير منازل واقف بود .\r\n گر چه راهيست پر از بيم زما تا بر دوست \r\n رفتن آسان بود از واقف منزل باشى \r\n( حافظ )\r\nاين غافل از حال خويش ، و بى خبر از مال خويش كه سرمايه سعادتش را بيهوده در آمال و امانى حيوانى از دست داده است ، و نقد عمرش را غصه دنيا بگزاف برده است ، و چون مرغ بى پر و بال در لجن زخارف دنيا وى گرفتار شده است ، و از همراهان و همسفران كه\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nسيمرغان جنة اللقايند و امانده است ، بضاعت مزجاتش را در توضيح اين فص ثمين در وعاء چند جمله اى بحضور ارباب فضل و اصحاب كمال تقديم ميدارد :\r\nدر مباحث سالفه دانسته شد كه دماغ را در طول سه تجويف است كه آنها را بطون آن نيز گويند و مقدم بطن اول يعنى پيشگاه تجويف اول دماغ جاى قوت حس مشترك است . از آنرو حس مشترك ميگويند كه حواس خمسه ظاهر آنچه را يافتند به او تأديه ميكنند . و باعتبارى كه قواى پنجگانه ظاهر از او صادر مى شوند آن را بسر چشمه اى تشبيه كرده اند كه اين قوى چون جداول و شعبى اند كه از او منشعب اند . و از آنرو كه اين قوى آنچه را اصطياد كرده اند به دو ميرسانند آن را چون انهارى تعبير كرده اند كه مدركات آنها بان مى رسد و همه در آنجا ميريزند كه مصب همه آنها است و از آنرو كه حس مشترك از عمال قوه متخيله يا نفس ناطقه است آن را بوزير ملك تشبيه كرده اند و اين حواس خمس ظاهر را بجاسوسهايى كه اخبار نواحى را بوزير مى رسانند .\r\nو دانستى كه اين قوه بنام حس مشترك كه به يونانى بنطاسيايش گويند مظهر اسم عظيم يا من لايشغله شأن عن شأن است و ترجمه بنطاسيا به عربى لوح النفس يا لوح النقش است .\r\nاين مطلب را در پيش دانستيم اينك در اين فص گويد كه اين حس علاوه بر اينكه مجمع تأديه حواس پنجگانه ظاهر است ، مجمع تأديه قواى باطن نيز هست كه مجمع البحرين است و ملتقاى واردات و صادرات است و ارادات آنچه از انهار خمس ظاهرى عروجا در او متحصل مى گردد كه مصب آنها است ، و صادرات آنچه از قواى خمس باطن نزولا در وى متمثل مى گردد كه مرآة آنها است . و احساس در حقيقت در نزد اين قوه صورت گيرد .\r\nدر اثبات اين قوه گفته است كه اگر آلتى مثلا آتش گردان را بسرعت بگردانيم خط مستديرى به شكل حلقه آتشين مشاهده ميگردد\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nكه آن حلقه آتشين در خارج نيست و در مردمك چشم نيز صورت نگيرد لاجرم در موطن ديگر است .\r\nو همچنين اگر قطعه چوبى كه يكسر آن آتش دارد بسرعت بسوى بالا و پائين ح‌ركت دهند خطوط مستقيم آتشين مشاهده ميگردد يا قطره بارانى كه از بالا بسوى پائين ميايد به شكل خط مستقيم ديده مىشود كه هر آنى آن نقطه سياله چون با بصر مقابل گردد صورت آن در حس مشترك مرتسم مىشود كه تتالى صور و اتصال ارتسام به شكل خط مستقيم يا مستدير نمايد و اين صور مرتسم چندان در آن نپايد بلكه بموطن خيال كه خزانه آنست منتقل مىشود .\r\nتا اينجا سه خاصه از حواس مشترك گفته شد : يكى اينكه مجمع تأديه حواس است و هيچ يك از قواى ديگر چنين نيست ، و ديگر اينكه حقيقت احساس در وى صورت ميگيرد و قواى پنجگانه ظاهر بمنزله آلات و جواسيس اويند . و ديگر اينكه صورى كه در خارج متحقق نيست چون خط مستقيمى كه از قطر نازل و حلقه آتشينى كه از گردانيدن آتش گردان مثلا متصور است در او مرتسم مىشود .\r\nخاصه ديگرش اينكه اين حس همانطور كه مجمع تأديه حواس ظاهر است همچنين محل تقرر باطنه است چنان كه وقتى خواب بر انسان مستولى شد و حواس ظاهر از كارشان دست كشيدند صور اشباح و مثل اشياء مشاهد انسان ميگردند و موجود مشاهد آنى است كه در وى صورت گيرد و تمثل يابد چه از خارج در او ورود كند و چه از داخل بسويش صادر شود پس حس مشترك حد مشترك بين قواى باطن و ظاهر است .\r\nسپس مصنف در صدد تفصيل و تشريح ورود صور از خارج و داخل بر حس مشترك بر آمده گويد : اگر حواس ظاهر حس مشترك را مشغول كنند و او را به كار خدمت دارند حس مشترك از باطن معطل ميماند و چون ظاهر از آن دست بر دارد باطنى كه هيچگاه آرام نميگيرد بر او دست يابد و مثل اشيايى كه در قوه مصوره و خيال مختزن است در حس مشترك اظهار ميدارد چنان كه در حالت خواب ،\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nو در بعضى از امراض براى انسان پيش مى آيد پس آن صور در مرآت حس مشترك اظهار شده مشاهده ميگردند كه مانند اشياء موجود در خارج ديده ميشوند .\r\nدر اينجا بايد ياد آورى كرد كه در فصوص گذشته دانسته شد كه نفوس كامله اى كه واجد مقام سامى روح قدسى اند مظهر يا من لايشغله شأن عن شأن ميباشند و ايشانرا كارى از كارى باز نميدارد ، و آنچه كه در اين فص گفته است كه اگر حواس مشترك را مشغول كنند وى از باطن معطل ميماند و بالعكس راجع به ارواح غير روح قدسى و نفس كليه الهيه است چه صاحب روح قدسى را توجه بسويى از سوى ديگر باز نميدارد .\r\nنكته اى كه مصنف در اين ميان به كار برده است اين است كه در وصف باطن گفته است : الذى لايهدأ آرى انسان هيچگاه از فكر خالى نيست و لحظه اى از ادراك نياسايد چون قواى ظاهر كه دريچه هاى بسوى عالم شهادت اند بسته گردند و بدن از كار اينجهان دست كشد قواى باطن بخصوص متصرفه كه باعتبارى متخيله و باعتبارى متفكره است ، چه در بيدارى و چه در خواب دائما مشغول كار است زيرا كه از فروع شجره نفس ناطقه انسانيه است آنچه را كه در خود دارند در مرآة حس مشترك تمثل دهند و چنان صورتها در آن نمودار گردند كه بسا بيننده آن ها باشتباه پندارد كه آنصور موجودات خارج از حقيقت او است .\r\nاز اين نكته بر ارباب بصيرت معلوم گردد كه نفس ناطقه انسانى مظهر لاتأخذه سنة و لانوم است چه از ديار مرسلات و عالم مجردات است و سنة و نوم مربدن را است كه از عالم سفلى است نه روان را كه از عالم علوى است .\r\nو باز چون ظاهر از باطن يعنى حس مشترك دست بر دارد بسا شود كه جاذبى چون خوف شديد و استشعار امرى عظيم باطن را سخت به خود مشغول كند كه اگر در اينحال سلطان قوه عاقله عاجز شود و شدت\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nجذبه جاذب را و سرعت اطاعت باطن مروى را تعديل نكند و بر آن حكومت نكند و از آن كناره گيرد قوه خيال قوى گردد و بر حس مشترك استيلا يابد و انديشه هاى نهفته در حافظه و صور پنهان شده در خزانه خيال را باستعمال و استخدام قوه متصرفه در آينه حس مشترك تمثل دهد و چه بسا كه صورتهايى مهيب بسازد و پيكرهايى سهمگين نمايد و صورتها و صداهايى هولناك پديد آورد كه موجب فرزع و اضطراب و فرار و وحشت و هلاك بيننده آن گردند زيرا كه باشتباه گمان مىكند كه آنها خارج از اويند و از بيرون بوى حمله ميكنند ، بى خبر از اينكه دشمن خوف است كه از ملك شخصى او بر خاسته است و صفها لشكر هولناك در باطنش آراسته است و آنهمه در خود اويند نه خارج او و اين خوف مذموم است كه در برخى از روايات هم بدان مذمت شد . از اين رو ارباب سلوك گفته اند كه : سالك را استادى كارشناس بايد كه طيب را از حيث تميز دهد ، تا در پيش آمد حوادث سلوك ، او را از ورطه برهاند . عارف حافظ گويد :\r\n قطع اين مرحله بى همرهى خضر مكن \r\n ظلماتست بترس از خطر گمراهى \r\nدر ديوان اين كمترين آمده است :\r\n در ره دوست ندارد خطر گمراهى \r\n به حقيقت برو اى دوست كه تا خوددانى \r\nهر دو به حق گفته ايم : زيرا آن به لحاظ بدايت است ، و اين ناظر به نهايت فتبصر .\r\nو بسا كه اثر تسلط قوى بر باطن كه انصراف از اين نشأه حاصل گردد ، از ملكوت أعلى چيزى بر انسان لائح شود چنان كه در هنگام خواب كه حواس ظاهر از اين نشأه منصرف شدند ، حقائقى از عوالم بالا بر انسان پديد مى آيند و در صورى مشاهده مى شوند كه گاهى نياز\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nبه تعبير دارند ، و گاهى عين واقع اند كه احتياج به تعبير ندارند . كسى كه رياضت مى كشد البته مطلع بر عالم غيب مىشود يعنى از علوم عقول و نفوس فلكى آگاه مى گردد و هر فكرى كه مىكند غيبى است .\r\nدر اين مقام مسائلى مفيد در رساله رؤيا و تمثل عنوان كرده ايم ، بدان رساله رجوع شود .\r\n\r\n","description":"","footnote":"","page_name":" 323 ","page_number":323},
  {"content":"\r\n\r\n\r\nفص 54 [ در اين كه محسوس بماهو محسوس معقول نمى شود ، و بالعكس معقول بماهو معقول محسوس نمى شود ، و احساس بدون آلت جسمانى صورت نپذيرد ، و در ادراك عقلانى و افاضه و استفاضه و مناسب بين نفوس و عقول 
  ]\r\nليس من شأن المحسوس من حيث هو محسوس أن يعقل . ولامن شأن المعقول من حيث هو معقول أن يحس . و ان ( ولن . خ ل ) يتم الاحساس الا بالة جسمانية فيها تتشنبح صور المحسوسات ( صورة المحسوس خ ل ) شبحا مستصحبا للواحق غريبه ولن ( و ان . خ ل ) يستتم الادراك العقلى بالة جسمانية فان المتصور فيها مخصوص ، و العالم المشترك فيه لايتقرر فى منقسم ، بل الروح الانسانية التى تتلقى المعقولات بالقبول جوهر غير جسمانى ليس بمتحيز ولا بمتمكن فى و هم ، و لا مدرك بالحس ( ولايتمكن فى و هم ، ولايدرك بالحس خ ) لانه من حيز الامر .\r\nترجمه : شأن محسوس از آن حيث كه محسوس است اين نيست كه معقول شود . و نه شأن معقول از آن حيث كه معقول است اينكه محسوس شود . و احساس تمام نگردد مگر بالتى جسمانى كه صور محسوسات در آن متشنج گردد شبحى كه با لواحق غريبه همنشين . باشد و حال اينكه ادراك عقلى هرگز بالت جسمانى تمام نگردد زيرا كه آنچه در آن متصور شد مخصوص است و عام مشترك فيه در منقسم متقرر نميگردد بلكه روح انسانى كه معقولات را تلقى بقبول مىكند جوهرى غير جسمانى است نه متحيز است و نه متمكن در و هم و نه مدرك بحس زيرا كه او از جانب امر است .\r\nبيان : در اين فص به چند مطلب سخن ميرود : يكى اينكه محسوس بماهو محسوس معقول نميشود . ديگر اينكه معقول بماهو معقول\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nمحسوس نميگردد و ديگر اينكه احساس بدون آلت جسمانى صورت نپذيرد . و ديگر اينكه ادراك عقلى به آلت جسمانى تمام نمى گردد بلكه مدرك آن روح انسانى است و روح بصفات جسم و جسمانى متصرف نيست زيرا كه موجودى از عالم امر است . و در افاضه و استفاضه مناسبت ضرور است و نفوس را مناسبت بعقول و قواى جزئيه مى باشد ، و قواى جزئيه را مناسب بعقول نمى باشد پس توسط نفس ضرور است .\r\nدر مباحث گذشته اشارتى رفت كه تجافى در هيچ چيز راه ندارد يعنى هيچ موجودى از موطن تقرر خود پهلو تهى نميكند و از عالم خود تجاوز نمى كند مثلا هيچگاه لفظ معنى نگردد و معنى لفظ نشود و جوهر بماهو جوهر عرض نشود و بالعكس . و مجرد بماهو مجرد ماده نگردد و ماده بماهى ماده مجرد نشود . آنچه كه معقول است حضور حقيقت مجرده شى در نزد عاقل است و همان معقول معلوم و علم انسان است و بعبارة أخرى علم عبارت از حضور مجردى در نزد مجردى است پس علم وجودى است غير مادى .\r\nمحسوس تا در مرتبه محسوس است معقول نميشود بلكه نفس ناطقه كه بكمك آلات جسمانيه اش بان رسيده است از غواشى ماديه تجريديش مىكند تا آنگاه كه از ظلمات قيود طبيعت عارى شد جهت نورانيت آن را كه همان حقيقت مصفاى از تيرگيهاى ماده است ادراك مىكند بدون اينكه محسوس مادى از حد خود تجاوز كرده باشد و از عالم خود بدر رفته باشد و يا نفس ناطقه از مقام شامخ خود تجافى كرده مادى شود اگر چه دنى فتدلى .\r\nمجرد بماهو مجرد با مادى بماهو مادى مغاير است و مغاير بماهو مغاير معقول مغاير خود نمى شود و چون محسوس از لباس طبيعت تعريه شد و جهت نورانيت آن معقول نفس گرديد . مسانخ و مشابه نفس بلكه متحد با وى گردد و تا حقيقتى ب‌ا نفس بدين صفت نشد آن را معقول وى نگويند يعنى آنگاه اسم معقول بر وى صادق است كه با عاقل همنشين گردد و آنگاه همنشين عاقل ميگردد كه مشابه وى شود\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nفان الصاحب معتبر بصاحبه ( نهج كتاب 69 ) .\r\nذكر بعض المحققين من أهل الذوق ان العلم بالشى أى علم كان بالذوق الصحيح و الكشف الصريح عبارة عن استجلاء العالم ذلك المعلوم فى نفسه بالقدر المشترك بين العالم و المعلوم الذى من جهته يتحدان فلايغايران ( ص 88 تمهيدالقواعد ابن تركه ) فالمعقول من حيث انه معقول يجب أن لايكون مغائرا للعاقل الابضرب من الاضافه .\r\nو همچنين معقول از آن حيث كه معقول است يعنى با حفظ عنوان معقول بودن محسوس نميشود زيرا معقول بودن يعنى مجرد از غواشى طبيعت و متحد با عاقل بودن است و نفس آن را بذاته تعقل مىكند بدون توسط آلات جسمانيه . و محسوس يعنى مستصحب لواحق غريبه كه نفس آن را بكمك آلات جسمانيه احساس مىكند پس معقول من حيث انه معقول نشايد كه محسوس شود اگر چه نزولا معانى عقليه و حقائق معقوله در كارخانه خيال متمثل ميشوند ولى باز بدون تجافى معنى عقلى از مقام خود بلكه چنان كه گفته ايم دنى فتدلى .\r\nو به مثل تمثل يافتن معانى عقليه و تنزلات آنها و تجرد يافتن اشياء محسوسه و ترقيات آنها در افق نفس ناطقه چون صبح و شفق است كه در شكل متشاكلند و در وضع متقابل .\r\nو مقصود از لواحق غريبه لوازم وجود خارجى اشياء محسوسه است زيرا كه لوازم م‌اهيت از غواشى غريبه نيست چنان كه خواجه نيز در بحث انواع ادراك شرح نمط سوم اشارات بان نص دارد .\r\nو مقصود از مخصوص ، شى جزئى است . چنان كه عام مشترك فيه يعنى مفهوم كلى كه در منقسم يعنى قوه جسمانى قابل انقسام متقرر نميگردد به اين معنى كه قوه اى از قواى جسمانى مدرك آن نمى شود چنان كه در ادله تجرد نفس ناطقه گفته ايم و اين خود از ادله اى است كه در آنجا آورده ايم كه معنى معقول عام مشترك كلى است . و قابل تجزيه نيست پس اگر مدرك آن قوه جسمانى باشد لازم آيد كه به تبع مدرك كه محل معقول است منقسم گردد و خلف لازم آيد . خلاصه\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nدليل اين كه نفس ناطقه محل علوم است و علم منقسم نمى شود پس نفس جسم و جسمانى نيست . و در حقيقت علم به حقايق عقليه ، به حلول صور آنها در نفس نيست تا مدرك محل معقول گردد بلكه به نحو اتحاد وجودى عاقل به معقول يعنى عالم با معلوم است كه اين حكم فوق مسأله حال و محل است و بمراتب بالاتر از انظار اكثرى و آراء جمهور است .\r\nسپس در اين فص روح انسانى را وصف كرده است كه عاقل معقولات جوهرى غير جسمانى است ، نه متحيز است و نه در و هم در آيد و نه به قواى حس ادراك شود زيرا كه موجودى از عالم امر است و موجودات عالم امر وراى جسم و جسمانياتند ، لذا آنها را حيز نبود ، و در و هم نگنجند تا چه رسد كه محسوس به حس شوند .\r\nبدان كه در اين رساله كه در حقيقت حكمت متعاليه به مشرب عرفان تأليف شده است ، از اين جهان و آن جهان بيشتر باسم عالم خلق و عالم امر كه اصطلاح عرفان است تع‌بير مىشود كه مأخوذ از قرآن كريم است چنان كه در آيه سخره فرمود : الاله الخلق و الامر ( اعراف 55 ) . و در صحف مكرمه ارباب عقول و اصحاب شهود ، اينجهان و آن جهان به اعتباراتى به اسامى عديده نام برده شده است چنان كه در فص هفدهم بدان اشارتى شده است ، و بسيارى از آنها از قرآن مجيد و زبان اهل بيت عصمت و طهارت صلوات الله عليهم أخذ گرديده است .\r\nاستاد الهى قمشه اى در رساله توحيد هوشمندان ، بسيارى از آنها را گرد آورده است كه به عبارت شريف او را در اينجا نقل مى كنيم :\r\n1 عالم خلق و عالم امر .\r\n2 عالم دنيا و عالم آخرت .\r\n3 عالم تكوين و عالم ابداع .\r\n4 عالم فناء و عالم بقاء .\r\n5 عالم هيولى و عالم تجرد .\r\n6 عالم حركت و عالم ثبات .\r\n7 عالم ناسوت و عالم جبروت .\r\n8 عالم موت و عالم حيوة .\r\n9 عالم مجاز و عالم حقيقت .\r\n10 عالم انقطاع و عالم خلود .\r\n11 عالم غفلت و عالم ذكر حكيم .\r\n12 عالم زمان و عالم دهر .\r\n13 عالم جسم و\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nعالم روح .\r\n14 عالم فتق و عالم رتق .\r\n15 عالم اراضى اشباح و عالم سموات ارواح .\r\n16 عالم حجاب و عالم شهود .\r\n17 عالم كدورت و عالم صفا .\r\n18 عالم ظلمت و عالم ضياء .\r\n19 عالم ارجاس و عالم طهارت .\r\n20 عالم ظل الظل و عالم ظل حق .\r\n21 عالم نقض و عالم عهد .\r\n22 عالم طبع و عالم عقل .\r\n23 عالم جهل و عالم علم .\r\n24 عالم شهادت و عالم غيب .\r\n25 عالم اوساخ و عالم قدس .\r\n26 عالم نقص و عالم كمال .\r\n27 عالم نشر و عالم لف .\r\n28 عالم ملك و عالم ملكوت .\r\n29 عالم ظلمات و عالم نور .\r\n30 عالم كثرت و عالم وحدت .\r\n31 عالم هجر و عالم وصل .\r\n32 عالم سفلى و عالم علوى .\r\n33 عالم دنيا و عالم عقبى .\r\nو بيشتر در لسان حكماء عالم تجرد و هيولانى و عالم عقل و طبع و ابداع و تكوين تعبير شده و در لسان اشراقين عالم نور و ظلمت و جبروت و ناسوت و در اصطلاح عرفان كه از قرآن بيشتر اقتباس شده غيب و شهود ، روح و جسم ، عالم امر و خلق آمده . و حكيم ابونصر فارابى چون اين رساله را بطريق عارفان نگاشته بيشتر باصطلاحات اشراق و قرآن تعبير كرده و ما همه اين تعبيرات را از اين رو در اين فصل آورديم كه براى طلاب معرفت موجب بصيرت شود و نفوس مستعده چون در اسماء و عبارات اين دو جهان نظر كنند دريابند كه انبيا و حكيمان الهى اين الفاظ را بيهوده نرانده اند بلكه حكايت از معنى واقعى كند تا نسبت اين دو جهان را به يكديگر بدانند و پستى جهان ماده حسى و بلندى عالم روح قدسى را در طى اين الفاظ فهم كنند شايد حج‌اب عالم ظلمت از پيش نظرها بر افتد و اشتياق بعالم نور و جهان روح در نفوس پديد آيد و نفوسى كه مستعد پذيرش و ادراك حقائق روحانى نيستند و بعالم الفاظ قانع اند نيز از وجود لفظى و عبارات شيوا و شيرين اهل معنى بلذت سمعى بهره يابند . انتهى كلامه رفع مقامه .\r\n\r\n","description":"","footnote":"","page_name":" 328 ","page_number":328},
  {"content":"\r\n\r\n\r\nفص 55 [ در اين كه تصرف حس در عالم خلق است ، و تصرف عقل در عالم امر ، و فوق خلق و امر از حس و عقل محجوب است 
  ]\r\nالحس تصرفه فيماهو من عالم الخلق ، و العقل تصرفه فيما هو من عالم الامر . و ما هو فوق الخلق و الامر فهو يحجب عن الحس و العقل ، و ليس حجابه غير انكشافه ، كالشمس لوانتقب يسيرا لاستعلنت كثيرا .\r\nترجمه : تصرف حس در عالم خلق است . و تصرف عقل در عالم امر و آنچه كه فوق خلق و امر است از حس و عقل محجوب و حجابش جز انكشافش نيست چون خورشيد كه اگر اندكى نقاب گيرد ( يعنى پرتوش كم و ضعيف گردد ) بيشتر آشكار گردد .\r\nبيان : فص در اين است كه تصرف حس در عالم خلق است ، و تصرف عقل در عالم امر ، و حق تعالى كه فوق خلق و امر است محجوب از حس و عقل است و بيان علت آن . در بعضى از نسخ انثقبت با ثاى مثلثه است ، و ما انتقبت باتارا اختيار كرده ايم . در منتهى الارب گويد : انتقاب روى بند بستن . و فى صحاح الجوهرى : النقاب نقاب المرآة و قد انتقبت . مقصود اين است كه اگر اندكى نور شمس بنقاب ابر رقيق مثلا كم و ضعيف گردد .\r\nثقب با ثاى مثلثه بمعنى سوراخ و سوراخ كردن آمد كه به اين معنى هيچ مناسب نيست و ثقبت النار از باب نصر ثقوبا و ثقابة افروخته شد آتش و ثقب الكوكب روشن شد ستاره كه به اين معنى هم باز با دقت و تأمل معلوم مى گردد كه مناسب نيست زيرا معنى عبارت چنين مىشود : مثل شمس كه اگر كمى روشن شود بيشتر آشكار گردد و اين\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nدور از صوابست .\r\nعلاوه اينكه از ماده ثقب انثقاب در لغت عرب نيامد ، و شواهد ديگر از حديث و شعر و غير هما داريم كه در ذيل بيان فص معلوم مى گردد كه همان مختار در متن متعين است و ليس الا .\r\nچنان كه در فص پيش دانسته ايم از اين جهان طبيعت و از آن جهان ماوراى طبيعت باعتباراتى بعبارات گوناگون تعبير شده است كه هر اعتبارى اشاره به صفتى از صفات اين دو جهان مىكند و يكى از آن اسامى براى اين جهان عالم خلق و براى آن جهان عالم امر بود الا له الخلق و الامر تبارك الله رب العالمين . و من نعمره ننكسه فى الخلق . و عالم خلق اطلاق بر ماسوى الله نيز مىشود . يكى از معانى خلق اختلاق است يعنى كه حق مشهود است و خلق موهوم كه خيال شخص محجوب حق مشهود را خلق ناميده است فاينما تولوا فثم وجه الله . هوالاول والاخر و الظاهر والباطن . اين معنى بلند را قيصرى در اوائل فص هودى فصوص شيخ اكبر محيى الدين آورده است و البته فهم آن براى اوحدى از اهل توحيد است و دست فكرت هر كسى بدان نميرسد ، و بينش هر بينايى تميز ميان حقيقت و صورت نميدهد و معنى ما سوى الله را ادراك نميكند و نيل باينگونه لطائف و حقائق بى استعداد كامل و استاد مكمل صورت نگيرد .\r\n بار توحيد هر كسى نكشد \r\n طعم توحيد هر خسى نچشد \r\nو نعم ما أفاده الحكيم العارف المحقق على بن محمد بن التراكة فى التمهيد القواعد فى شرح قواعد التوحيد بما هذا لفظه ( ص 64 ) : من حكم الله البديعة أن جعل الوهم حارسا لحضرته المنيعة أن يكون شريعة لكل بصيرة حولاء و فطانة بتراء الالعباده المخلصين الذين فتح الله بصيرتهم بنور اليقين حتى رأوا الحق على ماهو عليه بنوره المبين و من لم يجعل الله له نورا فماله من نور اللهم جعلنا ممن ليس للشيطان عليهم سلطان .\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nدر فصوص گذشته حس را هم بر مشاعر ظاهر اطلاق كرد و هم بر مشاعر باطن كه قواى حسى دهگانه ظاهر و باطنند و عارف رومى نيز اطلاق حس بر قواى پنجگانه باطن كرده است چنان كه در اول دفتر دوم مثنوى گويد :\r\n پنج حسى هست جز اين پنج حس \r\n آن چو زر سرخ و اين حسها چومس \r\n اندر آن بازار كايشان ماهرند \r\n حس مس را چون حس زركى خرند \r\n راه حس راه خرانست اى سوار \r\n اى خرانرا تو مزاحم شرم دار \r\n گر بديدى حس حيوان شاه را \r\n پس بديدى گاو خر الله را \r\nقواى حس اعم از ظاهر و باطن همانطور كه عالم شهادت انسانند با عالم شهادتند . و در محيط عالم خلق توانند تصرف كنند و موجودات ناسوتى را ادراك كنند ولى مرغ حس را آن بال و پر نيست كه بديدار مرسلات و مجردات پرواز كند و با ماوراى طبيعت همنشين گردد چه از مقام معلوم خود كه سير در ماديات و صيد محسوسات است نتواند بدر رود .\r\nاما سيمرغ عقل كه طائر قدسى باغ ملكوت و عالم غيب انسان است ميتواند بسوى كشور پهناور بى انتهاى امر طيران كند ، و در افق اعلاى آن آيات كبراى الهى را بنگرد  لَقَدْ رَأى مِنْ آياتِ رَبِّهِ الْكُبْرى  ( والنجم 20 ) پس ظاهرت با ظاهر و غيبت با غيب محشورند . و شهادت تو از غيب تو گسيخته نيست بلكه ظل آنست چنان كه شهادت عالم نسبت به غيب وى ان من شى الا عندنا تا خزائنه . و همه امور جسمانى و صور مادى مثالهاى عالم آخرتند كه عالم مفارقات است و عوالم متطابقند\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nو همه مظاهر و منازل اسماى خداى متعال بلكه عين اسمايند پس صادر اول در همه مظاهر ساريست چنان كه نفس ناطقه در همه قوى و مادون قوايش بلكه مادون اول ما خلق الله جز تجليات و ظهور آن نيست چنان كه مادون نفس ناطقه نسبت به وى لذا گفته اند كه نسبة العقل الاول الى العالم الكبير و ح‌قائقه بعينها نسبة الروح الانسانى الى البدن و قواه و ان النفس الكلية قلب العالم الكبير كما ان الناطقة قلب الانسان لذلك يسمى العالم بالانسان الكبير . و در حقيقت مبدأ المبادى حيوة و نور همه است .\r\nادراك عقل مجردات را بر دو گونه است : يكى اين كه عقل به كمك قواى حسى ادراك محسوسات مىكند ، و سپس آنها را تقشير كامل مىكند كه مادى را مجرد مىكند و مجرد به اين وجه را ادراك مىكند . البته تقشير بنابر مبناى حكمت رائج مشاء است و بنابر تحقيق در فص چهل و چهار بدان اشارتى شده است .\r\nو ديگر اين كه حشر با مجردات وجوديه عالم أمرى پيدا مىكند و آنها را ادراك مىكند كه در اين صورت اگر چنانچه عقل آنها را ادراك نكند از ضعف وجودى و عدم استعداد اوست ، و لكن در صورت نخستين از عدم قابليت موجود مادى كه مشروط به تجريد بود . و به حسب اختلاف و مراتب ضعف و قدرت عقل ادراكات را نيز مراتب متفاوت است كه علم چون وجود مقول بالتشكيك است چه علم خود وجود است و وجود نور است الله نور السموات والارض .\r\nعالم خلق قائم بعالم امر است و در طول آن و مرتبه نازله آنست . و هر دو به خداوند خلق و امر قائم اند الاله الخلق و الامر فتب‌ارك الله رب العالمين .\r\nعالم امر محيط به عالم خلق است و خداوند بهر دو و الله من ورائهم محيط . اين احاطه نه چون احاطه ظرف است بمظروف چون كوزه بر آب ، وام الدماغ بر دماغ ، و يا چون احاطه طبقه جسمى فراختر و بزرگتر بر جسمى ديگر چون احاطه هوا بر زمين بلكه احاطه علت\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nاست بر معلول كه بعنايت و اعتبار عقل تخلل فا در ميانشان صحيح بود كه گويى كان فكان . و در حقيقت اختلاف و تكثر در مراتب تنزلات وجود و مجالى ظهوراتش بحسب شئون ذاتى و احوالش تو هم مىشود اين احاطه شمولى واجب بالذات است بر ما سوى به نحوى كه امام العارفين و سيد الحكماء و الموحدين اميرالمؤمنين على عليه افضل الصلوات فرمود : مع كل شى لابمقارنة و غير كل شى لابمزايلة ( خطبه اول نهج البلاغه ) .\r\nو فرمود : و الباطن لابتراخى مسافة بان من الاشياء بالقهر لها و القدرة عليها و بانت الاشياء منه بالخضوع له و الرجوع اليه ( خطبه 150 نهج البلاغة ) .\r\nو مانند دعاى اول ماه رجب كه سيد اجل ابن طاوس در اقبال نقل فرمود ( ص 641 رحلى ) : يا من بان من الاشياء و بانت الاشياء منه بقهره لها و خضوعها له .\r\nو نيز امير عليه السلام فرمود : قريب من الاشياء غير ملامس ، بعيد منها ، غير مبائن ( خطبه 177 نهج البلاغه . )\r\nو فرمود : توحيده تمييزه عن خلقه و حكم التمييز بينونة صفة لابينونة عزلة .\r\nو فرمود : داخل فى الاشياء لاكشى داخل فى شى و خارج من الاشياء لاكشى ء خارج من شى ( كتاب توحيد كافى باب انه لايعرف الابه ص 67 ج 1 معرب ) .\r\nو فرمود : و هو حيوة كل شى و نور كل شى ( حديث اول باب العرش و الكرسى كافى ص 100 ج 1 معرب ) .\r\nو فرمود : لاحجاب بينه و بين خلقه غير خلقه ( ص 201 ج 2 بحار طبع كمپانى نقل از توحيد صدوق رحمه الله از امير عليه السلام ) .\r\nو فرمود : لم يحلل فيها فيقال هو فيها كائن و لم ينأ عنها فيقال هو منها بائن ( حديث اول باب جوامع التوحيد كافى ج 1 ص 104 معرب و خطبه 63 نهج البلاغة اول آن : الحمدلله الذى لم تسبق له حال\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nحالا الخ ) .\r\nو فرمود : هو فى الاشياء كلها غير متمازج بها و لابائن منها ( حديث 4 باب جوامع التوحيد كافى ص 107 ج 1 معرب ، ص 201 ج 2 بحار طبع كمپانى نقل از توحيد صدوق ) . و قريب باينگونه مضامين در اين موضوع از اهل بيت عصمت و طهارت بسيار نقل شده است .\r\nپس بينونت حقيقة الحقائق از خلق بينونت صفت است نه بينونت عزلت يعنى به صفت قهر و قدرت از آنها جدا است نه از آنها جداباشد .\r\n دائما او پادشاه مطلق است \r\n در مقام عز خود مستغرق است \r\nزيرا كه بر همه احاطه شمولى دارد . و قائم بر همه است و مغاير و مباين چيزى نيست و چيزى مغاير او نيست عنت الوجوه للحى القيوم . و نيز بصفت نواقص امكانى و خلقى آنها از آنها جدا است .\r\nتو هم نشود كه حال غيرتش غير در جهان نگذاشت پس تميز او از غير به چه نحوه است و تعين و تشخص او چگونه خواهد بود .\r\nجواب اينكه تعين بر دو وجه متصور است : يا بر سبيل تقابل ، و يا بر سبيل احاطه . و امر امتياز از اين دو وجه بدر نيست زيرا كه شى از مغاير خود ممتاز است به اينكه صفتى خاص در اين است و صفتى مقابل آن صفت در مغاير چون تمايز مقابلات از يكديگر كه در اين تمايز متمايزان تعدد واقعى خارجى از يكديگر دارند چون تمايز زيد از عمرو و بقر از غنم و حجر از شجر و نحوها اين وجه تمايز و تعين بر سبيل تقابل است .\r\nوجه دوم كه بر سبيل احاطه است چنانست كه صفتى براى اين متميز ثابت است و براى متميز ديگر ثابت نيست چون تميز كل از آن حيث كه كل است نسبت به اجزايش ، و تميز از آن حيث كه عام\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nاست بر جزئياتش .\r\nو امارات تميز در قسم اول كه تميز تقابل بود ناچار خارج از متعين است زيرا كه بديهى است آن امارات نسبتهايى است كه از امور متقابله پديد آمده است .\r\nاما در قسم دوم ممكن نيست كه امارات تميز امر زائد بر متعين باشد چه اينكه بديه‌ى است به عدم آن امر كه فرض زائد بودنش شد حقيقت متعين منتفى ميگردد و بوجود او حقيقت متعين متحقق ميگردد زيرا كه حقيقت كل همانا كه كليت او به اعتبار احاطه او به اجزايش تحقق مى يابد و به اين احاطه از اجزايش امتياز پيدا مىكند و همچنين عام عموم او باعتبار احاطه او بخصوصيات و جزئيات و جامع بودن آن مر آن خصوصيات را است و به اين احاطه از خواص خود امتياز مى يابد و شك نيست كه هيئت مجموعين و صور احاطيه اى كه اشياء را است براى آنها حقيقتى وراى اين خصوصيات و احديت جمع آنها نيست .\r\nحال گوييم كه تعين واجب تعالى از قبيل قسم دوم است زيرا كه در مقابل او چيزى نيست و او در مقابل چيزى نيست تا تميز تقابلى داشته باشد .\r\nو اگر زيادت تحقيق در اين معنى خواهى و اقامه بينه بر اين دعوى طلبى در قول خداوند متعال لم يلد و لم يولد و لم يكن له كفوا احد تأمل كن كه چگونه نفى را در گفتارش بطورى سريان داد كه نفى متوجه به دو نوع وجودى از انواع و اصناف متقابلات است . يعنى دو وجود نيست ، خواه دو صنف وجود ، و خواه دو نوع وجود كه از هر يك از لم يلد و لم يولد ، والد و مولود و صنف وجود استفاده گردد كه دو صنف وجود نيست . و از و لم يكن له كفوا أحد ، كفو با كفو دو نوع وجود . و سريان نفى يعنى بودن لم در هر سه جمله نفى وجود دوم م‌ى كند مطلقا ، و چون دومى نيست يعنى دومى وجود ندارد پس تمايز تقابلى دربارى تعالى راه ندارد .\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nاين نكته بلند را كه در وى معانى بسيار پر فائده منطوى است صائن الدين على ابن تر كه در كتاب شريف تمهيد القواعد آورده است ( ص 54 ط 1 ) .\r\nخلاصه مطلب اين است كه تمايز و تعين دو چيز متقابل و جداى از يكديگر به بودن صفاتى و خصوصياتى در اين يكى است كه مقابل آن صفات در آن ديگر هم ثابت است كه هر يك از اين دو واجد صفاتى خاص است و بان صفات از يكديگر متمايزند در اين صورت گوييم آن دو تمايز تقابلى دارند و ظاهر است كه امارات تميز در اين قسم خارج از متعين است زيرا كه آنها نسبتهايى اند كه از امور متقابله پديد ميايند به مثل چون امارات تشخص زيد از عمرو كه هر يك متميز از ديگرى است بصفاتى كه دارا است .\r\nاما تعين و تميز متميز محيط و شامل بمادونش چون تميز كل از آن حيث كه كل است به صفتى است كه براى كل است و از اسماء مستأثره او است و خارج و زائد از او نيست بلكه به وجود او متحقق و به عدم او منتفى است و چون هيچ جزء مفروض كل بدان حيث كه كل است منحاز از كل نيست زيرا كه كل نسبت بمادونش احديت جمع دارد لاجرم تمايز بين دو شى نيست بلكه يك حقيقت متعين بتعين شمولى است و نسبت حقيقة الحقائق متعين با ما سواى مفروض چنين است و اين معنى از سوره نسبت به خوبى مستفاد است كه چنان نفى را سريان داد كه نام و نشانى براى ما سوا نگذاشت تا سخن از دو وجود بميان آيد و اعتبارى بتمايز تقابلى داده شود خواه دو وجود صنفى كه از هر يك از لم يلد و لم يولد مستفاد است و خواه دو وجود نوعى كه از و لم يك‌ن له كفوا احد .\r\n\r\nدر وجود صمدى حلول و اتحاد محال است\r\nتبصره : چون معنى حق و خلق را يافته اى ، دانسته اى كه حق مشهود است و خلق موهوم ، يعنى عالم امر اعتبارى است و بر عارفان\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nجز خدا هيچ نيست و اين مقام فناى عارفان است ، بر تو معلوم شود كه در يك حقيقت محض و بسيط و صرف وجود ، نه سخن از حلول توان گفت ، و نه از اتحاد زيرا كه لازمه هر دو اثنينيت يعنى دوئى بودن است و حال آن كه يكى بيش نيست و جز او عدم است . زيرا كه آن نور كل و حيات كل احد و صمد است ، و چون صمد است لم يلد و لم يولد و لم يكن له كفوا احد است . فافهم .\r\nپس چون يكى بيش نيست بقول صاحب گلشن راز :\r\n حلول و اتحاد آنجا محال است \r\n كه در وحدت دوئى عين ضلال است \r\n حلول و اتحاد از غير خيزد \r\n ولى وحدت همه از سير خيزد \r\nاز حضرت امام سيد الشهداء حسين بن على عليهما السلام ، روايت است كه خداوند سبحان ، صمد را به لم يل‌د و لم يولد و لم يكن له كفوا أحد تفسير فرموده است . حديث را مرحوم صدوق در باب تفسير قل هو الله احد از كتاب توحيد روايت كرده است و ما آن را تبركا و تيمنا در اين مقام نقل ميكنيم تا خواننده را مزيد بصيرتى بوده باشد .\r\nقال و هب بن و هب القرشى و حدثنى الصادق جعفربن محمد عن ابيه الباقر عن ابيه عليهم السلام ان اهل البصرة كتبوا الى الحسين بن على عليهما السلام يسئلونه عن الصمد فكتب اليهم بسم الله الرحمن الرحيم اما بعد فلاتخوضوا فى القرآن و لاتجاد لوافيه به غير علم فقد سمعت جدى رسول الله صلى الله عليه و آله يقول من قال فى القرآن به غير علم فليتبوأ مقعده من النار و ان الله سبحانه قدر فسر الصمد فقال الله الصمد ثم فسره فقال لم يلد و لم يولد و لم يكن له كفوا احد لم يلد لم يخرج منه شى كثيف كالولد و سائر الاشياء الكثيفة التى تخرج من المخلوقين و لاشى لطيف كالنفس ولايتشعب منه البدوات كالسنة و النوم والخطرة و الهم و الحزن و البهجة والضجك و البكاء و الخوف و الرجاء والرغبة\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nو السامة و الجوع و الشبع تعالى ان يخرج منه شى و ان يتولد منه شى كثيف او لطيف و لم يولد و لم يتولد من شى و لم يخرج من شى كما يخرج الاشياء الكثيفة من عناصرها كالشى من الشى و الدابة من الدابه و النبات من الارض والماء من الينابيع و الثمار من الاشجار و لاكما يخرج الاشياء اللطيفة من مراكزها كالبصر من العين و السمع من الاذن و الشم من الانف و الذوق من الفم و الكلام من اللسان و المعرفة و التميز من القلب و كالنار من الحجر لابل هو الله الصمد الذى لامن شى و لا فى شى و لا على شى مبدع الاشياء و خالقها و منشى الاشياء بقدرته يتلاشى ما خلق للفناء بمشيته و يبقى ما خلق للبقاء بعلمه فذلكم الله الصمد الذى لم يلد و لم يولد عالم الغيب و الشهادة الكبير المتعال و لم يكن له كفوا احد .\r\n\r\nمحجوب بودن فوق خلق و امر از حس و عقل\r\nاينك در محجوب بودن فوق خلق و امر از حس و عقل گوييم كه چون عالم خلق ظل عالم امر و قائم به او است و هر دو قائم به آنكه له الخلق والامر و امر محيط بر خلق است و الله من ورائهم محيط و محيط هم بمعنائى كه بدان اشارت رفت و حس از عالم خلق است و عقل از عالم امر آن تواند كه در عالم خود تصرف كند و اين در عالم خود پس حس از ادراك عقل عاجز است چه اينكه معلول عقل است و معلول ظل علت خود است و ظل مرتبه ضعيف ذوالظل است و به همين وزان است نسبت عقل بمافوق خود و هيچ محاطى ظرف گنجايش محيط خود نتواند بود بلكه به قدر سعه وجودى خود از ما فوق خود حكايتى كند جناب بابا افضل در اين مقام نيكو فرمود :\r\n گفتم همه ملك حسن سرمايه تست \r\n خورشيد فلك چو ذره در سايه تست \r\n\r\n","description":"","footnote":"","page_name":" 338 ","page_number":338},
  {"content":"\r\n\r\n گفتا غلطى ز ما نشان نتوان يافت \r\n از ما تو هر آنچه ديده اى پايه تست \r\nولى اين سخن بمبناى نظر و دليل است و شايد سخن ديگر هم باشد كه وراى اين حكايات بود . و با الجمله محجوب بودن فوق خلق و امر از حس و عقل بدين سبب است كه آن رشك ماه و آفتاب بى پرده آمد و حجاب ، و حجاب او جز انكشاف تام و شدت ظهورش نيست بسكه پيدا است نا پيدا است .\r\nبدانكه يكى از شرايط رؤيت روشنى است و اگر روشنى نباشد جسم مرئى نميشود و چون بسبب روشنى چيزى ديده شد اول خود آن روشنى ديده مىشود سپس آن جسم مرئى ولى اين روشنى اگر شديد گردد ديده از ديدن آن فرو ماند پس اين روشنى از فرط ظهورش و شدت و قوت بروزش بيننده را از رؤيتش باز دارد و از ديده ها محجوب شود پس حجاب روشنى خود روشنى شد از اين محسوس بسوى معقول سفر كن و بدانكه حجاب ما فوق خلق و امر جز ظهور تام و شدت انكشافش نيست لذا فارابى قدس سره در تشبيه معقول بمحسوس فرمود چون شمس كه اگر اندكى نقاب گيرد يعنى ضياءش به ابر رقيق مثلا ضعيف گردد بيشتر آشكار گردد شاعر گويد :\r\n كالشمس يمنعك اجتلائك و جهها \r\n واذا اكتست برقيق غيم أمكنا \r\nو همچنين است ذات الهيه كه امكان رؤيت آن نيست مگر حين تجلى اسمائى از ورا حجب نورانيه صفاتيه چنان كه در حديث آمده است سترون ربكم كماترون القمر ليلة البدر و شايد علت تعبير برؤيت قمر به همين جهت باشد كه قمر به علت ضعف نورش رؤيت مىشود بخلاف شمس كه نفرمود كما ترون الشمس .\r\nحديث در سخن ابو داود در باب رؤيت ( ص 322 ج 4 طبع مصر\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n1370 ) با سند روايت شده است و در فصوص آتيه بحث رؤيت عنوان مىشود .\r\n\r\nبيان نكته اى بسيار لطيف\r\nنكته اى پس لطيف در اين مقام است و آن اين كه خود قمر حجاب شمس است زيرا كه قمر بذاته نور ندارد بلكه از شمس كسب نور مىكند پس شب هم بنور آفتاب روشن است و نور آفتاب را در ماه چون واسطه و حجاب است ميتوان ديد و نور شمس حقيقة الحقائق يعنى الله نور السموات والارض در مظاهر و مجالى كه از آنها تعبير به حجب شده است اينچنين است .\r\nدر دعاى صباح اميرالمؤمنين عليه السلام است كه : و جعلت الشمس و القمر للبرية سراجا و هاجا نفرمود سراجين و ها جين چون در حقيقت سراج يكى است كه همان شمس است . متأله سبزوارى در شرح آن ( ص 105 ) فرمود : نكته لطيفة ليس الخليفة شيئا على حياله فلاوجود له الا ظهور وجود المستخلف و كذا صفاته و آثاره ظهور آثاره فمن لايطلع على الاوضاع السماوية و القواعد الالهية يظن أن للقمر نورا و ظهورا استقلاليا ، و أما العلم بالاوضاع و القواعد فلايرى الاظهور الشمس و ضيائه فى الليل و النهار لا فى القمر خاصة بل فى كل ثابت و سيار . فليس فى هذا المحمل الا سراج واحد ولا انوار الله الانور فارد ، و لايعلم هذا الا البصير الناقد . فكما يأبى النظام الهين كذلك يا بى سراجين .\r\nو در قرآن كريم از شمس تعبير به ضياء و از قمر تعبير به نور شده است :  هُوَ الَّذِي جَعَلَ الشَّمْسَ ضِياءً وَ الْقَمَرَ نُوراً  ( يونس 5 ) . و در حديث مذكور هم فرمود كما ترون القمر ليلة البدر . و در آثار مرويه از بيت وحى نيز خداى متعال به لحاظ مظاهر و مجالى و تطورات و تشأنات به نور وصف شده است و در قرآن كريم نيز به همين لحاظ\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nتعبير به نور شده است  اللَّهُ نُورُ السَّماواتِ وَ الْأَرْضِ مَثَلُ نُورِهِ  الايه ( نور 36 ) .\r\nو در اكثر روايات معراجيه و غير آنها حجابها تعبير به حجب نوريه شده است و در برخى از آنها به حجاب ظلمانى عجب اينكه نور حجاب شود با اينكه نور رفع حجاب مىكند .\r\nدر دعاى احتجاب از اميرالمؤمنين امام على عليه السلام از رسول الله صلى الله عليه و آله و سلم آمده است كه : اللهم انى اسألك يا من احتجب بشعاع نوره عن نواظر خلقه . اين دعاء در مهج ابن طاوس ( ص 75 ط 1 ) و در كشكول شيخ بهائى ( ص 303 ط 1 ) و در نوزدهم بحار ( ص 183 ط 1 ) منقول است .\r\nاين حجابها مظاهر و شئونات حقيقة الحقائق اند . چنان كه در حديث است خلق حجاب اويند . درباب الرد على الثنوية و الزنادقة از كتاب توحيد صدوق از امام هشتم على بن موسى الرضا عليهما السلام روايت است ( ص 256 چاپ سنگى ) كه : كثرت ذنوب خلق حجابشان از رؤيت شده است . مردى از زنادقة از آن حضرت درباره حق تعالى مى پرسد : فلم احتجب ؟ فقال ابوالحسن عليه السلام : ان الاحتجاب عن الخلق ( ان الحجاب على الخلق خ ل ) لكثرة ذنوبهم .\r\nو قرآن كريم فرموده است : كلابل ران على قلوبهم ماكانوا يكسبون كلا انهم عن ربهم يومئذ لمحجوبون ( مطففين 15 و 16 ) .\r\nبنابراين براى معصوم و انسان كامل حجاب نيست و كسانى كه مقتدى به معصوم اند به اختلاف درجاتشان در قرب و اقتداء از حجب دورند . پس تدبر كن كه تعبير خلق به حجاب از زبان معصوم چگونه خواهد بود ؟\r\nدر حديث سوم باب النهى عن الجسم و الصورة توحيد كافى ( ص 81 ج 1 معرب ) از امام هشتم عليه السلام است كه احتجب به غير حجاب محجوب و استتر به غير ستر مستور .\r\nو در شرح صحيفه از اميرالمؤمنين عليه السلام است كه : يا من كان\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nالحجاب بينه و بين خلقه خلقه ( بحر المعارف عالم صمدانى عبدالصمد همدانى ) .\r\nو در باب التوحيد و نفى التشبيه از توحيد صدوق در يكى از خطبه هاى رسول الله صلى الله عليه و آله و سلم آمده است : المحتجب بنوره دون خلقه فى الافق الطامح و العز الشامخ و الملك الباذخ الخ ( ص 32 ) .\r\nو در باب نفى التشبيه همان ك‌تاب از ابوالحسن رضا ثامن الائمه عليه السلام روايت كرده است : لايشمله المشاعر ولايحجبه الحجاب فالحجاب بينه و بين خلقه لامتناعه ممايمكن فى ذواتهم ولامكان ذواتهم مما يمتنع منه ذاته ولافتراق الصانع و المصنوع و الرب و المربوب و الحاد و المحدود الخ ( ص 41 ) .\r\nو حديث پنجم باب جوامع التوحيد كافى ( ص 108 ج 1 كافى معرب ) از اميرالمؤمنين عليه السلام است كه : لاتشمله المشاعر ولاتحجبه الحجب و الحجاب بينه و بين خلقه خلقه اياهم لامتناعه مما يمكن فى ذواتهم ولامكان مما يمتنع منه ، ولافتراق الصانع من المصنوع والحاد من المحدود والرب و المربوب الخ .\r\nو در باب التوحيد نفى التشبيه توحيد صدوق باسنادش از ابراهيم بن عبدالحميد از ابوالحسن رضا عليه السلام روايت كرده است كه قال سمعت ابا الحسن عليه السلام يقول فى سجوده يا من على فلاشى فوقه يا من دنى فلاشى دونه اغفر لي و لاصحابى .\r\nو نيز در همان باب كتاب مذكور از آن حضرت است : حجب بعضها عن بعض ليعلم ان لاحجاب بينه و بينها من غيرها .\r\nچنان كه اشارتى رفت در روايات معراجيه سخن از حجب بسيار آمده است ، ولى حجب نوريه .\r\n\r\nحجج الهى حجب الهى اند\r\nدر حديث دهم باب نوادر توحيد كافى روايت شده است : عن بريد العجلى قال سمعت ابا جعفر عليه السلام يقول : بنا عبدالله ، و بنا\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nعرف الله و بنا وحد الله تبارك و تعالى ، و محمد حجاب الله تبارك و تعالى ( ج 1 ص 113 معرب ) .\r\nو در زيارت مختصه به شهر رجب كه سيد اجل ابن طاوس در اقبال نقل كرده است ( ص 631 رحلى ) كه الحمد لله الذين اشهدنا مشهد اوليائه فى رجب و اوجب علينا من حقهم ما قد و جب و صلى الله على محمد المنتجب و على اوصيائه الحجب .\r\nدر اين دو فقره ، رسول الله صلى الله عليه و آله و سلم و اوصيايش عليهم السلام به حجب تعبير شده است و حال آنكه انوار الهى اند .\r\nو نيز در توقيع خارج از ناحيه مقدس : اللهم انى اسئلك بمعانى جميع مايدعوك الخ ( ص 646 اقبال ) درست دقت كن .\r\nدر تفسير صافى از امام سجاد عليه السلام به اين عبارت روايت است كه : فلما اسرى بالنبى و كان من ربه كقاب قوسين أوأدنى رفع له حجاب من حجبه .\r\nسياق عبارت و نكره آوردن حجاب در مقام قرب قاب قوسين اوادنى بسيار قابل تأمل و در خور توجه است .\r\nو در حديث دوم باب اطلاق القول بانه شى از توحيد كافى ( ص 64 ج 1 معرب ) عن الحسين بن سعيد قال سئل ابو جعفر الثانى عليه السلام ( امام جواد عليه السلام ) يجوزان يقال الله انه شى ؟ قال نعم يخرجه من الحدين حد التعطيل و حد التشبيه .\r\nو در حرز امام جواد عليه السلام كه سيد اجل بن طاوس در مهج الدعوات نقل كرده است ( ص 36 ) آمده است ملا كل شى نورك در اين تعبير بدقت تامل كن كه امام ميفرمايد الهى نور تو هر چيز را پر كرده است پس جز نور الهى چيز ديگر نيست و از او كه بگذرى جز اعتباريات ذهنى و حدود اعدامى چيز ديگر نيست .\r\nاز اين گونه لطائف و دقائق در توحيد بارى تعالى از ائمه هداة مهديين آنقدر منقول است كه مجموع آنها خود كتابى خواهد شد .\r\n\r\n","description":"","footnote":"","page_name":" 343 ","page_number":343},
  {"content":"\r\n\r\n از رهگذر خاك سر كوى شما بود \r\n هر نافه كه در دست نسيم سحر افتاد \r\nاين بنده پاره اى از آنها را در رساله لقائيه اش نقل كرده است آن رساله در جلد پنجم تكمله منهاج البراعة بچاپ رسيده است .\r\nپوشيده نماند كه اين گونه نكات بلند در توحيد را از صحف ادعيه و مناجاتهاى آن بزرگواران بيشتر از احاديث مى يا بى . در نكاتم آورده ام كه لطائف و اسرارى كه در ادعيه استفاده مىشود در روايات ديده نميشود علتش اين است كه در روايات با مردم محاورت داشتند و بكنه عقل خودشان با آنها سخن نگفتند بلكه به قدر عقول آنان با آنان تكلم مى كردند فى الكافى عن الصادق عليه السلام ما كلم رسول الله صلى الله عليه و آله العباد بكنه عقله قط و قال رسول الله صلى الله عليه و آله انا معاشر الانبياء أمرنا أن نكلم الناس على قدر عقولهم ( ماده عقل سفينة البحار ) اما با خداوند متعال بكنه عقل خودشان مناجات و دعا داشتند . و در حقيقت ادعيه منقوله از آن بزرگان مقالات علمى بسيار بلند آن وسائط فيض الهى است .\r\nبدانكه سخن اين فص در اين بود كه حقيقت فوق خلق و امر از حس و عقل محجوبست و در عين حال حجاب جز انكشاف تام و شدت ظهور آن نيست البته دست حس و عقل بدان نميرسد ، دست حس بمقام عقل نميرسد تا چه رسد بمافوق خلق و امر . و فى الحديث ان الله احتجب عن العقول كمال احتجب عن الابصار و ان الملا الا على يطلبونه كما تطلبونه انتم .\r\nولى آنكه ميگويد ما فوق خلق و امر كيست و چه قوه ايست و از چه راه بدان پى برده است علامه استاد بزرگوار شعرانى قدس سره الشريف در مقدمه شرح تجريدش چه خوش فرموده كه : از مسائل فلسفى همان كه مطابق ديديم يا مخالف نديديم نقل كرديم و از مسائل عرفان هيچ نياورديم چون مبناى كلام بر عقل است و عرفان فوق عقل\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nاست .\r\n دگر ز عقل حكايت بعاشقان منويس \r\n كه حكم عقل بديوان عشق ممضى نيست \r\nما حكم بوجود جوهر مى كنيم و مشاعرى كه خارج را ادراك مى كنند عوارض طاريه بر جوهر را ادراك مى كنند نه خود جوهر را پس چگونه جوهر را يافتيم نظير اين كلام را در اين مقام گوييم كه چگونه به ما فوق خلق و امر راه پيدا كرده ايم به جايى كه نه دست حس بدان ميرسد و نه دست عقل .\r\nرؤيت عقل طورى است و رؤيت ما فوق عقل طور ديگر آن كجا و اين كجا :\r\n خرد هر چند نقد كاينات است \r\n چه سنجد پيش عشق كيميا كار \r\n( حافظ )\r\nدر كافى از امام صادق عليه السلام روايت است ( حديث 8 باب النهى عن الكلام فى الكيفية كتاب توحيد ص 73 ج 1 معرب ) : يا ابن آدم لوا كل قلبك طائر لم يشبعه و بصرك لو وضع عليه خرق ابرة لغطاه تريد ان تعرف بهما ملكوت السماوات والارض ان كنت صادقا فهذه الشمس خلق من خلق الله فان قدرت أن تملا عينيك منها فهو كما تقول . ولى قرآن مجيد گويد : و كذلك نرى ابراهيم ملكوت السموات والارض و هر دو حق است .\r\nو م‌انند اين حديث در باب ابطال رؤيت توحيد كافى ( حديث 7 ص 76 ج 1 معرب ) است عن عاصم بن حميد عن ابى عبدالله عليه السلام قال ذاكرات ابا عبدالله عليه السلام فيما يروون من الرؤية فقال الشمس جزء من سبعين جزءا من نور الكرسى و الكرسى جزء من سبعين جزءا من نور\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nالعرش و العرش جزء من سبعين جزء من نور الحجاب و الحجاب جزء من سبعين جزءا من نور السترفان كانوا صادقين فليملا وا اعينهم من الشمس ليس دونها سحاب .\r\nاينكه حضرت فرمود فليملا وا اعينهم من الشمس ليس دونها سحاب مؤيد مختار ما است كه متن انتقب با تاء منقوطه است نه با ثاء مثلثه .\r\nدر اين دو حديث چنان كه ملاحظه ميفرماييد كشاف حقائق امام صادق عليه السلام عقول را از ادراك ما فوق خلق و امر تحذير مىكند ولى از همين بزرگوار رئيس المحدثين مرحوم صدوق درباب ماجاء فى الروية كتاب توحيد باسنادش روايت كرده است : عن على بن ابى حمزه عن ابى بصير عن ابى عبدالله عليه السلام قال قلت له أخبرنى عن الله عزوجل هل يراه المؤمنون يوم القيمة ؟ قال نعم و قدرأوه قبل يوم القيمه فقلت متى قال حين قال لهم الست بربكم قالوا بلى ( اعراف 173 ) تم سكت ساعة ثم قال ان المؤمنين ليرونه فى الدنيا قبل يوم القيمه الست تراه فى وقتك هذا قال ابو بصير فقلت له جعلت فداك فأحدث بهذا عنك فقال لافانك اذا احدثت به فانكره منكر جاهل بمعنى ما نقوله ثم قدران ذلك تشبيه كفر و ليست الرؤية بالقلب كالرؤية بالعين تعالى الله عما يصفه المشبهون و الملحدون .\r\n من كه امروزم بهشت نقد حاصل مىشود \r\n وعده فرداى زاهد را چرا باور كنم \r\n( حافظ )\r\nبرهان السالكين اميرالمؤمنين على عليه السلام فرموده است لم أعبد ربا لم أره .\r\n خرد را نيست تاب نور آنروى \r\n برو از بهر او چشم دگر جوى \r\n\r\n","description":"","footnote":"","page_name":" 346 ","page_number":346},
  {"content":"\r\n\r\n در آدر وادى ايمن كه ناگاه \r\n درختى گويدت انى انا الله \r\n رها كن عقل را با حق همى باش \r\n كه تاب خور ندارد چشم خفاش \r\n در آن موضع كه نور حق دليل است \r\n چه جاى گفتگوى جبرئيل است \r\n فرشته گر چه دارد قرب درگاه \r\n نگنجد در مقام لى مع الله \r\n چو نور او ملك را پر بسوزد \r\n خرد را جمله پا و سر بسوزد \r\n بود نور خرد در ذات انور \r\n بسان چشم سر در چشمه خور \r\nروى عن الصادق عليه السلام انه قال : لنا حالات مع الله هو فيها نحن ، و نحن فيها هو ، و مع ذلك هو هو و نحن نحن ( كلمه پنجاه كلمات مكنونه فيض ص 113 ط بمبئى ) .\r\nمرحوم طبرسى در تفسير شريف مجمع البيان در تفسير آيه مباركه و سقيهم ربهم شرابا طهورا فرمايد : و رووا عن جعفر بن محمد عليهما السلام : يطهر هم عن كل شى سوى الله اذلا طاهر من تدنس بشى من الاكوان الا الله .\r\nبا اينهمه بكنه حقيقت رسيدن راهى نيست لايحيطون به علما عقل كه گويد م‌ا عرفناك حق معرفتك . بادام عقل آن مقام عنقا شكار نميشود .\r\n عنقا شكار كس نشود دام باز چين \r\n كاينجا هميشه باد بدست است دام را \r\n( حافظ )\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nدر فصوص آتى سخن از رؤيت و لقاء نيز به ميان مى آيد . اينك اين فص را به اين چند بيت طليعه قصيده غراء رائيه سنايى كه زيادت از صد و هشتاد بيت است ، و به نقل جامى در نفحات الانس آن را رموز الانبياء و كنوز الاولياء نام نهاده و بسى معارف و حقائق در آن درج كرده است ، ختم مى كنيم :\r\n طلب اى عاشقان خوش رفتار \r\n طرب اى نيكوان شيرين كار \r\n تا كى از خانه هين ره صحرا \r\n تا كى از كعبه همين در خمار \r\n در جهان شاهدى و ما فارغ \r\n در قدح جرعه اى و ما هشيار \r\n زين سپس دست ما و دامن دوس‌ت \r\n بعد از اين گوش ما و حلقه يار \r\n\r\n","description":"","footnote":"","page_name":" 348 ","page_number":348},
  {"content":"\r\n\r\n\r\nفص 56 [ در اين كه ذات احديت را به صفاتش ادراك توان كرد 
  ]\r\nالذات الاحدية لاسبيل الى ادراكها بل تدرك بصفات‌ها . و غاية السبيل اليها الاستبصار بأن لاسبيل اليها . تعالى عما يصفه الجاهلون .\r\nترجمه : راهى به ادراك ذات احديت نيست بلكه آن ذات بصفاتش ادراك مىشود . و نهايت راهى كه به اوست بينا دل شدن است به اينكه راهى به او نيست . بس بلند است از آنچه كه نادانان ستايندش .\r\n\r\nدر احديت و واحديت\r\nبيان : فص در اين است كه ذات احديت را ادراك نمى توان كرد ، بلكه او را به صفاتش ادراك توان كرد .\r\nاحديت در اصطلاح حكيم بمعنايى است ، و در اصطلاح عارف بمعنايى اشمخ و ارفع از آنچه حكيم گويد : حكيم پس از آنكه باستدلال اثبات واجب الوجود بالذات كرده است در توحيد وارده مىشود و در توحيد ابتداء از واحد بودن بارى تعالى بحث مىكند ، و پس از آن در احد بودنش كه احد فوق مرتبه واحد است . چنان كه جناب شيخ اجل ابن سينا در اشارات بدين طريق مشى كرده است .\r\nدر مسئله توحيد بمعنى واحد سخن در اين است كه يكى است و دو نيست وحده لا شريك له ، و در مسئله توحيد بمعنى احد ، سخن در اين است كه آن ذات علاوه بر اينكه يكى است يكتا هم هست . يعنى هيچگونه تركيب و انقسام در وى راه ندارد و ذاتش از داشتن اجزاء\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nمطلقا منزه است . نه اجزاى حدى دارد كه جنس و فصل باشد ، و نه اجزاى خارجى كه ماده و صورت باشد ، و نه اجزاى ذهنى كه ماده و صورت ذهنى اعراض باشد ، و نه اجزاى كمى كه اجزاى مقدارى باشد . بل‌كه بسيط الحقيقه است قل هو الله احد . مرحوم متاله سبزوارى در منظومه گويد كما هو الواحد انه الاحد .\r\nو گاهى هم در توحيد سخن ميگويند كه حق تعالى در وجوب ذاتى شريك ندارد ، و پس از آن بحث در توحيد به معناى ديگر ميكنند كه در خالقيت شريك ندارد يعنى در توحيد إله عالم بحث مى كنند كه در الهيت و فاعليت شريك ندارد لو كان فيهما الهة الا الله لفسدتا .\r\n جهان متفق بر الهيتش \r\n فرومانده در كنه ماهيتش \r\nجناب صدوق در باب الرد على الثنويه و الزنادقة در توحيد ( ص 254 ) روايت كرده است : ابن الوليد عن الصفار عن ابن عيسى عن ابن ابى عمير عن هشام بن الحكم قال قلت لابى عبدالله عليه السلام : ما الدليل على ان الله واحد ؟ قال : اتصال التدبير و تمام الصنع كما قال عزوجل لو كان فيهما الهة الا الله لفسدتا ( بحارج 2 ص 72 طبع كمپانى )\r\nابو منصور احمد بن على بن ابى طالب طبرسى قدس سره در كتاب احتجاج در احتج‌اج امام ابو عبدالله الصادق عليه السلام آورده است كه روى عن هشام بن الحكم انه قال من سؤال الزنديق الذى اتى ابا عبدالله عليه السلام ان قال ما الدليل على صانع العالم الى أن قال الامام عليه السلام : فلما رأينا الخلق منتظما و الفلك جاريا و اختلاف الليل و النهار والشمس و القمر دل ذلك على صحة الامر و التدبير و ايتلاف الامر و أن المدبر واحد ( ص 173 ) و فى البحار ص 72 ج 2 طبع كمپانى . )\r\nو باز در توحيد بارى تعالى بحث ديگر دارند كه در وجود حقيقى شريك ندارد كه موجود فى ذاته بذاته اوست و بس . و مرحوم متاله\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nسبزوارى در اسرار الحكم در هر سه قسم توحيد كه توحيد در وجوب ذاتى و توحيد در الهيت و توحيد در وجود حقيقى است بسيار خوب تحرير كرده است .\r\nچند حديث از خاندان رسالت سلام الله عليهم اجمعين كه خزائن علوم و معادن معارف هستند در فرق بين واحد واحد نقل مى كنيم ، تا دانسته شود كه اطلاق لفظ واحد بر بارى تعالى در معنى و واقع همان واحد احدى الذات است . و بارى تعالى واحد أحدى الذات است يعنى بسيط الحقيقه است لانه صمد لاجوف له و غيره اجوف و كل ممكن زوج تركيبى و كل مركب مزوج الحقيقه .\r\nدر بحار روايت است قريب به اين مضمون كه شخصى برسول الله صلى الله عليه و آله عرض كرده است : شما ميگوئيد خداوند را شريك نيست رسول الله گفت آرى . آن شخص گفت او واحد است و من هم واحدم پس چگونه او را شريك نيست . رسول الله فرمود او واحد است و أحدى الذات است كه بهيچوجه تركيب در او راه ندارد و تو واحدى مركب از اعضا و جوارح و غيرها نه احدى الذات پس فقط لفظ واحد بر انسان اطلاق شد چنان كه بر بارى تعالى و در واقع آن واحد را معنايى است غير از اين واحد كه در اصطلاح منطق و اصول واحد مشترك لفظى است . يعنى اين شخص انسان مثلا واحد عددى است ، و حق سبحانه واحد أحدى الذات به معنى بسيط الحقيقة كل الاشياء يعنى واحد صمد حقيقى است .\r\nمرحوم ابن بابويه در باب اسماء الله كتاب توحيد باسنادش از فتح بن يزيد جرجانى از ابوالحسن رضا عليه السلام روايت كرده است تا اينكه فتح عرض مىكند : قلت اجل جعلنى الله فداك لكنك قلت الاحد الصمد و قلت لايشبه شيئا و الله واحد والانسان واحد أليس قدتشابهت الواحدانية قال يا فتح احلت ثبتك الله انما التشبيه فى المعانى فاما فى الاسماء فهى واحدة و هى دلالة على المسمى و ذلك الانسان و ان قيل واحد فانما يخبرانه جثة واحدة و ليس باثنين فالانسان نفسه ليس\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nبواحد لان اعضاؤه مختلفة و الوانه مختلفة غير واحدة و هو أجزاء مجزأ ليست بسواء دمه غير لحمه و لحمه غير دمه و عصبه غير عروقه و شعره غير بشره و سواده غير بياضه و كذلك سائر جميع الخلق فالانسان واحد فى الاسم لاواحد فى المعنى والله جل جلاله هو واحد لاواحد غيره لااختلاف فيه ولا تفاوت ولازيادة ولانقصان فاما الانسان المخلوق المصنوع المؤلف من أجزاء مختلفة و جواهر شتى غير انه بالاجتماع شى واحد ، الحديث .\r\nقوله يا فتح احلت اى أتيت بشى محال و قلت امرا محالا .\r\nو نيز آن بزرگوار در باب معنى الواحد و التوحيد و الموحد از كتاب توحيد و شيخ اجل علامه بهائى در مجلد سوم كشكول ( ص 259 چاپ اعلى ) با اندك اختلاف در برخى از عبارات روايت كرده اند عن مقدام بن شريح بن هانى عن ابيه قال : ان أعرابيا قام يوم الجمل الى اميرالمؤمنين عليه السلام فقال يا اميرالمؤمنين اتقول ان الله واحد قال فحمل الناس عليه و قالوا يا أعرابى أماترى ما فيه اميرالمؤمنين من تقسم القلب . فقال اميرالمؤمنين عليه السلام دعوه فان الذى يريده الاعرابى هو الذى نريده من القوم . ثم قال يا أعرابى ان القول فى ان الله واحد على اربعة أقسام فوجهان منها لايجوزان على الله عزوجل و و جهان يثبتان فيه فاما اللذان لايجوزان عليه فقول القائل واحد يقصد به باب الاعداد فهذا مالايجوز عليه لان مالا ثانى له لايد خل فى باب الاعداد أماترى أنه تعالى كفر من قال ثالث ثلاثة . و قوله القائل هو واحد من الناس يريد به النوع من الجنس فهذا ما لايجوز عليه لانه تشبيه و جل ربنا عن ذلك و تعالى و اما الوجهان اللذان يثبتان فيه فقول القائل هو عزوجل واحد يعنى ليس له فى الاشياء شبه كذلك ربنا .\r\nو قول القائل انه عزوجل واحد بمعنى انه أحدى المعنى يعنى به انه لاينقسم فى وجود ولاعقل ولاوهم كذلك ربنا عزوجل .\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nامام صادق عليه السلام فرمود : لاتدخل الاشياء فيه لانه واحد واحدى الذات واحدى المعنى الخ ( حديث ششم باب الارادة از كافى )\r\n\r\nكل مسمى بالوحدة غيره قليل\r\nو يكى از لطائف كلام اميرالمؤمنين عليه السلام در اين مقام اين است كه در خطبه 63 نهج البلاغة فرموده است : كل مسمى بالواحدة غيره قليل . از آنكه فرمود « كل مسمى بالواحدة » استفاده مىشود كه اطلاق واحديت بر حق تعالى و بر غير او فقط باشتراك لفظى است . و آنكه فرمود قليل است دلالت دارد بر اينكه وحدت عددى بمعنى مبدأ كثرت نيست كه نسبت بمافوق خود قليل است چه حق تعالى منزه از اين وحدت است كه مستلزم نقص است اگر چه اذهان عوام كه اكثرى مردم اند از اين حد تجاوز نميكند تعالى الله عما يصفه الجاهلون علوا كبيرا . و همچنين دلالت دارد بر اينكه وحدت بمعنى دوم در كلام اميرالمؤمنين عليه السلام در روايت قبل نيست .\r\nو يكى ديگر از معانى بسيار بلند كه از اين عبارت وجيز استفاده ميتوان كرد اينكه : ما سوى الله كه در حقيقت تطورات و شئونات و تجليات ذات الهى اند و به بعضى از لحاظ و اعتبار آنها را ما سوى ميگوئيم ، چون ممكنند و هر ممكن محدود و متناهى است پس هر مسمى به وحدت جز حق تعالى قليل است و لكن حق تعالى واحدى است كه وحدت او عين كثرت و كثرت او عين وحدت است و هيچ حقيقتى از حيطه وحدت او بدر نيست و هيچ واحدى به پايه كثرت او نيست و همه وحدات وجوديه روابط محضه آن وحدتند و آن وحدت حقه حقيقيه است كه اسماء مستأثره الهى است و گاهى از آن تعبير بوحدت جمعيه مى كنند و آن كثرت را كثرت نوريه گويند و درباره اين كثرت گفته اند كه كلما كانت أوفر كانت فى الوحدة أوغر بقول جناب لسان الغيب :\r\n زلف آشفته او موجب جمعيت ما است \r\n چون چنين است پس آشفته ترش بايد كرد \r\n\r\n","description":"","footnote":"","page_name":" 353 ","page_number":353},
  {"content":"\r\n\r\n از خلاف آمد دوران بطلب كام كه من \r\n كسب جمعيت از آن زلف پريشان كردم \r\nچنان كه وحدت نفس ناطقه انسانى را وحدت حقه ظليه گفته اند كه همه كثرات آثار وجودى او برگشت به يك حقيقت مىكند .\r\nجناب صدرالمتألهين قدس سره در كتاب شريف مبدأ و معاد ( ص 282 ) بيانى درباره وحدت شخصيه باعتبار اختلاف مصاديق و مراتب وجود در شدت و ضعف و كمال و نقص دارد كه نقل آن موجب مزيد بصيرت و نيل به مقصود و مطلب فوق است فرموده است :\r\nالوحدة الشخصية فى كل شى ليست على و تيرة واحدة فان الوحدة الشخصية فى الجواهر المجرده حكمها غير الوحدة الشخصية فى الجواهر المادية فان فى الجسم الواحد الشخصى يستحيل أن يجتمع اوصاف متضادة و اغراض متقابلة من السواد و البياض والسعادة و الشقاوة و اللذة والالم و العلو و السفل و الدنيا و الاخرة و ذلك لضيق حوصلة ذاته و قصر ردائه الوجودى عن الجمع بين الامور المتخالفة بخلاف وجود الجوهر النطقى من الانسان فانها مع وحدتها الشخصية جامعة للتجسم و التجرد و حاصرة للسعادة و الشقاوة فانها قديكون فى وقت واحد فى اعلى عليين و ذلك عند تصور امر قدسى و قد يكون فى اسفل سافلين و ذلك عند تصور امر شهوى و قديكون ملكا مقربا باعتبار و شيطانا مريدا باعتبار و ذلك لان ادراك كل شى هو بأن ينال حقيقة ذلك الشى المدرك بما هو مدرك بل بالاتحاد معه كما رآه طائفة من العرفاء و اكثر المشائين و المحققون و صرح به الشيخ ابو نصر فى مواضع من كتبه والشيخ اعترف به فى كتابه المسمى بالمبدأ و المعاد و فى موضع من الشفاء حيث قال فى الفصل السادس من المقالة التاسعة من الالهيات بهذه العبارة : ثم كذلك حتى يستوفى فى النفس هيئة الوجود كلة فينقلب عالما معقولا مقبولا موازيا للعالم الموجود كله مشاهدا لما هو الحسن المطلق والخير المطلق والجمال الحق و متحدة به و منتقشة بمثاله و هيئاته و منخرطة فى سلكه و سائرة\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nمن جوهره .\r\nو مما يؤيد ذلك ان المدرك بجميع الادراكات و الفاعل بجميع الافاعيل الواقعة من الانسان هو نفسه الناطقة النازلة الى مرتبة الحواس والالات و الاعضاء و الصاعدة الى مرتبة العقل المستفاد و العقل الفعال فى آن واحد و ذلك لسعة وجودها و بسيط جوهريتها و انتشار نورها فى الاكناف والاطراف بل بتطور ذاتها بالشئون و الاطوار و تجليها على الاعضاء و الارواح و تحليها بحلية الاجسام و الاشباح مع كونها من سنخ الانوار و معدن الاسرار انتهى ما اردنا من نقل كلامه .\r\nاين سخن را بدانجهت نقل كرده ام كه تا از معرفت وحدت حقه ظليه بوحدت حقه حقيقيه آشنا شوى كه رسول الله صلى الله عليه و آله فرمود اعلمكم بنفسه اعلمكم بربه .\r\n سايه يزدان بود بنده خدا \r\n مرده اين عالم و زنده خدا \r\n كيف مدالظل نقش اوليا است \r\n كو دليل نور خورشيد خدا است \r\nمرحوم علم الهدى در غرر و درر ( ص 274 ج 1 ) آورده است كه روى ان بعض ازواج النبى صلى الله عليه و آله و سلم سألته متى يعرف الانسان ربه ؟ فقال اذا عرف نفسه .\r\n اى شده غافل ز امر من عرف \r\n چون خران مغرور بر مشتى علف \r\n سير كن در نفس خود انديشه ساز \r\n كارها بر خود مكن دور و دراز \r\n هر چه در آفاق موجودات هست \r\n همچنان تمثيل او در انفس است \r\nاين نحوه وحدت يعنى وحدت حقه حقيقيه وحدتى است كه نه در مقام تنزيه توقف مىشود و نه در تشبيه ، بلكه جمع هر دو است به اين معنى كه وراى آن دو ، و فوق تنزيه و تشبيه است . هم جمع بين\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nتفرقه و جمع است و هم تبرئه از تنزيه و تشبيه . و اين حقيقت توحيد بر عرف تحقيق است كه كشاف حقائق امام به حق ناطق جعفر بن محمد الصادق عليه السلام فرموده است الجمع بلاتفرقة زندقة و التفرقة بدون الجمع تعطيل و الجمع بينهما توحيد .\r\nعارف صمدانى اوحدالدين سيد عبدالله ضياءالدين مسعود بليانى شيخ لسان الغيب حافظ شيرازى گويد :\r\n حقيقت جز خدا ديدن روا نيست \r\n كه بيشك هر چه بينى جز خدا نيست \r\n نميگويم كه عالم زو شده زانك \r\n چنين نسبت به او كردن روا نيست \r\n نه او عالم شده نه عالم او شد \r\n همه جز او وزو چيزى جدا نيست \r\nالبته رسيدن به اين معنى شامخ بدون تلطيف سر و تدقيق نظر و تأييد آسمانى ميسر نشود .\r\n گر نبودى خلق محجوب و كثيف \r\n ور نبودى حلقها تنگ و ضعيف \r\n در مديحت داد معنى دادمى \r\n غير اين منطق لبى بگشادمى \r\nحديث ديگر در اطلاق واحد بمعنى احد واحدى الذات بر خداوند متعال نيز مرحوم طبرسى در كتاب احتجاج آورده است حديث طولانى است و آن سؤالات چن‌دى است كه زنديقى از امام صادق عليه السلام ميپرسد تا اينكه : قال أمختلف هوأم مؤتلف قال عليه السلام لايليق به الاختلاف ولاالايتلاف انما يختلف المتجزى و يأتلف المتبعض فلا يقال له مؤتلف ولا مختلف قال فكيف هو الله الواحد قال عليه السلام واحد فى ذاته فلا واحد كواحد لان ماسواه من الواحد متجز و هو\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nتبارك و تعالى واحد لايتجزى ولايقطع عليه العد .\r\nمرحوم ملافتح صاحب تفسير منهج ، در كتاب كشف الاحتجاج كه ترجمه فارسى كتاب احتجاج ابومنصور احمد بن على بن ابى طالب طبرسى است در ترجمه عبارت فوق گويد : سائل گفت آيا بصفت اختلاف است يا بصفت ايتلاف ؟ امام عليه السلام فرمود : متصف باختلاف و ايتلاف نتواند بود زيرا كه اختلاف صفت متجزى است و ايتلاف صفت ، متبعض ، پس او را نه مختلف توان گفت و نه مؤتلف . سائل گفت : پس معبود چگونه واحدى تواند بود ؟ امام عليه السلام فرمود او واحد است در حد ذات خود كه او را مشابهتى بوحدت اشياء نيست زيرا كه هر واحد كه غير او است متجزى و معدود است و صانع عالم از آن منزه و مبرا است .\r\nاز اين گونه لطائف و دقائق در أحدى بودن ذات حق تعالى از اهل بيت طهارت و عصمت در روايات و خطب توحيديه بسيار است و ما بنقل همين چند حديث تبرك جستيم تا خواننده گرامى بداند كه :\r\n هر بوى كه از مشك و قرنفل شنوى \r\n از دولت آن زلف چو سنبل شنوى \r\n گر نغمه بلبل از پى گل شنوى \r\n گل گفته بود گرچه ز بلبل شنوى \r\nسخن در اين بود كه احديت در نزد حكيم بمعنايى است ، و در نزد عارف به معنايى برتر از آن و حال كه در احديت باصطلاح حكيم اشارتى شد در احديت بمنظر اعلى عارف گوييم كه :\r\nاز عبارات اساطين فن استفاده مىشود كه احديت را بر دو وجه گفته اند : يكى احديت مطلقه ، و ديگر أحديت در برابر واحديت . و چنين صواب مى بينيم كه طائفه اى از اقوال شان را براى روشن شدن مطلب نقل كنيم :\r\nمرحوم صدرالمتالهين در شرح حديث چهارم باب صفات الذات از\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nاصول كافى در بيان اصطلاح اين طايفه گويد : اصطلحوا عن وجوده تعالى بالاحدية و غيب الغيوب و عن صفاته و اسمائه بالواحدية والالهية ، الخ .\r\nعارف ربانى فيض مقدس در عين اليقين گويد : اول ما نشأ من الوجود الحق الغنى بالذات الذى لاوصف له ولانعت الاصريح ذاته المندمج فيه الكمالات و النعوت الجمالية والجلالية بأحديته و فردانيته من حيث الاسم الله المتضمن لسائر الاسماء ، هو الوجود المطلق المنبسط الذى يقال له الهوية السارية و حقيقة الحقائق الخ .\r\nعلامه قيصرى در مقدمات شرح فصوص ابن عربى گويد ( ص 11 ط 1 ) : حقيقة الوجود اذا اخذت به شرط أن لايكون معها شى فهى المسماة عند القوم بالمرتبة الاحديه المستهلكة جميع الاسماء و الصفات فيها و يسمى جمع الجمع و حقيقة الحقائق و العماء ايضا .\r\nو اذا اخذت به شرط شى فاما أن توخذ به شرط جميع الاشياء اللازمة لها كليتها و جزئيتها المسماة بالاسماء و الصفات فهى المرتبة الالهية المسماة عندهم بالواحدية و مقام الجمع .\r\nو اذا اخذت لابشرط شى آخر و لابشرط لاشى فهى المسماة بالهوية السارية فى جميع الموجودات .\r\nو نيز قيصرى در همان مقدمات ( ص 12 ) گويد : الوجود فى مرتبة احديته يفنى التعينات كلها فلايبقى فيها صفة ولاموصوف ولااسم ولامسمى الا الذات فقط و فى مرتبة واحديته التى هى مرتبة الاسماء و الصفات تكون صفة و موصوفا و اسما و مسمى و هى المرتبة الالهية .\r\nعارف جامى در تمهيد اشعة اللمعات گويد : حقيقت وجود را من حيث هو بى ملاحظه نسب و اعتبارات و اگر چه نسبت تجرد از همه باشد وجود مطلق ذات بحت و هستى صرف و غيب هويت و احديت مطلقه و احديت ذاتيه گويند و از اين حيثيت مرتبه وى از آن بلندتر است كه متعلق علم و كشف و شهود تواند شد نه بدست علم و دانش\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nدامن ادراك او توان گرفت و نه بديده كشف و شهود پرتو جمال او توان ديد .\r\nو اگر با آن ملاحظه انتفاء اعتبارات كنند احديت گويند . و اگر ملاحظه اثبات اعتبارات كنند واحديت گويند .\r\nصائن الدين در تمهيد القواعد ( ص 79 ) گويد : ان الذات باعتبار اللاتعين المسماة بغيب الغيب تارة و الهوية المطلقة أخرى يمتنع أن يعتبر فيها امر يستلزم التعين و التقيد و يستدعى التكثر و التعدد فاول ما اعتبر فيها من المعانى الوصفية هى الوحدة الحقيقة التى لايتصور اعتبار الكثرة و المغايرة فيها بوجه من الوجوه .\r\nثم ان هيهنا نكته تتضمن فوائد لابد من الوقوف عليها و هى ان لهذه الوحدة اعتبارين احدهما متعلقه طرف بطون الذات و خفائها و هو اعتبار اسقاط سائر النسب و الاضافات عنها و يسمى الذات به أحدا . و ثانيهما متعلقه طرف ظهور الذات و انبساطها و اعتبار اثبات النسب والاضافات كلها و يسمى الذات به واحدا و بهذا الاعتبار يصير الذات منشأ الاسماء و الصفات . و ذلك فى الواحد العددى ظاهر فانه اذا اعتبر من حيث انه واحد من غير ان يعتبر المبدئية للاعداد فهو الواحد المطلق الذى ليس فيه تعدد النسب والاضافات و اذا اعتبر من حيث انه مبدأ للاعداد حينئذ يصير مبدءا للاسماء الغير المتناهيه مثل نصفية الاثنين و ثلثية الثلاثة و ربعية الاربعة و هكذا الى غير النهاية اذبه يحصل له باعتبار كل مرتبة من المراتب العددية نسبة و اسم خاص ليس فيه شى من هذه النسب و الاسماء سوى محض الاعتبار .\r\nصدر المتالهين وجود حق تعالى را كه بتعبير قيصرى حقيقة الوجود است با حديث و غيب الغيوب از ايشان نقل كرده است كه فيض فرمود : همين وجود غنى بالذات كه وصف و نعتى جز صريح ذاتش برايش نيست و همه كمالات و نعوت جمالى و جلالى باحديت و فردانيت ذاتش در وى مندمج است و اسم آن الله است كه متضمن ساير اسما است مسمى به احد است و قيصرى فرمود : همين حقيقت وجود كه حق غنى\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nبالذات است چون به شرط لا اخذ شده است مرتبه احديت است كه جميع اسماء و صفات در وى مستهلك است يعنى مندمج است و آن را اسامى ديگر چون جمع الجمع و حقيقة الحقائق و عماء نيز هست كه همانست كه جامى گفت اگر با آن ملاحظه انتفاء اعتبارات كنند احديت گويند و صائن الدين به بيان شريفش فرمود : اين ذات باعتبار لاتعين كه غيب الغيب و هوية مطلقه نيز ناميده مىشود و متصف بوحدت حقه حقيقيه است چون طرف بطون ذات و خفاء آن ملاحظه شود و نسب و اضافات از وى ساقط شود آن ذات احد ناميده مىشود . اين معنى احديت در برابر واحديت باصطلاح اهل الله است .\r\nواحديت يعنى ملاحظه اسماء و صفات ذات حق با آن ذات كردن كه بفرموده قيصرى مرتبه الهيه و مقام جمع نيز گويند اين همانست كه جامى فرمود اگر ملاحظه اثبات اعتبارات كنند واحديت گويند و صائن الدين فرمود چون طرف ظهور ذات و انبساط و اعتبار اثبات نسب و اضافات ملاحظه شود ذات را در اصطلاح اين فرقه واحد گويند و ذات به اين اعتبار منشأ اسماء و صفات است پس معنى احديت و واحديت در ازاى يكديگر الحمد لله به خوبى معلوم شده است . و همين ذات قبل از ملاحظه استهلاك و اندماج اسما و صفات در وى مسمى به احديت مطلقه است كه جامى پيش از مقام احديت آورده است . و در ازاى اين احديت مطلقه واحديت اعتبار نشده است .\r\nو نيز از بيانات ايشان دانسته شد كه اول چيزى از حق تعالى ناشى شده است وجود مطلق منبسط است كه از آن تعبير به هوية سارى در جميع موجودات و تعبير به حقيقة الحقائق مىشود اين مطلب اخير در فص پنجاه و چهارم به كار آيد و در آنجا بحث بيشترى در آن مىشود .\r\nحال در بيان متن گوييم كه آنچه درباره احديت و واحديت گفته ايم همه بعنوان معنى و مفهوم بود كه ادراك ميكرديم و به آن رسيده ايم و مقام احديت را از واحديت تميز داده ايم ولى آيا ميتوانيم ذات احديت را يعنى وجود خارجى را كه اين معانى و مفاهيم عناوين\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nاو بوده اند ادراك كنيم يا دست ما سوايش بدان نميرسد ، چگونه است ؟\r\n\r\nمعراج\r\nبدانكه ارباب معرفت گفته اند كه مقام روح مؤمن آسمان اول و روح عابد آسمان دوم و روح زاهد آسمان سوم و روح عارف آسمان چهارم و روح ولى آسمان پنجم و روح نبى آسمان ششم و روح رسول آسمان هفتم و روح اولوا العزم آسمان هشتم و روح خاتم عرش است و خلق بعرش منتهى ميگردد ، و فوق عرش خلق نيست الله  الَّذِي خَلَقَ السَّماواتِ وَ الْأَرْضَ فِي سِتَّةِ أَيَّامٍ ثُمَّ اسْتَوى عَلَى الْعَرْشِ يُدَبِّرُ الْأَمْرَ  ( يونس 4 ) اين آسمانها مراتب وجودى ماوراى طبيعت است چنان كه روح انسانى ماوراى طبيعت است و گفته اند اين آسمانها مكانت آن ارواح است نه مكان آنها .\r\nصدرالدين قونوى در نصوص گويد : ثبت ان النبى صلى الله عليه و آله و سلم حصل له اربع و ثلاثون معراجا رواها و جمعها و اثبت رواياتها ابونعيم الحافظ الاصفهانى ( ص 208 نصوص ) .\r\nو در كافى ابوبصير از امام صادق عليه السلام ميپرسد كه كم عرج برسول الله فقال مرتين ( بحار ص 372 ج 6 ) و در بحار روايتى نقل كرده است كه يكصد و بيست بار و همه صحيح است به بيانى كه اين زمان بگذار تا وقت دگر .\r\nمقصود اين است كه خاتم النبيين صلى الله عليه و آله كه فوق اولوا العزم است يعنى خاتم است در ليله معراج در آسمانها حقائقى را مشاهده كرده است و خداوند در سوره والنجم در حق او فرمود : لقد رأى من آيات ربه الكبرى . و در سوره اسراء فرمود : لنريه من آياتنا ، و در علل از امام سجاد عليه السلام روايت كرده است كه فرمود : ليريه ملكوت السموات و ما فيها من عجائب صنعه و بدائع خلقه ( تفسير سوره نجم صافى ) ، و در امالى صدوق از ابن عباس روايت است كه چون رسول الله صلى الله عليه و آله و سلم در ليله معراج از نهر\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nنور عبور كرد انتهى الى الحجب و الحجب خمسائة حجاب من الحجاب الى الحجاب خمسائة ( بحار ص 380 ج 6 ) . و در احاديث ديگر اين حجب به حجب نوريه معرفى شده است . با اينهمه جناب كلينى در كافى از امام صادق عليه السلام روايت كرده است كه رسول الله در معراج : فنظر فى مثل سم الابرة الى ماشاء الله من نور العظمة ( بحارج 6 ص 372 طبع كمپانى ) .\r\nدر اين مقام مباحثى در نظر است اميد است كه در شرح فصوص آتيه عنوان شود .\r\nتبصره :\r\nعماء مأخوذ از حديثى است كه در جامع ترمذى و سنن ابن ماجه و مسند ابن حنبل از ابن رزين عقيلى از رسول الله روايت شده است . در كتب اهل عرفان عماء را در مواردى به كار برده اند : مرتبه احديت را عماء گويند كه واسطه و برزخ بين ذات و مرتبه واحديت است ، و مرتبه انسان كامل را نيز عماء گويند . اين دو اصطلاح را علامه قيصرى در اواخر فصل اول مقدمه شرح فصوص شيخ اكبر آورده است ( ص 11 ) . و وجود منبسط كه اول مانشأ من الوجود الوجبى در نظر اين طايفه است نيز آن را عماء گويند كه با برزخ و واسطه بين ذات واجب و كثرات تعينيه است . چنان كه صدر المتالهين در مرحله علت و معلول اسفار آورده است ص 193 ج 1 رحلى . صفحه 74 مصباح الانس ط رحلى در عماء است و راقم را بر آن تعليقاتى است رجوع شود .\r\nفى سنن ابن ماجه ( باب 13 من المقدمه حديث 182 ص 65 ج 1 ) باسناده عن ابى رزين قال قلت يا رسول الله ! اين كان ربنا قبل أن يخلق خلقه ؟ قال « : كان فى علماء ، ما تحته هواء ، و ما فوقه هواء ، و ما ثم خلق . عرشه على الماء » .\r\nو فى مسند احمد بن حنبل ( ص 11 ج 4 ) باسناده عن أبى رزين العقيلى قال قلت يا رسول الله اين كان ربنا عزوجل قبل أن يخلق خلقه ؟ قال « : كان فى عماء ، ما تحته هواء ، و ما فوقه هواء ، و ما ثم خلق .\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nعلى الماء .\r\nو فيه ايضا ( ص 12 ج 4 ) باسناده عن ابى رزين العقيلى انه قال يا رسول الله اين كان ربنا عزوجل قبل ان يخلق السموات والارض ؟ قال فى عماء ما فوقه هواء و ما تحته هواء ثم خلق عرشه على الماء .\r\nو فى جامع الترمذى ( اول تفسير سوره هود ص 126 ج 1 من طبع الهند ) باسناده عن ابى رزين قال قلت يا رسول الله اين كان ربنا قبل ان يخلق خلقه قال كان فى عماء ما تحته هواء و ما فوقه هواء و خلق عرشه على الماء .\r\nو فى تحفة الا حوذى فى المقام شرح و بسط للحديث و بيان اختلاف النسخ والاقوال فيه و فى مكتبتنا المحقرة توجد رسالة مخطوطة فى شرح الحديث .\r\n\r\n","description":"","footnote":"","page_name":" 363 ","page_number":363},
  {"content":"\r\n\r\n\r\nفص 57 [ در بيان حقيقت ملك ، و تمثل او براى انسان ، و در بيان وحى است 
  ]\r\nللملائكه ذوات حقيقية ، و لها ذوات بحسب القياس الى الناس . فأما ذواتها الحقيقية فأمرية و انما تلاقيها من القوة البشرية الروح الانسانية القدسية ، فاذا تخاطبتا ( تخاطباخ ل ) انجذب الحس الباطن و الظاهر الى فوق فتتمثل ( فتمثل خ ل ) لها من الملك صورة بحسب ما تحتملها ، فترى ملكا على غير صورته ، و تسمع كلامه به غير ماهو وحى ( كلامه بعد ما هو وحى خ ل ) .\r\nو الوحى لوح ( يوحى خ ل ) من مراد الملك ( من مرآة الملك خ ) للروح الانسانى بلاواسطة ، و ذلك هو الكلام الحقيقى ، فان الكلام انما يراد به تصور ( تصوير خ ل ) ما يتضمنه باطن المخاطب فى باطن المخاطب ليصير منه ( ليصير مثله خ ) . فاذا عجز المخاطب عن مس باطن المخاطب بباطنه مس الخاتم الشمع فيجعله مثال نفسه ( مثل نفسه خ ) اتخذ بين الباطنين سفيرا من الظاهرين ، فتكلم ( فكلم خ ل ) بالصوت او كتب أو أشار .\r\nو اذا كان المخاطب روحا لاحجاب بينه و بين الروح اطلع عليه اطلاع الشمس على الماء الصافى فانتقش فيه ( منه خ ل ) . لكن المنتقش فى الروح من شأنه ان يتشبح ( ان يسيح خ ) الى الحس الباطن اذا كان قويا فينطبع ( فينطبع ذلك خ ) فى القوة المذكورة فتشاهد فيكون الموحى اليه يتصل بالملك بباطنه و يتلقى وحيه بباطنه ، ثم يتمثل للملك صورة محسوسة و لكلامه اصوات مسموعة ، فيكون\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nالملك و الوحى يتأدى الى قواه المدركة من وجهين ، و يعرض للقوى الحسيه شبه الدهش ، و للموحى اليه شبه الغشى ثم يرى .\r\nترجمه : ملائكه را ذاتى حقيقى است ، و بقياس با آدميان ذاتى . أما ذات حقيقى ايشان از عالم امر است و از قوت بشرى روح قدسى ملاقاتشان مىكند . پس چون روح قدسى با ملائكه تخاطب كند حس باطن و ظاهر به بالا كشيده شوند پس صورتى از ملك براى روح قدسى انسانى بحسب احتمالش تمثل يابد كه ملك را بر غير صورتش مى بيند و كلامش را به غير آنچه كه وحى است ميشنود .\r\nو وحى ظهور مراد ملك براى روح انسانى بدون واسطه است ، و آن كلام حقيقى است ، زيرا كه مراد از كلام اين است كه آنچه را باطن مخاطب متضمن است در باطن مخاطب صورت يابد تا اين يكى از آن گردد . پس اگر مخاطب از مس باطن مخاطب چون مس خاتم موم را كه موم را مثال خويش گرداند عاجز باشد ، سفيرى ( از قبيل تكلم و كتابت و اشارت ) ميان دو باطن از دو ظاهر گ‌يرد پس تكلم كند يا بكتابت آرد يا اشارت كند .\r\nو هرگاه مخاطب روح باشد كه حجابى بين او و بين روح نيست ، چون اطلاع شمس بر آب صافى بر روح اطلاع و از او انتقاش يابد . لكن منتقش در روح از شأن او اين است كه به حس باطن اگر قوى باشد متشبح گردد ( در آيد ) پس در قوت نامبرده منطبع مىشود پس مشاهده مىكند آن را پس موحى اليه به باطن خود بملك متصل ميگردد و وحى او را در باطن خود تلقى مىكند سپس ملك به صورت محسوس و كلام او با صوات مسموعه متمثل گردد ، پس هر يك از ملك و وحى بقواى مدركه موحى اليه از دو وجه متأدى شود ، و مرقوه اى حسى را شبه دهشتى و مر موحى اليه را شبه غشوه اى عارض گردد سپس مى بيند .\r\n\r\nدر حقيقت ملك و تمثل و وحى\r\nبيان : اين فص در بيان حقيقت ملك ، و تمثل او براى انسان ، و در\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nبيان وحى است .\r\nسزاوار است كه بدوا كلماتى چند از قرآن كريم كه معيار حق و ميزان صدق است و از اهل بيت عصمت و رسالت كه هم موازين قسط اند در وصف ملائكه نقل كنيم تا خواننده را هم مزيد بصيرت و اطمينان خاطر بود و هم بداند كه امهات مطالب عقلى همه از فروغ مشكوة نبوت است كه بقول جناب صدرالمتالهين قدس سره الشريف : تبا لفلسفة لاتطابق قوانينها قوانين الشريعة . ( اسفارج 4 ط 1 ص 75 ) .\r\n  وَ لَقَدْ جاءَتْ رُسُلُنا إِبْراهِيمَ بِالْبُشْرى قالُوا سَلاماً قالَ سَلامٌ فَما لَبِثَ أَنْ جاءَ بِعِجْلٍ حَنِيذٍ فَلَمَّا رَأى أَيْدِيَهُمْ لا تَصِلُ إِلَيْهِ نَكِرَهُمْ وَ أَوْجَسَ مِنْهُمْ خِيفَةً قالُوا لا تَخَفْ إِنَّا أُرْسِلْنا إِلى قَوْمِ لُوطٍ   ( هود 71 ) .\r\nدر اين آيه كريمه ملائكه را رسولان خود معرفى كرده است كه الوكت رسالت است . و ديگر اينكه در وصف و تعريف آنها فرمود : كه ابراهيم عليه السلام ديد دست ايشان بگوساله بريان شده نميرسد . پس اين آيت گويد كه ملائكه رسل الهى اند و غذا نميخورند .\r\nاين قرآن كلام حق است كه ميفرمايد ملائكه غذا نميخورند ولى در اول باب هجدهم سفر تكوين تورات آمده است كه : ابراهيم بسوى رمه شتافت و گوساله نازك خوب گرفته بغلام خود داد تا به زودى آن را طبخ نمايد ، پس كره و شير و گوساله اى را كه ساخته بود گرفته پيش روى ايشان گذاشت و خود در مقابل ايشان زير درخت ايستاد تا خوردند . و اين خود دليل بر تحريف تورات است چه پيغمبر خدا نميگويد كه ملائكه از طعام دنيا مى خورند .\r\nجناب استادم علامه شعرانى قدس سره الشريف در كتاب راه سعادت ( ص 56 طبع اول ) گويد : در قرآن كريم آمده است كه چون فرشتگان نزد ابراهيم آمدند تا بشارت به اسحق دهند ابراهيم گوساله بريان براى آنها آورد و ديد دست آنها بگوساله نميرسد او را ناپسنديده آمد و بت‌رسيد اما در تورات آمده است ( سفر تكوين 8 : 18 ) كه\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nفرشتگان از آن گوساله خوردند و صحيح همانست كه قرآن گويد چون فرشتگان از طعام دنيا نمى خورند و حكايات قرآن اگر از تورات گرفته بود مانند تورات بود اما وحى الهى است از جانب پروردگار كه ميداند فرشته غذا نميخورد و آن‌كه درس نخوانده و از رموز حكمت آگاه نيست و از عالم مجردات خبر ندارد اين گونه امور را نميداند مگر مؤيد باشد از جانب خداى تعالى .\r\nدر روايت مسائل عبدالله بن سلام كه ابن الوردى در خريدة العجائب و فريدة الغرائب نقل كرده است ( ص 170 ) و نيز در جلد چهارم بحار چاپ كمپانى هم با فى الجمله اختلافى روايت شده است آمده است كه عبدالله ابن سلام از رسول الله مى پرسد :\r\nفأخبرنى عن جبريل فى زى الذكران هوام فى زى الاناث ؟ قال فى زى الذكران . قال : صدقت يا محمد .\r\nفأخبرنى ما طعامه و شرابه ؟ قال : يا ابن سلام طعامه التسبيح و شرابه التهليل . قال صدقت يا محمد .\r\nفأخبرنى ما طوله و ما عرضه و ما صفته و ما لباسه ؟ قال : يا ابن سلام الملائكة لاتوصف بالطول و العرض لانهم ارواح نورانية لااجسام جثمانية الخ .\r\nتا اينكه ابن سلام گويد فأخبرنى عن حملة العرش كه رسول الله در جواب فرمود : طعامهم التسبيح و شرابهم التهليل .\r\nاين همان عبدالله بن سلام بن حارث است كه هنگ‌ام ورود پيغمبر اكرم صلى الله عليه و آله و سلم به مدينه اسلام آورده است .\r\nو امام زين العابدين عليه السلام در دعاى سوم صحيفه سجاديه ( و كان من دعائه عليه السلام فى الصلاة على حملة العرش و كل ملك مقرب ) گويد : و قبائل الملائكة الذين اختصصتهم لنفسك و اغنيتهم عن الطعام والشراب بتقديسك .\r\nعالم جليل سيد عليخان مدنى قدس سره الشريف در شرح صحيفه در اين مقام گويد : و فى الخبر ان الله تعالى خلق الملائكه صمدا ليس لهم اجواف ( ص 90 چاپ سنگى ) .\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nو در بحار از اختصاص از امام صادق عليه السلام روايت شده كه ان الله عزوجل خلق الملائكة من نور .\r\nو قال ابوجعفر عليه السلام ان الله عزوجل خلق اسرافيل و ميكائيل من تسبيحة واحدة و جعل لهم السمع والبصر وجودة العقل و سرعة الفهم .\r\nالعلل لمحمد بن على بن ابراهيم سئل ابو عبدالله عليه السلام عن الملائكة ياكلون و يشربون و ينكحون ؟ فقال : لا انهم يعيشون بنسيم العرش . الحديث ( بحار طبع كمپانى ج 14 ص 231 ) .\r\nو در تفسير قمى از امام صادق عليه السلام روايت كرده است كه : ان الملائكة لايأكلون و لايشربون ولاينكحون و انما يعيشون بنسيم العرش و ان الله عزوجل ملائكة ركعا الى يوم القيمه و ان لله عزوجل ملائكة سجدا الى يوم القيمة . الحديث ( اول فاطر تفسير صافى ) .\r\nدر قرآن كريم سوره انبياء آيه 20 و 21 فرمايد :   وَ مَنْ عِنْدَهُ لا يَسْتَكْبِرُونَ عَنْ عِبادَتِهِ وَ لا يَسْتَحْسِرُونَ يُسَبِّحُونَ اللَّيْلَ وَ النَّهارَ لا يَفْتُرُونَ   يعنى ملائكه از پرستش او سركشى نميكنند و مانده نميشوند و شب و روز تسبيح ميكنند سست نميشوند .\r\nو در آيه 26 و 27 همان سوره فرمايد :   وَ قالُوا اتَّخَذَ الرَّحْمنُ وَلَداً سُبْحانَهُ بَلْ عِبادٌ مُكْرَمُونَ لا يَسْبِقُونَهُ بِالْقَوْلِ وَ هُمْ بِأَمْرِهِ يَعْمَلُونَ   .\r\nو در آيه 7 سوره تحريم فرمود :  عَلَيْها مَلائِكَةٌ غِلاظٌ شِدادٌ لا يَعْصُونَ اللَّهَ ما أَمَرَهُمْ وَ يَفْعَلُونَ ما يُؤْمَرُونَ  .\r\nو در آيه 58 سوره نحل فرمود :  وَ يَجْعَلُونَ لِلَّهِ الْبَناتِ سُبْحانَهُ وَ لَهُمْ ما يَشْتَهُونَ  .\r\nو در آيه 40 سوره اسرى فرمود :  أَ فَأَصْفاكُمْ رَبُّكُمْ بِالْبَنِينَ وَ اتَّخَذَ مِنَ الْمَلائِكَةِ إِناثاً إِنَّكُمْ لَتَقُولُونَ قَوْلًا عَظِيماً  .\r\nو در آيه 27 سوره نجم فرمود :  إِنَّ الَّذِينَ لا يُؤْمِنُونَ بِالْآخِرَةِ لَيُسَمُّونَ الْمَلائِكَةَ تَسْمِيَةَ الْأُنْثى . \r\nاز اين آيات قرآنيه و ديگر آيات كه درباره ملائكه است استفاده\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nمىشود و ظهور دارند كه ملائكه موجوداتى منزه از علائق ماده و مجرد از صفات جسم و جسمانياتند و همچنين از رواياتى كه در جوامع فريقين آمده است .\r\nقال اميرالمؤمنين عليه السلام فى خلقة الملائكة : و ملائكة خلقتهم و اسكنتهم سماواتك فليس فيهم فترة ، و لاعندهم غفلة ، و لافيهم معصية ، هم اعلم خلقك بك ، و اخوف خلقك منك ، و اقرب خلقك منك ، و اعملهم بطاعتك ، لايغاشهم نوم العيون ولاسهو العقول ، ولافترة الابدان ، لم يسكنوا الاصلاب ، و لم تضمهم الارحام ، و لم تخلقهم من ماء مهين أنشأتهم انشاء فأسكنتهم سماواتك و اكرمتهم بجوارك ، و ائتمنتهم على وحيك ، و جنبتهم الافات و وقيتهم البليات . و طهرتهم من الذنوب ، الخ .\r\nچنان كه گفتيم اين آيات و روايات دلالت دارند كه ملائكه موجودات وراى طبيعتند و از ماده جسمانيه منزهند از اينكه فرمود آنها صمداند استفاده مىشود كه استعداد مادى ندارند چه ماديات را استعداد است كه تدريجا بكمال ميرسند و بالفعل واجد همه كمالات خود نيستند پس شى مادى صمد نيست و آنكه صمد است مادى نيست زيرا وجود او پر است و حالت منتظره ندارد و كلام امير عليه السلام كه در پيش از غرر آمدى نقل شد نص در اين معنى است ( فص سى و چهارم : سئل عليه السلام عن العالم العلوى فقال : صور عارية عن المواد عالية ( خالية خ ل ) عن القوة والاستعداد الخ ) .\r\nو آنكه قرآن كريم فرمود رسلى كه بابراهيم فرستاديم دست آنها بگوساله بريان شده نرسيد ، و رسول الله در جواب عبدالله بن سلام فرم‌ود طعامشان تسبيح و شرابشان تهليل است ، و آنكه قرآن كريم فرمود : شب و روز تسبيح ميكنند سست نميشوند و ديگر آيات و روايات هم دالند بر مجرد بودن ملائكه از ماده و صفات ماده . و گفتار رسول الله در جواب ابن سلام كه ملائكه بطور و عرض و صف نميشوند زيرا كه ايشان ارواح نورانى اند نه اجسام جثمانى نص در اين معنى است .\r\nو نيز در اينكه انسان را معقباتى است از پيش روى او و از پس\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nپشت او كه او را بامر الله حفظ مى كنند و به چشم ديده نميشوند و با ديگر قواى جسمانى ادراك نميشوند دلالت دارد كه ملائكه از عالم امرند نه خلق و با اين قواى حسى مشاهده نميشوند . مرحوم سيد عليخان مدنى در رياض السالكين در شرح گفتار سيد الساجدين در دعاى سوم آنجا كه امام عليه السلام فرمود و منكر و نكير و رومان فتان القبور تبصره اى عنوان كرده است و نيكو افاده فرمود كه ( ص 94 چاپ سنگى ) :\r\nتبصره : القول بسؤال منكر و نكير و فتنة القبر و عذابه و ثوابه حق يجب الايمان به لما تواترت به الاخبار بل هو من ضروريات الدين . والاظهر الاسلم فى الايمان بذلك أن يصدق بانها موجودة و ان هناك ملكين أواكثر على الصورة المحكية و ان كنا لانشاهد ذلك اذلا تصلح هذة العين لمشاهدة الامور الملكوتيه و كل ما يتعلق بالاخرة فهو من عالم الملكوت كما كانت الصحابة يؤمنون بنزول جبرئيل و ان النبى يشاهد و ان لم يكونوا يشاهدونه و كما ان جبريل لايشبه الناس فكذلك منكر و نكير و رومان فوجب التصديق بوجود هم والايمان بسؤالهم و فتنتهم كما أخبر به المخبر الصادق .\r\nپس معلوم شد كه احاديثى درباره ملائكه روايت شده است كه بصورتهاى گوناگون رؤيت شده اند بيان رؤيت ذات و حقيقت آنها بديده ظاهر نيست زيرا كه اصل وجودشان روحانى مجرد است بلكه ظهور و بروز آنها است در ظرف ادراك مدركين كه آن حقائق مجرده بدون تجافى در صقع نفس مدركين و در كارخانه وجود ايشان بصورتهاى گوناگون ظهور ميكنند كه در قرآن كريم از آن بتمثل تعبير فرمود  فَتَمَثَّلَ لَها بَشَراً سَوِيًّا  ( مريم 19 ) اى تصورلها كما فى مفردات الراغب .\r\nشيخ كبير ابن عربى در باب هفتاد و سوم فتوحات ( ص 37 طبع بيروت ) گويد : قال عيسى عليه السلام لما قال له ابليس حين تصور له على انه لايعرفه فقال له يا روح الله قل لااله الاالله رجاء منه ان يقول\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nذلك لقوله و يكون قداطاعه بوجه ما و ذلك هو الايمان فقال له عيسى عليه السلام اقولها لالقولك لااله الا الله الخ .\r\nو آنكه گفتيم بدون تجافى مقصود اين است كه عين خارجى ملك و وجود نفسى او كه همان ذات حقيقى او است از حقيقت خود خارج نشده است و ذات آن حقيقت تبديل به انسان نشده است كه عينى به عين ديگر قلب شود بلكه آن حقيقت در ظرف ادراك در صورت دحيه كلبى مثلا تمثل يافته است و قوه مدركى مجرده كه با حقيقت مجرد ملك ارتباط يافت آن مدرك در وعاء ادراك در قوه خيال كه خود تجرد برزخى دارد مطابق احوال نفسانيه مدرك متمثل مىشود .\r\nدر احاديث متظافره متكاث‌ره آمده است كه رسول الله وقتى جبرئيل عليه السلام را به صورت دحية بن خليفة كلبى ديد ( ص 427 ج 2 كافى مشكول . و ص 231 ج 14 و ص 362 ج 6 بحار چاپ كمپانى )\r\nو در سيره ابن هشام ( ص 237 ج 1 ) دارد فاذا جبريل فى صورة رجل صاف قدميه فى افق السماء و در جلد دوم آن ص 234 گويد : و مر رسول الله صلى الله عليه و آله و سلم به نفر من اصحابه بالصورين قبل ان يصل الى بنى قريظه فقال هل مربكم احد ؟ قالوا : يا رسول الله قدمربنا دحية بن خليفة الكلبى على بغلة بيضاء عليها رجالة عليها قطيفة ديباج . فقال رسول الله صلى الله عليه و آله و سلم : ذلك جبرئيل بعث الى بنى قريظه يزلزل بهم حصونهم و يقذف الرعب فى قلوبهم .\r\nو وقتى جبرئيل را با ششصد بال ديد : قال الصادق عليه السلام : خلق الله الملائكة مختلفة و قد رأى رسول الله صلى الله عليه و آله و سلم جبرئيل عليه السلام و له ستمائة جناح على ساقه الدر مثل القطر على البقل قد ملامابين السماء والارض ( ص 227 ج 14 بحار طبع كمپانى ، و در اكثر تفاسير اول سوره فاطر الحمدلله فاطر السموات والارض جاعل الملائكة رسلا اولى اجنحة مثنى و ثلاث و رباع ) .\r\nو در بعضى اوقات او را به صورت اصليش مى ديد : ورد فى الحديث ان جبرئيل اتى النبى صلى الله عليه و آله و سلم مرة فى صورته الخاصة\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nكانه طبق الخافقين ( ص 236 ج 14 بحار طبع كمپانى ) .\r\nو فى البحار عن الدر المنثور عن ابن شهاب أن رسول الله صلى الله عليه و آله سأل جبرئيل أن يترا آى له فى صورته فقال جبرئيل انك لن تطيق ذلك قال انى أحب ذلك فخرج رسول الله صلى الله عليه و آله الى المصلى فى ليلة مقمرة فأتاه جبرئيل فى صورته فغشى على رسول الله صلى الله عليه و آله و سلم حين رآه ثم أفاق . الحديث ( بحار ط 1 ص )\r\nو فى الصافى عن التوحيد باسناده اميرالمؤمنين عليه السلام فى حديث قال وقوله فى آخر الايات مازاغ البصر و ما طغى لقد رآى من آيات ربه الكبرى رآى جبرئيل عليه السلام فى صورته مرتين هذه المرة و مرة أخرى و ذلك ان خلق جبرئيل عظيم فهو من الروحانيين الذين لايدرك خلقهم و صفتهم الا الله رب العالمين .\r\nو در روايات آمده است كه جبرئيل براى مريم به صورت شاب امرد سوى الخلق متمثل شده است .\r\nغرض اينكه وقتى به صورت دحيه و وقتى با ششصد بال ، و وقتى به صورت اصليش ، و وقتى به صورت شاب چنانى مشاهده شود شاهد مدعاى ما است كه روايات وارده در صور ملائكه بيان تمثلات حقيقت خارجى جبرئيل عليه السلام است نه انقلاب و تشكل و ذات حقيقى وى گاهى بدان شكل و گاهى بدين شكل ، و آن صورت اصلى او غير از ظهور تمثلى او بصورتهاى گوناگون است ، و صورت اصلى او همانست كه در حديث به صورته الخاصة تعبير شده است .\r\nبايد در كلمه تمثل كه در آيه شريفه فرموده است « : فارسلنا اليها روحنا فتمثل لهابشرا سويا » دقت كرد و تأمل بسزا نموده و از مواردى كه در روايات و كلمات اعاظم علماء كلمه تمثل و كلماتى مشابه تمثل چون تنصب و تصور و تبدى و سنح و ظهر و صور به كار برده شد مدد گرفت تا معلوم گردد كه وجود نفسى ملك موجودى مجرد و منزه از ماده جسمانيه است و صورت يافتن آنها به لحاظ اضافه و تمثل آن با\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nآدميان در وعاء ذهن و ظرف ادراك آنان است .\r\n سخن بحرى است مملو از در خاص \r\n به هر حرفى فرو رو همچو غواص \r\nكلينى قدس سره در اوائل كتاب العشرة از اصول كافى ( ص 466 ج 2 مشكول ) باسنادش از ابوالزعلى روايت كرده است كه :\r\nقال قال اميرالمؤمنين عليه السلام قال رسول الله صلى الله عليه و آله انظروا من تحادثون فانه ليس من احد ينزل به الموت الامثل له اصحابه الى الله ان كانوا خيارا فخيارا و ان كانوا شرارا فشرارا و ليس أحد يموت الا تمثلت له عند موته .\r\nابن بابويه صدوق در باب غسل ميت من لايحضر روايت كرده است كه :\r\nقال اميرالمؤمنين عليه السلام : ان المؤمن اذا حضره الموت وثقه ملك الموت ، فلولاذلك لم يستقر . و ما من أحد يحضره الموت الا مثل له النبى صلى الله عليه و آله و سلم ، و الحجج صلوات الله عليهم حتى يراهم فان كان مؤمنا يراهم بحيث يكره ، الحديث .\r\nو نيز در همان باب من لايحضر روايت كرده است كه :\r\nقال الصادق عليه السلام ما يخرج المؤمن من الدنيا الابرضى منه و ذلك ان الله تبارك و تعالى يكشف له الغطاء حتى ينظر الى مكانه من الجنة و ما اعدالله له فيها و تنصب له الدنيا كأحسن ما كانت له ثم يخير فيختار ما عند الله عزوجل و يقول ما أصنع بالدنيا و بلائها فلقنوام موتاكم كلمات الفرج .\r\nتنصب بمعنى تعرض است يعنى دنيا بر او نموده مىشود . و در بعضى از نسخه ها ينصب است كه فاعل آن الله تعالى است و در بعضى از نسخه ها له ندارد . مرحوم مجلسى اول در لوامع صاحبقرانى كه شرح\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nمن لا يحضره الفقيه است در ترجمه حديث گويد : حضرت عليه السلام فرمودند كه هيچ مؤمنى از دارد نيا بيرون نميرود مگر بر ضا و خوشنودى او زيرا كه حق سبحانه و تعالى پرده را از پيش چشم او بر ميدارد تا جاى خود را در بهشت ببيند و ببيند حور و غلمان و ساير چيزهايى را كه حق سبحانه و تعالى از جهت او مهيا ساخته است و دنيا را نزد او در آورند ببهترين حالتى كه دنيا را مى باشد از براى كسى مثل ملك سليمان اگر له نباشد ، و بنابر نسخه اى كه له داشته باشد يعنى مينمايد دنيا را به او با حسن حالاتى كه آن مؤمن را در دنيا بوده است يك وقتى . بعد از آن او را مخير سازند كه اگر ميخواهى كه در دنيا باشى ترا در دنيا احسن حالات دنيا خواهد بود و اگر اين مراتب را ميخواهى بگو پس او گويد كه بچه كار من ميايد دنيايى كه اگر ملك سليمانى باشد بل‌اها دارد و محنتها لازمه او است پس تلقين كنيد مردگان خود را در وقت مرگ ايشان بكلمات فرج تا ايشان زودتر از اين محنت كده دنيا خلاصى يابند و بان مراتب عاليه برسند يا آنكه چون كلمات فرج را ميگويد درجات او عالى تر مىشود .\r\nو نيز جناب ابن بابويه در همان باب من لايحضر گويد : قال الصادق عليه السلام اعتقل لسان رجل من أهل المدينه على عهد رسول الله صلى الله عليه و آله و سلم فى مرضه الذى مات فيه فدخل عليه رسول الله صلى الله عليه و آله فقال له قل لااله الا الله فلم يقدر عليه فأعاد عليه رسول الله فلم يقدر عليه و عند رأس الرجل امرأة فقال لها هل لهذا الرجل أم فقالت نعم يا رسول الله صلى الله عليه و آله انا أمه فقال لها أفراضية انت عنه ام لا فقالت بل ساخطة فقال لها رسول الله صلى الله عليه و آله فانى أحب أن ترضى عنه فقالت قدرضيت عنه لرضاك يا رسول الله فقال له قل لااله الا الله فقال لا إله الا الله فقال قل يا من يقبل اليسير و يعفو عن الكثير اقبل من اليسير و اعف عنى الكثير انك انت العفو الغفور فقالها فقال له ما ذاترى فقال أرى اسودين قدد خلا على قال أعدها فأعادها فقال ماذاترى فقال تباعدا عنى و دخل ابيضان و\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nخرج الاسودان فما أراهما و دنا الابيضان منى الان يأخذان بنفسى فمات من ساعته .\r\nو در همان باب من لايحضر گويد : اتى رسول الله صلى الله عليه و آله رجل من أهل البادية له جسم و جمال فقال يا رسول الله صلى الله عليه و آله و سلم اخبرنى عن قول الله عزوجل الذين آمنوا و كانوا يتقون لهم البشرى فى الحيوة الدنيا و فى الاخرة فقال اما قوله لهم البشرى فى الحيوة الدنيا فهى الرؤيا الحسنة يراها المؤمن فيبشر بها فى دنياه و اما قول الله عزوجل و فى الاخرة فانها بشارة المؤمن عندالموت يبشر بها عند موته ان الله قد غفر لك و لمن يحملك الى قبرك .\r\nمرحوم محمد حسن فاضل مراغى در كتاب شريف الماثر والاثار ( ص 164 ) در ترجمه عارف بزرگوار جناب آقا محمد رضاى قمشه اى قدس سره الشريف آورده است كه : امسال كه يكهزار و سيصد و شش هجرى است دردارالخلافة ( طهران ) وفات يافت نزديك نزع با خواص خود گفته بود كه آيا اسب سفيدى را كه حضرت صاحب عليه السلام براى سوارى من فرستاده اند ديديد .\r\nفى التفسير المنسوب الى الامام العسكرى عليه السلام فى تفسير قوله عزمن قائل اياك نعبد و اياك نستعين فى حديث طويل ، قال اميرالمؤمنين على عليه السلام :\r\nان من اشد الناس حسرة يوم القيمة من رأى ماله فى ميزان غيره ادخل الله عزوجل هذا به الجنة و ادخل هذا به النار .\r\nقال الصادق عليه السلام : و اعظم من هذا حسرة يوم القيمة رجل جمع مالا عظيما بكدشديد و مباشرة الاهوال و تعرض الاخطار ثم افنى ماله بصدقات و مبرات و افنى شبابه و قوته فى عبادات و صلوات و هو مع ذلك لايرى لعلى بن ابى طالب حقه و لايعرف له من الاسلام محله الى أن قال عليه السلام :\r\nفذاك اعظم من كل حسرة تأتى يوم القيمة و صدقاته ممثلة له فى امثال الا فاعى تنهشه و صلواته و عباداته ممثلة له فى مثال الزبانية\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nتدفعه حتى تدعه الى جهنم دعا ، الحديث .\r\nو از آن جمله است حديث اميرالمؤمنين عليه السلام با حارث همدانى كه حديث سوم مجلس اول امالى جناب شيخ مفيد است كه امير عليه السلام بحارث رضوان الله عليه گويد و ابشرك يا حارث لتعرفنى عندالممات و عندالصراط و عند الحوض و عند المقاسمه الحديث ( ص 3 طبع نجف ) .\r\nجناب ثقة الاسلام كلينى قدس سره الشريف در كتاب توحيد كافى از امام ابوجعفر ثانى جوادالائمة عليه السلام روايت مىكند ( ص 91 ج 1 مشكول ) كه امام فرمود : فربنا تبارك و تعالى لاشبه له و لاضد ولاند ولاكيف ولانهاية و لاتبصار بصر و محرم على القلوب ان تمثله و على الاوهام ان تحده و على الضمائر ان تكونه ، الخ .\r\nو نيز امير عليه السلام در اول خطبه 184 نهج فرموده : ما وحده من كيفه ولاحقيقته اصحاب من مثله .\r\nو نيز جناب ثقة الاسلام كلينى در كتاب فضل القرآن كافى ( حديث دوم باب من حفظ القرآن ثم نسيه ص 444 ج 2 مشكول ) باسنادش از ابوبصير روايت كرده است كه قال قال ابو عبدالله عليه السلام من نسى سورة من القرآن مثلث له فى صورة حسنة و درجة رفيعة فى الجنة فاذار آها قال ما أنت ما احسنك ليتك لى فيقول اما تعرفنى انا سورة كذا ولو لم تنسنى رفعتك الى هذا .\r\nو نيز در كتاب فضل قرآن از يونس بن عمار از امام صادق عليه السلام روايت كرده است : فيدعى بابن آدم المؤمن للحساب فيتقدم القرآن أمامه فى احسن صورة فيقول يارب انا القرآن و هذا عبدك المؤمن قد كان يتعب نفسه بتلاوتى ، الحديث .\r\nو نيز در همان كتاب باسنادش از ابن ابى يعفور از امام صادق عليه السلام روايت كرد : ان الرجل اذا كان يعلم السورة ثم نسيها أوتركها و دخل الجنة اشرقت عليه من فوق فى احسن صورة فتقول تعرفنى فيقول لافتقول انا سورة كذا و كذا الخ .\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nو به همين مضمون است حديث ديگر كه جناب كلينى در همان كتاب كافى ( باب فضل حامل القرآن ص 441 ج 2 مشكول ) نقل كرده است : باسناده عن ابى عبدالله عليه السلام قال قال رسول الله تعلموا القرآن فانه يأتى يوم القيمة صاحبة فى صورة شاب جميل شاحب اللون فيقول له القرآن انا الذى كنت اسهرت ليلك و اظمأت هوا جرك و اجففت ريقك و أسلت فمعتك أؤول معك حيثما الت . الحديث .\r\nو نيز در كتاب الايمان و الكفر ( حديث دهم باب ادخال السرور على المؤمنين ص 153 ) باسنادش از ابان بن تغلب روايت كرده است : قال سألت ابا عبدالله عليه السلام عن حق المؤمن قال فقال حق المؤمن على المؤمن اعظم من ذلك لوحد ثتكم لكفرتم ان المؤمن اذا خرج من قبره خرج معه مثال من قبره يقول له ابشر بالكرامة من الله والسرور فيقول له بشرك الل‌ه بخير قال ثم يمضى معه يبشره به مثل ما قال و اذامر بهول قال ليس هذالك و اذا مر بخير قال هذا لك فلايزال معه يؤمنه مما يخاف و يبشره بما يحب حتى يقف معه بين يدى الله عزوجل فاذا امر به الى الجنة قال له المثال ابشر فان الله عزوجل قد امر بك الى الجنة قال فيقول من انت رحمك الله تبشرنى من حين خرجت من قبرى و آنستنى فى طريقى و خبرتنى عن ربى قال فيقول انا السرور الذى كنت تدخله على اخوانك فى الدنيا خلقت منه لابشرك و اونس وحشتك .\r\nو نيز آن جناب در كتاب الجنائز از فروع كافى بابى عنوان كرده است كه ان الميت يمثل له ماله و ولده و عمله قبل موته و اولين حديث آن باب را باسنادش از سويد بن غفله روايت كرده است كه قال قال اميرالمؤمنين صلوات الله عليه : ان ابن آدم اذا كان فى آخر يوم من ايام الدنيا و اول يوم من ايام الاخرة مثل له ماله و ولده و عمله . الحديث .\r\nغزالى در آخر احياء العلوم ( ص 459 ج 4 طبع اول چاپ مصر ) گويد : قال الحسن بن على عليه السلام قال لى على عليه السلام ان رسول الله صلى الله عليه و آله سنح لى الليلة فى منامى فقلت يا رسول الله\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nماليقتك من امتك قال ادع عليهم فقلت اللهم ابدلنى بهم من هو خير لى منهم و ابدلهم بى من هو شر لهم منى فخرج فضر به ابن ملجم .\r\nمرحوم محدث قمى در لغت ( دنو ) سفينة البحار گويد : تمثل الدنيا لاميرالمؤمنين بصورة بثينة بنت عامرا الجمحى و كانت من أجمل نساء قريش .\r\nو نيز گويد : لما تج‌هز الحسين عليه السلام الى الكوفة اتاه ابن عباس فنا شده الله و الرحم أن يكون هو المقتول بالطف قال عليه السلام فى جوابه بعد كلمات الا أخبرك يا ابن عباس بحديث اميرالمؤمنين عليه السلام و الدنيا فقال له بلى لعمرى ثم أخبره بتمثل الدنيا له بصورة بثينة الخ .\r\nو حديث تمثل دنيا به صورت بثينه در جزو ثالث كتاب كفر و ايمان بحار ص 89 ج 15 طبع كمپانى و در ص 56 جلد 17 بحار از اميرالمؤمنين عليه السلام است كه فرمود :\r\nانى كنت بفدك فى بعض حيطانها و قد صارت لفاطمة عليهما السلام قال فاذا انا بامرأة قدهجمت على و فى يدى مسحاة و انا أعمل بها فلما نظرت اليها طار قلبى مما تداخلنى من جمالها فشبهتها ببثينة بنت عامر الجمحى و كانت من أجمل نساء قريش فقالت يا ابن ابى طالب هل لك ان تتزوج بى فاغنيك عن هذه المسحاة و ادلك على خزائن الارض فيكون لك الملك ما بقيت و لعقبك من بعدك فقال لها عليه السلام من انت حتى اخطبك من اهلك قالت انا الدنيا قال لها فارجعى و اطلبى زوجا غيرى فلست من شانى واقبلت على مسحاتى الخ .\r\nقريب به همين مضمون است تمثل ابليس به صورت سراقة بن مالك در جنگ بدر و سراقة آن وقت در مكه بود و در قرآن كريم بدان اشارت رفت كه و اذ زين لهم الشيطان اعمالهم و قال لاغالب لكم اليوم من الناس و انى جارئكم فلما تراءت الفئتان نكص على عقبيه و قال  إِنِّي بَرِيءٌ مِنْكُمْ إِنِّي أَرى ما لا تَرَوْنَ إِنِّي أَخافُ اللَّهَ وَ اللَّهُ شَدِيدُ الْعِقابِ  ( الانفال 49 ) .\r\nدر سيره ابن هشام ( ص 612 ج 1 ) و در سيره حلبى ( ص 156\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nج 2 ) و در تاريخ طبرى ( ص 1396 ج 3 ) تمثل ابليس را به صورت سراقه بلفظ تبدى تعبير كرده شده و در مغازى واقدى ( ص 54 ) بلفظ تصور . واقدى گويد حدثنى عبيد بن يحيى عن معاذن رفاعة بن رافع عن ابيه قال انا كنا لنسمع لابليس يومئذ خوارا و دعا بالثبور و الويل و تصور فى صورة سرافة بن جعشم حتى هرب الخ .\r\nو ابن هشام گويد : قال ابن اسحاق حدثنى يزيد بن رومان عن عروة بن الزبير قال لما اجمعت قريش المسير ذكرت الذى كان بينها و بين بنى بكر فكاد ذلك يثنيهم فتبدى لهم ابليس فى صورة سراقة بن مالك بن جعشم المدلجى و كان من اشراف بنى كنانة فقال لهم انالكم جار من ان تأتيكم كنانة من خلفكم بشى تكرهونه فخر جوا سراعا\r\nو از اين گونه است تمثل شيطان براى يحيى پيغمبر عليه السلام كه جناب شيخ ثقه اجل اقدم ابوجعفر احمد بن محمد برقى درباب اقتصاد در اكل و مقدار آن از كتاب شريف محاسن باسنادش از حفص بن غياث از ابوعبدالله امام صادق عليه السلام روايت كرده است ( 439 ج 2 ) قال عليه السلام ظهر ابليس ليحيى بن زكريا عليه السلام و اذا عليه معاليق منكل شى فقال له يحيى : ما هذه المعاليق يا ابليس ؟ فقال : هذه الشهوات التى اصبتها من ابن آدم . قال فهل لى منها شى ؟ قال ربما شبعت فثقلتك عن الصلاة و الذكر . قال يحيى : لله على ان لا املا بطنى من طعام ابدا . و قال ابليس : لله على ان لا انصح مسلما ابدا . ثم قال ابو عبدالله عليه السلام : يا حفص لله على جعفر و آل جعفر ان لايملؤا بطونهم من طعام ابدا ، و لله على جعفر و آل جعفر ان لايعملوا للدنيا ابدا .\r\nاميرالمؤمنين على عليه السلام درباره مروان حكم فرمود : ان له امرة كلعقة الكلب انفه ( خطبه 71 نهج البلاغة ) .\r\nمدت امارت مروان را از نه ماه و چند روز بيشتر نگفته اند . شراح نهج از ابن ميثم و ابن ابى الحديد و ديگران گفته اند اين عبارت كنايه از قصر مدت است .\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nاين بنده گويد : درست است كه اين عبارت قصر مدت را مىرساند ، ولى قصر مدت را به عبارات ديگر ميشد تعبير كرد ، در اين عبارات علاوه بر اراده قصر مدت اخبار بشرح حال و تمثل اعمال مروان است . در تعليقاتم بر نهج گفته ام : ليس المقصود مجرد تصوير قصر المدة بل فى تلك الكلمة العلياء اشارة الى تمثل سريرة مروان كما لايخفى على اهل الخطاب .\r\nفى تفسير الامام عن الصادق عليه السلام فى تفسير قوله تعالى اياك نعبد : من لايرى لعلى بن ابى طالب حقا صدقاته ممثلة له فى مثال الافاعى تنشهه و صلواته و عبادته ممثلة له فى مثال ( مثل خ ل ) الزبانية تدفعه حتى تدعه الى جهنم دعا . نقلناه ملخصا .\r\nو فى روح الجنان ، قال صلى الله عليه وآله : توضع الموازين القسط يوم القيمة فيؤتى عمل الرجل فيوضع فى ميزانه ، ثم يؤتى بشى مث‌ل الغام أومثل السحاب فيقال له اتدرى ما هذا ؟ فيقول لا ، فيقال : هذا العلم الذى علمته الناس فعملوابه بعدك . ( بحر المعارف مولى عبدالصمد همدانى ص 177 ط ) .\r\nاز اين گونه روايات در تمثلات از قبيل روايات وارده در تمثل اعمال انسانى در قبر و برزخ و قيامت بسيار است كه نقل آنها به طول ميانجامد و از اين قبيل است تمثلاتى كه در عالم رؤيا ديده ميشوند . كه بسيارى از معانى در عالم رؤيا بصورتهايى مسانخ آن معانى متمثل ميشوند كه آن معانى را واقعا ذات خارجى مادى يا غير مادى نيست .\r\nدر نكاتم آمده است كه : گرگ در غدر و حيلت معروف است . دميرى در حيات الحيوان گويد : و صفته العرب باوصاف مختلفة فقالوا أغدر من ذئب الى أن قال : التعبير : تدل رؤيته على الكذب و الحيلة و العدواة للاهل والمكربهم . مولوى محمد حسن در « التأويل المحكم فى متشابه فصوص الحكم » در اول فص يوسفى گويد : در يعقوب مكر برادران يوسف به صورت گرگ متمثل شده بود .\r\nغرض اين است كه آيه و روايات و وقايع مناميه همه دلالت\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nصريح دارند كه تمثل تصور و تبدى و ظهور شى است در موطن ادراك به صورتى مناسب حالات و امور نفسانى و ديگر امور .\r\nمثلا چون زن زيباى آراسته موجب اغوا و اضلال مردم بوالهوس مىشود دنيا در تمثل بدان صورت ادراك مىشود نه آنكه در خارج ظرف ادراك زنى صاحب جمال و آراسته به انواع پيرايه ها بوده باشد . همچنانكه در عالم رؤيا تمام وقايع و حالات در صقع نفس اس‌ت نه در خارج آن . ظهور سرور به صورت مثال در حديث نامبرده نيز در صقع نفس آن كسى است كه ادخال سرور در دل مؤمن كرده است نه آنكه در ظرف خارج چيزى چيز ديگر گردد . نمى بينى در حديث تمثل قرآن ، قرآن به صورت جوان نيكو روى بر افروخته رنگ به اهل قرآن گفته أؤول معك حيثما الت .\r\nو بخصوص در حديث نخستين كه از كافى در تمثل معاشران آدمى و در ذيل آن كه رسول الله صلى الله عليه و آله فرمود ليس احد يموت الاتمثلت له عند موته و حديث اميرالمؤمنين در تمثل رسول الله صلى الله عليه و آله و حجج عليهم السلام و همچنين در حديث تمثل مال و ولد و عمل توغل بيشتر بايد كرد تا بدانى كه هيچيك از اين امور در خارج ظرف ادراك نيست .\r\nحديث تمثل مال و ولد و عمل ، حديث سى و نهم اربعين علامه شيخ بهائى قدس سره است . مرحوم ابن خاتون عاملى در شرح آن گويد : خلاصه كلام اميرالمؤمنين على عليه السلام آنكه بدرستى كه فرزند آدم را چون برسد روزى كه آخر ايام دنياست و اول ايام آخرت ممثل مىشود يعنى به صورت مثالى در آورده مىشود در نظر او مال او و فرزندان او و عملى كه در ايام زندگانى اقدام از او به آن واقع شده الخ .\r\nچه بسيار خوب كلمه مثل در حديث را ترجمه كرده است كه به صورت مثالى در نظر او در آورده مىشود و اين همانست كه گفتيم همه اين امور تمثل در وعاء ادراك است .\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nو مرحوم طريحى در مجمع در بيان همين حديث گويد : اى صور له كل واحدة من الثلاثة بصورة مثالية يخاطبها و تخاطبه و فيه اشعار بتجسم الاعراض كما هو المشهور بين المحققين . انتهى .\r\nو نيز علامه شيخ بهايى در ذيل بيان حديث ادخال السرور كه بمثالى متمثل مىشود و حديث سى و سوم كتاب اربعين است مى فرمايد : فيه دلالة على تجسم الاعمال فى النشأة الاخروية و قدورد فى بعض الاخبار تجسم الاعتقادات ايضافالاعمال الصالحة و الاعتقادات الصحيحة تظهر صورا نورانية مستحسنة موجبة لصاحبها كمال السرور الابتهاج والاعمال السيئة والاعتقادات الباطلة تظهر صورا ظلمانية مستقبحة توجب غاية الحزن والتألم كما قاله جماعة من المفسرين عند قوله تعالى يومئذ يصدر الناس اشتاتا ليروا أعمالهم فمن يعمل مثقال ذرة خيرا يره و من يعمل مثقال ذرة شرايره . و من جعل التقدير ليروا جزاء اعمالهم و لم يرجع ضمير يره الى العمل فقد أبعد ، انتهى . و اين معنى را جناب شيخ علامه بهائى در بيان حديث سى و نهم همان كتاب با تفصيل و شرح بيشتر بيان كرده است .\r\nشواهد از آيات و اخبار و گفتار اساطين و محققين علماء در اين كه تمثل يك نحوه ادراك است بسيار است و ما به آنچه تحقيق كرده ايم اكتفا مى كنيم و بعد از وضوح حق و سطوح مطلب احتياج به اطاله كلام نيست .\r\nبه بيان كلام فارابى باز گرديم : آنكه گفت : ملائكه را ذاتى حقيقى است غرض وجود نفسى ملائكه است . و آنكه گ‌فت بقياس با آدميان ذاتى ، اشاره بوجود اضافى آنها نسبت به آدميان است كه وجود تمثلى آنها در وعاء ادراك مدركين است .\r\nجناب شيخ اجل ابن سينا را در رساله نبوت در وجود نفسى و اضافى ملك سخنى بلند است كه فرمود : سميت الملائكة باسامى مختلفة لاجل معانى مختلفة و الجملة واحدة غير متجزئة بذاتها الا بالعرض من أجل تجزى المقابل . در اين سخن شيخ بايد دقت بسزا\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nكرد كه مطلبى عظيم است و مفتاح بسيارى از معارف حقه الهيه است .\r\nخواجه در شرح فصل بيست و هشتم شرح اشارات از اسكندر افروديسى تلميذ معلم اول نقل كرده است كه : يصرح و يقول فى رسالته التى فى المبادى ان محرك جملة السماء واحد لايجوز أن يكون عددا كثيرا . . . الخ .\r\nو صاحب اسفار در فصل هفتم طرف دوم مرحله عاشر اسفار ( ج 1 ص 319 ط 1 ) و در فصل سوم طرف سوم همان مرحله ( ص 323 ج 1 ) در همين موضوع بحث محققانه دارد كه : ان الحقيقة اذا كانت لها حد واحد نوعى فلايمكن تعددها الامن جهة المادة . . . الخ .\r\nو در بحار از اميرالمؤمنين عليه السلام روايت شد كه لما اراد الله أن ينشى المخلوقات اقام الخلائق فى صورة واحدة . الحديث ( ص 37 ج 2 مبين منقول از بحار ) .\r\nو از آنچه گفته ايم معنى كلام رسول الله صلى الله عليه و آله كه رئيس المحدثين جناب ابن بابويه در مجلس پانزدهم كتاب شريف امالى روايت كرده است كه ثامن الحجج عليه السلام فرمود : لقد حدثنى ابى عن جدى عن ابيه ان رسول الله صلى الله عليه و آله قال من رآنى فى منامه فقد رآنى لان الشيطان لايتمثل فى صورتى و لا فى صورة أحد من اوصيائى و لا فى صورة أحد من شيعتهم و ان الرؤيا الصادقة جزء من سبعين جزء من النبوة .\r\nدر كتاب الرؤيى از صحيحى مسلم از رسول الله صلى الله عليه و آله روايت شده است كه :\r\nمن رآنى فى المنام فقد رآنى فان الشيطان لايتمثل بى ( ص 1775 ج 4 ) و نيز از آن حضرت روايت كرده است كه من رآنى فى المنام فسيرانى فى اليقظة اولكأنمار آنى فى اليقظة لايتمثل الشيطان بى .\r\nو نيز از جابر روايت كرده است كه ان رسول الله قال من رآنى فى النوم فقد رآنى انه لاينبغى الشيطان ان يتمثل فى صورتى .\r\nو نيز از جابربن عبدالله روايت كرده است كه قال رسول الله\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nصلى الله عليه و آله : من رآنى فى النوم فقد رآنى فانه لاينبغى للشيطان ان يتشبه بى .\r\nمولوى محمد حسن در تعليم نهم مقدمة التاويل المحكم فى متشابه فصوص الحكم گويد ( ص 33 ) : در ثمرة الحيوة است كه هر چند شيطان مظهر مظل را طاقتى نيست كه به صورت حضور صلى الله عليه و آله مظهر اسم هادى مدفون مدينه منوره متمثل شود ليكن رؤيت نبوت بالى صلى الله عليه و آله ( كذا مثالى ظ ) در حالت خواب بر سبيل تو هم و تخيل رائى در خزانه خيال مقيد ميتواند و حديث من رآنى فى صورتى فقد رآنى بى شبهه درست كه به صورت مدفون مدينه تمثل شيطان ممكن نيست ، و ملك از تلبيس پاك اندپس هر كه بيند آن حضرت در خواب بصورتيكه در مدينه مدفون است حضور صلى الله عليه و آله بيند .\r\nآنكه مرحوم طريحى گفت : فيه اشعار بتجسم الاعراض كما هو المشهور بين المحققين . تعبير بتجسم اعراض در حديثى نيامد بجاى تجسم تمثل آمده است و بجاى اعراض اعمال و صفت كما فى الاحتجاج عن الصادق عليه السلام انه سئل اوليس توزن الاعمال قال لالان الاعمال ليست اجساما و انما هى صفة ما عملوا و انما يحتاج الى وزن الشى من جهل عدد الاشياء و لايعرف ثقلها و خفتها و ان الله لايخفى عليه شى قيل فما الميزان قال العدل قيل فما معناه فى كتابه فمن ثقلت موازينه قال فمن رجح عمله . ( اول سوره اعراف تفسير صافى ) .\r\nتجسم اعمال را بعضى از علماء چون مرحوم نراقى در جامع السعادات تعبير به تجسد اعمال كرده است و اين تعبير بهتر از تجسم است و در كتاب جنائز كافى ( ص 66 رحلى چاپ سنگى باب ماينطق به موضع القبر ) درباره بدن برزخى تعبير به جسد شده است . فلايزال نفحة من الجنة تصيب جسده ثم لم تزل نفحة من النار تصيب جسده كه اول درباره مؤمن و دوم درباره كافر است .\r\nتعبير به تجسم اعمال را در جوامع روايى خاصه\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nو عامه نديدم و ظاهرا اين تعبير را از حاصل مضمون روايات كه در تمثل ملكات نفسانى وارد شده است اتخاذ كرده اند و حقيقت آن تمثل است . در حديث حبه عرنى اميرالمؤمنين عليه السلام به حبه ميفرمايد : لو كشف لك لرأيتهم حلقا حلقا محتبين يتحادثون و حبه گفت فقلت اجسام أم ارواح فقال عليه السلام ارواح ، الحديث و حديث درباب ارواح جنائز كافى در ص 66 و 67 چاپ نامبرده مذكور است .\r\nو نيز در اواخر كتاب جنائز كافى از امام صادق عليه السلام است كه ان الارواح فى صفة الاجساد الخ .\r\nو در حديث يونس بن ظبيان كه در كافى و تهذيب روايت شده امام صادق فرمود : يا يونس المؤمن اذا قبضه الله تعالى صير روحه فى قالب كقالبه فى الدنيا فياكلون و يشربون فاذا قدم عليه القادم عرفه بتلك الصورة التى كانت فى الدنيا .\r\nميبدى شارح ديوان منسوب به امير عليه السلام در فواتح گويد : كه اين جسد مالى را بدن مكتسب گويند و در بيان اثبات اين جسد مثالى برزخى گويد : ابوجعفر طوسى در تهذيب الاحكام از يونس بن ظبيان نقل كند الخ ( و همه حديث نامبرده را نقل كرده است ) .\r\nغرض اين كه چون آن بدن جسم نباشد و ارواح در صفت اجسادى چون قالب دنياوى باشند جسم بودن اعمال قائم به روح معنى ندارد جز اينكه گوييم تمثل را تعبير به تجسم كرده اند و حقيقت تجسم همان تمثل است چنان كه مراد از تجسم اعراض تمثل صفات اعمال است .\r\nدر كتاب نكاتم چند نكته اى كه خلاصه مباحث فوق را در بر دارد بعنوان فذلكه بحث مياورم :\r\nنكته : آنچه در احوال و اطوار سالك كه در خواب و بيدارى عائدش مىشود ميوه هايى است كه از كمون شجره وجودش بروز مىكند .\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nنكته : وقتى انسان نيت كسى كرده است باتحاد مدرك و مدرك آن است و انا اين شخص انا همان كس است و چون توجهش را بان تمركز دهد و در توجهش تعمق كند با آنكس حشر مثالى مى يابد .\r\nنكته : فتمثل لها بشرا سويا جميع تمثلات يك نحوه ادراك است و روايات عديده اى كه در احوال و اطوار انسان در عوالم عديده بلفظ تمثل و اشباه آن حقائقى را نام ميبرد بازگشت همه آنها به اين نكته عليا است فاغتنم .\r\nنكته : هر كسى زارع و مزرعه خود است و نيتها و اعمالش بذرهايش بنگر تا در مزرعه خويش چه كاشتى و در قول رسول الله صلى الله عليه و آله الدنيا مزرعة الاخرة و در كلام اميرالمؤمنين عليه السلام بحارث همدانى انت مع من احببت و نظائر اين گونه احاديث صادر از بيت عصمت و وحى درست دقت كن .\r\nنكته : باطن تو در اين نشأه عين ظاهر تو در آن نشأه است يوم تبلى السرائر .\r\nنكته : انسان داراى خصوصيتهايى از قبيل اكل و شرب و نكاح و غيرها است كه اين خصوصيتها را در عالم مطابق شأن و اقتضاى همان عالم دارا است در اين عالم ماده كه نشأة اولى است روشن است و در نشئات ديگر كه سلسله علل طولى وجودى اينجا هستند بقياس آن نشئات با اين نشئات است صورتى در زير دارد آنچه در بالادستى ولقد علمتم النشأة الاولى فلولا تذكرون .\r\nنكته : رواياتى كه حالات و مشاهدات انسانرا در حال احتضار بيان ميفرمايد نه اينكه خصوص احتضار موضوعيت داشته باشد بلكه ملاك انصراف ازعلائق اين نشأة است كه هرگاه انصراف دست دهد آن حالات براى شخص منصرف پيش ميايد اين معنى بر اهلش روشن است و براى اهل مراقبت و توجه بسيار پيش ميايد .\r\nنكته : جبرئيل عليه السلام چون قرآن بر قلب پيغمبر نازل ميشد\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nبى تجافى از مقامش كه اگر كسى با پيغمبر اكرم بود جبرئيل را كه نمى ديد چون نزول جسمانى نبود تا با ديدگان ديدار شود و اگر كسى ديگر جبرئيل را مشاهده مى كرد يا به تصرف رسول الله صلى الله عليه و آله در جان وى بود يا قدرت روحى رائى مثلا اميرالمؤمنين على عليه السلام گفت چون قرآن بر رسول نازل مى شد من هم مى شنيدم اين جان علوى علوى بود كه مى شنيد أرى نور الوحى و الرسالة واشم ريح النبوة و لقد سمعت رنة الشيطان حين نزل الوحى عليه صلى الله عليه و آله فقلت يا رسول الله ما هذه الرنة فقال هذا الشيطان قد أيس من عبادته انك تسمع ما أسمع و ترى ما أرى الا انك لست بنبى ولكنك وزير و انك لعلى خير الخ ( نهج البلاغة الخطبة القاصعة خطبه 190 ص 175 چاپ تبريز ) در كريمه  فَتَمَثَّلَ لَها بَشَراً سَوِيًّا  ( مريم 20 ) و در كريمه  قُلْ مَنْ كانَ عَدُوًّا لِجِبْرِيلَ فَإِنَّهُ نَزَّلَهُ عَلى قَلْبِكَ  ( البقرة 94 ) در كريمه    وَ إِنَّهُ لَتَنْزِيلُ رَبِّ الْعالَمِينَ نَزَلَ بِهِ الرُّوحُ الْأَمِينُ عَلى قَلْبِكَ لِتَكُونَ مِنَ الْمُنْذِرِينَ    ( الشعراء 196 ) بدقت تدبر كن .\r\nنكته : آنچه را كه در اين نشأة مى بينيم همه در عالم مثال ما است كه ماده مرئى در حقيقت مثال آن در صقع نفس رائى مشاهد است نه نفس ماده .\r\nنكته : آنچه را مدارك و مشاعرت در مى يابند در واقع مدرك حقيقى حقيقت تو است كه نفس ناطقه تست يعنى زبان چشنده نيست بلكه نفس چشنده است در اين موطن يعنى موطن زبان بلكه بدقت نفس چشنده است در خيال اين موطن و على التحقيق تمام ادراكات بعلم حضورت است حتى ادراكات بمحسوسات و اگر اهل اشاراتى روايات وارده در سرازيرى قبر و فشار قبر و پرسش در قبر و ديگر امورى كه بقبر اسناد مى يابند از اين قبيل بدان يعنى آن فشار و احوال ديگر بر حقيقت شخص وارد است كه ادراكات اوست ولى در تمثل خود آنهمه را در قبرش مى بيند يعنى آنچه را مى بيند همه را در عالم قبرش مى نگرد اما قبر او يعنى قبر مربوط به شخص او كه متمثل در صقع\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nنفس او است كه در وعاء ادراك او است كه اگر چنان كه زنده اى را با او در قبرش بگذارند اين زنده هيچيك از آن احوال را نه مى بيند و نه مى شنود زيرا اين قبر ظرف عذاب يا ثواب مرده نيست بلكه ظرف ثواب و عقاب را در قبر خودش مى بيند . و يا اگر مؤمن و كافرى هر دو را در يك قبر بگذارند براى آن قبرش روضة من رياض الجنة است و براى اين قبرش حفرة من حفر النار است چون قبر هر يك جدا است اگر چه هر دو در يك قبرند .\r\nنكته : بدل شدن صورت باطن انسان به صورت حيوان‌ات را كه براهين عقلى و نقلى بر آن قائم است در اصطلاح اهل معرفت تناسخ ملكوتى گويند اين معنى حقيقتى است كه بنام تناسخ است و اصلا تناسخ نيست يعنى با تناسخ باطل كه تعلق روح به بدن ديگر است فقط اشتراك در لفظ دارد اشتباه نشود .\r\nنكته : نفس ناطقه مجرد است چنان كه ببراهين قاطعه مبرهن است و نفس من حيث هى مدرك كليات است و مشاهدات را چه از خارج و چه از داخل كه صور متمثله در لوح حس مشتركند بى آلت حس ادراك نمى كند پس جميع تمثلات نفس به آلت حس ادراك مىشود و اين آلات قواى نفس اند نه اعضاء و جوارح كه محل و موضع قوى اند مثلا قوه سامعه آلت آن است نه طبله گوش و احاديث متظافره متكاثره متواتره در تمثل صفات بعد از انتقال از اين نشأه بصور گوناگون كه از آن بعضى به تجسم اعمال و بعضى بتجسد اعمال تعبير كرده اند و در حقيقت معنى آن تمثل اعمال است از فريقين روايت شده است و برهان هم قائم است كه قوى فروع و شاخه هاى يك شجره طيبه بنام روح انسانى است كه اصلها ثابت و فرعها فى السماء تؤتى اكلها كل حين باذن ربها يعنى النفس فى و حدته كل القوى و فعلها فى فعله قد انطوى .\r\nمولوى محمد حسن در تعليم نهم مقدمة التأويل المحكم فى متشابه فصوص الحكم ( ص 33 ) گويد : واضح باد كه از شيخ اكبر كه\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nعين القضاة همدانى قدس سره در بعض رسائل منقول كه حضرت رسول صلى الله عليه و آله را هفتصد بار در خواب ديدم و هر مرتبه تعليم حقائق ميفرمود آخر كار دانستم كه هر مرتبه نديدم مگر خود را مطابق اين در فص شيثى است كه كسى نبيند مگر خود را .\r\nقوله « : فاما ذواتها الحقيقة فأمرية » همانست كه در فصوص گذشته دانسته شد كه الا له الخلق و الامر و از آنروى عالم امرش گويند كه بمحض كلمه كن كه امر تكوينى است موجود شدند و ماده و مدت در آنها راه ندارد .\r\nآنچنانكه امام اول امير عليه السلام فرمود : صور عارية عن المواد ، عالية من القوة والاستعداد تجلى لها ربها فأشرقت و طالعها فتلالات و ألقى فى هويتها ( هوياتهاخ ل ) مثالها فأظهر عنها افعاله پس كلمه كن تجلى فعل الهى است در آنها بدون انقضاء ماده و مدت و اين كلمه كن نفس فعل الهى است صوت و حرف در آن راه ندارد .\r\nباز چنان كه امام الموحدين اميرالمؤمنين على عليه السلام فرمود يقول لما اراد كونه كن فيكون لابصوت يقرع ولابنداء يسمع و انما كلامه سبحانه فعل منه أنشأه و مثله ( نهج البلاغة خطبه 184 ص 159 چاپ تبريز ) .\r\nو آنچنانكه ابوالحسن امام كاظم عليه السلام فرمود : فأرادة الله الفعل لاغير ذلك يقول له كن فيكون بلالفظ و لانطق بلسان ولاهمة ولاتفكر ولاكيف لذلك كما انه لاكيف له ( حديث 3 باب الاراده توحيد كافى ص 85 ج 1 معرب ) .\r\nخلاصه اينكه اگر چه وجود ه‌مه اشياء به كلمه كن است به اين معنى كه اين كلمه نفس ظهور اشياء است و وجود آنها عين تكلم بانهاست كه همه اشياء كلمه وجوديه اند لان البارى بالكلمة تجلى لخلقه و بها احتجب و به اين لحاظ مجموع من حيث المجموع عوالم و نشئات و ما فيها و ما بينها به يك امر كون وجودى به غير لفظ و آلت تلفظ كه ناشى از اراده حق سبحانه و تعالى است بلاتو هم حدوث در\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nذات ، كل فى مقامه موجود مى باشند .\r\n كرده يك امر جمله را وادار \r\n همگنان آمدند در پرگار \r\nكل يوم هو فى شأن ولى چون ذوات ملائكه از كثرت قرب به حقيقة الحقائق و مبدى المبادى مجرد از علائق ماديه اند و وجودات منبسط نوريه اند كه تجلى لهاربها فأشرقت ، از اين روى امر الله صرفند و آنها را عالم امر و وجودشانرا امرى الوجود گويند قل الروح من امر ربى . و چون امرى الوجودند عصيان و طغيان در آنها راه ندارد لايعصون الله ما امر هم و يفعلون ما يؤمرون .\r\nبعنوان تنظير گوئيم : همچنانكه صور خيالى و جميع منشئات نفس بمحض اراده وانشاء نفس است كه صوت و لفظ در آن نيست و همه از تجليات نفس و قائم بنفسند بدين مثابت است نسبت كلمات وجوديه به بارى تعالى ، بلكه قيام كلمات وجوديه اشد و آكد از قيام منشئات نفس به نفس است .\r\nقوله : « و انما يلاقيها من القوة البشرية ال‌روح الانسانية القدسية » .\r\nبدانكه روح قدسى اعلى مراتب قواى انسانى است كه از شدت وجود و غايت استعدادش و منزه بودنش از حجب و كدورات عالم مادى تواند وجود عالم امرى يعنى ذوات حقيقى ملائكه را ملاقات كند .\r\nدر فص سى و سوم گفته است كه النبوة تختص فى روحها بقوة قدسية . و چون انبياء ذو مراتب اند كه تلك الرسل فضلنا بعضهم على بعض ، و ارسلنا رسلنا تترى ، لقد فضلنا بعض النبيين على بعض ، لاجرم روح قدسى در ايشان به مراتب است ، همانطور كه ديگر مردم در داشتن نفس ناطقه انسانى باختلاف درجات اند و رفعنا بعضهم فوق بعض درجات ، يرفع الله الذين آمنوا منكم و الذين اوتوا العلم درجات . و سفراء الله نيز در عموم اين آيات داخل اند .\r\nمسأله بيست و نهم از مسائل صد و پنجاه و پنجگانه حكيم ترمذى و جواب آن ، از باب هفتاد و سوم فتوحات مكيه در اين موضوع مطلوبست . ( ج 2 ط بيروت ص 60 ) .\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nشيخ اجل ابن سينا در نمط سوم اشارات براى اثبات روح قدسى از غبى شروع كرد و به غنى از تعلم و فكرت منتهى شد كه اين غنى همان صاحب روح قدسى است به اين بيان :\r\nولعلك تشتهى زيادة دلالة على القوة القدسية و امكان وجودها فاسمع الست تعلم ان اللحدس وجودا و ان للانسان فيه مراتب و فى الفكرة فمنهم غبى لاتعود عليه الفكرة برادة ، و منهم من له فطانة الى حد ما و يستمع بالفكر ، و منهم من هو اثقف من ذلك و له اصابة فى المعقولات بالحدس ، و تلك الثقافة غير متشابهة فى الجميع بل ربما قلت و ربما كثرت ، و كما انك تجد جانب النقصان منتهيا الى عديم الحدس فأيقن ان الجانب الذى يلى الزيادة يمكن انتهاؤه الى غنى فى اكثر احواله عن التعلم و الفكرة .\r\nو چون روح نبوت اختصاص بقوه قدسى دارد و ايده بروح القدس ، ولانفرق بين احد من رسله و انبياء را اختلاف مراتب است چنان كه آيات فوق و روايات كتاب حجت كافى در طبقات انبياء و رسل دالند . ولاجرم روح قدسى چنان كه گفتيم در ايشان اختلاف مراتب دارد سخنى در اين مقام از حكيم متأله ملاعلى نورى قدس سره نقل كنيم تا بسر مطلب آشناتر شويم :\r\nدر تعليقاتش بر اسرار الايات صدرالمتألهين اعلى الله تعالى مقامه و رفع درجاته ( ص 66 چاپ رحلى سنگى ) فرموده است :\r\nاعلم ان روح القدس روحان روح القدس الادنى و هو الروح الخامس المؤيد لسائر الانبياء ، روح القدس الاعلى و هو الروح السادس المسمى بالمحمدية البيضاء ، و حقيقة الادمية الاولى المسماة بالعقل الذى ذاق فى جنان الصاقورة باكورة حدائق آل محمد صلى الله عليه و آله الوارثين لكماله بلغ العلى بكماله كشف الدجى بجماله ( حسنت جميع خصاله ) صلوا عليه و آله و ذلك الروح الاعظم مع حضرة الخاتم يكون جهرا و مع سائر الانبياء سرا و من هنا صار سائر الانبياء مجالى نبوة حضرة الخاتم صلى الله عليه و آله ينبغى ان يعلم منزلة النبى\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nالختمى صلى الله عليه و آله منزلة مشتركة يشارك فيها سائر الانبياء ولو بتفاوت ما ، و منزلة خاصة اختصاصية له صلى الله عليه و آله بحسبها تحقق له منصب الخاتمية فى النبوة فصارت منزلة سائر الانبياء منه صل‌ى الله عليه و آله منزلة المجالى و المرايا النبوية و منزلة الخلفاء منه صلى الله عليه و آله فيها و فى الرسالة . و له صلى الله عليه و آله منزلة اختصاصية فوق منزلة الختمية فى النبوة و هى منزلة خلافة الله تعالى خلافة الالهية و الربوبية و من هناك قيل او يقال ان آدم ابالبشر خليفته صلى الله عليه و آله بل خليقته و اليه يشير قول الرئيس ابن سينا فى رسالته المعراجيه فى ذيل منقبة حضرة خاتم الاولياء على المرتضى عليه السلام و فى جملة مناقبه قال : على عليه السلام بين الصحابة كالمعقول بين المحسوس يعنى همه لفظند اوست خود معنى حيث قال ان للانسان ان يصل الى مقام يكاد ان يحل عبادته فليتأمل فيه لمافيه قل من يتمكن من ان يلاقيه .\r\nعبارت متاله نورى كه روح القدس را به روح خامس تعبير كرده است ، اشارت بروايات اهل بيت وحى دارد كه اينك متعرض ميشويم . و عبارت جنان صاقوره اشاره بحديثى است از امام عسكرى عليه السلام : و روح القدس فى جنان الصاقورة ذاق من حدائقنا الباكورة .\r\nمرحوم كلينى در كتاب حجت كافى ( ص 213 ج 1 معرب ) بابى دارد بنام باب فيه ذكر الارواح التى فى الائمة عليهم السلام در آن باب باسنادش از جابر عن ابى جعفر باقر عليه السلام روايت كرده اس‌ت كه قال سألته عن علم العالم ؟ فقال لى يا جابر ان فى الانبياء والاوصياء خمسة ارواح : روح القدس و روح الايمان و روح الحياة و روح القوة و روح الشهوة ، فبروح القدس يا جابر عرفوا ما تحت العرش الى ما تحت الثرى . ثم قال يا جابر ان هذه الاربعة ارواح يصيبها الحدثان الاروح القدس فانها لاتلهو و لاتعلب .\r\nو حديث ديگر كه از اين مبسوط تر است نيز در همان باب كتاب كافى از مفضل بن عمر از ابو عبدالله امام صادق عليه السلام است قال\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nسألته عن علم الامام بما فى اقطار الارض و هو فى بيته مرخى عليه ستره ؟ فقال يا مفضل ان الله تبارك و تعالى جعل فى النبى صلى الله عليه و آله خمسة ارواح : روح الحيوة فبه رب و درج . و روح القوة فبه نهض و جاهد . و روح الشهوة فبه أكل و شرب و اتى النساء من الحلال . و روح الايمان فبه آمن و عدل . و روح القدس فبه حمل النبوة . فاذا قبض النبى صلى الله عليه و آله و سلم ، انتقل روح القدس فصار الى الامام عليه السلام . و روح القدس لاينام و لايغفل و لايلهو و لايزهو ، و الاربعة الارواح تنام و تغفل و تزهو و تلهو و روح القدس كان يرى به .\r\nو حديث ديگر كه از اين هم مبسوط تر است نيز در همان باب كافى از جابر جعفى از ابى عبدالله امام صادق عليه السلام است :\r\nقال قال ابو عبدالله عليه السلام يا جابر ان الله تبارك و تعالى خلق الخلق ثلاثة اصناف و هو قول الله عزوجل :      وَ كُنْتُمْ أَزْواجاً ثَلاثَةً فَأَصْحابُ الْمَيْمَنَةِ ما أَصْحابُ الْمَيْمَنَةِ وَ أَصْحابُ الْمَشْئَمَةِ ما أَصْحابُ الْمَشْئَمَةِ وَ السَّابِقُونَ السَّابِقُونَ أُولئِكَ الْمُقَرَّبُونَ      ( واقعه 11 6 ) فالسابقون هم رسل الله و خاصة الله من خلقه جعل فيهم خمسة ارواح : ايدهم بروح القدس فبه عرفوا الاشياء و ايدهم بروح الايمان فيه خافوا الله عزوجل . و ايدهم بروح القوة فبه قدروا على طاعة الله و ايدهم بروح الشهوة فبه اشتهوا طاعة الله عزوجل و كرهوا معصيته و جعل فيهم روح المدرج الذى به يذهب الناس و يجيئون . و جعل فى المؤمنين اصحاب الميمنة روح الايمان فبه خافوا الله . و جعل فيهم روح القوة فبه قدروا على طاعة الله . و جعل فيهم روح الشهوة فبه اشتهوا طاعة الله و جعل فيهم روح المدرج الذى به يذهب الناس و يجيئون . و نيز مرحوم كلينى در باب ديگر كافى ( ص 328 ج 1 ) چند حديث از ائمة عليهم السلام روايت كرده است كه تلقى روح القدس حكم الهى را بيان مى كنند : باسنادش از عمار ساباطى حديث كرده است كه قال قلت لابى عبدالله عليه السلام بما تحكمون اذا حكمتم ؟\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nقال به حكم الله و حكم داود فاذا ورد علينا الشى الذى ليس عندنا تلقانا به روح القدس .\r\nو در حديث ديگر از جعيد الهمدانى عن على بن الحسين عليهما السلام قال سألته باى حكم تحكمون قال حكم آل داود فان اعيانا شى تلقانا به روح القدس .\r\nدر مباحث گذشته دانسته اى كه انسان حقيقت واحده ذات مراتب است النفس فى وحدته كل القوى ، پس پنج روح كه در سابقون است ، مراد اين نيست كه پنج روح متعدد در ايشان باشد زيرا كه  ما جَعَلَ اللَّهُ لِرَجُلٍ مِنْ قَلْبَيْنِ فِي جَوْفِهِ  ( احزاب 5 ) ، بلكه يك حقيقت واحد ذات م‌راتب است كه باعتبارات و جهاتى اسامى گوناگون به او داده مىشود . حديث شريف كميل از اميرالمؤمنين عليه السلام راجع به اقسام نفس ، در اين مقام در دلالت به مقصود به كار آيد ( حديث اول از چهل حديث در معرفت نفس كه نكته هزار و يكم هزار و يك نكته است ) .\r\nغرض اينكه كه جميع افعال و اقوال و احوال ناشى از همان يك حقيقت است كه مى گويد : من رفتم ، و من طاعت خدا كردم ، و من خوف خدا دارم ، و من معصيت را ناخوش دارم ، و من ايمان بغيب دارم ، و من اكل و شرب دارم ، و من عدل و داد مى كنم ، و من عالم به همه اشياء از تحت العرش تا تحت الثرى هستم .\r\nو اين روح القدس كه در مقربين است همان قوه قدسيه است كه فارابى و ديگر حكماى الهى گفته اند : النبوة تختص فى روحها بقوة قدسية . يعنى اين روح القدس مرتبه عالى جان ايشان است نه اين كه مراد از آن جبرئيل عليه السلام بوده باشد . اگر چه روح القدس يكى از اوصاف امين وحى الهى جبرائيل عليه السلام است قل نزله روح القدس من ربك بالحق ( نحل 103 ) و بدين معنى در روايات بسيار آمده است جز اينكه در احاديث روح نبوت به روح القدس تعبير شد و وجود نفسى جبرئيل عليه السلام نيز روح القدس است تا بدانى كه\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nروح قدسى بايد تا با روح القدس ارتباط و اتصال بلكه اتحاد يابد . در اين نكات تأمل بسزا بايد كرد تا به مغزى و لب مطلب رسيد .\r\nو همچنين است سخن در ارواح ديگرى كه در اصحاب ميمنه و مشأمه هست . يعنى مقصود يك حقيقت ذات مراتب است .\r\nروح الايمان كه در اصحاب ميمنه است همان است كه در كتب عقليه از آن بقوه عاقله تعبير مىشود كه به آن ايمان بعالم غيب آورد و عدل پيشه كرد كه امام فرمود و خوف خدا دارد فبه آمن و عدل و خافوا الله عزوجل ، روح مقربين واجد اين مرتبه است با اضافه كه آن قوه قدسيه يعنى روح القدس است كه در نبى و وصى و بالجمله در مقربين باختلاف درجات است روح قدسى را وصف فرموده است كه لاينام و لايغفل و لايلهو و لايزهو ، و روح القدس كان يرى به . فبروح القدس عرفوا ما تحت العرش الا ما تحت الثرى . رسول الله صلى الله عليه و آله فرمود تنام عينى ولاينام قلبى . خداوند در سوره نجم فرمود : فاوحى الى عبده ما أوحى ما كذب الفؤاد مايرى لقد رآى من آيات ربه الكبرى . و در سوره اعلى فرمود : سنقرئك فلا تنسى . و در آخر سوره جن فرمود : عالم الغيب فلا يظهر على غيبه أحدا الا من ارتضى من رسول فانه يسلك من بين يديه و من خلفه رصدا ليعلم أن قدا بلغوا رسالات ربهم و احاطه بمالديهم و أحصى كل شى عددا . و در سوره انعام فرمود ( آيه 76 )  وَ كَذلِكَ نُرِي إِبْراهِيمَ مَلَكُوتَ السَّماواتِ وَ الْأَرْضِ  و در سوره آل عمران فرمود ( آيه 44 )  ذلِكَ مِنْ أَنْباءِ الْغَيْبِ نُوحِيهِ إِلَيْكَ  و از اين گونه آيات در اوصاف دارنده روح قدسى در قرآن كريم بسيار است . امام در وصف دارنده روح قدسى فرمود كه غفلت و لهو و زهو ندارد .\r\nسفراى الهى در حد مشترك بين عالم ملك و عالم ملكوت قرار گرفته اند كه با هر يك از آن دو عالم بوجهى مشاركت دارند در اطلاعشان بر ملكوت سموات و ارض چون ملائكه اند و در مطعم و مشرب و منكح و امثال اين امور چون بشر كه دستى بعالم إله\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nدارند و دستى بخلق خدا از آن دست مى گيرند و بدين دست مى بخشند اگر چنانچه غفلت و لهو و هو بدانها روى آورد حجت خداوند بر مردم تمام نگردد .\r\nاز كلام صدرالمتالهين در اسرار الايات است كه فرمود : اقتضت الحكمة الالهية ان تكون الشجرة النبوية صنفا مفردا بل نوعا واقعا بين الانسان و بين الملك جالسا فى حدالمشترك بين عالمى الملك و الملكوت مشاركا لكل واحد منهما على وجه فانهم كالملائكة فى اطلاعهم على ملكوت السموات والارض و كالبشر فى احوال المطعم و المشرب و المنكح ( ص 66 چاپ رحلى سنگى ) .\r\nدر علامت امام در بسيارى از روايات ما آمده است كه امام آن كسى است كه لهو و لعب ندارد ثقة الاسلام كلينى در كتاب حجت كافى بابى بعنوان باب الامور التى توجب حجة الامام عليه السلام دارد در حديث چهارم آن باب باسنادش از معاوية بن وهب روايت كرده است كه قال : قلت لابى جعفر عليه السلام ما علامة الامام الذى بعد الامام ؟ فقال : طهارة الولادة و حسن المنشأ ولايلهو و لايلعب ( ص 225 ج 1 معرب ) .\r\nو در حديث پانزدهم باب الاشارة والنص على ابن الحسن موسى عليه السلام باسنادش از صفوان جمال روايت كرده است كه قال سألت ابا عبدالله عليه السلام عن صاحب هذا الامر ؟ فقال ان صاحب هذا الامر لايلهو ولايلعب . و اقبل ابوالحسن موسى عليه السلام و هو صغير و معه عناق مكية و هويقول لها اسجدى لربك ، فأخذه ابو عبدالله عليه السلام و ضمه اليه و قال بابى وامى من لايلهو و لايلعب ( ص 248 ج 1 معرب ) .\r\nفرقه اماميه اثناعشريه پيغمبران و جانشينان آنان را بدين صفات شناسند كه از قرآن و روايات و ادله عقليه حكماى متالهين مستفاد است كه نه غفلت بديشان روى مياورد و نه اهل لهو و لعب و زهوند وايشانند كه أمنا و شهداى إله عالم و عالم به ما تحت العرش الى\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nتحت الثرى هستند و نور الله و ولاة امرالله و خزنه علم الله و خلفايش در زمين اند و ابوباب الهى و اركان ارض اند .\r\nاين دارنده روح قدسى است كه اماميه او را به صاحب مقام عصمت تعبير مى كنند و او را معصوم ميدانند كه در فعل و قول و تلقى وحى و در همه شئون امورش مطلقا از خطا و عصيان و غفلت و نسيان و لهو و لعب و زهو معصوم است و كسى كه بدين صفت عصمت متصف نباشد خليفة الله و حجة الله على خلقه نخواهد بود الله اعلم حيث يجعل رسالته .\r\nآن كه امام عليه السلام فرمود « : اذا قبض النبى صلى الله عليه و آله و سلم انتقل روح القدس فصار الى الامام » مراد اين نيست كه روح از بدن پيغمبر به بدن امام منتقل مىشود به صورت انتقال شى از جائى به جائى ، زيرا كه اين تناسخ باطل است كه براهين محكم بر ابطال آن قائم است ، بلكه مراد اين است كه مانند آن حقيقت كه حامل نبوت بود امام نيز دارا است كه وصى و خليفه اوست هر چند صاحب مقام نبوت تشريعى نيست .\r\nآنكه امام عليه السلام فرمود خداوند تبارك و تعالى خلق را بر سه صنف آفريد : سابقون و اصحاب ميمنه و اصحاب مشئمه ، چنانست كه در مباحث سالفه دانسته اى عوالم بطور كلى سه قسم است مجرد محض و مادى محض و عالمى كه متوسط بين آن دو است و در آخر فص سى و ششم حديثى هم در عوالم كليه سه گانه از امام صادق عليه السلام نقل شد غرض اين كه همچنان عوالم سه است ، اصناف مردم بر سه قسم اند كه هر صنفى با عالمى تناسب دارد .\r\nمراتب سه گانه معراج كه از مسجد اقصى سير در زمين ، و پس از آن سير در آسمانها ، و سپس گذشتن از آسمانها ، كه نخستين راجع به حال اكثرى امت ، و دومين برزخ ميان غيب و شهادت كه راجع به حال خواص است ، و سومين عالم غيب محض كه راجع به حال اخص و واحدى است ، در اين مقام نيك مناسب است به نكته 974\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nهزار و يك نكته رجوع شود .\r\nآنكه امام عليه السلام فرمود « : فالسابقون هم رسل الله و خاصة الله من خلقه » اين خاصة الله بعد از سلسله سفراى الهى از رسل و انبياء و اوصياى ايشان آحادى هستند كه باقتفاء و اقتداى صاحب نبوت تشريعى صاحب نبوت مقامى مى گردند ، لسان الغيب قدس سره الشريف اين دو مقام را اراده كرده كه گفته است :\r\n فيض روح القدس ار باز مدد فرمايد \r\n دگران هم بكنند آنچه مسيحا ميكرد \r\nبطور اجمال گوئيم كه سفراى الهى از لهو و لغو و لعب و زهو و سخريه و مجاز و ديگر صفاتى كه عقل از آن اشمئز از و طبع از آن تنفر دارد منزهند و اين وسائط فيض مردم را بسوى خود و مقام خود دعوت كردند چون امام يعنى پيشوا و سرمشق ايشان بودند پس اينكه بمردم فرموده اند بسوى ما بياييد و تأسى و اقتداى بما داشته باشيد دعوتى به حق است و ارشادى بصدق تا همت مدعو چه كند كل ميسر لما خلق له هر كه ندايشان را باخلاص لبيك گفت و مطابق سرمشق تعليم گرفت اگر چه صاحب مقام نبوت تشريعى نميشود ولى دگران هم بكنند آنچه مسيحا مى كرد .\r\nاز اين روى آحادى كه نداى آن مناديان را بصدق لبيك گفته اند كرامات و امور خارق عادات از آنها صادر شده است كه موجب حيرت ديگران است .\r\nشيخ عارف محيى الدين عربى در چند جاى باب هفتاد و سوم فتوحات مكيه ، و ابواب ديگر آن در اين موضوع مطالبى بسيار بلند آورده است و اما از تعرض بدانها اعراض كرده ايم كه هم به طول مى انجامد و هم اين كه حلقها تنگ است .\r\nرؤياى صال‌ح جزئى از نبوت است ، و از زبان نبوت به چندين وجه در اين باره در جوامع روايى فريقين نقل گرديده است ، اين رؤياى صالح است كه جزئى از نبوت است ، توصد حديث مفصل بخوان\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nاز اين مجمل .\r\nدر اين آيه كه فرمود : سابقون مقربون اند ، و در آيات و رواياتى كه درباره مقربان آمد تدبر و تأمل به سزا شود تا به مقربان و اقسام قرب آشنايى بيشتر حاصل گردد .\r\nآنكه متاله نورى فرموده است روح القدس الاعلى و هو الروح السادس المسمى بالمحمدية البيضاء كلامى بسيار منيع و مطلبى بغايت رفيع است زيرا كه دانسته اى اين ارواح مراتب يك حقيقت اند و اين حقيقت واحده مطابق شئون و اطوار و احوال و افعال او باسامى گوناگون موسوم شده است و هر شأن او به اسمى مسمى گرديده است و چون همه انبيا با اختلاف مراتبشان در داشتن قوه قدسيه كه بتعبير حديث روح القدس بود شريكند و مقام ختمى ارفع و اشمخ از همه مقامات است لذا روح ختمى را كه عاليترين درجه و منزل نهايى و غاية قصواى كمال انسانى است ، روح القدس اعلى ، و روح سادس ، و محمديه بيضاء گفته اند و چه خوب گفته اند . بقول حافظ :\r\n هر نكته اى كه گفتم در وصف آن شمائل \r\n هر كس شنيد گفتا لله در قائل \r\nاگر چه نديده ايم كه در حديثى روح سادس عنوان شده باشد ، و لكن آن كه روح ختمى را روح سادس دانسته است كه از آن آخرين مرتبه ارتقائى روح انسان كامل را اراده كرده است ، به صواب رفته است . و احاديث در اين گونه مباحث كه از اصول عقائد است ، معاضد عقل و مصدق براهين اند . و اصل در اصول عقائد حكم عقل است . و چون معنى صحيح بود در اصطلاح مشامحه روا نبود . خواجه نصيرالدين طوسى در تجريد در فوائد بعث گويد : البعثة حسنة لاشتمالها على فوائد كمعاضدة العقل فيما يدل عليه . الخ .\r\nعبارت متاله نورى كه آدم ابوالبشر خليفه بلكه خليقه خاتم است بدين لحاظ است كه وجود خاتم صلى الله عليه و آله و سلم ثمره شجره\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nوجود است . اميرالمؤمنين عليه السلام نيز فرموده است : فانا صنائع ربنا و الخلق ( و الناس خ ل ) بعد صنائع لنا ( كتاب 28 نهج البلاغة و من كتابه عليه السلام الى معاوية و هو من محاسن الكتاب ) عارف رومى گويد :\r\n ظاهرا آن شاخ اصل ميوه است \r\n باطنا بهر ثمر شد شاخ هست \r\n گر نبودى ميل و اميد و ثمر \r\n كى نشاندى باغبان بيخ شجر \r\n پس بمعنى آن شجر از ميوه زاد \r\n گر به صورت از شجر بودش ولاد \r\n مصطفى زين گفت كادم و انبيا \r\n خلف من باشند در زير لوا \r\n بهر اين فرموده است آن ذوفنون \r\n رمز نحن الاخرون السابقون \r\n گر به صورت من ز آدم زاده ام \r\n من بمعنى جد جد افتاده ام \r\n كز براى من بدش سجده ملك \r\n وز پى من رفت بر هفتم فلك \r\n پس زمن زاييد در معنى پدر \r\n پس ز م‌يوه زاد در معنى شجر \r\nآنكه فارابى گفت كه ملك را بر غير صورتش مى بيند چنانست كه دانسته اى صورت حقيقى ملك وجود نفسى او است و تمثل ملك براى روح قدسى انسان بحسب احتمال و قابليت وى وجود اضافى ملك است بدين اعتبار و اين غير آنست .\r\nشيخ رئيس در تعليقات گويد : النفس اذا طالعت شيئا من الملكوت فانها لامحالة تكون مجردة غير مستصحبة لقوة خيالية أو و همية\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nاو غير هما ، يفيض عليها العقل الفعال ذلك المعنى كليا غير مفصل ولا منظم دفعة ، ثم يفيض عن النفس الى القوة الخيالية فتتخيله مفصلا منظما بعبارة مسموعة منظومة . و يشبه أن يكون الوحى على هذا الوجه فان العقل الفعال لايكون محتاجا الى قوة تخيلية فيه افاضة الوحى على النفس فيخاطب بالفاظ مسموعة مفصلة ( ص 82 ط 1 ) .\r\nآنكه فارابى گفت سفرى ميان دو باطن از دو ظاهر گيرد ، مراد از دو باطن يكى باطن مخاطب و ديگر باطن مخاطب است و همچنين دو ظاهر و مراد از سفير تكلم و كتابت و اشارت و مانند آنها است .\r\nآنكه گفت پس موحى اليه به باطن خود بملك متصل ميگردد بحث آن در شرح فص سى و سوم بگذشت .\r\nآنكه فارابى گفت : از دو وجه متأدى مىشود يك وجه اتصال به خود ملك است و مربوط به ادراك قوه قدسيه است . و وجه ديگر به صورت محسوس در آمدن ملك و باصوات مسموعه متمثل گرديدن حقيقت عينى كلام ملكى است .\r\nآنكه فارابى گفت سفيرى ميان دو باطن از دو ظاهر گيرد ، مراد اليه را شبه غشوه اى عارض گردد . كلمه شبه بسيار نيكو افتاده است ، و سخن براى اهل سخن معلوم است . و بحث و روايات در اختلاف احوال رسول الله هنگام نزول وحى در قبل گفته آمد .\r\nاز روايات استفاده مىشود كه حال رسول الله صلى الله عليه و آله در هنگام وحى بى تمثل سنگين تر از حال او در هنگام وحى با تمثل بود و اين معنى براى اهل سلوك واضح است كه چون جذبه هاى بى صورت دست دهد سخت در قلق و اضطراب افتند بخلاف حالتى كه باحصول تمثل است .\r\nعلتش اين است كه در تمثل با صورت مألوف و مأنوس عالم شهادت محشور است ، بخلاف خلاف آن كه با مجرد بحت است .\r\nو علت ديگر اين كه عالم شهادت نشأه افتراق است ، و عالم غيب عالم انفراد ، لاجرم وحدت و سلطه با اين است كه جمع است ، و آن\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nچون متكثر است ضعيف است . از اين روى هر چه توجه روح انسان به عالم جمع بيشتر شود ، دهشت او بيشتر است كه با قوى تر روبرو مى گردد .\r\nدر سادس بحار و ( ص 362 طبع كمپانى ) از امالى شيخ باسنادش روايت كرده است عن هشام بن سالم عن ابى عبدالله عليه السلام قال قال بعض اصحابنا اصلحك الله كان رسول الله صلى الله عليه و آله يقول قال جبرئيل و هذا جبرئيل يأمرنى ثم يكون فى حال أخرى يغمى عليه قال فقال ابو عبدالله عليه السلام انه اذا كان الوحى من الله اليه ليس بينهما جب‌رئيل اصابه ذلك لثقل الوحى من الله و اذا كان بينهما جبرئيل لم يصبه ذلك فقال : قال لى جبرئيل و هذا جبرئيل .\r\nمسائلى كه در اين فص و فصوص گذشته در وحى و نزول ملك عنوان كرده ايم بر مبانى ادله و براهين كتب عقليه حكيمه بيان شده اند ، و در صحف عرفانيه نيز حول اين مباحث لطائفى بيان فرموده اند .\r\nپوشيده نماند كه عين الفاظ قرآن مجيد وحى است نه آنكه معنى آن بر قلب رسول الله صلى الله عليه و آله القاء مى شد و آن بزرگوار بهر لفظى كه مى خواست تعبير مى كرد و اين مطلب از ضروريات دين مبين اسلام و صريح قرآن كريم است لاتحرك به لسانك لتعجل به ان علينا جمعه و قرآنه  فَإِذا قَرَأْناهُ فَاتَّبِعْ قُرْآنَهُ  ( القيمه 18 ) .\r\nو نيز يكى از مباحث شريف در اين مقام ، سخن در اقسام و مراتب وحى و فرق بين وحى و الهام است كه باز حكيم و عارف را در هر يك مطالبى بلند است . و بسيارى از اين مسائل و حقائق را در چندين نكته هزار و يك نكته به تنقيح تحرير شده مى يا بى .\r\nخداوند متعال توفيق ادراك معارف حقه كه نيل به حقائق قرآن و روايات صادره از خاندان وحى است عنايت فرمايد العلم نور يقذفه الله فى قلب من يشاء كمتر كسى است كه بتواند بسير در اين گونه عقباب كئود علمى توفيق يابد چنان كه مى بينى هميشه در هر عصر عددى بسيار قليل بوصول اين گونه دقائق فائز بودند اميرالمؤمنين على\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nعليه السلام فرمود : ان امرنا صعب مستصعب لايحتمله الاعبد مؤمن امتحن الله قلبه للايمان ( خطبه 187 نهج ) .\r\nامام صادق عليه السلام فرمود : ان حديثنا صعب مستصعب لايحتمله الا صدور منيرة اوقلوب سليمة او اخلاق حسنة ( ص 331 ج 1 اصول كافى معرب ) .\r\nافلاطون الهى گويد : ان شاهق المعرفة اشمخ من ان يطير اليه كل طائر و سرادق البصيرة احجب من أن يحوم حوله كل سائر ( فصل 4 رساله زينون فارابى )\r\nشيخ اجل ابن سينا در آخر نمط نهم اشارات گويد : جل جناب الحق عن أن يكون شريعة لكل وارد او يطلع عليه الا واحد بعد واحد . و الحمدلله رب العالمين .\r\nتبصره : در اين مقام سزاوار است كه بين نبوت تشريعى و انبائى فرق گذاشت تفصيل آن را در رساله نهج الولايه ، و رساله انسان كامل از ديدگاه نهج البلاغة ، و در شرح فصوص الحكم شيخ عارف محيى الدين عربى ، ذكر كرده ايم .\r\n\r\n","description":"","footnote":"","page_name":" 403 ","page_number":403},
  {"content":"\r\n\r\n\r\nفص 58 [ در قلم و لوح و كتاب و قضا و قدر و آسمان و زمين و طبقات ملائكه است 
  ]\r\nلاتظن أن القلم آلة جمادية . و اللوح بسيط ، و الكتاب ( الكتابة خ ل ) نقش مرقوم ، بل القلم ملك روحانى ، و اللوح ملك روحانى ، و الكتابة تصوير الحقائق . فالقلم يتلقى ما فى الامر من المعانى و يستودعه اللوح بالكتابة الروحانية ، فينبعث القضاء من القلم ، و التقدير ( و القدرخ ل ) من اللوح . أما القضاء فيشتمل على مضمون أمره الواحد ، و التقدير يشتمل على مضمون التنزيل به قدر معلوم و فيها يسنح ( يسيح ، يشبح خ ل ) الى الملائكة التى فى السموات ، ثم يفيض الى الملائكة التى فى الارضين ث‌م يحصل المقدر فى الوجود .\r\nترجمه : گمان مبركه قلم آلتى جمادى است ، و لوح سطحى است ، و كتاب نقشى است بلكه قلم ملك روحانى است ، و لوح ملك روحانى است و كتابت تصوير حقائق است . پس قلم معانى را كه در عالم امر است فرا مى گيرد و بكتابتى روحانى آن را بوديعت بلوح مى سپارد پس قضا از قلم منبعث مىشود ، و تقدير از لوح . اما قضا مشتمل بر مضمون امر واحد او است ، و تقدير مشتمل بر مضمون تنزيل به اندازه معلوم . مقدر در اين مرتبه تقدير بملائكه اى كه در سمواتند سانح مىشود سپس به ملائكه اى كه در زمين اند فائض مىشود سپس در وجود حاصل مىشود .\r\n\r\n","description":"","footnote":"","page_name":" 404 ","page_number":404},
  {"content":"\r\n\r\n\r\nقلم و لوح و كتاب ، قضا و قدر ، آسمان و زمين ، طبقات ملائكه\r\nبيان : در شرح اين فص بايد از قلم و لوح و كتاب و قضا و قدر و آسمان و زمين و ملائكه در آسمان و ملائكه در زمين يعنى طبقات و مراتب ملائكه و در انزال و تنزيل سخن گفت پس گوييم :\r\nدر چند فص پيش بخصوص در فص پنجاه و هفتم دانسته شد كه ملائكه موجودات امرى الوجودند كه مجرد از علائق ماده و منزه از اوصاف جسم و جسمانيات اند و لذا آنها را مفارقات گويند يعنى مفارق از احياز و اوضاع و جهات و ابعاد و ازمنه و اوقات و حدود و امتدادتند كه اينهمه اوصاف جسم و جسمانياتند و ماده و ماديات بدانها وابسته اند فارابى در اينجا فرمايد كه قلم و لوح نيز دو ملك روحانى اند پس لوح و قلم از موجودات عالم امرند مرتبه اى از آن كه حائز امر واحد حق و حكم كلى است قلم است كه قضا از آنجا منبعث مى گردد و مرتبه اى ديگر كه پس از رتبه قلم است و قضا در آنجا تفصيل مى يابد قدر است كه از آن تعبير به تقدير كرده است همچنانكه لوح و قلم آلت جمادى نيستند معنى كتاب و كتابت نيز نقش حروف بر صفحه لوح سطحى چون كاغذ و چوب و امثال آنها نيست بلكه مراد آن تصوير حقائق وجوديه است از ملك قلم به ملك لوح .\r\nدر چند جاى اين كتاب متعرض شده ايم كه آنچه در سراى طبيعتند مطلقا از لفظ گرفته تا عين همگى اظلال و اصنام ماوراى طبيعتند بنابراين الفاظى كه در اين نشأه به كار ميبريم و از آنها معانى بخصوصى اراده ميكنيم ، معانى اين الفاظ نمودارى و سايه و نشانه اى از معانى حقيقى و اصلى ماوراى طبيعت اند كه معانى از چندين عالم تنزل كرده است و در هر عالمى بلباسى خود را نشان ميدهد و در عالم ماده عنصرى كه رسيده اند در اين لباسهاى مخصوص مادى\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nظاهر شده اند كه چون از اينجا عروج كنند هر چه بعالم إله نزديكتر مى شوند وحدت آنها قويتر و وجود آنها شديدتر و احاطه وجودى آنها بيشتر مىشود :\r\nميزان عالم طبيعت چون بعالم امر رسد نحن الموازين القسط مى گردد ، نفخ اينجا كه به نفخت فيه من روحى برسد نه دهند ميخواهد و نه هوا و نه دميدن ، يد اينجا كه يد الله شود ، و جنب اينجا كه جنب الله شود ، و ديگر الفاظ بمعانى اينجا كه آنجايى شود همه بدين مثابت است .\r\nو معناى يك لفظ مطابق طبقات عوالم همه در طول هم قرار گرفته اند چنان كه در پيش گفته ايم كه معانى قرآن مجيد همه در طول هم است . لوح و قلم و كتاب و كلمه و كلام نيز اين چنينند رسول ال‌له صلى الله عليه و آله و سلم فرمود اوتيت جوامع الكلم . و امام صادق عليه السلام فرمود نحن الكلمات التامات . و در قرآن كريم فرموده است : ان الله يبشرك بكلمة منه اسمه المسيح عيسى بن مريم ( 46 آل عمران ) انما المسيح عيسى بن مريم رسول الله و كلمته ( النساء 172 ) قل لو كان البحر مدادا لكلمات ربى لنفد البحر قبل ان تنفذ كلمات ربى و لوجئنا بمثله مددا ( كهف 110 ) ما نفدت كلمات الله ( لقمان 28 ) و عن الصادق عليه السلام كما فى الصافى او عن اميرالمؤمنين على عليه السلام ما قاله ابن جمهور قدس سره : الصورة الانسانية هى اكبر حجج الله على خلقه و هى الكتاب الذى كتبه بيده الخ ( ص 12 شرح جوشن متاله سبزوارى ) و آياتى در كتاب و معنى آن كه در اين فص تذكر مى دهيم .\r\nدر بيان لوح و قلم يعنى از نور ولايت فروغ بگيريم يعنى از خاندان وحى و حمله قرآن مدد طلبيم و نيز از كلام اعظم علماء در شرح و تفسير آيات و اخبار استفاده كنيم :\r\nجناب رئيس المحدثين ابن بابويه صدوق در رساله اعتقادات گويد : اعتقادنا فى اللوح و القلم انهما ملكان .\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nجناب شيخ الطائفه ابو جعفر محمد بن حسن طوسى در اعمال ماه رجب كتاب عظيم الشأن مصباح المتهجد ( ص 556 و 557 ) از امام ابوالحسن على بن محمد كه امام على نقى صلوات الله تعالى عليهما السلام است ، روايت كرده است كه انه كان يدعو بهذا الدعاء يا نور النور يا مدبر الامور تا اينكه فرمايد : اسئلك يا مولاى بالفجر و الليالى العشر والشفع و الوتر و الليل اذايسر و بماجرى به قلم الاقلام به غير كف ولاابهام و باسمائك العظام الخ .\r\nآنكه صدوق فرمود اعتقادنا فى اللوح و القلم انهما ملكان عبارت روايتى است كه در معانى الاخبار باسنادش از ابراهيم كرخى روايت كرده است قال سألت جعفربن محمد عليه السلام عن اللوح والقلم فقال هما ملكان ( ص 90 بحارج 14 طبع كمپانى ) .\r\nو نيز در معانى الاخبار در تفسير آيه شريفه ن و القلم و ما يسطرون باسنادش از سفيان الثورى روايت كرده است قال سألت جعفر بن محمد عليه السلام عن ن فقال عليه السلام هو نهر فى الجنة قال الله عزوجل احمد محمد فصار مدادا ثم قال عزوجل للقلم اكتب فسطر القلم فى اللوح المحفوظ ما كان و ما هو كائن الى يوم القيمة فالمداد مداد من نور و القلم قلم من نور و اللوح لوح من نور . قال سفيان فقلت له يا ابن رسول الله صلى الله عليه و آله بين لى امر اللوح و القلم و امداد فضل بيان و علمنى مما علمك الله فقال يا ابن سعيد لولا انك اهل للجواب ما أجبتك فنون ملك يودى الى القلم و هو ملك والقلم يؤدى الى اللوح و هو ملك ، و اللوح يؤدى الى اسرافيل و اسرافيل يؤدى الى ميكائيل و ميكائيل يؤدى الى جبرئيل و جبرئيل يؤدى الى الانبياء و الرسل عليهم السلام قال ثم قال لى قم يا سفيان فلا آمن عليك ( 14 بحار ص 90 ) .\r\nسفيان صورى همان صوفى معروف است كه ابو عبدالله سفيان بن سعيد ثورى كوف‌ى است از امام صادق عليه السلام روايت كرده است و دستور العملهاى بسيارى از امام صادق عليه السلام دارد و ثورى بفتح ثاء مثلثه منسوب به ثوربن عبد مناة است كه يكى از اجداد او است .\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nجمع كثيرى از اعيان علماء و حمله روايات از آن جمله عبدالرزاق ابن همام صنعانى صاح‌ب كتاب مصنف از او روايت مى كنند وفات او در سنه حدود صد و شصت و يك بوده است در تقريب ابن حجر و حلية الاولياء ابونعيم اصفهانى و روضات الجنات خوانسارى شرح حالش بتفصيل مذكور است .\r\nدر كلمه صوفيه سخنها بسيار گفته اند و حقيقت آن سوفيه باسين است چنان كه علامه كبير ابوريحان بيرونى رحمه الله در كتاب ماللهند ( ص 24 طبع حيدر آباد دكن ) فرموده است : السوفية و هم الحكماء فان سوف باليونانية الحكمة و بها سمى الفيلسوف پيلاسوپا أى محب الحكمة و لما ذهب فى الاسلام قوم الى قريب من رأيهم سموا باسمهم و لم يعرف القلب بعضهم فنسبهم للتوكل .\r\nدر اين حديث شريف امام عليه السلام اول ن را به نه تفسير فرمود و نهر را به مداد پس از آن فرمود كه مداد و قلم و لوح همه نورند و چون سفيان ثورى توضيح بيشتر از امام عليه السلام خواست و امام هم او را اهل جواب ديد فرمود كه ن ملك است و قلم و لوح نيز ملكند . و اگر بيان بيشتر طلب ميكرد و امام جواب دادن آن را صواب مى ديد معنى ن و قلم و لوح روشنتر و ادق و الطف از آنچه كه فرموده بود بظهور مى پيوست .\r\nن را به نهر و نهر را بمداد تفسير كرده است كه اينهمه كلمات وجوديه از قلم اعلى بر لوح نقش بسته است بايد مداد آن نهرى باشد و اين مداد را به نور وصف فرموده است چون كه كلمات پديد آمده از او نورند يعنى وجود نور است ، مداد و نهر چون قلم و لوح در روايات باوصاف چندى وصف شده است كه برخى از آنها را نقل مى كنيم :\r\nعن النبى صلى الله عليه و آله و سلم قال ان اول شى خلق الله القلم ثم خلق النون و هى الدواة ثم قال له اكتب قال و ما اكتب قال ما كان و ما هو كائن الى يوم القيمة من عمل اواثر اورزق او اجل فكتب ما يكون و ما هو الى يوم القيمة و ذلك قوله ن و القلم و ما يسطرون ثم ختم\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nعلى فى القلم فلم ينطق ولا ينطق الى يوم القيمة ثم خلق الله العقل فقال و عزتى لاكملنك فيمن أجبت و لانقصنك فيمن أبغضت ( ص 91 ج 14 بحار و تفسير الدرالمنثور فى تفسير سورة ن و القلم ) .\r\nو عن معوية بن قرة عن ابيه قال قال رسول الله صلى الله عليه و آله ن و القلم و ما يسطرون قال لوح من نور و قلم من نور يجرى بماهو كائن الى يوم القيمة ( ص 91 ج 14 بحار و در منثور در تفسير سوره قلم ) .\r\nو عن ابن عباس قال قال رسول الله صلى الله عليه و آله : النون اللواح المحفوظ و القلم من نور ساطع ( ص 91 ج 14 بحار و در منثور ) .\r\nو عن انس قال قال رسول الله صلى الله عليه و آله ان بين يدى الرحمن تبارك و تعالى للوحا فيه ثلثمائة و خمس عشرة شريعة يقول الرحمن و عزتى و جلالى لايجئينى عبد من عبادى لايشرك بى شيئا فيه واحدة منكن الا ادخلته الجنة ( بحار ص 91 ج 14 ) .\r\nو عن ابن عباس قال قال رسول الله صلى الله عليه و آله خلق الله لوحان من درة بيضاء دفتاه من زبر جدة خضراء كتابه من نور يلحظ اليه فى كل يوم ثلثمائة و ستين لحظة يحيى و يميت و يرزق و يعز و يذل و يفعل مايشاء .\r\nعن عبادة بن الصامت قال سمعت رسول الله صلى الله عليه و آله يقول ان اول ما خلق الله القلم فقال له اكتب فجرى بما هو كائن الى الابد ( ص 91 ج 14 بحار و فى الدر المنثور فى تفسير سورة القلم ) .\r\nتفسير على بن ابراهيم : عن عبدالرحيم بن القصير عن ابى عبدالله عليه السلام قال سألته عن ن و القلم قال ان الله خلق القلم من شجرة فى الجنة يقال له الخلد ثم قال لنهر فى الجنة كن مدادا فجمد النهر و كان اشد بياضا من الثلج واحلى من الشهد ثم قال للقلم اكتب قال يارب ما اكتب قال اكتب ما كان و ما هو كائن الى يوم القيمه فكتب القلم فى رق اشد بياضا من الفضة واصفى من الياقوت ثم طواه فجعله\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nفى ركن العرش ثم ختم على فم القلم فلم ينطق بعد ولاينطق ابدا فهو الكتاب المكنون الذى منه النسخ كلها اولستم عربا فكيف لاتعرفون معنى الكلام واحد كم يقول لصاحبه انسخ ذلك الكتاب اوليس انما ينسخ من كتاب آخر من الاصل و هو قوله انا كنا نستنسخ ما كنتم تعملون ( ص 89 بحارج 14 ) .\r\nو فى الدر المنثور فى تفسيرن و القلم و ما يسطرون عن ابن عباس قال قال رسول الله صلى الله عليه و آله ان اول ما خلق الله القلم و الحوت قال اكتب قال ما اكتب قال كل شى كائن الى يوم القيمة ثم قرأن و القلم و ما يسطرون فالنون الحوت و القلم القلم .\r\nو فيه ايضا عن ابن عباس فى قوله ن و القلم قال قال رسول الله صلى الله عليه و آله النون السمكة التى عليها قرار الارضين و القلم الذى خط به ربنا عزوجل القدر خيره و شره و نفعه و ضره و مايسطرون قال الكرام الكاتبون .\r\nو فيه ايضا عن ابن عباس قال اول ما خلق الله القلم فأخذه بيمينه و كلتا يديه يمين و خلق النون و هى الدواة و خلق اللوح فكتب فيه ثم خلق السموات فكتب ما يكون من حينئذ فى الدنيا الى أن تكون الساعة من خلق و مخلوق او عمل معمول بر او فجور و كل رزق حلال أوحرام رطب أويابس .\r\nو فيه عن ابن عباس ان اشباه هذا قسم الله و هى من اسماء الله .\r\nو فيه ايضا عن ابن عباس قال ان اول شى خلق الله القلم فقال له اكتب فقال يا رب و ما اكتب قال اكتب القدر فجرى من ذلك اليوم ما هو كائن الى أن تقوم الساعة ثم طوى الكتاب و ارتفع القلم و كان عرشه على الماء فارتفع بخار الماء ففتقت منه السموات ثم خلق النور فلبست الارض عليه و الارض على ظهر النون فاضطرب النون فمادت الارض فأثبتت بالجبال فان الجبال لتفخر على الارض الى يوم القيامة ثم قرأ ابن عباس ن و القلم و ما يسطرون .\r\nقول ابن عباس در اين گونه مسائل از آن روى سند است كه تفسير\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nرا از رسول الله صلى الله عليه و آله و اميرالمؤمنين عليه السلام فرا گرفته است و روايات ديگر معاضد گفتار او بسيار است از اين روى كشف روايت بودن گفتار او مىشود .\r\nدر روايتى از اميرالمؤمنين عليه السلام منقول است كه اسم حوتى كه زمين بر آنست يهموت است و در بعضى از نسخه ها بلهوت است قال الشاعر :\r\n مالياريكم كلكم سكوتا \r\n والله ربى خلق البلهوتا \r\nو فى المجمع عن الباقر عليه السلام ن نهر فى الجنة قال له الله كن مدادا فجمد و كان ابيض من اللبن و أحلى من الشهد ثم قال للقلم اكتب فكتب القلم ما كان و ما هو كائن الى يوم القيمة ( تفسير صافى سوره ن و القلم ) .\r\nو فى الخصال عنه عليه السلام قال لرسول الله صلى الله عليه و آله عشرة اسماء خمسة فى القرآن و خمسة ليست فى القرآن فاما التى فى القرآن محمد و احمد و عبدالله و يس ون ( تفسير صافى سوره ن و القلم ) .\r\nو فى العلل باسناده عن يحيى بن ابى العلاء الرازى ان رجلا دخل على أبى عبدالله عليه السلام فقال جعلت فداك اخبرنى عن قول الله عزوجل ن و القلم و ما يسطرون قال و التفت ابو عبدالله عليه السلام اليه و قال : اما نون فكان نهرا فى الجنة اشد بياضا من الثلج و احلى من العسل قال الله عزوجل له كن مدادا فكان مدادا ثم أخذ شجرة فغرسها بيده ثم قال و اليد القوة و ليس بحيث تذهب اليه المشبهة ثم قال لها كونى قلما ثم قال له اكتب فقال يا رب و ما اكتب قال ما هو كائن الى يوم القيمة ففعل ذلك ثم ختم عليه و قال ولاتنطقن الى يوم الوقت المعلوم ( ص 90 ج 14 بحار ) اين حديث در چند مطلب است كه ما مورد حاجت از آن را نقل كرديم .\r\nالدر المنثور عن ابى نعيم فى الحلية عن على عليه السلام مرفوعا قال\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nالكرسى لؤلؤ و القلم لؤلؤ و طول القلم سبعمائة سنة و طول الكرسى حيث لايعلمه الا العالمون ( ج 14 بحار ص 90 ) .\r\nو فى مسائل عبدالله بن سلام حيث يسئل رسول الله صلى الله عليه و آله عن اشياء قال : لم سمى يوم السبت سبتا قال هوم يوم و كل فيه مع كل من المخلوقين ملكان عن يمينه و شماله يكتبان الحسنات و السيئات فالذى عن يمينه يكتب الحسنات و الذى على شماله يكتب السيئات قال صدقت يا محمد .\r\nفاخبرنى اين مقعد الملكين من العبد و ما قلمهما و دواتهما و ما لوحهما و ما مدادهما ؟ قال صلى الله عليه و آله يا ابن سلام مقعد هما بين كتفيه و قلمهما لسانه و دواتهما ريقه و لوحهما فؤاده يكتبان اعماله الى مماته قال صدقت يا محمد .\r\nاخبرنى كم طول القلم و كم عرضه و كم اسنانه و مامداده و ما اثر مجراه قال طول القلم خمسائة عام له ثمانون سنا يخرج المداد من بين اسنانه و يجرى فى اللوح المحفوظ بما هو كائن الى يوم القيمة بامرالله عزوجل قال صدقت يا محمد .\r\nقال فاخبرنى كم لله من نظرة فى خلقه فى كل يوم وليلة قال ثلاثمائة و ستون نظرة فى كل نظرة يحيى و يميت و يمضى و يقضى و يرفع و يضع و يسعد و يشقى و يذل و يقهر و يغنى و يفقر قال صدقت يا محمد ( ص 172 خريده ابن الوردى ) .\r\nدر اين حديث بيان عرض قلم نشده است و شايد در طبع ساقط شده باشد و از اختصاص روايت آن نقل مىشود .\r\nفى الكافى عن ابى عبدالله عليه السلام ان الله خلق العقل و هو اول خلق من الروحانيين عن يمين العرش من نوره فقال له ادبر فأدبر ثم قال له اقبل فأقبل فقال الله تعالى خلقتك خلقا عظيما و كرمتك على جميع خلقى الحديث ( حديث 14 كتاب العقل و الجهل من الكافى ) .\r\nو عن انس قال قال رسول الله صلى الله عليه و آله ان بين يدى\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nالرحمن تبارك و تعالى للواحا فيه ثلثمائه و خمسة عشرة شريعة يقول الرحمن و عزتى و جلالى لايجيئنى عبد من عبادى لايشرك بى شيئا فيه واحدة منكن الا أدخلته الجنة ( ص 91 ج 14 بحار ) .\r\nقال ابن عباس اول ما خلق الله القلم ثم قال اكتب ما هو كائن الى يوم القيمة قال و هو قلم من نور طوله كما بين السماء والارض .\r\nو روى مجاهد عنه قال ان اول ما خلق الله القلم فقال اكتب القدر فكتب ما هو كائن الى يوم القيمة و انما يجرى الناس على امر قد فرغ منه ( ص 88 ج 14 بحار ) .\r\nو فى سعد السعود فى حديث الملكين الموكلين بالعبد انهما اذا اراد النزول صباحا و مساءا ينسخ لهما اسرافيل عمل العبد من اللوح المحفوظ فيعطيهما ذلك فاذا صعدا صباحا و مساء بديوان العبد قابله اسرافيل عليه السلام بالنسخ التى انتسخ لهما حتى يظهر انه كان كما نسخ منه ( مناط الاحكام طالقانى رحمه الله ) .\r\nالاختصاص سال ابن سلام النبى صلى الله عليه و آله عن ن و القلم قال النون اللوح المحفوظ و القلم نور ساطع و ذلك قوله   ن وَ الْقَلَمِ وَ ما يَسْطُرُونَ   قال صدقت يا محمد .\r\nفاخبرنى ما طوله و عرضه و ما مداده و اين مجراه قال طول القلم خمسمائة سنة و عرضه مسيرة ثمانين سنة له ثمانون سنا يخرج المداد من بين اسنانه يجرى فى اللوح المحفوظ بامرالله و سلطانه قال صدقت يا محمد .\r\nفاخبرنى عن اللوح المحفوظ مما هو قال من زمردة خضراء اجوافه اللؤلؤ بطانته الرحمة قال صدقت يا محمد .\r\nفاخبرنى كم لحظة لرب العالمين فى اللوح المحفوظ فى كل يوم وليلة قال ثلاثمائة و ستون لحظة .\r\nبيضاوى در تفسير انوار التنزيل در معانى ن گويد : ن من اسماء الحروف و قيل من اسماء الحوت و المراد به الجنس او اليهموت و هو الذى عليه الارض أوالدواة فان بعض الحيتان يستخرج منه شى\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nاشد سوادا من النقش يكتب به .\r\nسبحان الله كه در كتب تزاجم حيوانات نوشته اند كه برخى از ماهيان ، مواد سياهى از خود اخراج مىكند به طورى كه براى جلوگيرى دشمن آب درياى اطراف خود را سياه مىكند تا دشمن به دو دست نيابد .\r\nو نيشابورى در تفسير غرائب القرآن گويد : و عن بعض الثقات ان اصحاب السحر يستخر جون من بعض الحيتان شيئا اسود كالنفس او اشد سوادامنه يكتبون منه فيكون النون و هو الحوت عبارة عن الدواة و يعضده ما روى ان النبى صلى الله عليه و آله قال اول شى خلق الله القلم ثم خلق النون و هو الدواة ثم قال اكتب ما هو كائن من عمل او أثر اورزق أوأجل فكتب ما هو كائن و ما كان الى يوم القيمة ثم ختم على القلم فلم ينطق به الى يوم القيمه .\r\nو فى الحديث اول ما خلق الله جوهرة فنظر اليها به عين الهيبة فانذابت و تسخنت فارتفع منها دخان و زبد فخلق من الدخان السماء و من الزبد الارض ( غرائب القرآن للنيشابورى فى تفسير سورة ن و القلم ) .\r\nروايت اهل بيت عليهم السلام درباره لوح و قلم بسيار است خداوند متعال توفيق فهم اشارات و ادراك حقائق آنها را مرحمت بفرمايد .\r\nپوشيده نيست كه لسان قرآن و لسان اهل بيت وحى و رسالت در اين گونه مسائل از غوامض علوم است چنان كه خود آن بزرگان فرموده اند حديثنا صعب مستصعب لايحتمله الاملك مقرب او نبى مرسل او عبدامتحن الله قلبه للايمان از حديث سفيان ثورى و غير آن دانسته اى كه چگونه امام نون را به نهر و نهر را به مداد و مداد را به مداد نور تفسير كرده است و چون سفيان بيان بيشتر خواست به سفيان فرمود اگر تو را اهل جواب نمى يافتم جواب نمى دادم كه جواب دادن ملك است و در حقيقت ملك كه سخن فرمودند فرمودند كه طعام\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nملك تسبيح و شراب او تقديس است و او را صفات جسم و جسمانى نمى باشد ، چنان كه در فص قبل مستوفى بيان شده است .\r\nو در همان حديث كه دقت شود معلوم گردد كه امام ن را صادر اول و مقدم بر قلم معرفى فرموده است . زيرا كه فرمود : ن ملك يؤدى الى القلم و هو ملك ، و القلم يؤدى الى اللوح . الخ .\r\nپس ن صادر اول است و در حديث كافى بود كه اولين خلق از روحانيين از يمين عرش از نور خداوند و خلقى عظيم و از همه مخلوق گرامى تر است . و در احاديث ديگر آمده است كه صادر نخستين حقيقت محمديه است كه اول ما خلق الله نورى .\r\nپس ن حقيقت محمديه است كه امام فرمود رسول الله را در قرآن پنج اسم است يكى از آنهان است .\r\nو ديگر اين كه ن را به مداد تفسير كرد ، مدادى كه نور است و همه حروف و كلمات وجودى از اين مداد نوشته شده است پس وجود در هر جا كه قدم نهاد نور است .\r\nمداد حروف كتبى مركب است كه بهترين آن مركب سياه است و چون از تركيب چند ماده صورت مى گيرد آن را مركب گفته اند كه يك نوع آن از دوده و زاج و مازو و صمغ ساخته مىشود . چنان كه در ملحقات اشعار نصاب ابونصر فراهى آمده است :\r\n همسنگ دوده زاج است \r\n همسنگ هر دو مازو \r\n همسنگ هر سه صمغ است \r\n آنگاه زور بازو \r\nو باز :\r\n بستان دو درم دود چراغ بى نم \r\n صمغ عربى در اوفكن چار درم \r\n مازو دودرم نيم درم زاج سياه \r\n از بهر مركبش فروساى بهم « 1 » \r\n\r\n\r\n","description":"","footnote":"\r\n( 1 ) در مجله كانون و كلاء ، شماره مسلسل 35 ، از صفحه ششم تا سى ام ، مقاله اى در تاريخچه مركب و ساختن اقسام آن به قلم آقاى محمود سرشار ، بسيار سودمند است .\r\n","page_name":" 415 ","page_number":415},
  {"content":"\r\n\r\nدر دفتر دل در وصف قرآن عينى و كتبى ثبت است كه :\r\n بود قرآن كتبى آيت عين \r\n بود هر آيت او رايت عين \r\n الف در عالم عينى الوف است \r\n بمانند الف ديگر حروف است \r\n حروف كتبيش باشد سياهى \r\n حروف عينيش نور الهى \r\n كه اينجا يوم فصل است و جدايى است \r\n وآنجا يوم جمع است و خدايى است \r\n\r\nزمين بر پشت حوت است\r\nو فرمود نون ملك يؤدى القلم ، پس قلم از آن تعين گرفته است هم اينكه به قلم ميدهد و هم اينكه زمين بر پشت اوست . بدانكه جميع عالم جسمانى نسبت به ماوراى طبيعت ارض است بلكه هر مرتبه نازل وجود نسبت به ما فوق خود ارض است و ما فوق آن آسمان آن ، نون حوت است كه زمين بر پشت او قرار گرفته است كه عالم جسمانى به روح مدبر آن كه عالم امر است بر قرار است و حوت در اضطراب بود چونكه حوت حيوة صرف است  وَ إِنَّ الدَّارَ الْآخِرَةَ لَهِيَ الْحَيَوانُ لَوْ كانُوا يَعْلَمُونَ  ( عنكبوت 65 ) و حيات را قرار و سكون نيست ، وحى چون لفظ حيوان و نزوان و نظائر آنها كه همه حروف آنها بر وفق معانى آنها متحرك اند در حركت است و هستى حى است بلكه يكپارچه حيات است كه در فوران و جوشش است . كل يوم هو فى شأن كه حق سبحانه در هر شب و روز سيصد و شصت بار در خلق نظر دارد و در هر بار شأن او لايعد و لايحصى است . مرحوم حكيم آقا على مدرس زنوزى چه خوب گفته است :\r\n خاك چون عنقا و آدم اوج اوست \r\n فعل حق دريا و عالم موج اوست \r\n در حضيض موج او بس او جهاست \r\n موجها دريا و دريا موجهاست \r\n\r\n","description":"","footnote":"","page_name":" 416 ","page_number":416},
  {"content":"\r\n\r\nو در لفظ يوم نيز بايد تأمل كرد كه يوم مقابل شب در نزد ما نيست زيرا كه شأن خداوند در مطلق يوم و ليل و در ما قبل عالم جسمانى نيز جارى است و حال اين كه ليس عند ربك صباح و لامساء . بلكه ظهور تجليات اسما و صفات خداوند است كه از ظهور تعبير به يوم شده است .\r\nدر اينجا حديثى از حضرت امام صادق عليه السلام كه ثقة الاسلام كلينى در باب حدوث اسماء اصول كافى به اسنادش از ابراهيم بن عمر از آن جناب روايت كرده است بياوريم كه آن حديث از اسرار مكنون و از غوامض علوم است و باشاراتى كه در اين كتاب رفت تا حدى توان بفهم آن وقوف يافت و بطور اجمال مضمون اين حديث بر طبق مفاد لفظ در تقريب مطلب اين مقام كه در آن بحث مى كنيم مفيد است :\r\nقال عليه السلام ان الله تبارك و تعالى خلق اسما بالحروف غير متصوف و باللفظ غير منطق و بالشخص غير مجسد و بالتشبيه غير موصوف و باللون غير مصبوغ ، منفى عنه الاقطار ، مبعد عنه الحدود ، محجوب عنه حس كل متوهم مستتر غير مستور فجعله كلمة تامة على اربعة أجزاء معا ليس منها واحد قبل الاخر ، فاظهر منها ثلاثة اسماء لفاقة الخلق اليها و حجب منها واحدا و هوالاسم المكنون المخزون فهذه الاسماء التى ظهرت فالظاهر هو الله و تبارك و تعالى و سخر سبحانه لكل اسم من هذه الاسماء اربعة اركان فذلك اثنا عشرركنا ثم خلق لكل ركن منها ثلاثين اسما فعلا منسوبا اليها فهو الرحمن الرحيم الملك القدوس الخالق البارى المصور الحى القيوم لاتأخذه سنة ولانوم العليم الخبير السميع الحليم العزيز الجبار المتكبر العلى العظيم المقتدر القادر السلام المؤمن المهيمن المنشى البديع الرفيع الجليل الكريم الرازق المحيى المميت الباعث الوارث فهذا الاسماء و ما كان من الاسماء الحسنى حتى تتم ثلاثة مائة و ستين اسماء فهى نسبة لهذه الاسماء الثلاثة و هذه الاسماء الثلاثة اركان و حجب الاسم\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nالواحد المكنون المخزون بهذه الاسماء الثلاثة و ذلك قوله تعالى قل ادعوا الله او ادعوا الرحمن اياما تدعوافله الاسماء الحسنى ( ج 1 معرب ص 87 ) .\r\nامام عليه السلام فرمودند : بدرستيكه خداوند تبارك و تعالى اسمى را خلق فرمودند كه بصوت حروف متصوف نبود ، و بلفظ گفته نميشد ، و به شخص مجسد نبود ، و بتشبيه موصوف نبود ، و به رنگ رنگ شده نبود ، أقطار ( طول و عرض و عمق ) از او منفى است ، و حدود از او دور ، و از حس هر متوهمى محجوب است ، پوشيده آشكار است ، پس خداوند آن را يك كلمه تام بر چهار جزء قرار داد كه همه اجزاء با هم بودند ، هيچيك از آن اجزاء چهار گانه پيش از ديگرى نيست .\r\nپس خداوند از آن چهار اسم سه اسم را بسبب فاقه و احتياج خلق بدانها ظاهر فرمود . و از آن چهار يكى را از خلق محجوب فرمود و آن اسم مكنون و مخزون است .\r\nو اين اسمائى كه ظاهر شدند ظاهر : الله و تبارك و تعالى است .\r\nو خداوند سبحان براى هر اسمى از اين اسماء سه گانه چهار ركن مسخر فرمود ، پس اركان دوازده ركن است . سپس براى هر ركنى سى اسم كه ، فعل هر يك اسم منسوب بدان ركنها باشد آفريد ، يعنى هر اسم مشتق از فعل باشد كه دلالت بر صفاتى كند كه لايق آن ركن باشد نه جامد كه دلالت بر صفات آنها نكند و آن رحمن ، رحيم ، ملك ، قدوس ، خالق ، بارى ، مصور ، حى ، قيوم ، لاتاخذه سنة و لانوم ، عليم ، خبير ، سميع ، بصير ، حكيم ، عزيز ، جبار ، متكبر ، على ، عظيم ، مقتدر ، قادر ، سلام ، مؤمن ، مهيمن ، منشى ، بديع ، رفيع ، جليل ، كريم ، رازق ، محيى ، مميت ، باعث ، وارث است .\r\nاين اسماء و ديگر اسماء حسنى تا سيصد و شصت اسم تمام و كامل گردد . پس اين اسماء نسبت آن سه اسم اند و آن اسماء سه گانه اركانند و آن يك اسم مكنون مخزون به اين اسماء سه گانه محجوب شده است . اين\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nاست قول خداوند تعالى قل ادعوا الله او ادعوا الرحمن ايا ماتدعوافله الاسماء الحسنى .\r\nهر يك از سه اسم ظاهر : الله و تبارك و تعالى ، را دوازده ركن و هر ركن را سى اسم فعل است . سه ضرب در دوازده ضرب در سى ، سيصد و شصت گردد .\r\nآيا اسماء الله زائد بر ذات اند يا عين ذات اند ؟ جواب اين كه هوالاول والاخر والظاهر و الباطن . تعالى الله عما يقول الظالمون علوا كبيرا .\r\nچون در تطابق عوالم و مظاهر اين سيصد و شصت اسم سخن رود يك مرتبه ظهور آن را در درجات دائره مى يابيم كه هر دائره اعم از دوائر عظام و صغار سيصد و شصت درجه است كه خداوند رفيع الدرجات است چنان كه اين اسم شريف در قرآن كريم آمده است و رفيع به حساب جمل سيصد و شصت مىشود . سبحان الله كه دائره فلك دوازده برج است و هر برجى را سى درجه و مجموع درجات سيصد و شصت است . تا از اين اشارات و لطائف حديث صادق آل محمد صلوات الله عليهم چه حقائقى توان ادراك كرد .\r\n الا اى طوطى گوياى اسرار \r\n مبادا خاليت شكر ز منقار \r\n سرت سبز و دلت خوش باد جاويد \r\n كه خوش نقشى نمودى از رخ يار \r\n سخن سربسته گفتى كه با حريفان \r\n خدا را زين معما پرده بردار \r\nن ، به حوت و به مداد و دوات تفسير شده است . و از حوت دريا مركب گيرند و نويسند . چه كلماتى از اين مركب برالواح ، و چه كلمات نورى از مداد نورى آن حوت بر الواح اشياء پديد آمد ؟ !\r\n\r\n","description":"","footnote":"","page_name":" 419 ","page_number":419},
  {"content":"\r\n\r\n چو قاف قدرتش دم بر قلم زد \r\n هزاران نق‌ش بر لوح عدم زد \r\nو پوشيده نيست كه حيات حوت به آب است و كان عرشه على الماء .\r\nآن مداد را تعبير به نهر فرمود كه اين همه كثرات نورى را بايد به قدر نهر مداد باشد آن هم نهرى كه از برف سفيدتر و از انگبين شرينتر و قلم آن از شجره خلد . مداد و لوح و قلم همه نورند و در عين حال همه اسماء الله اند و خداوند به اين اسماء سوگند ياد مىكند اسمايى كه به صورت حروف متصوف نمى باشند و به لفظ گفته نمى شوند و الوان و ابعاد و حدود از آنها منفى است . خلاصه از صفات جسم و جسمانيات منزهند ، و اسماء حسنى و كلمات تامه اويند ، و پوشيده آشكارند ، و امام ميگويد ما كلمات تامه حق و اسماء حسناى الهى هستيم .\r\nبزرگى اين نهر چه قدر است ؟ بايد ببينيم كلماتى كه بدين نهر بر الواح نوشته شده چه قدر است ؟ تا مگر آنگاه به عظمت نهر پى برد . حق سبحانه فرمود :  وَ لَوْ أَنَّ ما فِي الْأَرْضِ مِنْ شَجَرَةٍ أَقْلامٌ وَ الْبَحْرُ يَمُدُّهُ مِنْ بَعْدِهِ سَبْعَةُ أَبْحُرٍ ما نَفِدَتْ كَلِماتُ اللَّهِ  ( لقمان 28 ) .\r\nو فرمود :  قُلْ لَوْ كانَ الْبَحْرُ مِداداً لِكَلِماتِ رَبِّي لَنَفِدَ الْبَحْرُ قَبْلَ أَنْ تَنْفَدَ كَلِماتُ رَبِّي وَ لَوْ جِئْنا بِمِثْلِهِ مَدَداً  ( كهف 110 ) تو صد حديث مفصل بخوان از اين مجمل .\r\nو ديگر اين كه زمين بر پشت حوت است ، ون هم به حوت تفسير شده است ، و هم در حديث ديگر به سمكه . اصل لغت سمك بلندى از هر چيز است كه سقف خانه سمك است ، و آسمان سمك . و سمك الله السماء بلند گردانيد خداى آسمان را . سمكه ن هم آسمانى است كه كواكب بيشمار موجودات بر اين آسمانند . و در عين حال اگر گوئى رق منشور است كه اين همه كلمات وجودى بر آن مسطور است ، مقبول است .\r\nشيخ صدوق رحمه الله در توحيد باسنادش از رسول الله صلى الله عليه\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nو آله روايت كرده است كه ان لله عزوجل عمودا من ياقوت حمراء را سه تحت العرش و اسفله على ظهر الحوت فى الارض السابعة السفلى فاذا قال العبد لااله الا الله اهتز العرض و تحرك العمود فيقول الله تبارك و تعالى اسكن يا عرشى فيقول كيف اسكن و انت لم تغفر لقائلها فيقول الله تبارك و تعالى اشهدوا ملائكتى انى قدر غفرت لقائلها در اين حديث بلند بايد دقت بسزا كرد تا از انضمام آن با ديگر احاديثى كه نقل كرديم چه نتيجه حاصل گردد اگر اهل لسانى در بيان آن باربعين قاضى سعيد كه حديث اول آنست رجوع شود .\r\nدر احاديث آمده است كه اول ما خلق الله العقل ، اول ما خلق الله نورى ، اول ما خلق الله روحى ، اول ما خلق الله القلم ، اول ما خلق الله ملك كروبى ، و اول ما خلق الله النور . و در حديث ديگر اول مخلوق هوالهوى . و ابو جعفر امام باقر عليه السلام در حديثى كه رجل شامى آن بزرگوار را از اولين مخلوق مى پرسد گفتار امام به اين جمله مى رسد و لكنه اذلاشى غيره و خلق الشى الذى جميع الاشياء منه و هو الماء الذى خلق الاشياء منه فجعل نسب كل شى الى الماء و لم يجعل للماء نسبا يضاف اليه الحديث . حديث را جناب كلينى در روضه كافى باسنادش از محمد بن عطيه روايت كرده است .\r\nو در حديث ديگر كه از غرائب القرآن نقل كرديم از رسول الله صلى الله عليه و آله است كه اولين مخلوق جوهره اى بود كه خداوند به عين هيبت در آن نگريست پس آب شد و گرم شد كه دود و كفك از آن بر آمد دود آسمان شد و كفك زمين ثم استوى الى السماء و هى دخان ( فصلت 12 ) .\r\nو در حديث ديگر بود كه اول ما خلق الله ، القلم و الحوت . و از همان حديث و احاديث ديگر استفاده مى گردد كه اول ما خلق الله ، الحوت . بارى الفاظ و عبارات براى معانى چون لباسهاى گوناگون براى افراد انسانى است .\r\n\r\n","description":"","footnote":"","page_name":" 421 ","page_number":421},
  {"content":"\r\n\r\n ديده اى خواهم كه باشد سه شناس \r\n تا شناسد شاه را در هر لباس \r\nقلم را به طول پانصد سال راه و بعرض هشتاد سال و در روايت امير عليه السلام به طول هفتصد سال راه و در بعضى از روايات به طول بين آسمان و زمين تعريف كرده اند آن را هشتاد دندانه است كه مركب از آن دندانه ها بر لوح محفوظ بامرالله تعالى جارى مىشود و قلم هم نور است و نوشته هم نور و نويسندگان كرام كاتبون و اين قلم در دستى است كه مراد از دس‌ت قوه است نه چنان كه مشبهه پندارند و اين قلم الاقلام است كه بدون كف و ابهام از وى قضاى الهى جارى ميگردد . قضا حكم كلى است كه در آن تفصيل و تميز و تقدير نيست چون بر لوح نشيند و اندازه و حد گيرد آنگاه قدرش گويند . قضا از قلم منبعث مى گردد و قدر از لوح و قلم قدر را مى نويسد و مراتب كلمات تا بدين نشأه شهادت مطلقه رسيد . و قلم را هشتاد دندانه است و لوح را سيصد و پانزده شريعت كه هر شريعت به جنت كشاند .\r\nرسول الله صلى الله عليه و آله و سلم به ابن سلام فرمود : بطانت لوح رحمت است .\r\nو در روايت امام صادق عليه السلام ، لوح را به رق تعبير فرمود . رقى كه از نقره سفيدتر و از ياقوت صافى تر است .\r\nو فرمود : آن كتاب مكنون است كه همه نسخه ها از وى استنساخ مىشود . و بر دهن قلم مهر زده شد كه تا قيامت نطق ندارد ، نوشتنى ها نوشته شد .\r\nفرمودند : قلم لؤلؤ است . باز فرمودند نور است . و باز فرمودند از شجر خلد است . و باز فرمودند ملك است .\r\nو لوح هم محفوظ از محو و زوال است . و حق سبحانه فرمود :  يَمْحُوا اللَّهُ ما يَشاءُ وَ يُثْبِتُ وَ عِنْدَهُ أُمُّ الْكِتابِ  ( رعد 30 ) پس بنگر كه محو و اثبات در كدام مرتبه است ، و لوح محفوظ در كدام مرتبه ، و\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nام الكتاب چيست و در چه مرتبه است .\r\nو امام فرمود كه لوح محفوظ ملكى است كه به اسرافيل مىرساند و اسرافيل به ميكائيل و ميكائيل به جبرئيل و جبرئيل به انبياء و رسل صلوات الله عليهم . رسول الله فرمود لوح از در سفيد است و دفتانش زير جد سبز و باطن لوح هم چون باطن قلم رحمت است اين رق منشور براى كلمات كتاب بزرگ آفرينش چون هيولى است كه رق منشور صورتهاى بيشمار عالم طبيعت است . امام صادق عليه السلام به عبدالرحيم قصير فرمود : كه آنچه قلم در رق سفيد تر از نقره و صافى تر از ياقوت نوشت كتاب مكنونى است كه اصل همه نسخه ها است و ديگر نسخه ها از آن اصل استنساخ مىشود . خداوند متعال در قرآن كريم فرموده است  وَ إِنْ مِنْ شَيْءٍ إِلَّا عِنْدَنا خَزائِنُهُ وَ ما نُنَزِّلُهُ إِلَّا بِقَدَرٍ مَعْلُومٍ  ( حجر 21 ) .\r\nانزال دفعى است و تنزيل تدريجى ، آن كلى است و اين جزئى ، آن اصل است و اين فرع . در خزائن قضا است كه ام الكتاب است و اصل نسخه ها به قدر معلوم تنزيل مى يابد كه به تقدير در مى آيد و آن را قدر مى گوئيم .\r\nبعضى ن را از اسماء سوره دانسته اند . و امام صادق عليه السلام فرمود : نهرى در بهشت است . و علم در تأويل به آب بر مى گردد ، پس ن مرتبه اى از مراتب عالم است . و حقيقت محمديه صلى الله عليه و آله و سلم با جميع مراتب عالم متحد است ، و مراتب عالم مراتب سعه وجود است و سوره ظهور آن مراتب است و حق مساوق وجود است ون اسم آن سوره است . ون و قلم و لوح و رق منشور و كتاب مسطور و ديگر مراتب وجود ، از جهتى و لحاظى همه مراتب علم خداونداند .\r\nباز سخن در مراتب نزول و ظهور قرآن مجيد پيش مى آيد ، چند آيه از قرآن بياوريم تا از سير در اين آيات چه حقائقى تحصيل گردد . سفر بايد كرد كه در آن فوائد بسيار است :\r\n\r\n","description":"","footnote":"","page_name":" 423 ","page_number":423},
  {"content":"\r\n\r\n وَ ما مِنْ دَابَّةٍ فِي الْأَرْضِ إِلَّا عَلَى اللَّهِ رِزْقُها وَ يَعْلَمُ مُسْتَقَرَّها وَ مُسْتَوْدَعَها كُلٌّ فِي كِتابٍ مُبِينٍ  ( هود 7 ) .\r\n قالَ عِلْمُها عِنْدَ رَبِّي فِي كِتابٍ لا يَضِلُّ رَبِّي وَ لا يَنْسى  ( طه 53 ) .\r\n أَ لَمْ تَعْلَمْ أَنَّ اللَّهَ يَعْلَمُ ما فِي السَّماءِ وَ الْأَرْضِ إِنَّ ذلِكَ فِي كِتابٍ إِنَّ ذلِكَ عَلَى اللَّهِ يَسِيرٌ  ( الحج 71 ) .\r\n وَ ما مِنْ غائِبَةٍ فِي السَّماءِ وَ الْأَرْضِ إِلَّا فِي كِتابٍ مُبِينٍ  ( النمل 76 ) .\r\n لا يَعْزُبُ عَنْهُ مِثْقالُ ذَرَّةٍ فِي السَّماواتِ وَ لا فِي الْأَرْضِ وَ لا أَصْغَرُ مِنْ ذلِكَ وَ لا أَكْبَرُ إِلَّا فِي كِتابٍ مُبِينٍ  ( سبا 4 ) .\r\n وَ ما يُعَمَّرُ مِنْ مُعَمَّرٍ وَ لا يُنْقَصُ مِنْ عُمُرِهِ إِلَّا فِي كِتابٍ إِنَّ ذلِكَ عَلَى اللَّهِ يَسِيرٌ  ( فاطر 12 ) .\r\n وَ كُلَّ شَيْءٍ أَحْصَيْناهُ فِي إِمامٍ مُبِينٍ  ( يس 12 ) .\r\n وَ إِنَّهُ فِي أُمِّ الْكِتابِ لَدَيْنا لَعَلِيٌّ حَكِيمٌ  ( زخرف 4 ) .\r\n وَ عِنْدَنا كِتابٌ حَفِيظٌ  ( ق 5 ) .\r\n  وَ كِتابٍ مَسْطُورٍ فِي رَقٍّ مَنْشُورٍ   ( طور 4 ) .\r\n ما أَصابَ مِنْ مُصِيبَةٍ فِي الْأَرْضِ وَ لا فِي أَنْفُسِكُمْ إِلَّا فِي كِتابٍ مِنْ قَبْلِ أَنْ نَبْرَأَها إِنَّ ذلِكَ عَلَى اللَّهِ يَسِيرٌ   لِكَيْلا تَأْسَوْا عَلى ما فاتَكُمْ وَ لا تَفْرَحُوا بِما آتاكُمْ  ( حديد 23 ) .\r\n  ن وَ الْقَلَمِ وَ ما يَسْطُرُونَ   ( قلم 2 ) .\r\n وَ كُلَّ شَيْءٍ أَحْصَيْناهُ كِتاباً  ( النبأ 30 ) .\r\n  بَلْ هُوَ قُرْآنٌ مَجِيدٌ فِي لَوْحٍ مَحْفُوظٍ   ( بروج 23 ) .\r\n إِنَّهُ لَقُرْآنٌ كَرِيمٌ   فِي كِتابٍ مَكْنُونٍ   لا يَمَسُّهُ إِلَّا الْمُطَهَّرُونَ   تَنْزِيلٌ مِنْ رَبِّ الْعالَمِينَ  ( واقعه 83 ) .\r\n  وَ كُلُّ شَيْءٍ فَعَلُوهُ فِي الزُّبُرِ وَ كُلُّ صَغِيرٍ وَ كَبِيرٍ مُسْتَطَرٌ   ( آخر قمر ) .\r\nآيا كتاب و كتاب مبين و كتاب مسطور و ام الكتاب و امام مبين و لوح محفوظ و زبر و نظائر آنها در اين آيات و آيات ديگر هر يك اسم يك حقيقت جداگنه مىباشد يا اينكه همه دلالت بر يك حقيقت دارند جز اينكه بعنايات و عناوين مختلف باسامى گوناگون تعبير شده است\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nاز بحث و فحص در آيات و اخبار و قواعد عقلى ، وجه دوم متعين است .\r\nدر تفسير قمى در تفسير سوره يس گويد : كل شى احصيناه فى امام مبين اى فى كتاب مبين و هو محكم . و قال على عليه السلام : انا و الله الامام المبين ابين الحق من الباطل و رثته من رسول الله صلى الله عليه و آله .\r\nو فى معانى الاخبار باسناده الى ابى الجارود عن ابى جعفر عن جده عليهم السلام عن النبى صلى الله عليه و آله فى حديث انه قال فى على عليه السلام انه الامام الذى احصى الله تبارك و تعالى فيه كل شى .\r\nشيخ حر عاملى قدس سره در آخر باب پنجم جلد دوم فصول مهمه از مجالس باسنادش عن ابى الجارود عن ابى جعفر محمد بن على الباقر عليه السلام قال : لما نزلت هذه الاية و كل شى احصيناه فى امام مبين قال رجلان من مجلسهما فقالا يا رسول الله هو التورية ؟ قال لا ، قالا فالا نجيل ؟ قال لا ، قالا فالقرآن ، قال لا ، قيل اميرالمؤمنين على عليه السلام ؟ فقال رسول الله صلى الله عليه و آله : هذا الذى احصى الله فيه علم كل شى .\r\nدر اين مقام راجع به اقسام نون و قلم و حمد و قلب و قيامت به نكته 663 هزار و يك نكته رجوع شود .\r\nآيا ممكن است كه انسان بجايى برسد كه بشود الامام الذى احصى الله تبارك و تعالى فيه كل شى كه جان او لوح محفوظ گردد و عالم به آنچه در كتاب مبين است بشود و وعاء حقائق عوالم گردد ، يا ممكن نيست ؟\r\nآن چه كه از ادله عقليه و آيات و اخبار مستفاد است البته وجه اول متعين است چنان كه در ديگر رسائل اين كمترين چون نهج الولاية ، و انسان كامل از ديدگاه نهج البلاغه و غير هما معنون و مبرهن است .\r\nآيا بحث در لوح و قلم و قضا و قدر و حروف مقطعه قرآن ، به همين قدر پايان يافت ، يا اين كه اگر به منطق عالمى ربانى شرح داده\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nشود مثنوى هفتاد من كاغذ شود ؟ البته وجه دوم متعين است .\r\nرسول الله صلى الله عليه و آله و سلم در جواب ابن سلام فرمود كه دو ملك موكل بنده بين دو شأنه او نشسته اند و زبانش قلمشان و آب دهانش دواتشان و روانش لوحشان است كه اعمال او را تا مماتش مى نويسند . گويا بين دو شانه نشستن ايشان اشاره باشراف و اطلاع و احاطه آنان بر احوال عبد باشد .\r\nو آنكه فرمود فؤاد عبد لوح ملكين است همانست كه مكرر از آيات و اخبار اشاراتى كرده ايم كه آدمى صحيفه اعمال خود است  اقْرَأْ كِتابَكَ كَفى بِنَفْسِكَ الْيَوْمَ عَلَيْكَ حَسِيباً  ( الاسراء 15 ) .\r\nزبان در اين حديث قلم شد و آب دهن دوات ، صادر نخستين قلم الاقلام بود ون دوات . مظاهر قلم و لوح در عوالم باقتضاى احوال هر عالمى بايد تا چه اندازه باشد ؟ ! از آن قلام الاقلام بگير تا به اين قلمى كه اكنون در دست من است و بدان بر لوح كاغذ مينويسم .\r\n چو من ماهى كلك آرم بتحرير \r\n تو از نون والقلم مى پرس تفسير \r\nحالا كه در كتابت و كاتب و لوح و قلم ، تا اندازه اى آشنائى حاصل شده است ، در نوشتن خداوند متعال در دلهاى مؤمنان هم تدبرى شود ،  أُولئِكَ كَتَبَ فِي قُلُوبِهِمُ الْإِيمانَ وَ أَيَّدَهُمْ بِرُوحٍ مِنْهُ  ( مجادله 23 ) .\r\nآن كه گفتيم « : به اقتضاى احوال هر عالم » جهتش اين است كه در آنجا به غير كف و ابهام است و در اينجا با كف و ابهام .\r\nباز اگر تأمل شود معلوم مى گردد كه هر عقلى قلم است و هر نفسى لوح . و همچنين هر مافوقى نسبت به مادونش كه آن واهب است و اين متهب ، آن قلم و اين لوح است . معلم و متعلم آن قلم است و اين لوح . و هر فاعلى قلم و هر منفعلى لوح است . آدم قلم و حوا لوح است .\r\n\r\n","description":"","footnote":"","page_name":" 426 ","page_number":426},
  {"content":"\r\n\r\n آسمان مرد و زمين زن در خرد \r\n هر چه آن انداخت اين مى پرورد \r\nپس آسمان قلم و زمين لوح است . اميرالمؤمنين عل‌ى عليه السلام مظهر عقل كل ، و سيده نساء عالمين فاطمه صديقه مظهر نفس كل است و عقل و نفس قلم و لوح اند .\r\nشيخ عارف محيى الدين عربى در باب سيصد و شانزده فتوحات مكيه ، و قيصرى در اواخر فصل اول مقدماتش بر شرح فصوص الحكم محيى الدين آنجا كه گفته است : اشارة الى بعض المراتب الكلية و اصطلاحات الطائفة فيها ( ص 11 ط 1 ) ، و ميرداماد در قبس عاشر قبسات ( ص 279 ط 1 و ص 299 ) ، و صدرالمتألهين در جلد ششم اسفار طبع اول ( 111 ط 1 ) و ديگر موارد موقف هفتم آن ، در لوح و قلم و نظائر آنها مطالبى بسيار بلند و تحقيقاتى سودمند آورده اند . به خصوص در فتوحات مكيه كه شيخ تضلع علمى خود را به خوبى معرفى كرد و بعد از وى در اين امور به از او نگفته اند و بجز از گفتار او نياورده اند .\r\nو نيز متاله سبزوارى در شرح اسرار دفتر سوم مثنوى ( 249 ط 1 ) درن وق بيانى شيرين دارد .\r\nو از آنكه رسول الله صلى الله عليه و آله و سلم فرمود فؤاد عبد لوح ملكين است نيز اشارتى بدين مطلب است كه سير در عوالم انفسى راهنماى بعوالم آفاقى است كه در تطبيق عالم صغير و كبير سخنها بسيار رفته است و از اين مقايسه مطالبى پديد آمده است . من عرف نفسه فقد عرف ربه .\r\nاز اين مباحث و اشارات فوق بايد پى ببرى آسمانى كه وحى از آنجا نازل مىشود و ملك از آنجا فرود ميايد چيست ؟ و بدانى كه ملائكه را كه مدبرات مادون خودند مراتب مختلف و مقامات و درجات متعدد است ،  وَ ما مِنَّا إِلَّا لَهُ مَقامٌ مَعْلُومٌ  ( صافات 164 ) .\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nآن كه فرمود « : بردهان قلم مهر زده شد كه تا قيامت نطق ندارد » مرحله عاليه وجود است كه قلم است و بر دهان او مهر زده شده است و مادون آن در تغيير و تجدد و حركت و محو و اثبات است كه قدر نشر به وفق قضاى جمع است فافهم . الهيات اسفارج 3 ط 1 ص 111 فصل فى الاشارة الى نسخ الكتاب مطلوبست .\r\nمباحثى عظيم در اين مقام پيش مى آيد ، اگر توفيق دست دهد به برخى از آنها در فصوص آتيه اشارتى مىشود . سبحان الله با اين كه :\r\n هر دم از اين باغ برى مى رسد \r\n تازه تر از تازه ترى مى رسد \r\nو حق سبحانه فرمود : كل يوم هو فى شأن ، باز بر دهن قلم مهر زده شده است كه تا قيامت سخن نمى گويد . قد جف القلم بماهو كائن الى يوم القيامة . جمع بين قلم و كائن در حديث چه قدر شيرين است . قلم در كشيم كه قد جف القلم .\r\n بر قلم برخوان حسن افسون قد جف القلم را \r\n تا كه گستاخى نپندارد سر افسانه دارم \r\n\r\n","description":"","footnote":"","page_name":" 428 ","page_number":428},
  {"content":"\r\n\r\n\r\nفص 59 [ اين فص در بحث از حادث زمانى است كه مقدمه بحث اختيار فص بعد است 
  ]\r\nكل مالم يكن فكان فله سبب ، ولن يكون العدم ( ولن يكون المعدوم خ ) سببا لحصوله فى الوجود .\r\nترجمه : هر چه نبوده است و بود شده است ، و هرگز عدم سبب حصول او در وجود نمى شود .\r\nبيان : اين فص در بعضى از نسخ فصوص نيامده است . اين فص و فص بعدى مقدمه بحث در اختيارند كه در پيش است .\r\nاز آنكه گفت : كل مالم يكن فكان ، و هم از اسلوب بحث كه در عالم كون و فساد است و در فص بعد بدان تصريح مىشود ، بايد گفت كه بحث ناظر به حادث زمانى است كه مسبوق به ماده و مدت است و علاوه بر امكان ذاتى ، امكان استعدادى هم دارد . نظير گفتار شيخ رئيس در فصل چهارم نمط پنجم اشارات « : الحادث بعد مالم يكن له قبل لم يكن فيه » نه در حادث ذاتى ، و يا ناظر به اعم از حادث ذاتى و زمانى است فتأمل .\r\nبدانكه هر چه حادث شده است وجود و عدم يافتنش ممكن الوجود بوده نه ممتنع بالذات ، پس امكان وجودش حاصل بود . و چون وجود و عدم نسبت به ممكن به قطع نظر از وجود علت و عدم علت يكسان است حال يك جانب آن مثلا وجود بر جانب ديگر ترجيح يافت بدون علت و سبب نمى تواند بود زيرا هم ترجح يكى از دو متساوى و هم ترجيح يكى از آن دو بر ديگرى بدون سبب مرجح خارجى\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nبضرورت فطرت غلط است . و سبب آن عدم يعنى معدوم نمى تواند بوده باشد زيرا كه :\r\n شيى نايافته از هستى بخش \r\n كى تواند كه شود هستى بخش \r\nپس وجود است كه سبب آنست ، و موجود علت ايجاد آنست .\r\n\r\n","description":"","footnote":"","page_name":" 430 ","page_number":430},
  {"content":"\r\n\r\n\r\nفص 60 [ در ترتب اسباب و انتهاى آنها به مسبب الاسباب ، و در صفت اختيار است 
  ]\r\nالسبب اذالم يكن سببا ثم صار سببا فلسبب صار سببا ، و ينتهى ( حتى ينتهى خ ل ) الى مبدأ يترتب عنه ( يترتب عليه خ ل ) اسباب الاشياء على ترتيب علمه بها ( علمه فيهاخ ل ) فلن تجد ( فلم تجدخ ل ) فى عالم الكون ( عالم الكون و الفساد . نسخة ) طبعا حادثا أو اختيارا حادثا ( و اختيارا حادثاخ ل ) الا عن سبب و يرتقى الى مسبب الاسباب .\r\nو لايجوز ان يكون الانسان مبتدئا فعلا من الافعال من غير استناد الى الاسباب الخارجة التى ليست باختياره ( باختيارية خ ل ) و تستند تلك الاسباب الى الترتيب و الترتيب يستند الى التقدير و التقدير يستند الى القضاء ينبعث عن الامر و كل شى به قدر ( و كل شى مقدرخ ل ) .\r\nترجمه : سبب هرگاه سبب نبوده است و سپس سبب گرديد به سببى سبب گرديد تا منتهى شود به مبدأى كه اسباب اشياء به ترتيب علم او بدانها از او مترتب شده است پس در عالم كون هيچ طبع حادث يا اختيار حادث را نمى يا بى مگر اينكه از سببى است و آن سبب تا به مسبب الاسباب ميرسد .\r\nو جائز نيست كه انسان ابتدا كند كارى از كارهاى را بدون استناد به اسباب خارجى كه به اختيار او نيستند و آن اسباب مستند به ترتيب اند و ترتيب مستند به تقدير و تقدير مستند به قضا و قضا از امر منبعث\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nمىشود و هر چيزى به قدر است .\r\n\r\nدر ترتب اسباب و انتهاى آنها به مسبب\r\nبيان : فص در ترتب اسباب كائنات و ارتقا و انتهاى آنها به مسبب الاسباب است . و غرض اين است كه سلسله كائنات اعم از طبائع خارجى ، و صفت اختيار در نفوس و م‌طلق افعال انسان ، منتهى مى شوند به مسبب الاسباب كه واجب الوجود بالذات است ، و وجود همه اسباب و مسببات از اوست . و در بعضى از نسخ اين فص دنباله فص قبل است كه اين دو فص يك فص است . و صحيح است كه حرف تعريف السبب ناظر به سبب معهود در فص قبل باشد يعنى : اكنون مى پرسيم كه آيا آن سبب بالذات سبب است يا وصف سببيت عارض بر او شده است در صورت نخستين انفكاك مسبب كه معلول است از سبب كه علت است نشايد و چنين علتى كه بالذات علت باشد جز واجب بالذات نتواند بود و در صورت دوم وصف عليت كه سبيت است براى سبب كه فاعل است كسبى خواهد بود و آن فاعل فاعل ناقص خواهد بود و اين وصف عليت و سبيت خود يكى از حوادث است كه ممكن است و عارض بر ذات فاعل شده است تا عليت او از قوت بفعليت رسيده است ناچار اين حادث را نيز سببى خواهد بود كه مرجح وجود آن از عدم شده است و باز نقل كلام در اين سبب ميكنيم و هكذا . و چون به براهين قطعيه دور و تسلسل باطل است سلسله اسباب و علل بايد متناهى شوند به مبدئى كه بذاته سبب و علت است و در جميع صفات حقيقيه محضه و صفات حقيقيه ذات اضافه واجب الوجود بالذات است و جميع اسباب اشياء به ترتيب علم او بدانها از وى مترتب شده است كه فعل او تابع علم او است كه عين علم او بذاتش است و ذاتش سبب وجود افاعيل او است كه عين علوم و معلومات ويند پس علم او باشياء كه عين ذات او است منشأ وجود اشيا است و همه را مطابق ن‌ظام علمى ربانى خود مرتب ساخته است و به زيباترين صورت آراسته و پرداخته است .\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nبدانكه علم بنظرى بر دو قسم است فعلى و انفعالى علم فعلى آنست كه منشأ وجود و مأخذ معلومات است و اين علم خدا است بممكنات و علم انفعالى آن است كه از معلوم ناشى و حاصل مىشود و معلومات مأخذ آن علم است كه اين علم ممكنات است .\r\nو چون هر حادثى در ذات خود ممكن الوجود است و نسبت وجود و عدم به او يكسان است و چون وجود يافت براى او سببى است كه مرجح وجود او از عدم شد پس هر طبع حادث و اختيار حادث در عالم كون از سببى وجود يافت و سلسله اسباب بايد به واجب بالذات منتهى شود .\r\nو چون هر فعلى از افعال انسان از جمله حوادث عالم كون و فساد است پس همه افعال انسان به اسباب و عللى كه بيرون از ذات او و خارج از اختيار او هستند مستندند و آن اسباب چون به غير نهايه نميروند كه تسلسل علل وجودى محال است ناچار به علة العلل منتهى مى شوند كه عليت ذاتى اوست ، و تمام بلكه فوق تمام است .\r\nآنكه گفته ايم « : صفات حقيقيه محضه ، و صفات حقيقيه ذات اضافه » از اين رو است كه صفات بارى تعالى را به سلب و ثبوتى قسمت كرده اند . سلبى چون غنى كه معنى آن غير متعلق به ديگرى است . و ثبوتى يا صفات حقيقيه محضه است كه هيچ اضافه در آنها اعتبار نمى شود چون حيات ، و يا صفات حقيقيه ذات اضافه كه اضافه در آنها ملحوظ است چون عالم و قادر به اضافه به معلوم و مقدور ، و يا صفات اضافيه محضه است كه اعتبارياتى بيش نيستند و در حقيقت و واقع صفات كماليه ذاتى نمى باشند چنان كه دو قسم اول صفات كماليه ذاتى مى باشند .\r\nقضا چنان كه در فص قبل گفته شد حكم كلى است . و اين قضا از امر كه علم بسيط واجبى است منبعث مىشود زيرا كه هر حكم از علم منبعث است . و آن حكم كلى چون به كثرت در آيد و در مصاديق خود تعين و تشخص يابد ، هر يك تقدير يعنى قدر قضايند و آن تقدير\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nمطابق نظام احسن علم ربانى به نظم احسن كيانى به ترتيب سببى و مسببى مترتب است و در سلسله طولى آن اسباب و علل افعال انسان كه خارج از ذات او و بيرون از اختيار اويند به ترتيب سلسله علل و اسباب عالم كيانى كه در پيدايش آن افعال به اذن الله مؤثرند ، مستنداند . و آن ترتيب مستند به تقدير كه جزئيات و مصاديق قضا است يعنى همه قدر قضاءاند و قضا منبعث از امر و امر به ذات مبدأ المبادى و علة العلل بدون شوب كثرت قائم است .\r\nپس همه افعال انسان چون اختيار انسان به قضا و قدر مستند است چنان كه حق سبحانه در سوره مباركه قمر فرمود : انا كل شى خلقناه به قدر و كل شى فعلوه فى الزبر و كل صغير وكبير مستطر .\r\nقدر چنان كه گفته ايم حد و اندازه شى است . و آن به سكون دال مطلق اندازه و اندازه معين است ، و بفتح آن اندازه معين . و مخلوق بر قدر به معنى دوم است :  إِنَّا كُلَّ شَيْءٍ خَلَقْناهُ بِقَدَرٍ  ( قمر 50 ) ،  إِنَّ اللَّهَ بالِغُ أَمْرِهِ قَدْ جَعَلَ اللَّهُ لِكُلِّ شَيْءٍ قَدْراً  ( طلاق 4 ) فتدبر .\r\nقضاء خزائن الهى است ، و قدر تنزيل خزائن .  وَ إِنْ مِنْ شَيْءٍ إِلَّا عِنْدَنا خَزائِنُهُ وَ ما نُنَزِّلُهُ إِلَّا بِقَدَرٍ مَعْلُومٍ  ( الحجر 22 ) .\r\nتنزيل و انزال به اندازه اى معين است كه داراى حداست و طول و عرض دارد كما فى الكافى باسناده الى . . . عن أبى الحسن موسى بن جعفر عليهما السلام قال : لايكون شى الا ماشاء الله و أراد و قدر و قضى . قلت : ما معنى شاء ؟ قال : ابتداء الفعل . قلت : ما معنى قدر ؟ قال : تقدير الشى من طوله و عرضه . قلت : ما معنى قضى ؟ قال : اذا قضى أمضاه فذلك الذى لامردله ( ج 1 معرب ص 116 باب المشيئة والارادة ) .\r\nو فيه ايضا عن أبى الحسن الرضاء عليه السلام : القدر هى الهندسة و وضع الحدود من البقاء و الفناء ، الخ ( حديث 4 باب الجبر و القدرج 1 معرب ص 120 ) .\r\nهندسه معرب اندازه است ، و چون هر چيزى به قدر است و قدر منبعث از قضاء است و هر حادث را علت و سببى خارج از او مى بايد ،\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nپس آنچه در عالم كون حادث مىشود ، و هر فعلى كه از انسان صادر مى گردد ، و اختيار و اراده اى كه از وى پديد مى آيد همه را سببى است كه منتهى به مسبب الاسباب مى گردد .\r\nاين فص را تا بدين حد خاتمه مى دهيم . سخن در اختيار و جبر ، و نفى جبر و تفويض ، و اثبات امر بين الامرين پيش مى آيد . بحث و تحقيق آن را ارجاع مى دهيم به رساله اى كه در اين موضوع مهم به تفصيل تنقيح و تحرير كرده ايم . الحمد لله رب العالمين .\r\n\r\n","description":"","footnote":"","page_name":" 435 ","page_number":435},
  {"content":"\r\n\r\n\r\nفص 61 [ در اين كه اراده و اختيار به اراده و اختيار ازلى منتهى مى گردد 
  ]\r\nفان ظن ظان انه يفعل مايريد و يختار مايشاء فاستكشف عن اختياره هل هو حادث فيه بعد مالم يكن أو غير حادث ، فان كان غير حادث فيه لزم أن يصحبه ذلك الاختيار منذاول وجوده ، و يلزم أن يكون مطبوعا على ذلك الاختيار لاينفك عنه ، و لزم القول بان اختياره مقضى فيه من غيره .\r\nو ان كان حادثا و لكل حادث سبب ولكل حادث محدث فيكون اختياره عن سبب اقتضاه و محدث أحدثه ، فاما أن يكون ايجاده للاختيار بالاختيار و هذا يتسلسل الى غير النهاية ، أو أن يكون وجود الاختيار فيه لا به اختيار ( لابالاختيارخ ) فيكون محمولا ( مجبولا نسخة ) على ذلك الاختيار من غيره و ينتهى الى الاسباب الخارجة عنه التى ليست باختياره فينتهى الى الاختيار الازلى الذى أوجب ترتيب الكل ( فى الخارج نسخة ) على ما هو عليه ، فانه ان انتهى الى اختيار حادث عادالكلام من الرأس .\r\nفتبين من هذا ان كل كائن من خير و شريستند الى الاسباب المنبعثة عن الارادة الازلية .\r\nترجمه :\r\nاگر كسى گمان كند كه كارى مىكند باراده او است و آنچه را اختيار مىكند به مشيت او است از اختيار او استكشاف كن كه آيا آن اختيار بعد از آنكه در او نبود حادث شد يا غير حادث است ؟ پس\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nاگر اختيار در او غير حادث باشد لازم آيد كه آن اختيار از اول زمان وجودش با او باشد ، و لازم آيد كه آن شخص بر اين اختيار سرشته شده باشد كه از او منفك نشود ، و لازم آيد قول به اينكه اختيار او از قضاى غير او در قرار گرفته باشد .\r\nو اگر حادث باشد هر حادثى را سببى است و هر حادثى را محدثى است پس اختيار او از سببى است كه آن اختيار را اقتضا كرده است و از محدثى است كه آن اختيار را در او احداث كرده است پس ايجاد او اختيار را يا به اختيار است و اين به غير نهايت تسلسل مى يابد و يا اينكه وجود اختيار در او به اختيار نيست پس از جانب غير خود محمول بر آن اختيار مى باشد و به اسباب خارج از او كه به اختيار او نيستند منتهى مىشود پس به اختيار ازلى منتهى مىشود كه ترتيب كل را در خارج آنچنانكه هست و بايد ايجاد كرده است چه اينكه اگر منتهى بشود به اختيار حادث كلام از سر عود مىكند .\r\nپس از اين سخن روشن شد كه هر حادثى از خير و شر به اسبابى كه منبعث از اراده ازلى است مستند است .\r\n\r\nدر اراده و اختيار\r\nبيان : فص در اين است كه اراده و اختيار ، به اراده و اختيار ازلى منتهى مى گردد . در بعضى از نسخ ، از فتبين من هذا تا آخر نيامده است و به عاد الكلام من الرأس خاتمه يافته است .\r\nاين فص را صدر المتألهين در الهيات اسفار نقل كرده است ( ج 3 ط 1 ص 90 ) . و نيز متأله سبزوارى در منظومه حكمت باختصار آورده است ، قال المعلم الثانى فى الفصوص : فان ظن ظان انه يفعل ما يريد ، الخ ( ص 174 طبع اعلاى وزيرى ) . و نيز در شرح اسماء كه شرح دعاى جوشن كبير است بدون اختصار همه آن را نقل كرده است ( ص 117 ط 1 ) .\r\nدر فص گذشته عنوان شد كه همه افعال انسان از اسباب و عللى\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nاست كه خارج از انسانند و در اختيار او نيستند و همه آن اسباب و علل منتهى به قضاى و قدر ميشوند كه در نتيجه برگشت همه افعال انسان به قضا و قدر خواهد بود .\r\nاينك در اين فص كه دنباله متمم همان فص قبل است گويد : اگر كسى پندارد كه كارهاى او باراده و اختيار خود او است و باسباب و علل خارجى استناد ندارد و قضا و قدر الهى در اراده و اختيارش مدخليت ندارد از او مى پرسيم كه آيا صفت اختيار در وجود او حادث است كه از اول نبود و بعد پديد آمد و يا در اول خلقتش با او بوده است ؟ در صورت دوم سه تالى فاسد لازم مى آيد :\r\nيكى اين كه بايد از اول وجود او اين اختيار مصاحب او باشد . و وجه بطلان اين صورت اين است كه ما بالبداهه مى دانيم اين اختيار هميشه با او نبود زيرا كه بسيار زمان بر او بگذشت كه اين اختيار را نداشت .\r\nدوم اين كه بايد بر اين اختيار از اول خلقتش سرشته باشد كه اختيار طبع و فطرى او باشد و هيچگاه از او جدا نشده باشد و جدا نشود علت فساد اين وجه يكى اين است كه در اين صورت سبب اختيار ديگرى است يعنى آفريننده او نه خود او پس با زبعلل و اسباب خارج از ذات او استناد دارد و ديگر اينكه هر كسى بالبداهه مىداند كه اين اختيار هميشه با او نبود و از آن حادث شده است و حادث كه از مرتبه استواء وجود و عدم بوجود آمد سبب خارج از خود مى خواهد و باز مى بينيم همين شخص كه اراده كرده است اين كار را اختيار كند از اراده خود منصرف مىشود و كار ديگر را اختيار مىكند پس چگونه اختيار در او حادث نخواهد بود و باسباب خارج از او استناد نخواهد داشت .\r\nسوم اينكه در عين حال كه ميخواست اراده و اختيار در شخص انسانى را به غير او استناد ندهد به غير او استناد داد زيرا كه اراده و اختيار كه از او حادث نباشد ناچار از غير او است چنان كه خودش از غير\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nاست پس اختيارش به اختيار ازلى منتهى ميگردد .\r\nو در صورت اول چون اختيار حادث است كه نبود و بعد پديد آمد ناچار حادث در پيدايش خود و در خروج از استواء وجود و عدم سبب خواهد كه موجد و محدث او است در اينحال گوييم كه سبب محدث اختيارش آيا اختيار است يا غير اختيار اگر اختيار است نقل كلام در اين اختيارى كه سبب محدث اختيار اول است مى كنيم و همه شقوق و احتمالات اختيار اول را در آن مياوريم تا ميرسيم به اين قسم اخير كه حادث است و حادث سبب محدث ميخواهد و آن سبب محدث آيا اختيار است يا غير اختيار اگر اختيار است نقل كلام در اين اختيار سوم كه سبب محدث اختيار دوم است مى كنيم و هكذا و اين مستلزم تسلسل الى غير النهايه است .\r\nو يا وجود اختيار در او سبب اختيار نيست كه اين شخص از غيرش محمول است يعنى اختيار حامل او است كه او را بفعل مىرساند و چون محدث اختيار غير اختيار است ناچار منتهى مىشود به اختيار ازلى كه علل و اسباب خارج همه منتهى ميشوند به علة العلل و مسبب الاسباب بالذات پس بازگشت جميع اختيارات به اختيار ازلى است كه علت ايجاد جميع موجودات است پس هر كائنى از خير و شر به اسبابى مستند است كه آن اسباب منبعث از اراده ازلى است .\r\nدر اين مقام شايسته است كه سخن در معنى اختيار و اراده و قدرت به ميان آيد تا دانسته شود كه اختيار و اراده و قدرت چيست ، و مختار و مريد و قادر كيست . آيا اختيار و اراده و قدرت در خلق و خالق به يك معنى است كه معانى الفاظ در عالم ماده چون به عالم وراى ماده سفر كند مطابق سلسله طولى موجودات ، و شدت و ضعف مراتب وجودات معانى الفاظ نيز تطور و تشأنى خاص در هر مرتبه پيدا مى كنند . مثلا اراده از جدارا يريد أن ينقض تا به\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nاراد ربك منتهى مى گردد ( كهف 79 و 83 ) كه يك حقيقت را مدارج و معارج و است ، و يا به معانى متعدد است ؟\r\nبايد اين مباحث به موازين برهان سنجيده شود تا هر چه را برهان كه معصوم از خطا است حكم كرده است پيروى كنيم ، و آنچه را كه عقل ناصع بپذيرد ملاك قرار دهيم . و لكن چنان كه در آخر فص قبل گفته ايم همه اين مسائل را به رساله ياد شده در نفى جبر و تفويض و اثبات بين الامرين ارجاع مى دهيم . والله تعالى ولى التوفيق .\r\n\r\n","description":"","footnote":"","page_name":" 440 ","page_number":440},
  {"content":"\r\n\r\n\r\nفص 62 [ در رؤيت بارى تعالى است 
  ]\r\nكل ادراك فانه اما ان يكون لشى خاص كزيد ، او شى عام كالانسان . والعالم لاتقع عليه رؤية و لايصك بحاسة و اما الشى الخاص فاما ان يدرك بالاستدلال او به غير الاستدلال و اسم المشاهدة تقع على ما ثبت وجوده فى ذاته الخاصة بعينها من غير واسطة استدلال فان الاستدلال على الغائب و الغائب ينال بالاستدلال و ما لايستدل عليه و يحكم مع ذلك بانيته بلاشك فليس بغائب فكل موجود ليس بغائب فهو مشاهد فادراك المشاهد هو المشاهدة و المشاهدة اما بمباشرة و ملاقاة و اما من غير مباشرة و ملاقاة و هذا هوالرؤية .\r\nو الحق الاول لايخفى عليه ذاته و ليس ذلك باستدلال فجائز على ذاته مشاهدة كماله من ذاته فاذا تجلى لغيره مغنيا عن الاستدلال و كان بلامباشرة و لامماسة كان مرئيا لذلك الغير حتى لوجازت المباشرة تعالى عنها لكان ملموسا اومذوقا او غير ذلك .\r\nو اذا كان فى قدرة الصانع ان يجعل قوة هذا الادراك فى عضو البصر الذى يكون بعد ابعث لم يبعد ان يكون تعالى مرئيا يوم القيمة من غير تشبيه و لاتكييف و لامسامتة و لامحاذاة تعالى عما يشركون .\r\nترجمه : هر ادراكى يا ادراك شى خاص است مانند ادراك زيد كردن ، يا ادراك شى عام است مانند ادراك انسان كردن آنكه عام است رؤيت بر وى واقع نميشود و بحاسه اى در نميايد . اما شى خاص يا وجودش به استدلال ادراك مىشود و يا بدون استدلال . آنچه كه\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nوجود ذات خاص او بعينه بدون واسطه استدلال ثابت شده است نام مشاهده بر آن تعلق ميگردد چه اينكه استدلال بر غايب آورده مىشود و به غايب از راه استدلال نايل ميتوان شد . و آنى كه استدلال بر او راه ندارد و مع ذلك به انيت او بدون شك حكم مىشود غايب نيست و هر موجودى كه غايب نيست مشاهد است و مشاهده ادراك مشاهد است و مشاهده يا به مباشرت و ملاقات است و يا از جز مباشرت و ملاقات اين رؤيت است .\r\nو حق اول ذاتش بر وى پوشيده نيست و اين معنى باستدلال نيست پس بر ذات او روا است كه كمالش را از ذاتش مشاهده كند پس هنگاميكه براى غيرش بدون مباشرت و مماست و نياز به استدلال تجلى كرد مرئى آن غير است زيرا اگر مباشرت بر وى روا باشد تعالى عنها بايد ملموس يا مذوق يا جز آنها باشد ، و هرگاه در قدرت صانع است كه قوت اين ادراك را در عضو بصرى كه بعد از بعث باشد قرار دهد دور نيست كه وى تعالى در روز قيامت مرئى باشد بدون تشبيه و تكييف و مسامتت و محاذات . تعالى عما يشركون .\r\n\r\nدر رؤيت بارى تعالى\r\nبيان : اين فص در رؤيت بارى تعالى است . بحث رؤيت از مسائلى است كه از صدر اسلام در ميان متكلمين سائر و دائر بود ، و در آن اختلاف بسيار كرده اند ، و در جوامع روائى فريقين بخصوص در جوامع اماميه بابى در تدوين و جمع روايات رؤيت عنوان كرده اند . و از روايات معلوم مىشود كه از زمان امام باقر عليه السلام تا زمان ثامن الحجج على بن موسى الرضا ، و به خصوص در زمان اين بزرگوار بسيار بحث از رؤيت بود .\r\nاين كمترين دو رساله يكى در رؤيت ، و ديگر در لقاء الله نوشته است و هر دو را در شرح نهج البلاغه درج كرده است . لذا از نقل مطالب آنها در اينجا خوددارى مىكند ، مگر اين كه به برخى از نكات\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nآنها به مناسبتى اشارتى رود تا به اختصار دامنه اين بحث را فرا چينيم و غرض فص را روشن سازيم .\r\nاز اين كه در جوامع فريقين بابى به اسم باب الرؤية عنوان شده است ، پيدا است كه سخن در رؤيت از صدر اسلام در السنه مسلمانان و متكلمان آنان دائر بود ، و اختلاف در آن بسيار شده است .\r\nكلينى در كافى عنوان كرده است « : باب فى ابطال الرؤية » ( ج 1 معرب ص 74 ) . و صدوق در توحيد « : باب ماجاء فى الرؤية » . و فيض در وافى « : و باب ابطال الرؤية » . و مجلسى در دوم بحار « : باب نفى الرؤية » .\r\nدر اين ابواب در نفى رؤيت و اثبات آن ، روايات بسيار نقل شده است . نفى آن بوجهى ، و اثبات آن به وجهى .\r\nو نيز در جوامع روائى عامه ، رواياتى در باب رؤيت آورده اند . ابو داود در سنن به اسنادش از قيس بن ابى حازم از جرير بن عبدالله روايت كرده است كه : قال كنا مع رسول الله صلى الله عليه و آله فنظر الى القمر [ ليلة البدر 
  ] ليلة اربع عشرة ، فقال : انكم سترون ربكم كما ترون هذا لاتضامون فى رؤيته . . . الحديث ( ج 4 ط مصر 1370 هص 322 ) .\r\nاين جرير ، جريربن عبدالله بجلى است كه ابن اثير در اسد الغابه آورده است كه به چهل روز پيش از رحلت رسول الله صلى الله عليه و آله و سلم ، اسلام آورده است .\r\nو در صحيح مسلم عنوان شده است « : باب معرفة طريق الرؤية » . ( ج 1 ص 163 ) .\r\nاحاديث بسيار در ابواب مذكور و در ابواب ديگر ، در بيان آيات اول سوره نجم روايت كرده اند ، چنان كه فريقين در كتب تفسير ، در تفسير سوره نجم آورده اند .\r\nاز آياتى كه در پيرامون آنها در اين موضوع ، بسيار سخن به ميان آورده اند : آيات اوائل سوره نجم ، و آيه 22 و 23 سوره قيامت : (  وُجُوهٌ \r\n\r\n","description":"","footnote":"","page_name":" 443 ","page_number":443},
  {"content":"\r\n\r\n  يَوْمَئِذٍ ناضِرَةٌ إِلى رَبِّها ناظِرَةٌ   ) و آيه 143 سوره اعراف : (  وَ لَمَّا جاءَ مُوسى لِمِيقاتِنا وَ كَلَّمَهُ رَبُّهُ قالَ رَبِّ أَرِنِي أَنْظُرْ إِلَيْكَ قالَ لَنْ تَرانِي  ) است .\r\nاقوال در رؤيت به يازده قول رسيده است و همه آنها را ابن ابى الحديد در شرح نهج البلاغة در جزو ثالث آن در شرح خطبه چهل و نهم كه اول آن الحمد لله الذى بطن خفيات الامور است آورده است ( ص 171 چاپ سنگى ) .\r\nقائلان به رؤيت : مشبهه و مجسمه و اشاعره و اشباه آنانند . اينان مدعى اند كه خداى تعالى را به چشم سر مى توان ديد ، با اين كه اشاعره خداى را مجرد مى دانند .\r\nبه كتب ملل و نحل رجوع شود معلوم مى گردد كه مردم دور از مشكوة امامت و مصباح ولايت ، چه قدر بر اسلامى كه علم محض و نور صرف و معيار صدق و ميزان حق و دين خداوند عالم است ، نسبتهاى ناروا داده اند .\r\nاين فرق منتحلين به اسلام برخى از آنان جبرى اند كه نفى فعل از بنده مى كنند ، و او را در صدور افعال از او مانند جماد مى دانند كه هيچ اختيار به هيچ نوع ندارد سنگ را كه حركت دادند بى اختيار حركت م‌ى كند و بالا مى اندازند بالا ميرود و بر سر هم مى نهند ديوار مىشود و در چاه مى اندازند خوش بشيب مى رود و در هيچكدام نه قدرت دارد و نه اختيار آدمى در افعال خود مانند آنست ( شرح گلشن راز لاهيجى ص 294 چاپ سنگى ايران 1310 ه ) . و بايد گفت آنكه بنده را در فعلش چون جماد ميداند خود جماد است .\r\nو برخى از آنان در قبال جبريان ، بنده را در افعال خود مستقل مى دانند . اين فرقه براى كوبيدن اشاعره ، بدون توجه به عدد افراد آدميان براى مبدأ عالم شريك قائل شده اند . و اين قرآن است كه در اول سوره حشر راجع به جلاء وطن جهودان بنى نضير و شكست و آوارگى آنان ، هم فرمود : و ظنوا انهم مانعتهم حصونهم من الله فاتيهم الله من حيث لم يحسبوا و قذف فى قلوبهم الرعب . و هم فرمود : ماقطعتم\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nمن لينة او تركتموها قائمة على اصولها فباذن الله .\r\nبرخى از آنان مشبهه و مجسمه اند كه بر بارى تعالى ملامست و مصافحت جايز دانسته اند . و گفته اند كه مسلمانان مخلص در دنيا و آخرت با بارى تعالى معانقت كنند و رؤيت بارى تعالى را در دنيا جايز داشته اند .\r\nداود جواربى ايشان گويد كه درباره خداوند مرا از فرج و ريش عفو كنيد و از هر چه كه جز آنست بپرسيد . و گفت كه خداوند را جسم و گوشت و خون و اعضا و جوارح از دست و پا و سر و زبان و دو چشم و دو گوش است و از بالا تا سينه او اجوف است ، و باقى مصمت ( توپر ) و موى انبوه پيچان سياه دارد .\r\nجاحظيه گويند : قرآن جسد است ، روا باشد كه گاهى قلب به مرد گردد و گاهى قلب به زن .\r\nغرابيه گويند : غرابها با يكديگر خيلى ماننداند ، و تميز آنها از يكديگر دشوار است ، محمد و على آنچنان با هم شبيه بودند كه جبرئيل قرآن را براى على آورده است و لكن اشتباه كرده به محمد داده است .\r\nفرقه اى گويند : مركب و كاغذ حتى جلد و چرم روى قرآن قديم است . قوشچى در اوائل مقصد ثانى شرح تجريد خواجه در مبحث كلام حق سبحانه گويد : الحنابلة قالوا : كلامه تعالى حروف و اصوات يقومان بذاته و انه قديم ، و قد بالغوافيه حتى قال بعضهم جهلا الجلد و الغلاف ايضا قديمان فضلا عن المصحف .\r\nاز اين گونه خرافات و ترهات و اباطيل بسيار دارند كه روح اسلام از آنها بيزار است . قرآن برهان و عرفان است ، و دين خدا علم و عقل است ، كتاب الله صراط الله و حكمت و حكيم است پس والقرآن الحكيم . چه رسوايى از اين بيشتر كه اگر بيگانه اى بخواهد در دين خاتم انبياء صلى الله عليه و آله و سلم تفحص و تحقيق كند به كتب ملل و نحل ، و كتب اين گونه متكلمان مسلمانان دست يازد و به چنين آراى\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nواهى و عقايد بى اساس بر خورد كند ؟ !\r\nببيند كه شهرستانى اشعرى متوفى 548 هدر اوائل ملل و نحل گويد : اول شبهه اى كه در آفرينش پيدا شد شبهه ابليس بود ، كه از روى استبداد و استكبار از فرمان الهى سر باز زد و گفت من از آدم بهترم كه من از آتشم و وى از خاك تا اين كه شهرستانى گويد :\r\nاو شبهه و تنازعى كه در ملت اسلام پيش آمد اين بود كه محمد بن اسماعيل بخارى باسنادش از عبدالله بن عباس روايت كرده است كه قال : لما اشتد بالنبى مرضة الذى مات فيه قال ائتونى بدواة و قرطاس اكتب لكم كتابا لاتضلوا بعدى فقال عمران رسول الله قد غلبه الوجع حسبنا كتاب الله و كثر اللغط فقال النبى قوموا عنى لاينبغى عندى التنازع . قال ابن عباس : الرزية كل الرزية ما حال بيننا و بين كتاب رسول الله . الى أن قال الشهرستانى : و اعظم خلاف بين الامة خلاف الامامة اذماسل سيف فى الاسلام على قاعدة دينية مثل ما سل على الامامة فى كل زمان .\r\nو ببينيد مطاعن كسانى را كه مردم آنان را حمات دين خدا مى پنداشتند كه مثل قاضى عبدالجبار معتزلى در مغنى مطاعن يك يك آنها را نقل كرده است ، و مثل ابن ابى الحديد معتزلى در شرح نهج البلاغه از صفحه 336 تا صفحه 349 ج 1 جزء هفدهم چاپ سنگى ، و از صفحه 80 تا 99 ج 2 جزء دوم ، و از صفحه 24 تا 242 جزء ثالث ، در مطاعن خلفاى ثلاث به ترتيب آن همه نقل كرده است و حال اينكه لسان قرآن و عرفان و برهان در بيان اوصاف خليفه و امام روشنتر از خورشيد درخشان است .\r\nو ببينيد كه ابوعثمان عمروبن بحر جاحظ در كتاب ملوك از ص 258 تا ص 260 از يزيد بن معاويه شروع كرد تا واثق كه خلفاى بنى اميه و بنى عباس بلكه به همان تع‌بير جاحظ ملوك بودند در مى گسارى و لهو و لعب آنان حكايت كرده است و كان من ملوك الاسلام من يدمن على شربه يزيد بن معاوية و كان لايمسى الاسكران و لايصبح الا\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nمخمورا و كان عبدالملك بن مروان يسكر فى كل شهر مرة حتى لايعقل فى السماء هو أو فى الماء .\r\nو كان يزيد بن الوليد و الوليد بن يزيد يدمنان اللهو و الشرب فاما يزيد بن الوليد فكان فى دهره بين حالين بين سكر و خمار ولا يوجد ابدا الاومعه احدى هاتين .\r\nآرى در اين مورد جاحظ نيكو تعبير كرده است كه آنان ملوك بوده اند نه خلفاء و ائمه دين .\r\nو ببينيد كه مسعودى در مروج الذهب ( ص 94 ج 2 ) درباره پيشواى مسلمانان يزيد بن معاويه بگويد و كان يزيد صاحب طرب و جوارح و كلاب و قرود و فهود و منادمة على الشراب و جلس ذات يوم على شرابه و عن يمينه ابن زياد و ذلك بعد قتل الحسين فاقبل على ساقيه فقال :\r\n اسقنى شربة تروى مشاشى \r\n ثم صل فاسق مثلها ابن زياد \r\n صاحب السروالا مانة عندى \r\n والتسديد مغنمى و جهادى \r\nثم امر المغنيين فغنوا و غلب على اصحاب يزيد و عماله ما كان يفعله من الفسوق و فى ايامه ظهر الغناء بمكة و المدينة و استعملت الملاهى و اظهر الناس شرب الشراب . و كان له قرد يكنى بابى قيس يحضره مجلس منادمته و يطرح له متكأ و كان قردا خبيثا و كان يحمله على اتان وحشية قدريضت و ذللت لذلك بسرج و لجام الخ .\r\nو ببينيد آنچه را ابوالفرج اصفهانى دراغانى ( ص 174 ج 9 طبع ساسى ) در ضمن ترجمه عمار ذى كناز و نيز در مجلس نهم امالى سيد مرتضى در ميگسارى و الحاد و بى حيايى خليفه مسلمين وليد بن يزيد بن عبدالملك بن مروان آورده اند كه از نقل آنها شرم دارم .\r\nالبته با خود مى انديشد كه آيا دين اسلام اين است و اين گروه امام قافله انسانى اند رهبر بسوى كمال و سعادت مردم اين قبيل افرادند ؟ ! آيا با خود\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nنميگويد :\r\n اذا كان الغراب دليل قوم \r\n فمأ واهم محل الها لكينا \r\nو يا بقول عنصرى :\r\n هر كه را رهبرى كلاغ كند \r\n بى گمان دل بدخمه داغ كند \r\nآنكه آراى آنان و اينكه رفتار آنان . نعوذ بالله من شرور انفسنا و من سيئات اعمالنا . امام حجة الله است . امام مؤيد به روح القدس است ( اصول كافى معرب ج 1 ص 328 ) . امام به منزله رسول الله است ( كافى معرب ج 1 ص 212 ) . امام كسى است كه لايغفل و لايلهو ولا يزهو ( ج 1 كافى ص 214 ) . امام ملاح است و امت و رعيت سفينه ( ج 1 كافى ص 248 ) مثل اهل بيتى مثل سفينة نوح من ركبها نجى و من تخلف عنها زخ فى النار . امام مستقى العلم است ( كافى ج 1 ص 328 ) . در دفتر نكاتم نگاشته ام كه :\r\nدين عبارت است از جعل و تنظيم اسرار تكوينى و طبيعى مسير تكامل انسانى كه بر طبق ناموس آفرينش و متن حقيقت و واقعيت خارج بلسان سفراى الهى كه اهل طهارت و عصمت و امام قافله انسانيت اند بيان شده است و همان صراط مستقيم و صراط الى الله و صراط الله است  إِنَّ رَبِّي عَلى صِراطٍ مُسْتَقِيمٍ  ( هود آيه 57 ) كه چون صراط مستقيم بازگو شود به صورت دين در مى آيد و چون دين را در خارج پيدا كنيم متن صراط مستقيم و مسير الى الله و صراط الله است و قرآن صورت كتبيه انسان كامل است و صراط مستقيم يك راه و يك حقيقت بيش نيست كه كوتاه ترين خط و اصل بين دو نقطه است پس دين يكى بيش نخواهد بود ان الدين عند الله الاسلام و دين و ديندار كه راه و راه پيما است هر دو يك حقيقتند كه دين دار خود متن صراط تكامل انسانى است و انسان كامل كه واسطه فيض الهى و امام قافله انسانى است متن همين دين و صراط است .\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nچون دين متن صراط مستقيم است كه مسير تكامل انسانى و عين صراط الله و صراط الى الله است هر كه از آن تجاوز كرده است بر خويشتن ستم كرد و از سير تكاملى انسانى و حركت استكمالى الى الله باز ماند و من يتعد حدود الله فقد ظلم نفسه ( طلاق آيه دوم )  وَ مَنْ يَتَعَدَّ حُدُودَ اللَّهِ فَأُولئِكَ هُمُ الظَّالِمُونَ  ( بقره 229 ) و امام به فتواى عقل كسى است كه در متن صراط مستقيم باشد بلكه وجود امام كه انسان كامل است كه خود صراط مستقيم است و عين دين است و خود صراط الله و عاء حقائق قرآن است و اگر كسى در هر برهه اى از زمان خارج از متن اين صراط باشد از مسير دين بدر بود و آنكه بدر بود متعدى از حدود الله بود و متعدى ظالم است  وَ إِذِ ابْتَلى إِبْراهِيمَ رَبُّهُ بِكَلِماتٍ فَأَتَمَّهُنَّ قالَ إِنِّي جاعِلُكَ لِلنَّاسِ إِماماً قالَ وَ مِنْ ذُرِّيَّتِي قالَ لا يَنالُ عَهْدِي الظَّالِمِينَ  ( بقره 125 ) .\r\nعهد خداوند امامت است چنان كه صدر آيه بر آن دلالت دارد پس متعدى از حدود الله كه ظالم است امام نخواهد بود پس امام بايد در تمام مدت عمرش معصوم از تجاوز از حدود الله باشد و اين معنى را صيغه مشتق اسم فاعلى ظالمين نيز به خوبى دلالت دارد .\r\nبايد عذر بخواهيم كه از بحث دور شديم ، دخمه اى بود كه از ما فرو ريخت ، شقشقة هدرت منى .\r\nآقا على مدرس حكيم در بدايع الحكم ( ص 49 ) پس از بيان رؤيت الله بمعنى حقيقى آن كه بعد از اين بيان خواهيم كرد گفت : فضيحة و فظاعة : بهرى از آن كسان كه با شاعره معروفند و بظاهريين مشهور و خود را بسنت و جماعت نسبت دهند و انتساب بشريعت حقه محمديه را صلى الله عليه و آله و سلم مخصوص به خود دانند و طايفه هاى ديگر كه در اسلامند : سنى باشند يا شيعى امامى باشند يا غير امامى بكفر و زندقه و الحاد نسبت كنند در اين مقصد اسنى و مطلب اعلى كه نور حدقه ارباب توحيد و دين و صفاى حديقه اصحاب تفريد و آيين بود سه فرقه شدند : فرقه اى گويند خداوند تعالى عما يقول\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nالظالمون علوا كبيرا در نشأه دنيا نيز ديده مىشود به همين ديده كه مبصرات محسوس شوند .\r\nفرقه ديگر گويند كه ديده شود لكن در آخرت . لكن از آنجا كه اشاعره آخرت را عود روح دانند به بدن در نشأة دنيا و معاد را قطعه از دنيا دانند اين فرقه با فرقه اولى چندان فرقى ندارند چه هر دو فرقه رؤيت را در دنيا دانند و در نشأة محسوسه بحواس دنيويه لكن فرقه دوم او را بقطعه خاص از زمان دنيوى مخصوص كنند . و فرقه ديگر گويند كه ديده مىشود لكن نه به اين ديده و قول اين فرقه را محملى صحيح بود اگر توجيه القول بمالايرضى به صاحبه بل لايفهمه نباشد .\r\nو آن محل چنين بود كه منظور قائل رؤيت كنه ذات اقدس نباشد بلكه رؤيت آيات و مجالى و مرائى و مظاهر بود بحسب ظهورات اسماء و صفات ذاتيه بوجه نزول در مظاهر شئونات ذاتيه فعل اطلاقى حق اول جل و على كه بفيض مقدس و حق ثانى و حق مخلوق به معروف باشد چه ديده باطن عكوس اسماء و تجليات صفات حق اول را در مرايى وجودات امكانى از آنجا كه وجودند مشاهده تواند كرد چنان كه معدن علوم ربانى و تمام مظهر اسماء و صفات سبحانى كه مراد از كلام جامع تخلقوا باخلاق الله بود در جواب سائلى كه عرض كرده است هل رايت ربك فرموده است و يلك ما كنت اعبد ربالم اره قال و كيف رأيته قال عليه السلام لاتدركه العيون بمشاهدة الابصار و لكن رأته القلوب بحقائق الايمان . انتهى\r\nاين فرقه اخير كه گويند ديده مىشود لكن نه به اين ديده چنانست كه ضرار بن عمرو گويد خداوند در روز قيامت بحاسه ششم ديده مىشود نه به اين چشم .\r\nآرى توجيه جناب آقاى على مدرس همانست كه فرمودند : توجيه القول بمالايرضى صاحبه بل لايفهمه است زيرا اشاعره چنان كه در مباحث گذشته گوش زد شد قائل به عليت و معلوليت نيستند و پيدايش هر چيزى را از چيز ديگر بعادة الله دانند و خودشان نمى فهمند از اين\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nعادة الله بدون سنخيت علت و معلولى و بدون جنسيت سبب و مسبى چه ميخواهند و اين لفظ عادتشان در بروز آثار از موجودات چون لفظ كسب ايشان است در اسناد افعال عباد بعباد و اين عادت و كسب آنان هم بعبادت است نه به حساب و دليل . و چون علت و شرط و معد و سبب و اين گونه امور را مطلقا در موجودات انكار دارند شرايط رؤيت بصرى را كه عدم قرب و بعد و صغر مفرط و عدم حاجب بين رايى و مرئى و مجرد نبودن مزئى و مضيئى بودن مرئى و كثيف بودن آن و سلامت حاسه و قصد داشتن رائى و مقابله يا حكم مقابله بين رائى و مرئى است شرايط ادراك بصرى و رؤيت مرئى نمى دانند و گفتند اگر عادة الله جارى شود هر موجودى خواه مجرد باشد و خواه جسمانى ، خواه ذات باشد خواه صفات خواه معانى خواه جوهر خواه عرض به رؤيت بصرى مىشود مرئى شود حتى اينكه در شب تاريك اگر كور مادرزاد در مشرق باشد و مورچه اى در مغرب باشد مىشود كه بعادة الله آن را با چشم كور مادرزاديش ببيند . و در روز روشن انسان بينا با بينندگان سالم اگر كوهى در مقابل او قرار گيرد و آهنگ ديدن آن هم كرده باشد و ديگر شرايط رؤيت جمع باشد مىشود كه به عادة الله آن را نبيند چون هيچ عليت و معلوليت و سببيت و مسببيت در هيچ چيز با چيز ديگر نيست در حقيقت اين گروه اتباع سوفسطائيه اند و مقالاتشان سفسطه است براى آشنايى بيشتر در اين باره به رساله سعديه علامه حلى ( ص 9 ) و احقاق الحق قاضى نور الله شهيد ( ص 14 رحلى ) رجوع شود .\r\nدر رساله سعديه گويد : قال فخرالدين الرازى و هو منهم ان اصحابنا خالفوا جميع العقلاء فى ذلك به اما المعتزلة و الفلاسفة فظاهر لانهم ينكرون ذلك انكارا ظاهرا و اما الباقون من المسلمين و هم المشبهة والمجسمة فانهم و ان اثبتوا الرؤية لكن لاعلى الوجه الذى فلناه لانهم اعتقدوا ان الله تعالى جسم فلهذا اثبتوا رؤيته ولو قالوا بانه مجرد لا فى جهة امتنع عندهم رؤيته .\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nشنب غازانى مذكور شارح فصوص فارابى در ابتداى اين فص گويد : لما كان مذهب اهل الحق و هم الاشاعرة إنا لله تعالى يجوز أن يرى فالشيخ اراد أن يبين ماهو مذهب اهل الحق . انتهى ملخصا .\r\nولى از آنچه كه در مذهب اشاعره دانسته شد به خوبى معلوم است كه حكيمى چون معلم ثانى قائل بگزاف در سلسله اثر و مؤثر و سبب و مسبب نيست . از ظاهر گفتار شنب غازانى پيدا است كه خود اشعرى است و ميخواهد اكبر فلاسفه ، اسلام را اشعرى معرفى كند .\r\nبعضى از مترجمين فصوص كه سرتاسر ترجمه وى به اقتضاء و اقتداى از شرح شنب غازانى است و بديعى ندارد ، گويد « : مصنف با آنكه بايد طريق حكماء را تأييد كند بنابر مذاب اشاعره سخن گفت و رؤيت حق تعالى را جائز دانسته است و مى خواهد آن را ثابت كند » . با اينكه فارابى در فص چهاردهم و فص شصتم در اسباب و مسببات سخن راند ، و در اين فص ادراك را مقدمه مطلب قرار داد ، و از ادراك عبد و تجلى حق جل و على قائل به رؤيت شده است . رؤيتى را كه فارابى مى گويد با رؤيتى كه اشاعره مى پندارند ، فقط اشتراك لفظى دارند .\r\nمعتزله در مقابل اشاعره ، رؤيت را مطلقا انكار دارند . و اشاعره قائل برؤيت اند آن هم رؤيتى با ديدگان . ولى به منطق وحى و بيان اهل عصمت و طهارت ، و مبناى رصين اهل برهان ، و منهل رحيق ارباب عرفان ، نه آنست و نه اين بلكه امر آخرى وراى آن دو است مانند جبر و تفويض و امر بين الامرين .\r\nديدنش با ديدگان محال است كه ابصار بدون احاطه صورت نپذيرد والله من ورائهم محيط ، لاتدركه الابصار و هو يدرك الابصار\r\n به بينندگان آفريننده را \r\n نبينى مرنجان دو بيننده را \r\n( فردوسى )\r\nفى الكافى عن الصادق عليه السلام ( ج 1 معرب ص 73 ) : يا ابن آدم\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nلواكل قلبك طائر لم يشبعه و بصرك لو وضع عليه خرق ابره لغطاه تريدان تعرف بهما ملكوت السموات والارض ان كنت صادقا فهذه الشمس خلق من خلق الله فان قدرت ان تملا عينيك منها فهو كما تقول .\r\nفارابى يكى از اقسام ادراك را مشاهدت بدون مباشرت ملاقات دانست و اسم آن را رؤيت گذاشت . به اين رؤيت يعنى به اين ادراك و مشاهده علمى ، هر كس به قدر فيض وجودى و ربط و فقر نورى خود خدا بين است ، اگر چه گاهى بر اثر اشتغال به امور دنيوى علم به اين علم ندارد . و هرگاه انصراف از اين نشأه حاصل شود ، و نفس از اشتغالات دنيوى اعراض كند بدان علم نخستين علم و آگاهى يابد و متوجه بدان گردد . چنان كه اين حديث شريف بدين نكته عليا اشارت مى فرمايد :\r\nقال رجل للصادق عليه السلام : يا ابن رسول الله دلنى على الله ما هو فقد اكثر على المجادلون و حيرونى . فقال له : يا عبدالله هل ركبت سفينة قط ؟ قال : نعم . قال : فهل كسربك حيث لاسفينة تنجيك و لاسباحة لاتغشيك ؟ قال : نعم . قال : فهل تعلق قلبك هنالك أن شيئا من الاشياء قادر على أن يخلصك من ورطتك ؟ قال : نعم . قال الصادق عليه السلام : فذلك الشى هو الله القادر على النجاء حيث لامنجى ، و على الاغاثة حيث لامغيث ( بحار ط 1 ج 2 ص 13 ) .\r\nو نظير آن ، ابوالفتوح رازى در تفسير گويد : حضرت امام صادق را پرسيدند از مهم ترين نام اسم اعظم ؟ حضرت فرمود : او را در اين حوض سر رو ، در آن آب رفت و هر چه خواست بيرون آيد ، فرمود منعش كردند ، تا گفت : يا الله أغثنى ، فرمود : اين اسم اعظم است . پس اسم اعظم به حالت خود انسان است .\r\nدر اين موضوع به نكته 479 هزار و يك نكته راقم رجوع شود .\r\nدر مباحث گذشته دانسته شد كه ادراك و علم به يك معنى و حقيقت است ، پس رؤيت بازگشت به علم مىكند ، و علم را مقامات و درجات است  وَ الَّذِينَ أُوتُوا الْعِلْمَ دَرَجاتٍ  ( مجادله 12 ) . و در شرح فصوص\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nگذشته دانسته شد كه نفس ناطقه مجرد است ، مجردى قائم به ذات خود نه چون معانى و مفاهيم كليه ذهنى ، هر چند در معانى و مفاهيم نيز تأمل بسزا لازم است كه بحث آن را در كتاب دروس اتحاد عاقل به معقول تحقيق و تقرير كرده ايم .\r\nو نيز دانسته شد كه هر مجرد قائم بذات خود عقل و عاقل و معقول است . حال گوئيم كه چون تعلق نفس از بدن عنصرى گرفته شود ، به حكم لقد كنت فى غفلة عن هذا فكشفنا عنك غطاءك فبصرك اليوم حديد ( ق 23 ) تيزبين گردد . بلكه اين معنى براى كاملان در مراقبت و حضور ، مرز وقان به مقام شهود ، در همين نشأه نيز دست دهد . و به تعبير ثقة الاسلام كلينى قدس سره در كافى در بيان خطبه حضرت و صى اميرالمؤمنين عليه السلام در جوامع توحيد ( ص 106 ج 1 معرب ) : ان القلوب تعرفه بلاتصوير ولااحاطة ، كه گاهى در اطوار سير عرفانيشان وحدت بينند و گويند :\r\n چون يك وجود هست و بود واجب و صمد \r\n از ممكن اين همه سخنان فسانه چيست \r\nو گاهى كثرت بينند و گويند :\r\n اى آسمان واى زمين ، اى آفتاب آتشين \r\n اى ماه و اى استارگان من كيستم من كيستم \r\nو گاهى وحدت در كثرت بينند و گويند :\r\n اسم فراوان و مسمى يكى است \r\n آب يكى كوزه و جام و سبوست \r\nو گاهى كثرت در وحدت بينند و گويند :\r\n همه يارست و نيست غير از يار \r\n واحدى جلوه كرد و شد بسيار \r\n\r\n","description":"","footnote":"","page_name":" 454 ","page_number":454},
  {"content":"\r\n\r\nاين حالاتى است كه براى سالكين الى الله تعالى در اطوار سلوكشان پيش مى آيد و در هر حال هو هو و نحن نحن . چنان كه از حضرت امام صادق عليه الصلاة و السلام روايت شده است كه انه قال : لنا حالات مع الله هو فيها نحن ، و نحن فيها هو ، و مع ذلك هو هو و نحن نحن ( كلمه پنجاهم كلمات مكنونه فيض ، طبع بمبئى ص 113 ) .\r\nو از اين حال تعبير به وقت مىشود ، چنان كه از رسول الله صلى الله عليه و آله و سلم مروى است كه : لى مع الله وقت لايسعنى فيه ملك مقرب ولانبى مرسل . و در فصوص گذشته دانسته شد كه نكره در سياق نفى افاده عموم دهد كه از آن استفاده مىشود هيچ نبى مرسل در آنحال نمى گنجد و نيست ، حتى خود آن حضرت .\r\nو امام صادق عليه السلام فرمود : ان روح المؤمن لاشد اتصالا بروح الله من اتصاد شعاع الشمس بها ( كافى ص 133 ج 2 معرب ) .\r\nو نيز آن بزرگوار در تفسير سقيهم ربهم شرابا طهورا ( هل اتى 22 ) فرمود : اى يطهر هم عن كل شى سوى الله اذ لاطاهر من تدنس بشى من الاكوان الا الله .\r\nعارف شبلى از اين روى گفته است : ما فى الجنة احد سوى الله .\r\nو نيز آن امام صادق به حق ناطق فرمود : يفصل نورنا من نور ربنا كشعاع الشمس من الشمس ( ص 360 رياض السياحة شيروانى نقل از روضة الجنان ) .\r\nو در توقيع مبارك ولى عصر ارواحنا فداه است كه : لافرق بينك و بينهم ألا أنهم عبادك .\r\nو از كلام امير عليه السلام بكميل است : صحبوا الدنيا با بدان ارواحها معلقة بالمحل الا على ( نهج البلاغه ص 278 طبع تبريز ) .\r\nو در مناجات شعبانيه جناب امير عليه السلام است كه الهى هب لى كمال الانقطاع اليك و انر ابصار قلوبنا بضياء نظرها اليك حتى تخرق ابصار القلوب حجب النور فتصل النور الى معدن العظمة و تصير ارواحنا معلقة بعز قدسك .\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nهمانطور كه در حديث مذكور آمده است اين گونه ادراك حالى از حالات است و اين حال از حيطه قال خارج است :\r\n هر چه گويم عشق را شرح و بيان \r\n چون به عشق آيم خجل گردم از آن \r\nاكثرى مردم بايد اين حال را در تحت توجه اهل حال بدست آورند تا بر سر لم اعبد ربا لم أره ، و امثال آن برسند كه اين مقام غايت قصواى مسير تكاملى نوع انسان و ثمره شجره وجود آنست . اين رؤيت از طريق استدلال فكرى فقط حاصل نمى شود ، اين رؤيت همان لقاء الله است كه روزى اوحدى از مردم مىشود ، و اكثرى در حجابند كلا انهم عن ربهم يؤمئذ لمحجوبون ( مطففين 16 ) .\r\n عاشقى كار شير مردانست \r\n سخره كودكان معبر نيست \r\n اوفتادن در آتش سوزان \r\n جز كه در عهده سمندر نيست \r\nاين رؤيت لقاء خاصى است كه رسول الله صلى الله عليه و آله و سلم در حديث دجال فرمود : ان احد كم لن يرى ربه حتى يموت ( فص محمدى فصوص الحكم ابن عربى ، شرح قيصرى بر آن 483 ) .\r\nاين رؤيت اختصاص به اين نشأه ندارد ، وقف قومى خاص نيست . و به حكم وجوه يؤمئذ ناضرة الى ربها ناظرة ، براى يك سلسله از وجوه اين رؤيت و تجلى كه عبارت أخراى لقاء الله است ، در قيامت كه كشف غطاء از بصر مىشود ، به كمالش مى رسد . و براى بعضى از آحاد به حكم لو كشف الغطاء لما از ددت يقينا تفاوتى پيش نمى آيد .\r\nرؤيت بصرى را از رؤيت و تجلى قلبى تميز بايد داد . وجود غير متناهى را عقول نتواند احاطه كند ولايحيطون به علما تا چه رسد به ابصار . رؤيت را در مادى و مجرد به كار مىبرند ، و در ذات و صفت استعمال مى كنند .\r\nصدوق در كتاب توحيد باسنادش از محمد بن فضيل روايت كرده\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nاست كه قال سألت ابا الحسن عليه السلام هل رأى رسول الله صلى الله عليه و آله ربه عزوجل فقال نعم بقلبه رآه اما سمعت الله عزوجل يقول ما كذب الفؤاد ما راى لم يره بالبصر و لكن راه بالفؤاد .\r\nو فى المعانى باسناده الى هشام قال كنت عند الصادق جعفر بن محمد صلى الله عليه و آله اذ دخل عليه معاوية بن وهب و عبدالملك ابن اعين فقال له معاوية بن وهب يا ابن رسول الله ما تقول فى الخبر المروى ان رسول الله صلى الله عليه و آله و سلم راى ربه ؟ على اى صورة رآه ؟ و فى الخبر الذى رواه ان المؤمنين يرون ربهم فى الجنة على أى صورة يرونه فتبسم ثم قال يا معاوية ما اقبح بالرجل يأتى عليه سبعون سنة و ثمانون سنة يعيش فى ملك الله و يأكل من نعمه ثم لايعرف الله حق معرفته ثم قال يا معاوية ان محمدا صلى الله عليه و آله لم ير الرب تبارك و تعالى بمشاهدة العيان و ان الرؤية على وجهين : رؤية القلب و رؤية البصر فمن عنى برؤية القلب فهو مصيب و من عنى برؤية البصر فقد كذب و كفر بالله و آياته لقول رسول الله صلى الله عليه و آله و سلم من شبه الله بخلقه فقد كفر .\r\nروايات از اين گونه بسيار است در جوامع روائى بسندهاى گوناگون روايت شده است . بحث رؤيت كه از معتزله و اشاعره برخاسته است موجب آن شد كه طالبان حقيقت از ائمه اطهار عليهم السلام در اين باره بپرسند آن بزرگان در پاسخ آنان بفراخور فهم ايشان مى فرمودند و چه بسيارى از آن روايات شامل نكاتى بلند است كه از وسع افكار اكثرى مردم خارج است و در آنها رؤيت را اختصاص به نشأه اى و قومى ندادند و به برخى از اين روايات در شرح فصوص گذشته اشارتى برفت .\r\nبتعبير ميبدى در فواتح ( ص 16 ط 1 ) تو هم نكنى كه اين مراتب عليه و اين مناسب سنيه وقف قومى است كه در ازمنه ماضيه بوده اند .\r\n فيض روح القدس ارباز مدد فرمايد \r\n دگران هم بكنند آنچه مسيحا مى كرد \r\n\r\n","description":"","footnote":"","page_name":" 457 ","page_number":457},
  {"content":"\r\n\r\nدل مانند چشمه اى است و سر چشمه عالم ملكوت است تو راه آب از درون چشمه انباشته و راهى چند از بيرون گشاده و آبهاى تيره مى آيد و در چشمه فاسد مىشود اگر اينراهها بخلوت و عزلت مسدود سازى و آب فاسد بنفى خواطر بيرون كنى و راه برياضت بگشائى دل تو مجمع و منبع آب حيات شود و از نفس تو دلهاى مرده زنده گردد و به زبان حال گويى :\r\n دوش وقت سحر از غصه نجاتم دادند \r\n وندران ظلمت شب آب حياتم دادند \r\n بى خود از شعشه پرتو ذاتم ك‌ردند \r\n باده از جام تجلى صفاتم دادند \r\nاين نحوه ادراك برگشت به مقدار سعه وجودى هر كس و بفراخور استعداد عين او است كه در حقيقت عين نور علم ابداعى او است چه وجود علم دو شادوش يكديگرند و دانستى كه عين نفس و ذات وى آنچه را يافته به حكم اتحاد عاقل بمعقول با وى متحد گردد و چون عنت الوجوه للحى القيوم لذا ارتباطى بى تكليف بى قياس هست رب الناس را با جان ناس كه همه روابط محض و شئون ذاتند و امكان آنها فقر نورى است كه در ضمن مطالب گذشته بدان اشاراتى شد . انما هو محض الوجود العينى و صرف النور و التحصل الخارجى لايمكن للعقل ملاحظته الا بحسب ما يقع عليه من أشعة فيضه ( اسفار ط 2 ج 2 ص 302 ) .\r\nبدين ارتباط و اتحاد ، مولى صدرا در فاتحه پنجم مفاتيح الغيب اشارت كرده است كه گفت : ان معرفة الشى من حيث هى معرفته ليست شيئا غيره .\r\nو به همين معنى خود فارابى در فص بيست و چهارم گفته بود : كل مدرك متشبه من جهة بما يدركه تشبه التقبل و الاتصال .\r\nو شيخ رئيس در فص 27 نمط چهارم اش‌ارات درباره اول تعالى فرموده است : ولا اشارة اليه الا بصريح العرفان العقلى . و نيز در فص\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nنهم نمط هشتم فرموده است : كمال الجوهر العاقل أن يتمثل فيه جلية الحق الاول قدر ما يمكنه أن ينال منه ببهائه الذى يخصه ثم يتمثل فيه الوجود كله على ما هو عليه مجردا عن الش‌وب مبتدءا فيه بعد الحق الاول بالجواهر العقلية العالية ثم الروحانية الساوية والاجرام السماوية ثم ما بعد ذلك تمثلا لايمايز الذات فهذا هو الكمال الذى يصير به الجوهر العقلى بالفعل .\r\nاين كلام شيخ بسيار بلند است به خصوص كه فرموده است : تمثلا لايمايز الذات ، كه مشابه قول به اتحاد عاقل به معقول و به عقل بسيط است ، و لازمه اين تعبير همين اتحاد است چنان كه در ديگر كتب و رسائل نگارنده مبرهن و مدون است ، هر چند اگر بجاى تمثل لفظ ديگر چون تحقق و نحو آن مى آورد بهتر بود ، ولى مقصود از تمثل همان معنى تحقق است .\r\nو همين تعبير را در نمط سوم در تعريف ادراك نيز آورده است كه : ادراك الشى هو أن تكون حقيقة متمثلة عند المدرك يشاهدها ما به يدرك .\r\nفارابى نيز در فص بيست و سوم گفته بود كه : ان النفس المطمأنة كمالها عرفان الحق الاول بادراكها . و اگر كسى در كلمات فارابى و شيخ دقت كند اذعان مىكند كه شيخ در كتابهايش نوعا ناظر به كلمات فارابى است . و ما چندين مورد در تعليقات بر شرح خواجه بر اشارات بدان توجه داده ايم .\r\nبر اين مبناى مرصوص ، شيخ عارف محيى الدين عربى در فص محمدى فصوص الحكم گويد : سئل الجنيد عن المعرفة بالله ، فقال : لون الماء لون انائه . اين كلام نيز بسيار عميق و بعيد الغور است .\r\nدر مباحث پيش دانسته شد كه نفس ناطقه انسانى ظرف انوار علوم و محل حقائق و معارف است و چنين ظرفى وراى ماده و ماديات است و از سنخ عالم ملكوت و در زمره مجردات است و اكنون دانستى كه نفس به سرچشمه اى متصل است كه منبع و خزينه همه علوم است\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nو ان من شى الا عندنا خزائنه و آب حيات كه علم است از آنجا فائض مىشود . اين منبع علوم عالم قدس است كه ملك آن قدوس است الملك القدوس العزيز الحكيم اين آب حيات از آن منبع قدس فرو ميريزد و محل قدس ميخواهد و آن قلب سليم است كه حامل بار امانت الهى يعنى نور علم است .\r\nباران از آسمان دنيا فرو ميايد و طهور است يعنى پاك و پاك كننده است . و از رسول الله صلى الله عليه و آله و سلم روايت شده است كه آب باران پيش از آن كه به زمين برسد دواء است .\r\nروى عن رسول الله صلى الله عليه و آله انه قال : علمنى جبرئيل دواء ، لايحتاج معه الى دواء فقيل يا رسول الله ما ذلك الدواء ؟ قال يؤخذ ماء المطر قبل ان ينزل الى الارض يجعل فى اناء نظيف و يقرأ عليه الحمدلله الى آخرها سبعين مرة ثم يشرب منه قدحا بالغداة و قدحا بالعشى . قال رسول الله صلى الله عليه وآله : و الذى بعثنى بالحق لنزعن ( كذا لينزعن ظ ) الله ذلك الداء من بدنه و عظامه و مخه و عروقه ( بحار ط 1 ج 19 ص 187 ) .\r\nو از اميرالمؤمنين عليه السلام روايت است كه : آب باران قريب العهد به عرش است ، و در ابتداى ريزش باران در باران مى ايستاد كه سر و روى ايشان تر مى شد .\r\nكافى باسناده عن ابى عبدالله عليه السلام قال كان على عليه السلام يقوم فى المطر اول ما يمطر حتى يبتل رأسه و لحيته و ثيابه فقيل له يا اميرالمؤمنين الكن الكن فقال ان هذا ماء قريب العهد بالعرش . ( بحار ص 277 ج 14 ، و ماده مطر سفينة البحار ) .\r\nو در روايات بسيارى كه در فضيلت باران نيسان مروى است .\r\nشيخ عارف محيى الدين عربى در فص موسوى فصوص الحكم ( ص 456 شرح قيصرى بر آن ، ط 1 ) گويد : كان رسول الله صلى الله عليه و آله يبرز بنفسه للمطر اذا نزل و يكشف راسه له حتى يصيب منه ، و يقول : انه حديث عهد بربه . فانظر الى هذه المعرفة بالله من هذا النبى\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nصلى الله عليه و آله ما أجلها و ما أعظمها ؟ !\r\nو قبل از مطلب ياد شده در همين فص ، در تسخير كردن كودك مر بزرگ را سخن گفته است كه ان الصغير حديث عهد بربه .\r\nاين باران طاهر طهور و دواء و شفا چون به زمين خاكى رسيد تيره مى گردد ، و به پليد رسد پليد مى گردد ، و رودها به فراخور گنجايش خودشان آب مى گيرند ،  أَنْزَلَ مِنَ السَّماءِ ماءً فَسالَتْ أَوْدِيَةٌ بِقَدَرِها  ( رعد 17 ) ، و رستنيها از وى مى رويند  وَ هُوَ الَّذِي أَنْزَلَ مِنَ السَّماءِ ماءً فَأَخْرَجْنا بِهِ نَباتَ كُلِّ شَيْءٍ  ( انعام 100 ) ، و زمين مرده بدان زنده و سر سبز و خرم مىشود  وَ اللَّهُ أَنْزَلَ مِنَ السَّماءِ ماءً فَأَحْيا بِهِ الْأَرْضَ بَعْدَ مَوْتِها  ( نحل 66 )  أَ لَمْ تَرَ أَنَّ اللَّهَ أَنْزَلَ مِنَ السَّماءِ ماءً فَتُصْبِحُ الْأَرْضُ مُخْضَرَّةً  ( حج ) 44 همچنين است آب حيوة علم كه از آسمان عالم آخرت فرو ميريزد  وَ إِنَّ الدَّارَ الْآخِرَةَ لَهِيَ الْحَيَوانُ  ( عنكبوت 65 ) با محل آن كه نفوس بشرى است .\r\nو از اين بيان سر علم و تعليم را به سحاب درياب فى روح الاحباب قال صلى الله عليه و آله : توضع الموازين القسط يوم القيمة فيؤتى عمل الرجل فيوضع فى ميزانه ثم يؤتى بشى مثل الغمام اومثل السحاب فيقال له أتدرى ما هذا ؟ فيقول لافيقال هذا العلم الذى علمته الناس فعملوا به بعدك ( ص 177 بحر المعارف جناب عارف ربانى مولى عبدالصمد همدانى ) .\r\n\r\nامر و نهى باصطلاح عارف\r\nاعلم ان الامر باصطلاح اهل الله عبارة عن اظهار حكم الوحدة فى عين الكثرة المعبر بالحركة الايجاديه تارة ، والنكاح السارى اخرى ، كما ان النهى عبارة عن اظهار حكم الكثرة و رجوعها الى الوحدة ( ص 124 تمهيد القواعد لابن تركه ) .\r\nو غاية حركة الايجادية هو ظهور الحق فى المظهر التام المطلق الشامل لجميع جزئيات المظاهر . و المراد بالاطلاق الذى هو الغاية\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nفى الاصول هيهنا ليس هو الاطلاق الرسمى الاعتبارى المقابل للتقييد بل الغاية هيهنا هو الاطلاق الذاتى الحقيقى الذى نسبة التقييد و عدمه اليه على السوية اذ ذلك هو الشامل لهما شمول المطلق لجزئياته المقيدة ( ص 159 تمهيد القواعد ) و الغاية للحركة الوجودية هى الكمال الحقيقى الحاصل للانسان ( ص 174 تمهيد القواعد ) .\r\nپس مقصود از حركت وجودية حركت استكمالى است كه انسان بكمال حقيقى خود رسد . و مراد از غاية حركة ايجادية كه به توسط در لفظ ، اطلاق حركت بر آن شده است نه به معنى حركت در ماديات طبيعى است كه داراى امكان استعداد است ، ظهور اسماء حسنى و صفات علياى حق است در مظهر تام كه انسان كامل و امام قافله نوع انسانى است . پس غايت نوع انسانى كه ثمره شجره وجود او است كه غايت مرتبه معرفت و نهايت انكشاف است و از آن تعبير به رؤيت نيز مىشود .\r\nقوله « : و اذ كان فى قدرة الصانع » . . . پس از آن كه فارابى رؤيت واجب تعالى را بدان نحو كه تقرير كرده ايم به برهان ثابت كرده است ، حال آن را به جدل و الزام بر خصم به مسلمات او بر او ثابت مىكند كه هرگاه در قدرت صانع است ، الخ .\r\nتبصرة : آنچه از فحص و كاوش در نسخ فصوص براى اين بنده حاصل شده است اين است كه رساله فصوص فارابى تا اينجا به پايان رسيده است . و فصوص بعد از اين را خود فارابى در تفسير مطالب چند فص نوشته است كه در ضمن فصوص بعد بيان مى كنيم ، و مجموعا چهار تفسير است : ابتدايش اين است : تفسير فلالبس له فهو صراح ظاهر ، تا اينكه گويد : تفسير الفص الذى بعده لاكثرة فى هوية ذات الحق الخ ، تا اينكه گويد : تفسير الفص الذى بعده يقال حق للقول المطابق الخ . كه ضمير بعده در هر دو مورد به فص قبل راجع است .\r\nو در چاپ حيدر آباد اينطور دارد : تفسير قوله فلا لبس له فهو صراح فهو ظاهر ظاهرا بايد « قوله » از اضافات نساخ باشد .\r\nو يا اينكه بگوئيم : فقط عناوين سه گانه : تفسير قوله فلالبس له\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nالخ ، تفسير الفص الذى بعده در دو جا از فارابى نباشد .\r\nكيف كان فص آخر كتاب در تفسير بعضى از اسماى الهى است كه گفته آيد . پس فص بعد از 63 تا آخر كتاب به چهار بخش مىشود ، و هر بخشى به ترتيب در تفسير يكى از مطالب فصوصى به قلم خود فارابى است ، كه سه بخش آن به چند فص در آمده است . و در آغاز كتاب نيز بدان اشاراتى رفت .\r\nاگر كسى گمان كند بحث رؤيت ، كلامى است و تعرض بدان در رساله فصوص موجب ترديد و دغدغه انتساب آن به معلم ثانى است .\r\nدر جواب گوئيم : براى دفع و رفع اين گمان بدانچه در ديباچه كتاب گفته ايم كفايت مىكند .\r\n\r\n","description":"","footnote":"","page_name":" 463 ","page_number":463},
  {"content":"\r\n\r\n\r\nفص 63 [ در بيان و تفسير صراح و ظاهر بودن حق سبحانه 
  ]\r\nتفسير فلالبس له فهو صراح فهو ظاهر :\r\nكل شى يخفى فاما لسقوط حاله فى الوجود حتى يكون وجوده وجودا ضعيفا مثل النور الضعيف ، و اما أن يكون لشدة قوته و عجز قوة المدرك عنه ، و يكون ( ولكون خ ) حظه من وجوده قويا مثل نورالشمس بل قرص الشمس ، فان الابصار اذا رمقته آبت حسيرا و خفى شكله عليها كثيرا . و اما أن يكون ( خفاؤه خ ) لستر ، و الستر اما مبائن كالحائط يحول بين البصر و بين ماوراءه ، و اما غير مبائن : و هو اما مخالط لحقيقة الشى و اما ملاصق غير مخالط . المخالط مثل الموضوع و العوارض لحقيقة الانسانية التى غشيته فهى خفية فيها ، و كذلك سائر الامور المحسوسة ، فالعقل يحتاج الى تقشيرها عنها حتى يخلص الى حاق كنهها . و الملاصق مثل الثوب للابس و هو فى حكم المباين .\r\nترجمه : هر چيزى كه پنهان است يا از سقوط حالش در وجود است كه وجود او وجود ضعيفى است چون نور ضعيف و يا پنهان بودنش از شدت قوتش و ناتوانى قوه مدرك است كه بهره او از وجودى قوى است چون نور شمس بلكه قرص شمس كه ديده ها هنگاميكه وى را نگريست فرو مانده بر ميگردند و شكل قرص شمس در مدت بسيارى بر آنها پوشيده است . و يا پنهان بودنش از ساتر بودن چيزى است . و اين سائر يا مبائن است چون ديوار كه ميان بصر و ماوراى آن حائل\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nاست ، و يا مبائن نيست و اين كه مبائن نيست يا مخالط حقيقت شى است و يا ملاصق آن : مخالط مثل موضوع و عوارض مرحقيقت انسان را كه آن را فرو پوشند و حقيقت انسان در آنها پوشيده است . و همچنين است حال سائر امور محسوسه پس در اين صورت عقل احتياج دارد كه آن حقيقت را از موضوع و عوارض تقشير كند تا آن را خالص كرده بكنهش برسد ، و ساتر ملاصق چون جامه براى پوشنده آن است كه اين هم در حكم مبائن است .\r\nبيان : اين فص شروع در تفسير فص يازدهم است كه تفسير فلالبس له فهو صراح فهو ظاهر از اين فص آغاز مىشود و تا خود فص شصت و هفتم كه پنج فص است در اين قسمت تفسير است . و در حقيقت اين فص ، اول رساله شرح فصوص فارابى به قلم خود اوست كه خود اولين شارح رساله فصوص خودش است چنان كه در ديباچه كتاب گفته ايم .\r\nنسخ فص مختلف است : عنه ، ولكون حظه من وجوده . فان الابصار اذا رمقته آبت حسرا . اذا دمقته أتت حسيرا ، و المخالط مثل الموضوع ، و كذلك لسائر الامور المحسوسة ، فالعقل يحتاج الى قشرها عنها .\r\nسائر الامور المحسوسة مجرور و معطوف بر حقيقة الانسانية است اى و كذلك لسائر الامور المحسوسة . ضمير تقشيرها يا قشرها راجع به حقيقت انسانيه است . ضمير عنها راجع به موضوع و عوارض است .\r\nمقصود فارابى در اين فص اين است كه واجب الوجود هيچگونه پوشيدگى درباره او متصور نيست پس صراح و ظاهر است و هويدا و آشكار است . زيرا كه خفاى شى يا به سبب ضعف وجودى اوست كه از غايت ضعف وجودش و سقوط حالش در وجود ، ظاهر نيست و قوه مدركه آن را ادراك نمى كند چون نور ضعيف مثلا نور كرمك شب تاب در ميان فروغ خورشيد كه تابندگى ندارد و از ديده ها پوشيده است يعنى از قوت ضعفش باصره آن را ادراك نمى كند .\r\nو يا به سبب قوت و شدت حال وجودى اوست كه قوه مدركه از آن ادراك آن عاجز است چون قرص آفتاب كه ديده از ديدن آن ناتوان\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nاست ، و اگر خود را بسويش بدارد مانده مىشود .\r\nو يا به سبب ساتر بودن چيزى بين مدرك و مدرك است ، و ساتر يا مباين است يعنى جداى از مدرك است چون مثلا ديوارى كه در ميان رائى و مرئى حاجب مىشود ، و يا جدا نيست . در صورت جدا نبودن نيز بر دو گونه بود : يا ملاصق يعنى چسبيده به شى بود چون جامه كه ملاصق بدن است . و در حقيقت اين قسم كه ساتر ملاصق است ، در حكم ساتر مباين است كه هر دو مباين اند و جداى از آن چيزى كه بايد مدرك شود مى باشند ، خواه چسبيده بدان باشند و خواه نباشند .\r\nو يا ساتر ملاصق نيست بلكه مخالط و آميخته با آن شى است . چنان كه آب گل آلود با آب زلال در آميزد و حجاب گردد اين مخالط هم حجاب مدرك از ادراك شود مثل موضوع و محل و همه عوارض مكتنفه بدانها كه همگى حجابند مثلا بدن انسان كه حجاب حقيقت انسان است و قوه عاقله كه بخواهد آن حقيقت را ادراك كند بدون تجريد و تقشير آن نتواند .\r\nتجريد برهنه كردن ، و تقشير پوست كندن است . بايد قوه عاقله ، حقيقت انسان مادى را مثلا از لباس موضوع و عوارض برهنه كند ، و قشر بدن و عوارضش را كنار ببرد تا به لب آن كه حقيقت انسان است برسد . و همچنين است همه كليات و معانى مجرده كه از اين سوى از كثرات ماديه ، انتزاع و اتخاذ مى شوند .\r\nدرمباحث پيش اشارتى شده است كه مشاء تجريد و تقشير و انتزاع را قائل است ، و اين رأى بر مبناى حكمت متعاليه فائل است و مطلب فوق قول مشاء است . تفصيل آن را در كتاب دروس اتحاد عاقل به معقول بيان كرده ايم .\r\nاگر انسان پس از مراحلى به فعليت برسد كه بتواند از آن سوى بدين سوى بيايد ، يعنى از سلسله علل كليه به معنى سعه وجودى به مادون آنها كه اظلال و معلولات آنها باذن الله تعالى هستند منتقل شود كه براى اولياء الله كامل و صاحبان نفوس قدسيه ميسر است ،\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nاحتياج بدين تجريد و تقشير نيست .\r\nپس مخفى بودن چيزى يا از ضعف وجودى آن چيز است ، و يا از شدت و قوت آن چيز ، و يا از ساتر بودن چيزى خواه ساتر مباين باشد و خواه مخالط .\r\nچون مخفى بودن چيزى به يكى از اين امور است بنگريم كه درباره واجب الوجود كدام يك از آنها را مى توان گفت از مباحث فصوص اوائل كتاب دانسته شد كه موضوع براى وجود واجب نيست ، و آن وجود در نهايت شدت و قوت است ، و وجود نور است نورى غير متناهى پس وجود واجب در قوت ظهور ، غير متناهى است و در شدت و كثرت پيدايى فوق آن متصور نيست . و دانستى كه لاحجاب بينه و بين خلقه غير خلقه ، و معلوم شد كه هو فى الاشياء كلها غير متمازج بها و لابائن عنها ( توحيد صدوق رحمه الله ص 201 ج 2 بحار طبع كمپانى هر دو فقره از خطبه اميرالمؤمنين عليه السلام است ) ، و معنى ما سوى نيز برايت مكشوف شده است كه ما سوى محدودند و حق سبحانه بى حد است يعنى حد ندارد ، جز همين يك حد كه حد ندارد ، و حدود ماهيات ان‌د و ماهيات اعتبارى اند و در خارج ثبوت ندارند و عقل آنها را ادراك مىكند ، ناچار در نزد عقل ثبوت دارند .\r\nپس ماهيات يك نحو تحقق سرابى دارند ، و ما شمت رائحة الوجود ولاتشمها أبدا ، و آنچه كه منشأ آثار است وجود است .\r\nو به مبناى محققين از اهل عرفان آشنا شده اى كه وجود واحد شخصى متصف به وحدت حقيقى اطلاقى است و اين معنى اطلاق چنانست كه ابن تركه در تمهيد القواعد ( ص 159 ط 1 ) بيان كرده است و در شرح فصوص گذشته عنوان كرده ايم .\r\nدر نزد اين طايفه يعنى اهل عرفان تشكيك در وجود نيست هر چند تفوه به تشكيك مى كنند . به اين بيان : تشكيكى كه عارف مى گويد غير از تشكيكى است كه حكيم مشائى مى گويد كه قائل به حقائق متبائنه در وجود است ، و در عين حال تشكيك . و نيز غير از تشكيكى\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nاست كه قائل به حقيقت واحده در وجود است و تشكيك در مراتب وجودى مى گويد . و همگى قائل به اصالت وجود و اعتباريت ماهيت اند .\r\nاما تشكيك وجود در نزد عارف بزرگى و كوچكى مظاهر و مجالى وجود است مثلا يك قطره آب و يك بركه آب و يك نهر و يك درياچه و يك دريا آب ، همه در آب بودن آبند ، نه تشكيك در وجود آنها است و نه حقائق متبائنه اند بلكه تفاوت در وسعت و ضيق و عائى دارند . و دانستى كه كثرات وجوداتى اند كه روابط محض اند و اين كثرت كثرت نورى است .\r\n اين همه كثرت بيحد كه از اين سو بينى \r\n يك تجلى است از آنسو بشمار آمده است \r\nدر توقيع مبارك صادر از ناحيه مقدس حضرت ولى الله اعظم امام عصر ، قائم آل محمد صلوات الله عليهم آمده است كه : لافرق بينك و بينها الا أنهم عبادك . تفصيل و بيان اين مطالب را در رساله وحدت از ديدگاه عارف و حكيم تقرير و تحرير كرده ايم .\r\nحال گوييم كه حق سبحانه را ساترى نبود ، زيرا كه ساتر يا موجود است يا معدوم . معدوم كه معدوم است ، و موجود كه مظاهر و شئون و اطوار يك حقيقت است ، و شى ساتر خود نمى باشد و نتواند بود . پس او آشكار است ، و او است و جز او نيست . يا هو يا من لاهو الا هو ( حديث امير عليه السلام ، باب تفسير قل هو الله احد از توحيد صدوق ص 75 ط سنگى ) . فلالبس له فهو صراح فهو ظاهر .\r\nقال صدرالمتالهين فى اسرار الايات : اعلم ان اعظم البراهين واسد الطرق و انور المسالك و اشرفها و احكمها هو الاستدلال على ذاته بذاته ، و ذلك لان اظهر الاشياء هو طبيعة الوجود المطلق بما هو وجود مطلق و هو نفس حقيقة الواجب تعالى و ليس شى من الاشياء غير الحق الاول نفس حقيقة الوجود لان غ‌يره اما ماهية من الماهيات او وجود من الوجودات الناقصة المشوبة به نقص او قصور او عدم فليس شى منها\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nمصداق معنى الوجود بنفس ذاته و واجب الوجود هو صرف الوجود الذى لا اتم منه و لاحدله .\r\nو باز چنان كه دانسته شد حجابى جز رين غفلت نيست . سائل از ثامن الحجج عليهم السلام مى پرسد : فلم احتجب ؟ فقال ابوالحسن عليه السلام : ان الاحتجاب عن الخلق لكثرة ذنوبهم . و گناه را مراتب است از گناهان پيش پا افتاده اى كه غاغه از مردم مرتكب مى شوند تا وجودك ذنب لايقاس به ذنب .\r\n حجاب راه تويى حافظ از ميان بر خيزد \r\n خوشا كسى كه در اين راه بى حجاب رود \r\nو اين مقام كه از خويشتن بدر آمدن ، و ظهور سلطان توحيد در چشم حق بين اهل حق تجلى كردن است ، وراى قال و قيل و عبارت پردازى و الفاظ بازى و صناعات بيان و بديع به كار بردن است .\r\n حديث عشق ز حافظ شنو نه از واعظ \r\n اگر چه صنعت بسيار در عبارت كرد \r\nبقول شيخ عارف محيى الدين عربى در فص آدمى و هذا ل‌ايعرفه عقل بطريق نظر فكرى بل هذا الفن من الادراك لايكون الاعن كشف الهى ( ص 69 ) و در اين مشهد بايد در فرق ميان رائى و مرئى و سالك و مسلك و مسلوك اليه تامل بسزا كرد و بحث ديگرى در پيش آورد .\r\nرزقنا الله تعالى و اياكم القرب اليه ، و سقانا و اياكم شرابا طهورا .\r\nطبرسى در تفسير مجمع البيان در تفسير كريمه و سقيهم ربهم شرابا طهورا از سوره هل اتى گويد : اى يطهرهم عن كل شى سوى الله اذلا طاهر من تدنس بشى من الاكوان الا الله . رووه عن جعفر بن محمد عليه السلام .\r\n\r\n","description":"","footnote":"","page_name":" 469 ","page_number":469},
  {"content":"\r\n\r\n\r\nفص 64 [ در اين كه ساتر ملاصق و مباين سبب خفاى حقيقت شى و حجاب مدرك از ادراك آنست 
  ]\r\nالملاصق و المباين يخفيان لتوقيفهما الادراك عند هما لانهما اقرب الى المدرك .\r\nترجمه : ساتر ملاصق و مبائن به علت توقيف كردنشان ادراك را در نزد خودشان ، شى را يعنى حقيقت را مى پوشانند زيرا كه به مدرك نزديك ترند .\r\nبيان : ملاصق و مبائن صفت ستراند كه در فص قبل عنوان شده بود لتوقيفهما تعليل يخفيان است و لانهما تعليل توقيف . و مدرك بصيغت اسم فاعل است . و ظاهر است كه ساتر خواه ملاصق و خواه مبائن به مدرك نزديك تر از مدرك اند . پس ادراك بايد از آن دو بگذرند و سپس به مدرك بصيغت اسم مفعول كه آن شى و حقيقت مفروض است برسد . لذا ساتر ملاصق و مبائن شى را مخفى مى گردانند .\r\nپس خلاصه بيان اين كه : به علت نزديك تر بودن ساتر ملاصق و مبائن به مدرك بالكسر ، ادراك را در نزد خود توقيف مى كنند و سبب خفاى مدرك بالفتح يعنى حقيقت شى مى گردند و حجاب وى مى شوند .\r\n\r\n","description":"","footnote":"","page_name":" 470 ","page_number":470},
  {"content":"\r\n\r\n\r\nفص 65 [ در اين كه موضوع پنهان كننده حقيقت جلى است 
  ]\r\nالموضوع يخفى الحقيقة الجلية لما يتبع انفعالاته من اللواحق الغريبة كالنطفة تكت‌سى الصورة الانسانية فاذا كانت كثيرة معتدلة كان الشخص عظيم الجثة حسن الصورة . و ان كانت يابسة قليلة كان بالضد . و كذلك تتبع طباعها المختلفة احوال غريبة مختلفة .\r\nترجمه : موضوع به لواحق غريبى كه تابع انفعالات آن است حقيقت جلى را پنهان مىكند . چون نطفه كه صورت انسانيه را مى پوشد پس اگر پر مايه و معتدل باشد شخص درشت اندام و نيكو روى شود و اگر اندك و خشك مزاج بود شخص متكون از آن بضد اول شود .\r\nبيان : فص در اين است كه موضوع پنهان كننده حقيقت جلى است ، و حق تعالى از داشتن موضوع مبرا است نتيجه اين كه فهو صراح فهو ظاهر . اين فص دنباله مطلب فص پيش از آن است كه فارابى در تفسير گفتارش در فص يازدهم « : فلا لبس له فهو صراح فهو ظاهر » آورده است . و در فص دهم نيز سخن از موضوع به ميان آمده بود .\r\nضمير كان بالضد راجع به شخص است يعنى شخص متكون از نطفه . و در بعضى از نسخ مترجم فصوص عبارت بدين صورت نقل شده است « : و ان كانت يا بسة قليلة كان الشخص المتكون منها بالضد » و لكن اين عبارت تلفيق از عبارت شرح شنب غازانى و عبارت فصوص است كه متن و شرح با هم آميخته شد و يك عبارت پنداشته شد ، و عبارت صحيح همانست كه صواب ديديم و اختيار كرديم .\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nچون در فص سابق يكى از اسباب پنهان بودن چيزى را موضوع و عوارض آن گفته بود اكنون در توضيح اين مطلب فرموده است موضوع بر اثر لواحق غريبه كه بر آن عارض مىشود حقيقت چيزى را كه پابند آن شده است پنهان مىكند .\r\nمراد از موضوع در اين عبارت ، موضوع مادى است كه بر هيولاى ثانى نيز اطلاق مىشود . زيرا ماده است كه قابل و از اين انفعالات احوال گوناگون نيز طارى بر ماده مىشود و حقيقتى را كه پاى بند ماده است به احوال مختلف نشان ميدهد و بصورتهاى رنگارنگ در مياورد به مثل صورت انسانى يك حقيقت است و اين حقيقت واحد كه گرفتار ماده شده است كه موضوع آن است چون نطفه كه لباس صورت انسانى را پوشيد و در بر كرد باختلاف زياد و كم بودن نطفه ، و اعتدال و عدم اعتدال آن ، و انفعالات آن از اوضاع و احوال اما كن و فصول و اغذيه ، و حالات پدر و مادر ، و تأثيرات اجرام علوى ، و هزاران عوامل ديگر كه در كارخانه عظيم جهان در كارند چنان بصورتهاى گوناگون انسانى در آيد كه دربادى نظر گمان رود كه يك فرد آفاق اعتدالى و يك فرد متوغل در عروض شمالى دو فرد از دو نوع مختلفند .\r\nچون موضوع اعنى ماده پوشاننده و پنهان كننده حقيقت است ، پس اگر حقيقتى قائم بالذات و مجرد از موضوع باشد آن حقيقت را كثرت عددى نبود چه كثرت آحاد يك نوع از ناحيه ماده پديد ميايد و صورت نوعيه چيزى كه مادى نباشد منحصر در شخص واحد است .\r\nو چون وجود را موضوع نبود و حق تعالى منزه از ماده ولواحق غريبه آن است و خود هستى هر موجود و بيان هر كمال است فلالبس له فهو صراح فهو ظاهر .\r\nاين يك نحوه اقامه برهان است در فلسفه بر صراح و ظاهر بودن حق جل و على كه فارابى رضوان الله تعالى عليه در اين مقام بدان متعرض شده است .\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nآرى به نظر حكيم و عارف حق صراح و ظاهر است كه آن از براهين عقلى به علم اليقين مىداند كه حق سبحانه را پوشيدگى نيست و اين از تجليات فوق عقل به عين اليقين و حق اليقين مى يابد كه آن رشگ ماه و آفتاب بى پرده آمد در حجاب يا خفيا من فرط الظهور يا من احتجب بشعاع نوره عن نواظر خلقه ( ص 76 مهج سيد طاوس عن النبى صلى الله عليه و آله و سلم ) .\r\nفارابى در اين كتاب فصوص كه آن را بمشراب اشراق و عرفان و افلاطونيان جديد ، بلكه به مبناى عرفانى اصيل اسلامى كه تفسير انفسى قرآن كريم است تاليف كرده است ، اين نكته عليا را كه نور بصر و بصيرت حكيم و عارف است ، هم از نظر منطق و برهان و هم از مشرب اشراق و عرفان بيان كرده است . ولى در اين مقام مطلبى است كه آن را بازگو مى كنيم ، و آن اينكه در كتاب ارزشمند نامدارش مدينه فاضله در اينكه ماده حجاب و ساتر است و ماده مانع صورت ماديه از عقل و عاقل و معقول بالفعل بودنش است كه همان علم و عالم و معلوم بالفعل بودنش است كه در نتيجه اول تعالى بلكه هر موجود مجرد قائم به خودش عقل و عاقل و معقول اعنى علم و عالم و معلوم است گويد : ( ص 9 طبع مصر 1324 ه ) .\r\nو لانه يعنى الاول تعالى ليس بمادة و لامادة له بوجه من الوجوه فانه بجوهر عقل بالفعل لان المانع للصورة من أن تكون عقلا و أن تعقل بالفعل هو المادة التى فيها يوجد الشى فمتى كان الشى فى وجوده غير محتاج الى م‌ادة كان ذلك الشى بجوهره عقلا بالفعل و تلك حال الاول يعنى الاول تعالى فهو اذن عقل بالفعل .\r\nو هو ايضا معقول بجوهره فان المانع ايضا للشى من أن يكون بالفعل معقولا هو المادة و هو معقول من جهة ما هو عقل لان الذى هويته عقل ليس يحتاج فى ان يكون معقولا الى ذات أخرى خارجة عنه تعقله بل هو بنفسه يعقل ذاته فيصير بما يعقل من ذاته عاقلا و عقلا بالفعل و بأن ذاته تعقله معقولا لابالفعل .\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nو كذلك لايحتاج فى أن يكون عقلا بالفعل و عاقلا بالفعل الى ذات يعقلها و يستفيدها من خارج بل يكون عقلا و عاقلا بان يعقل ذاته فان الذات التى تعقل هى التى تعقل فهو عقل من جهة ما هو معقول فانه عقل و انه معقول و انه عاقل هى كلها ذات واحدة و جوهر واحد غير منقسم .\r\nو كذلك الحال فى انه عالم فانه ليس يحتاج فى أن يعلم الى ذات أخرى يستفيد بعلمها الفضيلة خارجة عن ذاته ولا فى ان يكون معلوما الى ذات أخرى تعلمه بل هو مكتف بجوهره فى أن يعلم و يعلم و ليس علمه بذاته شيئا سوى جوهره فانه يعلم و انه معلوم و انه علم فهو ذات واحدة و جوهر واحد . انتهى ملخصا\r\nاين چند جمله از جناب فارابى بود كه در عقل و عاقل و معقول بودن و علم و عالم و معلوم بودن كه همان ادراك و مدرك و مدرك بودن حقيقت قائم بنفسه مجرد از ماده و غواشى و عوارض و لواحق آن بيان كرده است و چنان كه اشارت كرده ايم غرض اين است كه چون صورتى اعنى حقيقتى پابند بموضوع كه ماده است شده است ماده و لواحق آن ساتر و حجاب آن حقيقت است به اين معنى كه او را از عقل و عاقل و معق‌ول بودن مانع است و ديگرى كه خواهد او را تعقل كند بايد از ماده تقشير و تجريدش كند چنان كه مشاء گويند و يا بخلاقيت نفس ناطقه كه مانند آنها در صقع نفس آفريده شود چنان كه صدر المتالهين گويد به بيانى كه تفصيل آن در كتاب دروس اتحاد عاقل بمعقول ، و در مبحث وجود ذهنى اسفار و در تعليقات آن جناب بر مبحث علم شفاء و بخصوص در مرحله دهم اسفار كه در عقل و معقول است معنون است .\r\nو چون اول تعالى را موضوع نيست پس حجاب مادى براى او نخواهد بود و عقل و عاقل و معقول است . و اينكه معقول ما نميشود از ضعف و قصور ما و شدت كمال و غايت عظمت و نهايت قوت وجودى او است چنان كه فارابى همين معنى را باز در اوائل مدينه فاضله آورده\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nاست كه : ( ص 13 طبع مذكور ) .\r\nكل ما كان وجوده اتم فانه اذا علم و عقل كان ما يعقل عنه و يعلم منه أتم اذكان المعقول منه فى نفوسنا مطابقا لما هو موجود منه فعلى حسب وجوده الخارج عن نفوسنا يكون معقوله فى نفوسنا مطابقالوجوده و ان كان ناقص الوجود كان معقوله فى نفوسنا معقولا انقص فان الحركة و الزمان و اللانهاية و العدم و اشباههما من الموجودات فالمعقول من كل واحد منها فى نفوسنا معقول ناقص اذكانت هى فى انفسها موجودات ناقصة الوجود . و العدد و المثلث و المربع و أشباهها فمعقولاتها فى انفسنا اكمل لانها هى فى انفسها اكمل وجود .\r\nفلذلك كان يجب فى الاول اى الاول تعالى اذهو فى الغاية من كمال الوجود أن يكون المعقول منه فى نفوسن‌ا على نهاية الكمال ايضا و نحن نجد الامر على غير ذلك فينبغى ان نعلم انه من جهته غير معتاص الادراك اذكان فى نهاية الكمال و لكن لضعف عقولنا نحن و لملابستها المادة و العدم يعتاص ادراكه و يعصر علينا تصوره و نضعف من ان نعقله على ما هو عليه وجوده فان فرط كماله يبهر نافلانقوى على تصوره على التمام كما ان الضوء هو اول المبصرات و اكملها و اظهرها به يصير سائر المبصرات مبصرة و هو السبب فى ان صارت الالوان مبصرة و يحب فيها ان يكون كل ما كان اتم و اكبر كان ادراك البصرله اتم و نحن نرى الامر على خلاف ذلك فانه كلما كان اكبر كان ابصر ناله اضعف ليس لاجل خفائه و نقصه بل هو فى نفسه على غاية ما يكون من الظهور و الاستنارة و لكن كماله بما هو نور يبهر الابصار فتحار الابصار عنه كذلك قياس السبب الاول و العقل الاول و الحق الاول و عقولنا نحن ليس نقص معقوله عندنا لنقصانه فى نفسه ولاعسرادراكنا له لعسره هو فى وجوده لكن لضعف قوى عقولنا نحن عسر تصوره فتكون المعقولات التى هى فى انفسنا ناقصة و تصور نا لها ضعيف الى أن قال :\r\nو يجب اذكنا نحن ملتبسين بالمادة كانت هى السبب فى أن صارت\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nجواهرنا جواهر يبعد عن الجواهر الاول اذ كلما قربت جواهرنا منه كان تصور ناله أتم وايقن و أصدق و ذلك انا كلما كان اقرب الى مفارقة المادة كان تصور ناله اتم و انما نصير اقرب اليه بأن يصير عقلا بالفعل و اذا فارقنا المادة على التمام يصير المعقول منه فى اذهاننا اكمل مايكون .\r\nپس خلاصه فرموده فارابى اين شد كه چون اول تعالى مبرى و منزه از ماده است و عقل و عاقل و معقول و علم و عالم و معلوم است و چون مجرد در غايت كمال است عقول ما از جهت التباس بماده و عدم يعنى ارتباط به بدن و داشتن حد عاجز از ادراك آن مجرد در غايت كمال است عقول ما از جهت التباس بماده و عدم يعنى ارتباط به بدن و داشتن حد عاجز از ادراك آن مجرد در غايت كمال است و چون از ماده بدن به كلى بدر شدند ادراكشان كامل ميگردد و آن معقول اكمل مايكون خواهد شد .\r\nو به همين منوال شيخ ابن سينا در كتب و رسائلش سخن رانده است مثلا در تعليقات گويد : وجود البارى وجود معقول اى وجود مجرد و كل موجود مجرد فانه يعقل ذاته ( ص 60 ) .\r\nولى در اين مقام به نظر بلند اهل عرفان سخنى پيش ميايد و آن اينكه مبناى توحيد عرفانى وحدت شخصيه وجود است كه بتعبير قرآن مجيد صمد است و بتعبير حكمت متعاليه بسيط الحقيقة كل الاشياء است ، عارف كه وجود را واحد شخصى ميداند و تشكيك را به لحاظ عظم و صغر مظاهر و مجالى بلكه به لحاظ تطورات حقيقت واحد وجود در شئون كثرات اعتبارى ميداند نه چنان كه حكيم مشاء گويد كه وجودات حقائق متبائنه مشككه اند و نه چنان كه حكيم اشراق كه وجودات حقيقت واحد ذات مراتب اند . و نه چنان كه برخى ديگر گويند كه وجود در واجب اصيل است و ماهيات در ماسواى او كه ماهيات مجعول اند و وجودات آنها اعتبارى . و نه چنان كه نيز برخى ديگر گويند كه واجب تعالى هم ماهيت است منتهى ماهيتى مجهول الكنه .\r\nخلاصه اينكه فارابى كه اول الاوائل را منزه و مجرد از ماده ميداند در عين حال كه تنزيه كرده است به تشبيه افتاد زيرا اول تعالى\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nرا ش‌بيه عقول مجرد از ماده دانست و حال اينكه هو فى السماء إله و فى الارض الهى و در توحيد ذاتى مبرهن شد كه دو هستى نيست و در افتقار ممكنات بواجب تعالى مدلل شد كه همه يك خدا دارند و به يك حقيقت قائم اند و كثرات روابط محضند و فقر آنها فقر نورى است . و اگر كسى كثرت را به نظرى بلند اعتبارى گفته است و اسناد وجود را بدانها مجازى دانست گزاف نگفته است بنابراين در توحيد ذات بايد سلطان هستى را در همه مقامات و شئونات ديد ، و معيت قيوميه او را در مجرد و مادى مشاهده كرد بلكه اسم گذاريهاى اينچنين و آنچنان در واقع چنين است كه ان هى  إِلَّا أَسْماءً سَمَّيْتُمُوها أَنْتُمْ وَ آباؤُكُمْ  ( نجم 24 ) .\r\n در آدر وادى ايمن كه ناگاه \r\n درختى گويدت انى انا الله \r\nاين مطلب كه بدان اشارت كرده ايم اعنى وحدت شخصيت وجود در نظر عارف اساس و مبناى مسائل عرفانى است و يكى از موارد اختلاف علمى بسيار مهم در نظر عارف و حكيم است . عارف گويد كه فلسفى بدليل از مقصود دور تر مىشود و وى نه در ظاهر وحدت حق را ديد و نه در باطن . حافظ عليه الرحمه گويد :\r\n عاقلان نقطه پرگار وجودند ولى \r\n عشق داند كه در اين دايره سرگردانند \r\n وصف رخساره خورشيد زخفاش مپرس \r\n كه در اين آينه صاحبنظران حيرانند \r\nو عارف شبسترى در گلشن راز گويد :\r\n ندارد ممكن از واجب نمونه \r\n چگونه داندش آخر چگونه \r\n\r\n","description":"","footnote":"","page_name":" 477 ","page_number":477},
  {"content":"\r\n\r\n زهى نادان كه او خورشيد تابان \r\n بنور شمع جويد در بيابان \r\n اگر خورشيد در يكحال بودى \r\n شعاع او بيك منوال بودى \r\n ندانستى كسى كاين پرتو او است \r\n نبودى هيچ فرق از مغز تا پوست \r\n جهان جمله فروغ نور حق دان \r\n حق اندر وى ز پيدايى است پنهان \r\n چو نور حق ندارد نقل و تحويل \r\n نيايد اندر و تغيير و تبديل \r\n تو پندارى جهان خود هست دائم \r\n بذات خويشتن پيوسته قائم \r\n كسى كو عقل دور انديش دارد \r\n بسى سر گشتگى در پيش دارد \r\n زدور انديشى عقل فضولى \r\n يكى شد فلسفى ديگر حلولى \r\n خرد را نيست تاب نور آنروى \r\n برو از بهر او چشم دگر جوى \r\n دو چشم فلسفى چون بود احول \r\n زوحدت ديدن حق شد معطل \r\n زنابينائى آمد رأى تشبيه \r\n زيكچشمى است ادراكات تنزيه \r\nعارف لاهيجى در شرح بيت اخير گويد « : احول آن را مى گويند كه يك چيز را دو بيند چون حكيم فلسفى وجود ممكن را غير واجب اعتقاد كرده و يك حقيقت را دو تصور نموده است و ندانسته است كه نور وجود كه براعيان ممكنه تافته همان نور وجود واجب است و غير يك\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nوجود مطلق موجودى ديگر نيست لاجرم وحدت حقيقى حق را نديده و از ذوق شهود توحيد محروم گشته است .\r\nو دو چشم فلسفى را احول گفتن اشاره بدانست كه در ظاهر و باطن وحدت حق نديد بلكه در هر دو جانب شريك اثبات كرده چه در باطن اثبات مجردات كرده و در وجود و صفات سلبى قائل بغيريت و شركت شده و در ظاهر ماديات و جسمانيات اثبات نموده و در وجود غير و شريك دانسته است و ادراك نكرده كه يك ذات و يك حقيقت است كه به حكم تجلى اسم الظاهر در جميع مظاهر ظهور كرده بنقش همه بر آمده و در دار وجود غير او ديارى نيست . مشبهه طايفه اى اند كه قائل بر آن شده اند كه حق مانند جسمى است و به جهت فوق است و مماس عرش است و بعضى گفته اند كه محاذى عرش است و نه مماس و تنزيه ذاتى حق ندانسته اند و منحصر در تشبيه داشته اند و منشأ آراى اين جماعت نابينايى است چه از تنزيه غافلند و ميگويند كه حق در ذات يا در صفات يا در هر دو مانند اجسام است و ذات و صفات اشيا غير ذات و صفات حق است پس مطلقا در ذات و صفات تشبيهى و تنزيهى توحيد حق نديده اند .\r\nو تنزيه تقديس ذات حق است از صفات نقص يا از صفات ممكنات مطلقا . و منزه را يك چشم خوانده زيرا كه ذات حق بصفت تنزيه دانسته اند و اما از حيثيت ظهور در مظاهر نديده و ندانسته است و منزه تنها و مشبه تنها بحقيقت از معرفة الله قاصر است و آنكه ميان تشبيه و تنزيه جمع كند و گويد كه حق از جميع تعينات بحقيقت واحده كه ذات معراف از صفت است منزه است چه در آن مرتبه غيريت و اثنينيت ملحوظ نيست و حق مشتبه بجميع تعينات است از آنرو كه او است كه ظاهر به صورت هر شى شده و تجلى بنفس هر تعينى كرده است آنكس است كه عارف بالله و بهر دو چشم بينا است » .\r\nشيخ اكبر در اول فص الياسى فصوص گويد : ان العقل اذا تجرد لنفسه من حيث أخذه العلوم عن نظره كانت معرفته بالله على التنزيه\r\n\r\n","description":"","footnote":"","page_name":" 479 ","page_number":479},
  {"content":"\r\n\r\n( لذلك قال الملائكة و نحن نسبح بحمدك و نقدس لك . شرح علامه قيصرى ) و اذا اعطاه الله المعرفة بالتجلى كملت معرفته بالله فنزه فى موضع و شبه فى موضع ( اى نزه فى موضع التنزيه تنزيها حقانيا و شبه فى موضع التشبيه تشبيها عيانيا فيكون تنزيهه تنزيه الحق و تشبيه تشبيه الحق ) و رأى سريان الحق الصور الطبيعية و العنصرية فما بقيت له صورة الاويرى عين الحق عينها و هذه المعرفة التامة التى جائت بها الشرايع المنزلة من عند الله ( ص 414 ) .\r\nاين سخن شيخ اكبر و ديگر اهل عرفان كه گويند همه شرايع منزله از جانب حق تعالى توحيد به اين معنى آورده اند بسيار بلند است و در آن دقت بسزا بايد كرد كه مى گويند عقل چون خود مجرد است خدا را مثل خود داند .\r\nشبيه حديث امام ابوجعفر محمد بن على الباقر عليه السلام است كه فرمود : كل ما ميز تموه بأوهامكم فى ادق معانيه مخلوق مصنوع مثلكم مردود اليكم و لعل النمل الصغار تتوهم أن لله تعالى زبانيتين فان ذلك كمالها ، و تتوهم أن عدمهما نقصان لمن لايتصف بهما ، و هكذا حال العقلاء فيما يصفون الله تعالى ( ضمن شرح حديث دوم اربعين شيخ بهائى ) .\r\nبسيار حكيم فلسفى را مى شناسيم كه علاوه بر اين كه از مبانى فلسفه آرامش خاطر نيافتند ، بدغدغه و اضطراب افتادند ، تا اين كه سر انجام سر ب‌ه آستانه عرفان فرود آوردند و آرام شدند . شيخ فريد الدين در آخر منطق الطير فرمايد :\r\n من زفان و نطق مرغان سربسر \r\n با تو گفتم فهم كن اى بى خبر \r\n در ميان عاشقان مرغان درند \r\n كز قفص پيش از اجل بر مى پرند \r\n\r\n","description":"","footnote":"","page_name":" 480 ","page_number":480},
  {"content":"\r\n\r\n جمله را شرح و بيانى ديگر است \r\n زانكه مرغانرا ز فانى ديگر است \r\n پيش سيمرغ آن كسى اكسير ساخت \r\n كو ز فان اين همه مرغان شناخت \r\n كى شناسى دولت روحانيان \r\n در ميان حكمت يونانيان \r\n تا از آن حكمت نگردى فرد تو \r\n كى شوى در حكمت دين مرد تو \r\n هرك نام آن برد در راه عشق \r\n نيست در ديوان دين آگاه عشق \r\n كاف كفر اينجا به حق المعرفة \r\n دوستر دارم ز فاى فلسفه \r\n زانك اگر پرده شود از كفر باز \r\n تو توانى كرد از كفر احتراز \r\n ليك آن علم لزج چون ره زند \r\n بيشتر بر مردم آگه زند \r\n حكمت يثرب بسست اى مرد دين \r\n خاك بر يونان فشان در درد دين \r\nو از اين گونه بيانات اهل عرفان كه قائل بوحدت شخصيت وجودند و مبانى مسائل عرفانى را فوق عقل ميدانند در اينكه عقل از طريق نظر و استدلال به مقصود نمى رسد و چون خود منزه از ماده است مدركات او نيز مجرد است و لذا در خداوند به تنزيه قائل است و معرفة تامه بالله فوق عقل است سخن بسيار دارند .\r\nباز شيخ مذكور در فص آدمى گويد ( ص 69 شرح قيصرى ط 1 ) و هذا لايعرفه عقل بطريق نظر فكرى بل هذا الفن من الادراك لايكون الا عن كشف الهى الخ .\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nو علامه قيصرى در شرح گويد : اى هذا الامر المذكور و تحقيقه على ما هو عليه طور وراء طور العقل اى النظرى فان ادراكه يحتاج الى نور ربانى يرفع الحجب عن عين القلب و يحد بصره فيراه القلب بذلك النور بل يكشف جمع الحقائق الكونية والالهية . و أما العقل بطريق النظرى الفكرى و ترتيب المقدمات والاشكال القياسية فلايمكن ان يعرف من هذه الحقائق شيئا لانها لاتفيد الا اثبات الامور الخارجية عنها اللازمة اياها لزوما غيربين والاقوال الشارحة لابدوان يكون اجزاؤها معلومة قبلها ان كان المحدود مركبا والكلام فيها كالكلام فى الاول و ان كان بسيط لاجزء له فى العقل و لا فى الخارج فلايمكن تعريفه الا باللوازم البينة فالحقائق على حالها مجهولة فمتى توجه العقل النظرى الى معرفتها نظر من غير تطهير المحل من الريون الحاجبة اياها عن ادراكها كما هى يقع فى تيه الحيرة و بيداء الظلمة و يخبط خبط عشواء . و اكثر من اخذت الفطانة بيده و ادرك المعقولات من وراء الحجاب لغاية الذكاء و قوة الفطنة من الحكماء زعم انه ادراكها على ماهى عليه و لما تنب‌ه فى آخر أمره اعترف بالعجز والقصور الخ .\r\nسخن علامه قيصرى در اين مقام كه حقائق از نظر استدلال و فكر به حال خود همچنان مجهولند بسيار قابل توجه است كه اگر بطريق نظر ، بمركبات از راه پى بردن با جزاء آنها آخر الامر بتوان پى برد به امور بسيط كه خود اجزاء مركبات هم بايد بدانها منتهى شوند چگونه ميتوان دست يافت . در اينجا اگر گويى از راه لوازم بين آنها بدانها راه مى يابيم باز خود آن حقائق آنچنان كه بايد معلوم نشد چه اينكه لوازم معرفت حقيقت ذات آنها نيست بلكه حكاياتى و نمودارهايى از آنها است پس چون هر مركبى بايد به بسيط منتهى شود و مركب آنگاه شناخته مىشود كه اجزاى وى اعم از جنس و فصل و ماده و صورت شناخته شود و بسيط اجزا ندارد و لوازم آنها هم معرف آنها بكنه نتواند بود پس واقع و حقيقت هيچ مركبى و بسيطى از طريق نظر و فكر معلوم نخواهد شد .\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nفيض در رساله گلزار قدس ( ص 12 ) فرمايد : عقلى را كه اين قوم نكوهش مينمايد عقل اهل دنيا است نه عقل اهل آخرت چه عقل كامل اخروى آنست كه احوال معاش و معاد به آن منظم گردد . اهل دنيا آن مقدار از عقل ميدارند كه كار دنياى خود را به آن ميسازند و بامور آخر نمى پردازند و اهل آخرت امر عقباى خود را هم ميدانند بكمال عقلى كه دارند و به كار دنيا نمى پردازند مگر به قدر ضرورت كه ضرورت كه به كار آخرت آيد و اين عقل كامل بزرگتر نعمتى است كه حق تعالى باهلش ارزانى داشته و بناى همه كمالات برين است و عقل اهل دنيا فى الحقيقه عقل نيست چنان كه در حديث وارد شده تلك النكراء تلك الشيطنة و هى شبيهة بالعقل و ليست به\r\n عقل جزئى عقل را بدنام كرد \r\n كام دنيا مرد را ناكام كرد \r\nاين سخن فيض اگر چه در حد خود صحيح است و چه بسا كه گويندگان بزرگ در نظم و نثر در مقام پند و اندرز ، عقلى را كه به دنيا ميكشاند و در حقيقت شبيه به عقل است بلكه شيطنت و نكراء است نكوهش كرده اند ، ولى چنان كه متعرض شديم اين نقاش و نزاع ميان طائفه نامبرده به اين مطلب سطحى پيش پا افتاده نيست سخن در اين است كه عارف مى گويد عقل نظرى بطريق اعمال قوانين و مسائل منطقى و فلسفى و از قائل نبودن به وحدت شخصيه وجود و به چشم عقل حق را فقط مجرد از ماده دانستن و در عين حال تنزيه به تشبيه افتادن دور از واقع است لذا گاهى او را به احولى و گاهى به واحد العينى بودن نسبت ميدهد . اگر كسى نامه هائى را كه در ميان جناب عارف شامخ مرحوم آقا سيد احمد كربلائى و جناب حكيم راسخ مرحوم آقا محمد حسين كمپانى قدس سر هما الشريف كه هر دو از افاخم و اعاظم علماى عصر اخير بودند در بيان گفتار شيخ فريد الدين عطار :\r\n\r\n","description":"","footnote":"","page_name":" 483 ","page_number":483},
  {"content":"\r\n\r\n دائما او پادشاه مطلق است \r\n در مقام عز خود مستغرق است \r\n او ز سر نايد ز خود آنجا كه او است \r\n كى رسد دست خرد آنجا كه اوست \r\nرد و بدل شد بنگرد مى بيند كه محور بيان مرحوم آقا سيد احمد وحدت شخصيه وجود است و مدار فكر مرحوم كمپانى بر تشكيك وجود بمبناى حقيقت واحده ذات مراتب كه صاحب اسفار بر آنست ، نه چنان كه حكيم مشائى گويد كه : تشكيك در وجود به مبناى حقائق متنابئه بدان طريق كه خواجه در شرح فصل 17 نمط چهارم اشارات شيخ تقرير كرده است . و اين كمترين در رساله وحدت از ديدگاه عارف و حكيم تحرير كرده است ( ص 52 و 53 ط 1 ) .\r\nسعدى در گفتارش به همين نقاش نظر دارد كه گفته است :\r\n دگر از عقل حكايت به عاشقان منويس \r\n كه حكم عقل به ديوان عشق ممضى نيست \r\nو نيز شيخ شبسترى در گلشن راز :\r\n هر آنكس را كه ايزد راه ننمود \r\n زاستعمال منطق هيچ نگشود \r\nعارف متأله سيد حيدر آملى در جامع الاسرار در فرق بين دو نحوه علم كه يكى كسبى يعنى نظرى است كه طريق تحصيل حكيم فلسفى است ، و ديگرى علم ارثى الهى حقيقى كه طريق عارف است ، بحثى وزين و شريف از صفحه 472 تا 526 عنوان كرده است كه در توضيح و تبيين مقصود بسيار نافع است . از نقل و فحص و بحث در آن از جهت خوف اطناب و اطاله خوددارى كرده ايم .\r\nدر اين مبحث جمعى از اكابر فلاسفه را نام مى برد كه سر انجام\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nسر به آستانه بيت معمور و سقف مرفوع عرفان نهاده اند تا آرامش يافته اند . و كلمات هر يك را از كتب و رسائلشان در اثبات مقصود شاهد آورده است از آن جمله اند :\r\nشيخ رئيس ابن سينا ، فخر رازى ، خواجه نصيرالدين طوسى ، غزالى ، افضل الدين خونجى ، نصيرالدين كاشى ، افضل الدين كاشى ، صدرالحق تر كه اصفهانى ، كمال الدين ميثم بحرانى ، استادش على بن سليمان بحرانى ، صائن الدين ابن تركه و عبدالرزاق قاسانى .\r\nاين فقير الى الله تعالى گويد : اگر چه هيچ دانشى به پايه بزرگى و ارزشمندى علم عرفان نيست ، و آن كس كه عرفان ندارد نه دنيا را دارد و نه آخرت را ، و لكن چنان كه عارف به فيلسوف مى گويد حق تعالى را بايد با هر دو ديده نگريست كه نه تشبيه لازم آيد و نه تنزيه عين تشبيه ، همچنين حق اين است كه معارف و علوم را بايد با هر دو چشم عقل و عرفان نگريست . زيرا كه بشر نمى تواند از منطق و برهان بى نياز باشد مگر اوحدى از انسانها كه داراى نفس مكتفى و مؤيد بروح قدسى اند .\r\nكتاب احتجاج طبرسى و كتاب احتجاج بحار و ديگر جوامع روائى ، بلكه خود قرآن كريم بر مبناى پيشرفت عقل و هشدارى بشر به احتجاج است كه به سه قسم برهان و خطابه و جدال احسن تقسيم مى گردد . و چه بسا مطالب حقه كه در كتب و رسائل راسخان در فن فلسفه مى يابيم كه با متن صريح معارف صحف عرفانى موافق و معاضد يكديگرند . و حق اين است كه قرآن و برهان از يكديگر جدائى ندارند . و عارف اگر بخواهد يكى از مطالب فلسفى را رد كند بالاخره بايد با دليل رد كند و دليل خود فلسفه است و مبانى و قواعد آن علم ميزان است .\r\nملاى رومى در مثنوى گفته است :\r\n پاى استدلاليان چوبين بود \r\n پاى چوبين سخت بى تمكين بود \r\n\r\n","description":"","footnote":"","page_name":" 485 ","page_number":485},
  {"content":"\r\n\r\nميرداماد در جوابش گفته است :\r\n ايكه گفتى پاى چوبين شد دليل \r\n ورنه بودى فخر رازى بى بدليل \r\n فرق ناكرده ميان عقل و و هم \r\n طعنه بر برهان مزن اى كج بفهم \r\n زآهن تثبيت فياض مبين \r\n پاى استدلال كردم آهنين \r\n پاى برهان آهنين خواهى به راه \r\n از صراط المستقيم ما بخواه \r\n پاى استدلال خواهى آهنين \r\n نحن ثبتناه فى الافق المبين \r\n در كتاب ده قبس بين صبح و شام \r\n عالم انوار عقلى و السلام \r\nو عارف سيد محمد شيرازى در جواب مير گفته است :\r\n ايكه طعنه ميزنى بر مولوى \r\n ايكه محرومى ز فهم مثنوى \r\n مثنوى درياى نور جان بود \r\n نظم آن پر لؤلؤ و مرجان بود \r\n گر تو فهم مثنوى ميداشتى \r\n كى زبان طعنه ميافراشتى \r\n گر چه سستيهاى استدلال عقل \r\n مولوى در مثنوى كرده است نقل \r\n ليك مقصودش نبوده عقل كل \r\n زانكه او هاديست در كل سبل \r\n بلكه قصدش عقل جز وى فلسفى است \r\n زانكه او بى نور روى يوسفى است \r\n\r\n","description":"","footnote":"","page_name":" 486 ","page_number":486},
  {"content":"\r\n\r\n عقل جز وى چون مشوب از وهمها است \r\n زان سبب مذموم نزد اوليا است \r\nو مرادش از استدلاليان فيلسوفانند كه ميخواهند با پاى چوبين يعنى با استدلال به مقصود برسند و حال اينكه پاى چوبين سخت بى تمكين است . در اين بيت به شكل اول نتيجه مى گيرد كه پاى استدلاليان سخت بى تمكين است و حال اينكه از راه دليل و استدلال پيش آمده است بنابر گفته خودش پاى استدلال سخت بى تمكين است .\r\nتنكابنى در قصص العلماء در شرح حال ملاخليل قزوينى گويد كه : وى در دو مسئله بر خطا رفته يكى اينكه ترجيح بلامرجح جايز است و ديگر اينكه شكل اول نتيجه نميدهد زيرا كه مستلزم دور است زيرا كه نتيجه موقوف بر كبرى است و كبرى نيز موقوف بر نتيجه و دور باطل است پس شكل اول باطل است پس استدلال به شكل اول در هر مقامى باطل است .\r\nچون ملاخليل اين دو مسئله را اختيار نمود اشتهار در امصار يافت و چون بسمع علماء اصفهان رسيد مانند آقا حسين و اضراب و اتراب او نهايت در مقام تخطئه و انكار بر آمدند چون انكار و تشنيع ايشان به گوش ملاخليل رسيد روانه اصفهان شد كه با ايشان در اين باب مجادله نمايد پس وارد مدرسه اى شد كه آقا حسين در آنجا تدريس مى كرد و آقا حسين در اندرون خانه بود ملاميرزا محمد حسن شيروانى در مدرسه بود و در ن‌زد آقا حسين درس ميخواند و اتفاق افتاد كه ملاخليل بحجره ملاميرزا وارد شد ملاميرزا از كيفيت احوال او استفسار نمود در جواب گفت من ملاخليل قزوينى ميباشم و شنيدم كه آقا حسين در اين دو مسئله معروفه بر من تشنيع و انكار نموده آمدم تا با او مناظره كنم .\r\nملاميرزا گفت شما بگوئيد كه چرا در شكل اول صغرى و كبرى مستلزم نتيجه نيستند ؟ ! ملاخليل گفت براى اينكه دور لازم مى آيد و\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nدور باطل است پس شكل اول باطل خواهد بود . ملاميرزا گفت همين دليل شما شكل اول است و مشتمل است بر صغرى و كبرى و نتيجه و تو صغرى و كبرى را مستلزم نتيجه نميدانى پس دليل تو بنابر مذهب تو فاسد است . پس ملاخليل صبر نكرد تا آقا حسين بيرون آيد بلافاصله برخاست و بر دراز گوش خود سوار شد و به قزوين مراجعت كرد .\r\nو در كتاب تراجم آورده اند كه : كتب ابو سعيد ابوالخير الى الشيخ ابى على ابن سينا : اياك ان تعتمد على مباحث المعقول فان اول البديهيات الشكل الاول و فيه دور لان ثبوت النتيجة يتوقف على كلية كبراه و لاتصير كبراه كلية حتى يكون الاكبر صادقا على الاصغر لان الاصغر من جملة افراد الاكبر .\r\nو أجاب الشيخ بأن كلية الكبرى موقوفة على اندراج الاصغر اجمالا و المقصود من النتيجة حصوله ( ثبوته خ ل ) تفصيلا .\r\nو خود تنكابنى هم در اثناى عبارت فوق گويد :\r\nو اين شبهه را شيخ ابو سعيد ابوالخ‌ير كرده و شيخ بشيخ ابوعلى ابن سينا فرستاده و نوشته كه شما استدلاليان بايد هر مطلبى را بيكى از اشكال اربعة تمام كنيد و تماميت ثلاثة موقوف بر تماميت شكل اول است چه آن سه شكل بايد به شكل اول تمام شوند و شكل اول مستلزم دور است چه نتيجه موقوف است بر اندراج اصغر تحت اكبر بتقديريكه متقدم شد و هر دليلى تا به شكل اول در نيايد تمام نخواهد بود چنان كه شما را اين گمانست و شكل اول بديهى الانتايج است چنان كه شما ميگوييد با اينكه مستلزم دور است و دور باطل است .\r\nچون اين شبهه بشيخ رسيد در جواب نوشت كه دور باجمال و تفصيل مندفع است چه جهت دور مختلف است زيرا كه كبرى موقوف است بر نتيجه اجمالا و نتيجه موقوف است بر كبرى مفصلا .\r\nدر درس صد و هجدهم و درس صد و نوزدهم دروس معرفت نفس در پيرامون اين موضوع ، مطالبى تحرير نموده ايم ، اگر خواهى\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nرجوع كن .\r\nجناب قاضى نورالله شهيد نور الله تعالى مرقده در اول مجلس ششم كتاب مجالس المؤمنين فرمايد ( ص 255 چاپ سنگى رحلى ) : تحصيل يقين بمطالب حقيقيه كه حكمت عبارت از آنست يا به نظر و استدلال حاصل مىشود چنان كه طريقه اهل نظر است و ايشانرا علماء و حكماء ميخوانند .\r\nيا بطريق تصفيه واستكمال چنان كه شيوه اهل فقر است و ايشانرا عرفاء و اولياء مى نامند . و اگر چه هر دو طايفه بحقيقت حكماءاند ليكن طائفه ثانيه چون بمحض موهبت ربانى فائز بدرجه كمال شده اند و از مكتبخانه و علمناه من لدنا علما سبق گرفته اند و در طريق ايشان اشواك شكوك و غوائل أوهام كمتر است اشرف و اعلى باشند و بوارثت انبياء كه صفوت خلائقند اقرب و اولى خواهند بود و هر دو طريق در نهايت وصول سربهم باز مياورد واليه يرجع الامر كله .\r\nو ميان محققان هر دو طريق هيچ خلاف نيست چنان كه منقول است كه شيخ ابو سعيد ابوالخير را با قدوة الحكماء المتأخرين شيخ ابو على سينا قدس الله روحهما اتفاق صحبتى شد بعد از انقضاى آن يكى گفت آنچه او ميداند ما مى بينيم و ديگرى گفت آنچه او مى بيند ما ميدانيم .\r\nو هيچيك از حكماء انكار اينطريق ننموده بلكه اثبات آن كرده چنان كه ارسطا طاليس مى گويد : هذه الاقوال المتداولة كالسلم نحو المرتبه المطلوبة فمن اراد ان يحصلها فليحصل لنفسه فطرة أخرى .\r\nو افلاطون الهى فرمود : قد تحقق لى ألوف من المسائل ليس لى عليها برهان .\r\nو شيخ ابو على در مقامات العارفين گويد : فمن أحب ان يتعرفها فليتدرج الى ان يصير من اهل المشاهدة دون المشافهة و من الواصلين الى العين دون السامعين للاثر . اين بود آنچه كه از قاضى خواستيم نقل كنيم .\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nاين گفتار جناب قاضى نور الله بسيار شريف است و براستى ميان محققان هر دو طريق هيچ خلاف نيست و هر دو طريق در نهايت وصول سربهم باز مياورند و چنان كه گفته ام همانطور كه عارف در توحيد به فيلسوف تشنيع مىكند كه به يكچشمى و احولى قائل به تنزيه فقط شد و حال اينكه معرفة كامله آنست كه با دو ديدگان سالم به هر دو سوى نگريست در مشاهده به علوم و معارف نيز بايد گفت بهر دو جانب توجه بايد داشت چه برهان و چه عرفان كه منطق و استدلال چراغ راه عقل است و بشر به عقل نظرى بى نياز نميتواند باشد اگر چه مراتب علوم در فضيلت و شرف محفوظ است و الذين اوتوا العلم درجات .\r\nاين سليل نبوت كشاف حقائق ومبين دقائق لسان الله الناطق امام جعفر الصادق عليه السلام است بمفضل مى فرمايد ( توحيد مفضل ص 45 ج 2 بحار طبع كمپانى ) : و اعلم يا مفضل ان اسم هذا العالم بلسان اليونانية الجارى المعروف عندهم قوسموس و تفسيره الزينة و كذلك سمته الفلاسفة و من ادعى الحكمة ان كانوا يسمونه بهذا الاسم الا لمرأوا فيه من التقدير و النظام فلم يرضوا ان يسموه تقديرا و نظاما حتى سموه زينة ليخبروا انه مع ما هو عليه من الصواب والاتقان على غاية الحسن و البهاء اعجب .\r\nيا مفضل . . . و قد كان من القدماء طائفة انكروا العمد و التدبير فى الاشياء و زعموا أن كونها بالعرض و الاتفاق و كان مما احتجوا به هذه الاناث التى تلد غير مجرى العرف و العادة كالانسان يولد ناقصا أو زائدا اصبعا و يكون المولود مشوها مبدل الخلق فجعلوا هذا دليلا على أن كون الاشياء ليس بعمد و تقدير بل بالعرض كيف ما اتفق أن يكون و قد كان ارسطاطاليس رد عليهم فقال ان الذى يكون بالعرض و الاتفاق انما هو شى يأتى فى الفرط مرة مرة لاعراض تعرض للطبيعة فتريلها عن سبيلها و ليس بمنزلة الامور الطبيعية الجارية على شكل واحد جريا دائما متتابعا وانت يا مفضل ترى اصناف\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nالحيوان ان يجرى اكثر على ذلك على مثال و منهاج واحد كالانسان يولد وله يدان و رجلان و خمس اصابع كما عليه الجمهور من الناس فاما ما يولد على خلاف ذلك فانه لعلة تكون فى الرحم او فى المادة التى ينشأ منها الجنين كما يعرض فى الصناعات حين يتعمد الصانع الصواب فى صنعته فيعوق دون ذلك عائق فى الادات او فى الالة التى يعمل فيها الشى فقد يحدث مثل ذلك فى اولاد الحيوان للاسباب التى وصفنا فيأتى الولد زائدا او ناقصا او مشوها و يسلم اكثرها فيأتى سويا لاعلة فيه فكما ان الذى يحدث فى بعض الاعمال الاعراض لعلة فيه لاتوجب عليها جميعا الاهمال و عدم الصانع كذلك ما يحدث على بعض الافعال الطبيعية لعائق يدخل عليها لايوجب ان يكون جميعها بالعرض والاتفاق .\r\nترجمه آن را از عبارت جناب استاد علامه شعرانى قدس سره العزيز در شرح ايشان به تجريد خواجه نصيرالدين طوسى ( ص 149 و 150 ) تبرك مى جوئيم : امام صادق عليه السلام در توحيد مفضل فرمود اسم معروف و متداول اين جهان در زبان يونانى قوسموس است و معنى قوسموس زينت است و فيلسوفان و مدعيان حكمت آن را به همين نام مى خواندند چون در آن نظام و تدبير ديدند و اكتفا بدان نكردند كه تقدير و نظام نام نهند بلكه پاى فراتر گذاشته آن را زينت ناميدند تا مردم را آگاه كنند كه جهان با همه درستى و حكمت و استادانه كه خلق شده در غايت زيبائى و آراستگى نيز هست .\r\nگروهى از پيشينيان منكر قصد و تدبير شدند در مخلوقات ، و پنداشتند هر چيز بعرض و اتفاق پديد آمده است و از حجت ها كه آورده اند اين آفات و آسيب ها است كه بر خلاف متعارف و عادت پديد ميايد مانند انسان ناقص الخلقه يا آنكه انگشتى افزون دارد با خلقى زشت و سهمگين بر خلاف معتاد و دليل آن شمردند كه هستى اشياء بعمد و اندازه نيست بلكه بالعرض است هر چه پيش آيد .\r\nو ارسطاطاليس آنها را رد كرد و گويد آنكه بالعرض است يك بار\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nاست كه از دست طبيعت بيرون شده براى عوارضى كه طبيعت را عارض ميگردد و آن را از راه خود باز ميدارد و بمنزلت امور طبيعى نيست كه بر يك روش باشد و تو اى مفضل انواع حيوان را ديده اى كه بيشتر براى اين مثالند و صورت واحد دارد و انسان با دو دست و دو پا و پنج انگشت متولد مىشود مانند قاطبه ديگران و آنكه بر خلاف اين باشد براى آفتى است در رحم يا در ماده كه جنين از آن تكون يافته چنان كه در صناعات اتفاق مى افتد . قصد صنعتگر آن است كه درست بسازد اما در وسائل و آلات كار او نقصى پيش مى آيد و مانند اين در اولاد حيوان نيز اتفاق افتد براى اسبابى كه گفتيم و فرزند ناقص يا زائد و خارج از قاعده معتاد مى آورند اما بيشتر صحيح و بى آفت اند همچنانكه در اعمال صنعتگران اين گونه اتفاق دليل آن نيست كه صنعتگر نداشت و بى صاحب و مهمل بود همچنين عوارض افعال طبيعت موجب آن نيست كه همه را بالعرض و اتفاق گوئيم .\r\nجناب استاد قدس سره در اينمقام فرمود : زهى افتخار براى ارسطو كه نامش بتعظيم و مدح در كلام سليل نبوت برده شود و سزد كه بر اقران خود بدين فضل مباهات كند . گوئى حافظ از زبان حال او گفته است :\r\n من كه باشم كه بر آن خاطر عاطر گذرم \r\n لطف ها ميكنى اى خاك درت تاج سرم \r\nشجره علم است كه چنين درجات و سعادات بار مياورد .\r\nو نيز اين كمترين گويد شجره علم است كه چون امام به حق ناطق ، بار آورده است كه حق اهل حق را اداء مىكند و به علم و اهل آن احترام مى گذارد ، و ديگران را بدان تشويق و ترغيب مى فرمايد كه چون آن حجت خدا ارسطو را بر زبان مى آورد و به كلام وى ارج و قدر مىدهد و فكر وى را مى ستايد .\r\nچه بسيار نوشته هاى اصاغر و ادانى را مى بينيم كه به ساحت\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nبزرگان علم ، اسائه ادب روا مى دارند ، و به افرادى كه چون حجت خدا بدانها احترام مى گذارد ، جسارت مى كنند .\r\n بزرگش نخوانند اهل خرد \r\n كه نام بزرگان بزشتى برد \r\nبه طور خلاصه و فذلك‌ه گوييم : در شرح اين فص به اين مسأله مهم توحيدى كه وحدت شخصيه وجود در نظر عارف و تشكيك در وجود بمبنى فيلسوفان و عارف آشنا شديم و دانسته شد كه نزاع عمده در ميان اين دو فرقه از چه قرار است و گفته ايم اگر چه علم عرفان بالله عين و روح ديگر علوم است ولى بشر به استدلال و نظر ناگزير است و بدان نيازمند است به همين اندازه اكتفا مى كنيم .\r\nآنچه كه فارابى گفت « : و كذلك تتبع طباعها المختلفة احوال غريبة المختلفة » بدين احوال در فص شصت و سوم اشارتى كرده ايم و به يك قسم از پيش آمدن اختلاف احوال كه بحسب اختلاف آفاق پيش مى آيد بنقل كلام فارابى از كتاب بزرگ موسيقى وى اكتفا مى كنيم و فص را بدان خاتمه ميدهيم :\r\nو عرف اولا الاشياء الطبيعية ايما هى ؟ فالامور الطبيعية التى الموجودة للشى على مجرى طبيعته هى الموجودة لجميعه دائما أو فى اكثر ذلك الشى او فى اكثر الزمان ، و المسموعات الطبيعة للانسان هى التى بها يحصل كمال سمع الانسان اما دائما و لجميع الناس و اما لاكثر هم دائما و فى اكثر الزمان .\r\nوالقوى التى هى ذوات ادراكات اذا استكملت تبع كمالها الاخير لذة و اذا حصلت فيها مدركاتها على غير ما فى طبيعتها ان تحصل فيها تبع ذلك اذى و لذلك ينبغى ان تجعل اللذات الكائنة عنها سبارات لما هى كمالات للحس و ما يكون منها للناس دائما أو فى اكثر هم سبارات لما هى طبيعية للانسان فان اللذات الكائنة ربما كانت تابعة لكمالات ليست على المجرى الطبيعى للانسان و ذلك فى حواس من ليست حواسه على المجرى الطبيعى مثل ما يعرض للمرضى\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nمتى صارت قوتهم التى بها يحسون الطعام على غير المجرى الطبيعى فانهم يحسون الاشياء الحلوة مرة و كذلك متى كانت قوة سمع انسان ما من اول فطرته على غير ما هو طبيعى للانسان احس ما هو بالحقيقة غير مائم ملائما و ما هو ملائم غير ملائم و هذه انما يعرض فى الاقل .\r\nو من هيهنا يتبين انه ليس يكتفى الانسان بما يسبره هو وحده دون ان يكون له مع ذلك سبارات احساس غيره فلذلك صار لايتم شى من هذه دون ان توجد شهادات سائر الناس كما ذلك فى علم النجوم .\r\nو اما الناس الذين ينبغى ان يجعل ما يحسونه من الملائم و غير الملائم هو الطبيعى للانسان فهم الذين مساكنهم اما فى العرض ففيما بين عرض المساكن التى تزيد عروضها على خمس عشرة درجة الى عرض ما حوالى خمس و اربعين درجة و يتحرى منهم ( اى يختص من هؤلاء ) من كان تحيط به مملكة العرب من سنة الف و مائتين و ما فوق ذلك الى سنة اربعين من سن الاسكندر ( الاسكندر الاكبر المقدونى المقلب بذى القرنين من سنة 356 الى سنة 323 قبل الميلاد ) و مازاد ممن هو مائل الى المشرق و المغرب فى هذه الاقاليم و يجمع اليهم به مملكة الروم من الناس فان هؤلاء الامم هم الذين عيشهم و شربهم و اغذيتهم على المجرى الطبيعى .\r\nو اما من خرج عن مساكن هؤلاء الامم الى الجنوب مثل اجناس الزنوج و السودان ، و الى الشمال مثل كثير من اجناس ترك البرية من ناحية المشرق و كثير من اجناس الصقالبة من ناحية المغرب فانهم خارجون عما هو على المجرى الطبيعى للانسان خروجا بينا فى اكثر ما هو للانسان و خاصة من توغل منهم فى الشمال ( ص 107 الى ص 109 كتاب بزرگ موسيقى فارابى طبع مصر ) .\r\n\r\n","description":"","footnote":"","page_name":" 494 ","page_number":494},
  {"content":"\r\n\r\n\r\nفص 66 [ در بيان قرب مكانى و معنوى و قرب به حق است 
  ]\r\nالقرب ( القرب نوعان : خ ) مكانى و معنوى ، و الحق غير مكانى فلايتصور فيه قرب و بعد مكانى . والمعنوى اما اتصال من قبل الوجود ، و اما اتصال من قبل الماهية ، والاول الحق لايناسب شيئا فى الماهية فليس لشى اليه نسبة أقرب و ابعد فى الماهية . و اتصال الوجود لايقتضى قربا أقرب من قربه ، و كيف و هو مبدأ كل وجود و معطيه . و ان فعل بواسطة فللواسطة واسطة و هو أقرب من الواسطة فلاخفاء بالحق الاول من قبل ساتر ملاصق أو مبائن . قد ( و قدخ ) تنزه الحق الاول عن مخالطة الموضوع و تقدس عن عوارض الموضوع و عن اللواحق الغريبة فما به لبس فى ذاته .\r\nترجمه : قرب مكانى و معنوى است . و حق مكانى نيست پس قرب و بعد مكانى در وى تصور نميشود . و معنوى يا اتصال از قبل وجود است و يا اتصال از قبل ماهيت . و اول حق چيزى را با او در ماهيت مناسب نيست پس نسبت اقرب وابعد مر چيزى را با او در ماهيت نيست . و اتصال وجود ، قربى را كه اقرب از قرب او باشد اقتضا ندارد چگونه چنين نباشد كه او مبدأ هر وجود و معطى آن است و اگر بواسطه كارى شود مر آن واسطه را واسطه ايست و او بواسطه اقرب است پس حق اول را خفايى از قبل ساترى ملاصق يا مباين نيست . حق اول از مخالطت موضوع منزه ، و از عوارض و از لواحق غريبه مقدس است پس هيچ پوشيدگى او را در ذاتش نيست .\r\n\r\n","description":"","footnote":"","page_name":" 495 ","page_number":495},
  {"content":"\r\n\r\n\r\nقرب حق\r\nبيان : فص در قرب حق است كه در نتيجه حق آشكار است و هيچ پوشيدگى وى را نيست . و از تدبر در مطلب اين فص معلوم مى گردد كه قرب و بعد موجودات به لحاظ نسبت وجود آنها با حق سبحانه است و اين قرب و بعد متفرع بر اصالت وجود است و فارابى به اصالت وجود تصريح مىكند كه گويد « و اتصال الوجود لايقتضى قربا أقرب من قربه و كيف و هو مبدأ كل وجود و معطيه » .\r\nدر ميان حكماى بزرگ چه قبل از اسلام و چه بعد از اسلام در اين موضوع يعنى اصالت وجود اختلافى نيست و حجت برخى از كسانى كه به اصالت ماهيت دم بر آورده اند داحضه ، و رائى فائل و سخت سست است و ان اوهن البيوت لبيت العنكبوت در وصف آن نيت درست است . پاره اى از مطالب در اين باره در رساله دروس اتحاد عاقل به معقول آورده ام بدانجا رجوع شود .\r\nنتيجه اى كه فارابى در آخر اين فص تحصيل كرده است اين كه « : فلاخفاء بالحق الاول » كه بيان لالبس له فهو ظاهر است .\r\nقرب به دو نوع مكانى و معنوى تقسيم شده است ، و معنوى نيز به اتصال از قبل وجود و اتصال از قبل ماهيت تقسيم گرديده است . پس قرب بر سه قسم است : قرب مكانى ، و قربى كه به معنى اتصال از قبل وجود است ، و قربى كه به معنى اتصال از قبل ماهيت .\r\nح‌ق تعالى از قرب به معنى هر يك از طرفين منزه است . بلكه قرب به معنى وسط نيز به يك معنى در حق تعالى صادق نيست ، و به معناى ديگر حق وى و فقط در وى محقق است ، آنگاه نتيجه گرفته مىشود كه پيداتر از او هيچ نيست .\r\nاتصال از جانب ماهيت آنست كه ماهيتى با ماهيتى هر چه مشاركات بيشتر داشته باشد ، بدان مشارك در مشاركات بيشتر اقرب است . پس ماهيات را لذاتها اتصالى و قربى و بعدى با حق صمد سبحانه نمى باشد بلكه اتصال و قرب و بعد آنها به واسطه وجودى است كه واجب بدانها\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nافاضه فرموده است فافهم .\r\nاتصال عقلى و قرب معنوى بسبب اتصاف شخص به صفات مشبه به است . صاحب بصيرت از اين اشارات لطيف اعتلاى نورى مىكند كه حق سبحانه صمد حق يعنى يك وجود غير متناهى است كه يك حقيقت را شئون و اطوار در مظاهر و مراياى ماهيات غير متناهيه است و جامع همه كثرات رشته وجود است كه عاصم و قيوم همه است و همه به دو قائم اند و بينونت ماهيات از يكديگر در عين ارتباط وجودى آنها به حق محقق است فتبصر .\r\nقرب و بعد از امورى هستند كه در تحقق آنها دو چيز مى بايد . مثلا الف بايد و ب بايد تا به تحقق اين طرفين ، صدق آيد كه الف به ب نزديك است ، و يا از وى دور است . قرب به اين معنى مكانى است كه در اجزاى عالم جسم و جسمانى صادق است ، و در ما فوق طبيعت كه مفارقات منزه از نواقص و حدود جسميه اند ، و به خصوص در حقيقة الحقائق و هستى بى كران كه وجود محض و محض وجود و بسيط الحقيقة و صمد حق است راه ندارد كه ليس وراء عبادان قرية ( مجمع الامثال ميدانى ص 606 ط 1 ) و لاصمده من اشار اليه ( نهج البلاغة خطبه 184 ) .\r\nاما قرب معنوى كه از سبك عبارت عدول كرد و از آن تعبير باتصال كرد . اتصال از قبل ماهيت در حق تعالى صادق نيست زيرا ماهيت در اين مقام بقرينه مقابله اش با وجود ماهيت بمعنى اخص است كه اجزاى حدى شى است و از آن تعبير به جنس و فصل مىشود كه معرف حدود وجودات است و خداوند متعال منزه از ماهيت به اين معنى است چه اينكه حد براى او نيست تا ماهيات ديگر با او نسبت اقرب و ابعد در ماهيت داشته باشند كه يكى در ماهيت به وى نزديكتر باشد يعنى در مشاركات با او بيشتر شريك است ، و ديگرى دور تر مثل اينكه بگوئيم كه مس به حسب ماهيت به نقره نزديكتر است از آهن به نقره زيرا كه مس نقره فاسد شده است . در اين مثال نقره را اصل قرار\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nداديم و مس و آهن را با آن قياس كرديم كه هر سه داراى حدند و آنها را جنس و فصل است كه ماهيت هر يك از آنها است و بحسب ماهيت مس به نقره نزديكتر از آهن به نقره است تعالى الله عن ذلك علوا كبيرا . من اشار اليه فقد حده و من حده فقد عده . دو فرد كه در يك ماهيت شريك اند آن دو مثل يكديگرند چون زيد و عمرو كه در ماهيت انسان شريك اند و دانستى كه حق سبحانه منزه از ضد و مثل و نداست .\r\nاما اتصال معنوى از قبل وجود : چون حق جل و على مبدأ و معطى هر وجود است ، و انفكاك علت تامه از معلولش نشايد ، چنان كه انفكاك معلوم از علت تامه اش . هر چند حقيقت امر فوق تعبير به علت و معلول است ، زيرا كه ما سواه شئون وجودى او هستند . پس هيچ قربى به موجودى ، اقرب از اتصال وجود به آن موجود نبود . و اذا سألك عبادى عنى فانى قريب .\r\nتوضيحا گوييم كه بسيط الحقيقة كل الاشياء ، لذا يك ذره نيست كه از حيطه وجود بدر بود ، ليس فى الاشياء بوالج ولاعنها بخارج ( نهج البلاغه خطبه 184 ) . مع كل شى لابمقارنة و غير كل شى لابمزايله ( خطبه 184 نهج ) و انه بكل مكان و مع كل انس و جان و فى كل حين و اوان ( خطبه 193 نهج البلاغة ) .\r\nو واجب تعالى با ما سوى معيت قيوميه و اضافه اشراقيه دارد كه موجودات در هوياتشان روابط محض اند و فقر نورى اند و تا علت شناخته نشود ، معلول شناخته نمى شود . ما رأيت شيئا الا و رايت الله قبله ، لذا در هر موجودى اول وجه الله و نور خدا ديده مىشود سپس آن موجود كه بيده ملكوت كل شى .\r\n دلى كز معرفت نور و صفا ديد \r\n بهر چيزى كه ديد اول خدا ديد \r\nگلشن راز\r\n\r\n","description":"","footnote":"","page_name":" 498 ","page_number":498},
  {"content":"\r\n\r\n يار بى پرده از در و ديوار \r\n در تجلى است يا اولى الابصار \r\nهاتف لذا آثار اعيان خارجى در جميع عوالم از وجود ذى جود حضرت حق جل شانه است .\r\nو به بيان ديگر شيئيت شى به صورتش است نه بماده اش و صورت شى فصل حقيقى او است و فصل در حقيقت حقيقيت علت و علت حقيقيه او است كه فصل حقيقى در حقيقت تمام شى است كه فعليت او است و فعليت نحوه وجود او است و وجود فوق مقوله است نه جوهر است و نه عرض پس تماميت شى بوجود است و وجودات تطورات شئون بارى تعالى هستند پس بارى تعالى تمام اشياء بنحو اعلى است تفصيل اين مطلب را از فصل هشتم مرحله چهارم اسفار صدر اعاظم فلاسفه ص 120 ج 1 طلب بايد كرد .\r\nمتأله نورى در تعليقه اش بر اسفار در اين مقام فرموده است : فالفضل الحقيقى الذى هو الوجود ليس بجوهر ولاعرض فالاشياء كلها هالكة مضمحلة فانية فى الوجود و الوجود هو الحقيقة الواحدة بالوحدة الحقة و هو هو لا هو الا هو شهدا الله انه لااله الا هو فالتعينات مرتبة عن حقيقة الوجود و ظهورها بضرب من المجاز و التبعية هو الاول و الاخر و الظاهر و الباطن و هى مرآة ظهوره و المرآة فانية المتجلى فيها فلاحجاب بينه و بينك الا عينك فارفع بما هو همك حتى يظهر لك ما هو المهم .\r\nو آنچه كه واسطه فعل است البته آن واسطه موجود است نه معدوم و در واسطه هم اول وجود است سپس تعين آن واسطه پس مطلقا اثر وجود در هر موطن از مبدأ و معطى وجود است .\r\n\r\n","description":"","footnote":"","page_name":" 499 ","page_number":499},
  {"content":"\r\n\r\n ديده اى خواهم سبب سوراخ كن \r\n تا حجب را بر كند از بيخ و بن \r\nپس در همه جا وجه الله است كه منشأ اثر است فاينما تولوا فثم وجه الله وكل شى هالك الا وجهه وجه هر چيزى آن جهتى است كه با آن مواجه ديگران مىشود و با آن بايشان ظهور و تجلى مىكند پس وجه هر كسى مظهر او است پس هر چيزى بجز مظاهر صفات يا اسماء الهيه را هلاك و بوار از جمله لوازم است . ( رساله تحفة الملوك سيد بحر العلوم ) .\r\nو چون در هر چيز ، نخستين حقيقت صورت و فعليت اوست كه همان هويت و وجود اوست ، پس پوشيدگى و ناپيدايى مرحق جل و على را نبود .\r\nقوله « : فلاخفاء بالحق الاول من قبل ساتر ملاصق أو مبائن » در دو فص قبل ، شرح و تفسير آن را بيان كرده ايم نيازى به تكرار نيست .\r\nاما قرب در وجود : اگر گفته شود اين موجود در وجود اقرب به او از وجود موجود ديگر است ، قرب به اين معنى نيز در بارى تعالى صادق نيست . زيرا هر كجا وجود است آن خود شأنى از شئون اوست . و به تمثيل وتنظير دورا دور نمى توان گفت كهاين موج دريا در آب بودن از آن موج در آب بودن ، به دريا نزديك تر است اگر چه امواج در عظم و صغر و مظهر آب و دريا بودن متفاوت اند .\r\nپس مطلب اين فص بطور خلاصه اينكه : قرب مكانى در حق تعالى راه ندارد كه موجودى با او از موجود ديگر نزديكتر يا دور تر باشد زيرا كه اين قرب در اجزاى عالم جسمانى است .\r\nو قرب در ماهيت نيز در حق تعالى صحيح نيست كه اين ماهيت به حق نزديكتر از آن ماهيت به حق باشد زيرا كه ماهيت معرف حدود موجودات و جنس و فصل آنها يا بمنزله جنس و فصل آنها است .\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nو قرب در وجود به اين معنى كه اين موجود در وجود اقرب به حق باز وجود آن موجود ديگر باشد نيز صحيح نيست . زيرا كه هر كجا وجود قدم نهاد ، خود شأنى از شئون مبدأ و معطى وجود است و دو وجود ندارد پس مطلق هيچ چيزى نه با حق سبحانه قرب مكانى دارد ، و نه قرب در ماهيت ، و نه قرب در وجود كه يكى را قرب و بعد نبود و دو وجود ندارد .\r\nو كأن غرض فارابى اين است كه قرب حق به اشياء از جهت قرب وجودى حق به اشياء صحيح است كه از جانب قرب وجود هيچ قربى اقرب از اين قرب نيست زيرا كه هر كجا وجود است خداوند مبدأ معطى آنست و معلول به علت خود قائم است .\r\nاين تحقيق بنابر وحدت شخصيه وجود كه طريقه عارفانست ، و هم بنابر وحدت تشكيكى ذات مراتب بودن آن روشن و بى دغدغه است .\r\nاين بود مقصود فارابى در اين فص كه گويد :\r\nالحق غير مكانى فلايتصور فيه قرب و بعد مكانى .\r\nوالاول الحق لايناسب شيئا فى الماهية فليس لشى اليه نسبة اقرب و ابعد فى الماهية .\r\nو اتصال الوجود لايقتضى قربا أقرب من قربه و كيف و هو مبدأ كل وجود و معطيه .\r\nو دانستى بدان م‌عنى كه حق جل و على ، علت وجود و ايجاد موجودات است و با آنها معيت قيوميه و اضافه اشراقيه دارد ، هيچ قربى اقرب از او نيست ، و با هر چيزى نزديكتر از خود او به اوست و هو اقرب اليكم من حبل الوريد ، يار نزديكتر از من به من است . و در دفتر دل نيز ثبت است كه :\r\n بيا با ياد او مى باش دمساز \r\n بيا خود را براى او بپرداز \r\n\r\n","description":"","footnote":"","page_name":" 501 ","page_number":501},
  {"content":"\r\n\r\n لبانت را گشا تنها بيادش \r\n هر آنچه جز بيادش ده ببادش \r\n بيا يك باره ترك ما سوا كن \r\n خودت را فارغ از چون و چرا كن \r\n به اين معنى كه نبود ما سوايى \r\n خدا هست و كند كار خدايى \r\n به اين معنى كه او فرديست بى زوج \r\n به اين معنى كه او جمعيست بى فوج \r\n به اين معنى كه وحدت هس‌ت قاهر \r\n نباشد كثرتى غير مظاهر \r\n به اين معنى كه كثرت عين ربط است \r\n چه جاى نقش و رقش و ثبت و ضبط است \r\n زضيق لفظ گفتم عين ربط است \r\n كه و هم ربط هم از روى خبط است \r\n مثال موج و دريا سخت سست است \r\n مثال يم و نم هم نادرست است \r\n بلى اندر مقام فرق مطلق \r\n همه بى شبهه خلق اند و بلاحق \r\n ولى اندر مقام جمع مطلق \r\n نباشد خلق و بى شبهه بود حق \r\n تو را كامل چنين فرموده تنبيه \r\n كه بايد جمع در تنزيه و تشبيه \r\nخاتمه : در اين مباحث معنى قرب حق سبحانه دانسته شد ، ولى قرب به حق سبحانه چگونه است ؟\r\nدر قرب بنده به حق تعالى بايد گفت كه چون بنده در طريق استكمال ذاتى خود در سفر من الخلق الى الحق از مرتبت عقل هيولانى\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nبه مقام عقل بالفعل و عقل مستفاد رسيد و با عقل بسيط پيوست و اتحاد وجودى با وى يافت كه منتهاى سفر و غايت آمال اولوا الالباب است ، به اسماء و صفات حسناى الهى متصف مىشود يعنى به سعادت خود نائل مى آيد و آثار وجودى وى قوى مى گردد و يكى از مظاهر عظام الهى قرار مى گيرد و صاحب ولايت تكوينى مىشود كه از اين حالت نفسانى تعبير به قرب مىشود . و اين تجلى خاص است كه بعد از رياضت حاصل مىشود و از آن تعبير به نفس رحيمى مى كنند فافهم .\r\nقرب را در جاتست ، و آخر درجات سلوك الى الحق گاهى تعبير به وصول و اتصال و لقاء الله مىشود ، و پس از آن درجات سلوك در حق است كه منتهى به محو و فناى در توحيد مىشود و الذين اوتوا العلم درجات .\r\nفارابى در اين فص ابتداء به لفظ قرب تعبير كرده است و پس از آن قرب را به صورت اتصال در آورده است .\r\nو شيخ رئيس نيز در فصل هفدهم نمط نهم اشارات كه در مقامات عارفين است تعبير به وصول كرده است : ثم انه ليغيب عن نفسه فيلحظ جناب القدس فقط و ان لحظ نفسه فمن حيث هى لاحظة لامن حيث هى بزينتها و هناك يحق الوصول .\r\nصدرالمتالهين در آخر فصل سوم مرحله پنجم اسفار فرمايد ( ص 133 ج 1 ) و ما نسب الى بعض الاقدمين من اتحاد النفس حين استكمالها بالعقل الفعال و كذا ما نقل عن الصوفية من اتصال العارف بالحق فيعنى به حالة تليق بالمفارقات لا ان هناك اتصالا جرميا و امتزاجا و لا بطلان احدى الهويتين بل على الوجه الذين ستعرف فى هذا الكتاب فى موضع يليق بيانه . و آن موضع كه بيان كرده است در مرحله دهم اسفار است كه راجع به اتحاد عاقل بمعقول و اتحاد نفس به عقل بسيط سخن گفته است .\r\nدر قرآن كريم از قرب تعبير بلفظ اتصال نشده است ولى در روايات آمده است مثلا در كافى از امام صادق عليه السلام روايت شده\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nاست كه ان روح المؤمن لاشد اتصالا بروح الله من اتصال شعاع الشمس بها ( ص 133 ج 2 معرب ) و در حقيقت روايت از قرآن منشعب است .\r\nو سيد حيدر آملى در جامع الاسرار از اميرالمؤمنين عليه السلام روايت كرده است : ان لله تعالى شرابا لاوليائه اذا شربوا منه سكروا و اذا سكروا طربوا و اذا طربوا طابوا و اذا طابوا ذابوا و اذا ذابوا خلصوا و اذا خلصوا طلبوا و اذا طلبوا وجدوا و اذ وجدوا و صلوا و اذا وصلوا اتصلوا و اذا اتصلوا لافرق بينهم و بين حبيبهم ( ص 205 ) .\r\nو در مناجات شعبانيه حضرت اميرالمؤمنين عليه السلام آمده است .\r\nالهى هب لى كمال الانقطاع اليك ، و أنر أبصار قلوبنا بضياء نظرها اليك ، حتى تخرق أبصار القلوب حجب النور فتصل الى معدن العظمة ، و تصير ارواحنا معلقة بعز قدسك .\r\n\r\n","description":"","footnote":"","page_name":" 504 ","page_number":504},
  {"content":"\r\n\r\n\r\nفص 67 [ در اين كه وجودى اكمل از وجود واجب نيست كه در نتيجه از شدت ظهور خفى است 
  ]\r\nلاوجود اكمل من وجوده ، فلاخفاء به من نقص الوجود ، فهو فى ذاته ظهور ( ظاهرخ ) ولشدة الظهور ( ولشدة ظهوره خ ) باطن و به يظهر كل ظاهر كالشمس تظهر كل خفى و تستبطن لاعن خفاء .\r\nترجمه : هيچ هستى كاملتر از هستى حق نيست پس از كوتاهى هستيش پوشيده نيست . پس او در ذات خود آشكار است و از شدت هويدايى پنهان است و هر هويدا به او هويدا شده است چون خورشيد كه هر پنهان را آشكار مىكند و خود پنهان است نه از پوشيدگى .\r\nبيان : فص در اين است كه وجودى اكمل از وجودى واجب نيست كه در نتيجه از شدت ظهور خفى است . ضمير تظهر و تستبطن به شمس راجع است . و مىشود كه راجع به وجود واجب باشد . .\r\nواجب الوجود بالذات واجب الوجود من جميع الجهات و مبدأ و معطى وجود همه و افضل و اقدم از همه و غنى بالذات است و ماسوايش مستغنى به او هستند لاجرم در غايت كمال وجود و بيان كل كمال است و آنكه در غايت كمالى است در آن كمال تام است و آنكه تام است يكتا است و دومى ندارد پس واجب الوجود تام بلكه فوق التمام از جميع انحاء نقص مبرى است .\r\nو چون همه خيرات از وجود است و وجود خير محض است و هر چه كه رنگ وجود گرفت از پرتو فيض او است و همه روابط محض و شئون هستى تام فوق التمام هستند پس همه از نور وجود\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nظاهر شده اند زيرا كه وجود نور است و اينكه از ما پوشيده است از كثرت ظهور و شدت نورانيت او و ضعف قواى مدركه ما است و علاوه اين كه قوى كه آميخته بماده و يا متعلق بماده است و سلطان و اقتدار قواى نفس ناطقه بر اثر اين آميختگى و تعلق شكسته شده است تا از ماده فارغ گردد آنگاه فبصرك اليوم حديد .\r\nاميرالمؤمنين و برهان الموحدين على عليه السلام در خطبه اى كه ثقة الاسلام كلينى درباب خطب نكاح فروع كافى باسنادش از امام صادق عليه السلام از آن بزرگوار روايت كرده است فرموده است : الحمدلله المختص بالتوحيد المتقدم بالوعيد الفعال لما يريد المحتجب بالنور دون خلقه الخ ( ص 17 ج 2 چاپ سنگى ) .\r\nسر اين سخن اين است كه آنچه مرئى ميگردد بواسطه روشنايى است و ديده نخستين بار روشنايى را مى بيند سپس چيزهاى ديگر را اما همين روشنايى چون فزون گردد و نيرو گيرد ديده از ديدن ناتوان گردد چنان كه از ديدن خود روشنايى . اين خورشيد است كه سبب پيدايى پنهانها است و خود از بسيارى هويدايى از ديده ها پنهان است .\r\n يارب ب‌كه شايد گفت اين نكته كه در عالم \r\n رخساره بكس ننمود آن شاهد هر جايى \r\n( حافظ )\r\n چشم ما ديده خفاش بود ورنه تو را \r\n پرتو حسن به ديوار و درى نيست كه نيست \r\n( متاله سبزوارى )\r\nفارابى در اين موضوع در اوائل مدينه فاضله گويد ( ص 13 ) : كل ما كان وجوده اتم فانه اذا علم و عقل كان ما يعقل عنه و يعلم منه\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nاتم اذكان المعقول منه فى نفوسنا مطابقا لما هو موجود منه فعلى حسب وجوده الخارج عن نفوسنا يكون معقوله فى نفوسنا مطابقا لوجوده و ان كان ناقص الوجود كان معقوله فى نفوسنا معقولا أنقص فان الحركة و الزمان و اللانهاية و العدم و اشباههما من الموجودات فالمعقول من كل واحد منها فى نفوسنا معقول اذكانت هى فى انفسنا موجودات ناقصة الوجود و العدد والمثلث والمربع و اشباهها فمعقولاتها فى انفسنا اكمل لانها هى فى أنفسنا اكمل وجود فلذلك كان يجب فى الاول اذ هو فى الغاية من كمال الوجود أن يكون المعقول منه فى نفوسنا على نهاية الكمال ايضا و نحن نجد الامر على غير ذلك فينبغى أن نعلم انه من جهته غير معتاص الادراك اذكان فى نهاية الكمال و لكن لضعف قوى عقولنا نحن و لملابستها المادة و العدم يعتاص ادراكه و يعصر علينا تصوره و نضعف من أن نعقله على ماهو عليه وجوده فان فرط كماله يبهرنا فلانقوى على تصوره على التمام كما أن الضوء هو أول المبصرات و اكملها و أظهرها به يصير سائر المبصرات مبصرة و هو السبب فى أن صارت الالوان مبصرة و يجب فيها ان يكون كل ما كان أتم و اكبر كان ادراك البصر له أتم و نحن نرى الامر على خلاف ذلك فانه كلما كان اكبر كان ابصراناله اضعف ليس لاجل خفائه و نقصه بل هو فى نفسه على غاية مايكون الظهور والاستنارة و لكن كماله بما هو نور يبهر الابصار فتحار الابصار عنه كذلك قياس السبب الاول و العقل الاول و الحق الاول و عقولنا نحن ليس نقص معقوله عندنا لنقصانه فى نفسه ولاعسر ادراكنا له لعسره هو فى وجوده لكن لعضف قوى عقولنا نحن عسر تصوره فتكون المعقولات التى هى فى انفسنا ناقصة و تصورنالها ضعيف و هذا على ضربين ضرب ممتنع من جهة ذاته ان يتصور فيعقل تصورا تاما لضعف وجوده و نقصان ذاته و جوهر و ضرب مبذول من جهة فهمه و تصوره على التمام و على اكمل مايكون و لكن اذهاننا و قوى عقولنا ممتنعة لضعفها و بعدها عن جوهر ذلك الشى من أن نتصوره على التمام و على\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nما هو عليه من كمال الوجود . و هذان الضربان كل واحد منهما من الاخر فى الطرف الاقفصى من الوجود أحد هما فى نهاية الكمال والاخر فى نهاية النقص .\r\nو يجب اذكنا نحن ملتبسين بالمادة كانت هى السبب فى أن صارت جواهرنا جواهر يبعد عن الجوهر الاول اذكلما قربت جواهرنا منه كان تصور ناله أتم و أيقن و اصدق و ذلك انا كلما كنا أقرب الى مفارقة المادة كان تصور ناله اتم و انما نصير أقرب اليه بأن يصير عقلا بالفعل و اذا فارقنا المادة على التمام يصير المعقول منه فى أذهاننا أكمل ما يكون . انتهى .\r\nو مما بر زمن يراعة هذا العبد فى تعليقاته على تلك الرسالة فى المقام هو ان لهذا القيد اعنى قوله و اذا فارقنا المادة على التمام شأنا و هذا الكلام الوجيز يومى الى قوله عزمن قائل فى كتابه العزيز لقد كنت فى غفلة عن هذا فكشفنا عنك غطاءك فبصرك اليوم حديد ( ق 23 ) و الصواب ان نطوى الكلام طيا لان التفوه بما هو مستجن فيه يوجب حيرة من لم يكن من اهل الاسرار المودوعة عند اهلها .\r\nتا اينجا تفسير فص يازدهم خاتمه يافته است ، و فص بعد شروع در تفسير فص دوازدهم رساله فصوص است كه نيز بقلم خود فارابى است .\r\n\r\n","description":"","footnote":"","page_name":" 508 ","page_number":508},
  {"content":"\r\n\r\n\r\nفص 68 [ در ظهور جلائى و استجلائى حق سبحانه است 
  ]\r\nتفسير الفص الذى بعده : لاكثرة فى هوية ذات الحق ولا اختلاط ( ولا اختلاط له خ ) . بل تفرد بلاغواش ( بل تفرد فى ذاته بلاغواش خ ) و من هناك ظاهريته و كل كثرة و اختلاط فهو بعد ذاته و ظاهريته ، و لكن من ذاته من حيث وحدتها فهى من حيث ظاهريتها ظاهرة و هى بالحقيقة تظهر بذاتها ، و من ظهورها يظهر كل شى فيظهر مرة أخرى لكل شى بكل شى و هو ظهور بالايات و بعد ظهوره بالذات ( و هو ظهور بالحقيقة بالايات بعد ظهوره بالذات خ ) ، و ظاهريته الثانية تتصل بالكثرة و تنبعث من ظاهريته الاولى التى هى الوحدة .\r\nترجمه : تفسير فصى كه پس از فص تفسير شده پيش از اوست ( يعنى سخن در تفسير فص دوازدهم است ) : در ذات حق نه كثرتى است و نه اختلاطى بلكه منفرد بدون غواشى است و از اينجاست ظاهريت او . و هر كثرت و اختلاط بعد از ذات او و ظاهريت او است ، و لكن از ذات او از حيث وحدتش است . پس ذات حق از حيث ظاهريتش ظاهر است و او است كه بحقيقت ظاهر بذاتش است و از ظهور او هر چيزى ظاهر مىشود . پس آن ذات بار ديگر براى هر چيز به همه آن چيز ظاهر مىشود و ظاهريت دوم او ظهور به آيات است و پس از ظهور بذاتش است . و ظاهريت دوم او بكثرت پيوسته است و از ظاهريت اولش كه وحدت است بر انگيخته است .\r\n\r\n","description":"","footnote":"","page_name":" 509 ","page_number":509},
  {"content":"\r\n\r\n\r\nظهور جلائى و استجلائى\r\nبيان : اين فص و دو فص بعد آن در بيان فص دوازدهم و چند فص بعد از آن است . در اين فص ظهور حق جل و على را بحسب ذات كه از آن بظهور جلائى در منطق اهل عرفان تعبير مىشود و پس از آن ظهور آن را بتجلى وجودى در مظاهر متفرقه كه اسماء الهيه نورانية و حقائق كونيه ظليه اند كه از اين بظهور استجلائى در لسان عارفين تعبير مىشود بيان كرده است كه اولى را بظهور ذات و دومى را بظهور آيات تعبير كرده است . در مقام ذات نه كثرتى است و نه اختلاط با اشياء و هيچ غواشى و حجب آن را نبود و در كمال عز خود و وحدت حقه حقيقيه خود منفرد است و او است كه هر چه هست ذات او و شئون ذاتيه او است . و از اين سوى كه مظاهر و آثار گوناگون مشاهده مىشود كهكل يوم هو فى شأن كثرت نمودار مىشود و اين كثرات كه آياتند و تجليات فعلى ذاتند از ذات پديد آمدند أما نه اينكه ذات را حيثيات و جهات متعدده باشد تعالى الله عن ذلك علوا كبيرا بلكه اين همه كثرات از يك ذات واحد بوحدت حقه حقيقيه صادر شده است بدان وجهى كه راسخون در علم ميدانند .\r\nو آنكه فارابى گفت فتظهر مرة أخرى لكل شى بكل شى به اين معنى است كه آن ظهور مر هر چيز همه آن چيز را فرا گرفت كه كل شى نيست مگر ظهور نور وجود كه نور وجود است و بس چنان كه در حرز امام نهم حضرت جواد الائمة عليهم السلام است : اسألك يا نور النهار و يا نور الليل و يا نور السماء والارض و نور النور و نورا يضيى به كل نور . . . تا اينكه فرمود : و ملا كل شى نورك كه نور او همه چيز را پر كرده است به اين معنى كه هر چيزى پر از نور وجود است .\r\nدر اين باره به رساله لقاء الله اين عبد عارفان معارف سبحانيه و بنده سالكان مسالك ربانيه كه در جلد پنجم تكمله منهاج البراعة مندرج است رجوع شود ( ص 224 ) .\r\n\r\n","description":"","footnote":"","page_name":" 510 ","page_number":510},
  {"content":"\r\n\r\n\r\nفص 69 [ در علم بارى تعالى به ماسوايش ، و در اقسام قبل و بعد است 
  ]\r\nلايجوز ان يقال أن الحق الاول يدرك الامور المبدعة عن قدرته من جهة تلك الامور كما ندرك الاشياء المحسوسة من جهة حضورها و تأثيرها فينا فتكون هى الاسباب لعالمية الحق . بل يجب أن يعلم انه يدرك الاشياء من ذاته تقدست اذا لحظ ذاته لحظ القدرة المستعلية فلحظ من القدرة المقدور ، فلحظ الكل ، فيكون علمه بذاته سبب علمه بغيره و يجوز ( اذيجوز أويجوزخ ) أن يكون بعض العلم سببا لبعضه فان علم الحق الاول بطاعة العبد الذى قدر طاعته سبب لعلمه بأنه ينال رحمة ( رحمته خ ل ) . و علمه بأن ثوابه غير منقطع سبب لعلمه بأن فلانا اذا دخل الجنة لم يعده الى النار .\r\nو لايوجب هذا قبلية و لابعدية فى الزمان بل يوجب القبلية والبعدية التى بالذات .\r\nو قبل يقال على وجوه : فيقال قبل بالزمان كالشيخ قبل الصبى .\r\nو يقال قبل بالطبع و هو الذى لايجود الاخر دونه و هو يوجد دون الاخر مثل الواحد للاثنين .\r\nو يقال قبل بالترتيب كالصف الاول قبل الثانى اذا أخذت من جهة القبلة .\r\nو يقال قبل بالشرف مثل ابى بكر قبل عمر .\r\nو يقال قبل بالذات و استحقاق الوجود مثل ارادة الله تعالى و كون الشى فانهما يكونان معا لايتأخر كون الشى عن ارادة الله تعالى\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nفى الزمان لكنه يتأخر فى حقيقة الذات لانك تقول اراد الله فكان الشى و لاتقول كان الشى فاراد الله .\r\nترجمه : روا نيست كه گفته شود حق اول علم بامورى كه ابداع شده از قدرتش هستند از جهت آن امور است چنان كه ما اشياء محسوسه را از جهت حضور آنها و تأثير آنها در خودمان ادراك مى كنيم كه آن امور اسباب عالميت حق باشند . بلكه واجب است كه دانسته شود كه او اشياء را از قبل ذات خودش ادراك مىكند كه چون ذات خود را لحاظ كند قدرتى را كه استعلاء دارد لحاظ كرده است و از لحاظ قدرت مقدور را لحاظ كرده است پس كل را لحاظ كرده است پس علم او بذاتش سبب علم او بغيرش است و روا است كه علمى سبب علم ديگر شود چنان كه علم حق اول ، به طاعت عبد آن علمى كه طاعت او را تقدير كرده است سبب علم حق است كه عبد نايل به رحمت او مىشود . و علم حق به اينكه ثواب عبد منقطع نيست سبب علم او است كه فل‌ان بنده هرگاه داخل بهشت شد به آتش بازگشت نميكند . اين نحوه تقدم وتأخر در علم بذات كه مستلزم علم به غير است موجب قبليت و بعديت زمانى نيست بلكه موجب قبليت و بعديت بالذات است .\r\nو قبل بر وجوهى گفته مىشود : قبل به زمان مثل اينكه پير پيش از كودك است .\r\nو قل به طبع و آن اين است كه ديگرى بدون او يافت نشود و او بدون آن ديگر يافت بشود چون واحد واثنان . و قبل به ترتيب چون صف اول كه قبل از ثانى است هرگاه از جهت قبله آغاز شود .\r\nو قبل بشرف چون ابوبكر كه قبل از عمر است .\r\nو قبل بالذات كه قبل استحقاق وجود است مثل اراده حق تعالى و وجود چيزى چه اينكه آن دو با هم اند كه بودن آن چيز از اراده حق تعالى در زمان آخر نيست لكن در حقيقت ذات متأخر است زيرا كه ميگويى خداوند اراده كرد پس آن چيز وجود يافت و نميگويى\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nكه آن چيز وجود يافت پس خداوند اراده كرده است .\r\nبيان : اين فص در علم بارى تعالى به ماسوايش ، و در اقسام قبل و بعد است . در اين فص از علم حق سبحانه بذاتش كه سبب علم او به غيرش است ، علم او را به ماسوايش اثبات مىكند . و در فص بعد علم واجب را به ذاتش . و سزاوار اين بود كه اين فص بعد از فص آتى ذكر شود كه علم بذات كه سبب است مقدم است بر علم به غير كه مسبب است . بدين سبب استظهار مىشود كه اين تقديم و تأخير از تصرفات نساخ باشد چنان كه در همين فصوص طبع بيروت 1396 ه ، در تقديم و تأخير فصوص اعمال سليقه و تصرفى نادرست شده است كه درست در مراد فصوص و ترتيب رساله فصوص و شرح فارابى بر آن ، تأمل و دقت نشده است .\r\nدر علم واجب به غيرش ، آراى مختلف است و رد و ايراد بسيار . اين كمترين گويد : در مباحث سالفه مبرهن شده است كه وجودى و موجودى جز حق سبحانه و مظاهر او نيست ، و هر چه كه بر آن اسم سوى اطلاق و اعتبار مىشود از جهت انغمار معتبر در اعتبارات و امور اعتبارى ، و غفلت وى از يك حقيقت و اطوار آن حقيقت است . و اين مطلب شريف عبارت أخراى وحدت شخصيه وجود است كه مرزوق متالهان راسخ در معارف حقه است هوالاول والاخر و الظاهر والباطن .\r\nآن نيكبختى كه بدين رتبه عليا ارتقاء جست و از اين مأدبه الهيه متنعم شده است ، مىداند كه هستى عين حيات و علم است كه الوجود حيوة تفور . و شئون اطوار آن حجاب نيست ، و جميع عوالم وجود از حيطه هستى كه حيات و علم محض است بدر نيست و هر كجا اين سلطان است همه اسماء عليا و صفات حسنى در موكب همايون او هستند . لذا متن حقيقت هستى از مجرد و مادى ، و از كلى و جزئى همه در نزد حقيقة الحقائق حاضرند ، و حق سبحانه عالم به عين ذات خارجى آنهاست كه متن أعيان خارجى عين علم و معلوم است كه شهود عين وجود\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nاست و وجود عين شهود . و علم بذات عين علم به شئون ذات و صفات و آثار و افعال است كه از آن تعبير به علم اجمالى در عين كشف تفصيلى مىشود . ألايعلم من خلق و هواللطيف الخبير . پس بين ذات او سبحانه و افعالش جدايى نيست ، و شئون شى جز آن شى نيست ، و زمان و مكان در اين مقام راه ندارد .\r\nپس علم به ذات عين علم به كثرات اسمائى و صفاتى است كه مجالى و مظاهر بلكه شئون و تطورات يك حقيقت اند كه علم اجمالى در عين كشف تفصيلى است . و در عين حال صحيح است كه بين ذات و اثرش فامتخلل شود ، مثلا گفته شود : كانت الذات فكان الاثر ، كه به اين لحاظ اثر در مقام ذات اعتبار نمى شود ، كان الله و لم يكن معه شى ، انما امره اذا اراد شيئا أن يقول له كن فيكون فسبحان الذى بيده ملكوت كل شى و اليه ترجعون ( آخر يس ) .\r\nعلم واجب تعالى به اشياء ناشى از ذات واجب است ، و موقوف عليه غيرى ندارد . همه اشياء را به علت اين كه بسبب ذات خود تعقل مىكند يك دفعه تعقل مىكند اما به ترتيب ، از قبيل اين كه كسى ده چيز مرتب مجتمع را يك بار يعنى در زمان واحد تعقل كند . بخلاف موجود شدن اشياء كه فاصله زمانى از براى ايشان مى باشد به علت اين كه در وجود موقوف بر ذات واجب اند و شرائط ديگر . و اين تقدم و تاخر زمانى از براى حوادث مى باشد ، اما جز آنها از قبيل عقل اول ، موقوف بر ذات واجب است و بس و مع با واجب است ، و هو معكم .\r\nو ديگر اينكه وجود همه جا مساوى ظهور است كه عين واجب است پس ظهور موجودات يك ظهور است كه دلالت بر وحدت واجب تعالى مىكند به علت اين كه واجب نفس ظهور و وجود است .\r\nو ديگر اينكه واجب تعالى علم بذات خود دارد و علم به لوازم ذات دارد كه عليت ذات باشد ، و علم به عليت لازم دارد علم به معلوليت را به علت اينكه متضائقين اند فتبصر .\r\nاما كسانى كه وجود را اصل مى دانند ، و لكن قائل به حقائق\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nمتبائنه شدند چنان كه ظاهر ممشاى متأخرين از مشاء است ، در علم بارى تعالى به اشياء جزئى و عينى خارجى آنها به نحو كلى گفته اند ، تا به زعم آنان تبدل وتغير در علم اول تعالى لازم نيايد كه اگر چه آن كلى منطبق با اين جزئى با تمام خصوصيات آن است ، ولى باز به نحو كلى است . مثل صور اشياء محسوسه در اذهان ما كه هر يك كلى است و اگر به هزار قيد و تخصيص متخصص شود باز در ذهن كلى است و قابل انطباق بر كثيرين است اگر چه بر اين محسوس جزئى بنحو جزئيت و خصوصيت آن منطبق است ولى اين علم با بجزيى خارجى عين علم بمتن خارجى آن جزئى نيست بلكه به صورتى عالم هستيم كه آن صورت مطابق با آن جزئى خارجى است بدون اينكه خصوصيتى از آن جزئى خارجى اسقاط شود ولى در عين حال اين صورت ذهنى قابل انطباق بر هزاران مثل آن فرد جزئى خارجى با جميع مشخصات و قيود و عوارض خارجى او هست . مشاء در علم بارى به جزئيات اينطور قائل اند كه مى گويند : خداوند عالم به جزئيات بر وجه كلى است .\r\nاين كمترين گويد كه : شايد بلكه بايد مراد آنان علم در مقام احديت باشد كه احديت مقام جمع است و واحديت مقام نشر . و تحقيقات مشاء در علم بارى راجع به مقام احديت باشد . و به اين بيان رفع اختلاف گردد ، و مشاء را از انتساب فوق منزه دانست . وحقائق متبائنه به معنى متغايره و متخالفه باشد چنان كه صاحب اسفار با اين كه متصلب در حقيقت واحده ذات مراتب بودن وجود است در چند جاى الهيات آن ، از كثرت مظاهر اسمائى و صور اعيان خارجى گاهى تعبير به حقائق متباينه و گاهى به متخالفه و متغايره و متفاوته و نحو آنها مىكند . و گرنه مشاء كه وجود را اصيل مساوق با حق سبحانه و ممكنات را قائم به حق و حق تعالى را قيوم همه و انفكاك معلول را از علت تامه محال مى دانند چگونه در در علم به جزئى آن گونه تفوه مى كنند .\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nحرف حق درباره مشاء همانست كه مرحوم آخوند در اول شواهد ربوبية گفته است : تفريع فلاتخالف بين ما ذهبنا اليه من اتحاد حقيقة الوجود و اختلاف مراتبها بالتقدم و التاخر و التأكد و الضعف ، و بين ما ذهب اليه المشائون اقوام الفيلسوف المقدم من اختلاف حقائقها ، عندالتفتيش ( ص 5 ط 1 ) .\r\nاين تحقيق و تفتيش ، صائن الدين على ابن تركه را بر اين امر كشاند كه در چند جاى تمهيد القواعد ، مشاء را به متقدم و متأخر قسمت كرد و متقدمين را موافق با مبناى قومى انوار عرفانى ، و حقائق اصيل حكمت متعاليه معرفى كرده است ، و آراء فائل را به متأخرين نسبت داده است از آن جمله در صفحه 15 و 24 طبع اول آن .\r\nدر اين موضوع در رساله علم كه در دست تصنيف و تنظيم است تحقيقاتى داريم فتدبر حق التدبر .\r\nو آنان كه به اصالت ماهيت حرف زده اند ، و يا اكثر كسانى كه در خلق و خالق تكلم عاميه دارند ، در علم بارى تعالى به غير ، افضح حالا و أسوأ مقالا هستند . و جاى بسيار تعجب است كه قائلان بدين أصال‌ت چه گونه آرامش خاطر در توحيد و اصول معارف مبتنى بر متفرع بر آن يافته اند . و از همه شگفت تر اين كه بعضى از مكثرين در كلام قائل است كه علم از مقوله اضافه است .\r\nدر بيان مطلب و رسيدن به واقع آن نخست بايد در تعريف علم و شناسايى آن بحث كرد و تحقيق نمود . به علت اين كه تعريف علم چنان كه در افواه اكثرى رائج است كه « : العلم هو الصورة الحاصلة من الشى فى العقل » موجب عدول از مسير عدل شده است و تعريف علم ارفع و اجل از آنست و رساله ياد شده متكفل تحقيق آنست .\r\nفارابى علم بارى تعالى به غير را ، به نحو علم حصولى ارتسامى نفى مىكند كه علم بارى به غير چون علم ما به امور محسوسه به تقرير فلسفه رائج ، كه از انفعال و ارتسام اذهان ما به حضور صور آنها و از علم به صور علم به آنها حاصل مىشود كه صورت مرآة خارج باشد\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nنيست . بلكه چون همه موجودات از قدرت بارى ابداع و ايجاد شده اند و قدرت مستعلى و مستولى بر آنهاست و ذاتش عين قدرت است ، لذا لحاظ ذات مرقدرت را كه در حقيقت لحاظ خود ذات است ، لحاظ عين مقدور نيز هست . پس به لحاظ ذات همه را لحاظ مىكند . پس علم بذات سبب علم به غير است .\r\nو كأن سؤالى پيش مى آيد كه آيا مىشود علمى سبب علمى شود تا علم بذات سبب علم به غير گردد ؟ در جواب گفت كه : روا است كه علمى سبب علم ديگر شود ، تا آخر .\r\nنكته اى كه در عبارت فارابى ملحوظ است اين كه صور ارتسامى را در ادراك به محسوسات مثال زده است ، زيرا كه ادراك نفس ناطقه معقولات را به علم ارتسامى نيست بلكه به اتصال بلكه به اتحاد با عقل بسيط است . و بنابر تحقيق صاحب اسفار ، علم نفس به اعيان خارجى را در ابتداء بايد بر دو قسم كرد : قسمى را كه مادون نفس اند چون محسوسات و متخيلات به انشاء و ايجاد نفس است كه نفس ناطقه با اعداد آلات و قوايش مثال خارج را در خود خلق مىكند . نه اين كه صور آنها را از آنها انتزاع كند چنان كه در فلسفه رائج گفته اند ، بلكه نفس را نسبت به اين امور بايد مصدر و فاعل دانست .\r\nو قسمى ديگر كه ما فوق نفس اند ، نفس نسبت به آنها مظهر و به توسع در تعبير قابل است . و در مظهر بودن هم به حسب مراتب و درجات و حالات نفس متفاوت است چنان كه در مصدر بودن هم .\r\nو باز همين نفس كه نسبت به مادونش مصدر ، و به مافوقش مظهر است ، در انتهاء تواند به مقامى ارتقاء يابد كه احاطه كلى سعى وجودى بر ماديات و مجردات يابد ، چنان كه نفسى از شدت قوتش خليفة الله و سلطان عالم ارضى و رب انسانى گردد و در ماده كائنات تصرف كند به تفصيلى كه در مواضع عديده اسفار و ديگر صحف و زير مرحوم آخوند از مبحث وجود ذهنى ، و اتحاد مدرك بمدرك ، و نفس و معاد و غيرها ، و در رساله علم اين حقير محرر است .\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nو چون در اين مقام سخن از علم بذات كه سبب و علت است ، و پس از آن علم به معلول كه غير است عنوان شده است ، مبادا تو همى پيش آيد كه اين تقدم و تأخر ، زمانى و نحو آن بوده باشد ، در رفع اين تو هم گفته است كه اين تقدم و تأخر ، فاصله زمانى و نحو نيست . زيرا انفكاك بين علت تامه كه ذات واجب است ، و بين معلول كه اثر او است ، غلط است . ناگزير در اقسام قبل و بعد سخن بميان آورد تا معلوم گردد كه در اينجا كدام يك از آن اقسام است :\r\nانواع تقدم در كتب اوائل به پنج قسم گفته آمد كه عبارتند از : تقدم به زمان ، و بذات ، و بطبع و به وضع و بشرف .\r\nتقدم به زمان معروف و معنى آن روشن است . و چنان كه فارابى مثال زده است چون تقدم پير بر كودك كه آن به زمان پيش از اين است ، و اين به زمان پس از آن . اين تقدم و تأخر زمانى است .\r\nتقدم بشرف نيز مانند تقدم به زمان معروف و روشن است . و آن چون تقدم عالم بر جاهل است .\r\nدر اين نوع تقدم ممكن است متأخر به زمان بر متقدم به زمان تقدم داشته باشد چون جوان دانا بر پير نادان . و به مثال فارابى چون تقدم ابوبكر به عمر كه آن با شرف تر از اين بود .\r\nاين حقير گويد : چون تقدم حضرت وصى على اميرالمؤمنين عليه الصلاة والسلام بعد از خاتم صلى الله عليه و آله و سلم بر همه .\r\nسبحان الله كه اينك پنج ساعت و ده دقيقه بعد از ظهر يكشنبه سيزدهم ماه رجب المرجب سنه يكهزار و سيصد و نود و شش هجرى قمرى مطابق بيستم تير ماه هزار و سيصد و پنجاه هجرى شمسى روز ول‌ادت با سعادت حضرت ولى الله اعظم ، امام كل ، برهان سالكان ، نور موحدان ، سر پيمبران و عالميان ، على اميرالمؤمنان است كه اين گداى ره نشين آن سلطان عوالم ملك وملكوت ، و متوسل به ذيل عنايت آن رب انسانى ، و مقتبس از مصباح مشكوة آن صاحب ولايت كبرى و خلافت عظمى و آدم اولياء الله و واسطه فيض الهى ، كه\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nهمواره چشم اميد بسوى آن باب مراد گشوده دارد ، و دست نياز به درگاه آن وسيله نجات دراز كرده ، و پيوسته بفضل خداوند سبحان خوشه چين خرمن ولايت بوده و هست ، ذلك فضل الله يؤتيه من يشاء والله ذو الفضل العظيم .\r\n برشد از اكليل چرخ نيلگون تاج حسن \r\n رتبت فرقش نگر از تربت پاك نجف \r\nدر آمل به نوشتن انواع تقدم اشتغال دارد ، و سخن از تقدم امام كل بر كل به ميان آورد ، بدين همايون مقال مبارك فالى زده است كه اين رجب در عداد رجبيون محسوب ، و به خطاب اين الرجبيون معدود است . لذا شايسته مىداند كه به نقل كلامى چند نازل از عرش صدق و تحقيق از رساله معراجيه رئيس فلاسفه شيخ رئيس ، و از كتاب عظيم فتوحات شيخ اكبر محيى الدين عربى و از تفسير علامه فخر رازى ، و از شرح نهج البلاغه عالم مفضل ابن ابى الحديد از ابن متويه ، و از واضع علم عروض استاد سيبويه خليل بن احمد بصرى ، تبرك جويد :\r\n\r\nكلمات تنى چند از مشايخ در وصف حضرت وصى عليه السلام\r\nحكيم متاله مولى على نورى در حاشيه اسرار الايات صدر المتألهين ( ص 66 ط 1 ) گويد :\r\nقال الرئيس ابن سينا فى رسالته المعراجية فى ذيل منقبة حضرة خاتم الاولياء على المرتضى عليه السلام و فى جملة مناقبه قال على عليه السلام بين الصحابة كالمعقول بين المحسوس يعنى همه لفظند و اوست خود معنى حيث قال أن للانسان أن يصل الى مقام يكاد أن يحل عبادته فليتأمل فيه لما فيه قل من أن يتمكن من ان يلاقيه . انتهى .\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nعبارت متاله نورى ترجمه كلام شيخ در رساله معراجيه است بدين صورت :\r\nعزيزترين انبياء و خاتم رسولان صلى الله عليه و آله و سلم چنين گفت با مركز حكمت و فلك حقيقت خزينه عقل اميرالمؤمنين عليه السلام كه : يا على اذا رأيت الناس يتقربون الى خالقهم بانواع البر تقرب اليه بانواع العقل تسبقهم ، و اين چنين خطاب جز با چنو بزرگى راست نيامدى كه او در ميان خلق آن چنان بود كه معقول در ميان محسوس .\r\nشيخ اكبر در باب ششم فتوحات ( ص 154 ج 1 طبع مصر ) در ضمن بحث هباء گفته است : فقبل منه تعالى كل شى فى ذلك الهباء على حسب قوته و استعداده كما تقبل زوايا البيت نور السراء و على قدر قربه من ذلك النور يشتد ضوءه و قبوله قال تعالى مثل نوره كمشكوة فيها مصباح فشبه نوره بالمصباح فلم يكن أقرب اليه قبولا فى ذلك الهباء الا حقيقة محمد صلى الله عليه و آله المسماة بالعقل فكان سيد العالم بأسره و اول ظاهر فى الوجود فكان وجوده من ذلك النور الالهى و من الهباء و من الحقيقة الكلية و فى الهباء وجد عينه و عين العالم من تجليه و اقرب الناس اليه على بن ابى طالب امام العالم و اسرار الانبياء اجمعين .\r\nفخر رازى در تفسير كبيرش در تفسير سوره فاتحه در مسأله فقهى جهر به بسم الله الرحمن الرحيم گويد : . . . و ذلك يدل على اطباق الكل على أن عليا كان يجهر ببسم الله الرحمن الرحيم ( ان عليا عليه السلام كان يبالغ فى الجهر بالتسمية ، فلما وصلت الدولة الى بنى أمية بالغوافى المنع من الجهر سعيا فى ابطال آثار على عليه السلام ، ان الدلائل العقلية موافقة لنا و عمل على بن ابى طالب عليه السلام معنا و من اتخذ عليا اماما لدينه فقد استمسك بالعروة الوثقى فى دينه و نفسه .\r\nاين بود كلام محققانه و عالمانه علامه فخر رازى كه من عين\r\n\r\n","description":"","footnote":"","page_name":" 520 ","page_number":520},
  {"content":"\r\n\r\nالفاظ او را از تفسيرش چاپ استانبول ج 1 ص 160 نقل كرده ام .\r\nدر جلد دوم تكلمه منهاج البراعه مقاله اى به عنوان « هداية و ارشاد » شواهد بسيارى از كبار صحابه و سنام مسلمين با ذكر منابع و ماخذ نقل آورده ام كه امير عليه السلام در صدر اسلام به سمت « وصى » معروف و معهود بود جز اين كه بنى اميه دست بدست هم دادند تا مردم را اغفال كرده اند و آنان را از آن منصب الهى على فراموشى داده اند ( ص 29 19 ) .\r\nابن ابى الحديد در شرح خطبه هشتاد و پنج نهج البلاغة آنجا كه اميرالمؤمنين عليه السلام در شأن عترة فرمود : بل كيف تعمهون و بينكم عترة نبيكم و هم أزمة الحق و أعلام الدين و السنة الصدق فانزلوهم بأحسن منازل القرآن وردوهم ورود اليهم العطاش الخ گويد ( ص 341 ج 1 طبع 1 رحلى ) : فانزلوهم منازل القرآن تحته سرعظيم و ذلك انه أمرالمكلفين بان يجروا العترة فى اجلالها و اعظامها و الا نقيادلها و الطاعة لاوامرها مجرى القرآن .\r\nفان قلت : فهذا القول منه يشعر بأن العترة معصومة فما قول أصحابكم فى ذلك ؟ قلت نص ابو محمد بن متويه رحمه الله فى كتاب الكفاية على أن عليا عليه السلام معصوم أدلة النصوص قد دلت على عصمته والقطع على باطنه و مغيبه و أن ذلك امراختص هوبه دون غيره من الصحابة .\r\nاين بود كلام ابن متويه و ابن ابى الحديد كه ما بتلخيص نقل كرده ايم .\r\nخليل بن احمد بصرى استاد سيبويه ، متوفى 175 هق درباره آن جناب حضرت اميرالمؤمنين عليه السلام گفت احتياج الكل اليه و استغنائه عن الكل دليل على انه امام الكل .\r\nو فى روض الجنات للخوانسارى قيل و سئل ايضا ما هو الدليل على أن عليا امام الكل ؟ فقال احتياج الكل اليه و غناه عن الكل .\r\nو فى الروضات ايضا : و نقل عنه ايضا : سئل عن فضيلة على بن ابى طالب عليه السلام فقال ما اقول فى حق من أخفى الاحباء فضائله\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nمن خوف الاعداء وسعى أعدائه فى اخفائها من الحسد و البغضاء و ظهر من فضائله مع ذلك كله ما ملا المشرق والمغرب .\r\nتقدم بطبع مانند تقدم صانع بر صنعت و تقدم يك به دو ، و نظائر آنها كه متقدم بدون متأخر موجود است ولى وجود متأخر بدون متقدم محال است . و گاهى تقدم بالذات را تعميم دهند كه شامل بالطبع نيز مى گردد .\r\nتقدم به وضع همان تقدم به ترتيب است و از آن تقدم برتبه نيز تعبير مى كنند . و آن به رتبه حسى و عقلى منقسم مىشود : حسى مانند تقدم صف پيشين بر صف پسين هرگاه مثلا از جهت قبله آغاز كنيم ، عقلى مانند تقدم جنس بر نوع هرگاه معانى كليه عامه را مبدأ فرض كنيم . تقدم بالرتبه اعتبارى است هر سمتى را كه متقدم اعتبار كنند مقدم است .\r\nتقدم بذات را تقدم بعليت نيز گويند . و آن تقدم باستحقاق وجود است چون تقدم اراده ازلى بر وجود ماسوايش ، كه با وجود معيت زمانى كه و هو معكم و بى هيچ فاصل بر حسب زمان ، باز اراده ازلى واجب تعالى بر وجود ماسواه متقدم است كه گوييم : عالم از اراده حق تعالى بوجود آمده است ، نه اين كه اراده او بعد از عالم و يا از عالم تحقق يافته است .\r\nو ان شئت قلت : تقدم ذاتى دو فرد دارد يكى تقدم بالعلية كه اولى بدون دومى نمى تواند بود ، دوم اين كه اولى بدون دومى ميتواند بود اما دومى بدون اولى نمى تواند بود و اين را تقدم بالطبع گويند . غرض اين است كه در كتب عقليه تقدم بالذات شامل بالعلية و بالطبع هر دو مىشود مثلا شيخ در فصل بيست و سوم نمط اول اشارات گويد : ان الذى يقوم فيقيم متقوم بقوله اما بالزمان او بالذات .\r\nحقير مقالتى در انواع تقدم و تأخر و مع دارد كه فذلكه آن نكته چهاردهم هزار و يك نكته است . در اين مقام مناسب است كه آن را به عنوان مزيد فائدت و بصيرت نقل كنيم .\r\n\r\n","description":"","footnote":"","page_name":" 522 ","page_number":522},
  {"content":"\r\n\r\n\r\nانواع تقدم و تأخر و مع\r\nانواع تقدم در كتب اوائل به پنج قسم گفته آمد : تقدم بالزمان ، و بالذات كه از آن تقدم بالعلية و تقدم بالسب نيز تعبير مىشود ، بالطبع ، بالوضع كه آن را تقدم بالرتبه و بالترتيب و بالمرتبه نيز گويند ، بالشرف كه آن را تقدم بالفضل نيز مى نامند چنان كه سهيلى در روض انف ( ج 2 ص 309 ) از آن تعبير به تقدم بالفضل كرده است .\r\nانواع تأخر نيز با قياس به تقدم معلوم مى گردد مگر اين كه اجتماع دو علت مستقل بر معلول واحد شخصى محال است .\r\nانواع تقدم را به استقراء ، بر اين پنج قسم گفته اند و حصر اضافى است نه حقيقى . و برهانى بر حصل آن اقامه نكرده اند و علماى متأخر بيش از پنج قسم گفته اند ، چنان كه گفته آيد .\r\nشيخ رئيس در دانشنامه علائى ( ج 3 در الهيات ص 50 ط 1 ) چنين تعبير كرده است : پيشى و سپسى يا به مرتبت بود ، يا بطبع بود ، يا بشرف بود ، يا بذات و عليت .\r\nظاهر اين گونه تعبير اگر چه مشعر به حصر است ، ولى چنان كه گفته ايم اين حصر به استقراء است نه به برهان . چنان كه علامه حلى جوهر نضيد گويد : الحكماء حصروا انواع التقديم فى هذه الخمسة و لم نقف لهم على برهان يدل على الحصر اكثر من الاستقراء .\r\nفارابى در رساله شرح فصوصش كه به تلفيق و ترتيب با رساله فصوص ، فص شصت و نهم مى باشد گفته است و قبل يقال على وجوه ، سپس پنج وجه ياد شده را نام برده است .\r\nقطب شيرازى در درة التاء ( ص 30 ج 3 ط 1 ) بدين وجه گفته است :\r\nتقدم و تأخر بر معانى بسيار اطلاق مى كنند چه شايد كه هر دو به زمان باشد يا بذات يا بطبع يا بمرتبة يا بشرف .\r\nو خود شيخ هم در فصل هفتم نمط پنجم اشارات گفته است الشى\r\n\r\n","description":"","footnote":"","page_name":" 523 ","page_number":523},
  {"content":"\r\n\r\nيكون بعد الشى من وجوه كثيرة مثل البعدية الزمانية و المكانية الخ كه اين تعبير فارابى و شيخ و قطب دلالت بر انحصار بر پنج قسم ندارد اگر چه در مقام احصاء بيش از پنج قسم نياورده اند و خواجه در شرح همين فصل اشارات گويد و اعلم ان تأخر الشى عن غيره يقال بخمسة معان على ما حقق فى الفلسفة الاولى احدهما بالزمان و الثانى بالمرتبة و الوضع و الثالث بالشرف و الرابع بالطبع و الخامس بالمعلومية .\r\nتقدم بالمكان با تقدم بالزمان را ، يكى به حساب آورده اند . چنان كه شيخ در فصل اول مقاله چهارم الهيات شفاء ( ج 2 ط 1 ص 110 ) . غرض اين است كه اقسام پنجگانه را بدين صورت محسوب داشته است : تقدم به زمان و مكان ، تقدم بوض‌ع ، تقدم بشرف ، تقدم بطبع ، تقديم بعليت . و در فصل مذكور عنوان كرده است كه مشهور در نزد جمهور همان تقدم مكان و زمانست ، و در تطور و تكامل معنى تقدم و تأخر به ترتيب مذكور بحث شريف و مفيد فرموده است . كه اصل آن از ماوراء الطبيعه ارسطو است ( ص 577 567 ج 2 تفسير ابن رشد بر آن ط 1 ) .\r\nاز اقسام تقدم و تأخر ، تعبير به قبل و بعد نيز مىشود چنان كه در ماوراء الطبيعه ارسطو شده است ( ج 2 ط 1 ص 567 تفسير ابن رشد بر آن ) .\r\nفارابى به تبعيت از ارسطو به قبل تعبير كرده است كه بايد اقسام قبل و بعد گفت . و شيخ رئيس در اول مقاله چهارم الهيات شفاء به تقدم و تأخر عنوان كرده است ( ج 2 رحلى ص 464 ط 1 ) . ولى تحقيق بحث چنان كه گفته ايم از كتاب ماوراء الطبيعه ارسطو است .\r\nحكيم سبزوارى در شرح منظومه حكمت ( ص 80 طبع اعلى ) اقسام تقدم را به اقسام سبق تعبير كرده است . و بنابراين بايد تأخر را به لحوق تعبير كرد يعنى اقسام سبق و لوحق .\r\nقيصرى در شرح آخر فص داودى فصوص الحكم محيى الدين\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nعربى در بيان سبقت رحمته غضبه گويد :\r\nالسبق يستعمل على معان : منها التقدم بالوجود ، و منها قولهم سبق الفرس اى لحقه و تعداه ، و منها سبقه فلان فى الصنعة أو فى الكرم اى زاد عليه و غلبه . و فى قوله تعالى « : سبقت رحمتى غضبى » جميع هذه المعانى مرعية . . . ( ص 378 ط 1 ) .\r\nاقسام تقدم در تأليفات پيشينيان به همين قسم ياد شده است ، و ظاهرا به عنوان قبل بيشتر رائج بوده است . حتى سهيلى نيز در « الروض الانف فى تفسيره السيرة النبوية لابن هشام » اقسام پنجگانه قبل را به همين عنوان آورده است ( ج 2 ص 309 طبع مصر 1332 ه ) و عبارتش اين است : ان القبلية تكون بالفضل نحو قوله تعالى من النبيين و الصديقين .\r\nو تكون بالرتبة نحو قوله تعالى حين ذكر اليهود و انصارى فقدم اليهود لمجاورتهم فى الرتبة قبل النصارى .\r\nو قبلية بالزمان نحو ذكر التوراة و الانجيل بعده ، و نوحا و ابراهيم .\r\nو قبلية بالسبب و هو ان يذكر علة الشى و سبب و جوده ثم يذكر المسبب بعده و هو كثير فى الكلام مثل ان يذكر معصية و عقابا أوطاعة ثوابا فالاجود فى حكم الفصاحة تقديم السبب .\r\nپس سهيلى نيز اقسام قبليت را اعنى اقسام تقدم را بر پنج قسم كه همان اقسام سائر در السنه قدماء بود آورده است : تقدم بالفضل كه همان تقدم بالشرف است ، تقدم بالرتبه ، تقدم بالزمان ، تقدم بالسبب .\r\nو ظاهر اين عبارت اگر چه چهار قسم است ولى در واقع پنج قسم است زيرا كه مراد از سبب علت است .\r\nپس اگر سبب تام باشد تقدم بالذات اعنى بالعليت است ، و اگر سبب ناقص بود تقدم بالطبع است . چنان كه در كتب فلسفه ، تقدم بالذات مى گويند و شامل تقدم بالعليه و بالطبع است يعنى چه بگوئى : تقدم\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nبالفضل و بالرتبه و بالزمان و بالذات ، و چه بگويى تقدم بالفضل و بالرتبه و بالزمان و بالسبب كه هر دو تعبير به ظاهر چهار قسم و در واقع پنج قسم تقدم و تأخر را مىرساند .\r\nاين اقسام سبق را سهيلى درباره گفتار عباس بن مرداس كه گفته است :\r\n فأصبح نهبى و نهب العبى \r\n يد بين عيينة والاقرع \r\nآورده است . اين بيت در عداد ابياتى به قافيه عين است كه عباس بن مرداس در عتاب به رسول الله صلى الله عليه و آله و سلم آنها را بسرود و پيغمبر را بدانها عتاب كرد . سببش اين بود كه آن حضرت در غزوه حنين به هر يك از عينية بن حصن و اقرع بن حابس و چندين تن ديگر ، صد شتر از غنائم جنگ بداد ، و به عباس مرداس چند شترى داد . عباس مرداس آن را ناچيز شمرد و رسول الله را بدان ابيات مورد عتاب قرار داد .\r\nرسول الله فرمود : او را ببريد و زبانش را ببريد ، پس به عباس آنقدر مال دادند تا راضى شد ، اين بود مراد رسول الله از قطع لسان عباس .\r\nوقتى عباس بن مرداس به حضور رسول الله رسيده است ، رسول الله به وى گفت : توئى قائل :\r\nفاصبح نهبى و نهب العبيد بين الاقرع و عينية ؟\r\nابوبكر در وقت حاضر بود ، گفت : بين العيينة والاقرع .\r\nرسول الله به ابوبكر گفت : هر دو يكى است . ابوبكر گفت : شهادت مى دهم كه تو چنانى كه خداوند فرمود : و ما علمناه الشعر و ما ينبغى له .\r\nدر اينجا سهيلى گويد : مراد آن حضرت اين است كه آن دو تعبير در معنى يكى است ، و أما بحسب فصاحت آن كه به زبان رسول الله جارى شد كه اقرع را قبل از عينيه آورده است ، افصح است . زيرا كه قبليت به فضل است مانند قول خداوند تعالى : من النبيين و الصديقين .\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nو قبليت به رتبت است يعنى به ترتيب ، چنان كه خداوند متعال چون يهود و نصارى را نام مى برد ، يهود را پيش از نصارى نام مى برد به جهت مجاورت يهود مدينه را . پس آنان در رتبت پيش از نصارى اند .\r\nو قبليت به زمان چنان كه توراة را خداوند پيش از انجيل در قرآن نام ميبرد . و نوح را پيش از ابراهيم ( و نوحا و ابراهيم ) .\r\nو قبليت بسبب است و آن اين است علت شى و سبب وجودش ذكر شود و پس از آن مسبب آن ذكر شود ، و اين قسم در كلام بسيار است .\r\nمثل اين كه معصيت نام برده مىشود و پس از وى عقاب . يا طاعت اسم برده مىشود و پس از وى ثواب كه معصيت سبب عقاب و طاعت سبب ثواب است .\r\nاقرع بر عينية قبليت برتبت و قبليت بفضل دارد . اما در رتبت زيرا كه از خندف و سپس از بنى تميم است و اين به نبى اقرب از عينية است ، لذا پيش از عينية ذكر شد .\r\nاما قبليت به حسب فضل ، زيرا كه اقرع نيكو اسلام آورده بود ، و عينية هنوز در عداد اهل جفاء معدود بود ، حتى اين كه مرتد شد و به طليحه ايمان آورد . و چون وى را اسير شده بسوى ابوبكر مى آوردند ، كودكان به وى مى گفتند : اى دشمن خدا پس از ايمان آوردن ارتداد آوردى . عينية مى گفت : سوگند به خداوند هيچ ايمان نياوردم . پس به ظاهر اسلام آورد ، و همواره جفا كار نادان بود تا بمرد .\r\nالروض الانف شرح سيره نبويه ابن هشام است كه كتابى ممتع و مغتنم و از ماخذ مهم و مفيد در موضوعش است . و حقا چون اسمش روض انف است . انف بضم اول و دوم چون عنق چيز نو و دست نخورده را گويند . در منتهى الارب گويد : كأس انف : جام ناخورده ، و امرأنف : كار نو كه كسى نكرده باشد ، و روضة انف : مرغزار ستور ناديده .\r\nدر تاج العروس گويد : سهيل كزبير حصن بالاندلس ، اليه نسب الامام ابوالقاسم عبدالرحمن بن عبدالله ابى الحسن الخثعمى السه‌يلى\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nمؤلف الروض الانف و غيره ، مات بمراكش سنة 581 ، و قال غيره المولود بمدينة مالقة سنة 508 ه .\r\nعلامه حلى در شرح تجريد در مسأله سى و سوم پس از بيان اقسام پنجگانه تقدم گويد : ثم المتكلمون زادوا قسما آخر للتقدم و سموه التقدم الذاتى و تمثلوا فيه بتقدم الامس على اليوم فانه ليس تقدما بالعلية ولا بالطبع ولابالزمان و الا لاحتاج الزمان الى زمان آخر و تسلسل ، و ظاهر انه ليس بالرتبة ولا بالشرف فهو خارج عن هذه الاقسام .\r\nصاحب گوهر مراد گفته است : تعيين ملاك براى تقدم ذاتى كه مصطلح متكلمين است مشكل است . و نيز علامه حلى در شرح جوهر نضيد گويد : الحكماء حصروا انواع التقديم فى هذه الخمسة ، و لم نقف على برهان يدل على الحصر اكثر من الاستقراء . و نقضه المتكلمون بتقدم اجزاء بعض الزمان على بعض . و اعتذارات الفلاسفة فيه ضعيف ذكرناها وبينا ضعفها فى كتاب الاسرار و المناهج ( ص 28 ط 1 ) .\r\nمتاله سبزوارى در حكمت منظومه اقسام سبق را هشت قسم گفته است : پنج قسم مذكور و سبق بالمهية كه آن را سبق بالتجوهر نيز گويند . و سبق بالحقيقه و سبق بالدهر و بالسرمد .\r\nو فرموده است سبق بالحقيقه را صدرالمتالهين بر اقسام سبق افزوده است ، و سبق دهرى و سرمدى را ميرداماد . انتهى .\r\nسبق بالحقيقه را صدر المتالهين در آخرين فصل مرحله نهم امور عامه اسفار آورده است ( ص 269 ج 1 چاپ سنگى و ص 275 ج 3 ط 2 ) .\r\nاين سبق را در بحث حدوث ذاتى آورده است كه اين حدوث اگر صفت وجود باشد ، معنايش اين است كه وجود به هويت و ذات خود متقوم به غير خود است كه با قطع نظر ذات اين وجود از وجود جاعل و مقوم او لاشى محض است پس چون اين وجود متقوم به غير خود است و فاقر الذات است كه هويت ذات او متعلق به چيزى است ( يعنى به\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nعلت و جاعل او است ) كه آن چيز در تقرر هويت وى اخذ شده است ، و ظل و اثر آن چيز است . ولى هويت اين وجود فاقر الذات در آن چيز اخذ نشده است زيرا آن چيز بى نياز از او است و اين به آن نياز دارد پس اين وجود فاقر الذات بعد از آن شى غنى است به اين نحو بعديت اگر چه هر دو در زمان يا دهر معيت دارند .\r\nو اگر اين حدوث ذاتى را صفت ماهيت بدانيم نميشود گفت كه ماهيت من حيث هى هى با قطع نظر از وجود متعلق به غير خود است زيرا كه ماهيت معراة از وجود من حيث هى هى نه اقتضاى تقدم دارد و نه تأخر و نه استدعاى ارتباط و ديگر امور . زيرا كه الماهية من حيث هى هى ليست الاهى لذا تمام اثباتها در مرتبه ماهيت با اين حيثيت كاذب است مگر اثبات نفس ماهيت و سلب آن اثباتها از ماهيت بدين حيثيت بسلب بسيط صادق است مگر سلب نفس ماهيت . و سلب چيزى از چيزى بسلب بسيط استدعاى ثبوت مثبت له را ندارد پس ثبوت وجود در مرتبه ماهيت كاذب است و سلب آن صادق است . به اين معنى كه سلب وجود مقيد بكينونت در مرتبه ماهيت صادق است نه اينكه سلب مقيد بكينونت در مرتبه ماهيت صادق باشد زيرا اگر سلب مقيد صادق باشد لازمه اش اين است كه سلب در مرتبه ماهيت باشد در اين صورت اين سلب يا جزء ماهيت بايد باشد ، و يا عين آن ، و حال اينكه ماهيت من حيث هى ليست الا هى .\r\nبنابر آنچه گفتيم درباره ماهيت بايد گفت كه ماهيت را با وجود قياس كنيم آن را تعلق به وجود است به اين معنى كه ماهيت من حيث هى نه با قيد وجود ذهنى بودن آن كه در اين صورت موطن او فقط در ذهن است و ماهيت بدين قيد وجود خارجى نمييابد چنان كه ماهيت با قيد وجود خارجى محال است كه ذهنى گردد بلكه ماهيت من حيث هى چون كلى طبيعى قبل از وجود اعتبار مىشود و سپس متصف بوجود خارجى مىشود پس ماهيت به اين اعتبار ضربى از تقدم بر وجود دارد .\r\nولى در اينجا سخنى باقى مانده است و سؤالى پيش ميايد كه صرف\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nعدم حصول چيزى كه وجود باشد در مرتبه چيزى كه ماهيت باشد كافى نيست كه بگوييم اين چيز كه ماهيت است بر آن ديگرى كه وجود است مقدم باشد مگر اينكه اين چيز كه ماهيت است در مرتبه خود ثبوتى داشته باشد و حال اينكه ماهيت را قبل از وجود ثبوتى نيست پس چگونه ميتوان بتقدم وى بر وجود حكم كرد .\r\nجوابش اين است كه ماهيت را دو اعتبار است يكى تجريد و تخليه اش از وجود و عدم و ديگر اينكه در عين حال كه تخليه از وجود مىشود متحلى به وجود مى گردد . و همين معنى مجرد از وجود و عدم ، يك نحو تقرر براى ماهيت است .\r\nو سبب و علت اين سخن ما اين است كه وجود اصل هر چيز است و تا وجود نباشد ماهيتى اصلا نيست پس فاعل اعنى معطى الوجود چون وجود را افاده كرده است آن وجود را معنى و ماهيتى است پس عقل آن را تحليل ميبرد به ماهيت و وجود و ماهيت را مجرد از وجود مى بيند و سپس وجود را عارض خود دارد و اين يك نحو تقدم ماهيت بر وجود است .\r\nو چون ماهيت يك نحو تقرر در وعاء ذهن دارد . گويا كه تقدم و تأخر در دو نحوه از وجود و در دو امر وجودى اعتبار شده است و آنچه در تقدم اعتبار شده است در اينجا نيز معتبر است ، لكن در واقع وجود بر ماهيت مقدم است ، و مطلقا در هر وعائى وجود اصل هر چيز است ، و براى ماهيت يك نحو ثبوت تابع وجود است . و اين تقدم واقعى وجود بر ماهيت ، قسم ديگر از تقدم است كه تقدم بالحقيقه است .\r\nاين بود گفتار صدرالمتالهين در تقدم بالحقيقه كه باختصار ترجمه و نقل كرده ايم و سخن ديگر از وى در توضيح تقدم بالحقيقه كه مقابل مجاز است نيز عنوان مىشود .\r\nعبارت مرحوم متأله سبزوارى در حكمت منظومة از مجموع متن و حاشيه وى از چاپى و خطى كه در نسخه هاى منظومه محشى بحواشى\r\n\r\n","description":"","footnote":"","page_name":" 530 ","page_number":530},
  {"content":"\r\n\r\nمخطوطه در نزد ما است اينچنين است ( ص 81 ) :\r\nثم من السبق قسم آخر و هوانه بالذات ان شى بدا و بالعرض لاثنين على سبيل التوزيع اى ان ظهر حكم لواحد من شيئين بالذات ولاخر منهما بالعرض كالحركة بالنسبة الى السفينة و جالسها و كالتحقق بالنسبة الى الوجود و الماهية و كالا بيضية بالنسبة الى البياض و الجسم فحينئذ سبق بالحقيقة أنتهض والحقيقة هنا ما يقابل المجاز و هذا المسمى بالسبق بالحقيقة قدزاده صدرالمتالهين و هو غير جميع الاقسام اذ فى الكل من المتقدم و المتاخر متصف بالملاك بالحقيقة ولا صحة لسلب الاتصاف من المتأخر و فيه قد اعتبران يكون اتصاف المتأخر بالملاك مجازا من باب الوصف به حال المتعلق و يكون السلب صحيحا كسبق الوجود على الماهية على المذهب المنصور فان التحقق ثابت للوجود بالحقيقة و للمهية بالمجاز و بالعرض .\r\nو اين تقدم بالحقيقة است كه حقيقه ثبوت و تحقق براى وجود است و ماهيت در كنف وى تحقق دارد و وجود واسطه در تحقق ماهيت است و ماهيت اعتبارى و انتزاعى است ولى از اعتباريات نفس الامرى است و وصف آن به تحقق به اين لحاظ وصف به حال نفس او است ولى به نظر عرفانى و برهانى ادق تحقق آن بتجوز است و موجود به اين لحاظ همان وجود است . و صدرالمتالهين در بيان اين تقدم كه تحقق بالحقيقه است فرمايد :\r\nالتقدم بالحقيقة كتقدم الوجود على الماهية الموجودة به فان الوجود هو الاصل عندنا فى الموجودية والتحقق . و الماهية موجودة به بالعرض و بالقصد الثانى . و كذا الحال بين كل شيئين اتصفا بشى كالحركة اوالوضع اوالكم و كان احد هما متصفا به بالذات والاخر بالعرض فلاحدهما تقدم على الاخر و هذا ضرب آخر من التقدم غير ما بالشرف لان المتأخر بالشرف و الفضل لابدوان يوجد فيه شى من ذلك الفضل . و غير ما بالطبع و العلية ايضا لان المتأخر من كل منهما يتصف بشى مما يوصف به المتقدم عليه بخلاف هذا\r\n\r\n","description":"","footnote":"","page_name":" 531 ","page_number":531},
  {"content":"\r\n\r\nالمتأخر و ظاهر ان هذا غير ما بالزمان و ما بالرتبة .\r\nفان قلت لابدأن يكون ملاك التقدم و ال‌متأخر فى كل قسم من اقسامهما موجودا فى كل واحد من المتقدم و المتأخر فما الذى هو ملاك التقدم فيما ذكرته ؟\r\nقلت مطلق الثبوت و الكون سواء كان بالحقيقة أوبالمجاز .\r\nپس تاكنون اقسام سبق بهشت قسم شد : سبق بالزمان ، بالرتبه ، بالشرف ، بالطبع ، بالعلية ، بالتجوهر ، بالدهر و السرمد ، بالحقيقة .\r\nبدان كه در اصطلاح قاطبه اهل الله اعنى عارفان شامخ قائل به وحدت شخصيه وجود ، تقدم ديگر است كه آن را تقدم بالحق گويند . چنان كه تقدم بالحقيقه در مقابل مجاز بود ، اين سبق بالحق در مقابل باطل است . در سبق بالحقيقه مطلق الثبوت و الكون براى متأخر مثلا ماهيت فرض مى شد ، ولى در سبق بالحق الا كل شى ما خلا الله باطل .\r\nمرحوم متاله سبزوارى اين سبق را در حكمت منظومه نياورده است ، ولى صاحب اسفار آن را عنوان كرده است و فرمود :\r\nو من جمله اقسام التقدم هو التقدم بالحق و التأخر به و هذا ضرب غامض من اقسام التقدم و التأخر لايعرفه الا العارفون الراسخون فان للحق تعالى عندهم مقامات فى الالهية كما ان له شئونا ذاتية ايضا لاينثلم بها أحديته الخاصة و بالج‌ملة وجود كل علة موجبة يتقدم على وجود معلولها الذاتى هذا النحو من التقدم اذا الحكماء عرفوا العلة الفاعلية بما يؤثر فى شى مغائر للفاعل فتقدم ذات العلة على ذات المعلول تقدم بالعلية و اما تقدم الوجود على الوجود فهو تقدم آخر غير ما بالفاعلية اذليس بينهما تأثير و تأثر ولا فاعلية و لا مفعولية بل حكمهما حكم شى واحد له شئون و اطوار و له تطور من طور الى طور و ملاك التقدم فى هذا القسم هوالشأن الالهى ( ص 265 ج 1 ) .\r\nاين اصطلاح و سبق مأخوذ از اسم شريف حقيقة الحقائق بنام حق جل و على ، و كريمه و سنريهم آياتنا فى الافاق و فى انفسهم حتى يتبين لهم انه الحق است كه هر چند مظاهر ، حق مخلوق به هستند\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nولى چون حق بدين حقيقت و واقعيت در ديده حق بين موحد در مجالى و مظاهر آفاق و انفس متبين شده است جز او را مانند نقش دومين چشم احول باطل مى يابد . بقول شاعر مفلق مخضرم ابوعقيل لبيدبن ربيعه عامرى : الاكل شى ما خلا الله باطل .\r\nمير در قبسات گويد : قال الشيخ تقدم البارى على العالم هو تقدم بالوجود ( ص 123 ط 1 ) . و از قيصرى نيز در شرح سبقت رحمته غضبه ، تقدم بالوجود را نقل كرده ايم . و چون حق مساوق با وجود است ميتوان گفت تقدم بالوجود و تأخر بالوجود ، چنان كه تقدم بالحق كه حكيم فلسفى متوغل در حكمت متعاليه را با عارف محقق در اين قسم سبق نيز وفاق باشد .\r\nو چون اقسام سبق ولحوق معلوم گردد ، اقسام مع نيز معلوم خواهد شد . مثلا حوادث مجتمع در زمان واحد معيت زمانى دارند ، و دو مفهو متساوى معيت رتبى دارند ، و دو علت ناقصه يك معلول معيت طبعى دارند و هكذا . و براى بحث تفصيلى و تحقيقى آن به فصل هشتم مرحله نهم اسفار رجوع شود ( ج 1 ط 1 ص 267 وج 3 ط 2 ص 268 ) .\r\n\r\n","description":"","footnote":"","page_name":" 533 ","page_number":533},
  {"content":"\r\n\r\n\r\nفص 70 [ در علم بارى تعالى به ذاتش و به كل ، و در اين كه او كل الكل است 
  ]\r\nليس علمه بذاته مفارقا لذاته بل هو ذاته ، و علمه بالكل صفة لذاته ليست هى ذاته بل لازمة لذاته ، و فيها الكثرة الغير المتناهية بحسب كثرة المعلومات الغير المتناهية بحسب مقابلة القوة والقدرة الغير المتناهية ، فلاكثرة فى الذات بل بعد الذات فان الصفة بعد الذات لابزمان بل بترتب الوجود لكن تلك الكثرة ترتيب يرتقى به الى الذات يطول شرحه والترتيب يجمع الكثرة فى نظام و النظام وحدة ما ( و النظام وحدة ما به تصير تلك الكثرة واحدة خ ) و اذا اعتبر الحق ذاتا و صفاتا كان كل فى وحدة فاذا كل كل متمثل فى قدرته و علمه و منها حقيقة الكل مقررة ثم يكسى ( يكتسى خ ل ) المواد فهو كل الكل من حيث صفاته و قد اشتملت عليها أحدية ذاته .\r\nترجمه : علم خداوند بذاتش جداى از ذاتش نيست بلكه عين ذات او است و علم او به كل صفت ذات او است نه ذات او بلكه لازم ذات او و در اين صفت كثرت غير متناهى است بحسب كثرت معلومات غير متناهى بحسب مقابله قوت و قدرت غير متناهى پس كثرتى در ذات نيست بلكه كثرت بعد از ذات است چه اينكه صفت بعد از ذات است نه بعد زمانى بلكه بعد ترتب وجود . لكن اين كثرت ترتيبى است كه اين ترتيب بذات ارتقاء مييابد و شرح آن به طول ميانجامد و ترتيب كثرت را در نظامى جمع مىكند و نظام وحدتى است كه كثرت بدان وحدت مى يابد ( به وحدت بر مى گردد ) و چون حق بحسب ذات و\r\n\r\n","description":"","footnote":"","page_name":" 534 ","page_number":534},
  {"content":"\r\n\r\nصفات اعتبار شود همه در يك وحدت اند پس همه در قدرت و علم او متمثل اند و از اين قدرت و علم حقيقت كل مقرر است پس از آن كل بكسوت مواد در ميايد پس بارى تعالى از جهت صفاتش كل الكل است و احديت ذاتش مشتمل بر آن صفات است .\r\nبيان : فص در علم بارى بذاتش و به كل ، و در اين كه او كل الكل است مى باشد . و اين فص نيز چنان كه گفته ايم در تفسير فص دوازدهم است . در ابتداى اين فص سخن ازعلم بارى تعالى بذاتش عنوان مىشود و پس از آن باز در علم بارى به غير .\r\nحكماى مشاء در علم بارى تعالى بذاتش از قاعده هر موجود مجرد قائم بذاتش عقل و عاقل و معقول است پيش آمدند زيرا كه عقل و عاقل و معقول همان علم و عالم و معلوم است و ماده حجاب تعقل است و چون از صورت طبيعت خارجى ماده گرفته شود آن صورت مجرد ازماده عقل است و عقل عاقل خود و معقول خود است و آن صورى كه ابداعا مبراى از ماده اند چون عقول مفارقه نيز عاقل و معقول خود خواهند بود .\r\nفارابى در اوائل مدينه فاضله گويد ( ص 9 ) : المانع للصورة من أن تكون عقلا و ان تعقل بالفعل هوالمادة التى فيها يوجد الشى ، فمتى كان الشى فى وجوده غير محتاج الى مادة كان ذلك الشى بجوهره عقلا بالفعل و تلك حال الاول .\r\nو مرادش از اول حق جل جلاله است و مشاء بسيار از آن تعبير به اول ميكنند و اول يكى از اسماء او است  هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ وَ هُوَ بِكُلِّ شَيْءٍ عَلِيمٌ  ( سوره حديد 3 ) .\r\nو به همين منوال شيخ رئيس پس از آنكه در فصل نوزدهم نمط سوم اشارات ثابت كرده است كه هر عاقل معقول است و هر معقول قائم بذاتش عاقل است در فصل بيست و هشتم نمط رابع آن در اثبات علم واجب بذاتش گفته است : الاول معقول الذات قائمها فهو قيوم برى عن العلائق والعهد و المواد و غيرها مما يجعل الذات به حال زائدة\r\n\r\n","description":"","footnote":"","page_name":" 535 ","page_number":535},
  {"content":"\r\n\r\nو قد علم ان ما هذا حكمه فهو عاقل لذاته معقول لذاته .\r\nو اينكه گفت و قد علم أن ما هذا حكمه الخ همانست كه در فصل 19 نمط سوم اثبات كرده است .\r\nخواجه طوسى در شرح اشارات در بيان فصل مذكور نمط رابع گويد : يريد اثبات العلم للواجب الوجود . و اين بيان همانست كه گفتيم عقل و عاقل و معقول همان علم و عالم و معلوم است ولى فارابى در مدينه فاضله ( ص 11 ) پس از آنكه از قاعده مذكور اثبات كرده است كه اول تعالى عقل و عاقل و معقول است در عالم بودن بذاتش وارد شده است و گفته است :\r\nو كذلك الحال فى انه عالم فانه ليس يحتاج فى أن يعلم الى ذات أخرى يستفيد بعلمها الفضيلة خارجة عن ذاته ولا فى أن يكون معلوما الى ذات أخريتعلمه بل هو مكتف بجوهره فى ان يعلم و يعلم و ليس علمه بذاته شيئا سوى جوهره فانه يعلم و انه معلوم و انه علم فهو ذات واحدة و جوهر واحد .\r\nاين بنده در تعليقاتش بر مدينه فاضله در اين مقام گفته است : من كان عقلا و عاقلا و معقولا فهو علم و عالم و معلوم فلاحاجة الى اثبات كونه عالما بذاته ثانيا و ان كان فيه زيادة تبصرة .\r\nقاعده مذكور در حد خود برهانى است و بنابر مبناى فلسفه در صحت و درستى آن شكى نيست . ولى در علم بارى بذاتش از اين مسير سخن گفتن او را از امورى تنزيه كردن است كه تنزيه عين تشبيه است و حق جل وعلى اعلى و ارفع و اشمخ از هر دو است مگر اين كه آنان ناظر به مرتبه رفيع وجود باشند مثل اين كه در تجرد انسان يك بار در مرتبه تجرد عقلى اوبحث مىشود ، و بار ديگر در مرتبه تجرد خيالى برزخى آن ، و پس از آن در انسان طبعى كه بدن مرتبه نازله اوست . و گاهى هم در مرتبه فوق تجرد او بحث مىشود و من عرف نفسه عرف ربه . فافهم .\r\nدر علم بارى تعالى به غير در فص گذشته بممشاى مشاء گفته ايم كه\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nآنان اول تعالى را عالم بجزئيات بروجه كلى ميدانند به نحوى كه اجمالا بيان كرده ايم . و شيخ رئيس در آخر فصل ششم مقاله هشتم الهيات شفاء بتفصيل ذكر كرده است ( ص 589 ) و قريب به آن در تعليقاتش ( ص 13 و 81 و 97 و 116 ) .\r\nظاهر گفتار فارابى در اينكه علم بارى تعالى لازم ذات است و كثرت متناهيه در قدرت و علم او كه عين ذاتش هستند متمثل اند بى دغدغه نيست مگر اينكه از روى قرائنى مطابق ديگر كلمات آنها محملى صحيح در اين موضوع بتوان تحصيل كرد اگر چه من حيث المجموع طائفه مشاء در علم بارى درست پيش نيامدند بلكه در توحيد بارى هم . و موارد ايراد و اعتراض بسيارى بر گفتارشان را در حواشى و تعليقاتم بر اسفار و بر اشارات و مدينه فاضله تذكر داده ام .\r\nو تحقيق جناب خواجه هم در علم بارى بطورى كه در شرح اشارات پيش آمده است و بسيار زحمت كشيده است باز بى دغدغه نيست . و در رساله علمش كه رساله اى سودمند است در عين حال آن نكته كه اصل بود نا گفته بماند .\r\nو چنان كه در فص پيش گفته ايم در تحقيق اين مطلب بايد سخن از علم و تعريف علم و وحدت شخصيه وجود و توحيد ذات پيش آورد و از مصباح حكمت متعاليه بلكه فو ق حكمت متعاليه استضائه كرد .\r\nآنكه فارابى گفت علمه بالكل صفة لذاته ليست هى ذاته بل لازمة لذاته كه كثرت غير متناهى را در صفت دانست و صفت را بعد از ذات تا كثرت در ذات كه واحد أحدى است لازم نيايد با حكم باينكه صفات بارى تعالى عين ذاتش است و وجودى است كه جودش و ديگر صفاتش در جوهر ذات او است وفق نميدهد مگر توجيه شود باينكه مراد علم اجمالى در عين كشف تفصيلى است فتأمل .\r\nآنكه فارابى گفت فان الصفة بعد الذات لابزمان بل بترتب الوجود . مقصود اين است كه ذات بارى تقدم بالذات دارد كه تقدم بالعليه باشد . و ابن سينا نيز به همين منوال گويد : تقدم البارى على\r\n\r\n","description":"","footnote":"","page_name":" 537 ","page_number":537},
  {"content":"\r\n\r\nالعالم هو تقدم بالوجود ( ص 133 قبسات مير نقل از تعليقات شيخ ) .\r\nآنكه فارابى گفته است : لكن تلك الكثرة ترتيب . يرتقى به الى الذات يطول شرحه . در بعضى از نسخ دارد لكن لتلك الكثرة ترتيب . درباره اين ترتيب در اوائل مدينه فاضله ( ص 21 ) معنون به اين عنوان « : القول فى مراتب الموجودات » گفته است :\r\nالموجودات كثيرة و هى مع كثرتها متفاضلة . و جوهره جوهر يفيض منه كل وجود كيف كان ذلك الوجود كاملا كان اوناقصا و جوهره ايضا جوهر اذا فاضت منه الموجودات كلها به ترتيب مراتبها حصل عنه لكل موجود قسطه الذى له من الوجود و مرتبته منه فيبتدى من اكملها وجودا ثم يتلوه ما هو انقص منه قليلا ثم لايزال بعد ذلك يتلوا الانقص فالانقص الى أن ينتهى الى الموجود الذى ان تخطى عنه الى مادونه تخطى الى مالا يمكن ان يوجد أصلا فتنقطع الموجودات من الوجود . و كان جوهره جوهرا تفيض منه الموجودات كلها من غير ان يخص بوجود دون وجود فهو جواد وجوده هو فى جوهره و يترتب عنه الموجودات و يتحصل لكل موجود قسطه من الوجود بحسب رتبته عنه فهو عدل و عدالته فى جوهره و ليس ذلك لشى خارج من جوهره . و جوهره ايضا جوهر اذا حصلت الموجودات مرتبة فى مراتبها ان يأتلف و يرتبط و ينتظم بعضها مع بعض ائتلافا و ارتباطا و انتظاما تصير بها الاشياء الكثيرة جملة واحدة و تحصل كشى واحد .\r\nو بدانكه مشاء حركت سرمديه را واسطه در پيدايش كثرت حوادث كونيه ميدانند و صدرالمتالهين حركت جوهريه را و اهل عرفان از اسم قابض و باسط كه كل يوم هو فى شأن ميدانند . به تفصيلى كه هر يك در محل خود مقرر است حركت سرمديه اى كه مشاء ميگويند : عارض بر جوهر است كه آن جسم كل است و از اين جسم كل تعبير بفلك الا فلاك و فلك اطلس و فلك اعظم و فلك تاسع و معدل النهار و محرك كل و عرش نيز مىشود . ولى حركتى را كه صدرالمتالهين\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nقائل است عارض بر جوهر نيست بلكه طبيعت جوهر است و سرتاسر عالم طبيعت مشمول اين حكم است . و وجوه فرق اين دو حركت را در جزوه اى جداگانه نگاشتيم .\r\nآنكه فارابى گفت : والترتيب يجمع الكثرة فى نظام والنظام وحدة ما كلامى بسيار رفيع است يعنى نظام وحدتى است كه كثرت بدان بوحدت بر مى گردد و خود نظام وحدتى است .\r\nآنكه فارابى گفت : ثم يكسى المواد ، مقصود اين است كه سلسله موجودات بترتب نزولى تا بعالم طبيعت ميرسد كه لباس ماده ميپوشد .\r\nآنكه فارابى گفت : فهو كل الكل من حيث صفاته الخ ، يعنى صفات او مشتمل بر كل است و ذاتش مشتمل بر آن صفات پس ذاتش كه مشتمل بر كل صفات است كل الكل است . و صفاتش از اين جهت مشتمل بر كل است كه گفته است كل كل متمثل فى قدرته و علمه .\r\nبيان فص را به همين اندازه خاتمه ميدهيم كه ورود در علم بارى بذاتش و بغيرش بلكه در توحيد ذات هم بنابر ظواهر بلكه نصوص كلمات مشاء چنان كه گفته ايم موارد ايراد و اشكال بسيار دارد اگر چه در احيالج معارف و تحقيق حقائق بسيار بسيار زحمت كشيده اند شكر الله الرحمن الرحيم مساعيهم الجميلة ، و جزاهم عن العلم و أهله خير جزاء و غير معصوم از اشتباه و خطا معصوم و مصون نيست .\r\nتا اينجا تفسير فص دوازدهم خاتمه مى يابد ، و از فص بعد ، تفسير فص سيزدهم رساله فصوص الحكم نيز بقلم خود فارابى است .\r\n\r\n","description":"","footnote":"","page_name":" 539 ","page_number":539},
  {"content":"\r\n\r\n\r\nفص 71 [ در بيان كلمه حق و در ظاهر و باطن بودن حق ، و اكتساب عبد مرصفات حق را و كيفيت حال او در آنحال است 
  ]\r\nتفسير الفص الذى بعده :\r\nيقال حق للقول المطابق للمخبر عنه اذا طابق القول .\r\nو يقال حق للموجود ( كذا و للوجود ظ ) الحاصل للخبر عنه اذا طاق الواقع .\r\nو يقال حق للذى لاسبيل للبطلان اليه .\r\nوالاول تعالى حق من جهة المخبر عنه . حق من جهة الوجود . حق من جهة انه لاسبيل للبطلان اليه . لكنا اذا قلنا له انه حق فلانه الواجب الذى لايخالطه بطلان و به يجب وجود كل باطل الا كل شى ما خلا إله باطل .\r\nهو باطن لانه شديد الظهور ، غلب ظهوره على الادراك فخفى و هو ظاهر من حيث ان الاثار تنسب الى صفاته و تجب عن ذاته فيصدق بها مثل القدرة و العلم ، يعنى ان فى القدرة و العلم مساغا وسعة . فاما الذات فهى متمنعة ( ممتنعة خ ) فلانطلع على حقيقة الذات فهو باطن باعتبارنا و ذلك لامن جهته ، و ظاهر باعتباره و من جهته .\r\nاذا اكتسبت ( انك اذا اكتسبت . نسخة ) ظلا من صفاته قطعك ذلك من صفات البشرية و قلع عرقك عن مغرس الجسمانية فوصلت الى ادراك الذات من حيث لاتدرك فالتذذت بأن تدرك أن لاتدرك فلذلك عليك أن تأخذ من بطونه الى ظهوره فيظهر الا على ( فيظهر لك عالم الا على خ ) و عالم الربوبية عن الافق الاسفل و عالم البشرية .\r\n\r\n","description":"","footnote":"","page_name":" 540 ","page_number":540},
  {"content":"\r\n\r\nترجمه : تفسير فصى كه بعد از فص سابق تفسير شده است : بدان قولى كه يعنى به خبرى كه مطابق بفتح با مخبر عنه است ، هنگامى كه مخبر عنه مطابق بكسر با قول باشد حق گفته مىشود .\r\nو به وجودى كه براى مخبر عنه حاصل است ، هنگامى كه مخبر عنه مطابق واقع باشد ، حق گفته مىشود .\r\nو به آنى كه بطلان بسوى او راه ندارد ، حق گفته مىشود .\r\nاول تعالى حق است از جهت مخبر عنه بودن ، و حق است از جهت وجود . و حق است از جهت اينكه بطلان بسويش راه ندارد لكن وقتى كه ما گفتيم او حق است از اين جهت است كه او واجبى است كه آميخته با هيچ بطلانى نيست . و به او وجود هر باطلى واجب ميگردد ، هر چه جز خدا است باطل است .\r\nاو باطن است چونكه شديد الظهور است . ظهور او بر ادراك غلبه دارد از اين روى پنهان نيست .\r\nو او ظاهر است از اين حيث كه آثار به صفات او منسوبند و از ذات او واجب اند پس بدان صفات تصديق بذات حاصل مىشود . مثل قدرت و علم كه مقصود اين است در قدرت و علم مساغ و سعه است . اما ذات چون بسيار منيع است بر حقيقت ذات اطلاع نتوان يافت پس او باطل است باعتبار ما نه از جهت او و ظاهر است باعتبار او و از جهت او .\r\nو چون تو سايه اى از صفات او را كسب كرده اى اين امر تو را از صفات بشرى قطع مىكند و رگ و ريشه ات را از مغرس جسمانى قلع مىكند پس آنگاه بادراك ذات و اصل مىشود از اين حيث كه نميتوانى ادراك كنى . پس لذت ميبرى باينكه ادراك ميكنى كه نميتوانى ادراك بكنى لذا بر تو است كه از بطون او بسوى ظهورش گيرى پس عالم اعلى و عالم ربوبيت از افق اسفل و عالم بشريت برايت ظاهر گردد .\r\n\r\n","description":"","footnote":"","page_name":" 541 ","page_number":541},
  {"content":"\r\n\r\n\r\nبحث حق\r\nبيان : اين فص شروع در تفسير فص سيزدهم در بيان كلمه حق ، و در بيان ظاهر و باطن بودن حق ، و در بيان اكتساب عبد مرصفات حق را ، و در بيان كيفيت حال او در آنحال است .\r\nاين فص را در بسيارى از كتب فلسفى با اسناد به اين كه از رساله فصوص فارابى است نقل كرده اند . چنان كه در ديباچه كتاب در صحت انتساب رساله فصوص فارابى و شرح او بر آن ، فصوصى چند را كه از آن جمله همين فص است با ماخذ آنها نام برده ايم و نشان داده ايم .\r\nعبارات نسخه هاى فصوص را در اين فص اختلاف است ، متن مختار فاضل شارح شنب غازانى با نسخه هاى منقول در كتب فلسفيه ، و تقريبا مطابق است و عبارت فص در شرح او اين است :\r\nهو الحق فكيف لاويقال حق للقول المطابق للمخبر عنه اذا طابق القول . و يقال حق للوجود الحاصل بالفعل . و يقال حق للموجود الذى لاسبيل للبطلان اليه . و الاول تعالى حق من جهة المخبر عنه ، حق من جهة الوجود ، حق من جهة انه لاسبيل للبطلان اليه .\r\nو در شرح معنى دوم حق ( و يقال حق للوجود الحاصل بالفعل ) گفته است : اى فى وقت من الاوقات سواء تحقق حصوله كقولنا الجنة ح‌ق و النار حق او سيتحقق كقولنا القيمة حق و الحساب حق .\r\nشنب غازانى بالفعل را باصطلاح منطقى كه مطلقه عامه است دانسته است كه آن را به وقتى از اوقات شرح كرده است .\r\nراقم گويد : در صورت صحت اين نسخه ، سزاوار است كه بالفعل در اين مقام تفسير شود بأنه فى مقابل ما يكون الوجود فيه بالقوة . يعنى بالفعل مقابل آنى باشد كه وجود در او بالقوه است كه اين وجود الان و فى الحال حق است و تحقق يافته و به ثبوت رسيده است .\r\nشنب غازانى در شرح عبارات بعد گفته است :\r\nو يقال حق للموجود الذى لاسبيل للبطلان اليه ، و هو ما يكون\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nماهيته عين ذاته .\r\nوالاول تعالى حق من جهة المخبر عنه ، لان القول انما يطلق عليه الحق بواسطة مطابقته للمخبر عنه ، فالمخبر عنه أولى بأن يكون حقا . حق من جهة الوجود ، لان وجوده أقوى من وجودات الموجودات و اكملها فهو أحق بأن يكون حقا .\r\nحق من جهة انه لاسبيل للبطلان اليه ، و لايتطرق الفناء الى ذاته .\r\nلكنا اذا قلنا انه حق فلانه الواجب الذى لايخالطه بطلان ، يعنى اذا اطلقنا الحق على الواجب تعالى يكون مرادنا بالمعنى الثالث لانه لامرتبة أعلى منه فى الحقيقة لعدم مخالطته البطلان مطلقا .\r\nشن‌ب غازانى معانى حق را در عبارت فارابى سه وجه دانسته است و لكن ظاهر استدراك فارابى كه گفته است لكنا اذا قلنا انه حق الخ اين است كه معانى حق بر چهار قسم است و وجه استدراك اين است كه معنى سوم كه لاسبيل للبطلان اليه اعم از چهارم است چه اينكه شامل دائم و واجب بالذات هر دو است و لكن اختصاص به واجب بالذات ميدهد . چنان كه متاله سبزوارى در تعليقه اش بر منظومه حكمت در اين مقام افاده فرموده است ، و اين بنده در حواشى و تعليقاتش بر فصل اول منهج دوم مرحله اولى اسفار ( ص 20 ) كه در تعريف وجوب و امكان و امتناع و حق و باطل است گفته است :\r\nذكر المعلم الثانى فى هذا الفص للحق عدة معان : احدها القول المطابق للمخبر عنه اذا طابق القول . يعنى اذا طابق المخبر عنه القول فالمطابق بفتح الباء فالحق صفة للقول .\r\nو ثانيها : الموجود الحاصل بالفعل ( على نسخة شنب غازانى كما دريت ) و المراد بالفعل هو مقابل مايكون الوجود فيه بالقوة أى ثبت وجوده و تحقق بالفعل فهو حق و مالم يتحقق بعد فهو باطل بالفعل و انما يصير حقا بعد ما خرج من القوة الى الفعل .\r\nو السيد الفاضل النحرير الامير اسمعيل الشنب غازانى التبريزى فسره هكذا : اى فى وقت من الاوقات سواء تحقق حصوله كقولنا الجنة\r\n\r\n","description":"","footnote":"","page_name":" 543 ","page_number":543},
  {"content":"\r\n\r\nحق و النار حق ، أو سيتحقق كقولنا القيمة حق و الحساب حق . انتهى كلامه .\r\nفهو زعم أن معنى الفعل هو ما اصطلح عليه اهل الميزان من مطلقة عامة . و الاول اولى و ان كان يمكن ارجاع الثانى اليه ايضا .\r\nو ثالثها : الموجود الذى لاسبيل للبطلان اليه .\r\nو رابعها : الواجب الذى لايخالطه بطلان و به يجب وجود كل باطل . و الفرق بينه و بين الثالث أن الثالث أعم منه الاترى الى اسلوب عبارة الفارابى كيف استدرك قوله حق من جهة انه لاسبيل للبطلان اليه لكنا اذا قلنا له انه حق الخ . كما افاد المتأله السبزوارى فى تعليقته على منظومته ( ص 16 من الحكمة ) فى المقام بقوله : لما كان عدم تطرق البطلان هو الدوام و الدوام اعم من الوجوب الذاتى كما فى العقل اكلى بل كما فى الفلك عند الحكماء اشار الى معنى آخر للحق و هو الواجب بالذات الذى ينتهى كل واجب بالغير و كل شى ما خلاه باطل و هى الماهيات التى ليس الوجود عينا لها و لاجزء او انما هو و ديعة فيها و ما الروح و الجثمان الاوديعة و لابد يوما أن ترد الودائما و الوجود من صقع الحق تعالى . انتهى .\r\nو الفاضل الشنب غازانى تو هم ان الرابع هو الثالث حيث فسر قول الفارابى لكنا اذاقلنا له انه حق فلانه الواجب لايخالطه بطلان بقوله يعنى اذا اطلقنا الحق على الواجب تعالى يكون مرادنا به المعنى الثالث لانه لامرتبة أعلى منه فى الحقيقة لعدم مخالطة البطلان مطلقا . انتهى .\r\nلكن ما فسره ها الفاضل و هم لان المعنى الثالث هو الموجود الذى لاسبيل للبطلان اليه اعم من يكون موجودا واجبا بذاته أو موجودا دائما واجبا بغيره بخلاف الرابع فانه الواجب الذى لايخالطه بطلان . نعم لو تفوه به نظر عرفانى أوبرهانى ادق لايعرفه الا الراسخون فى الحكمة المتعالية من ان جهة الوجوب هو فعلية الوجود و ما سوى\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nالواجب هالك اذا الهلاك عبارة عن لا استحقاقية الوجود و كل شى هالك الا وجهه كان له وجه .\r\nدر منظومه متأله سبزوارى ( ص 16 ) عبارت فص بدينصورت نقل شده است : والاول تعالى حق من جهة الخبر عنه ، كه المخبر عنه به هيأة اسم مفعول از اخبار به الخبر عنه تصحيف شده است .\r\nكلمه قول در عبارت فارابى به معنى خبر است كه از آن به عقد و قضيه نيز تعبير مىشود .\r\nهر قولى كه مطابق بودن مخبر عنه با آن لحاظ شود آن قول را حق گويند كه حق صفت قول است . چنان كه مى گوئيم : كلمه لااله الا الله حق است كه مخبر عنه مطابق به كسر باء است ، و قول مطابق بفتح باء .\r\nو اگر به عكس آن أعنى مطابق بودن قول با مخبر عنه لحاظ شود ، آن قول را صدق گويند كه باز صدق صفت قول است . چنان كه مى گوئيم فلانى در قول خود صادق است . يعنى قول او مطابق است با آنچه كه از او خبر داده است كه قول مطابق بكسرباء است ، و مخبر عنه مطابق بفتح باء .\r\nقسم اول از اين دو قسم كه حق بودن قول است ، وجه اول از وجوه معانى در كلام فارابى است . و خلاصه اين كه اگر بحث در الفاظ شود حق از صفات قول است ، و اگر نظر به اعيان باشد حق صفت موجود عينى است به تفصيلى كه بيان مىشود .\r\nو وجه دوم از معانى حق كه گفته است : و يقال حق للموجود الحاصل للمخبر عنه اذا طابق الواقع اين است كه ممكن است مخبر عنه در واقع موجود نباشد و هنوز رنگ وجود نگرفته باشد مثل اينكه بگويى درياى نقره مذاب سيال است كه اين قول تو صدق و حق است اگر چه وجود خارجى براى چنين دريايى نيست .\r\nو ممكن است كه مخبرعنه در واقع موجود باشد و از آن خبر دهيم مثل اينكه از موجودات متحقق بالفعل در خارج خبر دهيم . فارابى در اين قسم گويد آن وجود واقعى كه براى مخبر عنه بالفعل\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nحاصل است آن را نيز حق گويند كه ثابت و محقق است .\r\nصدق در مقابل كذب است و حق در مقابل باطل اين قسم كه حق است به اين معنى است كه آن وجود متحقق حق است و باطل ماهيت است كه اگر آن حصه وجود نباشد او نمودى ندارد و باقطع نظر از اين وجود حق ، باطل است .\r\nو گفتار فارابى بعد از آن كه گفت والاول تعالى حق من جهة المخبر عنه ، به هيئت مفعولى تجريف به من جهة الخبر عنه شده است .\r\nو چنان كه تذكر داده ايم در منظومه متأله سبزوارى من جهة المخبر عنه به هيئت مفعولى تحريف به من جهة الخبر عنه شده است\r\nدر اينجا سؤالى پيش مى آيد كه كلام فارابى اين است كه هر يك از معانى حق بر اول تعالى اطلاق مىشود ، با اين كه معنى اول حق صفت قول است پس چگونه اين معنى را بر ذات حق مى توان اطلاق كرد ؟\r\nاما جواب اينكه : شنب غازانى گويد كه حق بودن قول ، به واسطه مطابقت او با مخبر عنه است پس خود مخبر عنه أولى به حق بودن است .\r\nاين بيان شنب غازانى اگر چه صحيح است ، ولى در تفسير وجه اول معنى ، ناصواب مى نمايد . زيرا از وى مى پرسيم كه حق تعالى أولى به حق بودن است ، حق به كدام معنى است ؟ اگر حق به وجه اول است بايد صفت قول باشد ، و اگر حق به معانى بعد است اكنون كه سخن در تفسير وجه اول است .\r\nو حكيم هيجدجى در تعليقاتش بر منظومه در تفسير عبارت محرفه مذكور ( گفته ايم در منظومه عبارت صحيح من جهة المخبر عنه بهيئت مفعولى بعبارت من جهة الخبر عنه تحريف شده است ) گويد : قوله من جهة الخبر عنه يعنى فيه تجوز عقلى لان الحق هو الخبر عنه تعالى .\r\nمقصود هيدجى اين است كه حق بودن اول تعالى بر وجه اول چون بايد صفت قول باشد و باينمعنى در ذات حق صادق نيست لذا فارابى حق بودن او را بمعنى وجه اول صفت همان قول ميداند كه چون خبر از حق تعالى حق است اطلاق حق بر او به لحاظ خبر دادن\r\n\r\n","description":"","footnote":"","page_name":" 546 ","page_number":546},
  {"content":"\r\n\r\nاز اوست .\r\nتوجيه تجوز عقلى مطابق نسخه اصل نيز صادق است با اين بيان كه اول تعالى حق است از ج‌هت مخبر عنه بودن باينمعنى كه آنچه بدان از وى خبر مى دهيم حق است پس عبارت را مطابق نسخه مختار به حال خود بگذاريم و در تفسير بعبارت بتجوز عقلى قائل شويم زيرا كه وجه اول من جهة المخبر عنه بودن است آيا صحيح است كه در مقام صدق آنمعانى بر حق بگوييم كه من جهة الخبر عنه .\r\nآنكه فارابى گفت لكنا اذا قلنا له انه لحق الخ ، اين استدراك براى اين است كه قسم سوم از معانى حق اعم است از واجب بالذات و از واجب بالغيرى كه دائمى است و بطلان بسوى او راه ندارد و بعبارت أخرى عدم تطرق بطلان همان دوام است و دوام أعم از واجب و ممكن دائمى چون مفارقات است و لكن استدراك اين دوام عام است كه ما وقتى گفتيم اول تعالى حق است يعنى واجبى است كه هيچگونه بطلان در او راه ندارد پس لفظ حق مشترك در اينمعانى چهار گانه است و شنب غازانى آن را سه قسم دانسته است ، و استدراك عبارت فارابى را چنين معنى كرده است كه ما چون حق را بر واجب تعالى اطلاق كرده ايم همان معنى ثالث مراد است .\r\nو عدم تطرق بطلان به ذات بارى تعالى از اين رو است كه صمد حق است . يعنى واجب الوجود بالذات و صرف هستى است به اين معنى كه انيت حق همان ماهيت او است . و ماهيت حكايت از فقر و ندارى و بطلان مىكند ، ولى حق تعالى انيت او همان ماهيت او است . به اين معنى ك‌ه انيت محضه است كه حق على الاطلاق و قائم و واجب بذات و ما سواى او كه ماهيات ممكنه اند و هالك الحقيقة و باطل الذات اند ، به دو واجب مى شوند ، و نور حقيقت مى گيرند ، و به حق واجب بالذات حق بالغير مى شوند .\r\nو به منطق عالى تر ، ماسواى او كه فقر نورى و امكان وجودى دارند روابط محض و شئون و تطورات حق محض ، و واجب به او ،\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nو قائم به اويند .\r\nكلمه حق در اين صورت مصدربه معنى اسم فاعل است چون عدل بمعنى عادل . و حق به معنى ذوالحقيقه است كه بارى تعالى حق است و به هر صاحب حقيقت ، حقيقت و تحقق و ثبوت او را اعطاء مىكند .\r\nآنكه فارابى گفت : الا كل شى ما خلا الله باطل ، مصراع بيتى از ابو عقيل لبيد بن ربيعة عامرى شاعر است كه از صحابه بود و در روايت است كه رسول الله صلى الله عليه و آله فرمود اصدق كلمة قالها الشاعر كلمة لبيد الا كل شى ما خلا الله باطل . و اين روايت در صحيح بخارى و مسلم و سنن ابن ماجه به چند صورت نقل شده است . در كتاب شعر صحيح مسلم ( 41 ج 4 شماره مسلسل 2256 ) آمده است عنه صلى الله عليه و آله اشعر كلمة تكلمت بها العرب كلمة لبيد الا كل شى ماخلا الله باطل . و در روايت ديگر : ان اصدق كلمة قالها شاعر كلمة لبيد الا كل شى ما خلا الله باطل ، مازاد على ذلك . و بوجوه ديگر نيز روايت شده است .\r\nو در اين نقل اخير كه گفت : مازاد على ذلك ، گويا براى اينجهت باشد كه و كل نعيم الامحالة زائل صحيح نباشد چنان كه نعيم اهل جنت را زوال و نفاد نيست .\r\nطوسى در شرح ديوان لبيد گويد : هذا البيت تردده كتب الحديث لاتصاله بقول الرسول : اصدق كلمة الخ وتذهب الروايات الى ان عثمان بن مظعون أو ابابكر او النبى قال له عند ما أنشد القصيدة الخ .\r\nآنكه فارابى گفت : هو باطن لانه شديد الظهور الخ ، كلامى بسيار بلند است كه علت باطن بودن حق را شدت ظهور او قرار داده است :\r\n حجاب روى تو هم روى تست در همه حال \r\n نهانى از همه عالم ز بسكه پيدائى \r\nو مثل مشهور است كه الشى اذا جاوز حده انعكس الى ضده . و چون علت باطن بودنش شدت ظهور او است پس در حقيقت حجاب\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nجمالش جز عزت جلالش نيست .\r\n پرده ندارد جمال غير صفات جلال \r\n نيست بر آن رخ نقاب نيست بر آن مغز پوست \r\n با همه پنهانيش هست در اعيان عيان \r\n با همه بى رنگيش در همه زورنگ و بوست \r\n( ديوان متاله سبزوارى )\r\nجمالش نور وجود اوست كه همه را فرا رسيده است و اشرقت الارض بنور ربها و ذات آنها را پر كرده است و ملا كل شى نورك پس هر موجودى پر از نور است و اين جمال ، نور وجود منبسط است كه از آن در قرآن كريم بوجه الله تعبير شده است فاينما تولوا فثم وجه الله . و در حديث نبوى بدان اشارت شده است كه لودليتم بحبل لهبط على الله .\r\nترمذى روايت كند از ابوهريره كه نبى صلى الله فرمود : و الذى نفس محمد بيده لوانكم دليتم بحبل الى الارض السفلى لهبط الى الله پس خواند هوالاول والاخر والظاهر و الباطن و هو بكل شى عليم ( ص 25 فتح سوم فاتحه دوم شرح ميبدى بر ديوان منسوب به امير عليه السلام ) .\r\nطريحى در ماده دهر مجمع البحرين آورده است : و فى الخبر لاتسبوا الدهر لان الدهر هوالله .\r\nابو داود در آخر كتاب ادب سنن باسنادش از رسول الله صلى الله عليه و آله روايت كرده است كه : يؤذينى ابن آدم يسب الدهر و انا الدهر بيدى الامر اقلب الليل والنهار ( ج 2 ط مصر ص 352 ) .\r\nو عين القضاة همدانى در تمهيدات ( ص 47 و ص 166 ) گويد : از مصطفى عليه السلام بشنو كه گفت لاتسبوا الريح فانها من نفس الرحمن .\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nو نيز در آن كتاب ( ص 38 ) و در كتاب قوت القلوب ابوطالب مكى ( ج 1 ط 1 ص 23 ) يكى از ادعيه نبوى روايت شده است كه : يا دهر يا ديهور يا ديهار يا كائن يا كينان يا روح .\r\nاز اين گونه اشارات در آيات و روايات و نكات اساطين حكمت بسيار است و اين همان جمال الله و وجه الله است كه نور منبسط بر اشياء است و غايت ظهور غلبه همين نور حجاب آمده است كه جلال الله است .\r\n جمالك فى كل الحقائق سائر \r\n وليس لك الا جلالك ساتر \r\nو چون حجاب شدت نور و غلبه ظهور آنست پس در حقيقت حجاب ، ضعف و قصور بينندگان است خواه ابصار و خواه بصائر كه از احاطه و اكتناه به محيط حقيقى عاجزند از اين روى فرموده اند كه مرجع حجاب امرى عدمى است كه آن قصور ادراك است .\r\n چشم ما ديده خفاش بود ورنه ترا \r\n پرتو حسن به ديوار و درى نيست كه نيست \r\n موسى اى نيست كه دعوى انا الحق شنود \r\n ورنه اين زمزمه اندر شجرى نيست كه نيست \r\n( متأله سبزوارى ) و اين نور منبسط در هيچ مظهرى از مظاهر ظاهر نشده است مگر اينكه به آن مظهر در حجاب آمد ، و به هيچ شى در حجاب نيامد مگر اينكه در آن ظاهر شده است .\r\n اى تو مخفى در ظهور خويشتن \r\n واى رخت پنهان بنور خويشتن \r\n\r\n","description":"","footnote":"","page_name":" 550 ","page_number":550},
  {"content":"\r\n\r\nآنكه فارابى گفته است : و هو ظاهر من حيث ان الاثار الخ فارابى ظهور حق را از جهت انتساب صفات چون قدرت و علم به وى ميداند كه اين صفات از او واجب شده اند پس از راه صفات مساغ و وسعتى براى نيل و ادراك به حق است كه مقصود نيل و ادراك بصفات حق است اما ذات چون بسيار منيع است و در كمال جلال و عزت است بحقيقت آن كسى اطلاع نمى يابد .\r\n عنقا شكار كس نشود دام باز چين \r\n كاينجا هميشه باد بدستست دام را \r\nپوشيده نماند كه ادراك صفات مثلا علم و قدرت اگر مراد ادراك مفاهيم آنها باشد ، گفتار فارابى كه در علم و قدرت مساغ است ، خالى از دغدغه نيست .\r\nو اگر علم و قدرت عينى خارج‌ى باشد آنها انحاء وجوداتند كه شئون يك حقيقت مطلقه اند ، يعنى اطوار وجودات جزئيه كه شئونات حق سبحانه اند دانسته مىشود نه ذات مطلق غيب الغيوب كه لايحيطون به علما آن را وجهى وجيه تواند بود فتدبر .\r\nعبارت بهتر اين است كه ميبدى از عارفان حكايت كرده است :\r\nاهل معرفت گويند : ادراك ذات بحت و غيب هويت كه از اشارت و عبارت معرى و از قيود و اعتبارات مبرى باشد محال است لايحيطون به علما و بواسطه كمال رأفت و رحمت كه در شأن عباد دارد و ايشان را از تأمل در ذات خود تحذير فرموده تا اوقات ايشان ضايع نشود يحذركم الله نفسه و الله رؤف بالعباد . و حضرت سيد بشر فرمود و ما عرفناك حق معرفتك و همچنين فرمود : ان الله احتجب عنالعقول كما احتجب عن الابصار و ان الملا الاعلى يطلبونه كمال تطلبونه انتم . و ابن عباس گويد جمعى فكر در ذات خدا ميگردند آن حضرت فرمود تفكروا فى خلق الله و لا تفكروا فى الله فانكم لن تقدروا قدره .\r\n\r\n","description":"","footnote":"","page_name":" 551 ","page_number":551},
  {"content":"\r\n\r\nاما ادراك ذات متعالى باعتبار ظهور نور او در مجالى ممكنست . يك قسم آن ادراك او است با ذهول او از آنكه مدرك عين حق است همه را هست اميرالمؤمنين على عليه السلام فرمود ان الله تجلى لعباده من غير أن رأوه و أراهم نفسه من غير أن يتجلى لهم .\r\nو قسم ديگر كه ادراك او است با شعور او بأمر مذكور مخصوص خواص است حضرت مرتضى عليه السلام فرمود رأيته فعرفته فعبدته لم اعبد ربالم أره و هر چند كه تصور كنه ذات در غايت خفا است تصديق بوجود او در غايت ظهور است افى الله شك فاطر السموات والارض . جنيد را گفتند ما الدليل على اثبات الصانع گفت القد اغنى الصباح عن الاصباح . و ظاهر است كه كمال ظهور سبب خفاء او است . ( فتح اول فاتحه دوم شرح ميبدى بر ديوان منسوب به امير عليه السلام ) .\r\nآنكه فارابى گفت فهو باطن باعتبارنا و ذلك لامن جهته ، و ظاهر باعتباره و من جهته اين گفتار نتيجه بيان باطن بودن و ظاهر بودن حق است . كه چون باطن بودنش به علت شدت ظهور و غلبه آن برادراك ما است پس باطن بودنش باعتبار ما است كه ضعف و قصور ادراك ما حجاب آمد و در حقيقت حجابى نيست و مرجع حجاب به امرى عدمى است ، و ظاهر بودنش باعتبار او و از جهت او است كه ظاهر بذاته است و ظهور اشياء به او است .\r\nمتاله سبزوارى در شرح اسماء ( ص 271 طبع 1 بند 85 ) در وجوه باطن و ظاهر فرمايد : باطن بكنهه و ظاهر بوجهه . او باطن من فرط الظهور و ظاهر من شدة الاحاطة . او باطن باسمائه التنزيهية و ظاهر باسماء التشبيهية أو باطن بأنه مقوم الارواح ، و ظاهر بأنه قيوم الاشباح .\r\nو در تعليقه آن از حيث بطون و ظهور باسماء تنزيهى و تشبيهى فرمود :\r\nفان من اسمائه التنزيهة السبوح و القدوس و قدوسيته تنزهه تعالى عن الماهية فضلا عن المادة بمعنى المحل و الموضوع و لايظهر\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nلنا بهذا الاسم اذلا موجود عندنا لاماهية له و العقل يدرك كل شى مع تعين بخلاف السميع و البصير و المدرك و نحوها فانها ظاهرة فى الحيوانات فبدل مداركك و توسم و استقم .\r\nآنكه فارابى گفت : اذا اكتسب ظلا من صفاته الخ سخن در اكتساب كمالات انسانى است و تفسير فص مذكور را به اين مطلب سامى خاتمه داد كه انسان آنكسى است كه بصفات حق متحقق شده است و اين صفات مكتسب را ظل صفات حق ناميده است از اين روى كه همه ذوات و كمالات وجوديه منتهى ميشوند به ذاتى كه واجب بذاته و عين كمالات است و در جميع صفات كماليه تمام بلكه فوق تمام است پس اين ممكنات همه آيات و ظلال آن اصل اند الم ترالى ربك كيف مدالظل .\r\n سَنُرِيهِمْ آياتِنا فِي الْآفاقِ وَ فِي أَنْفُسِهِمْ حَتَّى يَتَبَيَّنَ لَهُمْ أَنَّهُ الْحَقُّ أَ وَ لَمْ يَكْفِ بِرَبِّكَ أَنَّهُ عَلى كُلِّ شَيْءٍ شَهِيدٌ  ( فصلت 54 )\r\nكتاب حق بيش از هر كتابى از حق و مشتقات آن در موارد گوناگون سخن بميان آورد و در هيچ كتابى بدين پايه عنايت به حق نشده است و سر سلسله همه آن موارد كه احق حقايق و احق اقاويل است ، آيت سنريهم آياتنا است .\r\nآن نيكبختى كه بمغزاى اين آيت برخوردار شد و بمغز آن رسيد و چشم حق بينش بديدار فروغ طلعت دل آراى حتى يتبين لهم انه الحق از آيات آفاق و انفس روشن شد مى بيند كه چون او حق است همه آثار صنع او حق است زمين و آس‌مان حق است ، ماه و خورشيد و ستارگان حق است ، از ذره تا كهكشان حق است ، نظام هستى حق است و دولت دولت حق است و رسول او حق است ، بعث و نشور حق است صراط و ميزان حق است و آنچه را كه حق فرمود حق است حق است كه سفرى من الحق الى الحق بالحق مىكند . چنان كه از آيات آفاق و انفس\r\n\r\n","description":"","footnote":"","page_name":" 553 ","page_number":553},
  {"content":"\r\n\r\nسفرى من الخلق الى الحق كرده است .\r\nحكماى الهى از قبيل ارسطو و كندى و فارابى و قيصرى و ميرداماد و مولى صدرا و حكيم سبزوارى ، بحث در وجود حق را پيش كشيده اند ، و از اين بحث چند مساله مهم فلسفى استنباط كرده اند ، و بطلان عقيدت سوفسطائيان را مبرهن نموده اند .\r\nسوفسطائى قائل است كه هيچ چيز ، حقيقت و واقعيت ندارد . شيخ رئيس در رد و تبكيت عقيدت آنان به تفصيل در فصل هشتم مقالت نخستين الهيات شفا ( ج 2 ط 1 ص 42 ) و نيز در اول فصل ششم مقالت هشتم آن ( ص 232 ) بحث كرده است .\r\nاين كمترين ، چند سالى است كه راجع به كلمه مباركه حق و معانى آن ، و موارد بحث آن در كتب قدماء و متأخرين ، فحص و يادداشتهايى دارد و چنان كه گفته ايم در كتاب حق سبحانه در موارد گوناگون در حدود دويست و شصت بار سخن از حق است ، و سر سلسله آنها كه احق اقاويل و احق حقايق است كريمه سنريهم آياتنا است .\r\nاز رسائل و مقالات فارابى استفاده مىشود كه در معرفت واجب الوجود كه وجود حق است ، در صحف اساطين حكمت از قديم الدهر دائر بود . و در چند جا از ارسطو سخن در حق و وجود حق نقل كرده است : اغراض ما بعد الطبيعة ( ص 8 ح‌يدر آباد ) ، رساله تعليقات ( ص 6 و 9 ) . در آن گويد : المقالة الحادية عشرة فى مبدأ الجوهر و الوجود كله و اثبات هويته و انه عالم الذات حق الذات ، الخ .\r\nو در اين گويد : قال ( يعنى ارسطو ) : الحكمة معرفة الوجود الحق هو واجب الوجود بذاته .\r\nفيلسوف عرب كندى نيز از وجود حق به عنوان حق در برخى از رسائلش سخن گفته است ( ص 183 رسائل كندى طبع مصر ) .\r\nو فارابى در فصوص ( فص 13 و 71 ) و در مدينه فاضله ( ص 11 طبع مصر ) به تفصيل بحث حق را عنوان كرده است و پيش از وى كسى بدين تفصيل بحث حق و معانى را مطرح نكرده است و پس\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nاز وى در كتب حكمت همين فص را كه فص هفتاد و يكم است از او نقل و شرح كرده اند . عبارت كوتاه بسيار بلند فارابى اين كه : هو الحق فكيف لاوقد وجب .\r\nو چنان كه گفته ايم ، بعد از وى ابن سينا در فصل 8 مقاله اولى الهيات شفاء بحث حق را به تفصيل عنوان كرده است ، و پس از بيان معانى حق ، سخن را رد سوفسطائى كشانده است و بسيار روش خوبى پيش گرفته است .\r\nو شيخ در امهات مطالب فلسفى بفارابى نظر دارد و سخت به دو معتقد است . خواجه در شرح فصل هفدهم نمط هشتم اشارات در نقل مذاهب حكما در حال نفوس خالى از كمال در معاد پس از اين عبارت اما المذهب الاول فقد اشار اليه الشيخ فى كتاب المبدأ و المعاد و ذكران بعض اهل العلم ممن لايجازف فيما يقول در بيان آن بعض اهل العلم گويد : و أظنه يريد الفارابى . و اگر كسى ادع‌ا كند كه نوعا كتب فلسفى شيخ تفسير متون گفته هاى فارابى است گزاف نگفته است و اين حقير در چندين جاى تعليقاتش بر شرح اشارات خواجه كه شيخ ناظر به فارابى است تذكر داده است و ذكر سند كرده است حتى فارابى عيون المسائل نوشته است و شيخ نيز عيون المسائل نوشته است و بايد گفت اين عيون تفصيلى و شرحى بر آنست .\r\nو نيز شيخ در تعليقات ( ص 70 ط 1 ) ، و اشارات ( فص 4 نمط 4 ) ، به عنوان وجود حق بحث كرده است ، و پس از آن از معنى حق ، وحدت واجب و انيت محض بودن او را نتيجه گرفته است .\r\nقيصرى در اول فصل اول مقدمات شرح فصوص محيى الدين ، و ميرداماد در قبسات ( ص 123 ط 1 ) ، و مولى صدراء در فصل اول منهج ثالث مرحله اولى اسفار ( ج 1 ط 1 ص 20 ) ، و حكيم سبزوارى در حكمت منظومه ( ص 16 ) در حق بحث فرموده اند .\r\nمولى صدراء در فصل ياد شده اسفار بسبك شيخ در شفاء ، آن چه را كه شيخ گفت و خود در تعليقاتش بر شفاء گفته است ، آورده است .\r\n\r\n","description":"","footnote":"","page_name":" 555 ","page_number":555},
  {"content":"\r\n\r\nبحث حق و حقيقت كه در كتب رجال الهى عنوان شده است ، از جهتى ناظر به رد سوفسطائى است . و در تصريح اين غرض و تفصيل مطلب و تعقيب گفتار سوفسطائيان و تبكيت آنان ، نخست بايد شيخ را و پس از وى صاحب اسفار را نام برد .\r\nاز بحث حق همانطور كه گفته ايم نتيجه مى گيرند كه احق حقائق در اعيان ، وجود حق است . و احق اقاويل حقه در مقدمات علمى اين كه ايجاب و سلب نه جمع آن دو را در موردى شايد ، و نه رفع آن دو را .\r\nسوفسطائى منكر حسيات و بديهيات و نظريات و خلاصه مبطل حقايق است . و واسطه بين ايجاب و سلب و رفع آن دو را قائل است . و مى گويد : هيچ اصل ثابت علمى وجود ندارد ، و همه حقايق باطل اند .\r\nو چون سوفسطائى همه حقايق را نفى مىكند ، حكماى الهى در رد آن ، بحث از حق و حقيقت را پيش كشيده اند كه حقى ثابت و متحقق است ، و متن أعيان خارجى از حق متحقق است .\r\nو بديهى است كه تا عقيدت سوفسطائيان رد نشود ، سخن از معرفت حقائق و علم به آنها بى معنى خواهد بود . زيرا كه بنابر پندار سوفسطائى كه هيچ چيز حقيقت و واقعيت نداشته باشد ، انسان بى حقيقت و بى واقعيت چرا دنبال بى حقيقت و بى واقعيت برود كه هر چه فرابگير در آخر كار از نادان فرو مايه تر است ، زيرا نادان بى حقيقت رنج فرا گرفتن بى حقيقت را بر خود هموار نكرده است ، و اين بى حقيقت كرده است .\r\nاين مقاله كه سر لوحه آن به آيت ياد شده مزين است سرلوحه اى كه بدين صنع و هنر از دست هيچ استاد چيره دستى صورت نمى گيرد ، و مقالتى متفرد در موضوع خود است به صورت رسالتى به سمت « انه الحق » متجلى شده است كه به حليت طبع نيز متحلى شده است لذا دانش پژوه را بدان ارجاع مى دهيم و الحمد لله على ما انعم .\r\n\r\n","description":"","footnote":"","page_name":" 556 ","page_number":556},
  {"content":"\r\n\r\nآن كه فارابى گفته است : اذا اكتسب ظلا من صفاته ، الخ .\r\nبدان كه چون سايه اى از صفات او را كسب كرده اى تو را از علائق بشرى بدر ميبرد و ريشه ات را از مغرس جسمانى و عوائق آن مىكند آنگاه بدين نيل كمالات نورى كه اتصال بصفات ربوبى است بمقام حيرت و بعجز ادراك ذات ميرسى و از آن حال لذت ميبرى پس بكوش كه از مصدر خزائن حقائق ، تحصيل صفات كماليه بكنى تا عالم اعلاى ربوبى از افق اسفل عالم بشرى بر تو ظاهر گردد كه هم تو را شأنيت سير مدارج و معارج علمى است و هم كلمات نورى كتاب مبين تصنيف خداوند متعالى را شأنيت معلوم و مدرك شدن براى تو است .\r\n جهان آن تو و تو مانده عاجز \r\n زتو بيچاره تر كس ديد هرگز \r\nو جهت ظهور و طلوع حقائق عالم اعلى از افق عالم بشرى اين است كه آن حقائق در اين رقائق است از اين روى كه كلمه موجز و متن فشرده و خلاصه نظام ربانى و عالم كيانى است .\r\nفالكل من نظامه الكيانى ينشأ من نظامه الربانى ( ص 171 من المنظومة الحكمة للمتاله السبزوارى ) و در حقيقت آدم طلسم عجائب عالم ، و اسطر لاب اسرار الهى است و لقد علمتم النشأة الاولى فلولاتذكرون ( واقعه آيه 64 ) و حضرت امام سجاد عليه السلام فرمود : العجب كل العجب لمن انكر النشأة الاخرى و هويرى النشأة الاولى ( كافى ، كما فى تفسير الصافى ) و حضرت ثامن الائمه عليه السلام فرمود لقد علم اولوا الالباب أن ما هنالك لايعلم الا بماهيهنا ( شرح اسماء متاله سبزوارى حاشيه ص 12 ط 1 )\r\nملاى رومى در دفتر ششم مثنوى فرمايد :\r\n ما كجا بوديم كان ديان دين \r\n عقل ميكاريد اندر ماء و طين \r\n\r\n","description":"","footnote":"","page_name":" 557 ","page_number":557},
  {"content":"\r\n\r\n چون همى كرد از عدم گردون پديد \r\n وين بساط خاك را مى گستريد \r\n زاختران ميساخت او مصباحها \r\n وز طبايع قفل با مفتاحها \r\n اى بسا بنيادها پنهان و فاش \r\n مضمر اين سقف كرد و اين فراش \r\n آدم اصطرلاب گردون علو است \r\n وصف آدم مظهر آيات او است \r\n هر چه در وى مينمايد عكس او است \r\n همچو عكس ماه اندر آب جو است \r\n بر صطرلابش نقوش عنكبوت \r\n بهر اوصاف ازل دارد ثبوت \r\n تا ز چرخ غيب و از خورشيد روح \r\n عنكبوتش درس گويد با شروح \r\n عنكبوت اين صطرلاب رشاد \r\n بى منجم در كف عام اوفتاد \r\n انبيا را داد حق تنجيم اين \r\n غيب را چشمى ببايد غيب بين \r\n\r\n","description":"","footnote":"","page_name":" 558 ","page_number":558},
  {"content":"\r\n\r\n\r\nفص 72 [ در حد حد است 
  ]\r\nالحد يؤلف من جنس و فصل كما يقال الانسان حيوان ناطق فيكون الحيوان جنسا و الناطق فصلا .\r\nترجمه : حد از جنس و فصل تأليف مىشود چنان كه در حد انسان گفته مىشود ، حيوان ناطق كه حيوان جنس است و ناطق فصل .\r\nبيان : اين فص و فص بعدى دو تعليقه در تفسير فص دهم اند كه در فص دهم گفته بود « : واجب الوجود لذاته لافصل له و لاجنس له فلاحدله . و واجب الوجود لامقوم له فلاموضوع له فلامشارك ، فى الموضوع فلاضدله » .\r\nچون در آن فص از حد و موضوع سخن رفت در بيان هر يك از حد و موضوع تعليقه اى نگاشت . و در فص يازدهم نيز از موضوع سخن به ميان آمد . و امر ترتيب اقتضا مى كرد كه اين دو فص در اول رساله شرح فصوص قرار گيرد و لكن ما هيچگونه تصرفى در ترتيب فصوص نكرده ايم و به همان نظم معهودش باقى گذاشته ايم تا مبادا مثل فصوص طبع بغداد مثله گردد .\r\n\r\nحد و رسم\r\nحد شى در اصطلاح اهل ميزان كه علماى منطق اند تعريف آن شى است به جنس و فصل كه تعريف بكنه او است و جنس و فصل ذاتيات مقوم شى است كه آن شى مصداق آنها است به اين معنى كه\r\n\r\n","description":"","footnote":"","page_name":" 559 ","page_number":559},
  {"content":"\r\n\r\nآن ذاتيات در آن شى به نحوه اى صادق اند كه در جوهر ذات او تحقق دارند و قوام آن شى بدانها است كه آن مقومات ذاتى باب ايساغوجى اند . نه در آنچه كه شى مصدوق آنها است به اين معنى كه معانى و مفاهيمى اگر چه در آن شى صادق آمده اند و لكن خارج از گوهر ذات او هستند و عارض بر وى اند و قوام ماهيت آن بدانها نيست اگر چه ذاتى باب برهان باشد كه محصول من صميمه است ولى باز عرض است .\r\nخلاصه آنچه كه نسبت به شى عارض است كه مقوم ماهيت او نيست ، خواه محمول بالضميمه باشد چون بياض نسبت به جسمى مثلا كه مى گويى اين جسم ابيض است ، و خواه محمول من صميمه باشد چون امكان آن جسم كه مى گويى جسم ممكن است . مرحوم حاجى در لئالى منظومه گويد :\r\n والخارج المحمول من صميمه \r\n يغاير المحمول بالضميمة \r\nو در هر دو صورت جسم نسبت به آن عوارض مصدوق است ، و صدق آمدن آنها بر جسم صدق عرضى است نه صدق جوهرى . بحث مصداق و مصدوق را در صفحه سى و ششم جلد اول اسفار طبع اول طلب بايد كرد .\r\nبدان كه شى در آن ذاتى باب ايساغى كه با ديگران مشاركت دارد آن را جنس وى نامند و در آن ذاتى كه اختصاص به خود او دارد آن را فصل وى گويند كه وى را از ديگر مشاركان در جنسش تميز ميدهد . و براى هر ماهيتى بيش از يك حد تام معقول نيست زيرا كه حد تام بيان تمام حقيقت شى است كه اگر آن شى را هزار جزء مقوم باشد در مقام تحديد بايد همه آنها را ذكر كرد پس مىشود كه يك شى را اجناس بسيار باشد بعضى فوق بعضى چنان كه جوهر و\r\n\r\n","description":"","footnote":"","page_name":" 560 ","page_number":560},
  {"content":"\r\n\r\nجسم مطلق و نامى و حيوان همه اجناس انسان اند و ناطق فصل او كه ويرا از مشاركان در جوهر و جسم مطلق و نامى و حيوان جدا مىكند . و البته غرض از حد شناختن حقيقت و صورت خارجيه شى است و امتيازش از ديگران بالتبع حاصل مىشود و غرض اولى از تحديد امتيازش از غير نيست .\r\nبدان كه تعريف چنان كه جمهور منطقيين گفته اند : يا به حد است ، و يا به رسم ، و هر يك نيز يا تام است و يا ناقص . پس معرف كه آن را قول شارح نيز گويند بر چهارم نوع است : حد تام ، و حد ناقص ، و رسم تام ، و رسم ناقص . و بهترين تعريف به حد تام است كه بيان تمام حقيقت و ماهيت شى به طور تأليف صناعى است يعنى تمام مقومات و ذاتيات شى را بيان مىكند كه هيچ مقومى را فروگذار نميكند و همه آنها را مشتمل است و آن مقومات جنس و فصل آن شى اند . و مراد از تاليف صناعى ترتيب طبيعى است به اين معنى كه اجزاى حد طورى تنظيم گردد كه اعم بر اخص مقدم باشد زيرا كه اعم در نزد عقل اعرف از اخص است متأله سبزوارى در بيان اعرف بودن آن در غرر اول فريده ششم حكمت منظومه ص 103 فرمايد .\r\n وسرا عرفية الا عم \r\n سنخية لذاتك الاتم \r\n وكثرة عند الخيال اكشف \r\n ووحدة عند العقول اعرف \r\nو در بيان سنخيت مذكور گويد : حيث ان ذاتك من عالم القدس و الكلية و الحيطة قل الروح من امر ربى فالنسخية التى هى شرط الادراك متحققة فلايعتاص عليك اذ ذاتك اذا صارت بالفعل تخطت الى عالم اللاهوت فضلا عن الجبروت و الملكوت من طريق العلم و المعرفة و مشت على ارض الحقائق و طارت الى اوج المعانى و أحاطت بالصور و اذا كانت لذاتك هذه السعة و الحيطة و الاعم له حيطة ما و لذا تسمى القضية الكلية محيطة كما فى حكمة الاشراق ناسب ذاتك فسهل لك معرفته .\r\n\r\n","description":"","footnote":"","page_name":" 561 ","page_number":561},
  {"content":"\r\n\r\n رو مجرد شو مجرد را ببين \r\n ديدن هر چيز را شرط است اين \r\nصاحب شوارق در شرح قول خواجه در تجريد كه فرمود : وهى يعنى الوحدة و الكثرة عند العقل والخيال يستويان فى كون كل منهما أعرف بالاقتسام گويد : اى الوحدة اعرف عند العقل من الكثرة و الكثرة اعرف عند الخيال من الوحدة و هذا هو المراد من الاتقاسم و معنى العبارة ان الوحدة و الكثرة يقتسمان بالسوية للاعرفية عندالعقل و الخيال فتأخذ الوحدة للاعرفية عند العقل و تأخذ الكثرة للاعرفية عند الخيال .\r\nو وجه ديگر در تقديم اعم بر اخص اين است كه هر اخصى اعم را در بر دارد و مستلزم آن است بدون عكس مثلا نامى جسم مطلق را در بر دارد بدون عكس و انسان حيوان را در بر دارد بدون عكس لذا در تنظيم اجزاى حد اگر اعم پس از اخص قرار گيرد خالى از شائبه تكرار نيست بدون عكس .\r\nدر بيان انواع چهار گانه تعريف در كتب منطقى رائج گفته اند كه حد تام آنست كه تأليفش از جنس قريب و فصل قريب بوده باشد چنان كه حيوان ناطق در تعريف انسان .\r\nحد ناقص آنست كه يا از فصل قريب تنها باشد چنان كه در تعريف انسان گويى ضاحك است و يا تأليفش از خاصه با جنس بعيد باشد چنان كه در تعريف انسان گويى جسم ناطق است و يا اينكه گويى جوهر ناطق است .\r\nو رسم تام آنست كه تأليفش از جنس قريب و خاصه باشد چنان كه در تعريف انسان گويى حيوان ضاحك است .\r\nو رسم ناقص آنست كه يا از خاصه تنها باشد چنان كه در تعريف انسان گويى ضاحك است و يا تأليفش از خاصه با جنس بعيد باشد چنان كه در تعريف انسان گويى جسم ضاحك است و يا اينكه گويى\r\n\r\n","description":"","footnote":"","page_name":" 562 ","page_number":562},
  {"content":"\r\n\r\nجوهر ضاحك است . و يا تأليفش از عرض عام و خاصه بود چنان كه در تعريف انسان گويى مشاء بقدمين عريض الاظفار ضحاك بالطبع يعنى با دو پا راه روند و پهن ناخن و خنده كننده است .\r\nاين است كه آنچه جمهور منطقين در حد و رسم گفته اند ولى در كتب نهائى منطق و بخصوص در حكمت متعاليه سخنها و نكات فراتر از اين مقوله رائج است كه از خوص در بحث آن اعراض كرده ايم . و مقصود فارابى از حد معنون در اين فص حد تام است و در برخى از نسخه ها كلمه تام جزء متن است باينصورت كه الحد التام يؤلف الخ .\r\nو چون حق جل و على واحد أحدى الذات و بسيط الحقيقه من جميع الجهات است از جنس و فصل داشتن بلكه از هر گونه اجزاء خواه عقلى چون جنس و فصل و خواه خارجى چون ماده و صورت منزه و مبرى است ، پس او را ح‌د نبود .\r\n\r\n","description":"","footnote":"","page_name":" 563 ","page_number":563},
  {"content":"\r\n\r\n\r\nفص 73 [ در بيان موضوع است 
  ]\r\nالموضوع هو الشى الحامل للصفات و الاحوال المختلفة مثل الماء للجمود و الغليان ، والخشب للكرسية و البابية ، و الثوب للسواد والبياض .\r\nترجمه : موضوع آن چيزى است كه حامل صفات و احوال مختلف است چون آب براى يخ بستن و جوشيدن ، و چوب براى كرسى و درب شدن ، و جامه براى رنگ سياه و سفيد .\r\nبيان : مختلفه صفت صفات و احوال است . و در فصوص قبل دانسته شد كه اين فص تفسير مطلب دوم فص دهم است كه در بيان موضوع است . و در فص يازدهم نيز گفته آمد كه واجب الوجود لاموضوع له . در فص شصت و پنجم نيز سخن از موضوع بميان آمده بود كه موضوع از جهت عروض لواحق غريبه اى كه تابع انفعالات او است حقيقت جليه را مى پوشاند چنان كه نطفه صورت انسانيه را مى پوشاند . در آن فص معلوم گرديد كه حقيقت جليه صورت بى ماده است كه هر مجرد عقل و عاقل و معقول اعنى علم و عالم و معلوم است و علم خود لذاته نور است و ماده است كه حجاب مى گردد و صورت را مخفى ميگرداند كه صورت پاى بند بماده حقيقت خفيه است و چون از آن رهايى يافت حقيقت جليه ميگردد و يا اگر ابداعا مقيد بماده نباشد حقيقت جليه مى باشد و رهايى از ماده بتجريد و تقشير در آنجا موضوعا منتفى است . در اينجا نيز گفته است كه موضوع\r\n\r\n","description":"","footnote":"","page_name":" 564 ","page_number":564},
  {"content":"\r\n\r\nحامل صفات و احوال مختلفه است و اين احوال مختلفه بر اثر عروض استعدادات گوناگون است كه از ناحيه ماده بر موضوع طارى مىشود زيرا امكان استعدادى در نشأه مادى است .\r\nخواجه طوسى در بيان موضوع و محل و فرق ميان آن دو در اول جواهر و اعراض تجريد مى فرمايد : و الموضوع و المحل يتعاكسان وجودا و عدما فى العموم و الخصوص و كذا الحال و العرض .\r\nمحل بر دو قسم است : زيرا به آن چيزى كه حال بر او است يا محتاج است يا محتاج نيست آن محل كه محتاج است چون ماده نسبت به صورت بنابر مبناى مشاء كه جسم را مؤلف از هيولى و صورت ميدانند پس در اين صورت ماده را محل گويند و صورت را حال و همچنين در موارد ديگر مشابه آن . و آن محل كه محتاج به حال نيست آن را موضوع گويند مانند جسم نسبت به اعراض از قبيل الوان كه بر آن عارض مىشود . در نسب اربع هر موضوع را محل ميتوان گفت اما هر محل را موضوع نمى توان گفت زيرا كه بين آن دو در نسب اربع ، عموم و خصوص مطلق است كه موضوع اخص از محل است مطلقا ، و محل اعم از آنست مطلقا . اين در جانب وجود .\r\nاما در جانب عدم نمى توان گفت هر چه موضوع نيست محل نيست . اما مى توان گفت هر چه محل است موضوع نيست . پس موضوع مطلقا أخص از محل است . و در عكس بايد نقيض اخص مطلق ، اعم مطلق باشد از نقيض اعم مطلق .\r\nدر مثال هاى نامبرده هر يك از ماء و خشب و ثوب موضوع اند براى صفات و احوال مذكور و هيچيك از اين موضوعات در بود خود محتاج به آن احوال و صفات نيستند . و چون عرض بموضوع قائم است پس موضوع مقوم آنست لذا واجب الوجود بالذات را موضوع نيست پس او را مشارك در موضوع نيست لذا او را ضدى نيست بلكه هوالاول والاخر و الظاهر والباطن .\r\n\r\n","description":"","footnote":"","page_name":" 565 ","page_number":565},
  {"content":"\r\n\r\n\r\nفص 74 [ در تفسير بعضى از اسماى الهى از قبيل اول و آخر و طالب و غالب است 
  ]\r\nهو اول من جهة انه منه يصدر كل وجود لغيره .\r\nو هو اول من جهة انه أولى بالوجود .\r\nو هو اول من جهة ان كل زمانى ينسب اليه يكون ( بكون خ ل ) فقد وجد زمان لم يجد معه ذلك الشى و وجد ( و وجد هوخ ل ) ، اعنى معه لافيه .\r\nهو اول لانه اذا اعتبر كل شى كان فيه اولا أثره و ثانيا قبوله ، لابالزمان .\r\nهو آخر لان الاشياء اذا نسبت الى أسبابها و مباديها وقف عنده المنسوب .\r\nهو آخر لانه الغاية الحقيقية فى كل طلب فالغاية مثل السعادة فى قولك : لم شربت الماء ؟ فتقول : لتغير المزاج . فيقال : لم أردت تغير المزاج ؟ فتقول : للصحة . فيقال : لم طلبت الصحة ؟ فتقول : للسعادة والخبر . ثم لايورد عليه سؤال يجب أن يجاب عنه لان السعادة و الخير يطلب لذاته لالغيره .\r\nفالحق الاول يتصل به ( يقبل اليه خ ) كل شى طبعا و ارادة بحسب طاقته على ما يعرفه الراسخون فى العلم بتفصيل الجملة وبكلام طويل فهو المعشوق الاول فلذلك هو آخر كل غاية ، اول فى الفكرة آخر فى الحصول .\r\nهو آخر من جهة ان كل زمانى يوجد فى زمان يتأخر عنه ولا يوجد زمان يتأخر عن الحق .\r\nهو طالب اى طالب الكل الى النيل منه بحسبه .\r\n\r\n","description":"","footnote":"","page_name":" 566 ","page_number":566},
  {"content":"\r\n\r\nهو غالب اى مقتدر على اعدام العدم ، و سلب الماهيات ما يستحقها بنفسها من البطلان و كل شى هالك الاوجهه . و له الحمد على ما هدانا الى سبيله و أولانا من تفضيله .\r\nترجمه : حق تعالى اول است از جهت اينكه هر چه كه وجودش از ديگرى است از او صادر شده است .\r\nو او اول است از جهت اينكه اولى بوجود است .\r\nو او اول است از جهت اينكه وجود هر زمانى كه با او نسبت داده مىشود ، زمانى بود كه اين زمانى با آن زمان نبود و حق تعالى با آن بود نه در آن .\r\nو او اول است زيرا كه هر چيزى را اعتبار كنيم اولا در آن چيز اثر او است ، و ثانيا قبول آن چيز نه ( اول و ثانى ) به زمان .\r\nاو آخر است زيرا كه همه اشياء چون باسباب و مباديشان نسبت داده شود سرانجام آنكه منسوب است در نزد او وقوف مىكند .\r\nاو آخر است زيرا كه غايت حقيقيه در هر طلب است . غايت مثل سعادت در اين قول تو است كه چون از تو پرسند براى چه آب نوشيدى در جواب ميگويى براى تغير مزاج . پس از آن گفته شود تغير مزاج را براى چه خواستى ؟ در جواب ميگويى براى صحت . پس از آن گفته شود براى چه صحت را طلب كرده اى ؟ در جواب ميگويى براى سعادت و خير . ديگر سؤالى پيش نميايد كه جواب آن واجب باشد زيرا كه سعادت و خير براى خودش مطلوب است نه براى غيرش .\r\nپس هر چيز از روى طبع و اراده بحسب طاقت خود به حق اول متصل است بر آن وجهى كه راسخون در علم كه بتفصيل اين مجمل و بسط دادن آن قادرند مى شناسند . پس حق تعالى معشوق اول است لذا آخر است . هر غايت اول در فكرت و آخر در حصول است . او آخر است از جهت اين كه هر زمانى ، زمانى پس از آن هست . و حال اين كه زمانى پس از حق نيست .\r\n\r\n","description":"","footnote":"","page_name":" 567 ","page_number":567},
  {"content":"\r\n\r\nاو طالب است به اين معنى كه همه را به حسب طاقت و قابليت يك يك ، به رسيدن به خود طالب است .\r\nاو غالب است بر اعدام عدم كه نيستى را نيست مىكند يعنى هست مىكند زيرا كه هست گردانيدن نيستى اعدام نيستى است .\r\nو غالب است كه بطلانى را كه ماهيات به حسب ذاتشان استحقاق دارند از آنها سلب كند . و كل شى هالك الاوجهه . حمد خداى را كه ما را براهش هدايت ، و از فضل خود انعام فرمود .\r\n\r\nتفسير بعضى از اسماى الهى\r\nبيان : اين فص شريف در تفسير بعضى از اسماى الهى است كه برخى از آنها صريحا در فصوص گذشته نام برده شد ، و برخى از آنها مستفاد از مطالب توحيدى و صفات ربوبى در آن فصوص است .\r\nدر اتناى تفسير اسم شريف آخر ، نتيجه گرفته است كه حق جل و على معشوق اول است .\r\nدر السنه اهل بيت عصمت و وحى ، اول و آخر باهم ذكر شد ، و طالب و غالب با هم ، چنان كه در بند هشتاد و پنجم جوشن كبير آمده است : اللهم انى اسئلك باسمك يا اول يا آخر . و در بند هشتاد و دوم آن آمده است : يا غالب يا طالب . فارابى نيز در اين فص اول و آخر را با هم و طالب و غالب را با هم آورده است ، و رساله را به اين اسامى شريف خاتمه داده است .\r\nسلب الماهية معطوف بر اعدام است . أى هو غالب على سلب الماهيات ما يستحقها .\r\nو كلمه ما ، مفعول به سلب است . و من البطلان بيان ما است . اى هو مقتدر على سلب البطلان عن الماهيات المستحقة بنفسها البطلان . و معنى سلبه عنها هو اعطائه تعالى اياها الوجود .\r\nدر فص اول اين كتاب ثابت كرده است مبدأى كه همه وجودات از او فائض شده است عين وجود است . چنان كه گفت فيكون اذا المبدأ\r\n\r\n","description":"","footnote":"","page_name":" 568 ","page_number":568},
  {"content":"\r\n\r\nالذى عنه الوجود غير الماهية كه اول سلسله طوليه نزولية و مبدأ المبادى و علة العلل است كان الله و لم يكن معه شى .\r\nو نيز در همان فص ثابت كرده است كه همه موجودات منتهى ميشوند به مبدأى كه هويت محض است و ماهيت مبائن با هويتش در آن مقام متصور نيست بلكه انيت او عين ماهيت است و ماهيت عين انيت . يعنى وجود صرف صمد و بتعبير ديگر بسيط الحقيقة كه حق جل و على آخر سلسله صعوديه و غاية الغايات است ان الى ربك المنتهى ، ان الى ربك الرجعى همچنانكه در اول كتاب به اول و آخر افتتاح شد آخر آن نيز به اول و آخر اختتام يافت كه هو الاول والاخر .\r\nو در فص دوازدهم نيز دانسته شد كه واجب الوجود مبدأ كل فيض است يعنى جميع كثرات نورى وجودى از او صادر شده است و نيز در چندين فص ديگر سخن از برخى از صفات واجب الوجود بالذات و آغاز و انجام سلسله طولى و صعودى موجودات بميان آمد كه اين فص را بايد شرح و تفصيل آنها دانست ، كيف كان اكنون آنچه سزاوار است بيان اسماى شريف مذكور در اين فص است .\r\nبدانكه اول و آخر دو امر مضاف و متناقض با يكديگرند به اين بيان كه اول به چيزى گفته مىشود كه بقياس با آخر بوده باشد چنان كه آخر هم بقياس با اول پس معنى و مفهوم هر يك از آن دو بقياس و اضافه با ديگرى متحقق مىشود چون مقدم و مؤخر و قرب و بعد و فوق و تحت و علو و سفل و نظائر آنها . لذا متصور نيست كه يك چيز به اضافه و نسبت به يك چيز ديگر از يك وجه بدون هيچ گونه لحاظ جهات ديگر هم اول باشد و هم آخر ، هم قريب باشد و هم بعيد ، و هم مقدم باشد و هم مؤخر .\r\nبنابر اين حق جل و على كه اول ماسوا و آخر آنها است بايد به دو لحاظ و دو نظر باشد . به اين بيان كه چون به ترتيب نزولى وجود نظر شود ، و به سلسله طولى موجودات مرتبه بحسب نزول لحاظ گردد كه مثلا به تعبير اهل فكرت از علة العلل آغاز مىشود تا به انزل مراحل\r\n\r\n","description":"","footnote":"","page_name":" 569 ","page_number":569},
  {"content":"\r\n\r\nوجود كه هيولاى اولى است منتهى گردد حق سبحانه كه علة العلل است اول اين سلسله است . زيرا كه همه موجودات وجود را از او دارند و خود وجود همه موجود بذاته و غنى بالذات است كه وجود او مستفاد از ديگرى نيست چه اينكه ليس وراء عباد ان قرية .\r\nو چون به ترتيب صعودى و سلوكى اشياء نظر شود و منازل سائرين الى الله تعالى ملاحظه گردد حق جل و على آخر است كه آخرين درجات سائرين و عارفين و غاية الغايات او است چه اينك‌ه هر مرتبه اى در ارتقاى صعودى پيش از معرفت ببارى حاصل گردد آن مرتبه مرقات بسوى معرفت او است چه اينكه منزل اقصى معرفة الله تعالى است پس حق تعالى اول است بدان وجهى كه مبدأ پيدايش همه موجودات است و آخر است بدان وجهى كه مرجع و مصير همه بسوى او است بلكه خود او است و اول و آخر احدى الذات است  يُدَبِّرُ الْأَمْرَ مِنَ السَّماءِ إِلَى الْأَرْضِ ثُمَّ يَعْرُجُ إِلَيْهِ فِي يَوْمٍ كانَ مِقْدارُهُ أَلْفَ سَنَةٍ مِمَّا تَعُدُّونَ  ( سجده 6 ) .\r\nتوضيحا گوييم : نطفه انسانى آخرين سلسله نزولى وجودى ممكنات و خلاصه و عصاره همه آنها است مع الزيادة يعنى محتوى جميع قواى رقائق عالم كيانى بلكه حائز همه اصول و حقائق عالم ربانى است كه صورتى در زير دارد آنچه در بالاستى و لقد علمتم النشأة الاولى فلولاتذكرون . آنچنانكه ثمر خلاصه شجر و كلمه موجز و مختصر شجره مفصل بالقوه است نطفه انسانى نيز نسبت به شجره كون اينچنين است اين آخرين مرحله سير نزولى صورت جميع موجودات است كه در عين حال اولين مرتبه و مرحله صعودى و عروجى كمالات انسانى است كه كم كم با عداد معدات و فيض فياض على الاطلاق مظهر تام علم آدم الاسماء كلها و سلطان عالم ارضى و خليفة الله ميگردد حق تعالى اول است كه يدبر الامر من السماء الى الارض ، و آخر است كه ثم يعرج اليه . منه المبدأ و اليه ال‌معاد :\r\nو بدان كه در همه معانى اول و آخر كه فارابى در اين فص آورده است اين يك مطلب سارى است كه اين اول آن اولى نيست كه\r\n\r\n","description":"","footnote":"","page_name":" 570 ","page_number":570},
  {"content":"\r\n\r\nاو را ابتدا است . و اين آخر آن آخرى نيست كه او را تنها است زيرا كه او پيش از وجود هم اشيا است ب‌دون اينكه او را ابتدا باشد ، و پس از همه اشياء است بدون اينكه او را انتها باشد . لذا آن اولى كه او را ابتداء ست مسبوق بعدم است اگر چه حادث زمانى نباشد كه اينچنين حادث مسبوق بعدم ذاتى است كه براى او حدوث ذاتى است و حدوث ذاتى مسبوقيت وجود شى بليسية ذاتيه است و بتعبير ديگر مسبوق است بعدم مجامع و اين مسبوقيت بليسيت ذاتيه و يا عدم مجامع همان امكان است كه لازم ماهيت است و اين امكان همان لااقتضاء وجود و عدم ماهيت است كه ناشى از ذات آن است يعنى ماهيت بحسب ذات خود نه اقتضاى وجود مىكند و نه اقتضاى عدم و بتعبير شيخ رئيس الممكن من ذاته ان يكون ليس وله من علته ان يكون اليس و در دعا از زبان اهل بيت وحى آمده است يا من خلق الاشياء من العدم .\r\nاما حدوث زمانى حصول شى است بعد از آنكه در زمانى نبوده است و اين عدم را عدم زمانى و عدم مقابل گويند . لذا آن وجوديكه بعد از عدم نيست ، نه بعد از عدم مجامع و نه بعد از عدم مقابل آن وجود قديم است پس حق جل و على كه واجب الوجوب بالذات است اولى است كه او را ابتدا نبود .\r\nافكار عامى كه خداوند را به اسم اول و آخر مى نامند و مى خوانند چنين مى پندارند كه او اول زمانى است و بعد از وى ممكنات اند بعد زمانى به اين معنى كه خ‌دا بود و ديگر هيچ نبود و امتدادى موهوم بسيار طولانى بگذشت سپس خلق را آفريده است و شبيه همين سرنوشت را در آخر نيز گويند ، و كان الله و لم يكن معه شى و خلق الاشياء من العدم و نظائر اين تعبيرات را بر اين طريقه عمياء حمل مى كنند .\r\nاين طائفه من حيث لايشعر ، حق جل و على را صمد حق نمى دانند . زيرا كه آن وجود را ممتاز از وجودات ديگر دانستند . و بينونت بين\r\n\r\n","description":"","footnote":"","page_name":" 571 ","page_number":571},
  {"content":"\r\n\r\nآن دو را بينونت عزلى دانستند نه بينونت و صفى كه اهل توحيد معتقدند . چنان كه امام الموحدين عليه السلام فرمود : توحيده تمييزه عن خلقه و حكم التمييز بينونة صفة لابينونة عزلة ( نهج البلاغه خطبه 177 ) .\r\nو چون صمد نشد ، اجوف است و اجوف محدود است و من حده فقد عده و معدود عددى متناهى است نه غير متناهى و حق سبحانه غير متناهى است كه اهل توحيد از اين معنى تعبير به وحدت وجود مى كنند فافهم .\r\nو ديگر لازم گفتارشان اين است كه حق جل و على علت تامه نباشد چون پس از گذشتن برهه اى از امتداد موهوم شروع به آفريدن كرده است ، اگر علت تامه بودى انفكاك معلول از علت معقول نبودى . و چون بذاته علت تامه نيست پس در كمال ذات خود محتاج خواهد بود ، و حال آن كه واجب الوجود بالذات است ، و واجب الوجود من جميع الجهات است و بقول مرحوم حاجى در حكمت منظومه ( ص 156 ) .\r\n ما واجب وجوده بذاته \r\n فواجب الوجود من جهاته \r\nو ديگر ايرادهائى كه بر اين طائفه وارد است اين كه مخصص ابتداى خلقت در آن هنگام كه خلق به وجود آمد چيست ؟ چرا در پيش از آن و يا پس از آن نشد ؟ و اين خود مستلزم ترجيح بلامرجح است .\r\nو آنگهى اين ترجيح از ناحيه چيست ؟ اگر از ناحيه وقت است اين وقت كه خود از جمله مخلوقات است . و امتداد موهوم نيز در واقع عدم محض است و قطعات اعتبارى عدم ، مرجح نمى گردند .\r\nو اگر از ناحيه فاعل است اراده حادثه لازم آيد . و اگر از ناحيه قابل است ، قابل كه هنوز خلق نشده است .\r\nو ديگر لازم گفتارشان اينكه صفات حق زائد بر ذات او باشد نه عين ذات او با اينكه صفات حق و كمالات فعليه اى كه مبادى افعال حقند چون قدرت و علم و اراده و رحمت هيچيك آنها زائد بر ذات بارى نيستند و اگر اين صفات عليا را عين ذات ميدانستند انفكاك\r\n\r\n","description":"","footnote":"","page_name":" 572 ","page_number":572},
  {"content":"\r\n\r\nآثار آنها را از ذات روا نميداشتند و سخن از امساك بود و انعامش و وقوف فيض و احسانش به زبان نمياوردند .\r\nپس در ضمن اين گفتار سوم معلوم شد كه يكى ديگر از ايرادهايى كه بر اين طائفه وارد است اينكه امساك جود و وقوف فيض در مبدأ فياض على الاطلاق كه دائم الفضل على البريه و باسط اليدين بالعطيه است قائل اند .\r\nو ديگر ايرادى كه برايشان وارد است اين كه بايد در فعل حق سبحانه داعى بر ذاتش قائل شوند ، و حال اين كه نفس علم بارى به نظام اكمل و احسن كه علم عنائى است ، غايت و داعى است كه آن علم عين ذات اوست . زيرا كه ذات او همان نظام معقول واجبى است كه نظام وجود تابع آنست\r\n فالكل من نظامه الكيانى \r\n ينشأ من نظامه الربانى \r\nاين طائفه پنداشتند كه حادث بودن ممكنات به اين نحوه است كه بين فاعل و حادث بايد فاصله زمانى و يا امتدادى شبيه به فاصله زمانى باشد كه حدوث صدق آيد و بى خبر از اينكه محدثات اين نشأه همه حادثند بحدوث زمانى و جوهر ذات آنها دمبدم حادث مىشود و هر آنى جهانى دگر است و در عين حال حق جل و على قائم بقسط و عدل وجود و كرم است از لا و ابدا .\r\nو نيز پنداشتند اگر فيض حق دائم بوده باشد لازم آيد كه حق تعالى در فعل خود موجب باشد نه مختار  ذلِكَ مَبْلَغُهُمْ مِنَ الْعِلْمِ  ( نجم 32 ) .\r\nبايد ميان قدرت ازليه ، و قدرتى كه با انضمام داعى خارج مبدأ فعل است فرق گذاشت . و دانست كه قدرت ازليه عين اراده و عين داعى است كه همان علم حق تعالى بكل بر وجه اتم و اكمل است كه نفس ذات بارى از لا و ابدا عالم و مريد و قادر و فاعل و ديگر اسماء و صفات حسنى است .\r\n\r\n","description":"","footnote":"","page_name":" 573 ","page_number":573},
  {"content":"\r\n\r\nكسانى كه از حضيض طبع و حس و خيال و و هم بدر رفتند و به ذروه شامخ معارف حقه عقليه رسيده اند و بمقام علم اليقين و عين اليقين و حق اليقين نائل آمده اند قوم دگرند .\r\nهمانطور كه افلاطون گفته است : ان شاهق المعرفة اشمخ من أن يطير اليه كل طائر و سرداق البصيرة احجب من أن يحوم حوله كل سائر ( رساله زينون كبير ص 8 ط حيدر آباد ) .\r\nجناب كلينى در اصول كافى باسنادش روايت كرده است كه :\r\nسئل على بن الحسين عليهما السلام عن التوحيد فقال ان الله عزوجل علم أنه يكون فى آخر الزمان أقوام متعمقون فأنزل الله تعالى قل هو الله أحد والايات من سورة الحديد الى قوله و هو عليم بذات الصدور فمن رام وراء ذلك فقد هلك ( ج 1 معرب ص 72 ) .\r\nامير عليه السلام در اوليت حق جل و على فرمود ( خطبه 161 نهج چاپ تبريز ص 1 34 ) ليس لاوليته ابتداء ولا لازليته انقضاء هو الاول لم يزل و الباقى بلاأجل .\r\nو نيز فرمود ( خطبه 83 ص 57 چاپ مذكور ) الاول لاشى قبله والاخر لاغاية له .\r\nو نيز فرمود ( خطبه 92 ص 75 چاپ مذكور ) الاول الذى لاغاية له فينتهى ، ولاآخر له فينتهى ، ولا آخر له فينقضى .\r\nو از اين گونه تعبيرات شريف و لطيف در اين معنى دقيق اوليت و آخريت از اهل بيت وحى بسيار روايت شده است .\r\nفارابى در تعليقات ( ص 12 ط حيدر آباد ) عبارتى جامع در اول و آخر آورده است كه :\r\nهوالاول والاخر لانه هو الفاعل و الغاية ، فغايته ذاته ، و ان مصدر كل شى عنه و مرجعه اليه .\r\nحال كه در موضوع اول و آخر آشنايى حاصل شد به بيان عبارات ديگر فارابى بازگشت كنيم :\r\nوى در اثناى معانى آخر نتيجه گرفته است كه حق تعالى معشوق\r\n\r\n","description":"","footnote":"","page_name":" 574 ","page_number":574},
  {"content":"\r\n\r\nاول است ، و چون معشوق اول است آخر هر غايت است .\r\nبدان كه همه شرور از ناحيه ماده است ، و آنچه كه انسان از آن تنفر دارد از جهت شرى است كه در آن مى بيند و مى پندارد ، پس آن كه بالذات برى از شرور است محبوب همه است . و حق تعالى منزه از ماده و شرور تابع بر آنست پس او محبوب و معشوق اول است چنان كه خود عاشق است و چون معشوق اول است آخر و غايت همه غايات است .\r\n معشوق حسن مطلق اگر نيست ماسواه \r\n يكسر بسوى كعبه عشقش روانه چيست \r\nو چون علت غائيه باعث فاعل بر فعل او است لذا در تعقل وجود علمى مقدم بر فعل است اما همين علت غائى باعتبار وجود عينى او مترتب بر فعل فاعل است و پس از او حاصل است پس هر علت غائيه در فكرت علمى مقدم بر فعل و در حصول عينى مؤخر از او و مترتب بر اوست و چون حق تعالى فاعل و غايت است ، هم اول است و هم آخر . و اين معنى دقيق بدان وجه لطيفى است كه راسخون در علم توحيد دانند ذلك فضل الله يؤتيه من يشاء .\r\nيكى از اسماى حسناى حق جل و على طالب است كه طالب همه است بسوى خود كه كمال مطلق است تا هر يك بفراخور استعداد و قابليت خود بكمال مطلوب خود برسند . چنان كه در حديث قدسى آمده است من تقرب الى شبرا تقربت اليه ذراعا .\r\n اگر از جانب معشوق نباشد كششى \r\n كوشش عاشق بيچاره بجايى نرسد \r\n ما مِنْ دَابَّةٍ إِلَّا هُوَ آخِذٌ بِناصِيَتِها إِنَّ رَبِّي عَلى صِراطٍ مُسْتَقِيمٍ  ( هود 57 ) .\r\nو چون حق تعالى علت فاعلى و غ‌ايى است كه هو الاول و الاخر\r\n\r\n","description":"","footnote":"","page_name":" 575 ","page_number":575},
  {"content":"\r\n\r\nپس هو الطالب لذاته اذا لعالى لايلتفت الى السافل الابالعرض .\r\nاين نام شريف طالب همه دم همه را بسوى خود طلب مىكند ، تا اين عارف اين نداى ال‌هى را كدام نيكبختى لبيك بگويد .\r\nعارف رومى در دفتر اول مثنوى گويد :\r\n بانك ميايد كه ابى طالب بيا \r\n جود محتاج گدايان چون گدا \r\n جود محتاج است و خواهد طالبى \r\n همچنانكه توبه خواهد طالبى \r\n روى خوبان ز آينه زيبا شود \r\n روى احسان از گدا پيدا شود \r\n چون گدا آيينه جود است هان \r\n دم بود بر روى آيينه زيان \r\n پس از اين فرمود حق در والضحى \r\n بانگ كم زن اى محمد بر گدا \r\n آن يكى جودش گدا آرد پديد \r\n وين دگر بخشد گدايان را مزيد \r\n پس گدايان آينه جود حقند \r\n وانكه با حقند جود مطلقند \r\n وانكه جز اين دو است او خود مرده است \r\n او بر اين در نيست نقش پرده است \r\nاين طالبى است كه مطلوب همه است ، و همه طرا و كلا بسوى او رهسپارند ، و طوعا و حبا او را ميجويند ، و بجانب كويش شتابان در\r\n\r\n","description":"","footnote":"","page_name":" 576 ","page_number":576},
  {"content":"\r\n\r\nراهند ، و همه طالب كمالند .\r\nامير عليه السلام فرمود لاتقل مالم تعلم بل لاتقل كل ما تعلم فان الله سبحانه قد فرض على جوارحك فرائض تحتج بها عليك يوم القيمة جز اينكه اين چند بيت را از كشكول علامه بهايى نقل مى كنيم آن جناب فرموده است ( ص 61 ج 1 ط 1 ) .\r\nللشيخ ابى على بن سينا و يقال انه لا بى على بن مسكويه ، و اين بنده در چندين مؤلفات آن را از جناب سيد على همدانى ديده است كيف كان :\r\n اگر دل از غم دنيا جدا توانى كرد \r\n نشاط و عيش بباغ بقا توانى كرد \r\n وگر باب رياضت بر آورى غسلى \r\n همه كدورت دل را صفا توانى كرد \r\n زمنزلات هوس گر برون نهى قدمى \r\n نزول در حرم كبريا توانى كرد \r\n وگر زهستى خود بگذرى يقين ميدان \r\n كه عرش و فرش و فلك زير پا توانى كرد \r\n و ليكن اين عمل ره روان چالاكست \r\n تو نازنين جهانى كجا توانى كرد \r\n نه دست و پاى امل را فرو توانى بست \r\n نه رنگ و بوى جهان را رها توانى كرد \r\n چو بو على ببر از خلق و گوشه اى بگزين \r\n مگر كه خوى دل از خلق و اتوانى كرد \r\nو يكى از اسماى شريفه الهى غالب است  ما مِنْ دَابَّةٍ إِلَّا هُوَ آخِذٌ بِناصِيَتِها إِنَّ رَبِّي عَلى صِراطٍ مُسْتَقِيمٍ  ( هود 57 ) فارابى دو مورد مهم از موارد صدق غالب را بقلم آورده است يكى اينكه غالب بر اعدام\r\n\r\n","description":"","footnote":"","page_name":" 577 ","page_number":577},
  {"content":"\r\n\r\nعدم است اين فقره را خيلى معنى نازك است در بيان آن گوييم : اگر بجاى عدم ، وجود بگذاريم معنى آن روشن است كه غالب بر اعدام وجود است يعنى مقتدر است كه بودى را نابود گرداند ، اعدام عدم به همين وزان است يعنى غالب است كه نابود را بود گرداند و نيستى را هستى دهد چون اعدام شدن عدم ، وجود يافتن آنست و آنگاه عدم معدوم ميگردد كه موجود گردد فتبصر .\r\nو ديگرى اينكه غالب است بطلانى را كه ماهيات بحسب ذاتشان آن را استحقاق دارند از آنها سلب كند و سلب بطلان از آنها خلعت هستى به آنها دادن است چه ماهيت كه موجود شد بطلان از آن سلب مى گردد . ماهيت نسبت به وجوب و عدم لااقتضا است و گرنه بايد يا وجودش لازم باشد و يا امتناعش . چون علت وجود ماهيت تحقق يافت موجود ميگردد و در صورت عدم تحقق آن در كتم عدم ميماند و بقول شيخ رئيس الممكن من ذاته ان يكون ليس وله من علته ان يكون ايس و يك وجه وجيه خلق اشياء از عدم اين است و در دعا آمده است يا من خلق الاشياء من العدم و اين خود يكى از طرق اثبات صانع است .\r\nبدانكه ماهيت چون رنگ وجود گرفت يعنى موجود شد مخفى تر و پوشيده تر مىشود چه شأن ماهيت و حقيقت او اختفا است و چون بوجود آيد از اختفا بدر آمد پس از حقيقت اوليش دور شد و هر چه از حقيقت خود دور شد البته از آن واقعيت خود دور شد پس ماهيت بوجود آمدن مخفى تر مىشود .\r\nسپس فارابى در مراد خود از گفتار حق تعالى استناد جست كل شى هالك الاوجهه و سخنش را به حمد الهى خاتمه داد و له الحمد على ما هدانا من سبيله و اولانا من تفضيله .\r\nبدان كه اتصاف موجود بصفات و اسماء و معانى متقابله ، دلالت بر عظمت سعه وجودى او دارد . و از كلام هدايت انجام اهل كشف و\r\n\r\n","description":"","footnote":"","page_name":" 578 ","page_number":578},
  {"content":"\r\n\r\nتحقيق مستفاد است كه نهايت كمال هر صفتى بدان تواند بود كه از عروض مخالف زوال نيابد و فتور نپذيرد بلكه با مقابل خود در سالك التيام انتظام يافته از آن جمعيت قوت گيرد لهذا در آيات قرآنى و روايات سفراى روحانى در عقود فرائد اسماء و صفات الهى معانى متقابله بسيار واقع شده است مثل هو الاول و الاخر و الظاهر و الباطن و هو بكل شى عليم ، و مثل لطيف و قهار ، و نافع و ضار ، و قابض و باسط ، و خافض و رافع ، و هادى و مضل ، و معز و مذل .\r\nشيخ عارف محيى الدين عربى در فص ادريسى فصوص الحكم گويد : قال الخراز رحمه الله و هو وجه من وجوه الحق ، و لسان من السنته ، و ينطق عن نفسه : بأن الله لايعرف الا بجمعه بين الاضداد فى الحكم عليها بها و هو الاول و الاخر و الظاهر و الباطن فهو عين ما ظهر فى حال بطونه ، و هو عين ما بطن فى حال ظهوره الخ ( ص 159 شرح قيصرى ط 1 ) .\r\nخاتمه : در اين خاتمه نقل چند نكته اى از دفتر نكاتم را به لحاظ مطالب و مسائل كتاب ، در اين مقام مناسب مى بينم ، تا آن نيكبختى توفيق الهى دستگيرش ، و فروغ هدايت چراغ فراراهش شده است ، تواند از مغزاى آنها برخوردار شود ، ذلك فضل الله يؤتيه من يشاء و الله ذو الفضل العظيم .\r\nنكته : رسول الله صلى الله عليه و آله و سلم درباره حقيقت خود تعبير فرمود اول ما خلق نورى و درباره مرتبه نازله آن كه خلق است فرمود انا بشر مثلكم ، ببين در اينجا گويد انا بشر و در آنجا گويد نورى ، و بشر از بشره بمعنى ظاهر است فافهم .\r\nنكته : زندگى يك شخص انسان يك حيات ممتد است كه بعضى از مراحل آن با ماده سرو كار دارد ، و برخى با غير ماده در اين نكته بسيار دقت كن تا بدانى كه در همه عوالم تويى .\r\nنكته : آنچه را مدارك و مشاعرت در مى يابند در واقع مدرك حقيقى حقيقت تواست كه آن نفس ناطقه تست يعنى زبان چشنده نيست\r\n\r\n","description":"","footnote":"","page_name":" 579 ","page_number":579},
  {"content":"\r\n\r\nبلكه نفس چشنده است و گمان ميرود كه زبان مى چشد منتهى اينكه نفس چشنده است در اين موطن . بلكه بدقت تأمل كنى نفس چشنده است در خيال اين موطن و على التحقيق تمام ادراكات بعلم حضورى است حتى ادراكات بمحسوسات . و اگر اهل اشارتى روايات وارده در سرازيرى قبر و فشار قبر و مسائله در قبر و ديگر امورى كه همه بقبر اسناد مييابد از اين قبيل بدان يعنى آن فشار و احوال ديگر بر حقيقت شخص وارد است كه ادراكات او است ولى در تمثل خود آنهمه را در قبرش مى بيند يعنى آنچه همه را در عالم قبرش مينگرد اما قبر او يعنى قبر مربوط به شخص او كه متمثل و متحقق در صقع نفس او است كه در وعاء ادراك او است ، كه اگر چنانچه زنده اى را با او در اين قبر خاكيش بگذارند اين زنده هيچيك از آن احوال و اهوال را نه ميبيند و نه ميشنود زيرا اين قبر ظرف عذاب يا ثواب مرده نيست بلكه ظرف ثواب و عقاب را در قبر خودش مى بيند و يا اگر مؤمن و كافرى هر دو را در يك قبر بگذارند براى آن قبرش روضة من رياض الجنة است و براى اين قبرش حفرة من حفر النار است چون قبر هر يك جدا است اگر چه هر دو در يك قبرند .\r\nنكته : النفس الانسانية ليس لها مقام معلوم فى الهوية و لا لها درجة معينة فى الوجود كسائر الموجودات الطبيعية و النفسية و العقلية التى كل لها مقام معلوم ، بل النفس الانسانية ذات مقامات و درجات متفاوتة و لها نشئات سابقة و لا حقة و لها فى كل مقام و عالم صورة أخرى ( اسفار صدرالمتالهين ص ج ) .\r\nنكته : نفس ناطقه مجرد است چنان كه براهين قاطعه مبرهن است و نفس من حيث هى مدرك كليات است و مشاهدات را چه از خارج و چه از داخل كه صور متمثله در لوح حس مشتركند بى آلت حس ادراك نمى كند پس جميع تمثلات نفس به آلت حس ادراك مىشود و اين آلات قواى نفس اند نه اعضا و جوارح كه محل و موضع قوى اند مثلا قوه سامعه آلت نفس است نه طبله گوش و احاديث متكاثره\r\n\r\n","description":"","footnote":"","page_name":" 580 ","page_number":580},
  {"content":"\r\n\r\nدر تمثل صفات بعد از انتقال از اين نشأه بصور گوناگون كه از آن بعضى به تجسم اعمال و بعضى بتجسد اعمال تعبير كرده اند و در حقيقت معنى آن تمثل اعمال است ، از فريقين روايت شده است و برهان هم قائم است كه قوى فروع و شاخه هاى يك شجره طيبه بنام روح انسانى اند كه اصلها ثابت و فرعها فى السماء تؤتى أكلها كل حين بأذن ربها اعنى النفس فى وحدته كل القوى و فعلها فى فعله قدانطوى اين نكته را بشكاف تالب لباب آن را دريايى .\r\nنكته : دوزخى دوزخ را با خود مى برد .\r\nنكته : الكمالات و الخيرات كلها نور و اكمل الانوار معرفة الله سبحانه الله نور السموات والارض .\r\nنكته : التحقيق ان النفس حاملة للبدن ولايئوده حمله و حفظه لاالبدن حامل لها كما يظنه المحجوبون و بعبارة أخرى البدن فى الن‌فس لابالعكس بل البدن قائم بالنفس و ذلك ان البدن مرتبة نازلة للنفس والانسان شخص واحد ممتدمن السماء الى الارض ، سمائه يلى ربه وارضه يلى الخلق و ما بينهما مراتبه والله من ورائهم محيط .\r\nنكته : اتحاد عاقل بمعقول بلكه اتحاد مدرك بمدرك مطلقا مبرهن است و در آن دغدغه اى نيست و منازع مكابر عقل خود است . همانطور كه غذاى مادى جسمانى با آكل متحد ميگردد كه آب و نان مثلا جزء بدن آكل مىشود و خود بدن ميگردد كه اتحاد آكل بمأكول است همچنين غذاى روحانى كه طعام عقل است و آن علوم يقينى و معارف حقه و اعمال صالحه است جزء آكل كه نفس ناطقه است ميگردد و خود آن مىشود و در اينجا هم اتحاد آكل بمأكول است پس بطور تعميم اتحاد آكل بمأكول شامل هر دو قسم است .\r\nنكته : قرآن صورت كتيبه انسان كامل است و عالم صورت عينيه حقيقت وى .\r\nنكته : آنچه در احوال و اطوار سالك در خواب و بيدارى عائدش\r\n\r\n","description":"","footnote":"","page_name":" 581 ","page_number":581},
  {"content":"\r\n\r\nمىشود ميوه هايى است كه از كمون شجره وجودش بروز مىكند .\r\nنكته : هر اسمى از اسماء الله تعالى را كه تعقيب كنى سلطان آن اسم بر تو مستولى مىشود و آثار وى در تو متجلى .\r\nنكته : وقتى انسان نيت كسى كرده است باتحاد مدرك بمدرك آن كس است و انا اين شخص انا همان كس است و چون توجهش را به آن كس تمركز دهد و در توجهش تعمق كند بامثال آن كس كه وعاء برزخى حقيقت او است محشور خواهد شد كه يتمثل له بشرا س‌ويا و كليد آن انصراف از نشأه مادى است .\r\nنكته : قال رسول الله صلى الله عليه و آله : انا مدينة الحكمة و هى الجنة و انت يا على بابها فكيف يهتدى المهتدى الى الجنة ولايهتدى اليها الامن بابها ( مجلس 61 كتاب امالى ابن بابويه رحمه الله ) در اين حديث شريف رسول الله صلى الله عليه و آله و سلم فرمود كه حكمت همانا بهشت است پس و من يؤت الحكمة فقد اوتى خيرا كثيرا كه جان او بهشت است و بهشت درالسلام است لالغو فيها ولا تأثيم و يكى از اسماء الله تعالى حكيم است و افعال و اقوال حكيم هم حكيم است كه كل يعمل على شاكلته قرآن مجيد حكيم است پس والقرآن الحكيم پس قرآن بهشت است و بهشت آفرين و آيات او همه حكمت است امام اول عليه السلام در وصيتش به پسرش ابن حنيفه فرمود چنان كه صدوق رحمه الله در من لايحضر آورده است و امام هفتم عليه السلام به حفص بن غياث چنان كه كلينى قدس سره در باب فضل قرآن كافى روايت كرده است : ان درجات الجنة على قدر آيات القرآن يقال له اقرأنوراق .\r\nنكته : ورد فى بعض الصحف المنزلة من الكتب السماوية انه قال سبحانه يا ابن آدم خلقتك للبقاء و انا حى لااموات اطعنى فيما امرتك و انته فيما نهيتك اجعلك مثلى حيا لاتموت و ورد ايضا عن صاحب شريعتنا صلى الله عليه و آله فى صفة اهل الجنة انه يأتى اليهم الملك فاذا دخل عليهم ناولهم كتابا من عند الله بعد ان يسلم عليهم من الله فاذا\r\n\r\n","description":"","footnote":"","page_name":" 582 ","page_number":582},
  {"content":"\r\n\r\nفى الكتاب من الحى القيوم الذى لايموت الى الحى القيوم الذى لايموت اما بعد فانى اقول للشى كن فيكون و قد جعلتك اليوم تقول للشى كن فيكون فهذا مقام من المقامات التى يصل اليه الانسان بالحكمة و العرفان و هو يسمى عند اهل الله بمقام كن كما ينقل عن رسول الله صلى الله عليه و آله و سلم بمقام فوق هذا يسمى بمق ام الفناء فى التوحيد المشار اليه بقوله تعالى فى الحديث القدسى فاذا احببت كنت سمعه الذى به يسمع و بصره الذى به يبصر . الحديث ( اول الهيات اسفار صدر المتالهين ) .\r\nنكته : انسان كامل چون جامع مراتب كونيه و الهيه و حد مشترك بين هر دو است باعتبار اول اظهار نياز و عبوديت مىكند و مى گويد انا عبدك الهى و ربى من لى غيرك و باعتبار ثانى مى گويد ما چنين كنيم و چنان نماييم چنان كه در خطبه هاى حضرت اميرالمؤمنين على عليه السلام است :\r\n تقدير به يك ناقه نشانيد دو محمل \r\n ليلاى حدوث تو و سلماى قدم را \r\nنكته : در آيه 55 سوره عنكبوت حق جل و على فرمود  إِنَّ جَهَنَّمَ لَمُحِيطَةٌ بِالْكافِرِينَ  كه جمله اسميه آورد و نفرموده ان جهنم تحيط مثلا . دقت كن تا چيز بفهمى .\r\nنكته : در ليالى قدر قرآن بسر كن نه قرآن بسر كه اولى جوهر ذات تو گردد و دومى خارج از گوهر تو است .\r\nنكته : قرآن معاد انسان است تدبر كن تا برسى  أَ فَلا يَتَدَبَّرُونَ الْقُرْآنَ أَمْ عَلى قُلُوبٍ أَقْفالُها  ( محمد 25 ) .\r\nنكته : هر كسى زارع و مزرعه خود است و نيات و علوم و اعمالش بذرهايش بنگر تا در مزرعه خويش چه كاشتى و در قول رسول الله صلى الله عليه و آله و سلم الدنيا مزرعة الاخرة . و در كلام اميرالمؤمنين\r\n\r\n","description":"","footnote":"","page_name":" 583 ","page_number":583},
  {"content":"\r\n\r\nعليه السلام بحارث همدانى انت مع من احببت و نظائر اين گونه احاديث صادر از اهل بيت عصمت و وحى دقت كن . و بعبارت ديگر هر كسى سفره خود و مهمان سفره خود است .\r\nنكته : شجره طوبى صورت تمثل ايمان است كه اصلها ثابت فى قلب الخاتم و فرعها فى السماء تؤتى اكلها كل حين باذن ربها و هر مؤمن بالله شاخه اى از آن شجره طيبه طوبى است چه بحسب زمان قبل از آن حضرت و چه بعد از آن و چه با آن و بالجمله شاخه هاى آن صورت ارتباط ايمانى هر مؤمن است بخاتم . ثقة الاسلام كلينى رضوان الله تعالى عليه در باب المؤمن و علاماته و صفاته از اصول كافى باسنادش از ابى بصير از امام صادق عليه السلام روايت كرده است كه قال اميرالمؤمنين عليه السلام طوبى شجرة فى الجنة اصلها فى دار النبى صلى الله عليه و آله و سلم و ليس من مؤمن الا و فى داره غصن منها لايخطر على قلبه و شهوة شى الا اتاه به ذلك ولوان راكبا سار فى ظلها مائة عام ما خرج منه ، و لو طار من اسفلها غراب ما بلغ اعلاها حتى يسقط هر ما الاففى هذا فارغبوا .\r\nامام عليه السلام در ذيل بيان شجرة طوبى معقول را بمحسوس تشبيه كرد تا عظمت اين شجرة طيبه طوبى معلوم گردد . جناب فيض در وافى ص 37 ج 3 افاده فرمود كه : تاويل طوبى العلم فان لكل نعيم من الجنة مثالا فى الدنيا و مثال شجرة طوبى العلوم الدينية التى اصلها فى دار النبى الذى هو مدينة العلم و فى دار كل مؤمن غصن منها و انما شهوات المؤمن و مثوباته فى الاخرة فروع معارفه و اعماله الصالحة فى الدنيا فان المعرفة بذر المشاهدة و العمل الصالح غرس النعيم الا ان من لم يذق لم يعرف و لايذوق الا من أخلص دينه لله و قوى ايمانه بالله بأن يتصف بصفات المؤمن . و در اسفار ( ج 4 ط 1 ص 202 )\r\nاين حديث شريف در امالى ابن بابويه و تحف العقول ابن شعبه و ديگر جوامع روائى فريقين بوجوه عديده روايت شده است .\r\nنكته : جسم اگر بخواهد صورتى ديگر بگيرد حتما بايد صورت\r\n\r\n","description":"","footnote":"","page_name":" 584 ","page_number":584},
  {"content":"\r\n\r\nخود او به كلى زايل شود تا صورت دوم را بپذيرد مثلا آب هوا شود و يا هوا آب گردد . و نيز اگر بر فلزى و يا جسم ديگرى مثلا مومى و چوبى و لاكى نقشى رسم نموده ايم و نامى حك كرده ايم اگر در همان جهت كه نقش دارد نقش و نام ديگر بخواهد بپذيرد بايد نقش اولى به كلى باطل شود تا دومى خوانا گردد اما حقيقتى كه بنام روان و جان و عقل و نفس ناطقه و روح و قلب و از اين قبيل اسماء در ما وجود دارد صور حقائق در او منقش مىشود بدون اينكه صورت اولى زايل گردد و يا صور در هم و بر هم و مختلط گردند پس اين حقيقت وراى جسم و جسمانى است و از عالم وراى طبيعت است و از اينجا روشن مىشود معنى كريمه و كل انسان ألزمناه طائره فى عنقه و نخرج له يوم القيمة كتابا يلقيه منشورا اقرأ كتابك كفى بنفسك اليوم عليك حسيبا ( 15 و 16 سوره بنى اسرائيل ) و نيز روشن مىشود معنى كريمه  وَ وُضِعَ الْكِتابُ فَتَرَى الْمُجْرِمِينَ مُشْفِقِينَ مِمَّا فِيهِ وَ يَقُولُونَ يا وَيْلَتَنا ما لِهذَا الْكِتابِ لا يُغادِرُ صَغِيرَةً وَ لا كَبِيرَةً إِلَّا أَحْصاها وَ وَجَدُوا ما عَمِلُوا حاضِراً وَ لا يَظْلِمُ رَبُّكَ أَحَداً  ( الكهف آيه 48 ) و بخصوص در ذيل آيه اخير كه فرمود و وجدوا اما عملوا حاضرا دقت بسزا شود تا دانسته شود كه علم و عمل عرض نيستند بلكه جوهرند و هر دو عين حقيقت گوهر انسان ميشوند .\r\nنكته : نفس انسانى مستعد قبول علم از جواهر عقول مىكند و هيچ حجابى از جانب آنان نيست حجاب از قابل است چون حجاب مرتفع شود و نفس بصفت تخليه متصف شود مقام تحليه كه متحلى شدن به حقائق انوار ملكوتيه است براى او حتم است :\r\n سعدى حجاب نيست تو آيينه پاك دار \r\n زنگار خورده چون بنمايد جمال دوست \r\nو نفس انسانى چون به نيروى علم و نور حضور و مراقبت قوى شد\r\n\r\n","description":"","footnote":"","page_name":" 585 ","page_number":585},
  {"content":"\r\n\r\nحواس وى را بمدركات خود مشغول نتواند گردانيد كه در حال بيدارى وى را افاضات علمى چنان حاصل شود كه ديگران را در خ‌واب بلكه چون نفس قوى شود رؤيا گم گردد كه حسن بن على بن شعبه حرانى رضوان الله تعالى عليه در كتاب شريف تحف العقول از حضرت رسول صلى الله عليه و آله و سلم روايت كرده است كه قال صلى الله عليه و آله : لايحزن احد كم ان ترفع عنه الرؤيا فانه اذا رسخ فى العلم رفعت عنه الرؤيا ( ص 50 كلمه 124 ) و سرش اين است كه حالا در بيدارى مى بينيد .\r\nداستان اسكندر و دستور نقاشى دادن و نقاشان چين و ختن احضار شدن كه پرده اى آويختند و رنگهاى مختلف ريختند نقاشان ختن نقوش زيبا طرح كردند و هنر بخرج دادند ولى استادان چينى در مدت يكسال ديوار مقابل را صيقل مى زدند پس از آنكه پرده برداشته شد آنچه نقاشيهاى زيبا بود كه در نتيجه زحمات طاقت فرساى يك ساله حاصل شده بود در ديوار مقابل به بهترين صورت مينمود مثل نفس با كسب فنون و تزكيت است .\r\nنكته : بدل شدن صورت باطن انسان به صورت حيوانات را كه براهين عقلى و نقلى بر آن قائم است در اصطلاح اهل معرفت تناسخ ملكوتى گويند اين معنى حقيقتى است كه بنام تناسخ است و اصلا تناسخ نيست با تناسخ باطل اين نشأه كه فقط اشتراك در لفظ دارند اشتباه نشود .\r\nنكته : هر يك از اخلاق فاسده شاخه ايست از شاخه هاى درختهاى دوزخى و هر كس متصل بشاخه اى از آن شاخه ها باشد بالاخره بدوزخ خواهد رسيد . از اين جهت كه آن اخلاق ملكه و رنگ ثابت او شده است بلكه در ذاتش فرو رفته ، بلكه با وى يكى گرديده پس ذاتش فرعى و شاخه اى از دوزخ است كه منتهى به آن خواهد شد .\r\n مادر فرزند جوياى وى است \r\n اصلها مر فرعها را در پى است \r\n\r\n","description":"","footnote":"","page_name":" 586 ","page_number":586},
  {"content":"\r\n\r\n هر كسى كور است امه هاويه \r\n هاويه آمد مر او را زاويه \r\n( مثنوى ملاى رومى ) در حديث از رسول الله صلى الله عليه و آله و سلم است السخاء شجرة فى الجنة فمن كان سخيا أخذ بغصن منها فلم يتركه ذلك الغصن حتى يدخله الجنة ، و الشح شجرة فى النار فمن كان شحيحا أخذ بغصن من اغصانها فلم يتركه حتى يدخله النار .\r\nنكته : منزلت انسان كامل با ديگر افراد انسان بمنزلت افراد انسان با انواع حيوانات است .\r\nنكته : هيچ كتابى را در اثبات بودن حجت قائم در هر عصرى بهتر از قرآن نيافتم انى جاعل فى الارض خليفة .\r\nنكته : الامامة تتمة للنبوة و استمرار لها .\r\nنكته : ما من ش‌ى الا و من شأنه ان يصير معقولا اما بذاته و اما بعد عمل تجريد ( ص 311 ج 1 اسفار ) ان جميع الموجودات الطبيعية من شأنها ان تصير معقولة اذ ما من شى الا و يمكن ان يتصور فى العقل اما بنزعه و تجريده عن المادة و اما بنفسه صالح لان تصير معقولة لابعمل من تجريد و غيره يعمل فيه حتى تصير معقولة بالفعل ( ص 307 ج 1 اسفار ) شأن الموجودات كلها أن تعقل و تحصل صور التلك الذات يعنى ذات النفس الناطقة الانسانية و هذا من كلام المعلم الثانى فى رسالته فى اطلاقات العقل ( ص 305 اسفارج 1 ) فاذا حصلت معقولات بالفعل صارت حينئذ احد موجودات العالم اذ عدت من حيث هى معقولات فى جملة الموجودات ( من كلام الفارابى فى تلك الرساله ص 305 ج 1 من الاسفار ) بنابراين انسانى مظهر تام علم آدم الاسماء كلهأ ، و كل شى احصيناه فى امام مبين شود و خليفة الله و سلطان عالم ارضى گردد كه از آن تعبير به انسان كامل و امام مى كنند كه صاحب ولايت تكوينيه مطلقه الهيه است خيلى روشن است . خلاصه اين\r\n\r\n","description":"","footnote":"","page_name":" 587 ","page_number":587},
  {"content":"\r\n\r\nنكته اين كه : انسان را شانيت است كه عالم به همه اشياء شود و همه اشياء را شأنيت است كه معلوم انسان گردد پس اگر انسانى حائز حقائق همه اسماء شود امكان دارد .\r\nنكته : دين متن مسير تكاملى انسان و نظام اجتماع انسانى است .\r\nنكته :  قُلْ لَوْ كانَ الْبَحْرُ مِداداً لِكَلِماتِ رَبِّي لَنَفِدَ الْبَحْرُ قَبْلَ أَنْ تَنْفَدَ كَلِماتُ رَبِّي وَ لَوْ جِئْنا بِمِثْلِهِ مَدَداً  ( آخر سوره كهف )  وَ لَوْ أَنَّ ما فِي الْأَرْضِ مِنْ شَجَرَةٍ أَقْلامٌ وَ الْبَحْرُ يَمُدُّهُ مِنْ بَعْدِهِ سَبْعَةُ أَبْحُرٍ ما نَفِدَتْ كَلِماتُ اللَّهِ إِنَّ اللَّهَ عَزِيزٌ حَكِيمٌ  ( لقمان آيه 28 ) . و فى مادة ج م ع من مجمع الطريحى و فى الحديث اعطيت جوامع الكلم يريد به القرآن الكريم لان الله جمع بالفاظه اليسيرة المعانى الكثيرة حتى روى انه قال ما من حرف من حروف القرآن الاوله سبعون الف معنى . و منه فى وصفه صلى الله عليه و آله و سلم كان يتكلم بجوامع الكلم يعنى انه كان يتكلم بلفظ قليل و يريد المعانى الكثيرة .\r\nو فى كتاب فضل القرآن من الكافى ( 446 ج 2 من المعرب ) باسناده عن الزهرى قال سمعت على بن الحسين عليه السلام يقول آيات القرآن خزائن فكلما فتحت خزانته ينبغى لك ان تنظر ما فيها .\r\nو فى الفصل السادس عشر من قوت القلوب فى معاملة المحبوب لابى طالب المكى رحمه الله ( ص 103 ج 1 ) قال ابن مسعود من اراد علم الاولين و الاخرين فليثور القرآن . و فى ذلك الفصل منه ايضا ( ص 100 ) قال جعفر بن محمد الصادق عليه السلام و الله لقد تجلى الله عزوجل لخلقه فى كلامه و لكن لايبصرون . انتهى .\r\nاقول نقل كلامه عليه السلام هذا ، العارف العلامة القيصرى فى اوائل شرحه على الفص النوحى من الفصوص للشيخ الاكبر محيى الدين ( ص 129 من الطبع الناصرى ) . و كذا المولى العلامة عبدالرزاق القاسانى فى تأويلاته كما فى آخر كشكول العلامة البهائى ( ص 625 من طبع 1 ) . و كذا نقله الشيخ الاكبر محيى الدين فى مقدمة تفسيره ( ص 4 ج 1 ) . و كذا روى قريبا منه ثقة الاسلام\r\n\r\n","description":"","footnote":"","page_name":" 588 ","page_number":588},
  {"content":"\r\n\r\nكلينى فى روضة الكافى باسناده عن آدم اولياء الله ولى الله الاعظم اميرالمؤمنين على عليه السلام فى خطبة خطب ب‌ها فى ذى قار حيث قال عليه السلام : فتجلى : لهم سبحانه فى كتابه من غير أن يكونوا رأوه ( ص 271 من الرحلى ) . و اتى بها الفيض المقدس فى الوافى ( ص 14222 )\r\nو قد نقلنا نحن فى شرح نهج البلاغة ( ص 19 ج 1 ) و راجع الى رسالتنا فى لقاء الله تعالى ( ص 213 ج 5 من شرحنا على نهج البلاغة ) .\r\nو فى قوت القلوب ايضا ( ص 105 ) قال بعض علمائنا لكل آية ستون الف فهم و ما بقى من فهمها اكثر .\r\nو فيه ايضا عن اميرالمؤمنين على عليه السلام : لوشئت لاوقرت سبعين بعيرا من تفسير فاتحة الكتاب .\r\nو فيه ايضا ( ص 107 ج 1 ) خصوص العارفين من المحبين و الخالصين اطلعوا على السر و أوقفوا على الخبر فكانوا مقربين شاهدين « ان للقرآن ظهرا و بطنا وحدا و مطلعا » قال فنقول : فظهره لاهل العربية ، و باطنه لاهل اليقين ، وحده لاهل الظاهر ، و مطلعه لاهل الشراف و هم العارفون المحبون . و الخائفون اطلعوا على لطف المطلع بعد أن خافوا هول المطلع ، فاودعوا السر عند مقام امين ، و أقفوا على الخبر فى حال مكين ، فكانوا لديه مقربين ، اذكانوا به شاهدين . و قال النبى صلى الله عليه و آله و سلم « : يرى الشاهد مالا يرى الغائب فمن حضر شهد و من شهد وجد و من وجد وجد و من وجد عزز ، و من غاب عمى ، و من عمى فقد ، و من فقدنسى و من نسى فقد نسى » . و قد قال الله عزوجل :  كَذلِكَ أَتَتْكَ آياتُنا فَنَسِيتَها وَ كَذلِكَ الْيَوْمَ تُنْسى  ( طه 127 ) .\r\nو قد حرر بعض الاعلام ما افاده صدرالمتالهين فى المقام ، تحريرا حسنا بقوله :\r\nاعلم ان للقرآن مقامات من أعلى مراتب الوجود الى انزلها فانه فى مرتبة الهوية الالهية علمه تعالى سبحانه متحد معه و اذا ظهر فأول نشأة ظهوره و تنزله عن الذات المقدسة عالم المشية فهوهى\r\n\r\n","description":"","footnote":"","page_name":" 589 ","page_number":589},
  {"content":"\r\n\r\nو تعينها بالعقول و غيرها تنزلاته الاخرى حتى أن عالم الملك باجمعه علمه النازل و القرآن المنزل و انزل مراتبه الصوت و لذا سمى علمه النازل قرآنا كما قال انا انزلنا عربيا و انزل منه نقشه و كتبه و تمام مراتبه محترم فى عالمه و مرتبته . انتهى ( اسفارج 3 ط 1 ص 102 ) .\r\nو فى من لا يحضره الفقيه ( ص 65 م 14 من الوافى ) قال اميرالمؤمنين عليه السلام فى وصيته لابنه محمد بن الحنفية رضى الله عنه و عليك بتلاوة القرآن ( بقرائة القرآن خ ل ) و العمل به ولزوم فرائضه و شرائعه و حلاله و حرامه و امره و نهيه و التهجد به و تلاوته فى ليلك و نهارك فانه عهد من الله تعالى الى خلقه فهو واجب على كل مسلم ان ينظر كل يوم فى عهده ولو خمسين آية و اعلم أن درجات الجنة على عدد آيات القرآن فاذا كان يوم القيمة يقال لقارى القرآن اقرأ وارق فلايكون فى الجنة بعد النبيين و الصديقين ارفع درجة منه .\r\nو فى كتاب فضل القرآن من الكافى باسناده عن يونس بن عمار قال قال ابو عبدالله عليه السلام ان الدواوين يوم القيمة ثلاثة : ديوان فيه النعم ، و ديوان فيه الحسنات فيقابل بين ديوان النعم و ديوان الحسنات فستغرق النعم عامة الحسنات و يبغى ديوان السيئات فيدعى بابن آدم المؤمن للحساب فيتقدم القرآن أمامه فى احسن صورة فيقول يا رب انا القرآن و هذا عبدك المؤمن قدكان يتعب نفسه بتلاوتى و يطيل ليله بترتيلى و تفيض عيناه اذا تهجد فارضه كما أرضانى . قال فيقول العزيز الجبار عبدى ابسط يمينك فيملاها من رضوان الله العزيز الجبار و يملا شماله من رحمة الله ثم يقال هذه الجنة مباحة لك فاقرأ و اصعد فاذاقرأ آية صعد درجة .\r\nو فيه ايضا باسناده عن حفص قال سمعت موسى بن جعفر عليه السلام يقول لرجل : أتحب البقاء فى الدنيا ؟ فقال : نعم . فقال و لم ؟ قال لقرائة قل هوالله أحد . فسكت عنه فقال له بعد ساعة : يا حفص من مات من اوليائنا و شيعتنا و لم يحسن القرآن علم فى قبره ليرفع الله به من درجته فان درجات الجنة على قدر آيات القرآن يقال له اقرأ وراق فيقرأ ثم\r\n\r\n","description":"","footnote":"","page_name":" 590 ","page_number":590},
  {"content":"\r\n\r\nيرقى . الحديث .\r\nو فيه ايضا باسناده عن يعقوب الاحمر قال قلت لابى عبدالله عليه السلام : ان على دينا كثيرا و قد دخلنى ما كان القرآن يفلت منى فقال : ابو عبدالله عليه السلام : القرآن القرآن ان الاية من القرآن والسورة لتجيى يوم القيمة حتى تصعد الف درجة يعنى فى الجنة فيقول لو حفظتنى لبلغت بك هيهنا .\r\nو فيه ايضا باسناده عن الزهرى قال سمعت على بن الحسين عليه السلام يقول : آيات القرآن خزائن فكلما فتحت خزانة ينبغى لك ان تنظر ما فيها . پس در آيات قرآنى كه خزائن الهيه اند سير كن تا ببينى كه درجات بهشت چه اندازه است كه مى رسى بجايى كه مى بينى درجات بهشت بى اندازه است .\r\nو فى امالى الصدوق قدس سره الشريف قال رسول الله صلى الله عليه و آله و سلم لعلى بن ابى طالب يا على انا مدينة الحكمة و هى الجنة و انت بابها الحديث پس حكمت بهشت است  وَ مَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً  ( بقره 269 ) و خداوند متعال حكيم است و قرآن كريم حكيم است يس و القرآن الحكيم و انسان كامل قرآن ناطق است و قرآن را مراتب است و درجات قرآن بهشت است اقرأ وراق .\r\nراقم سطور : حسن بن عبدالله طبرى معروف به حسن زاده آملى گويد : اين تاليف گرانمايه در حلقه درس و بحث تنى چند از دوستان فاضل و ياران صاحبدل ، در آمل در شب دوشنبه چهاردهم جمادى الاولى سنه هزار و سيصد و نود و دوم هجرى قمرى برابر با پنجم تيرماه هزار و سيصد و پنجاه و يك هجرى شمسى شروع ، و در شب پنجشنبه پنجم شوال المكرم سنه هزار و سيصد نود و شش هجرى قمرى مطابق هشتم مهر ماه هزار و سيصد و پنجاه و پنج هجرى شمسى به پايان رسيد .\r\nدعويهم فيها سبحانك اللهم و تحيتهم فيها سلام و آخر دعويهم ان الحمد لله رب العالمين . پايان\r\n\r\n","description":"","footnote":"","page_name":" 591 ","page_number":591},
  {"content":"\r\n . \r\n","description":"","footnote":"","page_name":" 592 ","page_number":592},
  {"content":"\r\n . \r\n","description":"","footnote":"","page_name":" 593 ","page_number":593},
  {"content":"\r\n . \r\n","description":"","footnote":"","page_name":" 594 ","page_number":594},
  {"content":"\r\n . \r\n","description":"","footnote":"","page_name":" 595 ","page_number":595},
  {"content":"\r\n . \r\n","description":"","footnote":"","page_name":" 596 ","page_number":596},
  {"content":"\r\n . \r\n","description":"","footnote":"","page_name":" 597 ","page_number":597},
  {"content":"\r\n . \r\n","description":"","footnote":"","page_name":" 598 ","page_number":598},
  {"content":"\r\n . \r\n","description":"","footnote":"","page_name":" 599 ","page_number":599},
  {"content":"\r\n . \r\n","description":"","footnote":"","page_name":" 600 ","page_number":600},
  {"content":"\r\n . \r\n","description":"","footnote":"","page_name":" 601 ","page_number":601},
  {"content":"\r\n . \r\n","description":"","footnote":"","page_name":" 602 ","page_number":602},
  {"content":"\r\n . \r\n","description":"","footnote":"","page_name":" 603 ","page_number":603},
  {"content":"\r\n . \r\n","description":"","footnote":"","page_name":" 604 ","page_number":604},
  {"content":"\r\n . \r\n","description":"","footnote":"","page_name":" 605 ","page_number":605},
  {"content":"\r\n . \r\n","description":"","footnote":"","page_name":" 606 ","page_number":606},
  {"content":"\r\n . \r\n","description":"","footnote":"","page_name":" 607 ","page_number":607},
  {"content":"\r\n . \r\n","description":"","footnote":"","page_name":" 608 ","page_number":608},
  {"content":"\r\n . \r\n","description":"","footnote":"","page_name":" 609 ","page_number":609},
  {"content":"\r\n . \r\n","description":"","footnote":"","page_name":" 610 ","page_number":610},
  {"content":"\r\n . \r\n","description":"","footnote":"","page_name":" 611 ","page_number":611},
  {"content":"\r\n . \r\n\r\n","description":"","footnote":"","page_name":" 612 ","page_number":612}
  ]