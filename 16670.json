[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nتاريخ تحليلى پيشوايان عليهم السلام\r\nنمايندگى ولى فقيه در سپاه\r\nپژوهشكده تحقيقات اسلامى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nانتشارات تحسين\r\nتاريخ تحليلى پيشوايان عليهم السلام\r\nموضوع : تاريخ اسلام\r\nكد : 5 / 205\r\nنويسنده : على رفيعى\r\nتهيه كننده : پژوهشكدهء تحقيقات اسلامى نمايندگى ولى فقيه در سپاه\r\nناشر : انتشارات تحسين\r\nحروفچينى و صفحه آرايى : پژوهشكده تحقيقات اسلامى\r\nليتوگرافى : چاپ وصحافى : زيتون\r\nنوبت چاپ : دوم پاييز 1383\r\nتيراژ : 3500\r\nشابك : 7 - 33 - 5879 - 964\r\nبه سفارش : اداره آموزش عقيدتى سياسى نمايندگى ولى فقيه در سپاه\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\nپيشگفتار\r\nانقلاب اسلامى ايران ، بزرگترين وعميق ترين انقلاب ارزشى و فكرى بود كه در عصر حاضر رخ داد .\r\nبنيانگذار اين نهضت مقدس اسلامى ، حضرت امام خمينى رضوان الله عليه با پيروى از حضرت سيد الشهداء عليه السلام و با كوتاه كردن دستهاى ستم و سلطه قدرتهاى استكبارى ونوكران آنان از كشور امام زمان ( عج ) به احياى سيره جد خود ، رسول الله - صلى الله عليه وآله - واصلاح امور امت وتحكيم پايه هاى حكومت اسلامى پرداخت و با دستهاى پرتوان خود ، نهالها ونهادهاى پرثمر را يكى پس از ديگرى در سرزمين حاصلخيز جامعهء اسلامى ايران بنا نهاد .\r\nسپاه پاسداران انقلاب اسلامى از خجسته نهادهايى است كه همزمان با شكل گيرى نظام مقدس اسلامى به دستور آن پير عارف ودورانديش تأسيس شد و رسالت عظيم پاسدارى از انقلاب اسلامى وارزشهاى الهى آن و دفاع از حريم ولايت فقيه را به عهده گرفت .\r\nتحقق اين مأموريت مهم وخطير ، در گرو برخوردارى اين نهاد مقدس از \" بينش اسلامى \" و \" آگاهى سياسى \" است كه \" آموزش \" يكى از راههاى تأمين كننده آن است .\r\nاز اين رو ، ارتقاء بينش اعتقادى - سياسى سپاه و \" تداوم آموزش \" براى اين نيروى نظامى مكتبى ، امرى ضرورى ونيازى اجتناب ناپذير است .\r\nولى امر مسلمانان جهان ، حضرت آية الله العظمى خامنه اى ،\r\n\" مدظله العالى \" خطاب\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nبه نمايندهء خود در سپاه پاسداران انقلاب اسلامى چنين مى فرمايد :\r\nسپاه پاسداران انقلاب اسلامى يك نيروى انقلابى است كه بر پايهء دين وتقوا و درك و عمل انقلابى به وجود آمده و وظيفهءاساسى نمانيدهء اين جانب در آن عبارت از : نظارت مستمر بر حفظ واستحكام اين پايه اساسى وبرخورد با تخلفات وپيشگيرى از آنهاست . ( 1 )\r\nاهميت ونقش زيربنايى آموزش هاى عقيدتى - سياسى در حفظ واستحكام پايه هاى اعتقادى وبصيرتهاى سياسى موجب شد كه اين مهم در چارچوب \" نظام آموزشى \" جامع و فراگيرى تحقق يابد كه در برگيرندهء سطوح مختلف علمى و تخصصى پاسداران ، بسيجيان وسربازان باشد . با تشكيل نيروهاى پنجگانهء سپاه ، تصويب قانون استخدامى ونيز لحاظ عنصر عقيدتى - سياسى در كليهء درجات ، ادارهء آموزشهاى عقيدتى سياسى نمانيدگى ولى فقيه در سپاه \" نظام آموزش \" را هماهنگ با نظام آموزشى و خدمتى كاركنان سپاه تدوين و با اهداف زير براى اجراى آن برنامه ريزى كرده است :\r\n1 - تربيت نيروى مؤمن ومتعهد به ارزشهاى اسلام ناب محمدى صلى الله عليه وآله .\r\n2 - توسعه وتعميق دانش وبينش عقيدتى سياسى پاسداران .\r\n3 - ايجاد توانايى وانگيزهء فكرى ومعنوى در انجام وظايف ومأموريت هاى محوله .\r\nدر نظام آموزشى عقيدتى سياسى ، مباحث براساس تحصيلات كاركنان ، در دو سطح كلى يك و دو ارائه مى گردد . براى سطح يك ، آموزش عمومى و سه مرحله آموزش ضمن خدمت شامل\r\nشش دورهء تداوم آموزش و سه دورهء آموزش تخصصى ( تخصصى اوليه ، تخصصى تكميلى وسرپرستى ) در نظر گرفته شده است .\r\nسطح دو نيز شامل دوره هاى : كاردانى ، كارشناسى ، مقدماتى رسته اى ، عالى رسته اى ، دافوس ، عالى جنگ و چهار مرحله آموزش ضمن خدمت شامل شش دوره تداوم آموزش مىشود .\r\nبراى هر يك از دوره ها كد مخصوصى در نظر گرفته شده است كه\r\n\r\n\r\n","description":"","footnote":"\r\n1 - بخشى از حكم مقام معظم رهبرى به نماينده ولى فقيه در سپاه ( مورخه 6 / 4 / 69 ) .\r\n","page_name":" 16 ","page_number":16},
  {"content":"\r\n\r\nمشخص كننده سطح ، مرحله و دوره است . به عنوان مثال : در كد ( 4 / 102 ) رقم سمت چپ نشانگر سطح ، رقم وسط ، بيانگر مرحله ورقم سمت راست گوياى دوره است .\r\nاز آنجا كه دوره هاى عمومى ، تخصصى وسرپرستى مرحله ندارند ، رقم وسط با صفر مشخص شده است . به عنوان مثال كد \" 102 \" ، نشانگر سطح يك و دوره دوم از دوره هاى آموزش طولى است .\r\nنظام آموزشى در برگيرندهء هفت موضوع به شرح ذيل است :\r\n1 - اصول عقايد\r\n2 - اخلاق اسلامى\r\n3 - احكام\r\n4 - معارف قرآن\r\n5 - تاريخ اسلام\r\n6 - دانش سياسى - اجتماعى\r\n7 - نظام دفاى\r\nبا توجه به نوع موضوعات ، شمارهء هر موضوع نيز در پى شماره هر دوره ، پس از علامت مميز ( / ) مى آيد . براى مثال ، عدد 5 در شمارهء شناسهء \" 5 / 132 \" بيانگر آن است كه موضوع دورهء ياد شده \" تاريخ اسلام \" است .\r\nمسئوليت تهيه و تدوين متون آموزشى مورد نياز نمايندگى ولى فقيه در سپاه بر عهده پژوهشكده تحقيقات اسلامى است . متون مورد نظر با توجه به سطح معلومات وتخصص نيروهاى آموزشى و نوع و حوزهء مأموريت آنان ، در گروههاى تحقيقاتى پژوهشكده ، تدوين و پس از طى مراحل اعتبار بخشى محتوايى و شكلى زير نظر كارشناسان و صاحب نظران موضوع در سطح حوزه و دانشگاه به تأييد نماينده ولى فقيه در سپاه و يا نمايندهء ايشان مى رسد .\r\nكتاب حاضر با شمارهء ( كد ) 1 / 231 و شامل 2 بخش در حجم دو واحد از نظام آموزش هاى عقيدتى سياسى سپاه پاسداران انقلاب اسلامى است .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nپيشنهادها وتجربيات مربيان ارجمند وبرادران عزيز متربى راهگشا و مشوق ما در رفع كاستى هاى متون آموزشى خواهد بود . از خداوند متعال مى خواهيم كه روز به روز بر بينش و آگاهيهاى اسلامى ما بيفزايد و آنها را عميق تر سازد .\r\nمركز تحقيقاتى اسلامى\r\nنمايندگى ولى فقيه در سپاه\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n\r\n. . . مقدمه\r\nآيين مقدس اسلام ، آخرين و جامع‌ترين آيين آسمانى است كه رسالت رشد و تعالى انسان و تأمين سعادت دينى و دنيوى او را برعهده دارد . براى دستيابى به اين هدف ، علاوه بر دستورها و برنامه‌هاى مشخص ، اسوه‌هايى را ارائه داده است كه گفتار و كردارشان براى ديگران ، حجّت و الگو است .\r\nوجود مبارك رسول اكرم صلى الله عليه و آله و جانشينان معصوم او ، آموزگاران و راهبران كاروان بشريّت به‌سوى كمال و ازرش‌هاى متعالى انسانى هستند كه با گفتار و كردارشان در شرايط مختلف سياسى و فرهنگى جامعه اسلامى ، همواره هدايتگر انسان‌ها بوده‌اند .\r\nوجود الگوهاى تداوم‌بخش رسالت محمّدى صلى الله عليه و آله ، علاوه بر منظر اعتقادى ، از منظر تاريخى نيز ، براى تداوم مكتب اسلام و تكميل معارف آن در تمامى صحنه‌هاى رويارويى حق و باطل ، امرى ضرورى و اجتناب‌ناپذير است .\r\nامامان معصوم عليهم السلام هر كدام با شرايط و موقعيّت سياسى ، اجتماعى و فرهنگى خاصى روبه‌رو بودند ؛ از اين رو ، متناسب با آن شرايط ، اتخاذ موضع مىكردند . يكى براى حفظ مصالح اسلام و وحدت مسلمانان ، براى مدتى از زمامدارى كناره گرفت و زمانى كه زمينه فراهم شد به قدرت بازگشت . ديگرى صلح كرد و سومى جنگيد . يكى با دعا و نيايش به اسلام ، حياتى دوباره بخشيد و ديگرى با تأسيس دانشگاه بزرگ علوم و معارف اسلامى و تربيت جمع انبوهى از افراد مستعدّ ، به گسترش معارف اسلامى پرداخت ، يكى بيشتر عمر خود را تحت نظر دستگاه جور يا در زندان سپرى كرد و ديگرى ناگزير تا مرحله ولايتعهدى به چنين دستگاهى نزديك شد و . . . بدين‌سان ، در شرايط مختلف ، مشعل هدايت را به طور عينى پيشاروى رهروان حق ، برافروختند و آنان را به بهره‌گيرى از اين چراغ فروزنده و حركت در پرتو آن ، دعوت كردند .\r\nدر اين نگرش ، مقطع تاريخى 250 ساله دوران امامت به‌عنوان يك مجموعه كلّى به\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nهم پيوسته ديده مىشود كه هر بخش آن ، مكمّل بخش قبلى است . اختلاف روش‌ها و سياست‌ها در اين مجموعهء واحد ، ناشى از اختلاف شرايط و اوضاع اجتماعى ، سياسى و فرهنگى مىباشد كه هر امامى با آن مواجه بوده است ، نه اختلاف در ديدگاهها و اهداف .\r\nنوشته حاضر در برگيرنده تاريخ سياسى همهء امامان معصوم و حضرت زهرا عليهم السلام است . در اين خصوص يادآورى چند نكته ضرورى است .\r\n1 - روش مورخان اسلامى در گذشته چنين بوده كه در مقام تدوين و ترسيم تاريخ اسلام عصر امامت ، حكّام و زمامداران اموى و عباسى و زندگانى سراسر ظلم و جنايت آنان را محور قرار داده ، حوادث مهم ديگر تاريخى ، حتى زندگى پيشوايان معصوم عليهم السلام و مبارزات آنان را در حاشيه مطرح مىكردند . ولى ما در اين سلسله درس‌ها ، پيشوايان معصوم عليهم السلام و زندگانى آنان را محور قرار داده ، آن مقدار از زندگى و اقدامات خلفا و ديگر چهره‌هاى مؤثر در تاريخ را كه به‌گونه‌اى به زندگى سياسى ائمه عليهم السلام مربوط مىشد ، مورد تجزيه و تحليل قرار داده‌ايم .\r\n2 - هر چند هدف اصلى ما در اين دوره آموزشى ، تجزيه و تحليل تاريخ سياسى اسلام و بيان مبارزات و موضع‌گيرىهاى ائمّه عليهم السلام در برابر حاكمان ستمگر معاصر خود و ديگر جريانات سياسى است ، نه شرح حال نويسى و وقايع‌نگارى ؛ ليكن در زندگى هر يك از امامان عليهم السلام اشاره‌اى به بعضى فضايل و مكارم اخلاقى آن اسوه‌هاى تقوا و فضيلت شده است تا سرمشقى سازنده و درسى آموزنده براى پيروان آنان بويژه پاسداران عزيز انقلاب باشد .\r\n3 - برغم آن كه سعى بر اين بوده كه محتواى كتاب در حدّ دو واحد آموزشى باشد در پاره‌اى موارد به خاطر پيوستگى مطالب به همديگر ، مطلب ، بيشتر از حجم مورد نظر درآمده است كه در اين صورت ، استاد محترم مىتواند بعضى مطالب را به‌عنوان مطالعه آزاد قرار دهد .\r\nدر پايان از حجج اسلام آقايان على رفيعى كه زحمت تدوين و تأليف كتاب را برعهده داشته ، حسينى شاهرودى ، استاد راهنما ، سيد عبدالفتاح نواب ، ناظر نهايى و برادر محمد نصيرى ويراستار محترم سپاسگزارى مىشود .\r\nمعاونت متون آموزشى و كمك آموزشى\r\nگروه علوم انسانى\r\n\r\n","description":"","footnote":"","page_name":" 20 ","page_number":20},
  {"content":"\r\n\r\n\r\nفصل اوّل : زندگانى حضرت على و حضرت فاطمه عليهما السلام\r\n2 جلسه\r\n\r\nمرورى بر زندگى حضرت على و حضرت فاطمه عليهما السلام در عصر پيامبر صلى الله عليه و آله\r\n\r\nالف حضرت امير عليه السلام\r\nحضرت على عليه السلام بنابر نقل مشهور در روز جمعه ، سيزدهم ماه رجب ، سال سىام عام‌الفيل در درون كعبه متولد شد . « 1 »  پدر آن حضرت ، ابوطالب و مادرش ، فاطمه بنت اسد بن هاشم بن عبد مناف است . از اين رو نسب آن بزرگوار از دو سو به هاشم مىرسد . كنيهء امام « ابوالحسن » و مشهورترين لقب‌هايش « اميرالمؤمنين » است .\r\nحضرت امير عليه السلام اين افتخار را داشت كه از كودكى در دامن رسول خدا صلى الله عليه و آله رشد يافت و شخصيّت روحى و معنوىاش به دست معمار انسانيّت شكل گرفت . به دليل همين قرابت ، امام عليه السلام نخستين كسى بود كه به رسول اللّه صلى الله عليه و آله ايمان آورد . خود آن حضرت در اين زمينه مىفرمايد : « من نخستين كسى بودم كه به دعوت پيامبر صلى الله عليه و آله پاسخ گفتم و جز رسول خدا صلى الله عليه و آله كسى بر من در نماز پيشى نگرفت » . « 2 » \r\nدر جريان دعوت خويشان ، او تنها كسى بود كه به خواست رسول‌اللّه صلى الله عليه و آله لبيك گفت\r\n\r\n","description":"","footnote":" ( 1 ) - ارشاد مفيد ، ص 9 ، بحارالانوار ، ج 35 ، ص 5 و اعلام الورى ، ص 159 . موضوع ولادت حضرت در كعبه راعلاوه بر محدثان و مورخان شيعه جمعى از مورخان و محدثان اهل سنّت نيز ذكر كرده‌اند . در اين باره رجوع كنيد به مروج‌الذهب ، ج 2 ، ص 249 ، مستدرك حاكم ، ج 2 ، ص 283 والغدير ، ج 4 ، صص 21 - 23 .  ( 2 ) - نهج‌البلاغه ، ص 189 ، خ 131 . ","page_name":" 21 ","page_number":21},
  {"content":"\r\n\r\nو آن گرامى با اشاره به وى خطاب به بستگان خود فرمود : « اين ، برادر ، وصىّ و جانشين من در ميان شما است . سخنش را بشنويد و از او پيروى كنيد . » « 1 » \r\nامام عليه السلام در طول مدت 23 سال دوران رسالت همواره همراه و در كنار رسول خدا صلى الله عليه و آله بود ؛ از شعب ابوطالب گرفته تا خوابيدن در بستر پيامبر صلى الله عليه و آله در « ليلةالمبيت » ، جانشينى از پيامبر صلى الله عليه و آله در مكّه پس از هجرت آن گرامى به مدينه و انجام سفارش‌هاى وى ، هجرت به مدينه و پيوستن به رسول خدا صلى الله عليه و آله در قبا ، جانبازىها و فداكارىها در راه خدا در تمامى غزوات ، به‌ويژه نبردهاى بدر ، احد ، خندق و خيبر كه اگر پيكارهاى پيروزمندانه و سرنوشت‌ساز اين پيشتاز اسلام نبود ، چه بسا كفّار و مشركان در همان لشكركشىهاى آغازين ، چراغ رسالت را خاموش و پرچم توحيد را سرنگون مىكردند .\r\nاين سابقه درخشان و آن شايستگىهاى فردى و آگاهىهاى عميق و گسترده به كتاب و سنّت و شناخت كامل از رسالت الهى پيشوا و نيازهاى امت و خلاصه ، قرابت و رابطه تنگاتنگى كه با پيام‌آور الهى داشت موجب شد كه رسول خدا صلى الله عليه و آله پيش از رحلت خود و پس از انجام حجةالوداع ، در غدير خم با معرفى حضرت امير عليه السلام به جانشينى خويش ، دين امت را كمال بخشد ، نعمت الهى رسالت را بر بندگان تمام كند و اسلام عزيز را آيين پسنديده حق معرفى نمايد .\r\n\r\nحضرت فاطمه عليها السلام\r\nحضرت فاطمه عليها السلام در روز جمعه بيستم جمادىالثانى ، سال پنجم بعثت در مكه چشم به جهان گشود . « 2 »  مادر وى خديجه دختر خويلد ، پسر اسد ، پسر عبدالعزّى ، پسر قصىّ ، و از بانوان پاكدامن قريش به‌شمار مىرفت تا آنجا كه او را « طاهره » و « سيّده » زنان قريش مىخواندند . « 3 » \r\nرسول گرامى اسلام به دستور الهى نام « فاطمه » را بر دخترش نهاد . « 4 »  فاطمه از ريشه\r\n\r\n","description":"","footnote":" ( 1 ) - تاريخ طبرى ، ج 2 ، ص 320 و كامل ابن اثير ، ج 2 ، ص 62 .  ( 2 ) - مصباح كفعمى ، ص 592 ( جدول ) .  ( 3 ) - سيره حلبى ، ج 1 ، ص 137 .  ( 4 ) - ر . ك : بحارالانوار ، ج 43 ، ص 13 . ","page_name":" 22 ","page_number":22},
  {"content":"\r\n\r\n« فَطْم » به معناى بريدن و جدا شدن است و چون خداوند ، او ، و ذريّه‌اش را از آتش دوزخ بريده است ، « 1 »  اين نام بر او نهاده شد .\r\nمشهورترين كنيه آن گرامى « ام‌الائمّة » و « امّ ابيها » و معروف‌ترين لقب‌هايش طاهره ، زكيّه ، راضيه ، مرضيّه ، محدّثه و زهرا است . « 2 » \r\nدوران كودكى حضرت زهرا عليها السلام در فضاى بحرانى مكّه و در شرايط ناگوار زندگى سياسى مسلمانان كه با مشكلات و حوادث تلخى همچون محاصره اقتصادى پيامبر صلى الله عليه و آله ، آزار و شكنجه مسلمانان مواجه بود ، سپرى شد .\r\nدر سال دهم بعثت ، اندكى پس از رهايى از محاصره ، مادر گرامى خويش را كه رنج‌هاى ده سال مبارزه ، او را از پاى درآورده بود ، از دست داد و روح حساس او بيش از پيش افسرده شد .\r\nحضرت زهرا عليها السلام در هشت سالگى ، سه روز پس از هجرت پيامبر صلى الله عليه و آله همراه حضرت على عليه السلام به مدينه هجرت كرد و بدين ترتيب فصل نوينى از زندگى فرهنگى ، تربيتى ، سياسى و مبارزاتى وى آغاز شد . حضرت فاطمه عليها السلام در اين مقطع ده ساله نيز در همه عرصه‌ها در كنار پيامبر صلى الله عليه و آله و امير مؤمنان عليه السلام حضور داشت ، حتى در پاره‌اى موارد به جبهه جنگ مىرفت و به مداواى جراحت‌هاى فرمانده سپاه اسلام مىپرداخت . « 3 » \r\nفاطمه عليها السلام در نخستين سال‌هاى هجرت به مدينه « 4 »  به امر خداوند با حضرت على عليه السلام ازدواج كرد . اين وصلت فرخنده به‌راستى شايسته آنان بود ؛ زيرا به تصريح پيشوايان معصوم عليهم السلام ، مردى جز على عليه السلام هم كفو فاطمه عليها السلام نبود . « 5 » \r\nفاطمه عليها السلام خواستگاران زيادى از رجال برجسته و ثروتمند داشت ، ولى پيامبر صلى الله عليه و آله\r\n\r\n","description":"","footnote":" ( 1 ) - بحارالانوار ، ج 43 ، ص 18 .  ( 2 ) - ر . ك : دلائل الامامة ، ص 10 و بحارالانوار ، ج 43 ، ص 10 .  ( 3 ) - ر . ك : بحارالانوار ، ج 20 ، ص 88 والصحيح من سيرة النّبى ، ج 4 ، ص 324 .  ( 4 ) - درباره تاريخ ازدواج حضرت فاطمه عليها السلام اختلاف است . سيد بن طاووس در اقبال به نقل از شيخ مفيد ، تاريخ آن را 21 محرم ، سال سوم هجرى ذكر كرده است ، ولى در مصباح كفعمى و مصباح المتهجد شيخ طوسى ، روز اول و بنا به نقلى روز ششم ذيحجّه دانسته شده است .  ( 5 ) - ر . ك : بحارالانوار ، ج 43 ، ص 97 . ","page_name":" 23 ","page_number":23},
  {"content":"\r\n\r\nهمه آنان را ردّ كرد و در پاسخ به درخواستشان مىفرمود : ازدواج فاطمه عليها السلام به فرمان الهى بستگى دارد . « 1 » \r\nدختر پيامبر صلى الله عليه و آله با مهريه‌اى حدود پانصد درهم و طى مراسمى بسيار ساده از بيت رسالت به بيت امامت منتقل شد . در اين پايگاه ، وظايف تازه و سنگينى بر دوش او نهاده شد . فاطمه عليها السلام در كانون خانواده در نقش كامل يك زن مسلمان با دو عنوان همسر و مادر تجلى كرد و سيرتش براى زنان مسلمان آينه حقيقت و نورانيت و نگرش ارج‌مدارانه اسلام به زن شد .\r\nفاطمه عليها السلام در بستر اسلام متولد شد ، در فضاى عطرآگين وحى پرورش يافت و با قرآن بزرگ شد و زندگىاش با زندگى رسول‌اللّه آميخته بود . حتّى پس از ازدواج و داشتن همسر و فرزند ، بيشترين ، نزديك‌ترين و صميمىترين ارتباط را با رسول خدا صلى الله عليه و آله داشت تا آن لحظهء جانسوز رحلت كه با چشمانى پر از اشك و دلى لبريز از اندوه با پدر وداع گفت و از او جدا شد .\r\n\r\nامامت\r\nامامت از جمله موضوعات مهمى است كه از همان آغاز مورد بحث و گفتگوى انديشمندان و صاحبنظران مسائل اعتقادى و كلامى و گروه‌هاى مختلف مسلمان بوده است . از نظر اهمّيت و جايگاه ، اهميّت و جايگاهى كه شيعه براى اين موضوع قائل است ، ديگر فرقه‌هاى اسلامى قائل نيستند . امامت در فرهنگ شيعى به عنوان اصلى از اصول دين در كنار توحيد ، نبوت و معاد مطرح است ؛ در صورتى كه اهل سنّت چنين اعتقادى نسبت به امامت ندارند ، بلكه معتقدند امامت جزء فروع دين است .\r\nسرّ اين اختلاف نگرش در مسأله امامت ، تفاوت برداشتى است كه اين گروه‌ها از مفهوم امامت دارند . مفهوم امامت در فرهنگ شيعى با مفهوم امامت در نزد ساير فرق اسلامى متفاوت است .\r\n\r\n","description":"","footnote":" ( 1 ) - ر . ك : كشف‌الغمه ، ج 1 ، ص 353 و بحارالانوار ، ج 43 ، ص 124 . ","page_name":" 24 ","page_number":24},
  {"content":"\r\n\r\n\r\nامامت و خلافت از ديدگاه فريقين\r\nواژه « امامت » در اصل به‌معناى « پيشوايى » است . پيشوا يعنى كسى كه پيشرو است و گروهى پيرو او هستند ، اعم از آنكه آن پيشوا عادل ، راه يافته و درست كردار باشد يا فاسق و گمراه . قرآن نيز اين واژه را در هر دو مورد اطلاق كرده است . « 1 »  آنچه در اين بحث مورد نظر ما است پيشواى حق است .\r\nامامت در فرهنگ شيعى عبارت است از پيشوايى و رهبرى امّت از بعد فكرى و سياسى در شؤون مادى و معنوى و فردى و اجتماعى .\r\nاز نظر شيعه منصب امامت همچون منصب رسالت ، منصبى الهى است و امام و پيشواى جامعه اسلامى بايد از سوى خدا تعيين و به‌وسيله پيامبر صلى الله عليه و آله معرفى شود . امام بايستى رهبر سياسى ، فكرى ، مفسر قرآن ، آگاه از همه رموز و دقايق دينى ، معصوم از خطا و منزّه از هر عيب و نقيصه خَلْقى و خُلقى و دهها ويژگى ديگر باشد .\r\nو بدين‌گونه امامت - كه در عرف مسلمانان قرن نخست به معناى رهبرى سياسى بود - در عرف خاص شيعيان بجز مفهوم ياد شده ، رهبرى فكرى ، تربيتى و اخلاقى نيز در مفهوم آن لحاظ گرديد . انتظار شيعه از امام علاوه بر اداره امور اجتماعى ، راهنمايى و ارشاد فكرى ، آموزش دينى و تصفيه و تزكيهء اخلاقى امّت نيز بود ، و اگر كسى از عهده انجام اين وظايف برنمىآمد او را به‌عنوان « امام بحقّ » نمىشناخت ، هر چند از نظر اداره سياسى و قدرت نمايى نظامى و سلحشوى و كشورگشايى فردى توانمند بود .\r\nآميختگى سه بُعد « رهبرى سياسى » ، « آموزش دينى » و « تهذيب روحى » در مفهوم امامت ، ناشى از آن است كه اسلام در اصل ، اين سه جنبه را از يكديگر تفكيك نكرده و هر سه بعد را به عنوان برنامه‌اى جامع بر انسان‌ها عرضه داشته است . از اين رو پيشوايى امّت نيز مىبايد به معناى پيشوايى در هر سه بعد باشد .\r\nبراساس همين نگرش در منابع اسلامى براى پيامبر صلى الله عليه و آله و جانشينان وى سه منصب :\r\n\r\n","description":"","footnote":" ( 1 ) - به‌عنوان نمونه در مورد پيشوايان حق مىفرمايد : « وَ جَعَلْناهُمْ ائِمَّةً يَهْدُونَ بِامْرِنا » ( انبياء ، آيه 73 ) و درباره‌پيشواى باطل مىفرمايد : « وَ جَعَلْناهُمْ ائِمَّةً يَدْعُونَ الَى النَّارِ » ( قصص ، آيه 41 ) . ","page_name":" 25 ","page_number":25},
  {"content":"\r\n\r\nتفويض تشريع احكام و مرجعيّت دينى ؛ مرجعيّت در قضا و فصل خصومت و رهبرى سياسى و اجتماعى ، بيان شده است .\r\nنتيجه آنكه بر خلاف نظر سطحىنگر كسانى كه امامت را منصبى در قبال منصب خلافت و حكومت پنداشته و آن را صرفاً يك منصب معنوى و روحى و فكرى شمرده‌اند ، امام در فرهنگ تشيع « رهبر امت » است ؛ هم در امور دنيايى و نظم و نسق زندگى مردم و اداره سياسى - اجتماعى جامعه و هم در تعليم و ارشاد معنوى و روحى و گره‌گشايى از مشكلات فكرى و تبيين ايدئولوژى اسلام .\r\nساير فرق اسلامى چنين مفهوم جامع و گسترده‌اى براى امامت قائل نيستند . پس از رحلت پيامبر صلى الله عليه و آله و پيدايش انشعاب فكرى و سياسى در صفوف مسلمانان و تقسيم آنان به چند فرقه ، از آنجا كه محور اصلى اختلاف ، رهبرى سياسى امت بود ، مفهوم واژه امامت نيز محدود شد و بيش از هر معناى ديگر ، در مفهوم « رهبرى سياسى » به‌كار رفت ؛ چندان كه با پيدايش مكاتب كلامى و گرايش‌هاى فكرى در قرن دوّم هجرى ، يكى از مهم‌ترين مسائل مورد بحث اين مكاتب ، مسأله امامت به همان معناى رهبرى سياسى بود .\r\nهمه مسلمانان - اعم از شيعه و سنّى - بعد از رحلت پيامبر صلى الله عليه و آله بر اين عقيده متفق بودند كه جامعهء اسلامى نيازمند به زعيم و رهبر است ؛ ليكن اختلاف در نقطه‌اى ديگر بود . شيعيان معتقد بودند رسول خدا صلى الله عليه و آله رهبر و زعيم پس از خودش را تعيين كرده و فرموده حضرت على عليه السلام پس از من ، پيشوا و زمامدار مسلمانان است . ولى اهل سنّت قضيّه را به اين شكل قبول ندارند و معتقدند پيامبر صلى الله عليه و آله شخص معينى را براى زمامدارى پس از خويش تعيين نكرده و اين كار را به خود مسلمانان واگذار كرده است .\r\nاگر مفهوم امامت در همين حدّ رهبرى سياسى مسلمانان بعد از پيامبر صلى الله عليه و آله باشد ، حق آن بود كه شيعيان هم همچون اهل سنّت ، امامت را جزء فروع دين بدانند نه اصول دين ؛ ولى همان‌گونه كه يادآور شديم شيعه مفهومى جامع‌تر و فراگيرتر از اين براى امامت قائل است . امامت در فرهنگ شيعى به حكومت و رهبرى سياسى جامعه خلاصه نمىشود بلكه حكومت از فروع و يكى از شاخه‌هاى كوچك امامت است . دو شاخه مهم ديگر ،\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nعبارت است از مرجعيّت دينى در تشريع و تبيين احكام و قضا و فصل خصومت و نيز مقام ولايت معنوى به‌عنوان انسان كامل و حجّت خدا در زمين . اهل سنّت به طور كلى به اين دو شاخه مهمّ امامت از اساس اعتقاد نداشته و درباره احدى قائل نيستند نه اينكه قائل هستند و از على عليه السلام نفى مىكنند . آنان براى هيچ يك از اصحاب ، حتّى ابوبكر ، عمرو عثمان چنين شأن و مقامى قائل نيستند ؛ از اين رو در كتاب‌هاى خودشان بر لغزش‌ها و اشتباهات مكرّر ابوبكر و عمر در مسائل دينى اعتراف نموده و اين اعتراف را از زبان خود آنان نيز نقل مىكنند ، ولى شيعه ، امامان خويش را معصوم از خطا و جانشين پيامبر صلى الله عليه و آله در بيان دين مىداند . به اين بيان كه بعد از پيامبر صلى الله عليه و آله انسان‌هاى كاملى وجود داشتند كه صلاحيّت مرجعيت احكام و معارف دين را داشتند آن سال كه خود پيامبر صلى الله عليه و آله مرجع ، مبيّن و مفسّر دين بود . با اين تفاوت كه آنچه رسول خدا صلى الله عليه و آله مىگفت به‌طور مستقيم مستند به وحى بود ولى آنچه امامان عليهم السلام مىگويند مستند به پيامبر صلى الله عليه و آله است كه از آن طريق به وحى متصل مىشود .\r\nاساس اختلاف تشيع با ساير فرق اسلامى در مسأله امامت ، همين دو محور مهم اخير است . شيعه كه وجود آن دو را در امام ، لازم مىداند بلكه قوام امامت را در برخوردارى از آن دو ويژگى مىبيند ، جايگاه الهى براى آن قائل است و معتقد است با وجود چنين امامى كه از سوى پيامبر صلى الله عليه و آله نيز معرفى شده ، جايى براى انتخاب مردم يا شورا باقى نمىماند ، ولى اهل سنّت كه چنين شأن و جايگاهى براى امام قائل نيستند ، آن را در رهبرى سياسى امت و حكومت خلاصه مىكنند و مىگويند هر كس به اين سِمَت انتخاب شد او پيشوا و زمامدار مسلمانان و خليفه پيامبر صلى الله عليه و آله است .\r\n\r\nتوطئه سقيفه\r\nهنگامى كه پيامبر صلى الله عليه و آله رحلت كرد ، على عليه السلام مشغول تجهيز آن گرامى شد و مسلمانان در انتظار اقامه نماز بر پيكر مطهر وى بودند كه گروهى با ناديده گرفتن توصيه‌هاى پيامبر صلى الله عليه و آله نسبت به جانشينى حضرت على عليه السلام پس از خود ، بعد از بحث و گفتگوى\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nمختصرى پيرامون مسأله رهبرى جامعه اسلامى پس از پيامبر صلى الله عليه و آله ، بدون مطرح كردن امير مؤمنان عليه السلام و حتى مشورت با آن حضرت ، مسير حكومت و خلافت را به سمت دلخواه خود برگرداندند و جز على عليه السلام را به خلافت برگزيدند .\r\nاين گزينش عجولانه و فرصت‌طلبانه نه مبناى شرعى داشت و نه مبناى عقلايى و دموكراسى . از نظر شرعى منصب امامت همچون منصب نبوّت منصبى الهى است كه نصب زمامدار تنها در حوزه اختيار پروردگار است كه توسط پيامبر صلى الله عليه و آله انجام و ابلاغ مىشود .\r\nدليل بر اين ادعا علاوه بر قرآن كه « امامت » را عهد الهى دانسته « 1 »  ، سخن رسول اكرم صلى الله عليه و آله در پاسخ به درخواست رييس قبيلهء « بنى عامر بن صعصعه » است كه فرمود :\r\n« الْامْرُ الَى اللَّهِ يَضَعُهُ حَيْثُ يَشاءُ » « 2 » \r\nامر ( امامت و جانشينى من ) به دست خداست ، هر جا كه بخواهد قرار مىدهد .\r\nاز نظر عقلايى و دموكراسى نيز بيعت با خليفهء اول در شرايطى صورت گرفت كه بيشتر مسلمانان حضور نداشتند . مسأله جانشينى رسول خدا صلى الله عليه و آله و زمامدارى جهان اسلام پس از آن حضرت ، از اساسىترين و مهم‌ترين مسائل سياسى جامعهء اسلامى بود كه هر نوع تصميم‌گيرى در اين خصوص ، حضور همهء مسلمانان را مىطلبيد ؛ در صورتى كه ماجراى سقيفه با پنج رأى از انصار و مهاجران به نفع ابوبكر شكل گرفت « 3 »  و عموم مسلمانان حتى بستگان و خاندان پيامبر صلى الله عليه و آله به‌ويژه پسر عموى آن گرامى و نزديك‌ترين فرد به او ، يعنى على بن ابىطالب عليه السلام ؛ همان‌كه براى رسول خدا صلى الله عليه و آله به منزلهء هارون نسبت به حضرت موسى بود ، از اجتماع سقيفه بى اطلاع بودند و اين آغاز مظلوميت اين پيشگامان در اسلام و محروميّت آنان از حقّ مسلم خويش بود .\r\n\r\n","description":"","footnote":" ( 1 ) - ر . ك : بقره ، آيه 124 « . . . لا يَنالُ عَهْدِى الظَّالِمينَ » .  ( 2 ) - سيره ابن هشام ، ج 2 ، ص 66 . رئيس قبيله ياد شده به پيامبر صلى الله عليه و آله پيشنهاد داده بود كه چنانچه آن حضرت پس از خود رهبرى جامعهء اسلامى را به آنان واگذار كند به آيين او مىگروند .  ( 3 ) - اين پنج رأى عبارت بود از سه رأى مهاجران يعنى ابوبكر ، عمر و ابوعبيده و دو رأى انصار يعنى بشير بن‌سعد و اسَيْد بن حُضَيْر و جز اينان بقيّه حاضران ، دنباله‌رو بودند به‌گونه‌اى كه خود هيچ‌گونه استقلالى در رأى نداشتند و رييس قبيله به هر كس رأى مىداد آنان نيز بدون تأمل و تفكر از وى پيروى مىكردند و به او رأى مىدادند . ","page_name":" 28 ","page_number":28},
  {"content":"\r\n\r\n\r\nواكنش‌ها در برابر جريان سقيفه\r\nآنچه در سقيفه رخ داد حركتى بر خلاف اسلام و سنّت و سيره رسول خدا صلى الله عليه و آله و خواست امّت اسلامى بود ؛ از اين رو طبيعى بود كه با واكنش خواص طرفدار حق و اهل بيت پيامبر صلى الله عليه و آله و در رأس آنان حضرت امير عليه السلام و فاطمه زهرا عليها السلام مواجه شود . خوددارى بسيارى از خواص و چهره‌هاى سرشناس همچون عباس بن عبدالمطلّب ، زبير بن عَوّام ، سلمان فارسى ، عمّار ياسر ، براء بن عازب ، سعد بن ابى وقّاص ، عتبة بن ابى لهب ، ابوذر غفارى ، مقداد بن اسود ، ابىّ بن كعب و طلحة بن عبيداللّه از بيعت منتخب سقيفه و تحصّن در منزل دختر پيامبر صلى الله عليه و آله « 1 »  و رفتن حضرت زهرا عليها السلام به در خانهء مهاجران و انصار و استمداد از آنان براى حمايت از جانشين واقعى رسول خدا صلى الله عليه و آله در برابر جريان سقيفه « 2 »  ، نمونه‌هاى آشكار واكنشهاى مردمى در مقابل اين بدعت آشكار است .\r\nامير مؤمنان عليه السلام كه به هنگام اجتماع سقيفه به تجهيز و كفن و دفن پيامبر صلى الله عليه و آله مشغول بود ، پس از فراغت از اين امر مهمّ و لازم در مقاطع مختلف ، مخالفت خود را با حركت سقيفه ابراز داشت كه در ذيل به سه مورد آن اشاره مىكنيم .\r\n1 - پس از فراغت از دفن پيامبر صلى الله عليه و آله و گزارش اخبار سقيفه به امام عليه السلام ، پرسيد : انصار چه گفتند ؟\r\nگفته شد : انصار گفتند : از ميان ما زمامدارى برگزيده شود و از ميان شما هم زمامدار ديگرى .\r\nامام فرمود : چرا در برابر آنان به اين استدلال نكرديد كه رسول خدا صلى الله عليه و آله درباره انصار سفارش كرد كه : « با نيكانشان به نيكى رفتار كنيد و از بدكاران آنان درگذريد » .\r\nگفتند : اين توصيه چگونه انصار را محكوم مىسازد ؟\r\nامام عليه السلام فرمود : اگر زمامدارى و پيشوايى حق آنان بود ، سفارش آنان ( به مهاجران ) معنى نداشت .\r\nسپس پرسيد : پس قريش چه گفتند ؟\r\n\r\n","description":"","footnote":" ( 1 ) - ر . ك : معالم المدرستين ، ج 1 ، ص 164 .  ( 2 ) - ر . ك : الامامة والسياسة ، ج 1 ، ص 19 . ","page_name":" 29 ","page_number":29},
  {"content":"\r\n\r\nگفته شد : قريش استدلال كردند كه آنان از درخت رسولند .\r\nامام عليه السلام فرمود : به درخت استدلال كردند ( و خلافت را بردند ) ولى ميوه‌اش را ( كه خاندان رسول هستند ) تباه كردند . « 1 » \r\nامير مؤمنان عليه السلام در اين بيان كوتاه امّا مستدلّ و استوار ضمن سلب صلاحيّت انصار و مهاجران براى احراز مقام پيشوايى امت ، شايستگى خويش را براى جانشينى پيامبر صلى الله عليه و آله به عنوان ميوه درخت رسالت اثبات كرد .\r\n2 - امير مؤمنان عليه السلام پس از فراغت از دفن پيامبر صلى الله عليه و آله همراه تعدادى از بنىهاشم و ديگران در مسجد نشسته بودند . برخى از ياران ابوبكر به حضور آنان رسيده و از ايشان خواستند همچون ديگران با ابوبكر بيعت كنند و گرنه درباره آنان با شمشير حكم خواهند كرد . امام عليه السلام در پاسخ آنان فرمود :\r\nمن براى اين بيعت سزاوارترم . شما بايد با من بيعت كنيد . شما به موجب خويشاوندى با رسول خدا صلى الله عليه و آله خلافت را از انصار گرفتيد . آنان هم اين حق را به شما تسليم كردند .\r\nمن نيز با شما چنين استدلال مىكنم . من در زمان حيات رسول خدا صلى الله عليه و آله و نيز هنگام رحلت او ، نزديك‌ترين فرد به آن حضرت بودم . من ، وصىّ ، وزير وحامل علم اويم . . . .\r\nمن به كتاب خدا و سنّت پيامبر صلى الله عليه و آله از همه آشناترم و فرجام كارها را بهتر از همه شما مىدانم ، و ثبات قدمم از شما بيشتر است . پس بر سر چه نزاع داريد ؟ !\r\n3 - سخنرانى امام عليه السلام در جمع مهاجر و انصار . در بخشى از سخنان آن حضرت آمده است :\r\nاى مهاجران و انصار ! خدا را در نظر بياوريد و عهد و ميثاق پيامبر صلى الله عليه و آله را درباره من\r\n\r\n","description":"","footnote":" ( 1 ) - نهج‌البلاغه ، صبحى صالح ، خطبه 67 . سيد رضى پس از نقل اين سخن امير مؤمنان عليه السلام : واعَجَباهُ ! اتَكونُ الخِلافَةُ بِالصَّحابَةِ وَالْقَرابَة - آيا خلافت با همصحبتى و خويشاوندى به دست مىآيد ؟ - مىنويسد : شعرى از امام عليه السلام در اين باره نقل شده است :\r\n فَانْ كُنْتَ بَالشُّورى مَلَكْتَ امُورَهُمْ * فَكَيْفَ بِهذا وَالْمُشيرُونَ غُيَّبٌ\r\nوَ انْ كُنْتَ بِالْقُرْبى حَجَجْتَ خَصيمَهُمْ * فَغَيْرُكَ اوْلى بِالنَّبِىِّ وَ اقْرَبُ \r\nاگر به وسيله شورا زمام امور امت را به دست گرفته‌اى ( بايد بگويم : ) اين چه شورايى بود كه رأى دهندگان ( و صاحب‌نظران اصلى ) در آنجا نبودند .\r\nو اگر از راه خويشاوندى با پيامبر صلى الله عليه و آله با آنان احتجاج كردى ، ديگران از تو به پيامبر صلى الله عليه و آله نزديك‌تر و ( در نهايت براى احراز مقام خلافت ) سزاوارتر بودند . همان ، ص 502 . ","page_name":" 30 ","page_number":30},
  {"content":"\r\n\r\nفراموش نكنيد و حكومت محمّد صلى الله عليه و آله را از خانهء او به خانه‌هاى خود مبريد . . . .\r\nشما مىدانيد كه ما خاندان ، از همهء شما به اين امر سزاوارتريم . مگر شما خواهان كسى نيستيد كه به معارف و مفاهيم قرآن و اصول و فروع دين و سنن و دستورات پيامبر صلى الله عليه و آله احاطهء كامل داشته باشد و به خوبى بتواند جامعهء اسلامى را اداره كند ، جلو مفاسد را بگيرد و غنايم و درآمدها را عادلانه ميان مردم تقسيم كند ؟\r\nسوگند به خدا چنين فردى در ميان ماست نه در ميان شما . از هواى نفس پيروى نكنيد و از حق دور نشويد و اعمال نيك گذشتهء خود را با كردارهاى ناشايست كنونى تباه مسازيد . « 1 » \r\nامير مؤمنان عليه السلام در اين سه مرحله ، با موضعگيرى صريح ، قاطع و مستدلّ ، ديدگاه خود را نسبت به ماجراى سقيفه و گردانندگان آن بيان كرد و ناخشنودى خويش را از اين اجتماع فتنه‌انگيز و نتايج آن ، به گوش همگان رسانيد .\r\n\r\n25 سال سكوت براى خدا\r\nنخستين محصول تلخ سقيفه ، انزواى امير مؤمنان عليه السلام و به قدرت رسيدن ابوبكر بود .\r\nوى در سال سيزدهم هجرت در 63 سالگى از دنيا رفت و مدت خلافتش دو سال و سه ماه به طول انجاميد . « 2 » \r\nپس از ابوبكر ، عمر بن خطاب طبق توصيهء وى روى كارآمد و پس از ده سال و شش ماه و اندى حكومت ، در اواخر ذيحجّهء سال 23 هجرى به دست ابولؤلؤ كشته شد . « 3 » \r\nعمر براى تعيين جانشين خويش ، شورايى تشكيل داد كه نتيجهء آن به سود عثمان بن عَفّان تما شد . او نيز حدود دوازده سال در مسند قدرت بود ، سرانجام بر اثر بىعدالتى و حيف و ميل بيت‌المال ؛ در ذيحجهء سال 35 هجرى به‌دست گروهى از مسلمانان انقلابى\r\n\r\n","description":"","footnote":" ( 1 ) - الامامة و السياسة ، ج 1 ، ص 19 ، و احتجاج ، ج 1 ، ص 96 .  ( 2 ) - مروج الذهب ، ج 2 ، ص 298 .  ( 3 ) - همان ، ص 304 . ","page_name":" 31 ","page_number":31},
  {"content":"\r\n\r\nو از ستم‌هاى خليفه به ستوه آمده ، كشته شد . « 1 » \r\nسه خليفه ياد شده برغم روشنگرىها و اعتراضات خليفهء واقعى پيامبر صلى الله عليه و آله به مدت قريب 25 سال بر مسند خلافت اسلامى تكيه زدند و آن حضرت را خانه‌نشين كرده امّت را از خورشيد وجودش محروم ساختند .\r\nامام على عليه السلام خلافت را حقّ مسلّم خويش مىدانست ؛ ليكن شرايط سياسى را نيز براى استيفاى اين حق مناسب نمىديد ؛ از اين رو ، از دست بردن به شمشير و شعله‌ور ساختن جنگ داخلى - كه به‌طور قهرى به زيان اسلام تمام مىشد - خوددارى ورزيد .\r\nامير مؤمنان عليه السلام در آغاز امر براى آنكه حقيقت براى همگان روشن شود و مردم نپندارد كه او نيز از آنچه در سقيفه گذشته خشنود است ، علاوه بر روشنگرىها و موضع‌گيرىهايى كه به سه مورد آن اشاره كرديم ، رابطه خود را با تشكيلات خلافت به‌طور كلّى قطع كرد و ضمن آنكه تا زمانى كه حضرت زهرا عليها السلام زنده بود با خليفه بيعت نكرد ، « 2 »  در اجتماعات و حتّى صفوف نماز جماعتشان نيز حاضر نشد .\r\nاتخاذ چنين موضعى از سوى پيشواى معصوم براى سلب مشروعيّت از حكومت وقت و ناشايستگى خليفه براى اداره جامعه و رهبرى امت اسلامى ، كافى بود .\r\nبا رحلت دخت گرامى پيامبر صلى الله عليه و آله و احساس تنهايى و غربت بنا به دلائل فراوانى از جمله : كمبود نيروى كافى براى احقاق حق خويش ، حفظ اسلام و وحدت و يكپارچگى مسلمانان ، بيم بازگشت امّت به دوران جاهليّت ، خطر توطئه‌هاى خواص اهل باطل و دشمنان خارجى ، عدم شناخت و بىاعتنايى مردم نسبت به مقام امامت و پريشانحالى مسلمانان ، ناچار به تغيير سياست شد ؛ با ابوبكر بيعت كرد « 3 »  ، و فصل جديدى از سياستها ، ديدگاه‌ها و موضع‌گيرىهاى سياسى آن حضرت در ارتباط با دستگاه خلافت\r\n\r\n","description":"","footnote":" ( 1 ) - مروج الذهب ، ج 2 ، ص 333 .  ( 2 ) - ر . ك : اعيان الشيعه ، ج 3 ، ص 313 .  ( 3 ) - لازم به يادآورى است كه بيعت امير مؤمنان عليه السلام با خليفه نه به‌عنوان خلافت كه به عنوان تسليم در برابرخواست اكثريت خاطى و صرف‌نظر كردن از اداره امور سياسى كشور است . در فصل زندگانى امام حسين عليه السلام توضيح بيشترى در اين باره خواهيم داد . ","page_name":" 32 ","page_number":32},
  {"content":"\r\n\r\nآغاز گشت .\r\n\r\nمدافعان حريم ولايت\r\nتوطئه سقيفه شكل گرفت و آنچه نمىبايست رخ دهد رخ داد . فاجعه‌آميزترين پيامد آن ، انحراف در رهبرى و انزواى « پيشواى بر حق » و صاحب ولايت كبرى و تامّه الهى و خانه نشين شدن وى بود . هر كس و هر گروهى از اين فاجعه دردناك تحليلى داشت و به دنبال آن ، موضع‌گيرى و اتخاذ خط مشى عملى ؛ اعم از سياسى و فكرى .\r\nمتأسفانه توده مسلمانان ، حتى بسيارى از آگاهان و صاحبنظران جامعه آن روز كه ما از آنان به « خواص » تعبير مىكنيم ، در اين قضيه يا جانبدار ارباب زر و زور و تزوير شده و جذب جريان حاكم گشتند و يا مذبذب و بدون اتخاذ خط مشى سياسى و فكرى مشخصى همپاى با امواج حركت كردند . در اين ميان تنها تعداد بسيار اندك انگشت‌شمارى بودند كه بر موضع حق پايدار مانده و با تمام وجود - در چارچوب تدابير پيشوايشان - از حريم ولايت دفاع كردند . چهره‌هاى شاخص مدافعان حريم امامت از ميان مردان عبارت بودند از سلمان ، ابوذر ، عمّار و مقداد « 1 »  و از ميان زنان ، حضرت فاطمه عليها السلام .\r\nفاطمه به‌عنوان نزديك‌ترين فرد به رسول اللّه و جانشين او ، آگاه‌ترين زن به ديدگاه‌ها و نظرات پيامبر صلى الله عليه و آله پيرامون آينده اسلام ، مطلع‌ترين بانو نسبت به اوضاع و شرايط سياسى - فرهنگى جامعهء خويش ، متعهدترين و استوارترين عنصر امّت در دفاع و جانبدارى از امام زمان خود ، شايسته‌ترين و مناسب‌ترين فردى بود كه مىبايد در آن شرايط به دفاع از حريم ولايت بپردازد ؛ چه آنكه وى هم از عمق جريان انحرافى سقيفه مطلع بود و هم بيشتر از همه كس از نقش ولايت در نگهبانى از دين و ميراث گرانقدر نبوت ، آگاهى داشت .\r\nمادر حسنين عليه السلام منزوى شدن خليفه واقعى پيامبر صلى الله عليه و آله و روى كار آمدن نااهلان را تنها نتيجهء تلاش عده‌اى قدرت‌طلب - كه بعدها زمام امور را به‌دست گرفتند - نمىدانست ؛ بلكه علاوه بر اين ، ناآگاهى مردم ، بويژه انصار و مهاجران ، بىتفاوتى آنان نسبت به آنچه\r\n\r\n","description":"","footnote":" ( 1 ) - على عليه السلام در سخنى مىفرمايد : جز سلمان ، ابوذر ، عمار و مقداد كسى دعوتم را اجابت نكرد ( بحارالانوار ، ج 22 ، ص 328 ) . ","page_name":" 33 ","page_number":33},
  {"content":"\r\n\r\nدر سقيفه گذشت و سكوت مرگبارشان در برابر مدعيان خلافت را در پيدايش و شكل‌گيرى اين خط انحرافى سهيم مىدانست . از اين رو بخشى از تلاشها و افشاگريهاى آن گرامى به اين محور خيانت اختصاص داشت .\r\nاز سوى ديگر زهراى اطهر عليها السلام در روشنگرىهاى خود پرده از اسرار پنهان جريان سقيفه برداشت و دست توطئه‌گران را رو كرد . وى نه تنها هرگونه انگيزه خيرخواهى ، حق‌طلبى و دلسوزى نسبت به امّت را از سوى گردانندگان سقيفه منتفى دانست ، بلكه تصريح كرد ماهيّت حركت ، شيطانى بود و آنچه رخ نمود نفاقى بود كه به خاطر فراهم نبودن شرايط تاكنون نتوانسته بود چهره عيان كند ولى به محض رحلت پيامبر صلى الله عليه و آله ماهيّت خود را آشكار ساخت و جهتگيرىاش نه براى جلوگيرى از فتنه كه براى وقوع در آن و برافروختن شعله‌هاى امّت‌سوز فتنه بود . براين اساس مىبينيم بخش عمده‌اى از تلاشهاى دختر پيامبر صلى الله عليه و آله صرف شناسايى و رو كردن اين جريان به عنوان محور و ركن اساسى توطئه مىگردد .\r\nعلاوه بر اينها فاطمه عليها السلام امير مؤمنان عليه السلام را خليفهء به حق رسول خدا صلى الله عليه و آله و امام زمان خود دانسته ، حمايت از او و شناساندن چهره وى به امت و استيفاى حقوقش را بر خود لازم مىبيند وَ لَوْ بَلَغَ ما بَلَغَ چرا كه اينجا جاى تقيّه و ملاحظه كارى نيست . اگر زهرا عليها السلام به وظيفهء خود قيام نكند خط رسالت و امامت براى هميشه از بين خواهد رفت . مسأله تضييع حقوق يك فرد نيست كه چندان اهميتى نداشته باشد بلكه حيات و ممات اسلام محمدى صلى الله عليه و آله مطرح است و صحبت از اصل آيين است نه فرعى از فروع آن ، كه « وَ انْ لَمْ تَفْعَلْ فَما بَلَّغْتَ رِسالَتَهُ » « 1 »  و اين موضوعى است كه هيچ پيامبر و امامى براى آن كم نگذاشت و كوتاه نيامد . زهرا عليها السلام نيز از همين نسل است ؛ از اين رو با همهء وجود و بدون هيچ ملاحظه‌اى به دفاع از آن پرداخت .\r\nو در حقيقت كارى كه صديقه طاهره در روزهاى پايانى حيات خود در سه محور ياد شده كرد كارى منحصر به فرد بود و اين‌گونه اقدامات مسؤولانه ، متعرضانه ، ايثارگرانه و\r\n\r\n","description":"","footnote":" ( 1 ) - مائده ، آيه 67 . ","page_name":" 34 ","page_number":34},
  {"content":"\r\n\r\nشجاعانه از عهده هيچ فرد ديگرى برنمىآمد . على عليه السلام نيز در موقعيتى قرار داشت كه مصلحت نبود اين چنين موضع‌گيرىهاى تند و متعرضانه‌اى داشته باشد . بنابراين ، اين كار تنها از زهرا عليها السلام برمىآمد و انصافاً آن بزرگوار نيز حق مطلب را ادا كرد و رسالت الهى خويش را به‌طور كامل به انجام رسانيد . اينك مرورى بر عناوين و تلاش‌ها ، موضع‌گيرىها و مبارزات فرهنگى و سياسى اين بانوى رسالت نبى صلى الله عليه و آله بر دوش .\r\n\r\n1 - تبيين و ترسيم عمق فاجعه\r\nنخستين اقدام حضرت زهرا عليها السلام ترسيم چهره زشت توطئه سقيفه و بيان عمق فاجعه‌اى بود كه همزمان با رحلت بنيانگذار اسلام در درون جامعهء اسلامى رخ نموده وحدت و انسجام آن را به خطر انداخته بود . بسيارى از افراد كه به مسائل و جريانات با ديد سطحى مىنگريستند از ماهيّت توطئه‌اى كه در سقيفه شكل گرفته بود اطلاع نداشتند . از اين رو لازم بود فردى كه از همه ابعاد و اهداف پشت پرده آن آگاهى كامل دارد افكار عمومى را در اين ارتباط روشن كند تا حجّت بر همگان تمام شود و فردا براى لغزش و انحراف خود بهانه‌اى نداشته باشند . بيان جگر پاره رسول خدا صلى الله عليه و آله در اين ارتباط چنين است :\r\nزمانى كه خداوند براى رسول خدا صلى الله عليه و آله خانهء پيامبران و جايگاه برگزيدگانش را برگزيد ، خار دورويى و نفاق در ميان شما رخ نمود ، جامهء دين فرسوده گشت ، سردسته گمراهان ، دعويدار و فرومايهء گمنامان سربرداشت . كبك ناز پروردگانِ بىعرضه به خواندن و در عرصه‌هاى زندگىتان به جولان دادن و خودنمايى برآمد .\r\nشيطان از كمينگاه خود سربرآورد و شما را به سوى خود دعوت كرد . و ديد چه زود و بدون تأمل دعوتش را پذيرا شديد و در دام فريبش خزيديد و با آوازش رقصيديد .\r\nبر غير شترتان داغ و نشان زديد و در غير آبشخورتان فرود آمديد و اين در حالى بود كه از عهد و قرار ( ى كه با پيامبر بسته بوديد ) چيزى نگذشته بود و موضع شكاف زخم هنوز عميق و جراحتها التيام نيافته بود . براى اقدام خود بهانه آورديد كه از فتنه مىترسيديم ، در حالى كه در فتنه فروافتاديد و براستى كه جهنّم محيط بر كافران است . « 1 » \r\n\r\n","description":"","footnote":" ( 1 ) - دلائل الامامه ، ص 34 . ","page_name":" 35 ","page_number":35},
  {"content":"\r\n\r\n\r\n2 - معرفى امير مؤمنان عليه السلام و بيان ويژگىهاى رهبرى آن حضرت\r\nفاطمه عليهما السلام در اقدامى ديگر به معرفى امام زمان خود و برشمردن ويژگىهاى رهبرى او پرداخت تا مغزهاى خفته ، بيدار شده از راه انحرافى بازگردند و حدّاقل بدانند چه نعمت بزرگ و ارزشمندى را از دست داده‌اند .\r\nاو نخست به مبارزات حضرت امير عليه السلام در دوران پيامبر صلى الله عليه و آله اشاره كرد و فرمود :\r\nهرگاه گمراهى سربرمىداشت يا مشركى دهان به ياوه مىگشود پيامبر صلى الله عليه و آله برادرش على عليه السلام را در كامشان مىافكند . على عليه السلام نيز تا سر و مغز او را با پاهايش نمىنواخت و آتش كينش را با شمشير خاموش نمىكرد از ميدان جهاد بازنمىگشت .\r\nاو اين همهء رنج‌ها را براى رضاى خدا تحمل مىكرد . وى با پيامبر صلى الله عليه و آله قرابت داشت و مهتر و سرورى در ميان اولياى خدا بود . و اين در حالى بود كه شما در بستر عيش و آسايش غنوده بوديد ؛ منتظر بوديد حادثهء بدى براى ما رخ دهد و اخبار ناگوارى از ما به شما برسد . . . . « 1 » \r\nدختر گرامى رسول خدا صلى الله عليه و آله در بيانى ديگر به ويژگىهاى رهبرى حضرت على عليه السلام و نتايج و ثمراتى كه بر پذيرش رهبرى آن بزرگوار از سوى مردم مترتب است اشاره مىكند و مىفرمايد :\r\nسوگند به خدا اگر پا به ميان مىنهادند و على عليه السلام را بر كارى كه رسول خدا صلى الله عليه و آله بر عهده او نهاده بود مىگذاشتند او به آرامى و آسانى ايشان را راه مىبرد و شتر خلافت را سالم به مقصد مىرسانيد بدون آنكه سوار بر آن رنجى ببيند و آنان را به آبخورگاهى مىبرد كه داراى آب فراوان و زلال بود به‌گونه‌اى كه از دو طرفش سر ريز مىكرد و هرگز رنگ كدورت نمىپذيرفت . و ايشان را سيراب از اين آبشخور بيرون مىبرد . در نهان و آشكار خيرخواه آنان بود ، بدون آنكه از بيت‌المال براى خويش بهره‌اى ببرد و از مال دنيا جز به اندازه نياز ، يعنى آبى كه عطش را فرونشاند و طعامى كه رفع گرسنگى كند ، برداشت نمايد . اگر چنين مىكردند درهاى رحمت الهى از\r\n\r\n","description":"","footnote":" ( 1 ) - دلائل الامامه ، ص 34 . ","page_name":" 36 ","page_number":36},
  {"content":"\r\n\r\nآسمان و زمين بر روى آنان گشوده مىشد ؛ ليكن چنين نكردند و به زودى خداوند آنان را به كيفر اعمالشان خواهد رسانيد . « 1 » \r\n\r\n3 - سرزنش آگاهان بىتفاوت\r\nحضرت زهرا عليها السلام در برابر عناصر آگاه جامعه كه نسبت به مسائل جارى سكوت اختيار كرده بودند ، موضع گرفته و آنان را نكوهش كرده است :\r\nاى گروه مؤمنان ! اى ياوران دين و اى حاميان اسلام ! چرا در احقاق حق من سستى مىكنيد ؟ چرا چشم فروبسته پذيراى ستمى هستيد كه بر من روا داشته شده است ؟ مگر رسول خدا صلى الله عليه و آله نفرمود : حرمت مرد در فرزندانش حفظ مىشود ؟ چه زود رنگ باختيد و چه شتابان اسير هوا و هوس گشته عليه ما بسيج شديد . پيش خود مىگفتيد محمد صلى الله عليه و آله مرد ( و همه چيز تمام شد ) . آرى او مرد اما مصيبت بسيار بزرگى بود كه شكافش هر لحظه عميق مىشود و هرگز به هم نخواهد آمد . « 2 » \r\n\r\n4 - يارى خواهى از انصار\r\nتلاش بىبى فاطمه براى استيفاى حق امامت و ولايت و جلوگيرى از انحراف امّت به بيانات و خطابه‌هاى روشنگر آن حضرت محدود نمىشد . وى همسرش امير مؤمنان عليه السلام را در جريان يارى خواهى او از انصار بر استيفاى حقوق خويش همراهى مىكرد .\r\nابن قتيبه دينورى مىنويسد : على عليه السلام فاطمه دختر رسول خدا صلى الله عليه و آله را بر چهار پا سوار مىكرد و شبانه به مجالس و محافل انصار مىبرد و از ايشان يارى مىطلبيد .\r\nآنان در پاسخ مىگفتند : اى دختر رسول خدا صلى الله عليه و آله كار بيعت ما با اين مرد تمام شده است . چنانچه همسر و پسر عمويت پيش از ابوبكر از ما بيعت مىخواست ، به‌طور قطع از او روى نمىگردانديم .\r\nعلى عليه السلام مىفرمود : شگفتا ! انتظار داشتيد جنازه رسول خدا صلى الله عليه و آله را بدون كفن و دفن ميان خانه بگذارم و براى به‌دست گرفتن حكومتى كه از او بر جاى مانده به نزاع و\r\n\r\n","description":"","footnote":" ( 1 ) - دلائل الامامه ، ص 40 .  ( 2 ) - همان ، ص 36 . ","page_name":" 37 ","page_number":37},
  {"content":"\r\n\r\nكشمكش بپردازم ؟ !\r\nحضرت زهرا عليها السلام نيز مىفرمود : ابوالحسن عليه السلام جز وظيفه و تكليف انجام نداد . آنان نيز كارى كردند كه خداوند از آنها بازخواست خواهد كرد . « 1 » \r\nاز اينكه انصار ، بىبى فاطمه عليها السلام را مخاطب خويش قرار داده‌اند معلوم مىشود كه آن گرامى با آنان احتجاج مىكرده و توصيه‌ها و سخنان پيامبر صلى الله عليه و آله در مورد اهل بيت بويژه امير مؤمنان عليه السلام را به آنان گوشزد مىنموده است .\r\n\r\n5 - ايستادگى در برابر حكومت وقت\r\nاصلىترين و حساس‌ترين مرحلهء مبارزاتى بانوى بزرگ اسلام حضرت فاطمه عليها السلام را كه بيانگر سيره سياسى آن حضرت بعد از رحلت پيامبر صلى الله عليه و آله مىباشد ، موضعگيرىهاى حساب شده او در برابر زورگويىها و خط مشىهاى جاه‌طلبانه دست اندركاران حكومت وقت تشكيل مىدهد . بررسى ابعاد مختلف سيره سياسى دخت نبىّ صلى الله عليه و آله در اين مرحله مجال و توانى بيشتر مىطلبد كه اين درس گنجايش آن را ندارد . ما تنها به عناوين و محورهاى اصلى اين مرحلهء حساس و پيچيده اشاره مىكنيم و طالبان حقايق و مطالب بيشتر را به مراجعه و مطالعه منابع تفصيلى و تحليلى در اين خصوص توصيه مىنماييم . محورهاى مبارزاتى حضرت فاطمه عليها السلام در اين مرحله عبارت است از :\r\n1 - تأييد موضع اصولى امير مؤمنان عليه السلام مبنى بر به رسميت نشناختن حكومت سقيفه و خوددارى از بيعت با ابوبكر .\r\n2 - حمايت از موضع به حق مخالفان حكومت كه به‌عنوان اعتراض به ماجراى سقيفه در خانهء آن گرامى متحصن شده بودند .\r\n3 - ايستادگى در برابر يورش مهاجمان خليفه به بيت امامت و دفاع از امام زمانش حضرت على عليه السلام به حدّى كه پيكرش آسيب ديد و فرزندى كه در رحم داشت سقط شد .\r\nاين جراحتها به قدرى شديد و كوبنده بود كه منجر به شهادت آن حضرت گرديد .\r\n\r\n","description":"","footnote":" ( 1 ) - الامامة والسياسة ، ج 1 ، ص 12 . ","page_name":" 38 ","page_number":38},
  {"content":"\r\n\r\n4 - استيضاح خليفه در ارتباط با موضوع فدك و بسيارى مسائل ديگر ، ضمن سخنرانى مفصّلى كه براى عموم در مسجد پيامبر صلى الله عليه و آله داشت .\r\n5 - بر ملا كردن چهره تزوير و نيرنگ فرصت‌طلبانى كه با شعار « حسبنا كتابُ اللّه » سعى در كنار زدن عترت داشتند . دختر پيامبر صلى الله عليه و آله با استناد به آيات قرآن در احتجاجش با ابوبكر به همگان فهماند كه اين شعار نيرنگى بيش نيست و دست‌اندركاران خلافت نه‌تنها به قرآن عمل نكرده‌اند كه به آن پشت كرده احكام و دستوراتش را زير پا نهاده‌اند .\r\n6 - روى گردانى از حكومتمداران به هنگام عيادت از وى و خوددارى از سخن گفتن با آنان .\r\n7 - وصيّت به دفن شبانه و اعلام ناخشنودى از شركت كسانى كه خشم او را برانگيخته و او را آزرده بودند ، در مراسم تشييع جنازه وى .\r\n\r\nشهادت حضرت فاطمه عليها السلام\r\nمحدوديت درس و لزوم اشاره به عناوين فعّاليت‌ها و مبارزات حضرت زهرا عليها السلام در اين مقطع حساس از زندگى او ، فرصت بازگو كردن شرح رنج‌ها و مصيبت‌هاى وارده بر جسم و جان او را از ما سلب كرد . اين مصيبت‌ها به‌قدرى زياد و پى در پى و شكننده و كوبنده بود كه به بيان خود آن حضرت اگر بر روزگاران وارد مىشد تبديل به شب تاريك و ظلمانى مىگشتند !\r\nفقدان پدر ، انزواى همسر ، غصب خلافت ، يورش به خانه امامت و آتش زدن آن ، سقط شدن محسن ، شكستن پهلو ، كبود شدن بازو ، تصرف غاصبانه فدك ، زخم زبان دشمنان و . . . مصيبت‌هايى بود كه ظرف مدت سه ماه يا كمتر بر روح و جسم تنها گل بوستان محمّدى صلى الله عليه و آله وارد شد و او را از پاى درآورد و در بستر بيمارى افكند . و سرانجام بر اثر همين صدمات وارده در سيزدهم جمادىالاولى « 1 »  و يا سوم جمادىالآخر « 2 »  سال\r\n\r\n","description":"","footnote":" ( 1 ) - بحارالانوار ، ج 43 ، ص 195 .  ( 2 ) - كشف الغمه ، ج 1 ، ص 503 ؛ دلائل الامامة ، ص 45 و بحارالانوار ، ج 43 ، ص 196 . ","page_name":" 39 ","page_number":39},
  {"content":"\r\n\r\nيازدهم هجرى يعنى 75 يا 95 روز پس از رحلت رسول اكرم صلى الله عليه و آله به شهادت رسيد .\r\nامير مؤمنان عليه السلام طبق وصيّت زهرا عليها السلام شبانه و با حضور تعداد اندكى از ياران ، همسرش را غسل داد و كفن كرد و در يكى از سه جا ؛ روضهء مطهره رسول اللّه صلى الله عليه و آله ، خانه خودش يا بقيع به خاك سپرد .\r\n\r\nامام على عليه السلام و حاكمان عصر خود\r\nحضرت على عليه السلام در اين مرحله از زندگى خود تا آنجا كه مصالح اسلام و امّت اسلامى اقتضا مىكرد در زمينه‌هاى فرهنگى و سياسى و محورهاى ديگرى كه به آن حضرت رجوع مىشد ، با دستگاه خلافت همكارى مىكرد . تاريخ ، موارد زيادى از همكارى آن حضرت با دولتمردان معاصر خود را ثبت كرده است .\r\nاين همكارى و گره‌گشايى از كار خلفا به قدرى چشمگير بود كه آنان به‌ناچار به بزرگوارى ، دانش فراوان و خدمات ارزنده آن حضرت در حق دستگاه خلافت اعتراف مىكردند ؛ چنان كه خليفه دوّم مكرر مىگفت : « لَوْلا عَلِىٌّ لَهَلَكَ عُمَرُ » « 1 »  : اگر على نبود عمر هلاك شده بود .\r\nالبته همكارى امام عليه السلام با خلفا هيچ‌گاه به مفهوم تأييد اصل نظام حاكم و سياستهاى كلّى آن نبوده است ؛ از اين رو امام عليه السلام در كنار اين همكارىها ، انتقادها و رهنمودهاى سازنده هم داشته است . آنجا كه تصميم‌گيرى و سياستگذارى خليفه يا ديگر دست‌اندركاران ، بر خلاف مصالح عمومى امّت اسلامى بود ، امير مؤمنان عليه السلام ساكت نمىنشست و موضوع را به خليفه گوشزد مىكرد ، ضمن آنكه راه و روش درست و صواب را نيز ارائه مىداد .\r\nبه عنوان نمونه يكى از لغزش‌ها و نقطه‌ضعف‌هاى عثمان از نظر امير مؤمنان عليه السلام ، جذب افراد منحرف و بدسابقه به دستگاه خلافت و دادن پست و موقعيّت به آنان بود .\r\nاو مروان بن حكم را - كه وى و پدرش نفرين شده رسول خدا صلى الله عليه و آله بودند و آن حضرت\r\n\r\n","description":"","footnote":" ( 1 ) - ر . ك : بحارالانوار ، ج 40 ، ص 149 ؛ الغدير ، ج 4 ، ص 64 و 66 و ج 6 ، ص 81 ، 93 ، 94 ، 106 و 113 و ج 7 ، ص 151 و ج 8 ، ص 189 و ج 3 ، ص 97 و شرح نهج‌البلاغه ، ابن ابىالحديد ، ج 1 ، ص 18 ، و ج 12 ، ص 179 و 205 . ","page_name":" 40 ","page_number":40},
  {"content":"\r\n\r\nپدرش را به خاطر انحرافاتى كه داشت تبعيد كرده بود - همراه پدرش به مدينه بازگرداند و چنان دست و بالش را باز كرد كه به منزله وزير وى شد و سخت بر او مسلّط گشت و به نام خليفه هر كارى كه دلش مىخواست انجام مىداد .\r\nامام عليه السلام به اين روش و سياست خليفه انتقاد كرد و از وى خواست آلت بىاراده دست مروان نباشد :\r\n« فَلا تَكُونَنَّ لِمَرْوانَ سَيِّقَةً يَسُوقُكَ حَيْثُ شاءَ بَعْدَ جَلالِ السِّنِّ وَ تَقَضِّى الْعُمْرِ » « 1 » \r\nبراى مروان همچون چاروايى به غارت گرفته مباش كه تو را به هر جا خواست براند ، آن هم پس از ساليانى كه بر تو رفته و عمرى كه از تو گذشته است .\r\n\r\nديگر اقدامات\r\nفعّاليت‌ها و تلاش‌هاى حضرت امير عليه السلام در طول دوران 25 ساله سكوت به آنچه گفتيم محدود نمىشود . گردآورى قرآن و تفسير و تبيين آن براى مردم ، تربيت افراد مستعدّ و آماده در رشته‌هاى مختلف علوم تفسير ، اخلاق ، ادبيّات و . . . ، پاسخگويى به پرسش‌ها و شبهات اعتقادى دانشمندان ملل جهان ، به‌ويژه يهود و نصارا ، تبيين احكام بسيارى از رويدادهاى نوظهور - كه تا آن زمان در اسلام سابقه نداشت و در قرآن و سنّت نيز درباره آنها نصّ بخصوصى در دست نبود - تلاشهاى اقتصادى و كشاورزى به‌منظور تأمين زندگى خود و بينوايان و در ماندگان ، دلجويى ، تفقد و حمايت از ستمديدگانى كه دست‌اندركاران حكومت وقت بر آنان ستم روا مىداشتند و . . . از جمله اقدامات آن گرامى در اين دوران است كه در صفحات تاريخ منعكس شده است .\r\n\r\nامام على عليه السلام در مسند زمامدارى\r\nسياست‌هاى قوم‌گرايى و ضد اسلامى و ضدّ مردمى خليفه سوم ، نارضايتىها و شورش‌هاى توده‌هاى مسلمان را عليه حكومت وى در پى داشت . شورش عليه عثمان و كشتن وى ، بيانگر چيرگى مخالفان قريش و جبهه ضد اموى در جامعه اسلامى بود . .\r\n\r\n","description":"","footnote":" ( 1 ) - نهج‌البلاغه ، صبحى صالح ، خ 164 . ","page_name":" 41 ","page_number":41},
  {"content":"\r\n\r\nعناصر اين جبهه اوّلًا از حمايت نيروهاى عراقى و مهاجران مصرى و ثانياً از همدلى و همراهى انصار و مردم مدينه بهره‌مند بودند . تعدادى از مهاجران نيز - كه در رأس آنان عمار ياسر بود - جزو معترضان بودند .\r\nناخشنودى گروهى از چهره‌هاى برجسته قريش همچون طلحه ، زبير و عايشه به دليل بىتوجهى عثمان به آنان و توجه خاصّش به امويان و موضع مخالف عمرو بن عاص به خاطر عزل وى از حكومت مصر ، عامل تقويت جبهه مخالف بود كه در نهايت منجر به كشته شدن عثمان به دست شورشگران شد .\r\nبا كشته شدن عثمان گرچه افراد ديگرى نظير طلحه و زبير و حتى سعد بن ابىوقاص در معرض خلافت قرار داشتند ؛ ليكن فزونى و قوّت جناح طرفدار امام عليه السلام - متشكل از انصار و مهاجر و نيز قرّاء كوفه - اجازه بروز و ظهور به آنان را نداد ؛ بلكه مردم يكپارچه به سمت خانه امير مؤمنان عليه السلام هجوم آورده و از وى خواستند تا دست خود را براى بيعت به سوى آنان دراز كند و تأكيد كردند : براى خلافت هيچ فردى را شايسته‌تر از او نمىشناسند زيرا وى در گرايش به اسلام از همه پيش قدم‌تر و به پيامبر خدا از همه نزديك‌تر است .\r\nدر برابر اصرار مردم حتّى بدريّون ، امام عليه السلام از پذيرفتن خلافت خوددارى كرد . بار نخست فرمود : من نيازى به حكومت شما ندارم ؛ هر كسى را برگزيديد من به او رضايت مىدهم . و بار دوم كه با اصرار آنان مواجه شد فرمود : من وزير باشم بهتر از آن است تا امير شما باشم . آنان گفتند : جز بيعت با تو ، چيزى نمىپذيريم . « 1 » \r\nامام عليه السلام كه چنين ديد به اين شرط كه آنان تسليم محض حكومت وى باشند و از او پيروى روش خلفاى پيشين را نخواهند و بيعت در مسجد و در ملأعام باشد ، پذيرفت .\r\nچون همگان در مسجد اجتماع كردند ، امام عليه السلام بر فراز منبر برآمد و با اعلام بىنيازى به خلافت و ابراز كراهت در پذيرش آن ، با تعهد اينكه مردم به‌طور كامل با وى همراهى كنند ، حكومت بر آنان را خواهد پذيرفت . همگان ، شرط آن حضرت را پذيرفتند و براى بيعت به سمت وى هجوم آوردند . طلحه و زبير نخستين كسانى بودند كه بيعت كردند ،\r\n\r\n","description":"","footnote":" ( 1 ) - ر . ك : كامل ابن اثير ، ج 3 ، ص 190 - 191 . ","page_name":" 42 ","page_number":42},
  {"content":"\r\n\r\nسپس مصريان ، بصريان و كوفيان و پس از آنان بقيّه مردم . اين مراسم در روز جمعه 25 ذيحجّه ، سال 35 هجرى انجام گرفت . « 1 » \r\nالبته كسانى نيز از جمله : سعد بن ابى وقاص ، عبداللّه بن عمر ، مغيرة بن شعبه ، حسّان بن ثابت و زيد بن ثابت از بيعت خوددارى كردند . « 2 »  خوددارى كنندگان از بيعت يا خود داعيه خلافت داشتند يا عثمانى بودند و يا حدّاقل از بهره‌مندان خوان نعمت خلافت عثمان به‌شمار مىآمدند .\r\nنكته‌اى كه در پايان بحث لازم است بدان اشاره شود ، خوددارى اوّليه امام عليه السلام از پذيرش بيعت است . آنچه كه از سخنان خود حضرت در اين باره استفاده مىشود اين است كه اوّلًا امام عليه السلام جامعه اسلامى آن روز را فاسدتر از آن مىدانست كه او بتواند با پذيرش رهبرى ، آن را اصلاح كرده ، منويات و ارزشهاى مورد نظر خود را در آن به اجرا درآورد . و ثانياً پس از آن كه احساس كرد دست از او برنمىدارند با خوددارى از پذيرش ، خواست تا از مردم اين تعهّد را بگيرد كه از وى پيروى كامل كرده به سياست‌هاى او تن دهند . « 3 »  و گرنه ، آن حضرت نه خود را ناتوان از انجام مسؤوليت زمامدارى و مشكلات ناشى از آن مىديد و نه در ميان اصحاب ، شايسته‌تر از خويش را سراغ داشت .\r\n\r\nاقدامات حكومتى\r\nحضرت على عليه السلام زمانى زمام حكومت را در دست گرفت كه كوهى از مشكلات و دشوارىهاى اعتقادى ، سياسى ، اجتماعى و اقتصادى بر سر راه آن حضرت رخ نموده بود . امام عليه السلام با شناخت كامل از اين مشكلات و با توجه به شرايط و امكانات موجود و اولويت‌بندى كارها ، برنامه‌هاى اصلاحى خويش را در عرصه‌هاى حقوقى و مالى ، ادارى و حكومتى و فرهنگى به اجرا گذارد .\r\nدر عرصه حقوقى و مالى : تضمين حقوق مساوى براى همه و لغو امتياز و برترى در\r\n\r\n","description":"","footnote":" ( 1 ) - ر . ك : كامل ابن اثير ، ج 3 ، ص 194 .  ( 2 ) - همان ، ص 191 .  ( 3 ) - ر . ك : نهج‌البلاغه ، خ 92 ، ص 136 . ","page_name":" 43 ","page_number":43},
  {"content":"\r\n\r\nسهم‌گيرى از بيت‌المال كه از دوران خليفه دوم آغاز شده بود و در زمان عثمان تشديد شد و موجب شكاف و فاصله بيشتر ميان طبقه غنى و فقير گشته بود .\r\nمستند امام عليه السلام در اتخاذ اين سياست ، سيره پيامبر صلى الله عليه و آله بود . امام معتقد بود هر كس كه به خدا و رسولش ايمان داشته بر قبله مسلمانان نماز گزارد از تمامى حقوق بهره‌مند خواهد شد و كسى بر كسى برترى نخواهد داشت مگر به تقوا . « 1 » \r\nبعد ديگر اين سياست ، باز پس گرفتن اموالى بود كه پيش از آن به ناحق در اختيار گروهى خاص قرار گرفته بود . حضرت در اين زمينه با صراحت اعلام كرد : هر قطعه زمين و تُيولى كه عثمان به ديگران داده و هر مالى كه از مال خدا به افراد بخشيده است به بيت‌المال بازگردانده خواهد شد . « 2 » \r\nامام عليه السلام در تأكيد بر اجراى اين سياست فرمود : بىجهت مالى را به كسى نخواهم داد و ميان سياه و سفيد به تساوى رفتار خواهم كرد . سپس از همگان خواست تا به بيت‌المال مراجعه و حق خود را دريافت كنند و به عبيداللّه بن ابى رافع دستور داد هر كس آمد سه دينار به او بدهد .\r\nدر عرصهء ادارى و حكومتى : عزل واليان ناصالح و گماردن فرمانداران لايق و شايسته و اعزام آنان به شهرهاى مختلف . امام عليه السلام در بيان انگيزه اين اقدام مىفرمايد :\r\nمن از اين اندوهناكم كه نابخردان و بدكاران اين امت زمام امور را به دست گيرند ، در نتيجه مال خدا را در ميان خود دست به دست به‌گردانند و بندگان خدا را به بردگى بكشانند ، با صالحان نبرد كنند و فاسقان را همدست خويش قرار دهند . در اين گروه افرادى هستند كه شراب نوشيده و حدّ بر او جارى شده است . و بعضى از آنان اسلام را نپذيرفتند تا براى آنان عطايى تعيين گرديد . « 3 » \r\nامام عليه السلام در اجراى اين سياست پس از بركنارى كارگزاران عثمان ، عثمان بن حُنيف را به استاندارى بصره ، سهل بن حنيف را به استاندارى شام و قيس بن سعد را به\r\n\r\n","description":"","footnote":" ( 1 ) - ر . ك : شرح نهج‌البلاغه ، ابن ابىالحديد ، ج 7 ، ص 36 - 37 .  ( 2 ) - ر . ك : ثورة الحسين ، مهدى شمس‌الدين ، ص 57 ؛ شرح نهج‌البلاغه ، ابن ابىالحديد ، ج 1 ، ص 269 .  ( 3 ) - نهج‌البلاغه ، نامه 62 ، ص 452 . ","page_name":" 44 ","page_number":44},
  {"content":"\r\n\r\nاستاندارى مصر منصوب و ابوموسى اشعرى ، والى كوفه را ( به اصرار ديگران ) در پست خود ابقا كرد . « 1 » \r\nدر عرصه فرهنگى و اعتقادى : جلوگيرى از انحرافات دينى كه در قالب سنّت‌شكنى و بدعت‌گرايى در جامعه رواج داشت و يكى از موارد مهمّ اتهامى خليفه سوم به‌شمار مىآمد . امام عليه السلام در سخنان و موضع‌گيرىهاى خود بر تقيد و تعهد خويش نسبت به سنّت نبوى تأكيد ورزيد و هر نوع مصلحت‌گرايى در احكام دين را مردود شمرد و به مصلحت انديشان در هر موردى پاسخ ردّ داد .\r\nامام عليه السلام در بيانى ، منشأ پيدايش جنگ‌هاى داخلى ميان مسلمانان را رسوخ شبهه و انحراف فكرى در ميان آنان مىدانست :\r\nامروز ما بدان جهت با برادران مسلمانمان وارد جنگ شده‌ايم كه انحراف ، كجى ، شبهه و تأويل در اسلام وارد شده است . « 2 » \r\nحسن بصرى در پاسخ كسى كه از او درباره امام پرسيده بود گفت :\r\n« راه دين را به مردم نماياند و زمانى كه دين به انحراف گراييده بود ، آن را راست كرد . » « 3 » \r\nامام عليه السلام در امر دين در هيچ شرايطى حاضر به مداهنه و مصالحه نبود و خود مىفرمود : به خدا سوگند ، هرگز در امر دينم مداهنه نكردم . « 4 » \r\n\r\nواكنش‌ها\r\nاصلاحات امام عليه السلام به همان اندازه كه براى توده مسلمانان به‌ويژه قشر مستضعف و ستمديده ، اميد بخش و شادى آفرين بود ، به غرور و حيثيّت اجتماعى و منافع مادّى قريش لطمه زد و آنان را به عكس‌العمل واداشت . آنان در آغاز سعى كردند با مذاكره ، حضرت را از انجام اصلاحات مورد نظر بازداشته ، خواسته‌هاى خويش را بر ايشان\r\n\r\n","description":"","footnote":" ( 1 ) - تاريخ يعقوبى ، ج 2 ، ص 179 .  ( 2 ) - نهج‌البلاغه ، خ 122 ، ص 179 .  ( 3 ) - المصنّف ، ابن ابى شعبه ، ج 12 ، ص 83 .  ( 4 ) - حياة فكرى و سياسى امامان شيعه ، ص 80 . ","page_name":" 45 ","page_number":45},
  {"content":"\r\n\r\nتحميل كنند ؛ ولى وقتى اطمينان پيدا كردند كه از راه گفتگو و تهديد نمىتوانند امام را متقاعد كنند به كارشكنى و مبارزه با حكومت نوپاى علوى برخاستند .\r\n\r\n1 - پيمان‌شكنان\r\nنخستين واكنش نظامى عليه امام در جمادىالثانى ، سال 36 هجرى حدود شش ماه پس از روى كار آمدن حكومت جديد ، با تحريك گروهى پيمان‌شكن به رهبرى طلحه ، زبير و عايشه ، روى داد كه منجر به جنگ جمل شد .\r\nمستمسك پيمان شكنان چند مطلب بود . نخست آن كه عثمان مظلوم كشته شده است و بايد قاتلان وى شناسايى و مجازات شوند . اين در حالى مطرح مىشد كه اين سه نفر بيشترين سهم را در آشوب عليه عثمان داشتند . محور ديگر آن كه آنان مدعى بودند به اجبار بيعت كرده‌اند ، از اين رو تعهدى نسبت به اطاعت از خليفه ندارند . راه حلّى كه مطرح كردند « شورا » بود تا شايد در اين بستر ، خواب خويش را تعبير كنند . نكته سوم آن كه حضرت در امور با آنان مشورت نكرده و ايشان را در كار خلافت شريك نساخته و به آنان به چشم افراد عادى نگريسته است .\r\nامير مؤمنان عليه السلام با منطق به خواسته‌هاى واهى آنان پاسخ داد ؛ ليكن طبيعى بود كه آنان قانع نشوند . از اين رو ، طلحه و زبير به بهانهء عمره ، مدينه را به عزم مكّه ترك كردند و در آنجا با همكارى عايشه و پيوستن كارگزاران بر كنار شده عثمان كه به مكّه روى آورده بودند ، به آنان ، هسته مركزى ناكثان تشكيل شد .\r\nپيمان‌شكنان با استفاده از ثروت امويان و تحت پوشش خونخواهى عثمان و پيش انداختن عايشه ، ارتشى تشكيل داده و به سوى بصره رهسپار شدند . مدافعان بصره در برابر مهاجمان نتوانستند چندان مقاومت كنند ؛ از اين رو پس از مجروح و كشته شدن تعداد زيادى از نيروهاى امام و دستگيرى عثمان بن حنيف استاندار بصره ، شهر به تصرف مهاجمان درآمد .\r\nحضرت امير عليه السلام پيش از درگير شدن با پيمان‌شكنان ، از راه‌هاى مختلف تمام تلاش خود را در حفظ صلح و جلوگيرى از خونريزى به كار برد ؛ ليكن مؤثر نشد چون شورشيان تصميم بر جنگ داشتند . امام ناچار با آنان وارد جنگ شد و پس از نبرد\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nشديدى بين دو سپاه ، اين غائله با شكست سخت ناكثان از سپاه امام پايان گرفت . طلحه و زبير همراه عده زيادى كشته شدند و بقيّه به شام گريختند . عايشه نيز تحت الحفظ به مدينه بازگردانده شد .\r\nامام عليه السلام پس از پايان غائله جمل مدتى در بصره ماند ؛ سپس عازم كوفه شد و در آنجا مستقر گشت . علت اصلى اين تصميم آن بود كه حجاز ظرفيّت رويارويى با عراق يا شام را نداشت هم از نظر سوق‌الجيشى و هم از نظر نيروى انسانى رزمنده . مناسب‌ترين جا براى اين منظور كوفه بود .\r\n\r\n2 - ستمگران\r\nيكى از اهداف مهمّ امام عليه السلام از پذيرش حكومت در بعد اجتماعى مبارزه با فساد اجتماعى و تحكيم پايه‌هاى حق و عدالت بود . بركنارى عمّال عثمان از جمله معاويه از سمت كارگزارى در راستاى همين هدف صورت گرفت ، و در اين باره سخنان و توصيه‌هاى هيچ كس حتى ابن عباس - مبنى بر ابقاى موقت معاويه در سمت خود - در تغيير موضع آن حضرت تأثير نكرد .\r\nامام « جرير بن عبداللّه » را همراه نامه‌اى نزد معاويه فرستاد و ضمن درخواست بيعت و تأكيد بر مشروعيّت و مقبوليّت عمومى بيعت خويش نزد مهاجر و انصار و الزام‌آورى آن براى غايبان از جمله وى و مردم شام ، جريان پيمان‌شكنى و فرجام كار طلحه و زبير را يادآور شد و در پايان هشدار داد چنانچه تو نيز خود را دچار بلا سازى و به سركشى ادامه دهى ، با تو نيز پيكار مىكنم . تو در شمار طلقا هستى همانان كه نه شايستگى خلافت دارند و نه صلاحيّت شركت در شورا . « 1 » \r\nاين سياست روشن و موضع قاطع امام عليه السلام در برابر پيشواى ستمگران ، وى را بر آن داشت تا دومين جبهه مخالفت را تحت عنوان « قاسطين » عليه حكومت علوى بگشايد .\r\nمعاويه به جاى حق پذيرى و ورود در آنچه عموم مسلمانان مكه ، مدينه ، بصره ، كوفه ، حجاز ، يمن مصر ، عروض و عمان ، بحرين و يمامه « 2 »  وارد شده بودند ، يعنى بيعت امير مؤمنان عليه السلام ، با\r\n\r\n","description":"","footnote":" ( 1 ) - وقعه صفين ، ص 29 .  ( 2 ) - وقعةالصفين ، ص 28 . ","page_name":" 47 ","page_number":47},
  {"content":"\r\n\r\nادعاى واهى خونخواهى از عثمان در برابر حكومت مردمى حضرت امير ايستاد و شاميان را به جنگ با آن حضرت بسيج كرد . شورش طلحه و زبير و عايشه نيز كه تحت عنوان خونخواهى عثمان صورت گرفته بود ، بستر تبليغاتى مناسبى را براى وى فراهم ساخت كه كار او را در خام كردن افكار عمومى و بسيج نيروها عليه حكومت عراق آسان كرد .\r\n\r\nجنگ صفين :\r\nدو جبهه ، راهى جز جنگ نيافتند ؛ از اين رو به تجهيز نيرو پرداختند . معاويه بالغ بر هشتاد و پنج هزار نيرو از دمشق و اطراف آن بسيج كرد و پيش از رسيدن سپاه عراق در ناحيه « صفين » « 1 »  مستقر شد و در كنار فرات اردو زد .\r\nامام عليه السلام نيز پس از آن كه مطمئن شد معاويه جز زبان زور نمىفهمد ، در خطبه‌اى مردم را به جهاد فراخواند ، امام حسن و امام حسين عليهما السلام نيز با خطابه‌هاى خود به بسيج مردم پرداختند . كوفه آماده نبرد با شام شد . امام عليه السلام به ابن عباس نامه نوشت تا مردم بصره را نيز به جهاد فراخواند . سپاه نود هزار نفرى عراق « 2 »  در پنجم شوال ، سال 36 « 3 »  راهى صفين شد و در برابر سپاهيان شام قرار گرفت ولى راهى به فرات نداشت .\r\nامام براى جلوگيرى از خونريزى ، تلاش‌هاى زيادى كرد ولى مؤثر نيفتاد و ناگزير از جنگ شد . سپاهيان عراق در نخستين نبرد ، شاميان را از كنار فرات راندند و خود بر آن مسلط گشتند . امام در نهايت بزرگوارى مقابله به مثل نكرد و فرمود : بگذاريد آنان هم از آب استفاده كنند .\r\nپس از آن ، ميان دو سپاه برخوردهاى پراكنده‌اى صورت گرفت . با طولانى شدن مدت اقامت دو سپاه در صفّين و پافشارى معاويه بر جنگ و نيز پايان يافتن محرّم ، امام عليه السلام فرمان حمله عمومى را صادر كرد . دو سپاه در اول صفر سال 37 به هم درآويختند . اوج\r\n\r\n","description":"","footnote":" ( 1 ) - صفين هم وزن سكّين ، قريه‌اى ويران شده از بناهاى روم بود كه تا فرات به قدر مسافت يك تير فاصله داشت و كنار شط در مقابل صفين نزديك دو فرسخ بيشه‌اى پوشيده از نى بود كه تنها يك راه مفروش از سنگ به فرات وجود داشت كه براى برداشتن آب استفاده مىشد ( اخبارالطوال ، ص 167 ) .  ( 2 ) - مروج الذهب ، ج 2 ، ص 375 .  ( 3 ) - همان ، ص 374 . ","page_name":" 48 ","page_number":48},
  {"content":"\r\n\r\nنبرد در « ليلة الهرير » « 1 »  بود كه نبرد يك شبانه روز بدون استراحت جريان داشت .\r\nمالك اشتر فرمانده دلير سپاه امام بىپروا در ميدان مىتاخت و همراه گروهى شجاع و مخلص ، صفوف دشمن را شكافته به پيش مىرفتند ؛ چندانكه نشانه‌هاى شكست در ارتش شام نمودار گشت . معاويه كه شكست خود را قطعى ديد با كمك عمرو بن عاص با نيرنگ قرآن بر نيزه كردن و اعلام پذيرش حكميّت قرآن ، در صفوف سپاه عراق اختلاف ايجاد كرد و موجب توقف نبرد و خواستار اجراى حكميّت شد .\r\nمتأسفانه جريان حكميّت نيز به انحراف كشيده شد و از سوى نيروهاى فريب‌خورده و سطحى نگر عراق ، ابوموسى اشعرى به عنوان حكم اين قشر بر امام عليه السلام تحميل شد ؛ در حالى كه سپاه شام به اتفاق بر حكميت عمرو بن عاص وحدت نظر داشتند .\r\nموقعيّت امام عليه السلام در مسأله تحميل حكم به وى به گونه‌اى بود كه اگر بيش از اين مقاومت مىكرد ، چه بسا به دست ياران خود كشته مىشد و مسلمانان با بحران شديدترى روبه‌رو مىشدند .\r\nو بدين ترتيب جنگ صفين پس از حدود يكصد و ده روز از آغاز آن ، و بالغ بر هفتاد مورد برخورد بين دو سپاه در هفدهم ماه صفر ، سال 37 هجرى با انعقاد قرارداد حكميّت بين امام عليه السلام و معاويه پايان يافت .\r\nبا فرا رسيدن تاريخ حكميّت ( پايان رمضان سال 38 ) و اجتماع حكمين در « دومة الجَنْدَل » عمرو بن عاص ، ابوموسى را فريفت و جريان را به نفع معاويه تمام كرد ؛ با اين حيله كه ابوموسى ابتدا بر منبر رفت و على عليه السلام را از خلافت عزل كرد . سپس عمرو رفت .\r\nوى كه بنا بود در سخنانش معاويه را از خلافت عزل كند ، او را در سمت خود تثبيت كرد .\r\n\r\n3 - شورشگران\r\nپس از جنگ صفّين تعدادى از نيروهاى عراق كه حكميّت را بر امام عليه السلام تحميل كرده بودند ، عليه آن حضرت شورش كرده او را به نقض قرار داد فراخواندند ؛ و چون با مقاومت امام عليه السلام رو به رو شدند ، راه خود را از راه مسلمانان جدا كرده در « نهروان »\r\n\r\n","description":"","footnote":" ( 1 ) - هرير در لغت به معناى زوزه سگ از سرماست . و چون در آن شب بر اثر شدّت نبرد و فشار دو طرف ، اسب‌سواران بر يكديگر فرياد مىزدند ، آن شب را « ليلةالهرير » ناميدند ( معجم البلدان ، ج 5 ، ص 403 ) . ","page_name":" 49 ","page_number":49},
  {"content":"\r\n\r\nمستقر شدند و فتنه‌ها و تباهىها بر پا نموده و با تعرض به مردم بىگناه و كشتن افراد ، جوّ رعب و وحشت ايجاد كردند .\r\nامام عليه السلام پس از نااميد شدن از هدايت آنان از راه‌هاى مسالمت‌آميز ، ناگزير از جنگ شد و در يك نبرد كه در نهروان و در نهم صفر ، سال 38 هجرى ميان سپاه چهارده هزار نفرى امام عليه السلام و خوارج به رهبرى عبدالله بن وهب كه تعدادشان به چهار هزار نفر مىرسيد ، رخ داد ، خوارج شكست خورده و همه آنان جز نه نفر كشته شدند . از سپاه امام عليه السلام كمتر از ده نفر شهيد شدند .\r\n\r\nشهادت امير مؤمنان عليه السلام\r\nامام عليه السلام پس از نهروان كوشيد تا مردم را براى نبرد مجدد با شام بسيج كند ، امّا جز تعداد اندكى دعوت وى را نپذيرفتند . از سوى ديگر معاويه كه از اوضاع آشفته عراق و سستى مردم در حمايت از امامشان آگاهى كامل داشت با تجاوز به نواحى مختلف قلمرو حكومتى امام عليه السلام ، موقعيّت امام را تضعيف و راه را براى گشودن عراق هموار ساخت .\r\nامام عليه السلام به رغم شرايط نامساعد سياسى و سستى ياران خود ، همچنان در انديشه شام و نبرد با معاويه بود كه در صبحگاه نوزدهم رمضان ، سال چهلم هجرى در حال اداى نماز صبح در مسجد كوفه با شمشير زهرآگين شقىترين انسان‌ها ، عبدالرحمان بن ملجم مرادى ، يكى از خوارج ، مجروح شد و دو روز بعد در 21 رمضان به شهادت رسيد .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n\r\nفصل دوم : زندگانى امام مجتبى عليه السلام\r\n2 جلسه\r\n\r\nسبط اكبر رسول اللّه صلى الله عليه و آله\r\nنخستين مولود امامت ، در نيمه رمضان ، سال سوم هجرى در مدينه متولد شد . « 1 »  رسول اكرم صلى الله عليه و آله با شنيدن خبر ولادت سبط خويش بسيار خوشحال شد و به خانه فاطمه عليها السلام آمد تا ميلاد فرزندش را به وى و برادرش على عليه السلام تهنيت گويد .\r\nاسماء ، نوزاد را كه در پارچه‌اى زرد رنگ پيچيده شده بود نزد پيامبر صلى الله عليه و آله آورد . رسول خدا صلى الله عليه و آله دستور داد پارچه سفيدى بر نوزاد بپوشانند ؛ آن گاه سبط خويش را در آغوش گرفت ؛ در گوش راستش اذان و در گوش چپش اقامه گفت و از سوى خدا نام « حسن » را بر او گذاشت . و در هفتمين روز از ولادتش با قربانى گوسفندى فرزندش را عقيقه كرد و موى سر نوزاد را تراشيد و هم‌وزن آن به نيازمندان صدقه داد . « 2 » \r\nكنيه پيشواى دوّم « ابو محمّد » و مشهورترين القابش مجتبى ، سبط و سيّد است .\r\nپيامبر صلى الله عليه و آله فرمود :\r\n« حَسَنٌ سِبْطٌ مِنَ الْاسْباط . » « 3 » \r\nحسن ( در خير و بركت ) امتى از امّت‌ها است .\r\nو در سخنى ديگر فرمود :\r\n\r\n","description":"","footnote":" ( 1 ) - ر . ك : بحارالانوار ، ج 43 ، صص 238 - 239 و نورالابصار ، ص 239 .  ( 2 ) - كشف‌الغمه ، ج 1 ، ص 518 و بحارالانوار ، ج 43 ، ص 255 .  ( 3 ) - اسدالغابه ، ج 2 ، ص 13 . ","page_name":" 51 ","page_number":51},
  {"content":"\r\n\r\n« انَّ ابْنى هذا سَيِّدٌ » « 1 » \r\nهمانا ، اين پسرم سيد و سرور است .\r\nابن اثير پس از نقل اين سخن پيامبر صلى الله عليه و آله مىنويسد : چه شرفى بالاتر از اين كه رسول خدا صلى الله عليه و آله او را « سيد » بنامد . از اين رو ، محمد بن طلحه شافعى اين لقب را برترين و شايسته‌ترين لقب آن حضرت دانسته است . « 2 » \r\nمحبوب خدا و پيامبر صلى الله عليه و آله\r\nحدود هفت سال از زندگى امام مجتبى عليه السلام با پيامبر صلى الله عليه و آله سپرى شد . اين مدت هر چند كوتاه بود ، ليكن در همين مدت كوتاه ، و جودش آن چنان به خلق و خوى محمدى متخلق شد كه جدّ بزرگوارش در وصف وى فرمود :\r\n« اشْبَهْتَ خَلْقى وَ خُلْقى » « 3 » \r\nتو در خلقت و اندام و نيز خوى و منش ، شبيه من هستى .\r\nو چون اخلاق پيامبر صلى الله عليه و آله اخلاق قرآن بود ، وجود امام مجتبى عليه السلام نيز تجسّم اخلاق كلام خدا بود ، چه آنكه وى از همان دوران كودكى در پرتو برخوردارى از هوشى سرشار و ادراكى عالى در محضر پيامبر صلى الله عليه و آله حضور مىيافت و آيات قرآن را كه بر آن حضرت نازل مىشد و از زبان جدّش مىشنيد حفظ مىكرد و چون به خانه بازمىگشت بر مادرش مىخواند و فاطمه عليها السلام آنها را براى على عليه السلام نقل مىكرد . على عليه السلام با شگفتى از چگونگى فراگيرى آيات مىپرسيد . فاطمه عليها السلام مىفرمود : از فرزندت حسن شنيده‌ام . « 4 » \r\nدر پرتو برخوردارى امام حسن عليه السلام از كمالات نفسانى و فضائل اخلاقى ، اين چهره الهى ، محبوب خدا و رسول او قرار گرفت . محبوبيت امام مجتبى عليه السلام نزد خدا و\r\n\r\n","description":"","footnote":" ( 1 ) - اسدالغابه ، ج 2 ، ص 13 .  ( 2 ) - كشف الغمه ، ج 1 ، ص 518 .  ( 3 ) - اعيان‌الشيعه ، ج 1 ، ص 563 و بحارالانوار ، ج 43 ، ص 294 .  ( 4 ) - مناقب ، ج 4 ، ص 7 . ","page_name":" 52 ","page_number":52},
  {"content":"\r\n\r\nپيامبر صلى الله عليه و آله هم در سخنان رسول خدا صلى الله عليه و آله منعكس شده و هم در رفتار آن گرامى .\r\nبَراء بن عازب مىگويد : رسول خدا را ديدم كه حسن را بر دوش خود داشت و مىفرمود : « خدايا من او را دوست دارم ، تو هم او را دوست بدار . » « 1 » \r\nعايشه مىگويد : روش پيامبر صلى الله عليه و آله چنين بود كه حسن را مىگرفت و به خود مىچسبانيد و مىفرمود :\r\n« اللَّهُمَّ انَّ هذا ابْنى فَاحِبَّهُ وَ احِبَّ مَنْ يُحِبُّهُ » « 2 » \r\nخدايا ! اين پسر من است ؛ او را دوست بدار ؛ دوستداران او را نيز دوست بدار .\r\nرسول اكرم صلى الله عليه و آله در مقام بيان فلسفهء محبّت خود نسبت به امام حسن و امام حسين عليهما السلام از آن دو به دو گل بوستان محمّدى ياد كرده كه همواره آنها را مىبوييده است . ابو ايوب انصارى مىگويد : از رسول خدا صلى الله عليه و آله در حالى كه حسنين عليهما السلام پيش روى آن حضرت بازى مىكردند پرسيدم : آيا آن دو را دوست دارى ؟ فرمود :\r\n« وَ كَيْفَ لا احِبُّهُما وَ هُما رَيْحانَتاىَ مِنَ الدُّنْيا ، اشُمُّهُما » « 3 » \r\nچگونه آن دو را دوست نداشته باشم ، و حال آنكه آن دو ، گلهاى خوشبوى من از دنيا هستند ؛ من آن دو را مىبويم .\r\nاين محبّت فوق‌العاده از پيامبرى كه همه تصميم‌گيرىها و اقداماتش بر مبناى وحى و مصالح عمومى اسلام و مسلمانان است ، نه انگيزه‌ها و تمايلات شخصى و خانوادگى ، نسبت به اين دو كودك گرانقدر ، در راستاى اهداف رسالت و اعلاى كلمه توحيد بود ؛ همان كه از زبان قرآن به عنوان مزد رسالت از مردم خواسته شده است . « 4 »  و اين بيانگر آن است كه شخصيّت حسنين عليهما السلام شخصيّتى دينى و مكتبى بود و محبّت رسول خدا نسبت به آن دو بزرگوار ، محبّت به اصل دين و ارزشهاى والاى آن به‌شمار مىرفت .\r\n\r\n","description":"","footnote":" ( 1 ) - صحيح بخارى ، ج 5 ، ص 33 .  ( 2 ) - مجمع‌الزوايد و منبع الفوائد ، هيثمى ، ج 9 ، ص 176 .  ( 3 ) - ترجمة الامام الحسين ، من تاريخ دمشق ، ص 40 .  ( 4 ) - شورى ( 42 ) ، آيه 23 : « قُلْ لا اسْأَلُكُمْ عَلَيْهِ اجْراً الَّا الْمَوَدَّةَ فِى الْقُرْبى » . ","page_name":" 53 ","page_number":53},
  {"content":"\r\n\r\n\r\nهمراه پدر\r\nامام مجتبى عليه السلام بعد از رحلت پيامبر صلى الله عليه و آله ، حدود سى سال از عمر شريف خود را در محضر پدر بزرگوارش گذراند . وى در تمامى دوران امامت امير مؤمنان عليه السلام ، هماهنگ و همراه او بود ؛ از بيدادگران انتقاد و از ستمديدگان و حق‌طلبان حمايت مىكرد و پيوسته ناظر بر جريانات سياسى بود و در هر مورد تصميم مقتضى مىگرفت . شواهد و نمودارهاى برجستهء اين دوران از زندگى آن حضرت را در دو بخش يادآور مىشويم .\r\n\r\nالف - دوران سكوت\r\nرحلت جانسوز رسول خدا صلى الله عليه و آله ، فتنهء ويرانگر سقيفه و انحراف خلافت از بستر حقيقى خود ، شهادت دلخراش و مظلومانهء جگرپارهء پيامبر صلى الله عليه و آله ، بركنارى امير مؤمنان عليه السلام و بنى هاشم از قدرت ، پراكندگى و اختلاف امّت و . . . طوفان‌هاى سهمگينى بودند كه در اندك زمانى پى در پى بر اردوگاه مسلمانان حمله برده كيان آنان را در هم شكستند .\r\nمشاهدهء اين حوادث و مناظر دردناك و رقّت‌بار براى كودكى چون امام حسن عليه السلام - كه در اوج نبوغ و ذكاوت قرار داشت و مسائل را خوب مىفهميد و تجزيه و تحليل مىكرد - بسيار رنج‌آور و جانگداز بود ، ليكن او چاره‌اى جز صبر نداشت ؛ چرا كه صبر در آن شرايط مقتضاى خرد بود ؛ آن‌گونه كه پدر بزرگوارش در همان فضا فرمود :\r\n« فَرَأَيْتُ انَّ الصَّبْرَ عَلى هاتا احْجى » « 1 » \r\nچون نيك سنجيدم ، شكيبايى را خردمندانه‌تر ديدم .\r\nبا اين حال ، هر جا مصلحت در فرياد و اعتراض عليه نظام حاكم بود ، او در آنجا حضور مىيافت و اداى وظيفه مىكرد . اينك دو نمونه :\r\nامام حسن عليه السلام وارد مسجد شد . ديد ابوبكر بر فراز منبر و در جايگاه جدّش رسول خدا صلى الله عليه و آله نشسته خطبه مىخواند . بدون درنگ ، و با لحنى جدّى و كوبنده خطاب به او فرمود : « از منبر پدرم فرود آى ! »\r\n\r\n","description":"","footnote":" ( 1 ) - نهج‌البلاغه ، خطبه سوّم ( شقشقيّه ) . ","page_name":" 54 ","page_number":54},
  {"content":"\r\n\r\nاين گفتار كوتاه امّا كوبنده و پرمعنى همهء حاضران در مسجد را مبهوت ساخت و چشم‌ها را به‌سوى گوينده آن خيره كرد . ابوبكر چنان غافلگير شده بود كه چاره‌اى جز تصديق سبط اكبر پيامبر صلى الله عليه و آله نداشت ؛ از اين رو ، در پاسخ او گفت : « راست گفتى ! سوگند به خدا ، آن منبر پدر تو است نه منبر پدر من . » « 1 » \r\nهنگامى كه ابوذر - صحابى عظيم‌الشّأن رسول خدا صلى الله عليه و آله - به دستور عثمان به ربذه تبعيد شد ، برغم آنكه خليفه دستور داده بود هيچ كس او را بدرقه نكند و مروان را بر اين كار گمارده بود ، على عليه السلام همراه دو فرزند بزرگوارش امام حسن و امام حسين عليهما السلام و بعضى ديگر ، از آن آزادمرد به گرمى بدرقه و با سخنانى دلگرم كننده او را به ادامهء مبارزه و پايدارى در آن راه تشويق كردند . در فرازى از سخنان امام حسن عليه السلام به هنگام بدرقهء ابوذر آمده است :\r\nاى عمو جان ! . . . رفتار و برخورد اين گروه را با خود مىبينى ، پس دنيا را با يادآورى جدايى از آن ، از خود وا نِهْ و سختى دشوارىها و ناكامىهاى آن را به اميد روزگار پس از آن بر خويش هموار ساز و شكيبايى پيشه كن تا آنگاه كه به ديدار رسول‌اللّه صلى الله عليه و آله نائل آيى در حالى كه از تو خشنود خواهد بود . « 2 » \r\n\r\nب - دوران زمامدارى\r\nامام مجتبى عليه السلام در مقطع پنج سالهء حكومت ظاهرى امير مؤمنان عليه السلام بازويى توانا ، مشاورى دلسوز و فرماندهى لايق براى امام زمان خود بود . به نمونه‌هاى زير توجّه فرماييد :\r\nامام حسن عليه السلام در سال 36 هجرى با پدر گرامىاش از مدينه به‌سوى بصره حركت كرد تا آتش جنگ جمل را كه « ناكثين » برافروخته بودند فرونشاند .\r\nدر « ذى قار » به فرمان حضرت على عليه السلام در رأس هيأتى مركب از عمّار ياسر و قيس بن سعد به كوفه رفت تا مردم را عليه ناكثين بسيج كند . در پى تلاش‌ها و سخنرانىهاى مهيّج\r\n\r\n","description":"","footnote":" ( 1 ) - شرح نهج‌البلاغه ، ابن ابىالحديد ، ج 6 ، ص 43 ؛ تاريخ الخلفاء ، سيوطى ، ص 80 .  ( 2 ) - شرح نهج‌البلاغه ، ابن ابى الحديد ، ج 8 ، ص 253 . ","page_name":" 55 ","page_number":55},
  {"content":"\r\n\r\nآن حضرت و هيأت همراه ، بالغ بر نُه يا دوازده هزار نفر از مردم به يارى امام عليه السلام شتافتند . « 1 »  در طول مدت جنگ نيز همكارى و فداكارى زيادى كرد تا سپاه امام عليه السلام پيروز شد . و بنابر نقل ابن عساكر از ابوعبيده ، فرماندهى جناح چپ سپاه على عليه السلام برعهده امام حسن عليه السلام بود . « 2 » \r\nحضرت مجتبى عليه السلام در جنگ صفين نيز در ركاب پدر پايمردىها كرد . در اين جنگ ، معاويه ، عبيداللّه بن عمر را نزد امام حسن عليه السلام فرستاد كه : « از حمايت پدرت دست بردار ، ما خلافت را به تو واگذار مىكنيم ؛ چرا كه قريش از پدر تو به خاطر سابقهء پدركشتگىها ناراحتند ، امّا تو را پذيرا خواهند بود . »\r\nحضرت مجتبى عليه السلام در پاسخ فرمود : « نه ، به خدا سوگند چنين كارى انجام‌پذير نيست » سپس به پيك چنين هشدار داد : « گويى پيكر كشتهء تو را امروز يا فردا افتاده در ميدان جنگ مىبينم . شيطان تو را فريب داده و كارت را چنان زينت بخشيده كه خود را آراسته و معطّر كرده‌اى به اميد آنكه زنان شام تو را ببينند و فريفته‌ات شوند ؛ ولى خداوند به زودى تو را به خاك مرگ خواهد افكند . » « 3 » \r\nامام حسن عليه السلام در اين جنگ تا پايان ، همراه پدر بزرگوارش بود و در هر فرصت ، مردانه به سپاه دشمن مىتاخت و به كام مرگ فرو مىرفت . چندان كه وقتى على عليه السلام - در جريان يكى از اين پيشروىها - جان فرزندش را در خطر ديد ، نگران شد و با ناراحتى فرياد زد :\r\nاين جوان را نگه داريد و به آمدن با منش مگذاريد تا - قصد جنگ نكند و - پشت مرا نشكند . دريغم آيد كه اين دو - حسن و حسين عليهما السلام - را مرگ در رسد و با كشته شدن آنان ، دودمان رسول خدا صلى الله عليه و آله به سر رسد . « 4 » \r\nدر جريان حكميّت ، پس از آنكه خبر دردناك خلع امام عليه السلام به وسيلهء ابوموسى\r\n\r\n","description":"","footnote":" ( 1 ) - ر . ك : الجمل ، مفيد ، ص 243 ؛ كامل ، ابن اثير ، ج 3 ، ص 227 - 231 .  ( 2 ) - ر . ك : ترجمة الامام الحسن من تاريخ دمشق ، ص 170 .  ( 3 ) - وقعهء صفين ، ص 297 .  ( 4 ) - نهج‌البلاغه ، ترجمهء سيد جعفر شهيدى ، خ 207 ، ص 240 . ","page_name":" 56 ","page_number":56},
  {"content":"\r\n\r\nميان مردم عراق پخش شد ، آتش فتنه و اختلاف زبانه كشيد . امير مؤمنان عليه السلام ديد در چنين موقعيّت حسّاس بايد يكى از بزرگان خانواده‌اش براى مردم سخن بگويد و آنان را در ارتباط با « حكميّت » توجيه كند . از اين رو به فرزندش حسن عليه السلام فرمود : پسرم ! برخيز و دربارهء ابوموسى و عمرو عاص چيزى بگوى .\r\nامام مجتبى عليه السلام بر فراز منبر رفت و در خطابه‌اى روشنگر ، ضمن تأييد اصل مسألهء « حكميّت » در اسلام و انطباق آن با سنّت و سيرهء پيامبر صلى الله عليه و آله ، نقاب از چهرهء نيرنگ و نفاق « حكمين » برداشت و تصريح كرد آنان كتاب خدا و سنّت پيامبر صلى الله عليه و آله را زير پا نهاده ، از روى هوس حكم كردند ؛ از اين رو آنان نه « حَكَمْ » كه « محكوم » هستند . « 1 » \r\n\r\nامامت\r\nدومين پيشواى شيعيان در 21 رمضان سال چهلم هجرى عهده‌دار امامت مسلمين گرديد . رسول گرامى اسلام صلى الله عليه و آله بارها سبط اكبر خويش را با نام و نشان در رديف جانشينان دوازده‌گانه خود معرفى كرده بود . « 2 »  و در روايتى مشهور كه در مآخذ فراوانى آمده است ، با اشاره به او و برادرش امام حسين عليه السلام فرمود :\r\n« ابْناىَ هذانِ امامانِ قاما اوْ قَعَدا » « 3 » \r\nاين دو فرزندم امام هستند چه قيام كنند ، چه قعود .\r\nعلاوه بر اين حضرت امير عليه السلام در روز جمعه‌اى به خاطر كسالتى كه داشت فرزندش حسن عليه السلام را مأمور كرد تا بر مردم نماز گزارد « 4 »  و در واپسين لحظات زندگى ، او را وصىّ خود قرارداد و ديگر فرزندان و بزرگان خاندانش و نيز رؤساى شيعه را بر اين امر گواه گرفت و فرمود :\r\nپسرم ! رسول خدا صلى الله عليه و آله به من فرمان داده است كه تو را وصىّ خود سازم و كتاب و\r\n\r\n","description":"","footnote":" ( 1 ) - براى آگاهى از تفصيل خطابهء امام حسن عليه السلام رجوع كنيد به « حياةالامام الحسن بن على عليه السلام » ، ج 1 ، ص 530 .  ( 2 ) - براى نمونه رجوع كنيد به فوائد السمطين ، ج 2 ، صص 134 و 137 .  ( 3 ) - ر . ك : ارشاد مفيد ، ص 199 ؛ مناقب ، ابن شهر آشوب ، ج 3 ، ص 367 ؛ علل الشرايع ، ج 1 ، ص 211 ؛ كشف‌الغمه ، ج 1 ، ص 533 و بحارالانوار ، ج 44 ، ص 2 با اندكى اختلاف در عبارت در جمله نخست روايت .  ( 4 ) - مروج الذهب ، ج 2 ، ص 431 . ","page_name":" 57 ","page_number":57},
  {"content":"\r\n\r\nسلاحم را به تو تحويل دهم . « 1 » \r\n\r\nمراسم بيعت\r\nامام حسن عليه السلام پس از فراغت از مراسم تجهيز و دفن پدر بزرگوارش به مسجد رفت و در حضور انبوه مردم عزادار بر منبر برآمد و ضمن اعلام خبر شهادت امير مؤمنان عليه السلام و بيان شمّه‌اى از فضائل آن حضرت ، به معرّفى خويش پرداخت و خود را عضو خاندانى دانست كه خداوند در كتاب خود ، مودّت و محبّت آنان را بر همگان واجب دانسته و فرموده است :\r\n« قُلْ لا أَسْأَلُكُمْ عَلَيْهِ اجْراً الَّا الْمَوَدَّةَ فِى الْقُرْبى » « 2 » \r\nبگو : من هيچ پاداشى از شما بر رسالتم درخواست نمىكنم جز دوستى نزديكانم .\r\nسخنان امام عليه السلام حاضران را تحت تأثير قرار داد و زمينهء بيعت آنان را با فرزند پيامبر صلى الله عليه و آله فراهم ساخت ؛ از اين رو به محض آنكه عبداللّه بن عباس به پا خاست و مردم را به بيعت وى فراخواند ، همگان دعوت او را پذيرفتند ؛ گروه گروه به آن حضرت روى آورده با وى بيعت كردند . « 3 » \r\nبا پخش خبر بيعت كوفيان با امام مجتبى عليه السلام در ديگر شهرها ، همچون بصره ، مدائن ، حجاز ، يمن و فارس ، مردم آن سامان نيز با كوفيان در بيعت با امام حسن عليه السلام هماهنگ شدند . « 4 »  بدين ترتيب ، دومين پيشواى شيعيان با بيعت عمومى و اختيارى مردم به‌ويژه بزرگان و زبدگان مهاجر و انصار بر كرسى خلافت الهى تكيه زد و زمام امور مسلمانان را به دست گرفت .\r\nامام عليه السلام در نخستين اقدامات ، به تدبير امور ادارى و سياسى مملكت اسلامى پرداخت . ضمن نصب يا ابقاى كارگزاران بر مناصب دولتى ، دستورها و رهنمودهاى لازم\r\n\r\n","description":"","footnote":" ( 1 ) - كافى ، ج 1 ، ص 297 .  ( 2 ) - شورى ( 42 ) ، آيهء 23 .  ( 3 ) - ارشاد ، ص 188 .  ( 4 ) - ر . ك : صلح الحسن ، ص 58 . ","page_name":" 58 ","page_number":58},
  {"content":"\r\n\r\nرا به آنها داد . « 1 » \r\n\r\nشرايط سياسى آغاز امامت\r\nامام حسن عليه السلام مسؤوليّت زمامدارى را در شرايطى نامساعد ، جوّى مضطرب و فضايى مسموم برعهده گرفت . وى براى سامان دادن امور كشور و رويارويى با دشمنان بويژه باند « قاسطين » بيش از هر جا مىبايد روى كوفه حساب باز مىكرد ؛ در حالى كه آسمان كوفه به دنبال جنگهاى جمل ، صفّين و نهروان كه هر سه در نزديكى آن و با شركت گستردهء نيروهاى كوفى - در جبههء امام على عليه السلام - رخ داده بود ، همچنان گرفته ، غمبار و تاريك و فضايش آغشته به وسوسه‌ها و نگرانيها بود .\r\nبازماندگان كشته‌هاى جنگ‌هاى ياد شده كه عمدةً در كوفه مىزيستند ، در انتظار فرصتى بودند كه انتقام كشتگان خود را بگيرند . عامّه مردم ، حتى بسيارى از آنان كه دست بيعت به فرزند پيامبر صلى الله عليه و آله داده بودند ، به مكتبى بودن مبارزه و اهداف عالى آن ايمان استوارى نداشتند و شايد بدين اميد در آغاز به آن حضرت روى آوردند كه بتوانند از اين طريق ، راهى به تأمين خواسته‌هاى نفسانى خود بيابند . جناح‌هاى مخالف نيز شايد با همين هدف به امام عليه السلام نزديك شدند و چون در عمل با ناكامى مواجه گشتند ، چهرهء خود را علنى كرده يكى پس از ديگرى امام عليه السلام را تنها گذاشتند ؛ درست همان موضعى كه پيش از اين با پدرش اتّخاذ كرده بودند .\r\nمورخان و تحليلگران ، مردم كوفه و اجتماع كنندگان گرد امام حسن عليه السلام را از نظر فكرى ، اعتقادى و سياسى به چند گروه تقسيم كرده‌اند :\r\n- امويان : كه از وابستگان و هواداران عثمان و معاويه بودند . اينان در خفا با شام سر و سرّ داشتند و معاويه را تشويق مىكردند كه به كوفه يورش برد و آنان قول هر نوع همكارى را به وى داده بودند .\r\n- خوارج : اينان ، هم با معاويه دشمنى داشند ، هم با امير مؤمنان عليه السلام ؛ و به حكومت\r\n\r\n","description":"","footnote":" ( 1 ) - ارشاد ، ص 188 . ","page_name":" 59 ","page_number":59},
  {"content":"\r\n\r\nعراق به همان ديد مىنگريستند كه به حكومت شام ؛ ليكن پس از به شهادت رساندن امير مؤمنان عليه السلام نوبت معاويه بود ؛ از اين رو آنان كه به تنهايى توانايى رويارويى با حكومت شام را نداشتند سعى كردند با پيوستن به جبههء امام حسن عليه السلام و تقويت آن ، به هدف خود دست يابند و در مرحلهء بعد به براندازى حكومت امام مجتبى عليه السلام بپردازند .\r\nپيروان : تودهء انبوهى از مردم كوفه را پيروان فرومايه و بىانگيزه تشكيل مىداد . اينان به خاطر نداشتن خط مشى فكرى و سياسى مستقل ، همواره از جريانات حاكم متأثّر مىشدند . بعضى از آنان كه از نژاد بردگان و موالى - بودند و به گفتهء طبرى بيست هزار مرد مسلّح كوفى را تشكيل مىدادند - « 1 »  به هيچ اصلى پايبند نبودند و حاضر بودند در برابر پول و مقام به هر جنايتى دست بزنند . جمعى ديگر ، كوركورانه و بدون اراده ، پيرو رؤساى قبائل خود بودند و محرك آنان در حمايت از جريانى ، عصبيّت قومى و قبيله‌اى بود نه بينش و آگاهى .\r\nشيعيان : كه نسبت به گروههاى ديگر جمع محدودترى را تشكيل مىدادند و در ميان آنان تعدادى از بازماندگان مهاجر و انصار نيز به چشم مىخورد . « 2 » \r\nدر چنين جوّ آشفته و آكنده از گرايش‌ها و عقايد گوناگون ، فرجام كار از ديد امام حسن عليه السلام پنهان نبود ، ليكن از آنجا كه از يك طرف از جانب پيامبر صلى الله عليه و آله و على عليه السلام بر اين مقام منصوب شده بود ، از سوى ديگر ، آمادگى و بيعت مردم ، حجّت را به ظاهر بر او تمام كرده بود ، زمام امور را به دست گرفت و در آن موقعيّت بحرانى به قدرى حكيمانه و واقع‌بينانه عمل كرد كه بهتر از آن در چنان وضعى امكان نداشت :\r\n- حقوق جنگجويان را به دو برابر افزايش داد . « 3 » \r\n- به تجهيز لشكر و سپاه عليه معاويه پرداخت .\r\n- دستور داد دو تن از جاسوسان معاويه را كه دستگير كرده بودند اعدام كنند . « 4 » \r\n\r\n","description":"","footnote":" ( 1 ) - صلح الحسن ، ص 72 .  ( 2 ) - براى آشنايى بيشتر با اين گروهها رجوع كنيد به صلح الحسن ، ص 68 - 73 .  ( 3 ) - شرح نهج البلاغه ، ابن ابى الحديد ، ج 16 ، ص 33 .  ( 4 ) - براى آگاهى از تفصيل اين جريان رجوع كنيد به ارشاد ، ص 188 . ","page_name":" 60 ","page_number":60},
  {"content":"\r\n\r\n- پيش از نبرد با معاويه با نوشتن نامه و فرستادن پيغام ، هشدارهاى لازم را به وى داد و او را از آشوب و فتنه برحذر داشت .\r\nآن حضرت « حرب بن عبداللّه ازْدى » را همراه نامه‌اى هشدار دهنده نزد معاويه فرستاد . در قسمتى از نامهء امام عليه السلام به معاويه آمده است :\r\nامروز جاى دارد هر كسى از دست‌اندازى تو به منصبى كه شايستگى آن را ندارى ، تعجب كند ؛ زيرا نه فضيلتى در دين دارى و نه اثر نيك و پسنديده‌اى در اسلام . ( و بالاتر آن كه ) تو فرزند حزبى از احزاب ( مخاصم ) و زاده دشمن‌ترين افراد قريش با رسول خدا صلى الله عليه و آله و قرآن هستى .\r\nخداوند شرّت را كفايت خواهد كرد و به زودى بر او وارد مىشوى و خواهى ديد كه عاقبت از آن كيست .\r\nسماجت در راه باطل را فروگذار و همچون مردم ديگر با من بيعت كن ؛ زيرا خوب مىدانى كه من براى خلافت از تو شايسته‌ترم . از خدا بترس و طغيان و سركشى را فروگذار و خون مسلمانان را مريز ! . . . و چنانچه جز به ادامه گمراهى و ستيزه‌گرى ، تن در ندهى ، با مسلمانان به سراغت آمده ، محاكمه‌ات خواهم كرد . « 1 » \r\n\r\nواكنش معاويه\r\nمعاويه با شناختى كه از امام حسن عليه السلام داشت و مىدانست آن حضرت در همه مسائل از جمله مسائل حكومتى و نبرد با ستمگران و سركشان از سيره جدش رسول خدا صلى الله عليه و آله و پدرش امير مؤمنان عليه السلام عدول نخواهد كرد ، از همان آغاز در جهت رويارويى با آن حضرت به برنامه‌ريزى پرداخت و پس از مشورت با سياستمداران و صاحبنظران ، تصميمات زير را به اجرا گذاشت .\r\n1 - با امام حسن عليه السلام از موضع قدرت برخورد كرد و پاسخ نامه‌هاى آن حضرت را با همان شدت و تندى و لحن هشدار دهنده و تهديدكننده‌اى كه در نامه‌هاى فرزند\r\n\r\n","description":"","footnote":" ( 1 ) - شرح نهج‌البلاغه ، ابن ابى الحديد ، ج 16 ، ص 34 . ","page_name":" 61 ","page_number":61},
  {"content":"\r\n\r\nپيامبر صلى الله عليه و آله به وى بود ، داد . لحن يكى از نامه‌هايش چنين است :\r\nبپرهيز از اين كه مرگت به دست سفلگان مردم باشد و نوميد باش از اينكه بتوانى در ما عيب و نقص بيابى . و چنانچه از موضع خويش دست برداشته با من بيعت كنى به آنچه وعده داده‌ام وفا كرده خلافت را به تو واگذار خواهم كرد . « 1 » \r\nو آخرين پاسخى كه به فرستادگان امام حسين عليه السلام داد اين بود كه : « برگرديد ! ميان ما و شما جز شمشير نيست . » « 2 » \r\n2 - اعزام جاسوس و نيروهاى اطلاعاتى به قلمرو حكومت امام حسن عليه السلام بويژه كوفه و بصره تا معاويه را نسبت به ميزان وفادارى مردم به امام عليه السلام مطلع سازند و نيز در ميان مردم به سمپاشى بپردازند .\r\n3 - ارسال نامه‌هايى براى بزرگان عرب و رؤساى قبايل و تطميع آنها با رشوه‌هاى كلان و وعده مناصب دولتى . انجام اين سياست موكول به وصول گزارش جاسوسان اعزامى شد .\r\n4 - بسيج نيرو و گردآورى سپاه به منظور دست‌اندازى و تجاوز به قلب سرزمين‌هاى اسلامى تحت قلمرو امام عليه السلام . معاويه در نامه‌اى به كارگزاران خويش ضمن ابراز خوشحالى از شهادت حضرت على عليه السلام و نابسامانى اوضاع كوفه و پراكندگى ياران امام و اعلام وفادارى اشراف كوفه نسبت به حكومت شام ، از آنان خواست همراه سپاهشان به سوى وى حركت كنند كه زمان انتقام فرا رسيده است . معاويه پس از گردآورى نيروى لازم در پيش‌روى به سوى عراق تا پل مَنْبِجْ « 3 »  رسيد . « 4 » \r\n\r\nاعلام جهاد\r\nامام مجتبى عليه السلام با هشيارى ، مراقب توطئه‌هاى معاويه بود . جاسوسان معاويه توسط\r\n\r\n","description":"","footnote":" ( 1 ) - شرح نهج‌البلاغه ، ابن ابى الحديد ، ج 16 ، ص 37 .  ( 2 ) - همان ، ص 26 .  ( 3 ) - شهر قديمى بزرگى بوده كه تا فرات سه فرسخ و تا حلب ده فرسخ فاصله داشته است ( معجم‌البلدان ، ج 5 ، ص 205 ) .  ( 4 ) - شرح نهج‌البلاغه ، ابن ابىالحديد ، ج 16 ، ص 38 و مقاتل الطالبيين ، ص 39 . ","page_name":" 62 ","page_number":62},
  {"content":"\r\n\r\nنيروهاى اطلاعاتى عراق شناسايى و دستگير شدند . حِمْيَرى را نزد امام عليه السلام آوردند . امام دستور قتل او را صادر كرد . ديگرى نيز نزد عبداللّه بن عباس ، حاكم بصره برده و به فرمان وى اعدام شد . « 1 » \r\nامام پس از اين اقدام ، نامه هشدار دهنده و تهديدآميزى به معاويه نوشت و او را از پيامدهاى سركشى برحذر داشت . ليكن او مىدانست كه معاويه كسى نيست كه با اين هشدارها به حق بازگردد ؛ از اين رو پس از آگاهى از خبر تجاوز معاويه به قلمرو حكومت خود ، اعلام جهاد كرد . حُجْر بن عدى را به سوى فرمانداران و كارگزاران خود در شهرها فرستاد تا فرمان جهاد را به آنان برساند . خود حضرت نيز در كوفه به بسيج مردم پرداخت و آنان را به جهاد دعوت كرد . در قسمتى از خطابه امام عليه السلام آمده است :\r\nهمانا خداوند جهاد را بر بندگان واجب كرد و آن را براى شما « كُرْه » » ناميد . « 2 »  و شما اى مردم ، به آنچه دوست مىداريد نمىرسيد مگر در پرتو پايدارى و صبر بر آنچه ناخوشايند مىپنداريد . شنيده‌ام معاويه پس از اطلاع از تصميم ما بر جنگ ، بدين سوى راه افتاده است . پس شما نيز به اردوگاهتان در « نُخَيْله » درآييد .\r\nسخنان امام بيانگر نگرانى آن حضرت از سستى مردم است . هيچ كس در پاسخ دعوت امام عليه السلام سخن نگفت . عدى بن حاتم از سكوت مردم برآشفت و در يك سخنرانى مهيّج ضمن نكوهش مردم بر سكوت ، آنان را به يارى امام مجتبى عليه السلام فراخواند و گفت :\r\nچه رفتار زشتى ! چرا به پيشوا و فرزند پيامبرتان پاسخ نمىدهيد ؟ ! . . . مگر از خشم خدا نمىترسيد و از ننگ و عار نمىهراسيد ؟\r\nآنگاه خطاب به امام عليه السلام گفت : سخنان شما را شنيديم و با جان و دل به فرمانيم و افزود من هم‌اكنون به « نُخَيْله » مىروم هر كس مايل است به من بپيوندد . قيس بن سعد ، معقل بن قيس و زياد بن صعصعه نيز با سخنرانىهاى شورانگيز خود مردم را به جنگ ترغيب نمودند . آنگاه همه به اردوگاه رفتند . « 3 » \r\n\r\n","description":"","footnote":" ( 1 ) - ر . ك : حياة الامام الحسن بن على عليه السلام ، ج 2 ، ص 46 و ارشاد ، ص 188 .  ( 2 ) - اشاره به آيه 214 از سوره بقره است : « كُتِبَ عَلَيْكُمُ الْقِتالُ وَ هُوَ كُرْهٌ لَكُمْ » .  ( 3 ) - ر . ك : مقاتل الطالبيين ، ص 39 . ","page_name":" 63 ","page_number":63},
  {"content":"\r\n\r\nامام عليه السلام پس از آن كه « مغيرة بن نوفل » را به سمت فرماندارى كوفه گماشت و به وى دستور داد تا مردم را بسيج كرده به اردوگاه اعزام كند ، خود همراه نيروها به « نخيله » رفت « 1 »  و ده روز در آنجا ماند . در اين مدت تنها چهار هزار نفر گرد آمدند . امام عليه السلام به كوفه بازگشت تا باقى مانده نيروها را بسيج كند . در خطبه‌اى كه بدين منظور ايراد كرده آمده است :\r\nشگفتا از گروهى كه نه شرم دارند نه دين . اگر من حكومت را به معاويه واگذار كنم ، به خدا سوگند ، هيچگاه با وجود بنىاميّه ، روى رستگارى را نخواهيد ديد . . . . « 2 » \r\nتعداد كسانى كه پس از اين سخنرانى به امام عليه السلام پيوستند به‌طور دقيق معلوم نيست .\r\nآنچه مشخص است رقم دوازده هزار نفرى لشكر پيشگام امام حسن عليه السلام به فرماندهى « عبيداللّه بن عباس » است . « 3 »  به‌نظر مىرسد اينان بازماندگان همان چهل هزار نيروى فراهم آمده توسط امير مؤمنان عليه السلام پس از شكست مذاكرات حكمين براى حمله به شام بود كه دعوت امام حسن عليه السلام را پاسخ گفتند و بقيه سرپيچى كردند .\r\nاز برخى منابع ديگر برمىآيد كه علاوه بر دوازده هزار نفر مقدمه لشكر ، كوفه چهار هزار سرباز ديگر روانه جنگ كرده است . « 4 »  اگر بر اين تعداد ، نيروهاى پراكنده‌اى را كه در ظرف اقامت سه روزه امام عليه السلام در دير عبدالرحمان به وى پيوسته‌اند ، بيفزاييم ، سپاه امام بالغ بر بيست هزار نفر مىشود . « 5 » \r\n\r\nروحيّه سپاه\r\nنيروى نظامى ، ستون خيمه حكومت ، پاسدار حريم دولت و ملّت از تجاوز بيگانه و حافظ امنيّت و استقلال كشور است . انجام اين رسالت در صورتى امكان‌پذير است كه به\r\n\r\n","description":"","footnote":" ( 1 ) - همان ، ص 40 .  ( 2 ) - بحارالانوار ، ج 44 ، ص 44 .  ( 3 ) - ر . ك : مقاتل الطالبيين ، ص 40 و شرح نهج‌البلاغه ، ابن ابىالحديد ، ج 16 ، ص 40 .  ( 4 ) - الخرايج و الجرايح ، ص 238 به نقل صلح الحسن ، ص 114 .  ( 5 ) - ر . ك : صلح الحسن ، صص 114 و 123 . ","page_name":" 64 ","page_number":64},
  {"content":"\r\n\r\nنظام حاكم و رهبرى آن ، ايمان و اعتقاد راسخ داشته باشد و با جدّيت و خلوص در ايفاى رسالتش بكوشد .\r\nمتأسفانه ارتش عراق - كه براى نبرد با معاويه بسيج شده بود - فاقد اين ويژگى اساسى بود . روحيّه مردم عراق پس از ماجراى حكميّت سخت خدشه‌دار شده بود ؛ خستگى از جنگ ، تحمّل خسارتهاى جانى و مالى سه جنگ جمل ، صفين و نهروان ، خيانت ابوموسى اشعرى و رسميّت پيدا كردن حكومت معاويه در شام و . . . همه از عواملى بود كه بر تزلزل روحيّه نيروها مىافزود . در كنار اين عوامل ، گرايشهاى فكرى گوناگون در ميان سپاهيان كه پيش از اين اشاره كرديم . موقعيّت سياسى امام مجتبى عليه السلام و انديشه حكومتى آن حضرت را نزد نيروها تضعيف مىكرد . بسيارى از آنان اسلام و امام را وسيله‌اى براى تأمين منافع مادّى خود مىشناختند ، و گرنه اعتقادى به راه و آرمان آن حضرت نداشتند .\r\nدر عين حال وقتى به سلطه معاويه بر عراق مىانديشيدند تنشان به لرزه مىافتاد .\r\nدر اين فضاى فكرى و سياسى ، طبيعى بود كه دعوت امام مجتبى عليه السلام به جهاد با استقبال رو به رو نشود و آنها هم كه پذيراى دعوت شدند - جز تعداد اندكى - انگيزه‌هاى غير خالصانه داشتند كه حوادث بعدى اين مسأله را روشن كرد .\r\n\r\nخيانت خواص\r\nدر فضاى غبارآلود و غمبار جامعه آن روز عراق ، اگر خواص - كه اهل بصيرت و صاحبنظر در مسائل سياسى و فرهنگى بودند - در هر مرحله به وظيفه خويش عمل مىكردند ، توده مردم « عوام » در پى آنان راه مىافتادند و در نهايت سرنوشت جامعه بگونه‌اى ديگر رقم مىخورد . خواص جبهه حق در دوران امامت امام مجتبى عليه السلام دو گروه بودند :\r\nگروه نخست افرادى بودند كه امام عليه السلام و سياست‌هاى آن حضرت را در جايگاه امامت و جانشينى پيامبر صلى الله عليه و آله قبول داشته و تا پاى جان حاضر به جانبدارى از وى بودند .\r\nاين گروه بسيار اندك بودند و جمعشان به افرادى همچون حجر بن عدى ، عدى بن حاتم طايى ، قيس بن سعد ، معقل بن قيس ، زياد بن صعصعه ، عبدالله بن عباس و سعيد بن قيس محدود مىشد .\r\nاينان در بسيج نيروها و سامان دادن به ارتش عراق و حركت به سمت جبههء نبرد نقش فعّال داشتند . در پى سخنرانى عدى ، قيس ، معقل و زياد بود كه سپاهى عظيم در نخيله فراهم آمد .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nيعقوبى مىنويسد : قبيله طىّ هزار جنگجو داشت كه از فرمان عدىّ سرنمىپيچيدند . « 1 » \r\nگروه دوّم كه اكثريت خواص جبههء حق را تشكيل مىدادند افرادى بودند كه به امام و آرمانهاى امامت ايمان و اعتقاد راسخ نداشتند . منافع مادى و مصالح گروهى و قومى ، قوىترين انگيزه آنان از شركت در جبهه امامت بود . آنان تا آنجا از امام جانبدارى مىكردند كه منافعشان به خطر نيفتد . در هر رويدادى سعى مىكردند امام را همراه خود كنند . حتى در جريان بيعت ، كسانى از اينان اصرار داشتند در شرايط بيعت ، جنگ با ستمگران را بگنجانند ؛ به اين معنا كه ما بر سر نبرد با معاويه بيعت مىكنيم . ليكن امام مجتبى عليه السلام حاضر به پذيرش اين شرط نشد و فرمود با آنان بيعت مىكند به اين شرط كه با هر كس جنگيد بجنگند و با هر كس به مسالمت برخورد كرد با مسالمت برخورد كنند . « 2 » \r\nعدم پذيرش اين شرط از سوى امام به معناى ناخشنودى آن حضرت از جنگ با معاويه نبود ؛ بلكه هدف اصلى ، حفظ اقتدار مقام امامت بود . زمامدار بايد در امر مهمى همچون جنگ و صلح مختار باشد .\r\nكوتاهى خواص در حمايت از امام زمانشان از آغاز خلافت حسن بن على عليه السلام مشهود بود ؛ ليكن در جريان عزيمت به جبهه نبرد با معاويه تبديل به خيانت آشكار شد . در شرايطى كه نيروهاى شام تا سرزمين‌هاى « مَسْكِن » پيش آمده بودند ، امام حسن عليه السلام دوازده هزار نفر از نيروها را به فرماندهى « عبيداللّه بن عباس » به رويارويى آنان فرستاد .\r\nانتخاب عبيداللّه بدين جهت بود كه وى علاوه بر توانايى و كفايت ، از خويشان امام به‌شمار مىرفت . افزون بر آن ، سينه‌اى پركينه از معاويه داشت ؛ زيرا چندى پيش دو تن از فرزندانش توسط بسر بن ارطاة ، فرمانده خونخوار معاويه كشته شده بودند . در عين حال ، امام عليه السلام احتياط را از دست نداد و دو معاون براى وى برگزيد . يكى قيس بن سعد و ديگرى سعيد بن قيس .\r\nعبيداللّه پيش رفت و در مقابل نيروهاى شامى موضع گرفت . معاويه لشكرى به جنگ\r\n\r\n","description":"","footnote":" ( 1 ) - حيات فكرى و سياسى امامان شيعه ، ص 140 به نقل از تاريخ يعقوبى ، ج 2 ، ص 181 .  ( 2 ) - ر . ك : كامل ابن اثير ، ج 3 ، ص 402 ؛ انساب‌الاشراف ، ج 3 ، ص 29 و ترجمة الامام الحسن من تاريخ دمشق ، ص 174 . ","page_name":" 66 ","page_number":66},
  {"content":"\r\n\r\nوى فرستاد ولى مجبور به عقب‌نشينى شد . معاويه پس از اين زورآزمايى ابتدايى درصدد تكرار تجربه صفين و اعمال نيرنگ برآمد . چون شب شد پيكى نزد عبيداللّه فرستاد كه حسن بن على به من پيشنهاد صلح داده و امر خلافت را به من واگذار كرده است تو نيز اگر تحت فرمان من درآيى فرمانروا خواهى بود و يك ميليون درهم به تو خواهم داد كه نيمى از آن را هم‌اكنون مىپردازم و نيم ديگر را پس از ورود به كوفه .\r\nعبيداللّه فريفته هدايا و وعده‌هاى معاويه شد و شبانه همراه گروه زيادى به معاويه پيوست . « 1 » \r\nهمزمان با خيانت عبيداللّه ، شاهد خيانت بعضى ديگر از خواص در جبهه ساباط مدائن هستيم . معاويه همزمان با اعمال نيرنگ در جبهه مَسْكِن ، نمايندگانى به ساباط فرستاد تا درباره صلح با امام حسن عليه السلام گفت و گو كنند . وقتى آنان دست خالى از خيمهء امام بازگشتند ، براى تحريك خوارج ، بلند - بگونه‌اى كه مردم بشنوند - مىگفتند : خدا به‌وسيله فرزند پيامبر ، خون مردم را حفظ كرده فتنه را خوابانيد و آرزوى صلح را برآورده ساخت .\r\nاين سخنان سپاه را مضطرب كرد و آنان را عليه امام حسن عليه السلام برانگيخت به حدّى كه بر او شورش كرده ، آنچه در خيمه‌اش بود غارت نمودند . شيعيان ، امام را در ميان خود گرفته از معركه دور كردند . با اين حال جرّاح بن سنان يكى از سران خوارج با اين فرياد كه تو همانند پدرت مشرك شده‌اى ضربتى بر ران امام عليه السلام زد و او را مجروح كرد . « 2 » \r\n\r\nزمينه‌هاى صلح\r\nبدون شك توطئه‌هاى معاويه ، از مهم‌ترين عوامل زمينه‌ساز صلح به‌شمار مىرود . از پخش دروغ و شايعه در ميان سپاه عراق گرفته تا فريفتن فرماندهان ، پخش اسناد خيانت اشراف و سران قبايل كوفه و نامه‌هاى وفادارى و سرسپردگى آنان كه براى معاويه نوشته بودند . اين توطئه‌ها در ايجاد شكاف و يأس در سپاه عراق بسيار مؤثر بود و نه‌تنها روح مقاومت و انسجام سربازان را در هم شكست كه زمينه مساعدى براى پديد آوردن روح تمرّد فراهم ساخت . به‌گونه‌اى كه بسيارى از آنان - به گمان اين كه پيروى از رؤساى قبايل\r\n\r\n","description":"","footnote":" ( 1 ) - يعقوبى در ج 2 ، ص 214 تاريخ خود نوشته عبيدالله با هشت هزار نفر از نيروهايش به معاويه پيوستند .  ( 2 ) - ر . ك : تاريخ يعقوبى ، ج 2 ، ص 215 و ارشاد ، ص 190 . ","page_name":" 67 ","page_number":67},
  {"content":"\r\n\r\nمنافع آنان را تأمين خواهد كرد مخفيانه به‌سوى معاويه رفتند . « 1 » \r\nدر كنار عامل ياد شده ، حمايت نكردن خواص جبهه حق از امام و بلكه خيانت آنان اعم از فرماندهان و اشراف كوفه و سران قبايل « 2 »  - كه به نمونه‌هايى از آن اشاره كرديم - و سطحى نگرى عوام نسبت به مسائل و متأثر شدن آنان از تبليغات ويرانگر معاويه و توجه نكردن به رهنمودها و هشدارهاى امام مجتبى عليه السلام و پيروى بى قيد و شرط از سران خود دو عامل اساسى ديگر بود كه روحيّه انسجام و پايدارى نيروها را در برابر سپاه شصت هزار نفرى شام « 3 »  در هم شكست و آنان را در سراشيبى سقوط و شكست حتمى قرار داد .\r\nبگونه‌اى كه براى امام عليه السلام راهى جز پذيرش صلح باقى نماند .\r\n\r\nپيشنهاد صلح\r\nمعاويه پس از تلاش‌هاى مقدماتى در ايجاد زمينه‌هاى صلح و دستيابى به اهداف مورد نظر در اين زمينه ، نمايندگانى خدمت امام حسن عليه السلام فرستاد و به‌طور رسمى به آن حضرت پيشنهاد صلح داد و حاضر شد هر شرطى را از سوى امام مجتبى بپذيرد . طبق نقل طبرى و ابن اثير ، معاويه ورقه سفيدى كه پاى آن را مهر كرده بود نزد امام حسن عليه السلام فرستاد و از او خواست هر شرطى كه مىخواهد بنويسد . « 4 » \r\nامام حسن عليه السلام برغم رويارويى با مشكلات و كارشكنىهاى فراوان ، همواره مصمم بر جنگ با معاويه بود . از اين رو در اين مرحله نيز پيش از آنكه پيشنهاد معاويه را بپذيرد در جمع ياران خود به سخن پرداخت و آنان را از نيرنگ‌هاى معاويه و آينده شومى كه با پذيرش صلح در انتظارشان هست ، برحذر داشت و به پايبندى به مقام رهبرى و جهاد با\r\n\r\n","description":"","footnote":" ( 1 ) - شرح نهج‌البلاغه ، ابن ابىالحديد ، ج 16 ، ص 22 . شايد تعداد هشت هزار نفرى كه يعقوبى نوشته همراه عبيداللّه شبانه به معاويه پيوستند ظرف چند روز و طى چند مرحله اقدام به فرار كرده باشند .  ( 2 ) - بلاذرى مىنويسد : چهره‌هاى سرشناس عراق نزد معاويه آمده بيعت مىكردند . نخستين نفر خالد بن معمّربود كه به معاويه گفت بيعت او به معناى بيعت تمامى افراد قبيله ربيعه است . شاعرى در اهميّت اين بيعت خطاب به معاويه گفت : به خالد بن معمّر اكرام كن ؛ چه اگر او نبود تو به امارت نمىرسيدى « انساب الاشراف ، ج 3 ، ص 39 » .  ( 3 ) - شرح نهج‌البلاغه ، ابن ابىالحديد ، ج 16 ، ص 26 .  ( 4 ) - تاريخ طبرى ، ج 5 ، ص 162 و كامل ، ج 3 ، ص 405 . ","page_name":" 68 ","page_number":68},
  {"content":"\r\n\r\nستمگران توصيه كرد . سپس فرمود :\r\nمعاويه ما را به چيزى فراخوانده كه در آن نه عزّت است و نه انصاف . اكنون اگر خواهان زندگى هستيد ، پيشنهادش را بپذيريم و اين خار را بر ديده تحمل كنيم و چنانچه مرگ ( با عزّت و شرف ) مىخواهيد ، جان خود را در راه رضاى خدا بذل كنيم و ( در ميدان جنگ ) معاويه را در پيشگاه خدا به محاكمه كشيم .\r\nجمعيّت يكصدا فرياد برآوردند : ما خواهان بقا و زندگى هستيم . « 1 » \r\nامام حسن عليه السلام در چنين شرايطى كه خود را در ميان يارانش تنها يافت چاره‌اى جز پذيرش صلح نديد . از اين رو ، پيشنهاد معاويه را مشروط پذيرفت .\r\n\r\nصلح در آينهء سخنان امام عليه السلام\r\nاين بخش را با سخنان امام مجتبى عليه السلام درباره فلسفه پذيرش صلح كه به مناسبت‌هاى مختلف ايراد شده پايان مىبريم .\r\nدر پاسخ اعتراض يكى از شيعيان در واگذارى خلافت به معاويه :\r\n« وَاللَّهِ ما سَلَّمْتُ الْأَمْرَ الَيْهِ الَّا انّى لَمْ اجِدْ انْصاراً وَ لَوْ وَجَدْتُ انْصاراً لَقاتَلْتُهُ لَيْلى وَ نَهارى حَتَّى يَحْكُمَ اللَّهُ بَيْنى وَ بَيْنَهُ » « 2 » \r\nبه خدا سوگند ، من از آن روى حكومت را به وى واگذار كردم كه ياورى نداشتم . اگر ياورى مىداشتم ، شب و روز با او مىجنگيدم تا خداوند ميان من و او حكم كند .\r\nدر پاسخ زيد بن وهب جهنّى كه پرسيده بود : مردم نسبت به مسأله جنگ يا صلح با معاويه سرگردانند ، نظر شما نسبت به اين مسأله چيست ؟ امام عليه السلام فرمود :\r\n« . . . وَاللَّهِ لَوْ قاتَلْتُ مُعاوِيَةَ لَأَخَذُوا بِعُنُقى حَتَّى يَدْفَعُونى الَيْه سِلْماً » « 3 » \r\nبه خدا سوگند اگر با معاويه درگير شوم ، اينان گردن مرا گرفته به صورت اسير به وى تحويل مىدهند .\r\n\r\n","description":"","footnote":" ( 1 ) - تاريخ طبرى ، ج 5 ، ص 162 و كامل ، ج 3 ، ص 405 .  ( 2 ) - بحارالانوار ، ج 44 ، ص 147 .  ( 3 ) - بحارالانوار ، ج 44 ، ص 20 . ","page_name":" 69 ","page_number":69},
  {"content":"\r\n\r\nدر پاسخ اعتراض حجر بن عدىّ نسبت به صلح :\r\n1 - « انّى رَأَيْتُ هَوا عُظْمِ النَّاسِ فِى الصُّلْح وَ كَرِهُوا الْحَرْبَ فَلَمْ احِبَّ انْ احْمِلَهُمْ عَلى ما يَكْرَهُونَ فَصالَحْتُ بُقْياً عَلى شيعَتِنا خاصَّةً مِنَ الْقَتْلِ فَرَأَيْتُ دَفْعَ هذِهِ الْحُروبِ الى يَوْمٍ مَّا فَانَّ اللَّهَ كُلُّ يَوْمِ هُوَ فى شَأْنٍ » « 1 » \r\nمن خواسته بيشتر مردم را در صلح و ناخشنودى نسبت به جنگ ديدم و دوست ندارم آنان را برآنچه ناخوش دارند ، اجبار كنم . پس براى حفظ شيعيانمان از كشته شدن مصالحه كردم و انديشيدم كه اين جنگها را تا مدتى به تأخير بيندازم ؛ چه خداوند هر روز دست اندر كار ، كارى است .\r\n2 - « يا حُجْر ! لَيْسَ كُلُّ النَّاسِ يُحِبُّ ما تُحِبُّ وَ ما فَعَلْتُ الَّا ابْقاءاً عَلَيْكَ وَاللَّهُ كُلُّ يَوْمٍ هُوَ فى شَأْنٍ » « 2 » \r\nاى حجر ! همهء مردم آنچه را تو دوست دارى ، دوست ندارند . من اين اقدام را جز به انگيزه زنده ماندن ( امثال ) تو نكردم . خداوند نيز هر روز دست اندر كار ، كارى است .\r\nدر پاسخ اعتراض على بن محمد بشير همدانى و سفيان بن ليلى كه به همين جهت وقتى بر او وارد شدند به عنوان « مذِلُّ المؤمنين » سلام دادند :\r\n« لَسْتُ مُذِلَّ الْمُؤْمِنينَ وَ لكِنّى مُعِزُّهُمْ . ما ارَدْتُ بِمُصالَحَتى مُعاوِيَةَ الَّا انْ ادْفَعَ عَنْكُمُ الْقَتْلَ عِنْدَ ما رَأيْتُ مِنْ تَباطُىءِ اصْحابى عَنِ الْحَرْبِ وَ نُكُولِهِمْ عَنِ الْقِتالِ » « 3 » \r\nمن خوار كننده مؤمنان نيستم بلكه عزّت بخش آنانم . هدف من از مصالحه با معاويه جز اين نبود كه وقتى سستى يارانم را از جنگ و روى گردانى آنان را از نبرد ديدم ، سعى كردم لااقل جان شما را حفظ كنم .\r\nدر برابر معترض ديگرى ضمن آنكه صلح خويش را مشابه صلح جدّش رسول‌اللّه صلى الله عليه و آله دانست ، با اين تفاوت كه آن صلح ، صلح با كفار « بالتّنزيل » بود و اين با كفار\r\n\r\n","description":"","footnote":" ( 1 ) - اخبار الطوال ، ص 220 .  ( 2 ) - بحارالانوار ، ج 44 ، ص 29 .  ( 3 ) - اخبار الطوال ، ص 221 . ","page_name":" 70 ","page_number":70},
  {"content":"\r\n\r\n« بالتأويل » است ، فرمود :\r\n« وَ لَوْ لا ما اتَيْتُ لَما تُرِكَ مِنْ شيعَتِنا عَلى وَجْهِ الْارْضِ احَدٌ الَّا قُتِلَ . » « 1 » \r\nاگر من چنين نمىكردم از شيعيان ما كسى نبود جز آن كه كشته مىشد .\r\nدر پاسخ به سرزنش بعضى مردم نادان :\r\n« وَيْحَكُمْ ما تَدْرُونَ ما عَمِلْتُ وَاللَّهِ الَّذى عَمِلْتُ خَيْرٌ لِشيعَتى ممّا طَلَعَتْ عَلَيْهِ الشَّمْسُ اوْ غَرُبَتْ . » « 2 » \r\nواى بر شما ! چه مىدانيد كه من چه كرده‌ام . آنچه من انجام دادم براى پيروانم بهتر ( و با بركت‌تر ) از آن چيزى است كه خورشيد بر آن مىتابد يا غروب مىكند .\r\nاز مجموع سخنان ياد شده استفاده مىشود كه امام حسن به دلائل زير مجبور به پذيرش صلح شده است .\r\n1 - نداشتن نيروىكافى براى جنگ با معاويه و سستى مردم در حمايت از حكومت‌امام عليه السلام .\r\n2 - ناخشنودى مردم از جنگ و سياست امام عليه السلام بر عدم تحميل آنچه كه مردم ناخوشايند دارند . سياستى كه پيش‌از وى مورد توجه رسول خدا صلى الله عليه و آله و امير مؤمنان عليه السلام بود .\r\n3 - حفظ تشيّع و تعداد اندك شيعيان از خطر اضمحلال و انقراض .\r\n\r\nقرارداد صلح\r\nمهم‌ترين موادّ قرارداد صلح با استفاده از مصادر مختلف تاريخى عبارت است از :\r\n1 - حكومت به معاويه واگذار مىشود به شرطى كه به كتاب خدا ، سنّت پيامبر صلى الله عليه و آله و سيرهء خلفاى شايسته عمل كند .\r\n2 - پس‌از معاويه حكومت از آن امام حسن عليه السلام « 3 »  و چنانچه براى وى حادثه‌اى رخ داد از آن امام حسين عليه السلام خواهد بود « 4 »  و معاويه حق ندارد كسى را به جانشينى خويش برگزيند . « 5 » \r\n\r\n","description":"","footnote":" ( 1 ) - علل الشرايع ، ج 1 ، ص 211 .  ( 2 ) - بحارالانوار ، ج 44 ، ص 19 .  ( 3 ) - تاريخ الخلفاء ، ص 194 .  ( 4 ) - عمدة الطالب ، ص 52 .  ( 5 ) - شرح نهج‌البلاغهء ابن ابىالحديد ، ج 16 ، ص 22 . ","page_name":" 71 ","page_number":71},
  {"content":"\r\n\r\n3 - معاويه بايد ناسزا و سبّ امير مؤمنان عليه السلام را در نمازها ترك كند « 1 »  و على عليه السلام را جز به نيكى ياد ننمايد . « 2 » \r\n4 - حسن بن على عليه السلام معاويه را « اميرالمؤمنين » نمىنامد و نزد او شهادتى اقامه نخواهد كرد . « 3 » \r\n5 - مردم بويژه پيروان حضرت على عليه السلام در هر نقطه از سرزمين خدا بايد در امن و امان باشند . به قصد جان حسن بن على و برادرش حسين و ديگر خاندان رسول خدا صلى الله عليه و آله توطئه‌اى چيده نشود و در هيچ نقطه‌اى از قلمرو اسلام ، نسبت به آنان ارعاب و تهديدى صورت نگيرد . « 4 » \r\n6 - بيت‌المال كوفه با موجودى پنج ميليون درهم همچنان در اختيار امام حسن خواهد بود . افزون بر آن ، معاويه بايد هر سال يك ميليون در هم از محل خراج « دارابجِرْد » در اختيار حسن بن على عليه السلام قرار دهد تا ميان بازماندگان شهداى جنگهاى جمل و صفين توزيع گردد . « 5 » \r\nقرارداد صلح در پنجم ربيع‌الاوّل ، سال 41 هجرى ، حدود شش ماه پس از خلافت آن حضرت به امضا رسيد . « 6 » \r\n\r\nبازتاب صلح\r\nپخش خبر صلح به همان اندازه كه براى نيروهاى شامى مسرّت‌بخش بود ، نگرانى ، يأس و اعتراض مردم عراق ، حتى بعضى از خواص را نسبت به اين تصميم در پى داشت .\r\nشادمانى معاويه و پيروان وى از اين قضيّه طبيعى بود ؛ چه آن كه وى پس از اين جريان\r\n\r\n","description":"","footnote":" ( 1 ) - اعيان الشيعه ، ج 1 ، ص 57 .  ( 2 ) - مقاتل الطالبيين ، ص 43 .  ( 3 ) - بحارالانوار ، ج 44 ، ص 2 .  ( 4 ) - همان مدرك ، ص 65 .  ( 5 ) - علل الشرايع ، ج 1 ، ص 212 .  ( 6 ) - البداية والنهايه ، ج 8 ، ص 19 . ربيع‌الآخر و اول جمادى الاولى هم نقل شده است . رجوع كنيد به همان مدرك . ","page_name":" 72 ","page_number":72},
  {"content":"\r\n\r\nعلاوه بر شام و مصر ، عراق را نيز تحت سلطه خويش داشته بطور رسمى بر مسند قدرت و خلافت اسلامى تكيه مىزد ؛ بدون آن كه مانع اساسيى بر سر راه خود بيابد .\r\nغرور ناشى از اين موفّقيت در همان روزهاى نخست پس از صلح در رفتار و گفتار معاويه آشكار گشت . عزيمت وى همراه سپاهش به كوفه قبل از رفتن به شام به منظور عينيّت بخشيدن به روند صلح و قدرت نمايى در برابر مردم عراق و سخنرانى وى در مسجد جامع كوفه و تأكيد بر اين نكته كه پذيرش شرايطى از سوى وى صرفاً به خاطر خاموش كردن آتش فتنه و ايجاد الفت ميان مردم بوده نه عمل كردن به آنها ، « 1 »  نمونه‌هايى از غرور طاغوت شام است كه ماهيّت پيمان‌شكنى و چهره نفاق او را بيش از پيش آشكار ساخت .\r\nرسالت حضرت مجتبى عليه السلام در اين مرحله سنگين‌تر شد . او هم مىبايد پاسخ ياوه‌گوييهاى معاويه را بدهد و چهره نفاق و نيرنگ و نيز موضع باطل او را براى افكار عمومى برملا كند و هم ماهيّت و ابعاد كارى كه انجام داده براى مسلمانان و پيروان خود تبيين نمايد تا آنان از حالت نگرانى و احساس شكست و ذلّت بيرون آمده با اميد به پيروزى حق و احساس سربلندى و عظمت از موضع امامت دفاع كنند .\r\nامام مجتبى عليه السلام در نخستين سخنرانى خود در كوفه در حضور معاويه و نيروهاى شامى و عراقى بر اين دو محور اساسى تكيه كرد و ضمن تجليل از رسول خدا و بيان شمه‌اى از خدمات آن حضرت به امت اسلامى و تأكيد بر اين حقيقت كه اگر همه دنيا را بگرديد كسى را كه جدش رسول خدا صلى الله عليه و آله باشد جز من و برادرم حسين عليه السلام پيدا نخواهيد كرد ، فرمود :\r\nمعاويه بر سر حقى با من به نزاع پرداخته كه از آن من است نه او . ولى من به خاطر صلاح امت و فرو نشاندن فتنه آن را ترك كردم . معاويه جنگ بين من و خود را بر زمين نهاد ( و پيشنهاد صلح كرد ) و من وقتى ديدم حفظ خون‌ها بهتر از ريختن آنها است ، ( پيشنهادش را پذيرفته ) با او بيعت كردم و در اين كار جز مصلحت و بقاى شما\r\n\r\n","description":"","footnote":" ( 1 ) - انساب الاشراف ، ج 3 ، ص 44 و شرح نهج‌البلاغه ، ابن ابىالحديد ، ج 16 ، ص 46 . ","page_name":" 73 ","page_number":73},
  {"content":"\r\n\r\nنظر ديگرى نداشتم ، و چه مىدانيم شايد اين ، آزمايشى براى شما و متاعى اندك ( براى معاويه ) باشد . « 1 » \r\nواقعيّت‌هاى تاريخى بيانگر اين است كه جريان صلح در ميان مسلمانان عراق بازتاب منفى داشته و موجب پرسش‌ها ، اعتراضات و موضع‌گيرىهاى تند بعضى افراد عليه امام حسن عليه السلام شد . خوارج و آنان كه نه به امام اعتقاد داشتند و نه به معاويه ، از اينكه پيشواى شيعيان به خواست ايشان توجه نكرده و - به گمان ايشان - عامل گسترش سلطه معاويه بر قلمرو اسلامى شده عليه آن حضرت به سمپاشى پرداختند . شيعيان و حتى برخى از خواص نيز ابهامات و سؤالاتى داشتند كه حضرت مجتبى عليه السلام با حوصله به آنها پاسخ مىگفت كه پيشتر به بعضى از آنها اشاره كرديم . اين نشان مىداد كه ماهيّت صلح و ابعاد آن براى آنان روشن نبوده و آنان نه به عنوان موضع‌گيرى عليه امام كه براى روشن شدن حقيقت از آن حضرت سؤال مىكردند .\r\n\r\nبازگشت به مدينه\r\nامام حسن عليه السلام هر چند كوشيد در سخنرانىهاى عمومى و گفت و گوهاى خصوصى مردم را در جريان ماهيّت صلح و فلسفهء آن قرار دهد ؛ ولى مردم نادان و عناصر مريض و مغرض ، نسبت به اين قضيّه همچنان ديد منفى داشتند و گاه و بىگاه با زخم زبان‌ها و شماتت‌هاى خود آن حضرت را آزار مىدادند . از سوى ديگر معاويه نيز به منظور تثبيت و تحكيم پايه‌هاى حكومت خود در عراق بويژه كوفه به شكل‌هاى گوناگون درصدد آزار و ناسزاگويى به امام عليه السلام برآمد ؛ حضرت و يارانش را به‌شدّت تحت نظر گرفت و آنان را در تنگنا گذاشت . به حضرت على عليه السلام و دودمان او توهين مىكرد . حتى گاهى در حضور امام مجتبى عليه السلام به پدر بزرگوارش ناسزا مىگفت . امام عليه السلام گر چه فورى پاسخ مىداد و او را ادب مىكرد ، ولى با اين اوضاع ماندن در كوفه برايش بسيار رنج‌آور شده بود ؛ از اين رو تصميم به بازگشت به مدينه گرفت .\r\n\r\n","description":"","footnote":" ( 1 ) - الفتوح ، ج 4 ، ص 163 و بحارالانوار ، ج 44 ، ص 65 . ","page_name":" 74 ","page_number":74},
  {"content":"\r\n\r\nبعضى از ياران امام كه براى توديع به محضرش شرفياب شده بودند ، پيشنهاد ماندن در كوفه را كردند . امام در پاسخ فرمود : راهى براى ماندن نيست . روز ديگر همراه برادر و خانواده‌اش كوفه را ترك كرد . چون به « ديرهند » رسيد نگاهى غمگنانه به كوفه كرد و اين شعر را خواند :\r\n وَ لا عَنْ قِلىً فارَقْتُ دارَ مَعاشِرى * هُمُ الْمانِعُونَ حَوْزَتى وَ ذِمارى « 1 »  \r\nاز روى نفرت و بىمهرى ديار هم صحبتان را ترك نگفتم . آنان بودند كه از حريم من و خانواده‌ام دفاع كردند .\r\nامام عليه السلام در هنگام وداع كوفه به جاى سخن گفتن از بىوفايىها و خيانت‌هاى اين شهر و مردم آن ، شعرى را سرود كه بيانگر امتنان از وفادارى وفاداران آن شهر است . و بدين ترتيب پيشواى دوم شيعيان با دلى افسرده و چهره‌اى غمبار ، در حالى كه در ميان امت احساس غربت و تنهايى مىكرد پس از چند سال دورى از مدينه رهسپار اين شهر شد .\r\nامام عليه السلام هنوز به مدينه نرسيده بود كه فرستاده معاويه رسيد و از امام خواست به كوفه بازگردد و شورش خوارج را كه عليه معاويه سربرآورده بودند فرونشاند . امام نپذيرفت و در پاسخ به درخواست معاويه نوشت :\r\n« لَوْ آثَرْتُ انْ اقاتِلَ احَداً مِنْ اهْلِ الْقِبْلَةِ لَبَدَأْتُ بِقِتالِكَ . فَانّى تَرَكْتُكَ لِصَلاحِ الْامَّةِ وَ حِقْنِ دِمائِها » « 2 » \r\nاگر روزى بخواهم با كسى از اهل قبله بجنگم از تو آغاز خواهم كرد ، ولى براى صلاح مسلمانان و حفظ جانشان از تو دست برداشتم .\r\nكاروان امام عليه السلام به مدينه رسيد و با استقبال گرم اهالى اين شهر مواجه شد .\r\n\r\nدر مدينه\r\nسبط اكبر پيامبر صلى الله عليه و آله پس از استقرار در مدينه هر چند از همجوارى جد بزرگوارش بهره‌مند بود و از اين جهت احساس آرامش مىكرد ؛ ليكن حكومت ستمگر اموى\r\n\r\n","description":"","footnote":" ( 1 ) - شرح نهج‌البلاغه ، ابن ابىالحديد ، ج 16 ، ص 16 .  ( 2 ) - كامل ، ابن اثير ، ج 3 ، ص 409 . ","page_name":" 75 ","page_number":75},
  {"content":"\r\n\r\nهمواره مزاحم آن حضرت مىشد و زندگى را بر كامش تلخ كرد .\r\n« مروان بن حكم » والى مدينه - كه چهره‌اى سرسپرده نظام اموى و دشمن سرسخت اهل بيت بود و رسول خدا صلى الله عليه و آله او را « وزغ » و « وزغ‌زاده » و « ملعون » و « ملعون‌زاده » ناميده بود ، « 1 »  روزگار را بر پيشواى شيعيان و ياران اندكش تنگ گرفت و از هر فرصتى براى تحقير و سرزنش آن گرامى استفاده مىكرد .\r\nمعاويه و برخى از سردمداران حزب اموى همچون عمرو بن عاص ، مروان بن حكم ، مغيرة بن شعبه و حبيب بن مَسْلمه در مدت حدود ده سالى كه امام حسن عليه السلام پس از صلح در مدينه بود ، با آن حضرت برخوردهايى داشتند . چيزى كه در همهء اين برخوردها به چشم مىخورد كينه‌توزى و دشمنى و اهانت و حسادت نسبت به فرزند پيامبر صلى الله عليه و آله بود .\r\nاين شيوه خصمانه به هواداران آنان نيز سرايت كرده بود ؛ « 2 »  گويى همهء آنان وظيفهء خويش مىدانستند كه در انظار مردم و در حضور ديگران امام مجتبى عليه السلام را تحقير و سرزنش نمايند .\r\nمتأسفانه بعضى از دوستان ناآگاه و احساساتى نيز كه تنها ظواهر امور را مىديدند و از تجزيه و تحليل عمق رويدادها از جمله جريان صلح ناتوان بودند ، با دشمنان امامت در اين موضع هم‌نوا شده و با توصيف آن پيشواى عزتبخش به لقب « مذلّ المؤمنين » و امثال آن بر زخم دل امام عليه السلام نمك مىپاشيدند . « 3 » \r\n. . . و اين همه ، دردها و رنجهاى كشنده‌اى بود كه امام مجتبى عليه السلام مىچشيد و تحمل مىكرد . شيخ مفيد با توجه به‌اين مصيبتها و گرفتاريهاى امام عليه السلام در اين دوران مىنويسد :\r\nپس از استقرار صلح بين امام حسن عليه السلام و معاويه ، امام به مدينه بازگشت و در آنجا اقامت گزيد درحالى كه خشم خود را فرو مىبرد ، خانه‌نشين شده بود و منتظر فرمان پروردگارش بود . « 4 » \r\n\r\n","description":"","footnote":" ( 1 ) - ر . ك : مستدرك حاكم ، ج 4 ، ص 479 و حياة الامام الحسن بن على عليه السلام ، ج 1 ، ص 239 .  ( 2 ) - به‌عنوان نمونه رجوع كنيد به بحارالانوار ، ج 44 ، ص 90 .  ( 3 ) - ر . ك : الاخبار الطوال ، ص 221 و مقاتل الطالبيين ، ص 44 .  ( 4 ) - الارشاد ، ص 191 . ","page_name":" 76 ","page_number":76},
  {"content":"\r\n\r\n\r\nشهادت امام عليه السلام\r\nدشمن قدرت طلب به اين مقدار آزار و شكنجه روحى پيشواى دوم بسنده نكرد ؛ حاكم شام براى هموار كردن راه خلافت فرزندش يزيد ، تصميم گرفت امام عليه السلام را كه بزرگترين مانع سر راه اين اقدام بود از ميان بردارد . زيرا با وجود فرزند پيامبر صلى الله عليه و آله چه بسا مردمى كه از دودمان معاويه دلخوشى نداشتند به گرد امام جمع شده خطرى جدّى براى حكومت آينده يزيد بشمار روند .\r\nمناسب‌ترين فرد براى اجراى اين توطئه در آن شرايط « جَعْده » دختر اشعث بن قيس بود كه عنوان همسرى امام را داشت . منابع فراوانى خبر به شهادت رسيدن امام مجتبى عليه السلام توسط « جعده » به‌وسيلهء سمّ به تحريك معاويه را گزارش كرده‌اند . « 1 » \r\nشهادت امام بنا به نقلى در ربيع‌الاوّل ، سال 49 « 2 »  و در نقلى ديگر در 28 صفر ، سال پنجاه هجرى دانسته شده است . « 3 » \r\nپس از شهادت امام عليه السلام طبق وصيّت او خواستند آن حضرت را در كنار قبر پيامبر صلى الله عليه و آله دفن كنند ، امّا عايشه مانع شد . مروان هم از او جانبدارى كرد و گفت اجازه چنين كارى را نخواهم داد . از اين رو ، طبق وصيّت آن گرامى كه در صورت بروز مشكل او را در جوار مادرش در بقيع دفن كنند ، جنازه را به طرف بقيع حمل كرده و در آنجا به خاك سپردند . « 4 » \r\n\r\n","description":"","footnote":" ( 1 ) - به‌عنوان نمونه رجوع كنيد به : مقاتل الطالبيين ، ص 48 ؛ شرح نهج‌البلاغه ، ابن ابىالحديد ، ج 16 ، ص 11 ؛ الكامل فى التاريخ ، ابن اثير ، ج 3 ، ص 460 و انساب‌الاشراف ، ج 3 ، ص 55 .  ( 2 ) - ر . ك : انساب الاشراف ، ج 3 ، ص 66 .  ( 3 ) - ر . ك : دلائل الامامة ، ص 61 ؛ كشف الغمه ، ج 1 ، ص 515 - 516 چاپ تبريز و الارشاد ، مفيد ، ص 92 .  ( 4 ) - ر . ك : انساب‌الاشراف ، ج 3 ، ص 60 - 64 . ","page_name":" 77 ","page_number":77},
  {"content":"\r\n . \r\n","description":"","footnote":"","page_name":" 78 ","page_number":78},
  {"content":"\r\n\r\n\r\nفصل سوّم : زندگانى امام حسين عليه السلام\r\n2 جلسه\r\n\r\nپروردهء رسول‌اللّه صلى الله عليه و آله\r\nدومين ثمره شجره طيّبهء امامت روز سوم شعبان ، سال چهارم هجرت در مدينه چشم به جهان گشود . « 1 »  مراسم نامگذارى او مانند برادرش امام حسن عليه السلام به‌وسيلهء رسول خدا صلى الله عليه و آله انجام گرفت . پيامبر صلى الله عليه و آله به دستور الهى نام اين نوزاد را « حسين » گذاشت . « 2 » \r\nحضرت فاطمه عليها السلام در هفتمين روز ولادت فرزند بزرگوارش ، گوسفندى برايش عقيقه كرد و موى سر نوزاد را تراشيد و هم وزن آن نقره صدقه داد . « 3 » \r\nكنيهء پيشواى سوم ، « ابوعبداللّه » و مشهورترين القابش زكىّ ، سيّد ، سبط و سيّد الشّهدا است . القاب سيّد و سبط در بيان رسول خدا صلى الله عليه و آله آمده است . « 4 » \r\nروايات فراوانى بيانگر اين است كه امام حسين عليه السلام از پستان هيچ زنى حتى مادر خود شير نخورده و تغذيه وى در دوران شيرخوارگى توسط رسول خدا صلى الله عليه و آله صورت مىگرفته است . ابن شهرآشوب نقل مىكند :\r\nفاطمه عليها السلام هنگام ولادت امام حسين عليه السلام بيمار گشت و پستانش خشك شد .\r\n\r\n","description":"","footnote":" ( 1 ) - اعلام الورى ، ص 213 ؛ بحارالانوار ، ج 44 ، ص 201 . درباره سال ، ماه و روز ولادت ، قول‌هاى ديگرى نيز نقل‌شده است . در بعضى منابع سال ولادت ، سوم هجرى ذكر شده است ( كافى ، ج 1 ، ص 463 ) . بيشتر منابع ماه ولادت را شعبان ذكر كرده‌اند ، ولى شهيد اوّل در دروس ، ماه ربيع‌الاوّل دانسته است . نسبت به روز ولادت هم در بعضى منابع پنجم شعبان آمده است ( كشف الغمه ، ج 2 ، ص 3 ) .  ( 2 ) - بحارالانوار ، ج 43 ، ص 241 .  ( 3 ) - كافى ، ج 6 ، ص 33 و بحارالانوار ، ج 43 ، ص 257 .  ( 4 ) - الحسن والحسين سيّدا شباب اهل الجنّة ( مسند احمد بن حنبل ، ج 3 ، ص 82 ) ؛ حسين سبط من الاسباط ( كشف الغمه ، ج 2 ، ص 6 ) . ","page_name":" 79 ","page_number":79},
  {"content":"\r\n\r\nپيامبر صلى الله عليه و آله درصدد پيدا كردن دايه‌اى برآمد ، يافت نشد . خود آن حضرت به خانه فاطمه مىآمد و انگشت ابهام خويش بر دهان حسين عليه السلام مىگذاشت و او مىمكيد . و بدين ترتيب خداوند رزق اين كودك را در انگشت ابهام رسول خدا صلى الله عليه و آله قرار داد .\r\nبعضى گفته‌اند : پيامبر صلى الله عليه و آله زبان خويش بر دهان امام حسين عليه السلام مىگذاشت و بدين وسيله او را تغذيه مىكرد آنچنان كه مرغ ، جوجه خود را . رسول خدا صلى الله عليه و آله تا چهل شبانه‌روز اين كار را تكرار كرد و بدين ترتيب گوشت حسين عليه السلام از گوشت رسول خدا صلى الله عليه و آله روييد . « 1 » \r\nحسين بن على عليه السلام علاوه بر دوران شيرخوارگى ، حدود پنج سال ديگر از حيات خود را در دامن پيامبر صلى الله عليه و آله سپرى كرد و از مربّى انسانيّت و منبع فياض رسالت توشه‌هاى بسيار گرفت . مسعودى نوشته است :\r\nحسين عليه السلام با پيامبر صلى الله عليه و آله هفت سال زندگى كرد . رسول خدا صلى الله عليه و آله در اين مدت شخصاً متولّى تغذيه ، تأديب و تعليم او بود . « 2 » \r\nمحبّت و لطف بيش از حدّ متعارفى كه رسول خدا صلى الله عليه و آله نسبت به امام حسين عليه السلام ابراز مىكرد نشانگر ميزان عظمت و مقام شامخ اين نهال بوستان محمّدى نزد خدا است .\r\nسلمان فارسى مىگويد : ديدم رسول خدا صلى الله عليه و آله حسين را بر زانوى خويش نهاده ، او را مىبوسد و مىفرمايد :\r\n« انَّكَ سَيِّدٌ ، ابْنُ سَيِّدٍ ، ابُو سادَةٍ . انَّكَ امامٍ ، ابْنُ امامٌ ، ابُو ائِمَّةٍ . انْتَ حُجَّةٌ ، ابْنُ حُجَّةٍ وَ ابُو حُجَجٍ تِسْعَةٍ مِنْ صُلْبِكَ تاسِعُهُمْ قائِمُهُمْ » « 3 » \r\nتو بزرگوار ، فرزند بزرگوار و پدربزرگوارانى . تو امام ، فرزند امام و پدر امامانى . تو حجّت خدا ، فرزند حجت خدا و پدر نه نفر از حجت‌هاى خدايى . كه از صلب تواند و نهم ايشان « قائم » ايشان مىباشد .\r\nاز رسول خدا صلى الله عليه و آله پرسيدند : كداميك از اهل بيت خود را بيشتر دوست مىداريد ؟\r\n\r\n","description":"","footnote":" ( 1 ) - مناقب ، ج 4 ، ص 50 .  ( 2 ) - اثبات الوصيّة ، ص 140 .  ( 3 ) - مقتل الحسين ، خوارزمى ، ج 1 ، ص 146 . ","page_name":" 80 ","page_number":80},
  {"content":"\r\n\r\nفرمود : حسن و حسين عليهما السلام را . « 1 » \r\nرسول گرامى اسلام بارها حسن و حسين عليهما السلام را به سينه مىفشرد ، آنان را مىبوييد و مىبوسيد و مىفرمود :\r\n« الْحَسَنُ وَالْحُسَيْنُ سَيِّدا شَبابِ اهْلِ الْجَنَّةِ . » « 2 » \r\nحسن و حسين [ عليهما السلام 
  ] دو سرور و آقاى بهشتيان هستند .\r\nعالىترين و صميمىترين رابطهء معنوى و وراثتى ميان پيامبر صلى الله عليه و آله و حسين عليه السلام را مىتوان در اين جملهء رسول خدا صلى الله عليه و آله يافت :\r\n« حُسَيْنٌ مِنّى وَ انَا مِنْ حُسَيْنٍ » « 3 » \r\nحسين از من است و من از حسينم .\r\n\r\nبا پدر و برادر\r\nپس از رحلت رسول خدا صلى الله عليه و آله مدت سى سال از عمر با بركت امام حسين عليه السلام در محضر پدر گرامىاش سپرى شد . وى در تمام اين مدت با دل و جان مطيع اوامر و مجرى تدابير و سياستهاى پدر بزرگوارش بود . در طول 25 سال انحراف نظام حكومتى جامعهء اسلامى از مسير خود ، همچون امام زمانش استخوان در گلو و خار در چشم براى حفظ مصالح اسلام صبر كرد و آنگاه كه لازم مىنمود فرياد بزند تا حكومتمداران از سكوت آنان سوء استفاده نكنند و مردم سكوت ايشان را بر بىتفاوتى نسبت به وضع موجود و تأييد حاكمان وقت ، حمل نكنند ، بىمحابا بر سر دولتمداران ، خروش برمىآورد .\r\nمورخان نوشته‌اند :\r\nعمر ، بر منبر رسول خدا صلى الله عليه و آله خطبه مىخواند ، ناگاه حسين عليه السلام را در كنار خود بر فراز منبر ديد كه خطاب به او فرياد مىزند : « انْزِلْ عَنْ مِنْبَرِ ابى وَاذْهَبْ الى مِنْبَرِ ابيكَ » از منبر پدرم فرود بيا و برو بر منبر پدر خودت ! عمر ، بهت‌زده شد و خود را باخت و\r\n\r\n","description":"","footnote":" ( 1 ) - سنن ترمذى ، ج 5 ، ص 323 و بحارالانوار ، ج 43 ، ص 299 .  ( 2 ) - سنن ترمذى ، ج 5 ، ص 321 و بحارالانوار ، ج 43 ، ص 264 و 299 .  ( 3 ) - سنن ترمذى ، ج 5 ، ص 324 ، مقتل الحسين ، خوارزمى ، ج 1 ، ص 146 و انساب‌الاشراف ، ج 3 ، ص 142 . ","page_name":" 81 ","page_number":81},
  {"content":"\r\n\r\nندانست چه پاسخى بدهد جز آنكه گفته حسين عليه السلام را تصديق كرد و گفت : « صَدَقْتَ لَمْ يَكُنْ لِابى مِنْبَرٌ » شما درست مىگوييد ؛ پدر من منبرى نداشت .\r\nسپس با محبّت و نوازش او را در كنار خود نشانيد و با طرح اين سؤال كه چه كسى اين سخن را به تو آموخت ؟ درصدد برآمد تا بفهمد محرك و باعث او در اين قضيّه چه كسى بوده است .\r\nحسين بن على عليه السلام در پاسخ وى فرمود : « وَاللَّهِ ما عَلَّمَنى احَدٌ » سوگند به خدا ، كسى به من نياموخته است . « 1 » \r\nحمايت از انقلابيون پرخاشگر عليه سياستهاى غارتگران بيت‌المال و تشويق آنان به ادامهء مبارزه در دوران خفقان از ديگر مواضع اهل بيت از جمله حسين بن على عليه السلام در اين دوره است .\r\nابوذر ، صحابى بزرگوار و مجاهد خستگىناپذير ، از سوى عثمان محكوم به تبعيد به « ربذه » شد . از سوى خليفه بدرقهء وى از سوى هر كس ممنوع اعلام شده بود . امير مؤمنان همراه فرزندانش حسن و حسين عليهم السلام فرمان حكومت را ناديده گرفته ابوذر را بدرقه كرده و با سخنان خود موضع معترضانهء او را در برابر دستگاه خلافت تأييد كرده او را به پايدارى در راه مبارزه تشويق نمودند .\r\nامام عليه السلام خطاب به او فرمود :\r\nعمو جان ! خداوند قادر است وضع موجود را دگرگون سازد و او هر روزى دست‌اندركار چيزى است . اين گروه دنياى خود را از تو دريغ داشتند و تو دين خود را از آنان . راستى كه تو چه بىنيازى از آنچه تو را محروم ساختند . و ايشان چقدر به آنچه كه تو آنها را محروم ساختى ، نيازمندند . پس از خدا صبر و استقامت بخواه و از بىتابى به او پناه ببر كه صبر ، از دين و كرم است . نه حرص ، روزى را پيش مىاندازد و نه بىتابى اجل را به تأخير مىافكند .\r\nحسين بن على عليه السلام در دوره پنج سال حكومت امير مؤمنان عليه السلام در راه پيشبرد اهداف\r\n\r\n","description":"","footnote":" ( 1 ) - الاصابه فى تمييز الصحابه ، ج 1 ، ص 332 و مقتل الحسين ، خوارزمى ، ج 1 ، ص 145 . ","page_name":" 82 ","page_number":82},
  {"content":"\r\n\r\nاسلامى ، ياور راستين پدر در اداره شؤون سياسى ، اجتماعى ، فرهنگى و نظامى حكومت نوپا بود . او در بسيج نيروها بسوى جبههء نبرد ، نقش محورى داشت ، خطابه‌هاى جذّاب و شورانگيز او چنان در مردم اثر مىگذاشت كه با رغبت و علاقمندى رهسپار جبهه‌هاى نبرد مىشدند .\r\nابا عبداللّه عليه السلام در جنگهاى جمل ، صفّين و نهروان حضور داشت و در كنار پدر به نبرد با پيمان‌شكنان ، ستمگران و مارقان پرداخت . آن حضرت در جنگ صفين علاوه بر ايراد سخنرانى براى رزمندگان ، « 1 »  در بعضى پيشرويها از جمله مرحله بازپس گرفتن مسير آب از دست دشمن نقش فعّال داشت ، چندانكه فرماندهى عالى جنگ پس از آن پيروزى اشك شوق ريخت . وقتى علّت گريه‌اش را پرسيدند فرمود :\r\n« هذا اوَّلُ فَتْحٍ بِبَرَكَةِ الْحُسَيْنِ » « 2 » \r\nاين ، نخستين پيروزى به بركت حسين است .\r\nامام حسين عليه السلام در دوران امامت برادرش ، همواره همراه و هم فكر او و در همهء شرايط مدافع مواضع و سياستهاى آن حضرت بود . چنان كه وقتى امام حسن عليه السلام بنابر مصالح اسلام مجبور به پذيرش صلح پيشنهادى معاويه شد ، امام حسين عليه السلام شريك رنجهاى برادر بود و از مواضع آن گرامى دفاع مىكرد . به‌عنوان نمونه هنگامى كه بعضى شيعيان افراطى خدمت امام حسن عليه السلام رسيده و از موضع آن گرامى در ارتباط با صلح ابراز نارضايتى كردند ، امام فرمود : هدف من از صلح چيزى جز حفظ جان شما نبود . آنان قانع نشده خدمت امام حسين عليه السلام رفته او را از آنچه امام حسن فرموده بود آگاه كردند .\r\nامام حسين عليه السلام در پاسخ آنان فرمود :\r\nابو محمد عليه السلام راست مىگويد . هر يك از شما تا وقتى اين شخص ( معاويه ) زنده است ملازم خانهء خود باشد . . . . « 3 » \r\nزمانى معاويه در حضور امام حسن و امام حسين عليهما السلام ، لب به ناسزاگويى امام مجتبى و\r\n\r\n","description":"","footnote":" ( 1 ) - براى آگاهى از متن سخنرانى رجوع كنيد به بحارالانوار ، ج 32 ، ص 405 .  ( 2 ) - بحارالانوار ، ج 44 ، ص 266 .  ( 3 ) - اخبار الطوال ، ص 220 - 221 . ","page_name":" 83 ","page_number":83},
  {"content":"\r\n\r\nپدر بزرگوارشان امير مؤمنان عليه السلام گشود . امام حسين عليه السلام برخاست تا پاسخ اهانت‌هايش را بدهد ولى برادرش او را به سكوت و خويشتن‌دارى فراخواند ؛ آنگاه خود ، با بيانى منطقى و كوبنده پاسخ معاويه را داد . « 1 » \r\n\r\nامامت\r\nامام حسين عليه السلام پس از شهادت برادر بزرگوارش امام مجتبى عليه السلام در 28 صفر ، سال 49 هجرى در حالى كه 45 سال از عمر شريفش مىگذشت عهده‌دار امامت شد و مدت امامتش ده سال و اندى طول كشيد .\r\nامامت پيشواى سوّم بعد از برادرش امام حسن عليه السلام بارها از سوى رسول خدا صلى الله عليه و آله ابراز و اعلام شده بود ؛ بگونه‌اى كه كسى در اين مسأله ترديد نداشت . علاوه بر تصريحات پيامبر صلى الله عليه و آله امام مجتبى عليه السلام قبل از شهادتش بر امامت و جانشينى برادرش تصريح كرد و به برادر ديگرش محمد بن حنفيّه فرمود :\r\n. . . حسين بن على پس از درگذشت من ، امام پس از من است و نام او ( به‌عنوان امام ) نزد خدا در كتابش ثبت شده است . وى اين مقام را از پيامبر به ارث برده كه خداوند آن را بر ميراث وى از پدر و مادرش افزوده است . خداوند مىداند كه شما خاندان برترين بندگان خدا هستيد . از اين رو ، محمّد را از ميان شما برگزيد ، و محمّد صلى الله عليه و آله على را انتخاب كرد و على عليه السلام مرا براى امامت برگزيد و من حسين را عليه السلام . « 2 » \r\n\r\nتداوم سياست برادر\r\nامام حسين عليه السلام نزديك به ده سال از آغاز امامت خود را در دوران پايانى حكومت معاويه سپرى كرد . دشمنى پسر هند با اسلام ، اقدامات كينه‌توزانهء او در برابر بيت امامت و جنايات گستاخانه وى نسبت به مسلمانان بويژه شيعيان براى هيچ انسان آزاده و مسلمان با وجدانى قابل تحمّل نبود ، چه رسد به پيشوا و چهره مبارز و غيرتمندى\r\n\r\n","description":"","footnote":" ( 1 ) - ارشاد مفيد ، ص 173 و شرح نهج‌البلاغه ، ابن ابىالحديد ، ج 16 ، ص 47 .  ( 2 ) - كافى ، ج 1 ، ص 301 و بحارالانوار ، ج 44 ، ص 175 . ","page_name":" 84 ","page_number":84},
  {"content":"\r\n\r\nهمچون حسين بن على عليه السلام كه تغذيه شده پستان رسالت و پرورش يافتهء دامن ولايت است ؛ ليكن نكته مهمّ چگونگى برخورد با اين جرثومه فساد است كه تأمين كننده مصالح اسلام و مسلمانان باشد . نقطه اصلى تمايز ميان امام حسين عليه السلام و ديگران حتى شيعيان انقلابى همينجا است . درست همان اختلاف نگرشى كه پيش از آن ميان برادرش امام حسن و ديگران وجود داشت .\r\nآن دسته از مسلمانان كه از ستمگرىها و جنايات معاويه به ستوه آمده و هر روز شاهد پيمان‌شكنىهاى وى نسبت به موادّ صلحنامه بودند ، پس از شهادت امام حسن عليه السلام از امام حسين عليه السلام انتظار داشتند به عنوان پيشواى مسلمانان در برابر اين عنصر پيمان‌شكن قيام كند و به جنگ او برخيزد .\r\nبه عنوان نمونه پس از شهادت امام مجتبى عليه السلام بزرگان كوفه جلسه‌اى تشكيل داده و تصميم گرفتند نامه‌اى براى امام حسين عليه السلام بنويسند و از آن حضرت براى آمدن به كوفه و به دست گرفتن رهبرى قيام عليه معاويه دعوت كنند . در نامهء آنان آمده است :\r\nشيعيان كوفه مطيع و گوش به فرمان شما هستند و به غير شما تمايل ندارند . آنان به نظر برادرت حسن عليه السلام در جلوگيرى از جنگ واقفند و نيز شما را به عطوفت و مهربانى نسبت به دوستان و غلظت و خشونت نسبت به دشمنان و پايبندى شديد در امر خدا مىشناسند . چنانچه دوست داشته باشى زمام حكومت را در دست‌گيرى به سوى ما بيا كه ما خود را براى مرگ در ركاب تو آماده كرده‌ايم .\r\nامّا امام حسين عليه السلام فراتر و عميق‌تر از آنان مىانديشيد . آنچه در انديشه و برنامهء اين پيشواى دورانديش بود ، مصالح اسلام و انجام تكليف الهى در حفظ اين مصالح بود ؛ چيزى كه از پيش ، پدر و برادرش به آن مىانديشيدند و همين مسأله وى را بر آن داشت تا ده سال حكومت معاويه را به اجبار تحمل كند و به خواستهء شيعيان افراطى پاسخ منفى دهد . و اين نكتهء مهمى در زندگى سياسى امام حسين عليه السلام است كه كمتر مورد توجه تحليل‌گران قرار گرفته است . شايد دليل عمده‌اش اين باشد كه تحليل‌گران ، امام حسين عليه السلام را بيشتر از زاويه روحيّه مبارزاتى و انقلابىاش در كربلا مىشناسند ؛ همان برداشت نادرستى كه شيعيان كوفه داشتند . از اين رو امام حسين عليه السلام براى رفع اشتباه آنان\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nو تأييد موضع انقلابى برادرش در پاسخ ايشان نوشت :\r\nاما برادرم ، اميدوارم كه خداوند او را موفق داشته و در موضعى كه اتخاذ نموده راهنمايىاش كرده باشد . اما من ، نظر من اكنون اين چنين نيست ( كه شما نوشته‌ايد ) خداى شما را رحمت كند . تا زمانى كه معاويه زنده است زمين‌گير باشيد و در خانه‌هاتان بمانيد و از كارى كه به شما بدگمان شوند پرهيز كنيد . « 1 » \r\nاشاره امام عليه السلام به حيات معاويه به عنوان مانع قيام ، بيانگر اين است كه شرايط سياسى دوران امامت آن حضرت ، همان شرايطى است كه در دوران امام پيشين منجرّ به صلح شده است ، و آن محوريت معاويه است كه در هر دو دوران وجود دارد .\r\n\r\nموضع‌گيرى عليه سلطهء معاويه\r\nخوددارى امام حسين عليه السلام از قيام مسلحانه عليه معاويه بدين معنى نيست كه آن حضرت در طول مدت حاكميّت طاغوت زمان ، هيچ‌گونه موضع‌گيرى عليه وى نداشته و در اين زمينه بىتفاوت بوده است . امام عليه السلام اگر قيام عليه معاويه را در آن شرايط به مصلحت اسلام نمىديد ، سكوت در برابر جنايات و فزون‌طلبىهاى او را نيز جايز نمىدانست . از اين رو در هر فرصت ، با نوشتن نامه يا برخورد حضورى ، سياست‌هاى معاويه را محكوم و موضع اسلامى خود را ابراز مىكرد . به نمونهء زير توجه كنيد .\r\nمعاويه - كه پس از شهادت امام حسن عليه السلام راه را براى طرح ولايتعهدى يزيد هموار ديد - پس از گرفتن بيعت از مردم شام براى كارگزارانش در سراسر كشور نوشت كه از مردم براى يزيد به‌عنوان ولايتعهدى بيعت بگيرند .\r\nمردم مدينه و در رأس آنان حسين بن على عليه السلام از اين دستور سر باز زدند . معاويه كه گمان مىكرد اين سرپيچى ناشى از ناتوانى و عدم قاطعيّت والى مدينه « مروان بن حكم » است ، او را بر كنار و « سعيد بن عاص » را كه فردى خشن‌تر و جلاد بود جايگزين وى كرد و از او خواست مردم را به بيعت با يزيد فراخواند و مراتب را به وى گزارش نمايد .\r\n\r\n","description":"","footnote":" ( 1 ) - اخبار الطّوال ، ص 221 - 222 . ","page_name":" 86 ","page_number":86},
  {"content":"\r\n\r\nفرماندار جديد بر مردم فشار آورد و آنان را تهديد كرد . با اين حال جز تعداد اندكى زير بار فرمان نرفتند . بنىهاشم به رهبرى امام حسين عليه السلام در رأس مخالفان قرار داشتند .\r\nوالى مدينه جريان را به شام گزارش كرد و افزود : خاندان پيامبر نه‌تنها بيعت نكردند بلكه عليه دستگاه خلافت موضع گرفتند .\r\nمعاويه براى جلب نظر مخالفان ، نخست نامه‌هايى براى چهره‌هاى سرشناس مدينه از جمله امام حسين عليه السلام ، ابن عباس ، ابن زبير و عبداللّه بن جعفر نوشت . در نامهء وى به امام حسين عليه السلام آمده است :\r\nكارهايى از تو به من گزارش شده است كه آنها را شايستهء تو نمىبينم . از خدا بترس و امّت را به فتنه نيفكن .\r\nامام عليه السلام در پاسخ ، نامهء مفصّلى نوشت و ضمن آن يادآور شد :\r\n. . . در نامه‌ات يادآور شده بودى كه گزارشهايى از من به تو رسيده كه در خور شأن من نبوده است . . . آنچه از من به تو گزارش شده يك مشت سخنان بىاساس است كه چاپلوسان و سخن‌چينان تفرقه‌افكن و دروغ‌پرداز ، جعل كرده و به تو گزارش داده‌اند .\r\nمن قصد جنگ و مخالفت با تو را ندارم . و اين تصميم به خاطر ترس از خدا است نه به واسطه ترس از تو و يا ياران ستمگر و بىدين تو . . . . و نيز نوشته‌اى كه من مواظب رفتار و دين خود و امّت محمّد صلى الله عليه و آله باشم و در ميان امت بذر اختلاف و فتنه نيفكنم .\r\nمن هيچ فتنه‌اى بزرگتر از سلطهء تو بر اين امت سراغ ندارم و هيچ وظيفه‌اى برتر از جهاد با تو نمىشناسم . . . اى معاويه ! هر مقدار توان دارى دشمنى و نيرنگ كن ؛ چه آنكه اميدوارم كينه و مكر تو جز به خودت زيان نرساند .\r\nديگران نيز به فراخور جايگاه و شخصيت خود ، پاسخ معاويه را دادند . معاويه تصميم گرفت به مدينه برود و با مخالفان گفتگو كند شايد بتواند به نتيجه برسد .\r\nوى به محض ورود به مدينه حسين بن على عليه السلام و ابن عباس را احضار كرد و ضمن دلجويى آنان و تمجيد از رسول خدا صلى الله عليه و آله و توجيه شرعى اقدام خود درباره يزيد ، به توصيف و تمجيد وى پرداخت و او را فردى بردبار ، آشنا به سنّت پيامبر صلى الله عليه و آله و قرائت قرآن معرفى كرد و از آنان خواست به خواستهء وى پاسخ مثبت دهند .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nابن عباس براى پاسخگويى خود را آماده كرد ولى امام حسين عليه السلام فرمود : منظور معاويه من هستم ؛ سپس با بيانى صريح و كوبنده به پاسخگويى معاويه پرداخت . نخست از خود معاويه شروع كرد و او را عنصرى افراطگر و فزون‌طلب معرفى كرد كه با اجحاف و ستم به ديگران همه چيز را در انحصار خود درآورده و در اين راه از پذيرش حق امتناع ورزيده ، راه نيرنگ در پيش گرفته و هيچگونه حقى براى انسانها قائل نشده و در يك كلام شيطان بر وى مسلط گشته و از وجودش بهره وافر برده است .\r\nسپس به معرفى چهره يزيد پرداخت و خطاب به معاويه فرمود :\r\nتو مىخواهى مردم را درباره يزيد به اشتباه بيفكنى ، گويى انسانى محجوب يا فرد ناشناخته‌اى را توصيف مىكنى . يزيد ، خود بهترين معرّف خويش است . شخصيّت يزيد را از سگهاى ولگرد ، كبوتران بام خانه و كنيزان رامشگر و نوازنده بزمهاى مستانه‌اش بپرس . راستى آيا اين همه بار گناه كه بر دوش دارى براى تو كافى نيست كه اكنون مىكوشى با اين اقدام بر وزر و و بال خود بيفزايى ! ؟ « 1 » \r\nامام حسين عليه السلام علاوه بر موضوع ولايتعهدى يزيد در برابر ديگر جنايات معاويه نيز از قبيل كشتن حجر بن عدى و ياران او ، عمرو بن حَمِق و حضرميان و نيز الحاق و انتساب زياد بن سميّه به خود ، موضع‌گيرى كرده كه در تاريخ ثبت شده است . « 2 » \r\n\r\nبيدارگرى افكار عمومى\r\nاز محورهاى مهم فعاّليتهاى امام حسن و امام حسين عليهما السلام در عصر معاويه بويژه پس از جريان صلح ، برملا كردن چهره نفاق معاويه براى همگان و بيدارگرى افكار عمومى نسبت به واقعيتهاى تلخى است كه در ابعاد سياسى و فرهنگى در جامعهء اسلامى تحت سلطهء طاغوتى همچون معاويه جريان داشت و مردم با بىتفاوتى از كنار آنها مىگذشتند و در بسيارى از مواقع - به خاطر تبليغات سوء و فريبندهء معاويه - صبغهء دينى و وجهه\r\n\r\n","description":"","footnote":" ( 1 ) - الامامة والسياسة ، ج 1 ، ص 175 - 186 .  ( 2 ) - براى آگاهى بيشتر از سخنان امام عليه السلام در زمينه‌هاى ياد شده رجوع كنيد به الامامة والسياسة ، ج 1 ، ص 181 و انساب‌الاشراف ، ج 3 ، ص 154 - 155 ( پاورقى ) . ","page_name":" 88 ","page_number":88},
  {"content":"\r\n\r\nشرعى پيدا كرده بود . در نتيجه هر نوع قيام و برخورد نظامى عليه وضع موجود را بىثمر و حتى غيرمشروع مىنمود . نامهء افشاگرانهء امام عليه السلام به معاويه ، سخنرانى عمومى وى در موسم حج و در جمع انبوه حاجيان ، بيانات روشنگرانهء آن حضرت در جلسات خصوصى با خواص و چهره‌هاى سرشناس مدينه و كوفه و . . . همه به منظور درك عميق اين واقعيتهاى تلخ و قيام و مبارزه بر ضدّ آن در شرايط مناسب بود .\r\nسُلَيْم بن قيس نقل مىكند امام حسين عليه السلام همراه گروهى دو سال پيش از مرگ معاويه براى حج به مكه رفت . امام عليه السلام ، بنىهاشم ، همراهان آنان از زنان و موالى و نيز جمعى از اصحاب را به محلى دعوت كرد . جمع آنان فزون بر هزار نفر گشت .\r\nامام حسين عليه السلام به سخنرانى پرداخت و پس از ستايش پروردگار فرمود :\r\nاين ستمگر و طاغوت ( معاويه ) درباره ما و پيروانمان دست به كارهايى زده كه از آن آگاهيد و خود شاهد بوده‌ايد . اينك مىخواهم سؤالاتى را از شما بپرسم ، اگر راست گفتم تصديقم كنيد و اگر خلاف بود تكذيب نماييد .\r\nامام عليه السلام در اين جمع تأكيد كرد سخنانش را بشنوند و بنويسند و پس از بازگشت به شهرها و قبايل خود ، آنها را براى افراد امين و موثق بازگويند .\r\nامام عليه السلام در اين سخنرانى به تلاوت و تفسير آياتى كه در شأن اهل بيت نازل شده بود پرداخت ، سپس سخنان رسول اكرم صلى الله عليه و آله درباره على عليه السلام ، امام مجتبى ، خود و خاندانش را يادآورى كرد و نظر يكايك آنان را جويا شد . آنان سخنان امام عليه السلام را تأييد كردند .\r\nفعّاليتهاى روشنگرانهء امام حسين عليه السلام در اين محور چنان مؤثر و چشمگير بود كه والى مدينه را به وحشت انداخت ؛ به حدّى كه ناچار شد جريان را به معاويه گزارش كند و از وى كسب تكليف نمايد .\r\nمعاويه در پاسخ نوشت تا زمانى كه حسين عليه السلام دشمنى خود را آشكار نكرده و دست به اقدام عملى نزده كارى به او نداشته باشد ولى همواره در كمينش باشد و فعّاليتهايش را زير نظر بگيرد . « 1 » \r\n\r\n","description":"","footnote":" ( 1 ) - انساب الاشراف ، ج 3 ، ص 152 . ","page_name":" 89 ","page_number":89},
  {"content":"\r\n\r\n\r\nقيام حسينى\r\nقيام امام حسين عليه السلام عليه مفاسد و بيدادگرىهاى طاغوت زمان خويش يكى از بزرگ‌ترين و اثر سازترين قيام‌هايى است كه تاريخ بشريت به خود ديده است . و اگر همه ابعاد و ويژگىهاى آن را در نظر بگيريم بايد بگوييم بىنظيرترين قيام خونين حق‌طلبانه كه بر ضدّ استبداد و استكبار و مفاسد اجتماعى و انحرافات دينى رخ داده است .\r\nبدون شك چنين قيام بزرگى در جامعهء آن روز اسلامى كه تنها نيم قرن با رحلت بنيان‌گذار اسلام فاصله داشت ، از جهات مختلف در خور تأمل و تجزيه و تحليل است .\r\nهر انديشمند و صاحبنظرى با مطالعه اين رويداد مهم تاريخى حق دارد بپرسد :\r\n- چرا چنين واقعهء تلخى در آن فاصله زمانى اندك پس از رحلت رسول خدا صلى الله عليه و آله رخ داد و عوامل زمينه‌ساز آن چه بود ؟\r\n- چرا امام حسين عليه السلام پيش از اين دست به قيام نزد ؟\r\n- علل و موجبات قيام امام حسين عليه السلام چه بود ؟\r\n- اصولا قيام امام حسين عليه السلام چه ماهيّتى داشت ؟ انفجارى ناخواسته بود يا برنامه‌اى حساب شده و از پيش طراحى شده ؟\r\n- و در نهايت ، چه آثار و نتايجى در جامعه اسلامى بر جاى گذاشت ؟\r\nدر اين درس سعى مىكنيم به اختصار به پرسشهاى ياد شده پاسخ دهيم .\r\n\r\nعوامل زمينه‌ساز حادثه عاشورا\r\nعوامل و مسائل گوناگونى در پيدايش رويداد تلخ عاشورا نقش داشت كه در زير به مهمترين آنها اشاره مىكنيم .\r\n\r\n1 - بىاعتنايى به وصيّت پيامبر صلى الله عليه و آله\r\nرسول خدا صلى الله عليه و آله براى جلوگيرى از گمراهى و انحراف امت پس از خود ، در وصيّت معروف خود « تمسك به قرآن و عترت » را به‌عنوان تنها راه نجات ، پيش روى امت گذارد\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nو تأكيد كرد تا زمانى كه به آن دو چنگ زنيد هرگز گمراه نخواهيد شد . « 1 » \r\nمتأسفانه اين دو ثِقْل گران‌سنگ پس از رحلت پيامبر صلى الله عليه و آله به فراموشى سپرده شده و از سوى امّت در غربت و انزوا قرار گرفتند : « قرآن » به‌گونه‌اى مهجور شد و « عترت » به‌گونه‌اى ديگر . خود خواهان و طاغوتيان با تمسك به جلد و الفاظ قرآن ، آن را وسيله‌اى كردند براى حكومت ضد قرآنى ، و مفسران حقيقى قرآن و آشنايان به حقايق را كه سراسر قرآن را از پيامبر اكرم صلى الله عليه و آله دريافت كرده بودند با بهانه‌هاى مختلف و توطئه‌هاى از پيش تعيين شده ، عقب زدند و با قرآن ، در حقيقت قرآن را از صحنه خارج و انحراف از دين خدا و كتاب و سنّت الهى را پايه‌گذارى كردند . « 2 » \r\nبمباران تبليغات عليه « عترت » ، جعل صدها روايت دروغ در مذمّت اهل بيت و فضائل دشمنان آنان در راستاى همين سياست بود ؛ چندان كه حضرت على فرمود :\r\n« ما زِلْتُ مُذْقُبِضَ رَسُولُ اللَّهِ مَظْلُوماً . » « 3 » \r\nمن از هنگام رحلت پيامبر صلى الله عليه و آله پيوسته مظلوم بوده‌ام .\r\nاين بنيان كج هر چه به جلو آمد ، كجىها و انحراف‌ها بيشتر شد تا آن كه در دوران يزيد به اوج خود رسيد .\r\n\r\n2 - دنياطلبى\r\nروى گردانى از خدا و به فراموشى سپردن ياد او كه در توجه و تمسك به معنويات متجلى است ، از يك سو و روى آوردن به شهوترانىها و هوسرانىها و در يك جمله دنياطلبى از ديگر عوامل مهم زمينه‌ساز حادثه عاشورا بود . مقام معظم رهبرى در مقام بيان نقش انحرافى اين عامل مىفرمايد :\r\nدو عامل از عوامل اصلى اين گمراهى و انحراف عمومى است : يكى دور شدن از ذكر خدا كه مظهر آن صلات و نماز است ؛ يعنى فراموش كردن خدا و معنويت از زندگى و\r\n\r\n","description":"","footnote":" ( 1 ) - اشاره به حديث متواتر ثقلين كه پيامبر صلى الله عليه و آله فرمود : « انّى تارِكٌ فيكُمُ الثَّقَلَيْنِ كِتابَ اللَّهِ وَ عِتْرَتى ، ما انْ تَمَسَّكْتُمْ بِهَما لَنْ تَضِلُّوا ابَداً وَ انَّهُما لَنْ يَفْتَرِقا حَتَّى يَرِدا عَلَىَّ الْحَوْضَ »  ( 2 ) - اقتباس از وصيّت‌نامه سياسى الهى امام خمينى با تلخيص .  ( 3 ) - نهج‌السعادة ، ج 2 ، ص 448 . ","page_name":" 91 ","page_number":91},
  {"content":"\r\n\r\nجدا كردن حساب معنويت از زندگى و فراموش كردن توجه و ذكر و دعا و توسل و طلب توفيق از خداى متعال و توكل بر خدا و كنارگذاشتن محاسبات خدايى از زندگى .\r\nو عامل دوم : « اتَّبَعُوا الشَّهَوات » است ؛ يعنى دنبال شهوترانىها و هوسرانىها و در يك جمله « دنياطلبى » رفتن و به فكر جمع‌آورى ثروت و مال بودن و التذاذ و به دام شهوات دنيا افتادن و اصل دانستن اين‌ها و فراموش كردن آرمان‌ها . « 1 » \r\nمقام ولايت اين مطلب را از آيه زير استفاده كرده است :\r\n« فَخَلَفَ مِنْ بَعْدِهِمْ خَلْفٌ اضاعُوا الصَّلوةَ وَاتَّبَعُوا الشَّهَواتِ فَسَوْفَ يَلْقَوْنَ غَيًّا . » « 2 » \r\nاما پس از آنان ، فرزندان ناشايسته‌اى روى كار آمدند كه نماز را تباه كردند ، و از شهوات پيروى نمودند . و به زودى ( كيفر ) گمراهى خود را خواهند ديد .\r\nمتأسفانه پس از رحلت پيامبر صلى الله عليه و آله و انحراف در رهبرى كه منجر به حاكميّت طاغوت بر سرنوشت جامعه اسلامى گشت ، ارزش‌ها دگرگون شد . ارزش‌هاى دينى و ملاك‌هاى معنوى به تدريج رنگ باخت و ارزش‌هاى مادى و جاهلى جايگزين آن شد . آن روز « خواص » ، امير بر دنيا بودند و دنيا مطلّقه ايشان بود ، ليكن امروز اسير دنيا شده‌اند . امام مجتبى عليه السلام در مقايسهء روحيّه ديروز و امروز ياران خود مىفرمايد :\r\n« كُنْتُمْ تَتَوَجَّهُونَ مَعَنا وَ دينُكُمْ امامَ دُنْياكُمْ وَ قَدْ اصْبَحْتُمُ الْآنَ وَ دُنْياكُمْ امامَ دينِكُمْ وَ كُنَّا لَكُمْ وَ كُنْتُمْ لَنا ، وَ قَدْ صِرْتُمْ عَلَيْنا » « 3 » \r\nآن زمان كه همراه ما به صفين مىرفتيد دينتان پيشاپيش دنياتان بود ، ليكن امروز دنياتان پيشاپيش دينتان است . ما آن روز براى شما و شما براى ما بوديد ولى امروز به نيرويى عليه ما تبديل شده‌ايد .\r\nموج دنياگرايى ، ثروت‌اندوزى و هوسرانى در ميان خواص به قدرى فراگير شده بود كه حتى عدل و زهد علوى نيز نتوانست آن را مهار كند . يكى از علل اساسى آن اين بود\r\n\r\n","description":"","footnote":" ( 1 ) - بيانات ايشان در جمع نيروهاى مقاومت بسيج در مورخ 23 / 4 / 71 .  ( 2 ) - مريم ( 19 ) ، آيه 59 .  ( 3 ) - بحارالانوار ، ج 44 ، ص 21 . ","page_name":" 92 ","page_number":92},
  {"content":"\r\n\r\nكه زمام جامعه در دست كسانى بود كه جز به شكم و شهوت نمىانديشيدند .\r\n\r\n3 - افول غيرت دينى\r\nغيرت يعنى دفاع از محبوب در برابر متجاوز . دو جلوه برجسته غيرت عبارت است از غيرت ناموسى كه خصيصهء انسانيت انسان است ، و غيرت دينى كه نشانهء دين‌دارى فرد غيرتمند و بدين معنا است كه انسان ، دين را محبوب خويش بداند و مدافع دستورات و ارزش‌هاى آن ، در مقابل تعرض دشمنان دين باشد .\r\nقرآن ، برترين امتياز امت اسلامى را زنده بودن و شكوفايى روحيّهء غيرت دينى دانسته كه در آيينهء « امر به معروف و نهى از منكر » » تجلى پيدا كرده است . « 1 »  نفرت از منكر و كوشش در جهت بازداشتن ديگران از ارتكاب آن و برآشفتن عليه رواج دهندگان منكرات در جامعه از عالىترين مرتبه غيرت دينى است .\r\nنقطهء مقابل اين خصيصه ممتاز امت اسلامى ، « تساهل و تسامح » در دين و معامله بر سر اصول و فروع آن است كه بىتفاوتى در برابر منكرات و سكوت در مقابل گسترش دهندگان بىدينى در جامعه از جلوه‌هاى برجستهء آن بشمار مىرود .\r\nحاكمانى كه پس از رحلت پيامبر صلى الله عليه و آله بر سرنوشت جامعه اسلامى مسلط شدند ، جز امامان معصوم ، هيچ يك پايبند به اجراى دقيق احكام اسلام نبودند ، چون آنچه كه براى آنان مهم و اصل بود مصالح حكومتى و منافع حزبى بود نه اسلام و احكام آن . و از آنجا كه اسلام با اصل حكومت آنان در تضاد بود ، آنان ناچار بودند براى حفظ كيان حكومت ، از اسلام چشم بپوشند و اصل تساهل و تسامح و معامله‌گرى بر سر دين و كوتاه آمدن بر سر اصول و فروع آن را مبناى سياسى خود قرار دهند . اين سياست به تدريج به بدنه جامعه و توده مردم سرايت كرد ، بگونه‌اى كه افراد در برابر منكرات و ترويج كنندگان آن در جامعه نه تنها واكنش نشان نمىدادند كه سعى مىكردند خود را همسوى هيأت حاكمه نشان دهند .\r\nگسترش اين روحيه در جامعه پيامدهاى شومى داشت كه پيدايش حادثه دلخراش عاشورا از بارزترين نمونه آن است .\r\n\r\n","description":"","footnote":" ( 1 ) - آل عمران ، آيه 110 . « كُنْتُمْ خَيْرَ امَّةٍ اخْرِجَتْ لِلنَّاسِ تَأْمُرُونَ بِالْمَعْرُوفِ وَ تَنْهَوْنَ عَنِ الْمُنْكَرِ وَ تُؤْمِنُونَ بِاللَّهِ . » ","page_name":" 93 ","page_number":93},
  {"content":"\r\n\r\n\r\n4 - كوتاهى خواص از اداى وظيفه\r\nمردم در يك تقسيم‌بندى به دو گروه تقسيم مىشوند : خواص و عوام . خواص كسانى هستند كه تصميمات و موضع‌گيرىهايشان براساس بصيرت و آگاهى است . خود تشخيص دهنده و تصميم گيرنده‌اند ، نه آن كه ديگران آنان را به تصميم برسانند . نقطه مقابل ، عوام‌اند كه قدرت تجزيه و تحليل مسائل را ندارند و حركتشان براساس بصيرت و آگاهى نيست . بلكه پيرو موج ، و مرعوب جوّ هستند . جوّ عمومى به هر سو و با هر گروهى باشد آنان به همان سمت حركت كرده با همان گروه غالب هستند .\r\nمرز اساسى خواص و عوام « بصيرت » است . هر كس از اين ويژگى برخوردار بود جزو خواص است و هر كس فاقد آن بود از عوام است . از هر صنفى و در هر لباسى مىخواهد ، باشد . سواد داشته باشد يا نداشته باشد .\r\nاساسىترين رسالت خواص طرفدار حق ، ايستادگى در پاى آن و حمايت از حقّ در برابر باطل مىباشد . در قاموس خواص سكوت و بىتفاوتى در برابر حق ، همپاى ضديت با حق است . اميرالمؤمنين عليه السلام مىفرمايد :\r\n« السَّاكِتُ اخُو الرّاضى وَ مَنْ لَمْ يَكُنْ مَعَنا كانَ عَلَيْنا » « 1 » \r\nآن كس كه ساكت است ( و از حق حمايت نمىكند ) برادر كسى است كه به باطل رضايت داده است . و آن كس كه با ما نباشد ، عليه ما است .\r\nدر طول حيات اسلام از سقيفه گرفته تا كربلا و از كربلا تا غيبت آخرين پيشواى معصوم ، بيشترين مسؤوليت انحراف جامعه برعهده خواصى است كه حق را شناخته ليكن در حمايت از آن كوتاهى كردند . مقام معظم رهبرى در تجزيه و تحليل خود از واقعه عاشورا كوتاهى خواص در اداى وظيفه خود و حمايت بموقع از حق را از عوامل مهم زمينه‌ساز حادثه عاشورا برشمرده‌اند . ايشان در تحليل خود بر اين نكته تأكيد كرده‌اند كه اگر چهره‌هاى سرشناس كوفه كه بانى دعوت امام حسين عليه السلام به كوفه شدند بر موضع خود باقى مىماندند و به جاى ترس از ابن زياد از خدا مىترسيدند و نماينده امام\r\n\r\n","description":"","footnote":" ( 1 ) - بحارالانوار ، ج 74 ، ص 421 . ","page_name":" 94 ","page_number":94},
  {"content":"\r\n\r\nحسين عليه السلام را تنها نمىگذاشتند ، چه بسا حوادث دردناك بعدى اتفاق نمىافتاد :\r\n. . . اگر امثال شبث بن ربعى در يك لحظه حساس از خدا مىترسيدند - به جاى اينكه از ابن زياد بترسند - تاريخ عوض مىشد . . . عوام متفرق شدند ، ولى چرا آن خواص مؤمنى كه اطراف مسلم بودند متفرق شدند در بين آنها كسان خوبى بودند ، افراد حسابى بودند ، بعداً بعضى از آنان در كربلا آمدند شهيد شدند ، اما اين جا اشتباه كردند . . .\r\nوقتى امام حسين ( ع ) قيام كرد - با آن عظمتى كه امام حسين ( ع ) در جامعهء اسلام داشت - خيلى از همين خواص پيش امام حسين ( ع ) نيامدند كه كمك كنند . ببينيد به وسيلهء اين خواص در يك جامعه ، چقدر وضعيت خراب مىشود .\r\nمقام معظم رهبرى در يك جمعبندى كلى از نقش خواص در تحول جامعه مىفرمايد :\r\nاگر خواص در هنگام خودش ، كارى را كه لازم است ، تشخيص دادند و عمل كردند ، تاريخ نجات پيدا مىكند و حسين بن علىها به كربلاها كشانده نمىشوند . اگر خواص ، بد فهميدند ، دير فهميدند ، يا فهميدند و با هم اختلاف كردند . . . معلوم است كه در تاريخ ، كربلاها تكرار خواهد شد . « 1 » \r\n\r\nعلّت عدم قيام امام حسين عليه السلام در دوران معاويه\r\nپيش از اين به اختصار در اين باره بحث كرديم . روح قضيه بر مىگردد به تفاوت شخصيّت معاويه و يزيد و اختلاف بر خورد آنان با بيت امامت . امام حسين عليه السلام در دوران معاويه دو انتخاب در پيش رو داشت : قيام و شهادت و ديگرى مبارزه و زنده ماندن . زنده ماندن در آن شرايط ثواب و اثر و زحمتش بيشتر از كشته شدن بود ، از اين رو ، امام عليه السلام اين سخت‌تر را انتخاب كرد و به ديگران هم توصيه كرد تا معاويه زنده است ، دنبال راه\r\n\r\n","description":"","footnote":" ( 1 ) - بيانات مقام معظم رهبرى در جمع فرماندهان لشكر 27 حضرت رسول در مورخ 20 / 3 / 75 . لازم به ياد آورى است كه مطالب اين بخش ، از كتاب رسالت خواص ، نوشته آقاى سيد احمد خاتمى اقتباس شده است . مأخذ بيانات مقام معظم رهبرى نيز همان كتاب است . ","page_name":" 95 ","page_number":95},
  {"content":"\r\n\r\nدوم نروند . درست همان خط مشيى كه امام حسن عليه السلام برگزيده بود . ليكن وضع دوران يزيد طورى بود كه قيام تنها انتخاب بود و زنده ماندن يعنى قيام نكردن - به دلايلى كه در زير مىآيد - معنى نداشت .\r\n\r\nعلل و موجبات قيام\r\nبدون شك قيام امام حسين عليه السلام به عنوان حركتى حساب شده از سوى پيشوايى معصوم معلول عواملى بود كه در حقيقت ، به عنوان اهداف و انگيزه‌هاى آن حضرت از اين نهضت مقدس بشمار مىرود . اين عوامل از نظر اهميّت و گستره نسبت به ابعاد نهضت ، هم سنگ نيستند ، آن چنان كه اشاره خواهد شد . مهمترين اين عوامل عبارتند از :\r\n\r\n1 - اجبار به بيعت\r\nنخستين عامل قيام امام حسين عليه السلام عليه حكومت ستمكار يزيد اين بود كه وى امام عليه السلام را مجبور به بيعت كرد و در نخستين اقدامات حكومتى خود به والى مدينه نوشت :\r\nحسين بن على ، عبداللّه بن عمر ، عبدالرحمان بن ابى بكر و عبداللّه بن زبير را بگير براى بيعت ، محكم هم بگير ، بدون گذشت . و چنانچه يكى از آنان استنكاف كرد گردنش را بزن و سرش را براى من بفرست . « 1 » \r\nوليد بن عتبه ، حاكم مدينه با احضار امام حسين عليه السلام به فرماندارى ، فرمان يزيد را به وى ابلاغ كرد . امام حسين عليه السلام به اين در خواست با بيانى صريح و منطقى پاسخ منفى داد :\r\nاى امير ! ما خاندان نبوت و سرچشمه رسالتيم . خانه ما محل آمد و شد فرشتگان است .\r\nخداوند ( آفرينش ) را با ما آغاز كرد و پايان كار ( رسالت ) را بر ما گذاشت ، و يزيد مردى بزهكار ، شرابخوار و آدم كش است كه فسق و فجور را آشكار ساخته است و كسى چون من با فردى همچون او بيعت نمىكند . « 2 » \r\n\r\n","description":"","footnote":" ( 1 ) - مقتل الحسين ، خوارزمى ، ج 1 ، ص 180 .  ( 2 ) - ايُّهَا الْاميرُ انَّا اهْلُ بَيْتِ النُّبُوَّهِ وَ مَعْدِنُ الرِّسالَةِ وَ مُخْتَلَفُ الْمَلائِكَةِ بِنا فَتَحَ اللَّهُ وَ بِنا خَتَمَ وَ يَزيدُ رَجَلٌ فاسِقٌ ، شارِبُ خَمْرٍ ، قاتِلُ نَفْسٍ ، مُعْلِنٌ بِالْفِسْقِ فَمِثْلى لا يُبايِعُ لِمِثْلِهِ « همان ، ص 184 » . ","page_name":" 96 ","page_number":96},
  {"content":"\r\n\r\nاز اين سخن امام عليه السلام بر مىآيد كه آن حضرت در هيچ شرايطى حاضر نبود بيعت كند هر چند آواره و يا كشته شود . امام عليه السلام در مذاكراتش با محمد بن حنفيّه فرمود :\r\n« وَ اللَّهِ لَوْ لَمْ يَكُنْ فِى الدُّنْيا مَلْجَاٌ وَ لا مَاوىً لَما بايَعْتُ يَزيدَ بْنَ مُعاوِيَةَ » « 1 » \r\nسوگند به خدا اگر در دنيا هيچ پناهگاه و جايگاهى هم نداشته باشم باز با يزيد بن معاويه بيعت نخواهم كرد .\r\nوظيفه امام عليه السلام در اين مرحله از قيام فقط امتناع بود ، البته اين وظيفه با خروج از كشور يا پنهان شدن و يا رفتن به نقاط دور دست مرزى قابل انجام بود . زيرا جز امتناع هيچ رسالت مثبتى از قبيل گسترش دامنه دعوت و قيام را بر دوش امام نمىگذارد . امّا از آنجا كه اين عامل ، تمام علّت نبود بلكه عوامل ديگرى هم در قيام آن حضرت نقش داشت ، امام عليه السلام پيشنهاد امثال ابن عباس و محمد بن حنفيّه - مبنى بر رفتن به نقاط دور دست - را نپذيرفت و مسيرى را كه خود طراحى كرده بود برگزيد تا بتواند به همه اهدافش برسد .\r\nمقاومت سر سختانه امام حسين عليه السلام در برابر خواست يزيد در اين مرحله بدين جهت بود كه آنچه يزيد از امام حسين عليه السلام مىخواست بيعت به عنوان خلافت بود ، چيزى كه هيچ يك از امامان حاضر به انجام آن نشدند و اصولا با استناد به همان منطقى كه امام حسين فرمود ، ناشدنى است و آنچه امام حسن عليه السلام و قبل از وى امير مؤمنان عليه السلام انجام دادند غير از آن چيزى است كه از امام حسين عليه السلام خواسته شد .\r\nامام حسن عليه السلام هيچگاه با معاويه به عنوان خليفه بيعت نكرد ، بلكه حكومت و اداره سياسى جامعه را كه يكى از شؤون خليفه پيامبر است با شرايطى به معاويه واگذار كرد .\r\nسخن آن بزرگوار در مسجد جامع كوفه در حضور معاويه و سپاهيان كوفه و شام مؤيد اين مطلب است :\r\nمعاويه پنداشته كه من خود را شايسته خلافت ندانسته و او را برازنده اين مقام دانسته‌ام . در حالى كه دروغ ميگويد . ما در كتاب خدا و سنّت پيامبر صلى الله عليه و آله سزاوارترين مردم براى خلافت هستيم . « 2 » \r\n\r\n","description":"","footnote":" ( 1 ) - مقتل الحسين ، خوارزمى ، ج 1 ، ص 188 .  ( 2 ) - بحار الانوار ، ج 44 ، ص 63 . ","page_name":" 97 ","page_number":97},
  {"content":"\r\n\r\nوضع اميرالمومنين نيز چنين بود ، وى پس از آن كه خود را تنها و بى يار و ياور ديد تسليم خواست اكثريت شد و از اداره امور سياسى جامعه صرف نظر كرد نه آن كه خلافت را به ديگرى واگذار كرده و به عنوان خليفه با وى بيعت كرده باشد .\r\n\r\n2 - دعوت مردم كوفه\r\nخبر خوددارى امام عليه السلام از بيعت با يزيد و هجرت به مكّه در ميان مسلمانان پخش شد . كوفيان كه از مدت‌ها قبل انتظار چنين روزى را مىكشيدند ، با شنيدن اين خبر تشكيل جلسه داده و تصميم گرفتند امام عليه السلام را براى به دست گرفتن قدرت به كوفه دعوت كنند . در پى آن ، نامه‌اى با امضاى چند تن از سران شيعه براى امام حسين عليه السلام ارسال شد . امام در پاسخ چيزى نفرمود تا آن كه نامه‌هاى فراوان ديگرى همراه با پيك‌هاى مختلف پى در پى رسيد . « 1 » \r\nدر چنين شرايطى امام نمىتوانست بى تفاوت بماند ، چرا كه حجت بر او تمام بود . اگر امام حسين عليه السلام به دعوت كوفيان توجه نمىكرد ، مسلّم در برابر افكار عمومى محكوم‌بود و همگان مىگفتند : فرصت بسيار مناسبى را از دست داده است . موقعيّت امام‌حسين عليه السلام در اين زمينه درست بر خلاف موقعيت امام حسن عليه السلام بود . در دوران امام حسن عليه السلام ، جوّ سياسى عليه آن حضرت بود و آن مقدار نيرو را هم ، حضرت به زحمت توانست فراهم آورد كه بعدها همان‌ها هم پراكنده شدند و اين امام حسن بود كه به آنها اتمام حجت مىكرد . ولى وضع امام حسين به گونه‌اى ديگر بود . وى بدون آنكه كمكى از مردم كوفه خواسته باشد ، هيجده هزار نفر با دوازده هزار نامه او را به كوفه دعوت و آمادگى خود را براى كمك به او و به دست گرفتن خلافت اعلام كردند . در چنين شرايطى امام عليه السلام براى آن كه حجت خود را بر مردم كوفه تمام كند ، دعوت آنان را برغم آن كه آينده را تاريك مىديد - پذيرفت .\r\nالبته بايد به اين نكته توجه داشت كه حركت امام عليه السلام از مكه به سمت كوفه تنها به علّت دعوت كوفيان نبود . بلكه در كنار اين عامل دو عامل ديگرى وجود داشت كه خروج\r\n\r\n","description":"","footnote":" ( 1 ) - سيد بن طاووس در اللهوف ، ص 15 ، تعداد مجموع نامه‌ها را دوازده هزار عدد نوشته است . ","page_name":" 98 ","page_number":98},
  {"content":"\r\n\r\nآن حضرت از مكّه را ضرورى مىنمود . يكى پيگيرى مأموريت الهى خويش و تحقق امر به معروف و نهى از منكر كه در آن شرايط جز با رفتن به عراق و شهادت در سرزمين كربلا امكان‌پذير نبود . و ديگرى ، خطر ترور امام عليه السلام در مكّه و شكسته شدن حرمت خانهء خدا ، چه آن كه امام متوجه شد يزيد ، حاكم حجاز را همراه عده‌اى مسلح مأمور كرده كه تحت پوشش اعمال حج به مكه رود و فرزند پيامبر صلى الله عليه و آله را در حال احرام دستگير و يا ترور كند . « 1 »  ابا عبداللّه عليه السلام با اشاره به اين توطئه دشمن در گفتگو با « ابوهرّه ازْدى » فرمود :\r\nبنى اميّه دارايى مرا به غارت بردند صبر كردم ، به آبرويم لطمه زدند ، صبر كردم .\r\nخواستند خونم را بريزند پس گريختم . « 2 » \r\n\r\n3 - امر به معروف و نهى از منكر\r\nانحرافات سياسى ، اعتقادى و فرهنگى پديد آمده در جامعه اسلامى بعد از رحلت پيامبر صلى الله عليه و آله كه منجر به روى كار آمدن حزب اموى و تبديل خلافت به سلطنت و بر كنارى و انزواى قرآن و سنّت نبوى از صحنه زندگى مردم بويژه حكومتمداران شده بود ، از مهمترين و روشن‌ترين علل قيام امام حسين بشمار مىرود . حكومت يزيد مظهر اين همه انحراف و عامل تداوم آن در جامعهء اسلامى بود . حكومتى كه زمامدار آن به جاى تعبد به احكام اسلامى و تقيد به اجراى قوانين و حدود شرعى و گسترش عدالت اجتماعى ، آشكارا موضوع رسالت محمدى صلى الله عليه و آله و وحى الهى را انكار مىكرد ، « 3 »  و به پيروى از جدش ابوسفيان و پدرش معاويه ، كمر همّت به ويران كردن بنياد اسلام و محو ياد و نام پيامبر صلى الله عليه و آله و خاندان او از خاطره‌ها بسته بود .\r\n\r\n","description":"","footnote":" ( 1 ) - اللهوف ، ص 27 و اعيان الشيعه ، ج 1 ، ص 593 .  ( 2 ) - اللهوف ، ص 30 .  ( 3 ) - از ابن عقيل نقل شده كه از جمله شواهدى كه بر كفر يزيد دلالت مىكند اشعار او است :\r\n لَعِبَتْ هاشِمُ بِالْمُلْكِ فَلا * خَبَرٌ جاءَ وَ لا وَحْىٌ نَزَلَ\r\nلَسْتُ مِنْ خِنْدِفَ انْ لَمْ انْتَقِمْ * مِنْ بَنى احْمَدَ ما كانَ فَعَلَ \r\n« اعيان‌الشيعه ، ج 1 ، ص 616 » ","page_name":" 99 ","page_number":99},
  {"content":"\r\n\r\nسخن زينب كبرى كه از نزديك ، اوضاع را زير نظر داشت ، خطاب به يزيد : « . . . فَوَاللَّهِ لا تَمْحُو ذِكْرَنا وَ لا تُميتُ وَحْيَنا » « 1 »  بيانگر اين است كه يزيد درصدد از ميان برداشتن اسلام و قرآن و محو ياد محمّد صلى الله عليه و آله و خاندانش از خاطره‌ها و بازگرداندن مردم به‌دوران جاهليّت بود .\r\nامام حسين عليه السلام در چنين شرايطى ، تكليفى جز مخالفت با اين حكومت و قيام عليه آن نداشت . اين مسأله به قدرى مهم بود كه اگر دو عامل ديگر هم نبودند - يعنى اگر يزيد از آن حضرت تقاضاى بيعت نكرده بود و اگر مردم كوفه از وى دعوت نمىكردند - امام حسين عليه السلام باز قيام مىكرد . اين حقيقتى بود كه بارها و با عباراتى گوناگون در سخنان آن حضرت مورد تأكيد قرار گرفته است . اينك چند نمونه :\r\n* در وصيّت به برادرش محمد بن حنفيّه هنگام خروج از مدينه :\r\n. . . انگيزه من از قيام ، آسايش‌طلبى ، خودنمايى ، فسادانگيزى و ستمگرى نيست . بلكه من براى اصلاح امّت جدم قيام كردم . مىخواهم به معروف ، امر و از منكر ، نهى كنم و به سيره و روش جدّم و پدرم على بن ابىطالب رفتار نمايم . « 2 » \r\n* در جريان دعوت مردم بصره هنگام اقامت در مكّه :\r\n. . . شما را به كتاب خدا و سنّت پيامبر صلى الله عليه و آله فرا مىخوانم ؛ زيرا ( در شرايطى قرار گرفته‌ايم كه ) سنّت رسول‌اللّه صلى الله عليه و آله از ميان رفته و بدعت جايگزين آن شده است . « 3 » \r\n* در ملاقات با حرّ بن يزيد رياحى :\r\n. . . اى مردم ! رسول خدا صلى الله عليه و آله فرمود : « هر كس فرمانرواى ستمگرى را ببيند كه حرام الهى را حلال مىشمارد ، پيمان‌هاى الهى را مىشكند ، با سنّت پيغمبر او مخالفت مىكند ، و در ميان بندگان خدا رفتارى تجاوز گرانه دارد ، و با اين همه ، او با زبان و رفتار ، مخالفت خود را با وى ابراز نكند ، خداوند او را با آن فرمانرواى ستمگر يك جا در آتش مىافكند . » هان اى مردم ! اينان بر طاعت شيطان گردن نهاده و بندگى و اطاعت خداى رحمان را رها كرده‌اند ؛ فساد را گسترش داده و قوانين الهى را تعطيل\r\n\r\n","description":"","footnote":" ( 1 ) - اللهوف ، ص 81 . يعنى سوگند به خدا تو نمىتوانى ياد ما را از ميان ببرى و وحى و قرآن را براندازى .  ( 2 ) - مقتل الحسين ، خوارزمى ، ج 1 ، ص 188 .  ( 3 ) - تاريخ طبرى ، ج 7 ، ص 240 . ","page_name":" 100 ","page_number":100},
  {"content":"\r\n\r\nكرده‌اند ، و بيت‌المال را به خود اختصاص داده‌اند ، حلال خدا را حرام شمرده و حرام الهى را حلال كرده‌اند و من در دگرگون ساختن وضع موجود از هر كس شايسته‌ترم . « 1 » \r\nبه موجب اين عامل - كه بيش از عوامل ديگر مورد اهتمام و استناد امام حسين عليه السلام بوده است - امام حسين عليه السلام خود را موظف به موضع‌گيرى عليه حكومت و درگير كردن با آن مىدانسته است ، و اين درگيرى از نوع هجوم بوده و از طرف خود آن حضرت شروع شده است ، نه از ناحيهء مردم و نه از ناحيه حكومت ، بر خلاف دو عامل نخست كه منشأ اوّلى حكومت و منشأ دومى مردم بودند .\r\nبه موجب اين عامل ، امام عليه السلام ، معترض و مهاجم است نه مدافع ، كارش عمل ابتدايى است نه صرفاً عكس‌العمل منفى در مقابل تقاضاى بيعت و يا عكس‌العمل مثبت در مقابل تقاضاى همكارى براى تشكيل حكومت « 2 »  . امام حسين عليه السلام در اين نگرش يك چهره انقلابى و « ثأئر » است كه مىخواهد انقلاب كند . بدين جهت است كه اين عامل در مقايسه با دو عامل پيشين ، بسيار ارزنده ، درس‌آموز و الهام‌بخش امت در هر زمان است .\r\n\r\nباوفاترين خواص\r\nدر حادثهء كربلا هر چند كوتاهى عده‌اى از خواص طرفدار حق از اداى بموقع وظيفه به‌عنوان يكى از عوامل زمينه‌ساز پيدايش اين حادثهء دلخراش مطرح است ؛ ليكن در كنار اين قضيه ، به تعداد اندكى از خواص اين جبهه برمىخوريم كه با همراهى امام حسين عليه السلام و ايثار و فداكارى بىنظير خود در جبههء حق و حمايت خالصانه از پيشوايشان ، او را در دستيابى به اهداف خود ، بويژه تحقق امر به معروف و نهى از منكر ، يارى كردند .\r\nاز جمله تفاوت‌هاى مهمّ شرايط نيرويى و خواص دوران امام حسن عليه السلام با دوران امام حسين عليه السلام همين مسأله است . در زمان امام حسن عليه السلام برغم تلاش‌هاى آن بزرگوار در جذب و بسيج نيروهاى وفادار به آرمان‌هاى امامت به منظور رويارويى با معاويه ، نه‌تنها نيروى مورد نظر آن حضرت فراهم نشد كه آنان هم كه داعيه جانبدارى از حق را داشته و\r\n\r\n","description":"","footnote":" ( 1 ) - تاريخ طبرى ، ج 5 ، ص 403 و كامل ابن اثير ، ج 4 ، ص 48 .  ( 2 ) - اقتباس از حماسه حسينى ، ج 3 ، ص 191 . ","page_name":" 101 ","page_number":101},
  {"content":"\r\n\r\nجزو خواص به‌شمار مىآمدند ، با ارائه چراغ سبزى از سوى دشمن ، فريب خورده ، امام را رها كرده به معاويه پيوستند . ولى امام حسين عليه السلام موفق شد يك هستهء نيرومند ايمانى از خواص به وجود آورد كه در مقابل سخت‌ترين شدايد و فشارهاى دشمن ، مقاومت و از امام زمانشان دفاع كردند . مهم‌ترين ويژگى اين خواص حق‌شناس و ايثارگر در مقايسه با ياران امير مؤمنان و امام حسن عليهما السلام عبارت است از :\r\n\r\n1 - باوفاترين و برترين ياران\r\nدر قضيّه كربلا مسائل فراوانى رخ داد كه موجب فزونى رنج‌ها و مصيبت‌هاى ابا عبداللّه الحسين عليه السلام شد كه شايد ناگوارترين آنها دنائت‌ها ، بىادبىها و وحشىگرىهايى بود كه از ناحيه كوفيان مىديد ؛ ولى دو چيز چشم ابا عبداللّه عليه السلام را روشن و دلش را شاد و اميدوار كرده بود : يكى اصحاب و ديگرى اهل بيتش . كه با فداكارىها ، وفادارىها ، همگامىها و هماهنگىهاى خويش ، دل حضرت را شاد كرده بودند ؛ بگونه‌اى كه آن گرامى مكرّر و از سويداى دل براى آنان دعا مىكرد . سخنان آن حضرت در وصف آنان گواه اين ادعا است :\r\n« انّى لا اعْلَمُ اصْحاباً اوْفى وَ لا خَيْراً مِنْ اصْحابى وَ لا اهْلَ بَيْتٍ ابَرَّوَ لا اوْصَلَ مِنْ اهْلِ بَيْتى فَجَزاكُمُ اللَّهُ عَنّى خَيْراً » « 1 » \r\nمن ، اصحاب و يارانى باوفاتر و بهتر از ياران خود نديده‌ام و نيز خويشان و خاندانى نيكوكارتر و با محبّت‌تر و نسبت به خويشان ، حقگذارتر از خاندان خود نمىشناسم .\r\nخداوند از جانب من به همهء شما نيكوترين پاداش عنايت فرمايد .\r\nاين گواهى امام عليه السلام حاكى از كمال اعتماد آن حضرت نسبت به ياران و خاندان خويش و خشنودىاش از آنان است و نيز بيانگر برترى ياران آن گرامى است بر شهداى پيشين - اعمّ از بدريون و صفّينيّون - و نيز شهداى پس از واقعهء كربلا « 2 »  ؛ چون چنين توصيفى از\r\n\r\n","description":"","footnote":" ( 1 ) - ارشاد ، مفيد ، ص 231 .  ( 2 ) - حضرت امير عليه السلام در سخنى كه پس از اين خواهد آمد بر اين مطلب تصريح دارد : « شُهَداءُ لا يَسْبِقُهُمْ مَن‌ْقَبْلَهُمْ وَ لا يَلْحَقُهُمْ مَنْ بَعْدَهُمْ » . ","page_name":" 102 ","page_number":102},
  {"content":"\r\n\r\nناحيه هيچ معصومى - جز امام حسين عليه السلام - نسبت به يارانش نشده است .\r\n\r\n2 - آزادى كامل در انتخاب راه\r\nياران امام حسين عليه السلام در راهى كه گزيده بودند كاملًا آزاد بودند و از ناحيهء هيچ كس - نه دوست و نه دشمن - در انتخاب راه ، تحت فشار نبودند . هم ابا عبداللّه عليه السلام و هم سران دشمن بر اين نكته تأكيد داشتند كه يزيد فقط با حسين بن على عليه السلام كار دارد و حتى از سوى بعضى فرماندهان دشمن ، به برخى خويشان امام حسين عليه السلام پيشنهاد امان داده شد .\r\nاز سوى ديگر ، امام حسين عليه السلام در شب عاشورا به يارانش اجازه رفتن داد و فرمود :\r\nاينك همه شما را رخصت دادم ، از جانب من مأذون و مجازيد ، همه و همه برويد ، شما را حلال كردم . من بيعت خود را از شما برداشتم ، ديگر هيچ پيمان و تعهدى از جانب من بر ذمّه شما نخواهد بود . اكنون تاريكى شب همه جا و همه شما را فرا گرفته ، آن را شتر رهوار خود سازيد و هر يك از شما دست يكى از افراد خاندان مرا بگيريد و از اينجا دور و در شهر و ديار خود پراكنده شويد تا خدا گشايشى در كار پديد آورد ، چه آن كه اين گروه تنها مرا مىطلبند و اگر به من دست يابند ، از جستجوى ديگران بازايستند . « 1 » \r\nبنابراين ياران امام عليه السلام نه در تنگناى دشمن واقع شده بودند مثل اصحاب « طارق بن زياد » « 2 »  و نه دوست براى ماندن و كشته شدن از آنان خواهش و التماس كرده بود .\r\n\r\n3 - برگزيدن مرگ عزّت‌بخش\r\nياران امام حسين عليه السلام با آزادى كامل ، مردن را بر زندگى ننگ‌آور ترجيح دادند . همه آنان در صورت تمايل ، براى زنده ماندن ، راه داشتند ؛ ولى چون زندگى در آن شرايط را\r\n\r\n","description":"","footnote":" ( 1 ) - نفس المهموم ، ص 227 .  ( 2 ) - طارق بن زياد در جنگ اسپانيا وقتى اسپانيا را فتح كرد و كشتىهاى خود را از تنگه عبور داد به نيروهاى تداركاتى خود دستور داد تنها در حدّ نياز 24 ساعت آذوقه نگهدارند و بقيّه را هر چه هست آتش بزنند و كشتىها را نيز بسوزانند . سپس افسران و سربازان را جمع كرد و با اشاره به درياى عظيمى كه در آنجا بود به آنان گفت : دشمن پيش روى شما و دريا پشت سرتان است . اگر بخواهيد فرار كنيد جز غرق شدن در دريا راهى نداريد ، كشتىاى ديگر ، وجود ندارد ، غذا هم جز به مقدار 24 ساعت نداريد . بنابراين تنها راه نجات شما در جنگ كردن و پيروزى بر دشمن است ( حماسه حسينى ، ج 2 ، صص 264 - 265 ) . ","page_name":" 103 ","page_number":103},
  {"content":"\r\n\r\nمساوى با ذلت و اسارت مىدانستند ، راه مردن توأم با ايمان و تعالى و پيروزمندى حق را برگزيدند . آنان جمال حقيقت ، كمال عبوديت و زيبايى شهادت را درك كرده بودند ؛ از اين رو ، نه براى مزد و اجرت و نه از روى بيم و ترس و نه براى زنده ماندن كه براى ايمان و عقيده و حق مىجنگيدند و در يك كلمه به تعبير بعضى « أثَرُوا الْمَوْتَ » يعنى به اختيار ، مردن را بر زندگى ننگ‌آور ترجيح دادند ، چرا كه عاشق بودند و از عاشق جز اين انتظار نيست . امير مؤمنان در مسيرش به صفين هنگام عبور از سرزمين كربلا آنان را چنين توصيف كرده است :\r\nاين جا بارانداز سواران ، و قتلگاه عاشقان است . شهيدانى كه نه پيشينيان بر آنان سبقت جسته و نه آيندگان به مقام آنان دست خواهند يافت . « 1 » \r\nدر پرتو چنين ايمان و روحيّه‌اى قوى و هدفى بلند بود كه هيچ يك از آنان با همه محنت و گرفتارى كه برايشان پيش آمد به دشمن نپيوستند بلكه موفق شدند از دشمن دل بربايند ، چنان كه دل حرّ و سى نفر ديگر را ربودند ، و اين بدان جهت بود كه اينان از لحاظ روحى و ايمانى پيروز و چيره بودند .\r\nياران امام حسين عليه السلام نه تنها در اين جهت ضعفى از خود نشان ندادند ، بلكه در هيچ موطن و مرحله‌اى از مراحل قيام در مقام عذر تراشى و توجيه براى تسليم وسلامت بيرون رفتن از معركه ، برنيامدند . عباس عَقّاد در اين زمينه مىنويسد :\r\nبه انديشه هيچ كدام از ياران امام حسين عليه السلام خطور نكرد كه براى نجات خود و امامشان ، بازگشت از اين مسير را در نظر آن حضرت جلوه دهند . و اگر مىخواستند خود را بفريبند مىتوانستند ، تسليم در برابر دشمن را در نظر حضرتش جلوه دهند و نامش را نصيحت و خيرخواهى بگذارند ، و چنين وانمود كنند كه اخلاص مىورزند و براى حضرتش خواستار ادامه زندگى هستند .\r\nو ليكن ، نه خودشان را فريفتند و نه امام را ، بلكه از روى خيرخواهى صادقانهء خود ، امام عليه السلام را از تسليم دور مىداشتند ، نه از مرگ ، و همگى بر اين حالت بودند . « 2 » \r\n\r\n","description":"","footnote":" ( 1 ) - نفس المهموم ، ص 206 .  ( 2 ) - ابوالشهداء ، ص 157 . ","page_name":" 104 ","page_number":104},
  {"content":"\r\n\r\n\r\nماهيّت قيام\r\nنهضت‌ها و پديده‌هاى اجتماعى نيز مانند پديده‌هاى طبيعى ماهيّت‌هاى مختلف دارند . نهضت امام حسين عليه السلام چه ماهيتى داشت ؟ براى دستيابى به ماهيّت نهضت عاشورا نخست بايد به سراغ علّت يا علل فاعلى آن برويم و علل و موجباتى را كه منجر به پيدايش آن شده است بشناسيم .\r\nبا عنايت به آنچه در بحث قبل پيرامون علل و موجبات قيام امام حسين عليه السلام گفتيم در اينجا نتيجه مىگيريم كه :\r\n1 - قيام امام حسين عليه السلام يك قيام آگاهانه و برنامه‌ريزى شده بود نه انفجارى ناخواسته و ناآگاهانه از نوع آنچه كه تحليل‌گران مادى نسبت به پديده‌هاى اجتماعى معتقد و نسبت به حادثه عاشورا مىگويند : با روى كار آمدن حزب اموى ، فشار بر مسلمانان بويژه پيروان اهل بيت عليهم السلام افزايش يافت و همچنان رو به فزونى بود ، تا آن كه در دوران يزيد به اوج خود رسيد ، چندان كه براى مخالفان و در رأس آنان حسين بن على عليه السلام غير قابل تحمل گشت . قيام آن حضرت در برابر جنايات يزيد ، در حقيقت نمايشى از اين انفجار بود .\r\nبررسى واقع‌بينانه و همه جانبه رخداد كربلا و توجه به علل و موجبات آن ومطالعه عميق سخنان رهبرى آن از آغاز امامت تا لحظه شهادت و نيز رفتار و موضع‌گيرىهاى آن گرامى در برابر سياست‌هاى سلطه‌جويانه و انحصارطلبانه معاويه و يزيد و همچنين برخورد آن حضرت با ياران خود ، بيانگر اين است كه امام عليه السلام مبارزات خود با حزب اموى را از همان آغاز با برنامه‌اى منظم و هدفدار ، سامان داد و مسلمانان را به اجراى آن فراخواند . متأسفانه بر اثر فضاى مسمومى كه معاويه ايجاد كرده بود و چهره منافقانه‌اى كه از خود ارائه مىداد ، مسلمانان نتوانستند در درگيرى جبهه امامت با دستگاه خلافت ، حق را از باطل تشخيص دهند و پشت سر امامشان به ستيز با معاويه برخيزند . و گرنه موضع امام حسين عليه السلام بسيار روشن بود . اين سخن امام عليه السلام به معاويه :\r\n\r\n","description":"","footnote":"","page_name":" 105 ","page_number":105},
  {"content":"\r\n\r\n« انّى وَاللَّهِ ما اعْرِفُ افْضَلَ مِنْ جِهادِكَ » « 1 »  روشن‌ترين بيان در ترسيم خط مشى آن حضرت در برابر حزب اموى است .\r\nمعاويه نيز از اين استراتژى امام عليه السلام آگاهى كامل داشت ؛ از اين رو سعى مىكرد خود را با آن حضرت درگير نكند و هواداران و عواملش را نيز بر اجراى اين سياست توصيه مىكرد . ولى يزيد در اين زمينه روشى خلاف روش پدر اتخاذ كرد و در آغاز حكومت خود همه راه‌ها - جز بيعت - را بر امام عليه السلام بست . و چون آن حضرت اهل بيعت نبود راهى جز مخالفت و قيام عليه زورگويىهاى يزيد نداشت ، راهى كه زمينه‌ساز آن در اين مقطع از ناحيهء جبههء مخالف ، خود يزيد بود ؛ ولى برنامهء قيام برنامه‌اى نبود كه با روى كار آمدن يزيد ، طراحى و سامان‌دهى شده باشد ؛ بلكه از قبل طراحى شده بود ، ليكن شرايط اجرا فراهم نبود كه با مرگ معاويه و روى كار آمدن يزيد و تغيير شرايط سياسى ، اين مانع بر طرف شد .\r\n2 - نهضت عاشورا با توجه به عوامل مختلفى كه در پيدايش آن نقش داشت ، نهضتى چند ماهيتى است نه تك ماهيّتى . به موجب عامل نخست ، نهضت امام حسين عليه السلام ، ماهيّت دفاعى و عكس‌العملى دارد آن هم عكس‌العمل منفى در مقابل يك تقاضاى نامشروع .\r\nبه موجب عامل دوم نيز ، ماهيّت نهضت يك ماهيّت دفاعى و عكس‌العملى است ، منتهى عكس‌العمل مثبت در مقابل يك دعوت با ماهيّت تعاون با مسلمانانى كه از ستم حزب اموى به ستوه آمده و عليه آن موضع گرفته و از امام عليه السلام خواستند كه با پذيرش رهبرى ، آنان را در اين جهاد مقدس يارى كند . وظيفه امام حسين عليه السلام برحسب اين عامل ، اجابت دعوت است تا وقتى كه دعوت‌كنندگان ثابتند . وقتى آنها از موضع خود عقب نشستند ، ديگر امام حسين عليه السلام وظيفه‌اى از اين زاويه ندارد .\r\nبه موجب عامل سوم ، ماهيّت قيام امام حسين عليه السلام ماهيّت تهاجمى است نه دفاعى .\r\nامام حسين عليه السلام به موجب اين عامل يك انقلابى مهاجم و معترض به وضع موجود بود نه صرفاً يك انسان متقى و مدافع كه به تقاضاى نامشروع يزيد پاسخ منفى داده و از حيثيّت\r\n\r\n","description":"","footnote":" ( 1 ) - فرازى از نامه امام حسين به معاويه كه پيش از اين بدان اشاره كرديم . ","page_name":" 106 ","page_number":106},
  {"content":"\r\n\r\nو حريم خود دفاع كرده و نه يك چهره صرفاً متعاون با مردم انقلابى . « 1 » \r\n\r\nآثار و نتايج قيام\r\nقيام حسينى چه آثار و نتايجى در جامعهء اسلامى بر جاى گذاشت ؟ و آيا به اهداف از پيش تعيين شده دست يافت ، يا مانند بسيارى از انقلاب‌هاى بشرى ، براى زمانى و در نقطه‌اى ، آتش آن شعله‌ور گرديد و سپس به خاموشى گراييد ؟\r\nبراى درك و دستيابى به آثار و نتايج انقلاب حسينى بايد آثار و نتايج قيام را در ماوراى پيروزى ظاهرى و دستيابى به حكومت و قدرت جستجو كنيم ؛ زيرا دلايل و قراين فراوان گواه آن است كه اباعبدالله عليه السلام از سرنوشتى كه در انتظارش بود آگاهى كامل داشت . « 2 »  بنابراين ، هدف قيام حسينى بطور قطع ، دستيابى به پيروزى فورى سياسى نبود ، چه آن كه امام عليه السلام مىدانست در آن شرايط ، تحقق اين هدف ، امكان‌پذير نيست .\r\nقيام امام حسين عليه السلام اهداف خاص خود را دنبال مىكرد ، اهدافى كه در سخنان آن حضرت در موقعيّت‌هاى مختلف مورد تأكيد قرار گرفته است . در زير به پاره‌اى از بركات و آثار اين انقلاب الهى اشاره مىكنيم .\r\n\r\nالف - قطع نفوذ دينى ساختگى امويان\r\nامويان براى اينكه وانمود كنند جانشينان پيامبرند و حكومتشان طبق تقدير الهى است ، از عقايد دينى مردم بهره‌بردارى مىكردند و هدفشان از اين سياست اين بود كه هرگونه جنبش احتمالى را پيشاپيش محكوم سازند و به نام دين اين حق را براى خود قائل\r\n\r\n","description":"","footnote":" ( 1 ) - اقتباس از حماسه حسينى ، ج 2 ، ص 261 - 277 .  ( 2 ) - براى نمونه به يك مورد از سخنان آن حضرت - كه هنگام خروج از مكّه به مقصد عراق ايراد كرده - اشاره‌مىكنيم :\r\n« مرگ همچون گردنبند عروس به گردن انسان بسته است . و من همانند علاقه يعقوب به يوسف به زيارت و ديدار نياكانم مشتاقم . از همين جا نقطه‌اى را كه در آن جا به شهادت مىرسم مىبينم و مىبينم كه گرگان بيابان بندهاى بدنم را قطعه قطعه مىكنند . . . . هركس مىخواهد در اين راه خون بدهد و به لقاءاللّه برسد ، آماده حركت باشد . من بامداد فردا حركت مىكنم » . ( اللهوف ، ص 41 ) ","page_name":" 107 ","page_number":107},
  {"content":"\r\n\r\nشوند كه هرگونه تمردى را هر چند در خواسته‌هاى خود حق دار باشند ، در هم بكوبند .\r\nاينك براى اينكه روشن شود امويان تا چه حد روى اعمال كثيف خود سرپوشى از دين مىگذاشتند دو نمونه تاريخى از خود انقلاب امام حسين عليه السلام نقل مىكنيم :\r\n1 - ابن زياد در خطبه‌اى كه ضمن آن مردم را از يارى مسلم بازداشت گفت :\r\n« وَاعْتَصِمُوا بِطاعَةِ اللَّهِ وَ طاعَةِ ائِمَّتِكُمْ » « 1 »  از دستور خدا و پيشوايان دينى خود اطاعت كنيد .\r\n2 - عَمْرِو بْنِ حَجَّاج زُبَيدى - يكى از فرماندهان سپاه اموى در كربلا - وقتى ديد بعضى از سپاهيان به حسين عليه السلام پيوسته در ركاب او جنگ مىكنند فرياد زد : اى اهل كوفه از امير خود اطاعت كنيد و همراه جماعت باشيد و در كشتن كسى كه از دين خارج شده و با امام مخالفت كرده ، شكّى به خود راه ندهيد ! . « 2 » \r\nدر چنين جوى مطمئن‌ترين راه قطع اين نفوذ جعلى دينى اين بود كه شخصى بر ضد آن قيام كند كه از نظر همه افراد ملت داراى امتيازات مسلّم دينى باشد ، تا نقاب دين از چهرهء كريه حكومت اموى به يك سو زند و ماهيت كثيف آن را آشكار سازد .\r\nچنين مجاهد فى « سبيل‌الله » اى جز حسين بن على عليه السلام نبود ؛ زيرا او محبوبيت و نفوذ و احترام خاصى در ميان مردم داشت . عكس‌العمل يزيد در برابر انقلاب حسين عليه السلام خط فاصلى ميان اسلام و حكومت اموى كشيد و ماهيّت اصلى حكومت بناحق اموى را آفتابى ساخت . جناياتى كه بنىاميه درباره حسين عليه السلام و ياران و اهل بيتش مرتكب شدند هرگونه رنگ دينىاى را كه به خود گرفته بودند به كلى زدود و ماهيّت ضد دينى آنها را آشكار ساخت .\r\n\r\nب - احساس گناه\r\nاثر مهم ديگر انقلاب حسين بن على عليه السلام و مخصوصاً نقطهء پايان آن ، احساس گناه و بيدارى وجدان در كليه افرادى بود كه مىتوانستند به يارى آن حضرت بشتابند و نشتافتند . احساس گنهكارى و نهيب وجدان و عقل ، عامل نيرومندى در دل افرادى كه\r\n\r\n","description":"","footnote":" ( 1 ) - تاريخ طبرى ، ج 5 ، ص 368 .  ( 2 ) - همان مدرك ، ص 435 . ","page_name":" 108 ","page_number":108},
  {"content":"\r\n\r\nوعده يارى به حسين عليه السلام دادند آنگاه دست از يارى او كشيدند ، از همان عصر عاشورا در كربلا و در ميان لشگريان ابن‌زياد به وجود آورد . اين احساس گناه دو جنبه داشت : از يك طرف گناهكار را به جبران گناه و جرم خود وادار مىكرد ، و از طرف ديگر كينه و عداوت مسبّبان ارتكاب چنين گناه را به دلها مىريخت .\r\nاين احساس گناه و بيدارى وجدان ، پس از انقلاب ، بسيارى از جمعيّت‌هاى اسلامى را - به منظور جبران گناهان خويش - به كوشش واداشت و آتش كينه و عداوت امويان را در دلهاى آنان هر چه بيشتر برافروخت .\r\nامويان پس از حادثه كربلا با انقلاب‌هاى متعددى رو به رو شدند كه سرچشمه و منشأ اصلى همهء آنها ، انقلاب حسين عليه السلام و خوددارى انقلابيون از يارى او و ميل به انتقامجويى از امويان بود .\r\nسخنرانىهاى بازماندگان امام حسين عليه السلام در مدّت اسارت ، در اين زمينه نقش بسيار مؤثرى داشت .\r\n\r\nج - بيدارى روح مبارزه\r\nپس از شهادت حسين بن على عليه السلام روح مبارزه و پرخاشگرى در ميان امّت اسلامى بيدار شد . پيش از انقلاب ، يك سلسله بيمارىهاى فردى و اجتماعى مانع انقلاب مسلمانان در راه حفظ اسلام و موجوديت آن بود . ولى انقلاب امام حسين عليه السلام تمام موانع فردى و اجتماعى انقلاب را از ميان برداشت و روح تازه‌اى در كالبد امّت اسلامى دميد .\r\nپس از انقلاب حسين بن على عليه السلام جنبش‌هايى به وجود آمد كه از پشتيبانى و حمايت مسلمانان انقلابى برخوردار بود . مهم‌ترين اين جنبش‌ها عبارت بود از : نهضت توابين ، قيام مردم مدينه و نهضت مختار بن ابى عبيده ثقفى . « 1 » \r\n\r\n","description":"","footnote":" ( 1 ) - در بخش زندگانى امام سجاد عليه السلام به اين قيام‌ها اشاره خواهيم كرد . ","page_name":" 109 ","page_number":109},
  {"content":"\r\n . \r\n","description":"","footnote":"","page_name":" 110 ","page_number":110},
  {"content":"\r\n\r\n\r\nفصل چهارم : زندگانى امام سجاد عليه السلام\r\nيك جلسه\r\n\r\nامام سجاد عليه السلام در يك نگاه\r\nچهارمين پيشواى شيعيان در پنجم شعبان ، سال 38 هجرى در مدينه ديده به جهان گشود . « 1 »  نام آن بزرگوار ، « على » ، كنيه‌اش « ابوالحسن » « 2 »  و مشهورترين لقب‌هايش « زين‌العابدين » ، « سيد الساجدين » و « سجاد » است . « 3 » \r\nمادر گرامىاش بنابر نقل مشهور ، « شهربانو » دختر يزدگرد سوّم ، آخرين پادشاه ا يران از سلسله ساسانيان است . اين بانوى گرامى - براساس نوشته مورخان - در جريان يكى از لشكركشىهاى مسلمانان به ايران به اسارت سپاه اسلام درآمده و به مدينه برده شده است . اما اين اسارت در جريان كدام جنگ و در دوران كدام خليفه رخ داده است ، روشن نيست . پاره‌اى منابع آن را در دوران عمر ذكر كرده‌اند . « 4 »  اگر اين نقل درست باشد ، اسارت وى بايد در يكى از جنگهاى قادسيه ، يا نهاوند باشد .\r\nپاره‌اى منابع ديگر آن را در دوران عثمان دانسته‌اند كه سپاه اسلام خراسان را فتح كرد و بر دو دختر يزدگرد دست يافت و آن دو را به مدينه نزد خليفه فرستاد . خليفه يكى از آنان را به امام حسين عليه السلام بخشيد . « 5 »  برخى منابع نيز تصريح دارند كه جريان اسارت در دوران حكومت امير مؤمنان عليه السلام بوده است . امام « حريث بن جابر » را بر ناحيه‌اى از مشرق\r\n\r\n","description":"","footnote":" ( 1 ) - الفصول المهمة ، ص 201 و العوالم ، ج 18 ، ص 14 .  ( 2 ) - براى آن گرامى كنيه‌هاى ديگرى همچون « ابو محمّد » و « ابوالقاسم » نيز ذكر شده است .  ( 3 ) - ر . ك : الفصول المهمه ، ص 201 و مناقب ، ج 4 ، ص 175 .  ( 4 ) - ر . ك : اصول كافى ، ج 1 ، ص 466 .  ( 5 ) - ر . ك : عيون اخبار الرضا عليه السلام ، ج 2 ، ص 128 . ","page_name":" 111 ","page_number":111},
  {"content":"\r\n\r\nزمين گمارد . وى دو تن از دختران يزدگرد را نزد حضرت فرستاد . امام عليه السلام يكى از آن دو را كه « شاه زنان » نام داشت به فرزندش امام حسين عليه السلام و ديگرى را به محمد بن ابىبكر بخشيد . « 1 » \r\nامام سجّاد عليه السلام انسانى كامل و برگزيده حق و در همهء جهات اخلاقى ، عبادى و علمى به اوج كمال رسيده و نمونه مجسّم قرآن كريم و رسول امين صلى الله عليه و آله بود . در دوران سپاه حكومت اموى كه ارزشهاى انسانى به فراموشى سپرده شده و مردم به جاى مشاهده زهد ، ساده زيستى ، تواضع ، نوع دوستى و رعيّت پرورى از زمامداران خود به‌عنوان خليفهء پيامبر صلى الله عليه و آله ، شاهد دنياطلبى ، اشرافيّت ، تجمل‌گرايى ، خودمحورى و ظلم و ستمگرى آنان بودند ، آن امام همام چون خورشيدى فروزنده درخشيد و وجودش مجمع همه فضائل و ارزشهاى فراموش شده گشت ؛ چندان كه دوست و دشمن را به تحسين واداشت . جاحظ از دانشمندان بزرگ اهل سنّت در قرن سوّم هجرى در وصف آن حضرت مىنويسد :\r\nاما على بن حسين ، درباره او نظر خارجى را چون شيعه ، شيعه را چون معتزلى ، معتزلى را چون عامى و عامى را چون خاص ديدم و كسى را نديدم كه در فضيلت او و يا در مقدّم بودنش بر ديگران شك داشته باشد . « 2 » \r\nمحمد بن طلحه شافعى درباره امام مىنويسد :\r\nاو ، زينت عبادت كنندگان ، پيشواى زاهدان ، سرور پرهيزكاران و امام مؤمنان است .\r\nسيره‌اش گواه آن است كه وى فرزند صالح رسول خدا صلى الله عليه و آله و سيمايش بيانگر قرب او نزد پروردگار است . . . . « 3 » \r\nفزونى عبادت و نيايش امام چهارم در پيشگاه خداوند به حدى بود كه آن حضرت سرور و زينت‌بخش عبادت‌كنندگان ( سيّدالعابدين ، زين‌العابدين ) و بسيار سجده كننده ( سجّاد ) لقب يافت . وى در پيشگاه حق به قدرى پيشانى بر خاك مىساييد كه مواضع\r\n\r\n","description":"","footnote":" ( 1 ) - ر . ك : اعلام‌الورى ، ص 256 و ارشاد ، ص 253 .  ( 2 ) - عمدةالمطالب ، ص 160 .  ( 3 ) - مطالب السؤول ، ص 77 . ","page_name":" 112 ","page_number":112},
  {"content":"\r\n\r\nسجده‌اش پينه مىبست و هر سال دو بار و هر بار پنج عدد از پينه‌ها را مىبريد ؛ از اين رو به آن حضرت « ذوالثّفنات » مىگفتند . « 1 » \r\nگذشت و اغماض از ديگر خصلتهاى برجستهء امام چهارم بود . او همواره پاسخ بدى را به نيكى مىداد و از خطاها و لغزشهاى افراد حتى بردگان چشم پوشى مىكرد .\r\nآن امام هُمام در بخشش به نيازمندان نيز سرآمد مردم زمان خود بود و علاوه بر انفاقهاى پراكنده و متداول ، زندگى گروه زيادى از خانواده‌هاى نيازمند مدينه را سالانه تأمين كرد .\r\nپيشواى چهارم همچون امامان قبل از خود ، بسيار دلير و شجاع بود . موضع استوار و سخنان كوبنده آن حضرت در برابر طاغوت‌هاى زمان خود مثل يزيد ، عبيدالله و عبدالملك مروان ، بيانگر قوت اين صفت ارزشمند در وجود آن حضرت است .\r\n\r\nامامت\r\nامام زين‌العابدين عليه السلام در دهم محرّم سال 61 هجرى در حالى كه نزديك 23 سال از عمرش مىگذشت عهده‌دار منصب امامت شد . پيشواى چهارم در شرايطى بسيار سخت و بحرانى و در حالى كه در بند دشمن اسير بود به امامت رسيد ؛ شرايطى كه پسر معاويه و جيره‌خوارانش با ناجوانمردى تمام ، همه سعى خود را در نابودى شجره طيّبهء امامت و نسل پيامبر صلى الله عليه و آله به كار گرفته و پدر گرامى و بيش از هفتاد تن از فرزندان ، برادران ، برادرزادگان ، خويشان و ياران آن بزرگوار را با بىرحمانه‌ترين شيوه به شهادت رسانده بود ، و چنانچه مشيّت الهى بر بيمارى امام سجّاد به هنگام رخداد عاشورا و حفظ آن حضرت تعلق نگرفته بود ، او نيز به شهادت مىرسيد .\r\n\r\nپيامبر انقلاب حسينى\r\nامام سجّاد عليه السلام به رغم همه محدوديتها و دشوارىهاى آغاز امامت با استفاده از شرايط و زمينه‌هايى كه سردمداران خلافت - به‌منظور دستيابى به بقيّه اهداف خود -\r\n\r\n","description":"","footnote":" ( 1 ) - علل الشرايع ، ج 1 ، ص 233 . ","page_name":" 113 ","page_number":113},
  {"content":"\r\n\r\nفراهم كرده بودند با تمام توان به ايفاى رسالت الهى خويش كه تكميل نهضت خونين پدر و به ثمر نشاندن و به بهره‌ورى رساندن خونهاى پاك و مقدس شهدا بود ، همّت گمارد .\r\nتلاشهاى امام عليه السلام در اين زمينه در دو محور عمده خلاصه مىشد : نخست ، تبيين چهره واقعى قيام مقدس كربلا و اين كه حسين بن على عليه السلام فرزند پيامبر صلى الله عليه و آله است و اسرا ، اسراى آل محمّد صلى الله عليه و آله هستند ؛ و ديگر ، معرّفى چهره واقعى يزيد و افشاى جنايات او در ارتباط با اسلام و خاندان پيامبر صلى الله عليه و آله . اينك چگونگى انجام اين دو رسالت بزرگ را در سه پايگاه مهمّ كوفه ، شام و مدينه بررسى مىكنيم .\r\n\r\nدر كوفه\r\nكوفه ، نخستين پايگاه مهمّى بود كه به فرمان عبيداللّه كاروان اسرا را بدانجا بردند .\r\nرسانه‌هاى تبليغاتى ابن زياد سعى كرده بودند يزيد را در اين ماجرا پيروز جلوه دهند ، از اين رو از مردم خواستند به شكرانه اين پيروزى به جشن و شادمانى بپردازند و براى مشاهده آثار آن به تماشاى اسيران بيرون آيند .\r\nوضعيّت اسيران به هنگام ورود به كوفه آن چنان دلخراش و رقّت‌بار بود كه تماشاگران را تحت تأثير قرار داد و آنان را به گريه انداخت . امام سجاد عليه السلام با مشاهده گريه آنان ، خطاب به ايشان فرمود :\r\n« تَنُوحُونَ وَ تَبْكُونَ مِنْ اجْلِنا فَمَنْ ذَالَّذى قَتَلَنا ؟ ! » « 1 » \r\nنوحه‌سرايى مىكنيد و براى ( مظلوميّت ) ما مىگرييد ! پس چه كسى ( عزيزان ) ما را كشته است ؟ !\r\nقافله‌سالار كاروان اسارت تصميم گرفتند از موقعيّت پيش آمده بهره‌بردارى نموده حقايق را بيان كنند . نخست حضرت زينب عليها السلام سخنرانى كرد و كوفيان را مردمى نيرنگ‌باز و خيانت‌پيشه معرفى كرد كه جز خودخواهى ، گزافه‌گويى و چاپلوسى سرمايه‌اى ندارند و با جنايت خود در حق فرزند پيامبر صلى الله عليه و آله خشم خدا و عذاب هميشگى او را بر جان خريدند .\r\n\r\n","description":"","footnote":" ( 1 ) - لهوف ، ص 63 . ","page_name":" 114 ","page_number":114},
  {"content":"\r\n\r\nسخنان هشدار دهنده و بيدارگر حضرت زينب عليها السلام حاضران را آن چنان متأثر ساخت كه بىاختيار ضجّه و ناله سردادند . پيرمردى كه به شدت مىگريست با احساسات خطاب به اسيران فرياد برآورد :\r\nپدر و مادرم فدايتان باد ! پيرانتان بهترين پيران ، جوانانتان بهترين جوانان ، زنانتان بهترين زنان و نسلتان بهترين نسلها است . « 1 » \r\nسخنرانان بعدى ، فاطمه صغرى ، دختر امام حسين عليه السلام ، ام كلثوم دختر امير مؤمنان عليه السلام و امام سجاد عليه السلام بودند . امام عليه السلام در اين جمع مهمّ ضمن معرفى خود و تشريح جنايت يزيد ، به نامه‌هاى كوفيان براى امام حسين عليه السلام و پيمان‌شكنى آنان اشاره كرد و افزود با اين جنايت فرداى قيامت با كدام چشم به رسول الله مىنگريد آن هنگام كه به شما بگويد :\r\nخاندان مرا كشتيد و حرمتم را شكستيد ، پس از امت من نيستيد !\r\nسخنان پيشواى چهارم آنچنان جمعيت را منقلب كرد كه همگان از اعمال گذشته خود ابراز پشيمانى كرده براى اجراى دستورات آن حضرت اعلام آمادگى كردند كه امام عليه السلام نپذيرفت و آنان را دروغگو و منافق دانست .\r\nامام عليه السلام در اين خطابه افشاگرانه ، حادثه كربلا را از هر دو بعد آن مورد توجه و تجزيه و تحليل قرار داد . از يك سو درنده‌خويىها و جنايات ضدّ انسانى يزيد و مزدوران او را برملا ساخت و آنان را قاتل ، غارتگر ، شكننده حرمت انسانيّت و اسيركنندگان زنان و فرزندان فرزند پيامبر صلى الله عليه و آله معرفى كرد . از سوى ديگر ، امام حسين عليه السلام و خاندان او را ، خاندان پيامبر صلى الله عليه و آله معرفى و شهادت آن بزرگوار و يارانش را به عنوان بزرگترين افتخار خاندان خويش مطرح كرد .\r\nعبيداللّه پس از شكست در جريان ديدار عمومى در كاخ فرماندارى مجلسى ترتيب داد . در اين مجلس پس از گفتگويى كه بين عبيداللّه و حضرت زينب روى داد و پسر زياد جواب‌هاى كوبنده‌اى از دختر على عليه السلام شنيد ، روى سخن را متوجه امام سجاد كرد .\r\nامام عليه السلام همچون عمّه‌اش زينب عليها السلام پاسخهاى دندان‌شكنى به ابن زياد داد ، چندانكه وى\r\n\r\n","description":"","footnote":" ( 1 ) - بحارالانوار ، ج 45 ، ص 109 . ","page_name":" 115 ","page_number":115},
  {"content":"\r\n\r\nبه خشم آمد و بر سر امام عليه السلام فرياد برآورد : « آنقدر جرى شده‌اى كه پاسخ مرا مىدهى ؟ ! او را ببريد و گردن بزنيد ! »\r\nامام عليه السلام بدون بيم از تهديد پسر زياد خطاب به وى فرمود :\r\nمرا از كشتن مىترسانى ؟ ! مگر نمىدانى كه كشته شدن ، خوى ما و شهادت ، مايه سربلندى و كرامت ما است . « 1 » \r\nسخنان منطقى و روشنگر امام سجاد و زينب كبرى عليهما السلام و موضع‌گيرى قاطع آن دو بزرگوار در برابر دژخيم كوفه وى را بر آن داشت تا دست به دو اقدام بزند : نخست عمر سعد را احضار كرد و تلاش نمود تا فرمان خويش مبنى بر قتل امام حسين عليه السلام را از او بگيرد « 2 »  تا به گمان خويش در آينده بتواند خويشتن را از گناه كشتن فرزند پيامبر صلى الله عليه و آله تبرئه نمايد . و ديگر نامه‌اى به يزيد نوشت و در مورد سرنوشت اسيران كسب تكليف كرد .\r\nيزيد دستور داد آنان را به شام بفرستد . « 3 » \r\n\r\nدر شام\r\nاسيران اهل بيت عليهم السلام پس از كوفه به شام برده شدند . شام بر خلاف كوفه زير سلطه و نفوذ كامل امويان بود . در نتيجه مأموريت قافله‌سالاران كاروان اسارت را با مشكلات بيشترى مواجه مىكرد .\r\nاهل بيت عليهم السلام در ميان هلهله و شادى مردم و زخم‌زبانها و نگاههاى تحقيرآميز آنان در روز اول ماه صفر ، سال 61 هجرى وارد شام و به كاخ يزيد برده شدند . « 4 »  امام سجاد عليه السلام در آغاز ورود با شهامت و دليرى خطاب به يزيد فرمود :\r\nاى يزيد ! چه گمان مىبرى اگر رسول خدا صلى الله عليه و آله ما را به اين حال ببيند ؟\r\nسخن امام عليه السلام حاضران را منقلب كرد ؛ آن چنان كه همگان گريستند . يزيد ناگزير\r\n\r\n","description":"","footnote":" ( 1 ) - بحارالانوار ، ج 45 ، ص 117 - 118 .  ( 2 ) - همان ، ص 118 .  ( 3 ) - لهوف ، ص 74 .  ( 4 ) - تحقيق درباره اولين اربعين ، ص 40 . ","page_name":" 116 ","page_number":116},
  {"content":"\r\n\r\nدستور داد زنجير از گردن امام عليه السلام برگرفته و دستبند اسيران را باز كنند . « 1 »  چند لحظه بعد سر مبارك امام حسين عليه السلام را آورده و در مقابل يزيد بر زمين نهادند . يزيد با بيان سخنان كفرآميز و نواختن چوبدستى بر چهره ملكوتى فرزند پيامبر صلى الله عليه و آله كينه ديرينه خود را با اسلام و رهبران آن براى بار ديگر به اثبات رسانيد ، ليكن با واكنش صريح و قاطع بازماندگان واقعه عاشورا و در رأس آنان امام سجّاد و زينب كبرى مواجه شد . امام زين‌العابدين خطاب به وى فرمود :\r\nاى پسر معاويه و هند و صخر ! پيش‌از آنكه تو متولد شوى ، نبوت و امامت پيوسته از آن پدران و نياكان من بوده است . جدّم على بن ابىطالب عليه السلام در غزوه‌هاى بدر ، احد و احزاب ، پرچمدار رسول خدا صلى الله عليه و آله بود ؛ در حالى كه پدر و جدّ تو پرچمدار كفر بودند . . . . « 2 » \r\nاوج مبارزه و افشاگرى امام عليه السلام عليه يزيد در مسجد شام و در حضور انبوه مردم بود كه بر فراز منبر رفت و به تفصيل سخن گفت و پس از معرفى خود و انتسابش به رسول خدا صلى الله عليه و آله ، امير مؤمنان ، حضرت زهرا و امام حسين عليهم السلام ، به بيان امتيازات خود به عنوان اهل بيت پيامبر صلى الله عليه و آله پرداخت ، سپس جنايات يزيد در حق خاندان پيامبر صلى الله عليه و آله بويژه پدر بزرگوار خويش و خاندان او را برشمرد .\r\nسخنان امام عليه السلام مجلس را منقلب كرد چندانكه صداى ضجّه و گريه از هر گوشه برخاست . يزيد ناچار شد براى قطع سخنرانى آن حضرت به مؤذن دستور دهد اذان بگويد . « 3 » \r\nپس از سخنان امام زين‌العابدين در مسجد جامع دمشق افكار عمومى متوجه خاندان پيامبر صلى الله عليه و آله گشت و بسيارى از تبليغات دشمن ، خنثى و نقشه‌هايش نقش بر آب شد . مردم شام كه تا قبل از اين مىپنداشتند ، اسرا خارج از دين هستند ، با شنيدن سخنان امام عليه السلام به\r\n\r\n","description":"","footnote":" ( 1 ) - اعيان الشيعه ، ج 1 ، ص 615 .  ( 2 ) - لهوف ، ص 79 و بحارالانوار ، ج 45 ، ص 132 .  ( 3 ) - ر . ك : مقتل الحسين ، مقرّم ، ص 455 . ","page_name":" 117 ","page_number":117},
  {"content":"\r\n\r\nخطاى خود پى بردند و فهميدند كه آنان خويشاوندان رسول خدا صلى الله عليه و آله و پرچمداران نهضت مقدس اسلام هستند و يزيد بدون جرم و دليل قانع‌كننده‌اى پدر وى را به شهادت رسانده و آنان را به اسارت گرفته است .\r\nيزيد پس از رويارويى با موج اهل بيت گرايى توده مردم شام ، حتى زنان حرمسراى خود ، ناگزير از تغيير روش و تعديل سياست خود نسبت به اسيران شد و آنان را در ماندن به شام يا بازگشت به مدينه آزاد گذاشت ، ولى آنان بازگشت به مدينه را برگزيدند .\r\n\r\nدر مدينه\r\nكاروان اسيران پس از گذراندن يك دوره پر از رنج و محنت مضاعف در كوفه و شام ، رهسپار مدينه شدند . در مسير راه براى تجديد ميثاق با شهيدان وارد كربلا شدند و همراه جابر بن عبداللّه انصارى به مدت سه روز به عزادارى و نوحه‌سرايى پرداختند .\r\nآنگاه راه مدينه را در پيش گرفتند .\r\nرسالت امام سجاد عليه السلام در مدينه از قبل از ورود اعضاى كاروان به شهر و سخنرانى و گزارش امام عليه السلام از حادثهء كربلا در جمع استقبال كنندگان آغاز شد و تا زمان رحلت آن حضرت ادامه داشت .\r\nپيشواى چهارم در اين مرحله از پيام رسانى ، علاوه بر سخنرانىهاى عمومى و خصوصى براى افراد كه در جريان برگزارى مراسم عزادارى براى شهيدان و ديدارهاى خصوصى به‌منظور عرض تسليت به پيشگاه امام عليه السلام صورت مىگرفت ، و تبيين ابعاد حادثه عاشورا از منظر دو جبهه حق و باطل ، در عمل و رفتار نيز رسالت الهى خويش را به بهترين شكل انجام داد . در ذيل به پاره‌اى از اقدامات عملى اهل بيت عليهم السلام در مدينه كه در راستاى زنده نگهداشتن رويداد كربلا و پاسدارى از دستاوردهاى آن انجام مىگرفت ، اشاره مىكنيم .\r\nبا ورود اهل بيت عليهم السلام به مدينه چهره شهر دگرگون و يكپارچه عزا و ماتم شد . مردم به احترام خاندان پيامبر صلى الله عليه و آله لباس شادمانى را از تن بيرون كرده لباس عزا و ماتم پوشيدند و گروه گروه در مجالس سوگوارى كه از سوى بازماندگان شهدا برگزار مىشد شركت كرده به امام سجاد و زينب كبرى عليهما السلام و ديگر بازماندگان تسليت مىگفتند .\r\nبطور طبيعى در اين گونه مجالس ، مردم از چگونگى واقعه عاشورا ، اهداف و\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nانگيزه‌هاى دو جبهه درگير ، فرجام كار ، ماجراى اسارت اهل بيت پيامبر صلى الله عليه و آله ، حوادث و وقايعى كه در طول سفر اسارت در كوفه و شام رخ داده و دهها موضوع ديگر از امام زين‌العابدين و زينب كبرى عليهما السلام مىپرسيدند . آنان نيز به تناسب نياز و درك مخاطبان ، پاسخ مىدادند و اين بهترين و مناسب‌ترين فرصت تبليغاتى بود كه امام سجاد عليه السلام به خوبى از آن بهره جست .\r\nامام سجّاد عليه السلام - بنابر نقل منتسب به پيشواى ششم - مدت چهل سال « 1 »  در حالى كه روزها را به روزه و شب‌ها را به عبادت و نماز سپرى مىكرد بر پدر بزرگوارش گريست .\r\nزمانى كه بر سفره افطار مىنشست و چشمش به غذا و آب مىافتاد در حالى كه گريه مىكرد مىفرمود :\r\nفرزند رسول خدا صلى الله عليه و آله گرسنه و تشنه به شهادت رسيد و اين سخن را آنقدر تكرار مىكرد كه غذايش با اشك‌هاى ديدگانش تر مىشد و زندگىاش بدين گونه بود تا به پروردگارش پيوست . « 2 » \r\nزنان بنىهاشم به مدت پنج سال به رسم عزا لباس سياه و خشن پوشيده و در گرما و سرما به همان اكتفا مىكردند . در اين مدت خضاب نكردند ، سرمه بر چشم نكشيدند و از خانه‌هاى ايشان براى پختن غذا دودى بلند نشد تا زمانى كه عبيداللّه بن زياد كشته شد . « 3 » \r\nرباب همسر امام حسين عليه السلام و مادر سكينه و طفل شيرخوار امام عليه السلام تا زنده بود بر همسر شهيد خود گريست و به مدت يك سال ملازم مرقد مطهر او بود . پس از آن نيز زير سقف خانه‌اى نرفت تا از فرط اندوه و تأسف درگذشت . « 4 » \r\nام‌البنين هر روز دست نوه‌اش عبيداللّه بن عباس را مىگرفت و به بقيع مىبرد و براى چهار فرزند شهيدش بويژه حضرت ابوالفضل به عزادارى و نوحه‌سرايى مىپرداخت ؛\r\n\r\n","description":"","footnote":" ( 1 ) - روايت چهل سال با نقل يعقوبى ( ج 2 ، ص 303 ) كه شهادت آن حضرت را در سال 100 هجرى ذكر كرده‌منطبق است ؛ ولى اگر قول مشهور - يعنى سال 95 ) را در مورد شهادت امام عليه السلام بپذيريم ، مدت امامت پيشواى چهارم كمتر از چهل سال خواهد بود .  ( 2 ) - نفس المهموم ، ص 472 .  ( 3 ) - همان ، ص 473 .  ( 4 ) - همان ، صص 470 - 472 . ","page_name":" 119 ","page_number":119},
  {"content":"\r\n\r\nچندان كه جمعيتى بسيار بر گردش فراهم مىآمدند و متأثر از نوحه‌سرايىهاى وى به گريه و زارى مىپرداختند ؛ حتّى مروان بن حكم نيز كه از سرسخت‌ترين دشمنان بنىهاشم بود در مجلس عزا و ندبهء او شركت مىكرد و اشك مىريخت . « 1 » \r\nبدون شك ، اين حركات و اقدامات عملى از سوى بازماندگان شهدا بويژه امام سجاد عليه السلام يك حركت حساب شده تبليغاتى و يك مبارزه سياسى بود كه در آن شرايط خفقان به عنوان سلاحى برّنده و كوبنده در اختيار خاندان پيامبر صلى الله عليه و آله قرار داشت و موجب شد ياد و خاطره حماسه‌آفرينان كربلا همواره در ذهنها بماند .\r\n\r\nقيام‌ها و نهضت‌ها\r\nقيام خونين اباعبداللّه الحسين عليه السلام و پيام رسانى درست ، روشنگر و منطقى امام سجاد و زينب كبرى عليهما السلام در سه پايگاه كوفه ، شام و مدينه ، روح مبارزه و پرخاشگرى عليه حكومت پليسى اموى را در كالبد امّت اسلامى دميد كه نتيجه آن بروز قيام‌ها و مخالفت‌ها عليه نظام طاغوتى اموى بود . اين قيام‌ها در دوران امامت امام سجاد عليه السلام عبارت بودند از :\r\n1 - نهضت توابين ، كه به رهبرى سليمان بن صُرَد و به انگيزه خونخواهى سالار شهيدان در سال 61 ، در كوفه انجام گرفت . فعّاليت آنان در دوران يزيد پنهانى بود . پس از مرگ وى آشكارا مردم را به جهاد دعوت كردند و با نيروهاى حكومتى به نبرد پرداختند و پس از سه روز مقاومت دليرانه در برابر لشكر شام ، رهبرى نهضت و بسيارى از ياران او به شهادت رسيدند و بقيّه پراكنده شدند .\r\n2 - قيام مردم مدينه كه در پى اعزام هيأتى از بزرگان مدينه به شام و افشاگرى آنان عليه يزيد و خلع وى از خلافت در سال 63 هجرى آغاز گشت و منجر به بيرون كردن فرماندار و امويان از شهر شد . يزيد ، مسلم بن عُقْبَه را با دوازده هزار نيرو به جنگ انقلابيون فرستاد . نيروهاى شامى پس از قتل عام مردم و سركوبى نهضت به مدت سه روز به قتل و\r\n\r\n","description":"","footnote":" ( 1 ) - اعيان الشيعه ، ج 8 ، ص 389 . ","page_name":" 120 ","page_number":120},
  {"content":"\r\n\r\nغارت و هتك حرمت ناموس مسلمانان پرداختند و جنايات فراوانى مرتكب شدند .\r\n3 - قيام مختار كه در سال 66 هجرى و به انگيزه خونخواهى امام حسين در كوفه صورت گرفت . مختار پس از تسلط بر كوفه و نواحى آن به نبرد با عبيداللّه پرداخت و در يك لشكر كشى ، وى و بسيارى از سران اموى و قاتلان امام حسين عليه السلام را به هلاكت رسانيد .\r\n\r\nحفظ ميراث امامت\r\nاين همه ، بخشى از آثارى بود كه خون مقدس امام حسين عليه السلام و در پى آن تلاش‌هاى طاقت‌فرساى پيام‌آوران كربلا و در رأس آنان امام سجاد عليه السلام ، در جامعه اسلامى بر جاى گذاشت و منجر به بيدارى شعور دينى و خودآگاهى وجدانهاى زنده شد ، ليكن تا رسيدن به وضع مطلوب و تحول بينش‌ها و نگرش‌ها در اصول و مبانى فكرى و اعتقادى جامعه و دگرگون شدن ارزش‌ها و قرار گرفتن آنها در بستر اصلى خود ، هنوز راه دراز و دشوارى در پيش بود . اين بود كه رسالت امام سجاد عليه السلام به همين جا خاتمه نيافت . حضرت به‌خوبى مىدانست كه جامعه اسلامى از نظر فكرى و فرهنگى نياز به بازسازى اساسى دارد و اين امكان ندارد جز آنكه نيروهايى با فرهنگ و تربيت‌هاى بايسته اسلامى تربيت شوند و انواع مسائل تربيتى - فردى و اجتماعى - و اعتقادى در سطح جامعه نشر پيدا كند ؛ نگرانىها ، بهت‌زدگىها ، يأس‌ها و توقف‌ها جاى خود را به اطمينان ، اميد و تحرك و پويايى بدهد .\r\nشيعيان با بيدادگرىهاى امويان آشنا و در حيات سياسى خود از سوى دشمن طعم انواع شكنجه و ظلم و تعقيب و قتل را چشيده بودند ، ليكن با پديد آمدن حادثه عاشورا ، ديدند سياست ، سياستى ديگر و فاجعه از آنچه تاكنون حدس مىزدند عميق‌تر است ، كسى باور نمىكرد كار به اينجا بكشد . اين ناباورى حتى در كلام حضرت زينب عليها السلام منعكس شده است :\r\n ما تَوَهَّمْتُ يا شَقيقَ فُؤادى * كانَ هذا مُقَدَّراً مَكْتُوباً « 1 »  \r\nاى پاره قلب من ! نمىپنداشتم كه چنين سرنوشتى برايت مقدر باشد .\r\n\r\n","description":"","footnote":" ( 1 ) - بحارالانوار ، ج 45 ، ص 115 . ","page_name":" 121 ","page_number":121},
  {"content":"\r\n\r\nاين رويداد بىسابقه تكان سختى در اركان سياسى جامعه شيعى بلكه جهان اسلام وارد كرد و رعب شديدى بر همه دل‌ها افكند و در پى آن روحيّهء يأس و بىتفاوتى نسبت به دين و اهداف و ارزش‌هاى متعالى آن ، همه گام‌ها را از حركت و تلاش بازداشت .\r\nعبيداللّه بن سليمان - يكى از وزراى برجستهء حكومت عباسيان - مىگويد :\r\nشهادت حسين بن على عليه السلام بزرگ‌ترين و شديدترين ضربه‌اى بود كه در اسلام بر مسلمانان وارد شد ؛ زيرا مسلمانان پس از شهادت آن حضرت از هر موفقيّت و گشايشى كه بدان اميدوار بودند و عدالت و دادگرى كه انتظار آن را مىكشيدند ، مأيوس شدند . « 1 » \r\nنا اميدى مردم از موفقيّت اسلام ناب محمّدى صلى الله عليه و آله در برابر اسلام ابوسفيانى ، آنان را از مكتب اهل بيت عليهم السلام كه در آن زمان در وجود مبارك امام سجاد عليه السلام متجلّى بود ، منحرف كرده آن بزرگوار را در غربت و انزواى كامل قرار داده بود . از آن حضرت نقل شده است كه فرمود :\r\n« ما بِمَكَّةَ وَالْمَدينَةَ عِشْرُونَ رَجُلًا يُحِبُّنا » « 2 » \r\nدر همه مكّه و مدينه بيست نفر كه دوستدار ما باشد نيست .\r\nامام صادق عليه السلام نيز از اين دوران ، به دوران ارتداد مردم ياد كرده مىفرمايد :\r\nبعد از شهادت امام حسين عليه السلام مردم مرتدّ شدند و تنها سه نفر ماندند : ابو خالد كابلى ، يحيى بن امّ طويل و جبير بن مطعم ؛ سپس ( به تدريج ) مردم ( به امام سجاد عليه السلام ) پيوستند و جمعشان افزون گشت . « 3 » \r\n\r\nنقش امام سجاد عليه السلام در بازسازى جامعه دينى\r\nامام سجاد عليه السلام در دومين مرحله از انجام رسالت الهى خود در آن شرايط حساس و دشوار ، با تدبيرى پخته و سنجيده در پرتو انديشه راهنما و تربيت عناصرى صالح به\r\n\r\n","description":"","footnote":" ( 1 ) - جهاد الامام السجّاد عليه السلام ، ص 82 .  ( 2 ) - بحارالانوار ، ج 46 ، ص 143 .  ( 3 ) - رجال كشى ، ج 1 ، ص 338 ، رديف 194 و بحارالانوار ، ج 46 ، ص 144 . ","page_name":" 122 ","page_number":122},
  {"content":"\r\n\r\nتجديد حيات اسلام و بازآفرينى مكتب امامت و مسلح و توانمند كردن آن در برابر جبههء خلافت همّت گمارد . پيشواى چهارم براى تحقق اهداف دراز مدت خود به اقدامات اساسيى دست زد كه مهمترين آنها عبارتند از :\r\n\r\n1 - بيان معارف دين و پرورش عناصر صالح\r\nتأسّف بارترين مصيبت و گرفتارى مردم در دوران امامت امام سجّاد عليه السلام انحطاط فكرى مردم و بيگانگى آنان با معارف دينى بود . اين بيگانگى تا آنجا بود كه نه تنها از پذيرش حق استنكاف داشتند بلكه حقايق را به تمسخر مىگرفتند . امام سجاد عليه السلام در بيان درد دل گونه‌اى اين وضع اسفناك را چنين ترسيم كرده است :\r\nنمىدانيم با مردم چگونه رفتار كنيم ؟ اگر با آنان بدانچه از رسول خدا صلى الله عليه و آله شنيده‌ايم سخن بگوييم ( از سر تمسخر ) مىخندند و از سوى ديگر سكوت نيز نمىتوانيم بكنيم . « 1 » \r\nپيشواى چهارم با درك عميق از اين واقعيّت تلخ در نخستين اقدام خود به بيان معارف و دستورات اسلام ناب محمدى صلى الله عليه و آله و ترويج آن در ميان مردم پرداخت . از اين رو مىبينيم بيشتر سخنان امام عليه السلام بيان معارف اسلام و مسائل اخلاقى بويژه ترغيب مسلمانان به زهد و بى رغبتى نسبت به دنيا است .\r\nبر اثر تلاش‌هاى امام عليه السلام افراد زبده‌اى تربيت شدند و وجودشان منشأ آثار و بركات فراوانى شد . اسامى 170 نفر از پرورش يافتگان مكتب آن حضرت در كتابهاى رجالى آمده است . « 2 »  و بدين ترتيب هر چه از حيات پربركت آن گرامى مىگذشت ، وضع بهتر مىشد و رقم شيعيان و دوستان اهل بيت عليهم السلام رو به فزونى مىنهاد . امام صادق عليه السلام در حديثى كه پيش از اين يادآور شديم به اين تحول اشاره كرده و فرموده است : « ثُمَّ انَّ النّاسَ لَحِقُوا وَ كَثُرُوا » .\r\nنكته‌اى كه يادآورى آن در اينجا لازم است بهره‌بردارى امام عليه السلام از روش و تاكتيك جديدى است كه در زندگى سياسى و مبارزاتى امامان پيشين به اين عنوان مطرح نبود و\r\n\r\n","description":"","footnote":" ( 1 ) - كافى ، ج 3 ، ص 234 و بحارالانوار ، ج 46 ، ص 142 .  ( 2 ) - ر . ك : رجال كشى ، ص 119 و رجال طوسى ، ص 181 . ","page_name":" 123 ","page_number":123},
  {"content":"\r\n\r\nآن بهره‌گيرى از سلاح دعا است . دعاهايى كه از امام چهارم وارد شده و هم اكنون در دسترس است از مجموع دعاهايى كه از پيامبر صلى الله عليه و آله و بقيّه امامان رسيده بيشتر است .\r\nبيشتر دعاهاى آن حضرت در مجموعه‌اى به نام « صحيفهء سجاديّه » كه زبور آل محمد صلى الله عليه و آله « 1 »  و انجيل اهل بيت عليهم السلام « 2 »  نام گرفته ، گرد آمده است .\r\nاتخاذ اين روش از سوى امام عليه السلام در آن شرايط دو جنبه داشت : نخست جنبه سياسى كه در آن جوّ اختناق ، اولًا حكومت به ماهيّت سياسى ، عقيدتى و اخلاقى آن پىنمىبرد و گمان مىكرد امام عليه السلام به خاطر گرفتارىهاى فراوانى كه برايش پيش آمده از دنيا روى گردانده با دعا به اصلاح امر آخرت خويش پرداخته است ؛ در نتيجه كارى به حكومت و مسائل سياسى ندارد . ثانياً بر فرض آنكه حكومت به اين حركت آرام ولى عميق و كوبنده امام عليه السلام پى مىبرد ، نمىتوانست اعتراض كند ؛ زيرا اين اعتراض براى مردم نه تنها قابل قبول نبود بلكه زننده مىنمود و خشم و نفرت عمومى مردم را بيش از پيش متوجه دستگاه خلافت اموى مىكرد .\r\nو ديگر ، جنبهء آموزشى و تربيتى آن به عنوان عامل ارتباط ميان بنده و خدا و بريدن از خود و همه قدرتهاى پوشالى و پيوستن به قدرت لايزال الهى است . توجه و انديشه در مضامين بلند دعاهاى رسيده از امام زين‌العابدين عليه السلام بسيارى از مسائل مبهم را در زمينهء اعتقادات ، اخلاقيات و سير و سلوك براى ما روشن مىكند . و تعليمات فراوانى را به افراد بشر در هر نقطه و از هر مذهب ، به‌ويژه امّت اسلامى مىدهد . از مسائل خداشناسى گرفته تا مسأله نبوت ، امامت ، نظام رهبرى و حكومت ، اخلاق ، حقوق مدنى ، احكام و آداب و سنن .\r\n\r\n2 - تبيين و تثبيت امامت\r\nمسأله امامت ، با همه جايگاه بلندى كه در نظام اعتقادى اسلام دارد پس از رحلت پيامبر صلى الله عليه و آله مورد بىاعتنايى و انزواى گردانندگان دستگاه خلافت قرار گرفت و در دوران\r\n\r\n","description":"","footnote":" ( 1 ) - معالم العلماء ، ابن شهرآشوب ، ص 125 ، شرح حال : متوكل بن عمير بن متوكل .  ( 2 ) - همان ، ص 131 ، شرح حال : يحيى بن على بن محمد بن حسين رقّى . ","page_name":" 124 ","page_number":124},
  {"content":"\r\n\r\nسلطنت معاويه و يزيد يك مسأله مهجورى شده و بطور كلّى از ذهنها دور گشته و يا بد تفسير شده بود .\r\nامام سجّاد در مقابل اين توطئه مىبايد مفهوم اصلى امامت و جهت و شرايط آن را از نظر اسلام تبيين كند تا مردم با آگاهى از آن شرايط ، امام عدل و پيشواى حق را از پيشواى جور بازشناسند . اين بعد از تلاش امام عليه السلام در خطبه‌ها ، گفتگوها ، بويژه در دعاهاى آن حضرت نمودار است . به عنوان نمونه ، تكرار فراوان جمله : « اللَّهُمَّ صَلِّ عَلى مُحَمَّدٍ وَ آلِ مُحَمَّدٍ » در دعاهاى صحيفه سجاديّه صرف نظر از جنبه تربيتى و آموزشى آن ، از نظر سياسى ، در آن شرايط خفقان ، ضمن تأييد و تثبيت نظام صالح محمّدى و حكومت حقّهء علوى و جهت‌دهى مردم به اين سمت ، حكومت فاسد امويان را كه نه‌تنها سنخيّت و وابستگى به پيامبر صلى الله عليه و آله و خاندانش نداشت كه در ضدّيت و دشمنى با آن بود ، نفى مىكرد .\r\nبعد ديگر فعّاليّت امام عليه السلام در ارتباط با مسأله امامت ، تعيين مصداق آن بود و اينكه آن فردى كه واجد شرايط امامت است و مىبايد در مصدر آن قرار گيرد ، آن حضرت است .\r\nامام عليه السلام اين موضوع را به خاطر اهميتش با صراحت و بدون پرده اعلام كرد ؛ حتّى در سخت‌ترين شرايط دوران اسارت از ايفاى اين رسالت مهمّ دريغ نورزيد . ابو منها ، نصر بن اوس طايى مىگويد :\r\nعلى بن حسين عليه السلام از من پرسيد : مردم بسوى چه كسى مىروند ؟ عرض كردم : بدين جا و بدان جا . فرمود : به آنان بگو بسوى من بيايند . « 1 » \r\n\r\n3 - نظارت بر جريانهاى فكرى\r\nامام سجّاد عليه السلام در اين صحنه علاوه بر ارائه انديشه درست اسلامى در مسائل و موضوعات مختلف اعتقادى ، با انحرافات و لغزشهاى فكرى گروه‌هاى مختلف همچون غاليان ، جبرگرايان ، مشبّهه ، صوفيان و روشنفكران و عالمان دربارى برخورد مىكرد و در هر مورد آنچه وظيفه بود انجام مىداد . به عنوان نمونه :\r\nمحمد بن مسلم زُهَرى از فقها و قضات بود و نزد خلفاى اموى منزلتى ارجمند\r\n\r\n","description":"","footnote":" ( 1 ) - جهاد الامام السّجاد عليه السلام ، ص 111 . ","page_name":" 125 ","page_number":125},
  {"content":"\r\n\r\nداشت . امام سجّاد عليه السلام وقتى متوجه شد وى به ستمگران روى خوش نشان داده است ، نامه‌اى هشدار دهنده به وى نوشت و در آن يادآور شد :\r\n. . . تو اكنون سبكترين و زر و وبالى را كه بر گردن نهاده‌اى اين است كه با ستمگران مأنوس شده راه ظلم و تجاوز را براى ايشان هموار ساخته‌اى . . . تو با كسى رابطه برقرار كرده‌اى كه با خدا دشمنى مىكند . مگر نه اين است كه وقتى دعوتت مىكنند براى آن است كه از تو به عنوان محورى براى آسياى ستم خود و وسيله‌اى براى بدبخت كردن مردم . . . و ابزارى براى ستمگرى و تجاوز بهره بگيرند . . . ؟ « 1 » \r\n\r\nشهادت امام عليه السلام\r\nامام سجّاد عليه السلام در دوران 34 ساله امامت خود با پنج تن از خلفاى اموى از خاندان سفيان و مروان معاصر بود : يزيد بن معاويه ، معاوية بن يزيد ، مروان بن حكم ، عبدالملك بن مروان و وليد بن عبدالملك . وليد بن عبدالملك مانند ديگر زمامداران ستمگر آن زمان فرد جنايت پيشه و زورگويى بود و سياست پدرش را در باز گذاشتن دست حجاج براى فشار بر شيعيان دنبال كرد . وى از شهرت و محبوبيّت روزافزون امام چهارم و از شخصيّت الهى و نفوذ روحانى و معنوى آن حضرت در ميان قشرهاى مختلف مردم بشدّت رنج مىبرد . او مىترسيد مردم گرد آن بزرگوار جمع شده براى سلطنت و حكومت وى ايجاد خطر كنند . از اين رو ، نتوانست وجود آن گرامى را تحمل كند و سرانجام وى را - پس از يك زندگى سراسر رنج و مبارزه - در 25 محرّم سال 95 هجرى به‌وسيلهء هشام بن عبدالملك مسموم كرد و به شهادت رسانيد . « 2 »  هم‌اكنون قبر آن بزرگوار در قبرستان بقيع در كنار قبور پاك امام مجتبى ، امام باقر و امام صادق عليهم السلام بدون گنبد و بارگاه است .\r\n\r\n","description":"","footnote":" ( 1 ) - تحف‌العقول ، ص 198 .  ( 2 ) - مصباح كفعمى ، ص 509 و 522 ( جدول ) البته ايشان در صفحه 522 در جدول روز شهادت را 22 محرم ذكركرده است . ","page_name":" 126 ","page_number":126},
  {"content":"\r\n\r\n\r\nفصل پنجم : زندگانى امام باقر عليه السلام\r\nيك جلسه\r\n\r\nامام باقر عليه السلام در يك نگاه\r\nپيشواى پنجم شيعيان در سوم صفر ، سال 57 هجرى در مدينه متولد شد . « 1 »  نام آن گرامى « محمّد » است كه رسول خدا صلى الله عليه و آله براى حضرتش برگزيده است . كنيهء آن حضرت « ابو جعفر » و لقب‌هايش عبارتند از : باقر ، شاكر ، هادى ، امين و شبيه . « 2 » \r\nامام باقر عليه السلام از دو سو فاطمى و علوى بود . زيرا پدر او امام زين‌العابدين فرزند امام حسين عليه السلام و مادرش « امّ عبداللّه » دختر امام مجتبى عليه السلام است ؛ مادرى با فضيلت ، دانشمند و پرهيزكار . امام صادق عليه السلام در وصف او فرمود :\r\n« كانَتْ صِدّيقَةً لَمْ تُدْرَكْ فى آلِ الْحَسَنِ امْرأَةٌ مِثْلُها » « 3 » \r\n( جده‌ام ) صديقه‌اى بود كه در ميان خاندان ( امام ) حسن عليه السلام هيچ زنى به پايه فضيلت او نمىرسيد .\r\nامام باقر عليه السلام كمتر از چهار سال داشت كه همراه جدّش امام حسين عليه السلام در كربلا حضور پيدا كرد . پس از آن 34 سال با پدرش زندگى كرد . وى از همان دوران جوانى به علم و دانش و فضيلت و تقوى معروف و پيوسته مرجع حلّ مشكلات علمى مسلمانان بود . هر جا سخن از والاييهاى هاشميان ، علويان و فاطميان به ميان مىآمد او را يگانه\r\n\r\n","description":"","footnote":" ( 1 ) - كشف الغمه ، ج 2 ، ص 117 ، الفصول المهمة ، ص 211 و مصباح كفعمى ، ص 522 .  ( 2 ) - ر . ك : كشف‌الغمّه ، ج 2 ، ص 117 و دلائل الامامة ، ص 94 . از آن جهت « شبيه » لقب يافته بود كه به پيامبر صلى الله عليه و آله شباهت داشت .  ( 3 ) - كافى ، ج 1 ، ص 469 . ","page_name":" 127 ","page_number":127},
  {"content":"\r\n\r\nوارث آن همه كرامت و عظمت مىشناختند .\r\nاو نه تنها در نگاه ديگران كه از منظر رسول اللّه صلى الله عليه و آله نيز شخصيتى ممتاز و در خور ستايش داشت چندانكه آن حضرت پيش از ولادت نواده‌اش به وى - توسط جابر بن عبداللّه انصارى - ابلاغ سلام كرد و فرمود :\r\nاى جابر ! تو زنده مىمانى و فرزندم محمد بن على را كه نامش در تورات « باقر » است ، ملاقات مىكنى ؛ در آن هنگام سلام مرا به او برسان . « 1 » \r\n\r\nآينه تمام نماى پيامبر صلى الله عليه و آله\r\nامام باقر عليه السلام پيشوايى مهربان ، شكيبا ، بخشنده و متواضع بود و از نظر اخلاق و رفتار - همان‌گونه كه جابر وصف كرده بود - آينه تمام نماى پيامبر صلى الله عليه و آله بود .\r\nمردى از اهل شام ، در مدينه ساكن بود و كينه و دشمنى خاصّى با حضرت داشت ؛ در عين حال به خانه امام عليه السلام رفت و آمد مىكرد از آن جهت كه وى را مردى سخنور ، اديب و خوش‌بيان مىدانست .\r\nامام عليه السلام با او مدارا و خوش‌رفتارى مىكرد . پس از چندى مرد شامى بيمار شد ، وصيّت كرد امام بر جنازه‌اش نماز گزارد . چون بستگانش او را تمام شده يافتند خدمت امام عليه السلام رسيده و وصيت وى را به او ابلاغ كردند . امام فرمود : او نمرده است . صبر كنيد تا من بيايم . سپس برخاست دو ركعت نماز خواند و دستها را به دعا برداشت و مدتى سر به سجده گذاشت ، آنگاه به خانه شامى رفت و بر بالين بيمار نشست ، از او تفقد كرد و شربتى طلبيد و بر كام او ريخت و به بستگانش توصيه كرد غذاهاى سرد به او بدهند و خود بازگشت . مدتى نگذشت كه شامى شفا يافت و به نزد امام عليه السلام آمد و عرض كرد :\r\nگواهى مىدهم كه تو حجّت خدا بر مردمانى . « 2 » \r\nامام باقر عليه السلام در اوج مقام زهد و پارسايى براى تأمين نيازهاى زندگى خود كار مىكرد تا نيازمند ديگران نباشد . حضرت با داشتن عائله سنگين در بخشش از همه پيشتازتر بود\r\n\r\n","description":"","footnote":" ( 1 ) - بحارالانوار ، ج 46 ، ص 227 .  ( 2 ) - امالى ، شيخ طوسى ، ص 261 و بحارالانوار ، ج 46 ، ص 233 . ","page_name":" 128 ","page_number":128},
  {"content":"\r\n\r\nو هر نيازمندى به وى مراجعه مىكرد از سفره و كمك‌هاى نقدى و جنسى آن حضرت بهره‌مند مىشد .\r\n\r\nامامت\r\nامام باقر عليه السلام در سال 95 هجرى پس از شهادت پدر بزرگوارش عهده‌دار منصب امامت شد . امامت آن گرامى از سوى امام سجاد عليه السلام بارها تصريح شد . ابو خالد كابلى مىگويد : به على بن حسين عليه السلام عرض كردم : پيشواى بعد از شما چه كسى است ؟ فرمود :\r\nفرزندم محمّد كه شكافنده دانش است . « 1 » \r\n\r\nشرايط سياسى - اجتماعى\r\nامام باقر عليه السلام در دوران امامت خود كه حدود نوزده سال به طول انجاميد ، با پنج نفر از زمامداران اموى معاصر بود : وليد بن عبدالملك ، سليمان بن عبدالملك ، عمر بن عبدالعزيز ، يزيد بن عبدالملك و هشام بن عبدالملك . تمام آنان بجز عمر بن عبدالعزيز كه نسبتاً عدالتخواه بود ، در ستمگرى و جنايت دست كمى از نياكان خود نداشتند و همواره سدّ راه اسلام و باعث اذيّت و آزار مسلمانان بويژه پيشواى آنان امام باقر عليه السلام مىشدند . آنان به همان مقدار كه به بنىاميّه مىرسيدند نسبت به علويان و شيعيان سخت مىگرفتند و آنان را از نظر سياسى و اقتصادى در تنگنا قرار مىدادند . به عنوان نمونه هشام بن عبدالملك در نامه‌اى به كارگزاران خود نوشت :\r\nنسبت به شيعيان سخت گرفته آنان را تحت فشار قرار دهيد . . . خونشان را بريزيد و از حقوق عمومى محرومشان كنيد . « 2 » \r\nدر پى اتخاذ اين سياست خشن بود كه مورخان ، عصر حكومت وى را از نظر سياسى دشوارترين دورانها براى مردم ذكر كرده‌اند . « 3 » \r\n\r\n","description":"","footnote":" ( 1 ) - بحارالانوار ، ج 46 ، ص 230 .  ( 2 ) - الشيعة والحاكمون ، ص 114 .  ( 3 ) - ر . ك : مروج الذهب ، ج 3 ، ص 205 و مختصر تاريخ العرب ، ص 139 . ","page_name":" 129 ","page_number":129},
  {"content":"\r\n\r\nتشديد فشار و خفقان بر مخالفان ، به مردم عادى محدود نمىشد بلكه از آنجا كه غاصبان خلافت اسلامى خود را فاقد صلاحيّت‌هاى لازم براى احراز مقام خلافت و اداره امور مسلمانان مىديدند ، همواره به مقام والاى امام باقر عليه السلام و موقعيّت و محبوبيتى كه آن بزرگوار در دل توده‌هاى مسلمان داشت رشك مىبردند و نسبت به ايشان سخت‌گيرى بيشترى اعمال مىكردند .\r\nهشام بن عبدالملك - كه در بيان مورخان مقتدرترين خليفه اموى لقب گرفته است - اگر با امام باقر عليه السلام برخوردى خشونت‌آميز دارد ، بى گمان ناشى از ترسى است كه از وجود آن حضرت براى حكومت خود احساس مىكند ؛ بدين جهت در هر فرصتى سعى در تحقير آن بزرگوار و متزلزل و بىاعتبار كردن موقعيت اجتماعى او داشت . گاهى از آن امام همام در حضور برادرش زيد ، به‌عنوان « بقره » ياد مىكرد ، « 1 »  گاهى با طرح سؤالى معمّاگونه سعى در مجاب كردن حضرت در مسائل علمى داشت « 2 »  ؛ گاهى هم او را به مركز خلافت خود احضار كرده و پس از آنكه سه روز او را معطل كرده اجازه ورود نداد روز چهارم اذن داد ولى قبل از ورود امام عليه السلام به درباريان دستور داد پس از سخنان من هر كدام به محمد بن على ناسزا بگوييد و او را سرزنش كنيد . و برخوردهاى تحقيرآميز و تهمت‌هاى نارواى ديگر كه مجال ذكر آنها نيست . و وقتى در همه اين عرصه‌ها از امام عليه السلام شكست خورد ، مأمورانى را به روستاها و منازل مسير بازگشت امام عليه السلام از دمشق به مدينه فرستاد تا مردم آن نواحى را وادار كنند كه با فرزند پيامبر صلى الله عليه و آله بدرفتارى كرده امكانات و مواد غذايى در اختيار ايشان قرار ندهند . « 3 » \r\nاين ، تصوير محدودى از فضاى سياسى عصر امام باقر عليه السلام بود ؛ فضايى كه پيشواى شيعيان و پيروان او را بويژه در دوران سيزده ساله حكومت هشام در سخت‌ترين و\r\n\r\n","description":"","footnote":" ( 1 ) - عمدة الطالب ، ص 139 .  ( 2 ) - احتجاج ، ج 2 ، ص 57 و نورالابصار ، ص 290 .  ( 3 ) - براى آگاهى از تفصيل اين رويداد به كافى ، ج 1 ، ص 471 و دلائل الامامة ، ص 108 رجوع كنيد . ","page_name":" 130 ","page_number":130},
  {"content":"\r\n\r\nبحرانىترين شرايط زندگى سياسى قرار داده بود .\r\n\r\nامام باقر عليه السلام و مسائل سياسى\r\nامام باقر عليه السلام به عنوان پاسدار و تبيين كننده آيين جاودانه محمّدى صلى الله عليه و آله و پيشواى دينى و دنيايى امّت در شؤون مختلف ، همچون پدران خود در متن زندگى اجتماعى ، سياسى و فرهنگى جامعه حضور داشت . بارزترين دليل اين مطلب ، حساسيّت خلفاى اموى معاصر آن حضرت نسبت به ايشان و موضع‌گيرى حادّ عليه آن بزرگوار است . اگر امام عليه السلام نسبت به مسائل جارى جامعه خويش بىتفاوت و بدون موضع بود معنا نداشت خليفه مقتدرى مثل هشام از وى اين همه بيم داشته باشد و او را سرسخت‌ترين رقيب و دشمن خود بداند .\r\nنكته در خور تأمل در اين زمينه اين است كه تلاشها و موضع‌گيريهاى امام عليه السلام به خاطر اختلاف شرايط سياسى يكسان نبود . « 1 »  علاوه بر آنكه فعّاليت‌هاى متعرضانه ، بيشتر سرّى و بدور از چشم نامحرمان انجام مىگرفت ، در نتيجه ماهيّت و ابعاد آن براى توده مردم ، پوشيده و ناشناخته مىماند . يكى از عمده‌ترين عللى كه در منابع تاريخى از فعاليتها و موضع‌گيرىهاى تند و متعرضانه امام باقر عليه السلام در برابر دستگاه خلافت و جريانهاى سياسى به صراحت و به‌طور گسترده سخن گفته نشده همين مسأله است .\r\nامام باقر عليه السلام ناگزير بود براى حفظ نيروهاى وفادار به مكتب و جلوگيرى از متلاشى شدن آنان ، هدر نرفتن توان عناصر مؤمن و ذخيره سازى آنان براى زمان مناسب ، حفظ اسرار تشكيلاتى و خط مشىهاى سياسى از دسترسى دشمن و اجراى برنامه‌هاى بنيادى و اصولى ، فعّاليت‌هاى سياسى خود را پنهانى و در پوشش « تقيّه » انجام دهد . از اين رو همواره بر اين اصل تكيه مىكرد و تقيّه را آيين خويش و پدران خويش دانسته « 2 »  و\r\n\r\n","description":"","footnote":" ( 1 ) - امام باقر عليه السلام در پاسخ شخصى كه درباره منشأ اختلاف عملكرد سياسى امير مؤمنان ، امام حسن و امام‌حسين عليهم السلام و خروج و قيام آنان و مشكلاتى كه در اين مسير تحمل كردند و تا مرز شهادت پيش رفتند ، پرسيده بود فرمود : خداوند از قبل چنين برنامه‌اى را براى آنان مقدر كرده و بموقع ، آن را عملى ساخت . . . . هر يك از خاندان ما نيز كه شيوه سكوت در پيش گرفت ( و در برابر طاغوت زمان خود دست به قيام نزد ) سكوت او نيز براساس آگاهى و انجام وظيفه صورت گرفته است ( ر . ك : كافى ، ج 1 ، ص 262 ) .  ( 2 ) - ر . ك : بحارالانوار ، ج 72 ، ص 431 : « انَّ التَّقِيَّةَ مِنْ دينى وَ دينِ آبايى » . ","page_name":" 131 ","page_number":131},
  {"content":"\r\n\r\nبه فرزندش امام صادق عليه السلام يادآور مىشد :\r\n« ما مِنْ شَيْىءٍ اقَرَّ لِعَيْنِ ابيكَ مِنَ التَّقِيَّةِ انَّ التَّقِيَّةَ لَجُنَّةٌ لِلْمُؤْمِنِ » . « 1 » \r\nهيچ چيز به اندازه تقيّه چشم پدرت را روشن نمىسازد ؛ زيرا تقيّه سپر مؤمن است .\r\nكاربرد تقيّه به‌عنوان « سپر » مؤمنى كه هماره در حال نبرد با كفر و گمراهى است ، « 2 »  بيانگر اين است كه امام باقر عليه السلام با مطرح كردن تقيّه در مقام آسايش‌طلبى و مسؤوليّت‌گريزى نيست بلكه ياران خود را به تقيّه‌اى فرامىخواند كه مانند سپرى حافظ جان مؤمن از تلف شدن باشد و او را براى ادامه نبرد يارى دهد . چه آنكه سپر در ميدان كارزار كارآيى دارد نه در بستر آسايش .\r\nالبته بهره‌گيرى از تاكتيك تقيّه در خط مشى سياسى توسط امام باقر عليه السلام بدان معنا نيست كه آن حضرت فعّاليتهاى آشكار متعرضانه عليه زورگويان حاكم نداشته است .\r\nامام عليه السلام گاه كه شرايط را مقتضى مىديد حقايق را - بويژه در زمينهء مسائل اعتقادى - براى مردم بيان مىكرد تا به انحراف نيفتند . اينك چند نمونه :\r\n\r\n1 - تبيين و تثبيت امامت\r\nامام باقر عليه السلام امامت را حق منحصر به فرد خود مىدانست و بر بطلان پيشوايى خلفاى حاكم و عدم مشروعيت جايگاه آنان تأكيد داشت . امام عليه السلام در مقام لزوم برقرارى نظام امامت راستين در جامعه اسلامى به محمد بن مسلم مىفرمايد :\r\nهر كس از اين امت بدون امامى آشكار ، عادل و منصوب از جانب خدا ، بسر برد ، گمراه شده و به حيرت مىافتد . و چنانچه در اين حال بميرد در حال كفر و نفاق مرده است . اى محمّد ! سردمداران جور و ستم و پيروانشان از دين خدا منحرف گشته ، خود گمراه شده و ديگران را به گمراهى مىكشانند . « 3 » \r\nتأكيدهاى مكرر امام عليه السلام بر مسأله « ولايت » در كنار نماز ، روزه ، حج و زكات ، به‌عنوان\r\n\r\n","description":"","footnote":" ( 1 ) - بحارالانوار ، ج 71 ، ص 412 .  ( 2 ) - قرآن مجيد در آيه 76 از سوره نساء مىفرمايد : « الَّذينَ آمَنُوا يُقاتِلُونَ فى سَبيلِ اللَّهِ » .  ( 3 ) - كافى ، ج 1 ، ص 184 . ","page_name":" 132 ","page_number":132},
  {"content":"\r\n\r\nركن مهمى از اركان اسلام و تعبير به اينكه : « خداوند مردم را به چيزى فرانخوانده كه به پايه ولايت برسد » « 1 »  بر همين اساس است .\r\nپيشواى پنجم در بيان اين موضع اساسى حتى در مجلس هشام نيز كوتاه نيامد و در جمع دولتمردان و درباريان در پاسخ به ياوه‌گويىهاى آنان فرمود :\r\nاى مردم ! به كجا مىرويد و به كجا رانده مىشويد ؟ خداوند پيشينيان شما را به‌وسيله ما هدايت كرد و نسلهاى آينده شما نيز بايد به‌وسيله ما به حق راه يابند اگر شما امروزه پادشاهى زودگذر دنيا را داريد ، ما در آينده حكومتى پايدار خواهيم داشت و پس از دولت ما دولت ديگرى نخواهد بود ؛ زيرا ماييم اهل عاقبت و خدا مىفرمايد :\r\n« والعاقبة للمتقين » . « 2 » \r\n\r\n2 - توصيه به جبهه‌گيرى عليه ستمگران\r\nاز آنجا كه امام عليه السلام خلافت را حق خويش مىدانست كه ديگران آن را به زور از دست وى خارج كرده‌اند ، پيروان خود را از همكارى با دستگاه خلافت منع و آنان را به جبهه‌گيرى عليه حاكمان ستمگر تشويق مىكرد . در توصيه‌اى از آن گرامى در اين زمينه آمده است :\r\nكسى كه بسوى پادشاه ستمگرى حركت كند تا او را به تقواى الهى فرمان داده از عواقب شوم ستم بترساند و موعظه نمايد ، از پاداشى همانند پاداش تمامى جنّ و انس و از عملى همانند عمل ايشان برخوردار خواهد بود . « 3 » \r\nامام عليه السلام در كلامى ديگر به اين مقدار اكتفا نكرده و خاطر نشان ساخته است چنانچه موعظه كردن ، ترساندن و هشدار دادن در ستمگران مؤثر نيفتاد بايد مبارزه را تشديد كرد و در صورت نياز از روشهاى قهرآميز نيز استفاده كرد ، چرا كه اهرم قدرت و مجازات را بايد نسبت به كسانى به كاربرد كه به مردم ستم مىكنند و در زمين بناحق ظلم روامىدارند . « 4 » \r\n\r\n","description":"","footnote":" ( 1 ) - كافى ، ج 1 ، ص 183 .  ( 2 ) - مناقب ، ج 4 ، ص 189 .  ( 3 ) - بحارالانوار ، ج 72 ، ص 375 و وسائل الشيعه ، ج 11 ، ص 406 .  ( 4 ) - براى آگاهى از متن روايت به كافى ، ج 5 ، ص 56 رجوع كنيد . ","page_name":" 133 ","page_number":133},
  {"content":"\r\n\r\n\r\n3 - پشتيبانى از انقلابيون\r\nامام باقر عليه السلام از انقلابيون و كسانى كه در برابر ستمگريهاى خلفا ايستادگى و پرخاشگرى نموده و از موضع امامت و خلافت اسلامى دفاع مىكردند ، حمايت مىكرد و آنان را به مبارزه و خونخواهى خونهاى بناحق ريخته شده ترغيب مىنمود . به عنوان نمونه مىتوانيم موضع آن حضرت را در برابر برادرش زيد نام ببريم . زيد هر چند در دوران امامت امام صادق عليه السلام قيام كرد ولى زمينه‌هاى آن از سالها قبل طرح‌ريزى شده بود .\r\nسخنان امام باقر عليه السلام در تجليل از شخصيّت زيد و تشويق و ترغيب وى به قيام ضمن آنكه بيانگر موضع مثبت آن حضرت نسبت به قيام زيد مىباشد از مهمترين عوامل زمينه‌ساز نهضت او به شمار مىرود . اينك چند نمونه از سخنان آن بزرگوار در اين رابطه :\r\n- در تجليل از مقام زيد و پيش‌بينى نهضت او :\r\n« هذا سَيِّدُ اهْلِ بَيْتى وَالطَّالِبُ بِاوْتارِهِمْ » « 1 » \r\nاين ( زيد ) بزرگ و سرور خاندان من است و به خونخواهى آنان برخواهد خواست .\r\n- در مقام بيان اهميّت موضع انقلابى زيد :\r\n« اللَّهُمَّ اشْدُدْ ازْرى بِزَيْدٍ » « 2 » \r\nخداوندا پشت مرا به‌وسيلهء زيد محكم ساز .\r\n- در مقام تأييد موضع متعرضانه و پرخاشگرانه زيد در برابر حكمرانان اموى :\r\n« . . . وَ امَّا زَيْدٌ فَلِسانِىَ الَّذى انْطِقُ بِهِ » « 3 » \r\nاما زيد ، زبان گوياى من است كه بدان وسيله ( حق را ) بيان مىكنم .\r\n\r\nامام باقر عليه السلام و احياى فرهنگ اسلامى\r\nامام باقر عليه السلام - برغم حاكميّت جوّ استبداد و اختناق بر جامعه اسلامى و ضرورت تقيّه - موفق شد نقش عظيمى در پايه‌گذارى و گسترش نهضت علمى و فرهنگى ايفا كند . آن\r\n\r\n","description":"","footnote":" ( 1 ) - رجال كشى ، ص 231 ، شرح حال هارون بن سعد عجلى و امالى صدوق ، مجلس 54 ، ص 175 ، حديث 11 .  ( 2 ) - الغدير ، ج 3 ، ص 70 .  ( 3 ) - اعيان الشيعه ، ج 7 ، ص 110 . ","page_name":" 134 ","page_number":134},
  {"content":"\r\n\r\nحضرت از نخستين لحظات ممكن تلاش گسترده‌اى را در اشاعه دعوت هدفدار و بنيادى تشيّع آغاز كرد و زمينه‌ها و مقدمات تأسيس دانشگاه بزرگ اسلامى را - كه در دوران امامت فرزندش امام صادق عليه السلام به اوج عظمت رسيد - فراهم ساخت .\r\nابعاد اين نهضت به حدّى گسترده بود كه علاوه بر مراكز شيعه نشين مانند مدينه و كوفه ، مناطق جديدى را نيز كه از مركز حكومت بنىاميّه دور بود ، تحت پوشش قرار داد كه از آن جمله مىتوان از خراسان نام برد . رواياتى بيانگر اين نفوذ در ميان مردم خراسان است كه به يك نمونه آن اشاره مىكنيم . ابو حمزه ثمالى مىگويد :\r\nدر مسجد رسول خدا صلى الله عليه و آله نشسته بودم كه مردى پيش آمد ، سلام كرد و خطاب به من گفت : تو كيستى اى بنده خدا ! ؟ گفتم : از مردم كوفه‌ام ؛ كارت چيست ؟\r\nگفت : آيا ابو جعفر ، محمد بن على را مىشناسى ؟ گفتم : آرى مىشناسم ؛ به ايشان چه كار دارى ؟ مرد گفت : چهل مسأله آماده كرده‌ام تا از او بپرسم ؛ در نتيجه آنچه را حق است بگيرم و باطلش را رها كنم .\r\nگفتم : آيا مرز حق و باطل را مىدانى و ملاك تشخيص آن دو را در دست دارى ؟\r\nگفت : بلى . گفتم : در اين صورت چه نيازى به امام باقر عليه السلام دارى ؟ گفت : شما كوفيان ، افرادى كم‌ظرفيّت هستيد ! زمانى كه ابو جعفر را ديدى مرا مطلّع كن . در اين ميان امام باقر عليه السلام وارد شد در حالى كه جمعى از مردم خراسان و افراد ديگر ، اطراف او را گرفته درباره مسائل و مناسك حج از آن حضرت سؤال مىكردند . « 1 » \r\n\r\nشرايط فرهنگى\r\nنهضت علمى امام باقر عليه السلام در شرايطى تحقق يافت كه جمود فكرى و بيگانگى از فرهنگ و معارف اسلامى سراسر جهان اسلام را فرا گرفته بود . عالمان و فقيهان مشهور يا به دربار وابسته بودند و يا به حوزه‌هاى فكرى منحرف و سرگرم كننده كه نه تنها نمىتوانستند ملجأ و پناهگاه مردم تشنه و جوياى حقيقت باشند كه گاه خطرناكتر از\r\n\r\n","description":"","footnote":" ( 1 ) - بحارالانوار ، ج 46 ، ص 357 . ","page_name":" 135 ","page_number":135},
  {"content":"\r\n\r\nرجال سياسى بر مشكلات و سرگردانى مردم مىافزودند .\r\nبرخى دانشمندان يهود و نصارا با استفاده از خلأ موجود سعى در تزريق اعتقادات سخيف خود به جامعه اسلامى داشتند و چون توده مردم به اهل بيت عليهم السلام دسترسى نداشتند ، نظرات و القاءات آنان‌را مىپذيرفتند . ريشه نفوذ بسيارى از عقايد باطل در ميان مسلمانان ازقبيل اعتقاد به جسم بودن خداوند ، اعتقادبه جبر ، تفويض و . . . همين مسأله است .\r\nاز سوى ديگر ، پيدايش يا گسترش فعّاليت گروههاى فكرى در جامعه اسلامى مانند خوارج ، مرجئه ، معتزله ، جبريّه و فرقه‌هاى جدا شده از شيعه اماميّه مثل كيسانيّه ، زيديّه و غلات با افكار منحرف و مسموم خود ، بر آلودگى فضاى فكرى و فرهنگى جامعه مىافزود . امام باقر عليه السلام ضمن نامه‌اى به سعد الخير از عالمان سوء انتقاد كرده مىفرمايد :\r\nهمپالگىهاى احبار و رهبان را ببين ؛ همانان كه ( حقايق ) كتاب خدا را از مردم كتمان و تحريف كردند ، بدون آنكه سودى عايدشان گردد و راه به جايى ببرند . اكنون مانند آنها در اين امتند ؛ كسانى كه الفاظ قرآن را حفظ كرده ولى حدود آن را تحريف مىكنند . آنان با اشراف و بزرگان معاشرت دارند و چون سردمداران هوا و هوس پراكنده شوند ، آنان با كسانى خواهند بود كه دنياى بيشترى دارند . فهم و بهره آنها از دانش در همين حدّ است . « 1 » \r\nاين عالمان وابسته در زمينه نقل حديث و ارائه فتوا فعّاليت داشتند و احاديث و فتواها را در چارچوب سياستهاى حكومت ، نقل و صادر مىكردند ، و همين مسأله ضرورت احياى سنّت واقعى پيامبر صلى الله عليه و آله را به دور از شائبه‌هاى تحريف عمدى خلفا و عالمان وابسته به آنان ، توسط پيشواى شيعيان ، ايجاب مىكرد كه در ذيل به عمده‌ترين محورهاى آن اشاره مىكنيم .\r\n\r\n1 - احيا و گسترش حديث\r\nاز جمله حوادث تأسف‌بار فرهنگى كه پس از رحلت رسول خدا صلى الله عليه و آله در جهان اسلام پديد آمد و ضربه سختى بر فرهنگ اسلام وارد آورد ، ممنوعيّت نقل و تدوين حديث بود\r\n\r\n","description":"","footnote":" ( 1 ) - روضه كافى ، ص 54 . ","page_name":" 136 ","page_number":136},
  {"content":"\r\n\r\nكه تا دوران حكومت عمر بن عبدالعزيز ادامه داشت . وى طى بخشنامه‌اى از همه خواست تا احاديث پيامبر صلى الله عليه و آله را جمع‌آورى و تدوين نمايند . « 1 »  هر چند اين خواسته به خاطر كوتاه بودن مدت خلافت وى ، چندان عملى نشد و زمامداران پس از او همان سياست گذشتگان خود را دنبال كردند .\r\nتلاشهايى كه از سوى دانشمندان اهل سنّت در زمينه جمع‌آورى احاديث در اين دوره صورت گرفت هر چند منجر به گردآورى پاره‌اى از آنها شد ؛ ليكن آثار منفى نيز داشت ؛ چه آنكه بخش زيادى از اسرائيليّات و احاديث جعلى - كه به علل مختلف سياسى و فرهنگى بويژه از دوران معاويه به بعد در احاديث اهل سنّت رسوخ كرده بود - به‌عنوان حديث نبوى ، ضبط و ثبت شد .\r\nاين جهات ، امام باقر عليه السلام را بر آن داشت تا بيشترين كوشش خود را صرف احياى حديث - اين منبع عظيم فرهنگ و قانونگذارى اسلام پس از قرآن - كند . هم‌اكنون بخش زيادى از روايات اعتقادى ، فقهى ، تفسيرى ، اخلاقى و تاريخى - درباره امير مؤمنان عليه السلام و جنگ صفين - از آن حضرت به يادگار مانده است . به عنوان نمونه جابر بن يزيد جعفى يكى از شاگردان آن حضرت مىگويد :\r\nهفتاد هزار حديث از امام باقر عليه السلام شنيدم كه همه را از رسول خدا صلى الله عليه و آله نقل مىكرد . « 2 » \r\nمحمد بن مسلم شاگرد ديگر امام عليه السلام سى هزار حديث از او نقل كرده است . « 3 » \r\nو بدين ترتيب پس از ركودى صد ساله ، جنبش فرهنگى تحسين برانگيزى در جامعه شيعى پديد آمد و شيعه موفق شد به تدوين فرهنگ خود - كه شامل فقه ، تفسير و اخلاق مىشد - بپردازد .\r\nنكته در خور توجه در اين بخش از فعّاليّت‌هاى امام عليه السلام اينكه آن حضرت در كنار نقل و نشر حديث به پيرايش احاديث موجود و تفكيك درست آنها از نادرست و جعلى نيز پرداخت . امام عليه السلام براى تحقق اين هدف ، در گام نخست ، ياران خود را به حديث‌شناسى\r\n\r\n","description":"","footnote":" ( 1 ) - السنّة قبل التدوين ، محمد عجاج خطيب ، ص 329 .  ( 2 ) - صحيح مسلم ، ج 1 ، ص 102 .  ( 3 ) - بحارالانوار ، ج 46 ، ص 328 و مناقب ، ج 4 ، ص 195 . ","page_name":" 137 ","page_number":137},
  {"content":"\r\n\r\nو درايت آن توصيه كرد . « 1 »  در گام دوم از پيروان خود خواست احاديثى را كه مىشنوند به كتاب خدا عرضه كنند و در اين باره مىفرمود :\r\n« اذا حَدَّثْتُكُمْ بِشَيْىءٍ فَاسْأَلُونى عَنْ كِتابِ اللَّهِ » « 2 » \r\nزمانى كه حديثى براى شما بيان مىكنم درباره كيفيّت مطابقت آن با كتاب خدا از من بپرسيد .\r\nپيشواى پنجم علاوه بر اين دو اقدام ، خود نيز در مواقع لازم به معرفى احاديث جعلى مىپرداخت . آن حضرت در گفتگو با جمعى از يارانش بيش از يكصد روايت را برشمرد كه مردم آنها را صحيح مىپنداشتند در حالى كه همه آنها دروغ و جعلى بودند و افزود بيشتر احاديثى كه در فضل بعضى صحابه نقل شده از مجعولات دوران زمامدارى معاويه است . « 3 » \r\n\r\n2 - تبيين و گسترش فقه اهل بيت عليهم السلام\r\nمنبع بيش از هشتاد درصد مسائل و فروع فقهى روايات است كه با ممنوعيّت و مهجوريت حديث ضربه مهلكى بر پيكر آن وارد آمد و از صحنه زندگى مردم بيرون رفت . بىبهره بودن گردانندگان حكومت و عالمان وابسته به آنان از آگاهيهاى فقهى ، فتوحات نظامى در اين عصر و سرگرمى زمامداران و مردم به كشورگشايى و كشمكش‌هاى سياسى ، عوامل افزونى بودند كه مردم را نسبت به مسائل دينى و فقهى در بىخبرى محض قرار داده بود . دكتر على حسن مىنويسد :\r\nدر دوران بنىاميّه - كه به امور و مسائل دينى توجه چندانى نمىشد - مردم نسبت به فقه و مسائل دينى آگاهى نداشتند و از آن چيزى نمىفهميدند ، و تنها مردم مدينه از اين‌گونه مسائل آگاهى داشتند . « 4 » \r\nشاهد گوياى آن روايتى است كه مىگويد : ابن عباس در آخر ماه رمضان در بصره بر فراز منبر از مردم خواست زكات روزه خود را بپردازند ؛ ولى هيچ كس ، مقصود و معناى\r\n\r\n","description":"","footnote":" ( 1 ) - ر . ك : معانى الاخبار ، ص 1 ، حديث 2 .  ( 2 ) - كافى ، ج 5 ، ص 300 .  ( 3 ) - ر . ك : حياةالامام محمد الباقر عليه السلام ، ج 2 ، ص 181 .  ( 4 ) - نظرة عامّة فى تاريخ الفقه الاسلامى ، ص 110 . ","page_name":" 138 ","page_number":138},
  {"content":"\r\n\r\nحرف او را نفهميد . ابن عباس گفت : كسانى از مردم مدينه كه در آنجا حاضرند برخيزند و براى آنها مفهوم زكات روزه را توضيح دهند . « 1 » \r\nامام باقر عليه السلام در چنين فضايى به احياى فقه ناب محمدى و گسترش كلّيات و فروع آن در ميان مردم همّت گمارد . اصلىترين مستند امام عليه السلام در تبيين مسائل فقهى كتاب الهى و سنّت نبوى بود و اين در شرايطى بود كه فقهاى عامّه در اين عصر مانند زُهَرى ، قَتاده ، هشام بن عروه ، مَكْحول و . . . با تكيه بر آراء و نظرات خود و نيز قياس و استحسان بر مسند فتوا تكيه داده پاسخگوى مسائل دينى مردم بودند . پيشواى پنجم عليه السلام با اتخاذ اين روش به مبارزه با عالمان دربارى و تخطئه روش فقهى آنان برخاست .\r\nپيشواى پنجم علاوه بر فعّاليت در زمينه‌هاى ياد شده ، عالمان و فقيهانى همچون : ابان بن تغلب ، زرارة بن اعْيَن ، محمد بن مسلم ، مؤمن طاق ، جابر بن يزيد جعفى و . . . را تربيت كرد كه هر كدام نقش مهمّى در حفظ و گسترش فقه اهل بيت داشتند . ابان بر چنان جايگاهى از فقاهت راه يافته بود كه از سوى امام باقر عليه السلام مأمور شد در مسجد پيامبر صلى الله عليه و آله بر كرسى فقاهت برآيد و براى مردم فتوا دهد . « 2 » \r\n\r\n3 - نشر ساير علوم\r\nامام باقر عليه السلام علاوه بر فقه به توسعه و نشر ديگر علوم از قبيل كلام ، تفسير ، اخلاق و طب پرداخت . حضرت در زمينه دانش كلام علاوه بر روايت برخى خطبه‌هاى امير مؤمنان عليه السلام درباره توحيد و صفات خدا ، به تبيين دقيق‌ترين مباحث كلامى مورد اختلاف بين شيعه و ساير مذاهب اسلامى پرداخت و در دو محور مهمّ اعتقادى ، يعنى توحيد و امامت كه در آن عصر معركه آراء بود ، با تكيه بر مبانى عقلى و نقلى ، ديدگاههاى اسلام را بيان كرد . « 3 » \r\nامام پنجم به تفسير قرآن اهتمام زياد داشت و روايات نقل شده از آن گرامى در تفسير آيات و شأن نزول آنها زينت بخش كتابهاى تفسيرى است . و بنابر نقل خود آن حضرت ،\r\n\r\n","description":"","footnote":" ( 1 ) - الإحكام فى اصول الاحكام ، ج 2 ، ص 131 .  ( 2 ) - ر . ك : معجم رجال الحديث ، ج 1 ، ص 144 .  ( 3 ) - ر . ك : حياة الامام محمد الباقر عليه السلام ، ج 1 ، صص 189 - 208 . ","page_name":" 139 ","page_number":139},
  {"content":"\r\n\r\nوى كتابى در تفسير نوشت كه زياد بن منذر راوى آن بوده است . « 1 » \r\nامام باقر عليه السلام در احاديث فراوانى به تشريح زندگى انبيا ، و چگونگى برخورد آنان با طاغوتهاى زمان خود و مشكلاتى كه در راه تبليغ رسالت الهى متحمل شده‌اند ، پرداخته و در اين ميان سيره رسول اكرم صلى الله عليه و آله و جنگهاى آن حضرت را با تفصيل بيشتر بيان كرده است . كه مورخان مشهورى مانند ابن هشام ، واقدى ، طبرى ، بلاذرى و حلبى احاديث آن حضرت را در كتابهاى خود نقل كرده‌اند .\r\nگسترهء علوم باقيمانده از « باقر العلوم عليه السلام » در موضوعات و رشته‌هاى مختلف به حدى است كه دانشمندان و صاحبنظران در وصفش نوشته‌اند :\r\nاز هيچ يك از فرزندان امام حسن و امام حسين عليهما السلام به اندازه آنچه كه از امام باقر عليه السلام در علوم مختلف از تفسير ، كلام ، فقه و احكام و حلال و حرام بيان گرديده ، آشكار نشده است . « 2 » \r\n\r\n4 - تعليم و تربيت افراد مستعد\r\nامام باقر عليه السلام در دوران پربركت امامت خود موفق شد شاگردان زيادى را پرورش دهد .\r\nتعداد شاگردان آن حضرت در منابع رجالى مختلف ذكر شده است . شيخ طوسى اصحاب و راويان امام عليه السلام را 463 مرد و دو زن ذكر كرده است . « 3 » \r\nفراگيران مكتب باقرالعلوم از نظر اعتبار و وثاقت و حتى اعتقاد ، يكسان نبودند .\r\nبعضى از آنان مثل ابان بن تغلب ، سليمان بن مهران ، عبدالملك بن عبدالعزيز ، عبدالملك بن اعين ، قاسم بن محمّد و . . . وثاقتشان از سوى شيعه و اهل سنّت تأييد شده است .\r\nبسيارى ديگر به دليل گرايش‌هاى عميق شيعى تنها مورد اعتماد اماميّه هستند . برخى نيز از قبيل حَكَم بن عُتَيْبَه ، ربيعة بن ابى عبدالرحمان ، عبداللّه بن عطاء مكّى ، عمرو بن دينار مكّى و . . . تنها از سوى اهل سنّت توثيق شده‌اند . « 4 » \r\n\r\n","description":"","footnote":" ( 1 ) - ر . ك : اعيان الشيعه ، ج 1 ، ص 656 و فهرست شيخ طوسى ، ص 146 .  ( 2 ) - بحارالانوار ، ج 46 ، ص 294 و مناقب ، ابن شهر آشوب ، ج 4 ، ص 195 .  ( 3 ) - رجال الطوسى ، صص 102 - 141 .  ( 4 ) - براى آگاهى بيشتر رجوع كنيد به كتاب « امام باقر عليه السلام جلوه امامت در افق دانش » ص 74 - 76 . ","page_name":" 140 ","page_number":140},
  {"content":"\r\n\r\nدر ميان تربيت يافتگان مكتب پيشواى پنجم بعضى به جايگاه بلندى دست يافتند ؛ بگونه‌اى كه همه فقها و دانشمندان آنان را تأييد و تصديق نموده رواياتشان را پذيرفته‌اند كه از آن جمله مىتوان زرارة ، بُرَيْد ، ابو بصير ، فُضَيْل بن يسار و محمد بن مسلم را نام برد . « 1 »  امام صادق عليه السلام در تجليل از بعضى شاگردان پدرش فرمود :\r\nهيچ كس مانند زراره ، ابو بصير ، محمد بن مسلم و بريد بن معاويه عِجْلى ياد ما و احاديث پدرم را زنده نكرد . اگر آنان نبودند كسى از تعاليم دين بهره‌مند نمىشد . آنان نگهبانان دين و امينان پدرم در بيان حلال و حرام خدا بودند . « 2 » \r\n\r\n5 - مبارزه با مسلك‌هاى انحرافى\r\nانحراف فكرى از مسير حق از فاجعه‌آميزترين بحران‌هايى است كه بعد از رحلت پيامبر صلى الله عليه و آله در جامعهء اسلامى پديد آمد و موجب پيدايش گروه‌هاى فكرى شد .\r\nامامان عليهم السلام در هر فرصت در برابر جريان‌هاى انحرافى موضع گرفته ضمن برخورد ارشادى با افراد ناآگاه و گمراه ، سران كينه‌توز گروه‌هاى منحرف را از خود طرد مىكردند .\r\nموضع‌گيرى امام باقر عليه السلام با افكار يهود و برملا كردن چهره سران اين انديشه از قبيل كعب‌الاحبار ، مبارزه با خوارج و دفاع از موضع بر حق و منطبق باقر آن امير مؤمنان عليه السلام در جريان جنگ صفين و پذيرش حكميّت ، و نيز موضع‌گيرى عليه غاليان و افراطگران در حق امامان عليهم السلام همچون مغيرة بن سعيد ، بيان و حمزة بن عماره بربرى ، از جمله مبارزات فكرى و فرهنگى آن حضرت در رويارويى با مسلك‌هاى انحرافى عصر خويش است كه مجال تفصيل آنها نيست .\r\n\r\nشهادت\r\nمبارزات و فعّاليتهاى متعرضانه امام باقر عليه السلام و نفوذ روزافزون آن حضرت در ميان مردم و رو به فزونى نهادن پيروان و شيفتگان مكتبش ، خشم و كينهء هشام بن عبدالملك را\r\n\r\n","description":"","footnote":" ( 1 ) - رجوع كنيد به « رجال كشى » ، ج 2 ، ص 507 ، رديف 431 .  ( 2 ) - همان ، ج 1 ، ص 348 ، رديف 219 . ","page_name":" 141 ","page_number":141},
  {"content":"\r\n\r\nنسبت به آن حضرت بيش از پيش برانگيخت ، چندان كه تصميم به قتل او گرفت . هشام تصميم خود را توسط ابراهيم بن وليد بن يزيد عملى ساخت . وى امام عليه السلام را مسموم كرد و آن حضرت ، در هفتم ذى حجهء سال 114 هجرى در حالى كه 57 سال از عمر شريفش مىگذشت به شهادت رسيد و پيكر پاكش در بقيع در جوار مرقد پدر بزرگوارش امام سجّاد و امام حسن عليهما السلام دفن شد . « 1 » \r\nامام عليه السلام پيش از شهادتش ودايع امامت را به فرزندش امام صادق عليه السلام سپرد و او را وصىّ خود قرار داد و ضمن وصيّت به چگونگى كفن و دفن خويش به وى دستور داد مقدارى از اموالش را وقف برپايى عزادارى براى وى كند ، و نوحه‌گران و مرثيّه‌سرايان به مدّت ده سال در مراسم حج و در سرزمين منا براى آن حضرت عزادارى كنند . « 2 » \r\n\r\n","description":"","footnote":" ( 1 ) - ر . ك : مناقب ، ج 4 ، ص 210 و بحارالانوار ، ج 46 ، ص 216 .  ( 2 ) - ر . ك : كافى ، ج 5 ، ص 117 و بحارالانوار ، ج 46 ، ص 220 . ","page_name":" 142 ","page_number":142},
  {"content":"\r\n\r\n\r\nفصل ششم : زندگانى امام صادق عليه السلام\r\nيك جلسه\r\n\r\nامام صادق عليه السلام در يك نگاه\r\nششمين پيشواى شيعيان در هفدهم ربيع‌الاول ، سال 83 هجرى در مدينه متولد شد . « 1 »  نام مبارك او « جعفر » ، كنيه‌اش « ابو عبداللّه » و مشهورترين لقبش « صادق » مىباشد .\r\nمادرش « امّ فَرْوَه » دختر قاسم بن محمد بن ابىبكر بود كه بنا بر فرمايش امام صادق عليه السلام در زمره بانوان پرهيزكار ، با ايمان و نيكوكار قرار داشت . « 2 » \r\nامام صادق عليه السلام 65 سال داشت . از اين مدت ، 31 سال در محضر جدّ و پدر گرامىاش سپرى شد و امامتش 34 سال به طول انجاميد .\r\nوجود پيشواى ششم مظهر اكمل و اتمّ اخلاق اسلامى و كمالات انسانى و زندگىاش اسلام مجسّم در همه ابعاد بود .\r\nبه امام صادق عليه السلام خبر دادند فلان عموزاده شما در حضور مردم به شما بسيار ناسزا گفت . حضرت به پا خاست دو ركعت نماز خواند ، سپس دست به دعا برداشت : « خدايا من از حق خود گذشتم . جود و كرم تو بيش‌از همه است . از او درگذر و به‌كردارش گرفتار مكن » « 3 »  .\r\nامام صادق عليه السلام به صورت ناشناس به نيازمندان كمك مىكرد . ابوجعفر خثعمى مىگويد : امام صادق عليه السلام كيسه‌اى محتوى پنجاه دينار به من داد تا به كسى بدهم و تأكيد\r\n\r\n","description":"","footnote":" ( 1 ) - مناقب ، ج 4 ، ص 279 .  ( 2 ) - كافى ، ج 1 ، ص 472 « وَ كانَتْ امّى مِمَّنْ آمَنَتْ وَاتَّقَتْ وَ احْسَنَتْ » .  ( 3 ) - الامام الصادق ، مظفّر ، ص 230 . ","page_name":" 143 ","page_number":143},
  {"content":"\r\n\r\nكرد كه اسمى از ايشان نبرم . چون كيسه را به آن شخص دادم تشكر كرد و گفت : اين كمك از ناحيه چه كسى است كه هر از چندگاه براى ما مىفرستد و زندگى يك سال ما را اداره مىكند ؛ ولى از امام صادق عليه السلام گلايه كرد كه برغم توانمندى به ما كمك نمىكند . « 1 » \r\nرئيس مذهب جعفرى ، براى تأمين معاش خانواده خويش در مزرعه كار مىكرد و مىفرمود :\r\n« انّى احِبُّ انْ يَتَأَذَّى الرَّجُلُ بِحَرِّ الشَّمْسِ فى طَلَبِ الْمَعيشَةِ » « 2 » \r\nدوست دارم مرد در جستجوى معاش ، رنج گرما و سوزش آفتاب را تحمّل كند .\r\nامام صادق عليه السلام ميوه شجره طيّبهء رسالت و از سلاله پاك پيامبر « رَحْمَةٌ لِلْعالَمينَ » و « . . . بِالْمُؤْمِنينَ رَؤُوفٌ رَحيمٌ » است ، از اين رو همچون جدّ بزرگوارش نسبت به امّت ، بسيار مهربان و دلسوز بود و سعى مىكرد در سختىها و تنگدستىها در كنار مردم و از نظر زندگى همسان با آنان باشد .\r\nزمانى مدينه دچار گرانى و كمبود ارزاق عمومى شد . امام عليه السلام به خدمتكار خود دستور داد همه مواد غذايى موجود در خانه را كه براى نياز چندين ماه كفايت مىكرد بفروشد و همچون مردم روز به روز و به مقدار نياز همان روز خريد كند و تأكيد كرد نان روزانه خانواده آن حضرت را نيمى از گندم و نيمى از جو قرار دهد و افزود : گر چه من توانايى آن را دارم كه همه را از گندم فراهم كنم ، ليكن دوست دارم خداوند مرا در موضعى ببيند كه اندازه‌گيرى در معيشت را به نيكويى رعايت كرده باشم . « 3 » \r\n\r\nامامت\r\nامام صادق عليه السلام در سال 114 هجرى رهبرى امّت را به دست گرفت . برترى آن حضرت در علم و دانش و ديگر كمالات ، بر تمامى مردم عصر خود و نيز نصوص و تصريحاتى كه از سوى پيامبر صلى الله عليه و آله و امام باقر عليه السلام بر امامت آن گرامى رسيده است ، امامت\r\n\r\n","description":"","footnote":" ( 1 ) - مناقب ، ج 4 ، ص 273 و بحارالانوار ، ج 47 ، ص 54 .  ( 2 ) - بحارالانوار ، ج 47 ، ص 57 .  ( 3 ) - كافى ، ج 5 ، ص 166 و بحارالانوار ، ج 47 ، ص 59 . ","page_name":" 144 ","page_number":144},
  {"content":"\r\n\r\nپيشواى ششم بعد از پدر بزرگوارش را اثبات مىكند . محمد بن مسلم مىگويد :\r\nنزد امام باقر عليه السلام بودم كه فرزندش حضرت صادق عليه السلام وارد شد . . . . امام خطاب به من فرمود : اين امام تو پس از من است . به او تأسى كن و از دانشش بهره بگير . سوگند به خدا او همان صادقى است كه رسول خدا صلى الله عليه و آله براى ما و صف كرده است كه پيروانش در دنيا و آخرت ، پيروز و رستگار ، و دشمنانش نفرين شده در زبان همه پيامبرانند . « 1 » \r\n\r\nشرايط فرهنگى\r\nدوران امامت پيشواى ششم از نظر فرهنگى ، دوران تحول فكرى و پيدايش و گسترش فرهنگ‌ها و مكتب‌هاى فكرى گوناگون بود . در اين دوران كه نسل جديدى از تازه مسلمانان با ملّيت‌هاى گوناگون به جمع امت بزرگ اسلامى پيوسته بودند . به‌طور طبيعى عقايد و يافته‌هاى علمى و فرهنگى خود را نيز به جهان اسلام وارد مىكردند . از سوى ديگر ، شرايط سياسى - اجتماعى جامعه اسلامى ، فتوحات نظامى و گستردگى قلمرو مناطق تحت نفوذ اسلام ، ايجاب مىكرد مسلمانان با دنياى خارج ، روابط گسترده‌ترى برقرار كنند و با افكار و انديشه‌هاى فلسفى و كلامى بيگانگان آشنا شوند .\r\nاين تحول ، بر فرهنگ عمومى جامعهء اسلامى و افكار مسلمانان تأثير قابل توجهى گذاشت و باب بحث و جدال و مناقشات علمى بر روى بسيارى از موضوعات و معارف اسلامى گشوده شد . البتّه پيامدهاى منفى زيادى نيز به بارآورد كه نفوذ انديشه‌هاى بيگانگان در ميان مسلمانان و در پى آن پديد آمدن شبهات و انحرافات فكرى و اعتقادى - كه به‌عنوان يك خطر جدّى ، افكار مسلمانان را تهديد مىكرد - از جملهء آنها است .\r\nفاصله زمانى بيش از يك قرن آغاز اين دوره با ظهور اسلام و روى كار آمدن نسل جديدى از مسلمانان ، حاكميّت جوّ اختناق و فشار از سوى حكمرانان اموى و عباسى ، بركنارى پيشوايان دينى از منصب رهبرى و ارشاد امت و تحريف بسيارى از اصول و حقايق اسلامى توسط عالمان دربارى و . . . نسل اسلامى اين دوره را از نظر آگاهى و\r\n\r\n","description":"","footnote":" ( 1 ) - بحارالانوار ، ج 47 ، ص 15 . ","page_name":" 145 ","page_number":145},
  {"content":"\r\n\r\nشناخت نسبت به اسلام ناب و معارف آن در پايين‌ترين سطح خود قرار داده بود . اعتراف گروهى از مردم شام نزد سفّاح - مبنى بر اينكه ما تاكنون نمىدانستيم رسول خدا صلى الله عليه و آله بجز بنىاميّه ، خويشانى هم دارد تا آن كه شما قيام كرديد و مطلب براى ما آشكار شد - گواه روشنى بر اين حقيقت است . « 1 » \r\nاين زمينه‌ها و عوامل ، تهاجم فرهنگى گسترده‌اى را عليه اصول و ارزشهاى اسلامى به دنبال داشت . كشمكش‌هاى علمى و مباحثات و مناظرات پيرامون مسائل اعتقادى موجب پيدايش و نشو و نماى احزاب و گروه‌هاى مذهبى و غير مذهبى از قبيل : كيسانيّه ، زيديّه ، غلات ، مرجئه ، معتزله ، خوارج ، زنادقه و . . . شد . هر گروه براى خود مدرسه و تشكيلاتى داشت و با گروه‌هاى ديگر به مناظره و مجادله مىپرداخت . متأسفانه برخى از گروه‌هاى انحرافى ، حمايتهاى دستگاه خلافت را نيز با خود داشتند .\r\nاز سوى ديگر ، پيدايش و گسترش روزافزون انديشه‌هاى ناسالم ، عطش فراگيرى فرهنگ و معارف اصيل اسلام را در مسلمانان واقعى بويژه نسل جوان ، افزوده ، زمينه گرايش بيش از پيش آنان را به بيت امامت فراهم مىساخت .\r\nاينها همه مسائلى بود كه اين دوران را از نظر فرهنگى در مقايسه با دوران پيشين ، متمايز ساخته ، نهضت علمى بنيادين و گسترده‌اى را از سوى امام صادق عليه السلام ايجاب مىكرد .\r\nالبته تلاشهاى فرهنگى امام سجاد و امام باقر عليهما السلام در آن شرايط سخت از يك سو ، و اختلافات و كشمكش‌هاى دولتمردان بر سر قدرت از سوى ديگر ، از جمله زمينه‌هاى مهمّى بود كه پيشواى ششم را در جهاد علمى و فرهنگى خود يارى كرد .\r\nاينك پس از اين مقدمه ، به فرازهايى از اقدامات و فعّاليت‌هاى علمى ، فرهنگى و تربيتى امام صادق عليه السلام اشاره مىكنيم .\r\n\r\n","description":"","footnote":" ( 1 ) - ر . ك : مروج‌الذهب ، ج 3 ، ص 33 . ","page_name":" 146 ","page_number":146},
  {"content":"\r\n\r\n\r\nدانشگاه جعفرى و دست‌آوردهاى آن\r\n\r\n1 - تربيت افراد مستعدّ\r\nامام صادق عليه السلام با استفاده از زمينه‌ها و شرايط فراهم آمده موفق شد بزرگترين دانشگاه اسلامى را كه جدّ و پدر بزرگوارش پىريزى كرده بودند ، شكل دهد و در پرتو آن هزاران نفر نيروى حق طلب و دانشجو را در رشته‌هاى مختلف علمى تربيت كند .\r\nمورخان و محدثان تعداد پرورش يافتگان مكتب جعفرى و راويان احاديث امام صادق عليه السلام را بالغ بر چهار هزار نفر ذكر كرده‌اند « 1 »  كه از نقاط مختلف مثل خراسان ، بغداد ، مصر ، دمشق ، حمص ، حضرموت ، كوفه و . . . روى به مدينه آورده در محضر پيشواى ششم علم مىآموختند .\r\nتشكيل حوزه گسترده علمى و تربيت جمع زيادى از دانشمندان ، محدثان ، فقيهان و صاحب‌نظران در رشته‌هاى مختلف علمى با آن همه محدوديتها و فشارهاى سياسى كه از سوى دستگاه خلافت نسبت به پيشواى ششم اعمال مىشد ، از بزرگترين خدمات فرهنگى و تربيتى آن حضرت در آن شرايط بشمار مىرود .\r\nالبته ميزان كسب فيض افراد از نور دانش امامت و تغذيه از سفره گسترده ولايت متفاوت بود و هر فرد و گروهى به مقدار ظرفيّت ، لياقت و آمادگى خود از آن بهره مىگرفت . بيشتر شاگردان در زمينهء مسائل تربيتى و خودسازى و پيمودن مراحل رشد و كمالات نفسانى و نيز فراگيرى علوم مختلف از محضر امام عليه السلام و انتقال به ديگران ؛ همچنين مبارزه با خطوط انحرافى و جريانهاى فكرى و سياسى و پاسدارى از حريم امامت به مدارج عالى رسيدند . برخى از آنان در زمينهء علمى به چنان توانمندى دست يافتند كه امام عليه السلام بخشى از فعّاليتهاى علمى و مناظرات و مبارزات فرهنگى خود با سران\r\n\r\n","description":"","footnote":" ( 1 ) - براى آگاهى از نظرات آنان درباره تعداد راويان و دانشجويان به الامام الصادق والمذاهب الاربعه ، ج 1 ، ص 67 رجوع كنيد . ","page_name":" 147 ","page_number":147},
  {"content":"\r\n\r\nگروه‌هاى مخالف را به ايشان واگذار مىكرد « 1 »  و با اعتماد و اطمينان خاطر از آنان مىخواست بر كرسى فتوا تكيه زده به مسائل و مراجعات دينى مردم پاسخ گويند . « 2 »  در بعد اعتقادى ، معنوى و تربيتى نيز به حدّى از رشد و كمال رسيده بودند كه امام عليه السلام آنان را امين بر حلال و حرام خدا و وجودشان را مايهء آبرو و زينت دين و بر پا دارنده عدل و داد و راستى و درستى مىدانست . « 3 » \r\nاين افراد با بحثها و مناظره‌هاى علمى و اعتقادى با گروههاى مختلف و نيز نوشته‌هاى ارزشمند خود در موضوعات گوناگون فقهى ، تفسير ، كلامى ، اخلاقى و . . . مكتب امامت را پاس داشتند و بزرگترين خدمت را به تشيع كردند .\r\nشاگردان ممتاز مكتب جعفرى علاوه بر مهارتها و بايستگىهاى عمومى هر كدام در رشته خاصى از دانش روز تخصص داشتند به عنوان نمونه : حمران بن اعين در دانش قرائت ، ابان بن تغلب در ادبيات عرب ، زراره ، محمدبن مسلم ، جميل بن درّاج ، ابو بصير ، عبداللّه بن سنان و . . . در فقه و حديث ، مؤمن طاق در كلام و تفسير ، هشام بن حكم ، مفضّل بن عمر و هشام بن سالم در كلام و عقايد ، جابر بن حيان در رياضيات و شيمى و . . . .\r\n\r\n2 - تبيين و گسترش فقه آل محمّد صلى الله عليه و آله\r\nامام صادق عليه السلام با تلاشى پىگير با روايات خود و رواياتى كه از پدرانش نقل مىكرد ، فقه اسلام ناب را به صورتى منظم و منسجم درآورد و براى آن اصول و مبانيى قرار داد كه منبع و مبناى بسيارى از قوانين و فروع فقهى گرديد . هم‌اكنون بيش از 150 قاعده مهمّ فقهى و اصولى وجود دارد كه مورد استناد فقهاى بزرگوار شيعه در ابواب و كتابهاى مختلف فقهى و اصولى قرار مىگيرد و هزاران مسأله و فرع فقهى از آنها استخراج\r\n\r\n","description":"","footnote":" ( 1 ) - ر . ك : رجال كشى ، ج 2 ، ص 554 - 556 .  ( 2 ) - همان ، ص 622 .  ( 3 ) - همان ، ص 508 . ","page_name":" 148 ","page_number":148},
  {"content":"\r\n\r\nمىشود . بيشتر اين قواعد بوسيله امام صادق عليه السلام عرضه شده است . « 1 »  او خود در اين زمينه به يارانش فرمود :\r\n« انَّما عَلَيْنا انْ نُلْقِىَ الَيْكُمُ الْاصُولَ وَ عَلَيْكُمْ انْ تُفَرِّعُوا » « 2 » \r\nوظيفه ما القا و عرضه اصول و قواعد كلى براى شما است ولى تفريع ( و تطبيق آنها بر موارد و مصاديق و استخراج فروع و احكام جزيى از آنها ) برعهده شما خواهد بود .\r\nبر اثر مجاهدتهاى پيشواى ششم در تبيين و گسترش فقه شيعه ، مذهب شيعه را « مذهب جعفرى » و فقه آن را « فقه جعفرى » مىنامند .\r\nفعّاليّت‌هاى امام عليه السلام در اين زمينه دو بعد داشت . نخست بيان حقيقت فقه اسلامى در ابواب مختلف عبادات و معاملات و پاسخ به نيازها ، پرسشها و مراجعات امّت اسلامى به عنوان تنها مرجع صلاحيتدار و مورد اعتماد مردم . و ديگر موضع‌گيرى عليه دستگاه خلافت و فقيهان وابسته به آن . بنابراين « فقه جعفرى » در برابر فقه رايج آن روزگار فقط يك اختلاف عقيده ساده نبود ، بلكه در عين حال ، دو مضمون متعرضانه را نيز با خود داشت :\r\nنخست ، اثبات بىنصيبى دستگاه خلافت از آگاهى دينى و ناتوانى آن از پاسخگويى به نيازهاى فكرى و دينى مردم و در نهايت ، عدم صلاحيتش براى تصدّى مقام خلافت اسلامى ؛ و ديگر مشخص ساختن موارد تحريف در فقه رايج كه ناشى از مصلحت انديشى فقيهان وابسته در بيان احكام فقهى و ملاحظه‌كارى آنان در برابر خواست قدرتهاى حاكم بود .\r\nامام صادق عليه السلام با عرضه فقه ناب و گشودن باب اجتهاد و بازداشتن ياران خود از عمل به « قياس » ، « استحسان » ، « اخبار غير صحيح » و . . . عملًا به مبارزه با دستگاه خلافت و فقه حكومت برخاست و بدين وسيله تمام تشكيلات مذهبى و فقاهت رسمى را - كه يك ركن مهم حكومت بشمار مىآمد - تخطئه كرد و دستگاه خلافت را از بعد مذهبىاش تهى ساخت .\r\nپيشواى ششم در كشمكش اين دو جريان سياسى و فقاهتى ، مرجعيّت الهى خود و\r\n\r\n","description":"","footnote":" ( 1 ) - براى آگاهى بيشتر از اين قواعد به كتابهاى : « القواعد الفقهيّه » بجنوردى و « اصطلاحات الاصول » علىمشكينى رجوع كنيد .  ( 2 ) - بحارالانوار ، ج 2 ، ص 245 . ","page_name":" 149 ","page_number":149},
  {"content":"\r\n\r\nلزوم پيروى مردم از خاندان رسالت را چنين بيان مىكند :\r\n« نَحْنُ قَوْمٌ فَرَضَ اللَّهُ طاعَتَنا وَ انْتُمْ تَأْتَمُّونَ بِمَنْ لا يُعْذَرُ النَّاسُ بِجَهالَتِهِ » « 1 » \r\nما كسانى هستيم كه خداوند اطاعت ما را ( بر همگان ) واجب كرده است ؛ در حالى كه شما از كسانى تبعيّت مىكنيد كه مردم به نادانى آنها معذور نيستند .\r\n\r\n3 - احياى حديث\r\nحديث به‌عنوان گفتار معصوم در فرهنگ اسلام از جايگاه بسيار والايى برخوردار است و پس از قرآن ، مهمترين و معتبرترين منبع شريعت مقدس اسلام در اصول ، فروع و اخلاقيات است . و حتّى در بسيارى از موارد ، فهم و درك مراد و مقصود آيات كريمه قرآن ، بويژه متشابهات آن ، بدون گفتار معصوم كه به‌عنوان تفسير آيه القا شده امكان‌پذير نيست .\r\nمتأسفانه اين منبع سرشار اسلامى پس از رحلت پيامبر صلى الله عليه و آله از سوى گردانندگان دستگاه خلافت مورد بىمهرى قرار گرفت و حتّى سوزانده شد . اين سياست تا زمان خلافت عمر بن عبدالعزيز يعنى اواخر قرن نخست هجرى دنبال شد . در نتيجه ، فضاى فرهنگى جامعه اسلامى از عطر روح‌بخش سخنان رسول خدا صلى الله عليه و آله و جانشينان آن حضرت تهى گشت .\r\nمنع كنندگان از نقل و تدوين حديث براى توجيه سياست خود گاه مسأله بيم اختلاط احاديث با آيات قرآن ، و گاه بيم رها كردن قرآن و اشتغال به غير آن را مطرح مىكردند ؛ ولى عملكرد و حتى سخنان آنان بيانگر اين است كه انگيزه اصلى آنان از منع نقل و كتابت حديث صرفاً يك انگيزه سياسى بود و مرتبط با مسائل حكومتى مىشد .\r\nحكومتمداران به خوبى مىدانستند كه پخش احاديث رسول خدا صلى الله عليه و آله در فضيلت و شايستگى امامان معصوم براى جانشينى پيامبر صلى الله عليه و آله در ميان مردم ، براى آنان مشكلات زيادى به بار خواهد آورد ؛ از اين رو براى رفع اين مشكل ، دست به چنين اقدامى زدند .\r\nدر مقابل مكتب خلافت ، مكتب امامت همواره سعى در نشر احاديث پيامبر صلى الله عليه و آله به‌عنوان ميراثى گرانقدر داشت و بر تدوين و كتابت آن براى بهره‌بردارى آيندگان تأكيد\r\n\r\n","description":"","footnote":" ( 1 ) - كافى ، ج 1 ، ص 186 . ","page_name":" 150 ","page_number":150},
  {"content":"\r\n\r\nمىورزيد . شرايط سياسى براى اين اقدام در دوران امامت امامان پيشين - بجز مقطعى از دوران امام باقر عليه السلام كه موفق شد به نشر احاديث پيامبر صلى الله عليه و آله بپردازد - چندان مساعد نبود .\r\nامام صادق عليه السلام با استفاده از فرصت ، تلاشهاى پدر بزرگوارش را در اين زمينه تكميل كرد و بخش مهمى از فعّاليّت‌هاى خود را به احياى حديث اختصاص داد و بدين ترتيب ميراث ارزشمندى از خود بر جاى گذاشت و فرهنگ غنى اسلام را با احاديث خود غناى بيشترى بخشيد و هم‌اكنون به كمتر مسأله اعتقادى ، فقهى ، تفسيرى و اخلاقى برمىخوريم كه از امام صادق عليه السلام حديثى درباره آن وجود نداشته باشد . علامه طباطبايى مىنويسد :\r\nاحاديثى كه از صادقين يعنى از امام پنجم و ششم مأثور است از مجموع احاديثى كه از پيغمبر اكرم و ده امام ديگر ضبط شده است بيشتر است . « 1 » \r\n\r\n4 - مبارزه با مسلك‌هاى انحرافى\r\nاز جمله محورهاى مهمّ فعّاليت‌هاى علمى و فرهنگى امام صادق عليه السلام مبارزه با مكتب‌ها و مسلك‌هاى اعتقادى نو پا و بىاساسى بود كه در دوران امامت آن حضرت پديد آمده يا رشد كرده بودند . اين مسلك‌ها به دو بخش عمده تقسيم مىشوند .\r\n\r\n1 - مذاهب اسلامى\r\nمهمترين اين مذاهب عبارت بودند از : معتزله ، مرجئه ، كيسانيّه ، زيديّه ، غلات و صوفيه . پيشواى ششم به تناسب اعتقادات و ميزان انحرافات هر يك از گروه‌هاى ياد شده در برابر آنها موضع گرفت و با روشنگرى و ارشاد ، پيروان خود را از فروافتادن در دام آنها حفظ كرد . جهت‌گيرى كلّى حركت امام عليه السلام در برابر پيروان اين فرقه‌ها ، هدايت و ارشاد آنان به راه حق بود . ليكن موضع آن گرامى در برابر سران اين گروه‌ها كه افرادى كينه‌توز و شيطان صفت بودند و اميدى به هدايت آنان نبود ، موضع برملا كردن چهره ضدّ اسلامى آنان براى مردم و طرد ايشان از سلك امت اسلامى بود .\r\n\r\n","description":"","footnote":" ( 1 ) - شيعه در اسلام ، ص 140 . ","page_name":" 151 ","page_number":151},
  {"content":"\r\n\r\n\r\n2 - مكاتب مادّى\r\nامام صادق عليه السلام با بيانات و رهنمودهاى كلّى در زمينهء مسائل اعتقادى ، مناظرات رسمى با سران گروه‌هاى الحادى و برخوردهاى موردى به مبارزه با تفكر زنديقان و مادىگرايان پرداخت و از اصول و مبانى اعتقادى مكتب تشيع پاسدارى كرد .\r\n\r\nشرايط سياسى\r\nدوران امامت امام صادق عليه السلام از نظر سياسى ، از اهميّت و موقعيّت ويژه‌اى برخوردار بود ؛ تا آنجا كه در سياست‌ها و موضع‌گيرىهاى آن حضرت در ارتباط با جريانات سياسى و مسائل فرهنگى نقش بسزايى داشت ، از اين رو ، براى شناخت نقش امام صادق عليه السلام در پاسدارى از مكتب تشيع و گسترش فرهنگ شيعى لازم است نسبت به اوضاع و شرايط سياسى - اجتماعى آن عصر شناخت اجمالى داشته باشيم .\r\nجامعهء اسلامى در دوران امامت پيشواى ششم با فراز و نشيبها و تحولات سياسى - اجتماعى مهمّى همراه بود . مورخان بخش پايانى قرن نخست هجرى و نيمه آغازين قرن دوّم را دوره بىثباتى سياسى و بروز قيامها و شورشها در جامعهء اسلامى ثبت كرده‌اند . زمام كشور اسلامى در نيمهء دوم قرن نخست و اوائل قرن دوّم هجرى در دست غاصبانه و بىكفايت بنىاميّه از خاندان « سفيان » و « حكم » بود . موضع‌گيريها و اقدامات كينه‌توزانهء حاكمان اموى و كارگزاران آنان عليه اسلام ناب و جبهه امامت ، جنايات هولناك و انتقامجويانه آنان در حق آزاديخواهان و حق‌طلبان بويژه شيعيان و علويان ، تشديد جوّ خفقان و كشتار در سطح جامعه ، وارد آوردن فشار اقتصادى توانفرسا بر توده‌هاى مردم ، بىكفايتى و خودكامگى و قدرت‌طلبى زمامداران اموى همه از عواملى بود كه در دامن زدن به فتنه‌ها و قيامهاى مردمى و تحولات سياسى پى در پى در جامعه و حتّى درون دستگاه خلافت ، مؤثر بود .\r\nهشام بن عبدالملك نخستين زمامدار معاصر امام صادق عليه السلام كه به سياستمدارى و خشونت معروف است ، هيچ حرمتى براى جان مسلمانان قائل نبود و با كوچك‌ترين بهانه‌اى آنان را مىكشت ، در اين ميان شيعيان و پيروان اهل بيت عليهم السلام بيشترين فشار و آزار\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nرا از سوى وى متحمل شدند . وى در نامه‌اى به كارگزاران خود نوشت : بر شيعيان سخت بگيرند و آنان را تحت فشار قرار دهند ، به زندان افكنند ، آثارشان را محو كنند ، خونشان را بريزند و از حقوق بيت‌المال محرومشان كنند . « 1 » \r\nوى در نامه‌اى جداگانه براى والى مدينه از او خواست بنىهاشم را به بند افكند و مانع بيرون رفتن ايشان از مدينه شود . او به فرماندار كوفه دستور داد زبان و دست شاعر انقلابى اهل بيت عليهم السلام ، كميت را به جرم ستايش خاندان پيامبر صلى الله عليه و آله و هجو كارگزاران خليفه در عراق ببرد و خانه‌اش را ويران كند . « 2 » \r\nصدور اين فرمانهاى مرگبار ، دست كارگزاران جيره‌خوار را در شهرهاى مختلف براى اعمال هر نوع خشونت نسبت به مخالفان باز گذاشت ؛ كارگزارانى همچون « خالد بن عبداللّه قسرى » كه متهم به كفر و بىدينى بود « 3 »  و « يوسف بن عمر ثقفى » كه جانشين « حَجّاج » لقب يافته بود . « 4 » \r\nشاعرى وضعيّت اسفناك مردم عراق در دوران حكومت خالد در اين سر زمين را چنين ترسيم كرده‌است :\r\n كَاهْلِ النَّارِ حينَ دَعَوا اغيثُوا * جَميعاً بِالْحَميمِ وَ بِالصَّعيدِ « 5 »  \r\nهمچون دوزخيان بودند كه پاسخ كمك‌خواهى آنان ، با آب داغ و چرك‌آلود به خون داده مىشد .\r\nوليد بن عبدالملك ، دومين خليفه معاصر امام عليه السلام دست كمى از برادر خود نداشت .\r\nوى در اولين سخنرانى حكومتى خود اعلام كرد :\r\nهر كس در برابر ما گردنكشى كند ، كشته مىشود و هر كس سكوت نمايد ، دردرنج و سكوت ، او را خواهد كشت . « 6 » \r\n\r\n","description":"","footnote":" ( 1 ) - الشيعة والحاكمون ، ص 114 .  ( 2 ) - همان ، ص 115 .  ( 3 ) - الاعلام ، زركلى ، ج 2 ، ص 297 .  ( 4 ) - همان ، ج 8 ، ص 243 .  ( 5 ) - كامل ابن اثير ، ج 5 ، ص 225 .  ( 6 ) - تاريخ طبرى ، ج 6 ، ص 423 و كامل ، ابن اثير ، ج 4 ، ص 523 . ","page_name":" 153 ","page_number":153},
  {"content":"\r\n\r\nديگر خليفگان اموى معاصر امام صادق عليه السلام يعنى يزيد بن وليد ، ابراهيم بن وليد و مروان بن محمّد از همين قماش بودند . ويژگى مهم دوران شش ساله حكومت سه نفر اخير ، نابسامانى اوضاع سياسى مملكت ، اختلافات و كشمكش‌هاى دولتمردان با يكديگر ، ناامنى و هرج و مرج در نقاط مختلف كشور و افزايش موج نارضايتى ، شورش و قيام‌هاى مردمى عليه حكمرانان اموى بود كه در نهايت منجر به سرنگونى حكومت هزار ماهه امويان شد .\r\n\r\nروى كار آمدن بنىعباس\r\nبا در هم پيچيده شدن طومار حكومت امويان در هيجدهمين سال امامت امام صادق عليه السلام ، عباسيان كه در حقيقت روى ديگر سكّه امويان بودند بر مسند خلافت تكيه زدند . آنان هر چند با تكيه بر شعارهاى علويان و حمايت مردمى كه از ستم امويان به ستوه آمده بودند ، حكومت را قبضه كردند ، ليكن از آنجا كه سنگ بناى حكومتشان بر باطل بود ، در اندك زمانى پس از به قدرت رسيدن ، چهرهء ضدّ اسلامى و ضدّ مردمى خود را برملا كردند و با مخالفان ، همان سياستى را در پيش گرفتند كه بنىاميّه داشتند و بلكه در بعضى جهات بدتر و ستمگرانه‌تر از آنان . چندان كه بعضى افرادى كه هر دو دوره را درك كرده بودند چنين آرزو مىكردند :\r\n يا لَيْتَ جَوْرُ بَنى مَرْوانَ عادَلَنا * وَ انَّ عَدْلَ بَنِى الْعَبَّاسِ فِى النَّارِ « 1 »  \r\nاى كاش ، ستم مروانيان براى ما بازمىگشت و عدالت عباسيان در آتش مىسوخت .\r\nابوالعباس سفّاح ، نخستين خليفه عباسى چهار سال حكومت كرد . وى با دو مشكل اساسى رو به رو بود : نخست ، وجود باقيمانده امويان كه در نقاط مختلف پراكنده بودند ، و دوّم علويانى كه به عنوان محور اساسى و مورد اعتماد مبارزه عليه امويان ، مطرح و در ميان توده‌هاى مردم از نفوذ و محبوبيّت ويژه‌اى برخوردار بودند .\r\nسفّاح براى تثبيت پايه‌هاى حكومت خود و چيرگى بر اين دو رقيب خطرناك دست\r\n\r\n","description":"","footnote":" ( 1 ) - المحاسن والمساوى ، ص 246 . ","page_name":" 154 ","page_number":154},
  {"content":"\r\n\r\nبه كار شد . كارگزاران وى در شهرها مأمور شدند به جستجوى خانه به خانه بنىاميّه بپردازند و هر كجا آنان را يافتند بكشند . « 1 »  در مرحله بعد متوجه علويان شد . نخست به سراغ امام صادق عليه السلام رفت و آن حضرت را به حيره احضار كرد تا او را به شهادت برساند . « 2 »  خليفه در مرحلهء بعد به جستجوى محمّد و ابراهيم فرزندان عبداللّه بن حسن - كه از بيم دستگيرى متوارى شده بودند - پرداخت . وى براى دستيابى به علويان جاسوسانى گمارده بود . « 3 » \r\nمنصور پس از برادرش سفاح به خلافت رسيد و 22 سال حكومت كرد . وى براى حفظ تاج و تخت از سياست زور و تزوير استفاده كرد . او آنجا كه سياست ملكدارىاش اقتضا مىكرد ، چهره فرعون‌گونه خود را زير نقاب نفاق و تزوير پنهان مىنمود و از خود ، چهره‌اى مقدس ، دانش دوست ، پرهيزكار و زاهد ارائه مىداد . از سوى ديگر از آنجا كه وجود علويان را اساسىترين خطر حكومت خود مىدانست ، نمىتوانست در برابر آنان بىتفاوت بماند . مورّخان استوارى پايه‌هاى حكومت منصور را مرهون كشتارهاى فراوان وى دانسته و نوشته‌اند : « منصور افراد زيادى را كشت تا حكومتش استقرار يافت . » « 4 » \r\nجنايات منصور در حق مخالفان ، بويژه علويان و در رأس آنان امام صادق عليه السلام و احضارهاى مكرّر آن گرامى به مركز خلافت و تصميم بر قتل وى و در نهايت به شهادت رساندن آن حضرت به‌طور گسترده در تاريخ آمده است .\r\nنتيجه قهرى اتخاذ چنين سياستى در برابر مخالفان ، بروز مخالفتها و قيامهاى مردمى عليه نظام حاكم بود . از شورش مردم جزيره و موصل در سال 133 هجرى گرفته تا قيام محمد بن عبداللّه معروف به نفس زكيّه در سال 141 در مدينه و برادرش ابراهيم به سال 145 در بصره .\r\n\r\n","description":"","footnote":" ( 1 ) - ر . ك : الشيعة والحاكمون ، ص 138 .  ( 2 ) - الامام الصادق ، مظفر ، ص 26 .  ( 3 ) - براى آگاهى از نمونهء اين سياست سفاح به عقدالفريد ، ج 5 ، ص 74 رجوع كنيد .  ( 4 ) - تاريخ الخلفا ، ص 259 . ","page_name":" 155 ","page_number":155},
  {"content":"\r\n\r\n\r\nامام صادق عليه السلام و مسأله خلافت\r\nبا تبيين و ترسيم شرايط سياسى و فرهنگى دوران امام صادق عليه السلام اين پرسش مطرح است كه پيشواى ششم چرا از اوضاع بحرانى و استثنايى پيش آمده براى به دست گرفتن قدرت استفاده نكرد ؟\r\nدر پاسخ به اين سؤال بايد بگوييم برغم پيدايش شرايط استثنايى در مقايسه با دوران‌هاى پيشين ، راه اقدام نظامى براى به دست گرفتن قدرت و عهده‌دارى خلافت بر روى امام صادق عليه السلام بسته بود ؛ از اين رو آن حضرت با صراحت به درخواست پيشنهاد دهندگان خلافت - اعم از دعوتگران عباسى همچون ابومسلم خراسانى و ابوسلمهء خَلّال و برخى شيعيان - پاسخ منفى داد .\r\n\r\nمهم‌ترين علل عدم اقدام نظامى امام صادق عليه السلام :\r\n\r\n1 - برخوردار نبودن از حمايت‌هاى نظامى مردمى\r\nامام صادق عليه السلام براى تشكيل حكومت و اجراى احكام و دستورات الهى و اقامه عدل و قسط در جامعه ناگزير از مبارزه با دو جبهه بود ؛ جبههء امويان كه نزديك به يك قرن بر جامعه اسلامى سلطه داشتند ، و جبهه عباسيان كه پيش از دوران امامت آن حضرت ( سال يكصد هجرى ) تشكيلات پنهانى گسترده‌اى را براى سرنگونى امويان و به دست گرفتن حكومت تدارك ديده بودند .\r\nپيشواى ششم براى پيروزى بر دو جبهه ياد شده و تشكيل حكومت اسلامى ، به مردمى كه در همه شرايط از رهبرى حمايت كنند و آماده هر نوع فداكارى باشند ، نيازمند بود . متأسفانه مردمى كه در دوران امام صادق عليه السلام مىزيستند از نظر فكرى و سياسى ، با آرمانهاى امامت فاصله زيادى داشتند . آنان كه به زندگى مادى و حكومت سرشار از انحراف و فساد امويان خو گرفته بودند نه‌تنها آماده ايثار و تحمل تنگناها و سختىهاى مبارزه نبودند و امام را در سرنگونى حكومت امويان و كوتاه كردن دست عباسيان ، يارى\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nنمىكردند ، كه چه بسا خود عليه آن موضع مىگرفتند . گفتگوى آن حضرت با يكى از يارانش در اين زمينه مؤيد اين معنا است . سَدير صيرفى مىگويد : بر امام صادق عليه السلام وارد شدم و به آن حضرت عرض كردم :\r\n- خداى را چه نشسته‌ايد !\r\n- چه شده سدير ؟\r\n- از فزونى دوستان ، شيعيان و يارانتان مىگويم . سوگند به خدا اگر امير مؤمنان عليه السلام به اندازه شما پيرو ، ياور و دوستدار داشت ، دو قبيله تيم و عدى به خلافت طمع نمىورزيدند .\r\n- فكر مىكنى ( ياران و شيعيان ما ) چند نفر باشند ؟\r\n- يكصد هزار نفر .\r\n- يكصد هزار نفر ! ؟\r\n- بلى و ( شايد ) دويست هزار نفر .\r\n- دويست هزار نفر ! ؟\r\n- آرى و ( شايد ) نيمى از جهان ( اسلام ) .\r\nامام عليه السلام ساكت شد . سپس فرمود : آيا امكان دارد با من تا يَنْبُع بيايى ؟ « 1 »  عرض كردم بلى . همراه امام رهسپار يَنْبُع شديم . . . در آنجا پسر بچه‌اى گلّه بز را مىچرانيد . امام صادق عليه السلام به گلّه نگريست و خطاب به من فرمود : سوگند به خدا اى سَدير اگر تعداد پيروان من به اندازه اين بزها بود بر جاى نمىنشستم . من بزها را شمارش كردم .\r\nتعدادشان هفده رأس بود . « 2 » \r\nبرخوردار نبودن امام صادق از حمايت جدّى مردم به منظور تشكيل حكومت اسلامى به مردم عادى محدود نمىشود بلكه حتى علويان نيز كه شناخت بيشترى از آن حضرت و شايستگىاش براى خلافت داشتند ، بجز زيد بن على و تعداد اندكى ديگر ، او\r\n\r\n","description":"","footnote":" ( 1 ) - ينبع ، نام محلى است بر سر راه مدينه به مكه كه داراى چشمه‌هاى آب ، زمين‌هاى مزروعى و نخلستان‌هاى فراوان بود ( معجم البلدان ، ج 5 ، ص 450 ) .  ( 2 ) - كافى ، ج 2 ، ص 242 . ","page_name":" 157 ","page_number":157},
  {"content":"\r\n\r\nرا در اين امر يارى نمىكردند . نمونه آن مواضع عبداللّه بن حسن و دو فرزندانش محمد و ابراهيم در برابر جبهه امامت است . آنان به جاى جانبدارى از امام صادق عليه السلام ، خود داعيه رهبرى و امامت داشتند و انتظار داشتند پيشواى شيعيان آنان را تأييد نمايد . « 1 » \r\n\r\n2 - عدم صداقت دعوتگران عباسى\r\nدعوتگران عباسى هر چند دعوت خود را با شعار « الرّضا من آل محمّد » آغاز كردند و نيز نامه‌هايى به امام عليه السلام نوشتند و آمادگى خود را براى بيعت با آن حضرت به‌عنوان خلافت اعلام كردند ، ولى اين حركت از روى صداقت نبود ، بلكه بدين انگيزه بود كه مىخواستند پيشاپيش دريابند كه امام صادق عليه السلام در انديشهء حكومت هست يا نه تا در صورت مثبت تشخيص دادن مسأله ، با آمادگى و هوشيارى بيشترى به مقابله با آن حضرت بپردازند . درست همان روش و سياستى كه پس از آنان ، منصور در ارتباط با امام عليه السلام در پيش گرفت .\r\nگواه روشن بر عدم صداقت آنان ، پاسخ‌هايى است كه امام صادق عليه السلام به نامه‌هاى ايشان داده است . در پاسخ درخواست ابومسلم فرمود :\r\n« ما انْتَ مِنْ رِجالى وَ لَا الزَّمانُ زَمانى » « 2 » \r\nتو از مردان ( طرفدار ) من نيستى ؛ زمانه نيز زمانه من نيست .\r\nو در پاسخ نامه ابوسلمه فرمود :\r\n« ما انَا وَ ابُو سَلَمَة ، و ابو سَلَمَة شيعَةٌ لِغَيْرى » « 3 » \r\nمرا چه به ابو سلمه ، در حالى كه او شيعهء غير من است .\r\nامام عليه السلام در پاسخ هر دو آنان به عدم صداقتشان در دعوت از آن حضرت براى به‌دست گرفتن قدرت تصريح مىكند و آنان را شيعه بنىعباس مىشمارد نه شيعه خود و بدين ترتيب چهره واقعى آنان را برملا مىكند . « 4 » \r\n\r\n","description":"","footnote":" ( 1 ) - براى آگاهى از تفصيل موضع‌گيرى آنان عليه امام صادق عليه السلام رجوع كنيد به مقاتل الطالبيين ، صص 171 - 172 .  ( 2 ) - الحياة السياسيّة للامام الرضا عليه السلام ، ص 41 .  ( 3 ) - مروج الذّهب ، ج 3 ، ص 254 و الفخرى ، ص 154 .  ( 4 ) - امام صادق عليه السلام در گفتگو با عبدالله بن حسن با توضيح بيشترى به سوء نيّت و عدم صداقت دعوتگران عباسى اشاره كرده است . ابوسلمه علاوه بر امام صادق عليه السلام براى عبدالله بن حسن نيز نامه نوشته او را به پذيرش خلافت دعوت كرد . عبداللّه به محض دريافت نامه نزد امام صادق عليه السلام رفت و قضيّه را تعريف كرد . امام فرمود :\r\nاى ابو محمّد ! از كى مردم خراسان شيعه تو شده‌اند ؟ آيا تو ابومسلم را به خراسان فرستاده‌اى ؟ و آيا تو به آنان دستور داده‌اى كه جامه سياه بپوشند ؟ آيا تو باعث رفتن ايشان به عراق بودى ؟ آيا تو به ايشان خطّ و جهت دادى ؟ اصولًا آيا هيچ يك از آنان را مىشناسى ؟ . . .\r\nابوسلمه نظير نامهء تو براى من نيز نوشته است . ولى فرستاده او پاسخى جز پاسخ تو ، از من دريافت كرد . من پيش از آن كه نامه او را بخوانم آن را سوزاندم ( مروج الذهب ، ج 3 ، صص 254 - 255 ) . ","page_name":" 158 ","page_number":158},
  {"content":"\r\n\r\nعلاوه بر اين ، سخنان ابوسلمه در محضر سفّاح و پوزش‌طلبى از وى به خاطر نامه‌اى كه به امام صادق عليه السلام نوشته گواه ديگرى بر عدم صداقت وى در دعوت از امام است . متن عذرخواهى او چنين است :\r\nهدف من‌از اين كار ، قوام يافتن و پاگرفتن موقعيّت ( عباسيان ) بوده است نه چيز ديگر . « 1 » \r\n\r\nامام صادق عليه السلام و مسأله امامت\r\nبرجسته‌ترين محور تبليغاتى امام صادق عليه السلام تبليغ امامت و پاسدارى از اين سنگر اساسى به‌عنوان تداوم بخش خط رسالت بود . پيشواى صادق در مقام ايفاى اين رسالت مهمّ در آن شرايط حسّاس ، از يك سو امامت حاكمان زمان خود را نفى كرد ؛ از سوى ديگر خويشتن را صاحب واقعى حقّ امامت و ولايت معرفى نمود .\r\nامام عليه السلام در مرحله نخست ، موضع باطل و ضدّ اسلامى خلفا و كارگزاران آنان را حتى در حضور خود ايشان ، گوشزد و با بازداشتن پيروان خود از مساعدت با حكومت و مراجعه به محاكم قضايى آنان ، مشروعيّت دستگاه خلافت را نفى مىكرد .\r\n* روزى مگسى چندين بار بر چهره منصور نشست . وى هر چه كرد نتوانست آن را از خود دور كند . سرانجام به ستوه آمد و با ناراحتى از امام صادق عليه السلام پرسيد : خداوند براى چه منظورى مگس را آفريد ؟ امام عليه السلام بىدرنگ فرمود : « لِيُذِلَّ بِهِ الْجَبابِرَةَ » : براى آنكه دماغ جبّاران و ستمگران را به خاك بمالد . « 2 » \r\n\r\n","description":"","footnote":" ( 1 ) - تاريخ يعقوبى ، ج 2 ، ص 350 .  ( 2 ) - الفصول المهمه ، ص 234 و مناقب ، ج 4 ، ص 251 . ","page_name":" 159 ","page_number":159},
  {"content":"\r\n\r\n* در گفتگويى كه ميان امام صادق عليه السلام و منصور روى داد ، امام عليه السلام در پاسخ خليفه عباسى كه از آن حضرت خواسته بود به منظور پند و اندرز دادن وى با او معاشرت كند ، فرمود :\r\n« مَنْ ارادَ الدُّنْيا لا يَنْصَحُكَ وَ مَنْ ارادَ الْآخِرَةَ لا يَصْحَبُكَ » « 1 » \r\nآن كس كه خواهان دنيا باشد تو را نصيحت نمىكند و هر كس اهل آخرت باشد با تو همنشين نمىشود .\r\n* روزى يكى از ياران امام صادق عليه السلام نظر آن حضرت را درباره همكارى بعضى از شيعيان تهيدست با دولتمردان كه به آنان پيشنهاد كار مىدهند ، جويا شد . امام عليه السلام فرمود :\r\nمن دوست نمىدارم براى آنان گرهى بزنم يا دَرِ كيسه‌اى را ببندم و نه حتى با قلم ، خطّى بكشم ، هر چند در برابر آن ما بين دو بخش از سرزمين‌هاى سنگلاخ اطراف مدينه را به من بدهند . همانا يارى كنندگان ستمگران ، روز قيامت در سراپرده‌اى از آتش قرار دارند تا زمانى كه خداوند ميان بندگان داورى كند . « 2 » \r\n* امام عليه السلام در پاسخ عمر بن حنظله در ارتباط با مراجعه شيعيان به محاكم دولتى و مراجع قضايى وابسته به حكومت فرمود :\r\nهر كس درباره حق يا باطلى به ( محاكم قضايى ) آنان رجوع كند بىگمان به طاغوت - كه از مراجعه به آن نهى شده - رجوع كرده است . و هر مالى كه از اين طريق به‌دست آورده غير مشروع است . هر چند حق خودش باشد ؛ زيرا آن را براساس حكم طاغوت به دست آورده است ؛ در صورتى كه خداوند فرمان داده است به طاغوت كفر بورزند . « 3 » \r\nامام صادق عليه السلام در مرحله اثبات امامت خويش ، خود را جانشين پيامبر صلى الله عليه و آله ، پيشواى امت و صاحب اصلى حكومت مطرح مىكرد . امام عليه السلام گاه همراه نام خود ، نام امامان پيشين و اسلاف خود را نيز ياد مىكند تا امامت خويش را از حالت بىريشه بودن بيرون آورده ، سلسله خود را از بسترى مطمئن به پيامبر صلى الله عليه و آله متصل كند . سخنان آن حضرت در\r\n\r\n","description":"","footnote":" ( 1 ) - كشف الغمه ، ج 2 ، ص 209 .  ( 2 ) - كافى ، ج 5 ، ص 107 و وسائل الشيعه ، ج 12 ، ص 129 .  ( 3 ) - وسائل الشيعه ، ج 18 ، ص 99 . ","page_name":" 160 ","page_number":160},
  {"content":"\r\n\r\nروز عرفه در حضور انبوه حاجيان ، گوياترين و جالب‌ترين نمونه اين موضع امام است :\r\n« ايُّهَا النَّاسُ ! انَّ رَسُولَ اللَّهِ كانَ الْامامَ ، ثُمَّ كانَ عَلِىُّ بْنُ ابى طالِبٍ ، ثُمَّ الْحَسَنُ ، ثُمَّ الْحُسَيْنُ ، ثُمَّ عَلِىُّ بْنُ الْحُسَيْنِ ، ثُمَّ مُحَمَّدُ بْنُ عَلِىٍّ ، ثُمَّ هَهْ » « 1 » \r\nمردم ! رسول خدا صلى الله عليه و آله پيشواى مردم بود ، پس از او على بن ابى طالب سپس [ حضرت امام 
  ] حسن عليه السلام ، آنگاه [ امام 
  ] حسين ، سپس على بن حسين و پس از آن محمد بن على ، آنگاه من پيشوا هستم ؛ مسائلتان را از من بپرسيد .\r\nامام عليه السلام - به گفته « عمرو بن ابى مقدام » راوى حديث - اين پيام را سه بار تكرار كرد ؛ سپس به سه جهت ديگر نيز رو كرد و در هر سه سمت ، سه بار آن را تكرار نمود ؛ بگونه‌اى كه در مجموع دوازده بار بيان فرمود ، و با اين اهتمام ، پيام امامت را با فريادى رسا به گوش مسلمانانى كه از سراسر بلاد اسلامى در مراسم حج شركت كرده بودند ، رساند .\r\n\r\nشهادت امام صادق عليه السلام\r\nتضاد و اصطكاك بين جبهه امامت به پيشوايى امام صادق عليه السلام و جبهه خلافت عباسى به سركردگى منصور ، روز به روز شديدتر و شكاف ميان دو طرف درگير عميق‌تر مىگشت .\r\nمنصور در طول مدت دوازده سالى كه با امامت امام صادق عليه السلام معاصر بود يك لحظه از انديشه مبارزه با آن حضرت غافل نبود و به شيوه‌هاى مختلف ، سعى در محدود كردن فعاليّت‌هاى آن حضرت و بيرون كردن وى از صحنهء مبارزه با دستگاه خلافت و در نهايت ، شهادت او داشت . اعزام جاسوسان به مدينه به‌منظور گردآورى سند عليه امام ، مأمور كردن والى مدينه به آتش زدن خانهء حضرت ، احضارهاى مكرّر پيشواى شيعيان به مركز خلافت و سرازير كردن سيل تهمت‌ها و افترائها بسوى آن گرامى ، همه در راستاى همين سياست انجام مىگرفت .\r\nبا اين حال نتوانست وجود پيشواى شيعيان را - كه آوازه‌اش در همه جا پيچيده بود - تحمّل كند و تصميم گرفت آن بزرگوار را به شهادت برساند . امام صادق عليه السلام در 25 شوّال ،\r\n\r\n","description":"","footnote":" ( 1 ) - بحارالانوار ، ج 47 ، ص 58 . علّامه مجلسى در ذيل حديث شريف و در توضيح واژه « هَهْ » مىنويسد : اين واژه لغت محلّى برخى از قبايل عرب است و معنايش چنين است : « انَا فَاسْأَلُونى » . ","page_name":" 161 ","page_number":161},
  {"content":"\r\n\r\nسال 148 هجرى در سنّ 65 سالگى با زهر خليفه عباسى به شهادت رسيد و پيكر پاكش در بقيع كنار مرقد پدر بزرگوارش به خاك سپرده شد . « 1 » \r\n\r\n","description":"","footnote":" ( 1 ) - ر . ك : كافى ، ج 1 ، ص 472 و بحارالانوار ، ج 47 ، ص 1 . ","page_name":" 162 ","page_number":162},
  {"content":"\r\n\r\n\r\nفصل هفتم : زندگانى امام كاظم عليه السلام\r\nيك جلسه\r\n\r\nمرورى بر زندگى امام كاظم عليه السلام\r\nهفتمين پيشواى شيعيان در هفتم ماه صفر ، سال 128 هجرى در « ابواء » « 1 »  ديده به جهان گشود . « 2 »  نامى كه براى نوزاد انتخاب شد « موسى » بود كه تا آن روز در خاندان رسالت سابقه نداشت و يادآور مجاهدت‌ها و بت‌شكنىهاى موسى بن عمران بود .\r\nمشهورترين كنيه‌اش « ابوالحسن » و « ابو ابراهيم » و معروف‌ترين لقب‌هايش كاظم ، عبد صالح و باب الحوايج است .\r\nمادر گرامىاش « حميده بربريّه » از بانوان با فضيلت و از خاندان بزرگ غير عرب بود .\r\nاو به حدّى از اصالت خانوادگى و فضائل انسانى برخوردار بود كه امام صادق عليه السلام درباره‌اش فرمود :\r\nحميده همچون زر ناب از پليدىها پاك است . . . و اين از لطف خدا بر من و امام پس از من است كه پاى او را به خانهء من گشود . « 3 » \r\nموسى بن جعفر عليه السلام از نظر دانش ، تقوا ، زهد و عبادت سرآمد روزگار خويش بود .\r\nتمام كسانى كه با زندگى آن حضرت آشنايى دارند در برابر عظمت روحى و شخصيّت الهى آن امام همام ، سر تعظيم فرود آورده‌اند . ابن حجر عسقلانى - دانشمند و محدث اهل سنّت - مىنويسد :\r\n\r\n","description":"","footnote":" ( 1 ) - ابواء ، محلى بين مكه و مدينه است و آمنه مادر گرامى پيامبر صلى الله عليه و آله در آنجا به خاك سپرده شده است .  ( 2 ) - اعلام الورى ، ص 294 .  ( 3 ) - كافى ، ج 1 ، ص 398 . ","page_name":" 163 ","page_number":163},
  {"content":"\r\n\r\nموسى كاظم ، وارث علوم پدر و داراى فضل و كمال او بود . او در پرتو گذشت و بردبارى فوق‌العاده‌اى كه ( در واكنش به رفتار مردم نادان ) از خود نشان داد ، كاظم لقب يافت ، و در زمان او هيچ كس در معارف الهى و دانش و بخشش به پايه او نمىرسيد . « 1 » \r\nابن ابى الحديد مىنويسد :\r\nموسىبن جعفر ، فقاهت ، ديانت ، عبادت و بردبارى و شكيبايى را در خود جمع كرده‌بود . « 2 » \r\nيعقوبى در وصف او مىنويسد :\r\nموسى بن جعفر عابدترين مردم زمان خود بود . « 3 » \r\nيحيى بن حسن ، نسب‌شناس مشهور درباره آن حضرت مىنويسد :\r\nموسى بن جعفر به خاطر كوشش و تلاشش در عبادت ، عبد صالح خوانده مىشد . « 4 » \r\nامام كاظم عليه السلام در همهء فضائل و مكارم اخلاقى سرآمد مردم زمان خود بود ، ليكن كرم و سخاوت آن حضرت به حدّى مشهود و فراگير بود كه ضرب‌المثل شده بود . ابن عنبه مىنويسد :\r\nهمواره نزد او كيسه‌هايى از زر بود و به هر كسى كه مىرسيد و به احسان آن حضرت چشم داشت ، مىبخشيد ، بطورى كه كيسه‌هاى زر او ضرب‌المثل شده بود . « 5 » \r\n\r\nامامت\r\nامام كاظم عليه السلام پس از شهادت پدر بزرگوارش در سال 148 رهبرى شيعيان را برعهده گرفت و در مجموع دوران 35 ساله امامت خود - كه در مدينه ، بصره و بغداد سپرى شد - با چهار نفر از خلفاى عباسى به نام‌هاى : منصور ، مهدى ، هادى و هارون معاصر بود .\r\nشرايط سياسى دوران امامت امام كاظم عليه السلام از دو جهت حائز اهميّت است . نخست از آن جهت كه دو تن از مقتدرترين سلاطين بنىعباس ( منصور و هارون ) و دو تن از جبارترين آنان ( مهدى و هادى ) در آن حكومت مىكردند . در اين دوران بر خلاف اواخر\r\n\r\n","description":"","footnote":" ( 1 ) - الصواعق المحرقة ، ص 203 .  ( 2 ) - شرح نهج‌البلاغه ، ج 15 ، ص 273 .  ( 3 ) - تاريخ يعقوبى ، ج 2 ، ص 414 .  ( 4 ) - تهذيب التهذيب ، ج 1 ، ص 239 .  ( 5 ) - عمدةالطالب ، ص 196 . ","page_name":" 164 ","page_number":164},
  {"content":"\r\n\r\nدوران بنىاميّه ، و ده ساله نخست دوران بنىعباس و دوران پس از مرگ هارون كه در هر يك ، حكومت مسلّط وقت به نحوى تهديد مىشد ، تهديدى جدّى دستگاه خلافت را نمىلرزاند و خليفه را از جريان عميق و مستمر دعوت اهل بيت عليهم السلام غافل نمىساخت .\r\nويژگى ديگر ، پراكندگى و اختلافى بود كه در ميان نيروهاى خودى بر سر مسأله امامت پديد آمده بود . تعبير نصر بن قابوس يكى از اصحاب امام صادق عليه السلام در اين باره چنين است :\r\n« فَلَمَّا تُوُفِّىَ ابُو عَبْدِاللَّهِ عليه السلام ذَهَبَ النَّاسُ يَميناً وَ شِمالًا » « 1 » \r\nهنگامى كه امام صادق عليه السلام درگذشت مردم به راست و چپ رفتند .\r\nمنشأ اين پراكندگى دو چيز بود ؛ يكى حاكميّت جوّ اختناق و حكومت پليسى عباسيان . حاكمان عباسى پس از گذر از مرحلهء دستيابى به قدرت و تحكيم پايه‌هاى آن ، سياست اختناق و ارعاب در پيش گرفتند و مخالفان خود را زير شديدترين فشارهاى سياسى و اقتصادى قرار دادند . اين سياست از اواخر دوران امامت امام صادق عليه السلام آغاز شد و در زمان امامت موسى بن جعفر عليه السلام در حكومت هارون به اوج خود رسيد .\r\nشرايط سياسى روزهاى آخر امامت پيشواى ششم چنان ناگوار و نگران كننده بود كه آن حضرت نتوانست با صراحت ، جانشين خود را معرفى كند ؛ از اين رو ، در وصيّت نامهء خود پنج نفر را وصىّ و جانشين خويش قرار داد و نام فرزندش موسى بن جعفر عليه السلام را پس از نام سه تن ديگر و در كنار نام منصور ، خليفه عباسى ، محمد بن سليمان ، حاكم مدينه و عبداللّه بن جعفر و حميده ، مادر خود آورد « 2 »  تا جان جانشين واقعى خود را از خطر تعرض دشمن مصون بدارد .\r\nاختلاف و سرگردانى بعضى شيعيان نسبت به مسألهء امامت پس از شهادت امام صادق عليه السلام ناشى از حاكميّت همين جوّ خفقان سياسى بود . هشام بن سالم مىگويد : من و مؤمن طاق در مدينه بوديم كه ديديم گروهى بر در خانه عبداللّه بن جعفر گرد آمده‌اند . ما مسائلى از عبداللّه درباره زكات پرسيديم ولى او نادرست جواب داد . مأيوس از نزد او بيرون آمديم و در كوچه‌هاى مدينه گريان و متحيّر كه به كجا و به چه كسى روى بياوريم .\r\n\r\n","description":"","footnote":" ( 1 ) - عيون اخبار الرّضا عليه السلام ، ج 1 ، ص 40 ، حديث 26 .  ( 2 ) - ر . ك : كافى ، ج 1 ، ص 310 . ","page_name":" 165 ","page_number":165},
  {"content":"\r\n\r\nدر اين حال پيرمردى با اشاره ما را به سوى خود فرا خواند . فكر كرديم جاسوسى از جاسوسان منصور است ؛ زيرا وى در مدينه جاسوسانى گمارده بود كه هر كس به خانهء امام صادق عليه السلام رفت و آمد مىكرد گردنش را مىزدند . ولى بر خلاف تصور ما ، او ما را به خانه موسى بن جعفر عليه السلام برد . از آن حضرت پرسش‌هايى نمودم و بر امامتش يقين حاصل كردم . سپس از او خواستم موضوع را با شيعيان درميان بگذارم و آنان را به سوى وى فراخوانم . امام عليه السلام اجازه داد جريان را با افراد انديشمند در ميان بگذارم و از آنان پيمان « كتمان » بگيرم چه آنكه افشا همان و كشتن همان . « 1 » \r\nدومين منشأ اختلاف ، مسأله اسماعيل فرزند امام صادق عليه السلام بود كه عده‌اى از آن بهره بردند . از آنجا كه وى فرزند بزرگ امام عليه السلام بود ، بسيارى از شيعيان فكر مىكردند كه وى جانشين پدر خواهد بود . او در حيات امام صادق عليه السلام وفات كرد با اين حال عده‌اى پس از آن حضرت با داعيه‌هاى مختلف به وى روى آورده و فرقه‌اى به نام اسماعيليّه در شيعه به وجود آوردند . « 2 » \r\n\r\nپيگيرى نهضت جعفرى\r\nامام كاظم عليه السلام با توجه به شرايط سياسى حاكم صلاح نديد دست به اقدام سياسى حادّ بزند و آشكارا با حكومت منصور به ستيز برخيزد ؛ بلكه رهبرى و ارشاد علمى و فكرى دانشگاه جعفرى را در اولويت كارى خويش قرار داد و فرهنگ گسترده اسلامى را با آراء و نظريات خود پر بارتر ساخت . سيّد اميرعلى مىنويسد :\r\nامام صادق عليه السلام در سال 148 هجرى در مدينه درگذشت ولى مكتب علميى كه تأسيس كرده بود با رحلت او تعطيل نشد ، بلكه به رهبرى فرزند و جانشينش موسى كاظم عليه السلام ادامه يافت و شكوفا گرديد . « 3 » \r\n\r\n","description":"","footnote":" ( 1 ) - رجال كشّى ، ج 2 ، ص 565 ، رديف 502 .  ( 2 ) - نوبختى در فِرَق الشيعه ، صص 66 - 78 و طبرسى در اعلام الورى ، ص 292 انشعابات پديد آمده در ميان شيعيان پس از شهادت امام صادق عليه السلام را آورده‌اند .  ( 3 ) - مختصر تاريخ العرب ، ص 209 . ","page_name":" 166 ","page_number":166},
  {"content":"\r\n\r\nپيگيرى نهضت فرهنگى در آن شرايط نسبت به ديگر اقدام‌ها از چند جهت ، اولويّت و فوريّت داشت :\r\n1 - كار عظيم و عميق فرهنگى كه امام سجاد و امام باقر عليه السلام شروع كرده بودند و امام صادق عليه السلام در حوزه گسترده‌ترى مطرح كرده بود ، لازم بود دنبال شود و به نتايج نهايى برسد . رها كردن اين حركت از سوى امام كاظم عليه السلام و امامان پس از آن حضرت چه بسا موجب هدر رفتن تلاش‌هاى امامان پيشين مىشد .\r\n2 - امام صادق عليه السلام موفق شد تحولى فرهنگى در جامعه ايجاد و افراد زيادى را با فرهنگ‌ها و ملّيت‌هاى مختلف به مهد اسلام جذب كند و آنان را كه تعدادشان بالغ بر چهار هزار نفر مىشد تحت تعليم و تربيت مكتب اهل بيت عليهم السلام قرار دهد . اين جمع مستعدّ و تشنه كه به بهاى سنگينى فراهم آمده بود نمىبايد پس از شهادت پيشوايان پراكنده و طعمهء گرگان درنده شوند . امام كاظم عليه السلام به‌عنوان حجّت خدا و جانشين پدر وظيفه خود مىديد بر كرسى تدريس و تربيت پيشواى ششم بنشيند و قافله‌سالار نهضت فرهنگى پدر گردد .\r\n3 - در آن شرايط ، خطر نفوذ فرهنگ‌هاى بيگانه در قلمرو فرهنگ اسلام ناب ، خطرى جدّى و ويرانگر اصول و مبانى اعتقادى امّت مسلمان بود . امام كاظم عليه السلام براى جلوگيرى از نفوذ افكار الحادى در حوزه فرهنگى اسلام و پاسخگويى به نيازهاى فكرى و اعتقادى پيروان خود ، محور فعّاليت‌هاى خويش را بر روى كارهاى فرهنگى متمركز كرد . گروه زيادى از حق جويان ، دانشمندان و راويان حديث پس از شهادت امام صادق عليه السلام به فرزندش امام كاظم عليه السلام روى آورده و در طول مدتى كه آن گرامى در مدينه بود از محضرش استفاده مىكردند .\r\nپيشواى هفتم با توانمندى و احاطهء گسترده به اصول و مبانى مكتب و آگاهى از نيازمندىهاى جامعه ، مجموعه ارزشمندى از احكام و معارف اسلامى در زمينه‌هاى مختلف اصول اعتقادى ، فقه - در ابواب گوناگون - تفسير ، حديث ، اخلاق ، تاريخ انبياء و . . .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nرا از خود به يادگار گذاشته كه در مجموعه‌هاى تاريخى ، حديثى و تفسيرى گرد آمده است . « 1 » \r\n\r\nگستره فعاليّت‌هاى فرهنگى\r\nتلاش‌هاى فرهنگى موسى بن جعفر عليه السلام به تبيين اصول و فروع مكتب محدود نمىشد ، بلكه ابعاد ديگرى نيز داشت كه مهم‌ترين آنها عبارتند از :\r\nالف - تربيت گروه زيادى از افراد مستعد : در منابع رجالى شمار پرورش‌يافتگان مكتب امام و راويان آن حضرت ، 160 ، 270 و 321 نفر ذكر شده است « 2 »  كه به احتمال قوى ، منظور شاگردان زبده آن حضرت هستند نه همهء آنان . بعضى از ياران برجسته پيشواى هفتم عبارتند از : محمد بن ابى عمير ، على بن يقطين ، هشام بن حكم ، هشام بن سالم ، يونس بن عبدالرّحمان ، صفوان بن يحيى و على بن جعفر .\r\nب - مبارزه با گروه‌ها و مسلك‌هاى ملحد و منحرف از خط امامت : در دوران امامت امام كاظم عليه السلام هر چند از سوى دستگاه خلافت عباسى بويژه مهدى و هادى با بعضى از گروه‌هاى فكرى مثل ملحدان و زنديقان مبارزه مىشد ؛ ليكن اين تلاش با انگيزه سياسى و با توسل به زور و سرنيزه انجام مىگرفت ؛ بدين جهت گروه زيادى به اتهام الحاد و زندقه‌گرايى به دست عوامل حكومت به قتل رسيده يا به زندان افكنده شدند ؛ « 3 »  در صورتى كه پيشواى هفتم با انگيزه هدايت و روشنگرى و با تكيه بر منطق و استدلال به اين امر همّت مىگمارد . گاه نيز ياران خود را براى انجام اين مهمّ تشويق مىكرد . بعضى گروه‌هاى فكرى كه عليه آن‌ها موضع گرفت و ديدگاه‌هاى اعتقادىشان را نقد كرد\r\n\r\n","description":"","footnote":" ( 1 ) - حجةالاسلام شيخ عزيزاللّه عُطاردى از محققان معاصر ، روايات رسيده از امام كاظم عليه السلام در موضوعات مختلف اسلامى را در مجموعه سه جلدى تحت عنوان « مسند الامام الكاظم عليه السلام » فراهم آورده كه در خور ستايش است . تأمل در اين مجموعه و موضوعات گوناگون آن خواننده را به عمق و عظمت كار فرهنگى موسى بن جعفر عليه السلام و نقش ارزنده‌اى كه آن حضرت در حراست از نهضت فرهنگى امام صادق عليه السلام و گسترش و شكوفايى آن ايفا كرده است واقف مىسازد .  ( 2 ) - ر . ك : رجال شيخ طوسى ، صص 342 - 346 و حياةالامام موسى بن جعفر عليه السلام ، ج 2 ، صص 224 - 374 .  ( 3 ) - براى آگاهى بيشتر ر . ك : البداية والنهايه ، ج 10 ، ص 153 و تاريخ الخلفاء ، ص 273 . ","page_name":" 168 ","page_number":168},
  {"content":"\r\n\r\nعبارتند از ملحدان و زنديقان ، مرجئه و جبريان .\r\nج - احتجاجات و مناظرات علمى با علماى دربارى و سران مكاتب فكرى : از موسى بن جعفر عليه السلام احتجاج‌ها و مناظره‌هاى زيادى با خلفاى معاصر خود ، دانشمندان يهودى و مسيحى ، عالمان دربارى و عناصر مخالف خطّ امامت بر جاى مانده كه در منابع حديثى و تاريخى آمده است . « 1 »  اين محور از تلاش‌هاى امام ويژگىها و برجستگىهايى داشت :\r\n1 - طرف مناظره امام قشر آگاه و روشنفكر جامعه بود .\r\n2 - محتواى مناظره‌ها ، بيشتر مباحث اصولى و زيربنايى فرهنگى و اعتقادى جامعه بود .\r\n3 - مباحث مطرح شده در اين مناظره‌ها مسائل روز و مبتلا به مسلمانان بود .\r\n\r\nواكنش دستگاه خلافت\r\nموقعيّت روزافزون موسى بن جعفر عليه السلام و تلاش‌هاى فرهنگى روشنگرانه و متعرضانه آن حضرت ، دستگاه خلافت عباسى را به وحشت انداخته وادار به عكس‌العمل كرد :\r\nالف - منصور جاسوسانى به مدينه اعزام كرد تا ديدارها و ارتباطات امام عليه السلام را زير نظر داشته به خليفه گزارش كنند . « 2 »  در پى اين اقدام ، ياران امام عليه السلام به شيوه‌هاى مختلف تحت فشار و محدوديت قرار گرفتند و ارتباط آنان با امام قطع شد . حتى زمانى كه مىخواستند حديثى از آن حضرت نقل كنند ناچار بودند از امام عليه السلام با كنايه و القابى همچون « عبد صالح » ، « عالم » ، « صابر » ، « سيد » و « امين » ياد كنند . « 3 » \r\nب - سياست شكنجه و فشار سياسى و اقتصادى را نسبت به مخالفان بويژه علويان اجرا كرد . منصور در طول حكومت ننگين خود صدها انسان حق‌طلب و آزاديخواه را به قتل رسانيد . او در مبارزه با آل على عليه السلام تا آنجا پيش رفت كه به هر يك از آنان دسترسى پيدا مىكرد او را دستگير و پس از بستن غل و زنجير به دست و پايش به زندان مخصوص مىافكند ؛ زندانى كه شب و روزش تشخيص داده نمىشد . « 4 »  وى برخى از انقلابيون را پس از دستگيرى زنده زير ديوار مىگذاشت و روى آن ستون بنا مىكرد . « 5 » \r\n\r\n","description":"","footnote":" ( 1 ) - ر . ك : احتجاج ، طبرسى ، ج 2 ، صص 155 - 170 .  ( 2 ) - ر . ك : رجال كشى ، ص 282 ، حديث 502 و مناقب ، ج 4 ، ص 290 .  ( 3 ) - ر . ك : سيرةالائمة الاثنى عشر ، ج 2 ، ص 334 .  ( 4 ) - ر . ك : مروج‌الذهب ، ج 3 ، ص 299 .  ( 5 ) - ر . ك : كامل ابن اثير ، ج 5 ، ص 526 و الفخرى ، ص 147 . ","page_name":" 169 ","page_number":169},
  {"content":"\r\n\r\nمنصور به منظور تحت فشار قرار دادن شيعيان ، اموال آنان را به زور مىگرفت تا همه نيازمند دستگاه و گرسنه و متّكى به او باشند . « 1 »  در اين ميان ، مردم مدينه بيش از ساير نقاط تحت فشار بودند .\r\nج - تبليغ و ترويج از رجال علمى كه از نظر فكرى در خطّ مخالف امام عليه السلام حركت مىكردند . جذب فقها و قضاتى همچون : مالك بن انس و قاضى ابو يوسف - كه از نظر مشرب فقهى مخالف پيشوايان معصوم بودند - به دربار و تجليل و تكريم آنان و نشر فتاواى ايشان در جامعه ، به منظور تضعيف جبههء امامت - كه از قوىترين جبهه‌هاى فرهنگى مبارزه با حكومت عباسى بود - صورت مىگرفت .\r\n\r\nقيام حسين بن على\r\nفشارها و آزارهاى بيش از حدّ خلفاى عباسى اين دوره نسبت به علويان ، آنان را به ستوه آورد و رجال آزاده و دلير بنىهاشم را به مقاومت در برابر جنايات حكمرانان عباسى واداشت و آنان را به ميدان‌هاى نبرد كشانيد .\r\nپيشگامان مبارزه مسلحانه عليه ستمگران عباسى محمّد بن عبداللّه بن حسن و برادرش ابراهيم بودند كه در دوران حكومت منصور قيام كردند . خليفه عباسى هر چند توانست قيام محمّد و ابراهيم را سركوب كند و اين دو نواده امام حسن را به شهادت برساند ، ليكن هرگز نتوانست پرچمى را كه آنان برافراشتند ، سرنگون و مشعل مبارزه‌اى را كه برافروختند ، بىفروغ سازد . از اين رو در دوران امامت امام كاظم عليه السلام نيز شاهد قيام‌هاى علويان عليه جنايات و سياست‌هاى ضد دينى عباسيان هستيم . علويانى كه در اين دوران قيام كردند عمدتاً نوادگان امام حسن مجتبى عليه السلام مىباشند . شاخص‌ترين چهره علويان مبارز در عصر امام كاظم عليه السلام عبارتند از : حسين بن على معروف به شهيد فخ ، ادريس بن عبداللّه بن حسن و يحيى بن عبداللّه بن حسن . به لحاظ اختصار تنها به قيام حسين بن على اشاره مىكنيم .\r\n\r\n","description":"","footnote":" ( 1 ) - يعقوبى در تاريخ خود ، ج 2 ، ص 387 مجموع اموالى را كه منصور از اين راه جمع كرده بالغ بر 800 ميليون‌درهم ذكر كرده است . ","page_name":" 170 ","page_number":170},
  {"content":"\r\n\r\nحسين ، فرزند على ، فرزند حسن ، فرزند حسن ، فرزند حسن بن على بن ابى طالب عليه السلام و از رجال برجسته و با فضيلت بنىهاشم بود . او با پرورش در دامن پدر و مادرى كه به « زوج صالح » معروف بودند ، مدارج عالى انسانى را طى و به تبعيّت از بستگان خود كه پرچمداران مبارزه با دشمنان اسلام و شهادت در راه خدا بودند ، « 1 »  عليه حاكم ستمگر عباسى قيام كرد .\r\nحسين در سال 169 هجرى قمرى پرچم قيام عليه هادى عباسى را برافراشت و بر ضد وى اعلام جهاد كرد . انقلابيون به گردش اجتماع كردند و با شعار « احَدٌ ، احَدٌ » وارد مسجد پيامبر صلى الله عليه و آله شدند . حسين نماز را با مردم خواند و پس از نماز خطبه‌اى ايراد نمود و ضمن معرفى خود مردم را به احياى كتاب خدا و سنّت پيامبر صلى الله عليه و آله و رضاى آل محمّد صلى الله عليه و آله دعوت كرد .\r\nحاضران - به استثناى تعداد اندكى - با او بيعت كردند . حسين با ياران خود كه حدود سيصد نفر مىشدند پس از تسلط بر مدينه در ماه ذيقعده رهسپار مكّه شد تا با استفاده از اجتماع مسلمانان در ايام حج ، دامنهء نهضت را گسترش دهد .\r\nهادى عباسى با آگاهى از قيام حسين و حركت وى به سوى مكّه ، سپاه انبوهى به جنگ او فرستاد . دو گروه در سرزمين « فخّ » « 2 »  با يكديگر برخورد كردند و جنگ سختى درگرفت . در جريان اين نبرد نابرابر ، حسين و عدّه زيادى از ياران او به شهادت رسيدند و بقيّه ، اسير يا پراكنده شدند .\r\nوالى مدينه - كه بعد از قيام حسين فرار كرده و پنهان شده بود - با شنيدن خبر شهادت او دستور داد خانه وى و بستگانش را آتش زده ، اموال و نخلستان‌هاى آنان را مصادره كنند . از سوى ديگر ، سربازان حكومت ، پيكرهاى شهدا را بر روى زمين رها كرده سرهاى آنان را براى خليفه به بغداد فرستادند . اسيران را نيز در حالى كه به غل و زنجير\r\n\r\n","description":"","footnote":" ( 1 ) - براساس نوشته ابوالفرج اصفهانى پدر ، دايى ، جدّ و گروهى ديگر از خويشان نزديك حسين به دست‌مزدوران حكومت عباسى به شهادت رسيده بودند ( مقاتل الطالبيين ، صص 126 ، 130 و 285 ) .  ( 2 ) - فخ نام چاهى است در حدود يك فرسخى غرب مكّه ( بحارالانوار ، ج 48 ، ص 161 ) . ولى هم اكنون بر اثرتوسعه شهر ، منطقه فخ جزو شهر شده و در فاصله پنج تا شش كيلومترى شمال غربى مسجدالحرام قرار دارد . ","page_name":" 171 ","page_number":171},
  {"content":"\r\n\r\nبسته بودند پس از بردن نزد خليفه به فرمان او به شهادت رساندند . « 1 » \r\nفاجعه فخّ براى شيعيان و خاندان پيامبر صلى الله عليه و آله بسيار دردناك و دلخراش بود و حادثه كربلا را در خاطره‌ها تجديد كرد . امام جواد عليه السلام درباره عظمت اين رويداد مىفرمايد :\r\n« لَمْ يَكُنْ لَنا بَعْدَ الطَّفِّ مَصْرَعٌ اعْظَمُ مِنْ فَخٍّ » « 2 » \r\nپس از حادثه كربلا هيچ حادثه‌اى براى ما بزرگتر از فاجعهء فخ نبود .\r\nامام كاظم عليه السلام در قيام حسين شركت نكرد و با درك عميقى كه از واقعيّت‌ها و شرايط سياسى حاكم بر جامعه داشت ، بىوفايى مردم و در نتيجه شكست نهضت حسين و شهادت حتمى او را به وى گوشزد نمود ، ولى وقتى احساس كرد حسين در تصميم خود جدّى است ، او را به كوشايى و استوارى در مبارزه تشويق كرد . « 3 » \r\nزمانى كه سرهاى شهدا را به مدينه نزد موسى بن عيسى آوردند عده‌اى از آل على عليه السلام از جمله موسى بن جعفر عليه السلام حضور داشتند . موسى بن عيسى با اشاره به سر حسين بن على از حضرت پرسيد : اين سر حسين بن على است ؟ امام عليه السلام پاسخ داد :\r\nآرى ؛ انا للّه و انا اليه راجعون ؛ سوگند به خدا او در حالى كه مسلمان درستكارى بود و به عبادت پروردگارش قيام مىكرد و امر به معروف و نهى از منكر مىنمود ، عمر خود را به پايان برد . او در خانواده خود مانند نداشت . « 4 » \r\nاز اين سخنان امام عليه السلام مىتوان استنباط كرد كه شخصيّت حسين و اصل حركت او مورد تأييد آن حضرت بوده ، هر چند روشى كه اتخاذ كرده بود يعنى قيام مسلحانه ، در آن شرايط ، موثّر و نتيجه‌بخش نبود .\r\n\r\nاقدامات و موضع‌گيرىهاى سياسى امام كاظم عليه السلام\r\nامام كاظم عليه السلام در كنار تلاش‌هاى علمى و فرهنگى ، در صحنه سياسى نيز حضورى\r\n\r\n","description":"","footnote":" ( 1 ) - ر . ك : حياةالامام موسى بن جعفر عليه السلام ، ج 1 ، صص 470 - 471 و مقاتل الطالبيين ، صص 294 - 303 .  ( 2 ) - بحارالانوار ، ج 48 ، ص 165 .  ( 3 ) - كافى ، ج 1 ، ص 366 و مقاتل الطالبيين ، ص 298 .  ( 4 ) - بحارالانوار ، ج 48 ، ص 165 ؛ مرآة العقول ، ج 4 ، ص 155 و مقاتل الطالبيين ، ص 302 . ","page_name":" 172 ","page_number":172},
  {"content":"\r\n\r\nفعّال داشت و به رغم آنكه با حاكمانى مقتدر و ستمگر معاصر بود ، از ستيز با آنان و تقويت جبهه امامت در برابر جبهه خلافت ، يك لحظه درنگ نكرد . مهم‌ترين محورهاى فعّاليت پيشواى هفتم در اين عرصه عبارت است از :\r\n\r\n1 - پاسدارى از ميراث امامت\r\nدعوت به امامت و پاسدارى از ميراث گرانبهاى آن ، همواره در سرلوحه دعوت امامان عليهم السلام قرار داشت ؛ زيرا دشمنان بويژه حكمرانان اموى و عباسى معاصر آنان با تمام توان سعى در حذف و نابودى آن داشتند .\r\nپيدايش فرقه‌هاى جديد فكرى همچون : اسماعيليّه ، فطحيّه ، ناووسيّه و مباركيّه « 1 »  در آغاز دوران امامت موسى بن جعفر عليه السلام و ادعاى امامت برخى از سران آنها ، مسأله امامت امام كاظم عليه السلام را با مشكلات بيشتر و خطرات جدّىترى مواجه و رسالت آن حضرت را در پاسدارى از اين ميراث الهى سنگين‌تر كرد .\r\nتلاشهاى موسى بن جعفر عليه السلام در اين مرحله دو بعد داشت .\r\nالف - نفى امامت ديگران : امام عليه السلام در اين مرحله از يك سو صلاحيّت زمامداران معاصر خود را براى زعامت امت اسلامى نفى كرد و آنان را افرادى فاسق و غاصب منصب خلافت خواند ؛ از سوى ديگر در برابر مدّعيان امامت از قبيل برادرش عبداللّه افطح موضع گرفت و در گفتار و عمل صلاحيّت ايشان را براى رهبرى جامعه اسلامى ردّ كرد . اينك دو نمونه :\r\nزمانى موسى بن جعفر عليه السلام به كاخ هارون احضار شد . قسمتى از گفتگويى كه ميان آنان رخ داد چنين است . هارون آغاز به سخن كرد :\r\n\r\n","description":"","footnote":" ( 1 ) - فطحيّه بر اين باور بودند كه پس از امام صادق عليه السلام امامت به فرزندش عبدالله بن جعفر معروف به عبداللّه‌افطح رسيده است . ناووسيّه معتقد بودند امام صادق عليه السلام نمرده و نخواهد مرد تا زمانى كه ظهور كند و امر امامت را برعهده گيرد . آنان معتقد بودند آن حضرت مهدى موعود است . مباركيّه پس از شهادت امام صادق عليه السلام به امامت محمد بن اسماعيل معتقد شدند و گفتند : اسماعيل در حيات پدرش عهده‌دار امامت بود ولى با درگذشت وى ، پدرش امر امامت را برعهده فرزند اسماعيل « محمد » گذاشت ( ر . ك : فرق الشيعه ، نوبختى ، صص 66 - 78 ) . ","page_name":" 173 ","page_number":173},
  {"content":"\r\n\r\n- اين دنيا چيست ؟\r\n- خانه فاسقان است . خداوند مىفرمايد : « به زودى كسانى را كه در روى زمين بناحق تكبر مىورزند از ( ايمان به ) خود منصرف مىسازم . آنها چنانند كه اگر هر آيه و نشانه‌اى را ببينند به آن ايمان نمىآورند ؛ اگر راه هدايت را ببينند ، آن را به‌عنوان راه خود نمىگزينند و اگر راه گمراهى را ببينند ، آن را راه خود انتخاب مىكنند » . « 1 » \r\n- پس اين دنيا براى چه كسانى است ؟\r\n- براى شيعيان ما مايه آرامش خاطر و براى ديگران مايه آزمايش است .\r\n- پس چرا صاحب آن ، آن را در اختيار نمىگيرد ؟\r\n- در حال عمران و آبادانى از او گرفته شده و تا زمانى كه آباد نگردد آن را پس نمىگيرد .\r\n- شيعيان شما كجايند ؟\r\n- ( امام در پاسخ اين آيه را خواند : ) « كافران از اهل كتاب و مشركان ( مىگفتند : دست از آيين خود برنمىدارند تا دليل روشنى براى آنان بيايد » . « 2 » \r\n- پس بدين ترتيب ما كافريم ؟ !\r\n- نه ، ولى همچنانيد كه خدا فرموده : « آيا نديدى كسانى را كه نعمت خدا را به كفران تبديل كردند و قوم خود را به سراى نيستى و نابودى كشاندند ؟ ! » « 3 » \r\nهارون ازسخنان امام عليه السلام برآشفت و نسبت‌به آن حضرت با تندى و خشونت رفتار كرد . « 4 » \r\nامام عليه السلام در اين برخورد با استناد به آيات نورانى قرآن ، نه تنها صلاحيّت هارون را براى امامت مسلمانان نفى كرد ، بلكه او را فاسق و غاصب و از مستكبران روى زمين خواند كه به آيات الهى ايمان ندارند ، از صراط مستقيم حق ، روى برتافته ، راه گمراهى در پيش گرفته‌اند .\r\nامام كاظم عليه السلام در حالى كه عبداللّه و گروهى از بزرگان شيعه در منزلش گرد آمده بودند ، دستور داد هيزم زيادى وسط خانه فراهم آورده و آنها را آتش بزنند ، چون\r\n\r\n","description":"","footnote":" ( 1 ) - اعراف ( 7 ) ، آيه 146 .  ( 2 ) - بيّنه ( 98 ) ، آيه 1 .  ( 3 ) - ابراهيم ( 14 ) ، آيه 28 .  ( 4 ) - الاختصاص ، ص 262 . ","page_name":" 174 ","page_number":174},
  {"content":"\r\n\r\nشعله‌هاى آتش زبانه كشيد برخاست و در درون آتش نشست و با حاضران به گفتگو پرداخت . پس از ساعتى بيرون آمد و به برادرش عبدالله فرمود : اگر مىپندارى كه بعد از پدرت امام هستى برخيز و آنجا كه من نشستم بنشين ! عبداللّه رنگ از چهره‌اش پريده برخاست و با شرمندگى از نزد امام بيرون رفت . « 1 » \r\nب - اثبات امامت خويش : امام عليه السلام در اين مرحله ، با صراحت ، مردم را به پذيرش امامت خود فرامىخواند و با گفتار و نشان دادن كرامات فراوان ، درصدد تبيين و تثبيت امامت خود برآمد و از اين طريق حق را براى مردم آشكار ساخت . دعوت صريح و عمومى آن حضرت خطاب به متحيّران در امر امامت چنين بود :\r\n« لا الَى الْمُرْجِئَةِ ، وَ لا الَى الْقَدَرِيَّةِ ، وَ لا الَى الزَّيْدِيَّةِ وَ لا الَى الْمُعْتَزِلَةِ ، وَ لا الَى الْخَوارِجِ ، الَىَّ ، الَىَّ ، الَىَّ . » « 2 » \r\nنه بسوى مرجئه ، نه قدريّه ، نه زيديّه ، نه معتزله و نه خوارج برويد ؛ بلكه بسوى من ، بسوى من ، بسوى من بياييد .\r\n\r\n2 - رهبرى تشكيلات شيعى\r\nاز جمله محورهاى مهمّ فعاليّت‌هاى امام كاظم عليه السلام رهبرى تشكيلات سياسى شيعه و نظارت بر عملكرد ايشان و تقويت و پشتيبانى آنان بود . اين بخش از فعّاليّت امام عليه السلام ، سرّى و دور از چشم عموم انجام مىگرفت ، از اين رو براى اثبات آن نبايد در انتظار دلائل و شواهد روشن بود .\r\nوجود مفضّل بن عمر به‌عنوان « باب » امام ، تقسيم ياران آن حضرت به افراد عادى ، موثق و خواص از سوى محدثان ، « 3 »  سعايت محمد بن اسماعيل نزد هارون كه همزمان دو خليفه بر روى زمين ، يكى در حجاز و ديگرى در عراق فعّاليّت دارند و براى آنان خراج جمع مىشود ، « 4 »  داستان گرفتارى محمد بن ابى عمير به دست هارون و درخواست\r\n\r\n","description":"","footnote":" ( 1 ) - كشف‌الغمه ، ج 3 ، ص 36 .  ( 2 ) - بحارالانوار ، ج 47 ، ص 262 .  ( 3 ) - ر . ك : مناقب ، ج 4 ، ص 325 .  ( 4 ) - رجال كشى ، ج 2 ، ص 540 ، رديف 478 شرح حال هشام بن حكم . ","page_name":" 175 ","page_number":175},
  {"content":"\r\n\r\nافشاى اسامى شيعيان توسط وى « 1 »  ، توصيه امام به بعضى ياران خود مبنى بر لزوم كتمان و هشدار به اينكه افشاى اين امر همان و كشته شدن همان ، « 2 »  اظهار نظر هادى عباسى پس از قيام شهيد فخّ بر اين حقيقت كه : به خدا قسم حسين به دستور موسى بن جعفر قيام كرده و تحت تأثير او قرار گرفته است « 3 »  و وجود عناصر نفوذى در تشكيلات خلافت عباسى از قبيل : على بن يقطين ، يعقوب بن داوود ، محمد بن اسماعيل بن بزيع و فضل بن سليمان « 4 »  و دهها شاهد ديگر ، همه از وجود تشكيلات سياسى منسجم و سازمان يافته‌اى تحت رهبرى الهى امام كاظم عليه السلام خبر مىدهد .\r\nعناوين ديگر محورهاى كارى امام عليه السلام در ارتباط با شيعيان عبارت است از : نظارت بر عملكرد شيعيان و تذكّر لغزش‌هاى آنان ، كمك‌هاى مالى و اقتصادى و حلّ مشكلات و گرفتارىهاى ايشان .\r\n\r\nدستگيرى و شهادت\r\nموضع‌گيرىهاى كوبنده و معترضانه امام كاظم عليه السلام در برابر حكومت هارون ، وجود آن حضرت را براى دستگاه خلافت غير قابل تحمل كرد . سعايت‌هاى پى در پى جيره‌خواران حكومت نزد هارون عليه امام عليه السلام ، تصميم خليفه را در دستگيرى آن بزرگوار جدّىتر ساخت . از اين رو ، در سال 179 هجرى امام را دستگير كرد و براى آن كه شيعيان نفهمند امامشان را به كجا تبعيد كرده‌اند و نيز براى جلوگيرى از شورش هواداران دستور داد هنگام بيرون بردن امام عليه السلام از مدينه دو كجاوه ترتيب دادند و با هر كدام گروهى مسلّح همراه كردند ؛ يك كجاوه شبانه به مقصد بصره و كجاوه ديگر در روز\r\n\r\n","description":"","footnote":" ( 1 ) - رجال كشى ، ج 2 ، ص 855 ، رديف 1105 و ص 282 .  ( 2 ) - بحارالانوار ، ج 47 ، ص 344 .  ( 3 ) - ر . ك : حياةالامام موسى بن جعفر عليه السلام ، ج 1 ، ص 472 .  ( 4 ) - براى آگاهى از چگونگى نفوذ اين افراد در دستگاه خلافت رجوع كنيد به : زندگانى امام موسى بن‌جعفر عليه السلام ، نوشته على رفيعى و سيد محمد حسينى ، صص 188 - 193 . ","page_name":" 176 ","page_number":176},
  {"content":"\r\n\r\nبه مقصد كوفه حركت داده شد و امام عليه السلام را با كجاوه‌اى كه عازم بصره بود روانه كردند . « 1 » \r\nعيسى بن جعفر والى بصره امام را در يك سلّول انفرادى بازداشت كرد و جز به هنگام وضو و غذا درب زندان را نمىگشود . « 2 » \r\nبا انتشار خبر زندانى شدن امام عليه السلام موجىاز خشم و نفرت برضد دستگاه خلافت ايجاد شد و مردم در همه جا از آن سخن مىگفتند ، از سوى ديگر شيعيان بصره پنهانى با امام ارتباط برقرار كرده به ديدارش مىشتافتند . هارون شرايط را خطرناك ديد ، از اين‌رو براى آن كه پرونده زندگى امام عليه السلام را براى هميشه ببندد دستور قتل آن حضرت را به عيسى داد .\r\nوالى بصره كه در طول مدت بازداشت امام جز عبادت و نيايش به درگاه حق چيزى از آن حضرت نديده بود به درخواست هارون پاسخ ردّ داد و از وى خواست امام را از وى تحويل بگيرد . « 3 » \r\nامام كاظم عليه السلام پس از يك سال تحمل زندان در بصره به بغداد منتقل و به فضل بن ربيع سپرده شد . امام مدت زيادى نيز در زندان فضل ماند بدون آن كه به كسى اجازه ملاقات داده شود .\r\nرفتار موسى بن جعفر عليه السلام در زندان فضل ، همه كسانى را كه با آن حضرت در ارتباط بودند ، تحت تأثير قرار داد و آنان را مجذوب خويش ساخت .\r\nهارون فرمان قتل امام عليه السلام را به فضل داد ولى او نيز از انجام آن خوددارى كرد . خليفه مجبور شد امام را به فضل بن يحيى برمكى بسپارد . سوّمين زندانبان امام عليه السلام نيز پس از مدتى مجذوب و شيفته آن وجود الهى شد . « 4 » \r\nانتقال پيشواى هفتم از زندانى به زندان ديگر و تأثير سازنده آن روى زندانبانان و خوددارى آنان از اجراى دستور هارون ، خليفه را سخت خشمگين كرد و وى را بر آن داشت كه آن گرامى را به دست يكى از دژخيمان و سرسپردگان خود ؛ سندى بن شاهك بسپارد و از او بخواهد هر چه زودتر امام را به شهادت برساند . « 5 » \r\n\r\n","description":"","footnote":" ( 1 ) - عيون اخبارالرضا عليه السلام ، ج 1 ، ص 70 و بحارالانوار ، ج 48 ، ص 221 .  ( 2 ) - عيون اخبارالرضا عليه السلام ، ج 1 ، ص 70 و بحارالانوار ، ج 48 ، ص 221 .  ( 3 ) - ر . ك : الفصول المهمه ، ص 239 و ارشاد ، ص 300 .  ( 4 ) - ر . ك : بحارالانوار ، ج 48 ، ص 233 .  ( 5 ) - ر . ك : مناقب ، ج 4 ، ص 327 و ارشاد ، ص 301 . ","page_name":" 177 ","page_number":177},
  {"content":"\r\n\r\nسندى امام را در خانه‌اى در بغداد زندانى كرد و غلام خود بشّار را كه از سرسخت‌ترين دشمنان اهل بيت بود بر آن بزرگوار گمارد و از اعمال هرگونه فشار و آزارى نسبت به او دريغ نورزيد و سرانجام با خرماى زهرآلود فرزند پيامبر صلى الله عليه و آله را مسموم ساخت و آن حضرت پس از چند سال گرفتارى در زندان‌هاى مختلف و تحمل رنج و آزار فراوان در 25 رجب ، سال 183 هجرى به شهادت رسيد و پيكر مطهرش در مقابر قريش در نزديكى بغداد به خاك سپرده شد . « 1 » \r\n\r\n","description":"","footnote":" ( 1 ) - ر . ك : عيون اخبارالرضا عليه السلام ، ج 1 ، ص 85 . ","page_name":" 178 ","page_number":178},
  {"content":"\r\n\r\n\r\nفصل هشتم : زندگانى امام رضا عليه السلام\r\nدو جلسه\r\n\r\nامام رضا عليه السلام در يك نگاه\r\nهشتمين پيشواى شيعيان در يازدهم ذيقعده ، سال 148 هجرى در مدينه متولّد شد . « 1 »  امام صادق عليه السلام پيش از ولادت نواده خويش بارها از وى به‌عنوان « عالم آل محمّد صلى الله عليه و آله » ياد كرده آرزوى درك و جود او را مىنمود . « 2 » \r\nنام وى « على » ، كنيه‌اش « ابوالحسن » و مشهورترين لقب‌هايش « رضا » است كه از سوى پيامبر صلى الله عليه و آله و موسى بن جعفر عليه السلام به وى داده شده و بيانگر آن است كه آن حضرت در آسمان ، مرضىّ خدا و در زمين پسنديده رسول خدا صلى الله عليه و آله و امامان پس از آن حضرت است . « 3 » \r\nمادر حضرت رضا عليه السلام « نجمه » نام داشت كه امّ البنين ، تُكْتَمْ ، و خيزران نيز خوانده مىشد . وى همراه بردگان از آفريقا به مدينه آورده و توسط موسى بن جعفر از برده‌فروش خريده شد و بدين وسيله به بيت امامت راه يافت و افتخار همسرى پيشواى هفتم را پيدا كرد .\r\nپيشواى هشتم به زيور اخلاق فردى و اجتماعى آراسته بود و در معاشرت با افراد مختلف با رفتار و برخوردهاى سازنده خويش ، درس‌هاى آموزنده‌اى به همگان مىداد .\r\nوى به همه انسان‌ها اعم از آزاد و برده ، سفيد و سياه ، ارج مىنهاد ، با سياهان بر يك\r\n\r\n","description":"","footnote":" ( 1 ) - مصباح كفعمى ، ص 523 ( جدول ) و بحارالانوار ، ج 49 ، ص 9 . در بعضى منابع ، سال ولادت 153 ذكر شده ( ر . ك : عيون اخبارالرضا عليه السلام ، ج 1 ، ص 28 ) ابن شهر آشوب و شيخ صدوق ماه ولادت را ربيع‌الاول دانسته‌اند ( ر . ك : مناقب ، ج 4 ، ص 367 و عيون اخبارالرضا عليه السلام ، ج 1 ، ص 28 ) .  ( 2 ) - ر . ك : الانوار البهيّه ، ص 176 .  ( 3 ) - ر . ك : عيون اخبار الرّضا عليه السلام ، ج 1 ، ص 24 . ","page_name":" 179 ","page_number":179},
  {"content":"\r\n\r\nسفره مىنشست ، با خدمتكاران انس داشت و در مواقع لازم با تذكرات لازم ، ياران خويش را از فرو افتادن در دام فساد و انحراف بازمىداشت و در صورت بىتوجهى و اصرار بر خلاف ، آنان را طرد مىكرد تا كارهاى خلاف ايشان به حساب آن حضرت گذاشته نشود به‌عنوان نمونه مىتوان تذكرات ، انتقادات و موضع‌گيرىهاى امام را در برابر برادرش زيد معروف به « زيد النّار » و برادر زاده‌اش محمد بن جعفر نام برد . « 1 » \r\nامام رضا عليه السلام به همان اندازه كه نسبت به مستضعفان و زيردستان مهربان و متواضع بود در رويارويى با مستكبران و طاغوت‌هاى زمان خود بىاعتنايى مىكرد . برخورد تحقيرآميز آن حضرت با فضل بن سهل وزير مأمون شاهد گوياى اين سيره امام عليه السلام است :\r\nفضل به حضور امام رسيد ، مدتى بر سر پا ايستاد و حضرت به وى اعتنايى نكرد تا آن كه سر بلند كرد و فرمود : چه كار دارى ؟ گفت : سرور من ! اين نامه‌اى است كه مأمون براى من نوشته است « 2 »  و شما كه وليعهد هستيد شايسته است كه همسان با عطاياى خليفه مرا مشمول بخشش‌هاى خويش سازيد .\r\nامام دستور داد نامه را بخواند . فضل همچنان كه ايستاده بود نامه را خواند . حضرت فرمود : اگر تقوا پيشه كنى همانند آنچه در اين نامه آمده ما نيز به تو مىدهيم . « 3 » \r\nحدود دو سوّم از عمر امام رضا عليه السلام پيش از امامت آن حضرت سپرى شد . متأسفانه از فعّاليّت‌هاى آن بزرگوار در اين مقطع جز چند رويداد چيزى در دسترس نيست . « 4 »  در يك نگاه ، مقطع 35 ساله ياد شده دوران رنج و محنت آن حضرت بود ؛ زيرا از يك سو به چشم خود مىديد كه آل على عليه السلام و پيروان ائمه عليهم السلام به جرم اعتقاد به امامت پدر بزرگوارش گروه گروه گرفتار چنگال ستم حكمرانان عباسى شده و به دست آنان شهيد\r\n\r\n","description":"","footnote":" ( 1 ) - زيد در مدينه خروج كرد و پس از تسلّط بر بصره به كشتار مردم و آتش زدن خانه‌هاى آنان بويژه بنىعباس پرداخت و ضمن ارتكاب خلاف از موقعيت برادرش و خويشاوندى با خاندان پيامبر صلى الله عليه و آله سوء استفاده مىكرد . محمد بن جعفر گرايش به زيديه داشت و معتقد به قيام مسلحانه بود و مدعى امامت شد و مردم را به‌سوى خود فراخواند .  ( 2 ) - مأمون در اين نامه هر آنچه كه فضل از اموال و قطايع و پست و مقام از او خواسته به وى داده بود .  ( 3 ) - الانوار البهيّة ، ص 182 .  ( 4 ) - براى آگاهى از ا ين موارد رجوع كنيد به : دلائل الامامة ، ص 192 ، اثبات الهداة ، ج 3 ، ص 249 و مسند الامام‌الرضا عليه السلام ، ج 1 ، ص 153 . ","page_name":" 180 ","page_number":180},
  {"content":"\r\n\r\nمىشوند . از سوى ديگر بسيارى از شيعيان بر اثر دسترسى نداشتن به امام زمانشان و تبليغات سوء جيره‌خواران دستگاه خلافت ، در مسأله امامت دچار شك شده‌اند . جريان دستگيرى و گرفتارىهاى پى در پى پدر بزرگوارش و در نهايت شهادت مظلومانه آن حضرت بيش از پيش فرزند موسى بن جعفر عليه السلام را آزرده خاطر ساخت و خشم و نفرت او را نسبت به مسببان اين جنايت بزرگ برانگيخت .\r\n\r\nامامت\r\nحضرت رضا عليه السلام در سال 183 هجرى قمرى عهده‌دار امامت شد و مدّت امامتش بيست سال به‌طول انجاميد . دوران امامت پيشواى هشتم از نظر سياسى و فرهنگى از اهميّت و حساسيّت خاصى برخوردار بود . روند تحولات سياسى و فرهنگى جامعهء اسلامى در اين مقطع بگونه‌اى بود كه افكار عمومى را بيش از پيش متوجه مكتب اهل بيت عليهم السلام مىكرد .\r\nشرايط سياسى : هارون ، خليفه مقتدر عباسى مىپنداشت پس از به شهادت رساندن موسى بن جعفر عليه السلام اوضاع سياسى بر وفق مراد او پيش خواهد رفت و باقى مانده مخالفان حكومت از سرگذشت امام كاظم عليه السلام عبرت گرفته تسليم خواهندشد ، ولى بر خلاف پندار وى ، كشور اسلامى در سالهاى آخر زمامدارى هارون دستخوش ناآرامىها و شورش‌ها گرديد و از هر جا صداى مخالفت و اعتراض برخاست ؛ از حجاز و عراق گرفته تا ماوراءالنهر ، سمرقند ، خراسان ، سيستان ، آذربايجان و شام ؛ همه جا از گسترش جوّ ناامنى و بىثباتى سياسى در جامعه و آبستن آن براى تحولات جديد خبر مىداد .\r\nنارضايتى و كشمكش حتى به درون دربار راه يافت . برخورد خصمانه و دور از انتظار هارون با برمكيان و كشتن و به زندان افكندن سران آنان ، زنگ خطر را براى همه چاكران به صدا درآورد و دلسردى و نفرت آنان را نسبت به هارون بيشتر كرد . بگونه‌اى كه خليفه احساس مىكرد همه اطرافيان انتظار مرگ او را مىكشند .\r\nشرايط فرهنگى : سياست درهاى باز عباسيان بويژه مأمون در زمينه مسائل فرهنگى ،\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nدانشمندان و صاحب‌نظران را از نقاط مختلف جهان راهى مركز خلافت اسلامى كرد و موجب بروز شبهه‌ها و ابهام‌هاى زيادى در اعتقادات مسلمانان گشت . بحث‌هاى كلامى از سوى جريان‌هاى گوناگون فكرى به سرعت رو به رشد و توسعه نهاد و در هر زمينه نظرى پديد آمد .\r\nموضوع امامت در كنار بحث توحيد و عدل از مباحث جنجال‌برانگيز محافل علمى آن عصر بود . محدوديّت‌هايى كه عباسيان براى شيعيان و نيز پيشوايان آنان ايجاد كرده بودند ، دسترسى ايشان را به امامان عليهم السلام براى فراگيرى اعتقادات صحيح ، با مشكلاتى مواجه كرده بود .\r\nعلاوه بر اين ، اختلافات و كشمكش‌هاى جديد بر سر مسألهء امامت ، از سوى برخى شيعيان و ياران موسى بن جعفر عليه السلام برآشفتگى اوضاع فرهنگى جامعه اسلامى مىافزود .\r\nپس از شهادت امام كاظم عليه السلام ميان شيعيان در مسألهء امامت دو نظر پيدا شد :\r\nبيشتر شيعيان به امام رضا عليه السلام روى آورده و به امامتش گردن نهادند ؛ ولى تعداد اندكى در امامت موسى بن جعفر عليه السلام توقف كرده ، آن حضرت را در سلسله امامت ، آخرين فرد پنداشتند . اين افراد « واقفيّه » و « ممطوره » « 1 »  نام گرفتند . « 2 » \r\nمورخان ، عامل اصلى پيدايش واقفيّه را مال دوستى و دنياپرستى سران اين فرقه انحرافى دانسته و نوشته‌اند : امام كاظم عليه السلام تعدادى از ياران خود را مأمور جمع‌آورى اموال و وجوه شرعى كرده بود . با طولانى شدن مدت زندانى آن حضرت اموال زيادى نزد اينان گرد آمد . هنگامى كه آن بزرگوار به شهادت رسيد امام رضا عليه السلام از آنان خواست اموالى را كه نزد خود دارند به وى تحويل دهند .\r\nبعضى از وكلا براى تصاحب اموال گرد آمده دين خود را به دنيا فروختند و در پاسخ به خواستهء امام زمانشان ، منكر رحلت امام كاظم شدند . چهره‌هاى برجستهء جريان انحرافى واقفيّه عبارتند از : زياد بن مروان قندى ، على بن ابى حمزه بطائنى ، عثمان بن\r\n\r\n","description":"","footnote":" ( 1 ) - اين نام توسط على بن اسماعيل ميثمى يكى از متكلمان شيعه روى آنان گذارده شد و از كلاب ممطوره ( يعنى سگ‌هاى خيس شده به وسيله باران ) گرفته شده است ( ر . ك : فرق الشيعه ، ص 92 ) .  ( 2 ) - ر . ك : الملل والنحل ، ج 1 ، ص 169 و فرق‌الشيعه ، ص 83 . ","page_name":" 182 ","page_number":182},
  {"content":"\r\n\r\nعيسى رواسى و احمد بن ابى بِشْر سرّاج .\r\nافكار انحرافى بنيان‌گذاران مكتب وقف كه برخى از آنان از چهره‌هاى سرشناس و نزديك به امامان عليهم السلام بودند ، پيامدهاى ناگوارى در جامعه شيعى بر جاى گذاشت كه كمترين آن ، تضعيف جايگاه امامت ، ايجاد اختلاف ميان مسلمانان و مشغول ساختن افكار عمومى به مسائل انحرافى و غفلت از نيرنگ هاو توطئه‌هاى اساسى دشمن و مشغول ساختن بخشى از وقت پيشواى هشتم جهت پاسخگويى به شبهات واقفيّه و برملا كردن چهره‌هاى شيطانى آنان بود . از اين رو ، امامان عليهم السلام از اين جريان به فتنه تعبير كرده‌اند . « 1 » \r\n\r\nامام رضا عليه السلام در حكومت هارون\r\nحضرت رضا عليه السلام ده سال آغاز امامت خود را در حكومت هارون سپرى كرد و با توجه به شرايط سياسى - فرهنگى ياد شده ، دعوت خود را آشكار ساخت و در دو محور سياسى و فرهنگى در برابر هر دو جبههء مخالف ، يعنى دستگاه خلافت عباسى و گروه‌هاى منحرف از خطّ امامت به مبارزه علنى و اصولى برخاست .\r\nفعّاليّت‌هاى سياسى امام عليه السلام در آغاز امامت به قدرى متعرضانه بود كه از يك سو ، ياران حضرت بر جان او بيمناك شده از آن گرامى خواستند راه تقيّه در پيش گيرد « 2 »  ؛ از سوى ديگر درباريان و مزدوران هارون از تلاش‌هاى سياسى آشكار امام عليه السلام احساس خطر كرده و بارها از او نزد خليفه سعايت نمودند . « 3 » \r\nحضرت رضا عليه السلام بدون توجه به نصيحت ياران و سعايت دشمنان به فعّاليت‌هاى روشنگرانه خود درباره اساسىترين و جنجال برانگيز ترين مسأله روز يعنى مسأله رهبرى ادامه داد و با صراحت و قدرت ، خود را پيشواى جامعه معرفى كرد .\r\nعلّت پافشارى امام عليه السلام بر اين سياست اين بود كه امامت شيعى در آن شرايط حسّاس از هر سو مورد شبيخون قرار گرفته بود و چنانچه امام عليه السلام به تثبيت و تحكيم پايه‌هاى آن نمىپرداخت\r\n\r\n","description":"","footnote":" ( 1 ) - ر . ك : رجال كشى ، ج 2 ، ص 758 ، رديف 866 و معجم رجال الحديث ، ج 3 ، ص 176 .  ( 2 ) - ر . ك : عيون اخبارالرضا عليه السلام ، ج 2 ، ص 246 و بحارالانوار ، ج 49 ، ص 115 .  ( 3 ) - ر . ك : همان مدارك ، ص 246 و 115 . ","page_name":" 183 ","page_number":183},
  {"content":"\r\n\r\nچه بسا دشمنان ضربه‌هاى جبران‌ناپذيرى بر مكتب اهل بيت عليهم السلام وارد مىساختند .\r\nهارون برغم آن كه مصلحت نمىديد در پى ارتكاب جنايت قتل موسىبن‌جعفر عليه السلام آشكارا برخوردى با على بن موسى عليه السلام داشته باشد ، ليكن فعّاليّت‌هاى گسترده و بىپرواى پيشواى هشتم عليه السلام و سعايت‌هاى پى در پى درباريان ، او را بر آن داشت تا تصميم به قتل آن حضرت بگيرد ؛ ولى با دعاى حضرت توطئه‌اش خنثى شد ، « 1 »  اجل نيز چندان مهلتش نداد ؛ چه آن كه در سال 193 هجرى در جريان سفر به خراسان در سناباد طوس درگذشت « 2 »  و پرونده 23 سال جنايتش بسته شد .\r\nفعاليّت‌هاى فرهنگى امام رضا عليه السلام نيز در اين دوره گسترده و چشمگير بود . امام عليه السلام در اين عرصه در برابر گروه‌هاى انحرافى موضع گرفت و حقايق را براى مردم آشكار ساخت . بعضى از اين گروه‌ها عبارت بودند از :\r\nالف - واقفيّه : امام رضا عليه السلام انديشه آنان را مخالف با اسلام قلمداد كرد و سردمداران اين انديشه خطرناك را از خود طرد نمود . بر اثر تلاش‌هاى امام عليه السلام گروه زيادى از فريب‌خوردگان اين فرقه مانند عبدالرحمان بن حجّاج ، ر فاعة بن موسى ، يونس بن يعقوب ، جميل بن درّاج ، حمّاد بن عيسى ، احمد بن محمد بن ابىنصر و حسن بن على وشّا به حق راه يافتند . « 3 » \r\nب - ساير گروه‌ها از قبيل صوفيّه ، غلات ، مفوّضه ، خوارج و مدعيان امامت : حضرت در برخورد با هر يك از اين گروه‌ها ، ضمن تبيين امامت خود سعى مىكرد آنان را به حق رهنمون سازد .\r\nفعّاليّت‌هاى فرهنگى پيشواى هشتم به مدينه محدود نمىشد . آن حضرت ضمن سفرى كه به كوفه و بصره داشت با شيعيان اين دو شهر از نزديك تماس گرفت و حقايق را مستقيم به گوش آنان رساند . علاوه بر آن ، با دانشمندان ملل مختلف نيز به بحث و مناظره پرداخت . « 4 » \r\n\r\n","description":"","footnote":" ( 1 ) - ر . ك : بحارالانوار ، ج 49 ، ص 116 .  ( 2 ) - ر . ك : تاريخ الخلفاء ، ص 289 .  ( 3 ) - الغيبة ، شيخ طوسى ، ص 47 .  ( 4 ) - براى آگاهى بيشتر از جريان اين سفر رجوع كنيد به بحارالانوار ، ج 49 ، صص 73 - 81 . ","page_name":" 184 ","page_number":184},
  {"content":"\r\n\r\n\r\nدوران امين\r\nپس از هارون ، فرزندش امين به خلافت رسيد و پنج سال حكومت كرد . وى هر چند از برادرش مأمون كوچك‌تر بود ولى از آنجا كه مادرش زبيده و دايىهايش افرادى سرشناس و متنفّذ در دستگاه خلافت بودند ، از طرف هارون به ولايتعهدى برگزيده شد .\r\nامين ، عنصرى زشت‌كردار ، سست رأى و عياش بود . مأمون برادر خود را خوب مىشناخت و مىدانست امين با موقعيتى كه دارد حكومت را پس از خود به وى واگذار نخواهد كرد ؛ از اين رو از همان آغاز به مخالفت با او برخاست و سعى در قبضه كردن قدرت داشت . سفر او به خراسان همراه پدرش در راستاى همين هدف انجام گرفت . « 1 » \r\nامين در سال 194 مأمون را از ولايتعهدى خلع كرد و فرزندش موسى را بر اين سمت گماشت ، سپس با لشكركشى به خراسان در سال 195 درصدد نابودى وى برآمد كه با واكنش مأمون مواجه شد . بدين ترتيب كشمكش‌هاى ميان دو برادر حدود سه سال به درازا كشيد و پس از درگيرىهاى زياد سرانجام مأمون به كمك ايرانيان و با تدبير فرماندهان زبده‌اى مانند طاهر بن حسين و هرثمة بن اعين ، بر امين چيره شد و با كشتن وى در سال 198 هجرى خلافت را قبضه كرد و به جاى بغداد ، مرو را مركز حكومت خود قرار داد . « 2 » \r\nتاريخ پنج سالهء حكومت امين از بيان اقدامات و موضع‌گيرىهاى وى نسبت به امام رضا عليه السلام و همچنين تلاش‌هاى آن حضرت يا واكنش‌هاى وى ساكت است . امام عليه السلام از فرصت پيش آمده بيشترين بهره را برد و به نشر و گسترش معارف اسلامى در سطح جامعه و تحكيم پايگاه‌هاى مردمى پرداخت .\r\n\r\nعصر مأمون\r\nمأمون ، داناترين و زيرك‌ترين خلفاى عباسى بود . وى از همان آغاز نوجوانى زير نظر جعفر بن يحيى برمكى و فضل بن سهل ايرانى با جدّيت و بدور از عياشى به تحصيل\r\n\r\n","description":"","footnote":" ( 1 ) - ر . ك : تاريخ طبرى ، ج 8 ، ص 338 و كامل ابن اثير ، ج 6 ، ص 192 .  ( 2 ) - ر . ك : كامل ابن اثير ، ج 6 ، ص 227 و مروج الذهب ، ج 3 ، صص 397 - 413 . ","page_name":" 185 ","page_number":185},
  {"content":"\r\n\r\nعلوم و فنون مختلف زمان خويش همت گمارد و در اين زمينه بر برادران خود پيشى گرفت و در عمل ، شايستگى خود را براى احراز مقام خلافت اثبات كرد .\r\nشرايط زندگى و موقعيت خانوادگى او بگونه‌اى بود كه جز خود نمىتوانست به كسى متكى باشد ؛ از اين رو از همان آغاز براى آينده خود برنامه‌ريزى كرد . كسب دانش و مهارت ، انس با دانشمندان و فرهيختگان و تظاهر به دين‌دارى و دانش و پارسايى ، دستمايه او در اين عرصه بود . وى پس از عهده‌دارى خلافت نيز اين سياست را پى گرفت و به فضل بن سهل دستور داد تا درباره زهد و تقوا و ديانت خليفه مطالبى نشر دهد و در ميان مردم تبليغ كند . « 1 » \r\nمأمون هر چند با كشتن برادرش به حكومت دست يافت ولى مشكلات تازه‌اى پيش رويش رخ نمود . علاوه بر آن كه ممكن بود از سوى برادر ديگرش مؤتمن و نيز ديگر بستگان پدرىاش مخالفت‌هايى عليه وى بشود . از اين جهت وى براى ادامهء حكومتش نيازمند پايگاهى قوى بود .\r\nگروه‌هايى كه در عصر مأمون از نفوذ و موقعيّت سياسى و اجتماعى برخوردار بودند و خليفه مىتوانست روى آن‌ها حساب كند عبارت بودند از ايرانيان ، نژاد عرب و علويان .\r\nسياست ستمگرانه و اجحاف‌آميز مأمون نسبت به ايرانيان ، ضدّيت و دشمنى دو گروه ديگر با اساس حكومت مأمون ، زمينهء همكارى آنان با خليفه عباسى را منتفى مىساخت و او را بر آن مىداشت تا براى بقاى خود چاره‌اى ديگر بينديشد .\r\n\r\nانقلاب‌ها و شورش‌ها\r\nپيدايش و گسترش انقلاب‌ها و شورش‌ها عليه دستگاه خلافت عباسى از جمله عواملى بود كه بحران سياسى حكومت مأمون را شدّت بخشيده پايه‌هاى آن را بيش از پيش متزلزل مىساخت . مهم‌ترين اين شورش‌ها و قيام‌ها عبارت است از :\r\n1 - شورش نصر بن شبث كه از عرب‌هاى متعصب بود و در ناحيهء شمالى حلب عليه\r\n\r\n","description":"","footnote":" ( 1 ) - الحياة السياسيّة للامام الرضا عليه السلام ، ص 151 ، پانوشت . ","page_name":" 186 ","page_number":186},
  {"content":"\r\n\r\nمأمون دست به قيام زد و گروه زيادى را گرد خود جمع كرد . « 1 » \r\n2 - قيام ابن طباطباى علوى كه در كوفه صورت گرفت . وى مردم را به « الرّضا من آل محمّد » و عمل به كتاب خدا و سنّت پيامبر صلى الله عليه و آله فراخواند . مردم كوفه دعوت او را پذيرفته به گردش جمع شدند . « 2 » \r\n3 - نهضت ابوالسّرايا كه ادامهء نهضت ابن طباطبا بود . او با حكومت درگير شد و پس از تسلط بر كوفه به نام خود سكّه زد و بطور رسمى قدرت را در دست گرفت . « 3 » \r\n4 - تحركات ديگر علويان از قبيل زيد بن موسى بن جعفر در بصره ، « 4 »  ابراهيم بن موسى بن جعفر در يمن « 5 »  و حسين بن حسن افطس در مكّه « 6 »  .\r\n5 - حركت داوطلبان مبارزه با فساد عليه عدّه‌اى اوباش و شرور كه در بغداد به راهزنى مىپرداختند و افراد را مىربودند . « 7 » \r\n\r\nتصميم غير منتظره\r\nمأمون پس از رويارويى با اوضاع وخيم حكومت و احساس نگرانى شديد از آينده خويش براى خروج از اين بن بست ، در پى انديشه فراوان و مشورت با سياستمداران و استواركنندگان حكومتش چون فضل بن سهل به راه حلّ و تجربهء تازه‌اى دست زد ؛ تجربه‌اى كه در تشكيلات خلافت سابقه نداشت .\r\nاو تصميم گرفت پيشواى شيعيان را از مدينه به مرو فراخواند و او را به وليعهدى خويش برگزيند . اين اقدام مأمون هرچند به ظاهر ، غير منتظره و ناباورانه بود و از سوى بعضى گروه‌ها واكنش‌هايى به دنبال داشت ؛ ليكن به نظر خود او ، مناسب‌ترين و\r\n\r\n","description":"","footnote":" ( 1 ) - كامل ، ابن اثير ، ج 6 ، صص 297 و 308 .  ( 2 ) - همان ، ص 305 .  ( 3 ) - همان ، صص 302 - 305 .  ( 4 ) - ارشاد ، ص 286 .  ( 5 ) - كامل ، ابن اثير ، ج 6 ، ص 310 .  ( 6 ) - ارشاد ، ص 286 .  ( 7 ) - كامل ، ج 6 ، ص 324 . ","page_name":" 187 ","page_number":187},
  {"content":"\r\n\r\nسنجيده‌ترين طرحى بود كه در آن شرايط مىتوانست حكومت او را از خطر سقوط حفظ ، منافعش را تأمين و آينده‌اش را تضمين كند .\r\nمأمون در پى اين تصميم نامه‌اى براى امام رضا عليه السلام نوشت . فضل بن سهل ، وزير او نيز نامه‌اى جداگانه نوشت و پيشواى هشتم را به مرو فراخواندند . « 1 » \r\n\r\nهدف مأمون از طرح ولايتعهدى\r\nدرباره هدف مأمون از طرح مسألهء ولايتعهدى به امام رضا عليه السلام نظرات و احتمالاتى چند ذكر شده است . مهم‌ترين اين نظرات عبارت است از :\r\n\r\n1 - تمايلات شيعى و حق‌گرايى « 2 » \r\nمأمون كه از نبوغ سياسى ويژه‌اى برخوردار بود با ظرافت خاصى كوشيد تا وانمود كند در اين تصميم خود خلوص نيّت دارد و از سر حق‌باورى نسبت به علويان و اعتقاد و علاقه وافرى كه به امام رضا عليه السلام دارد دست به اين كار زده است .\r\nمنشأ اين احتمال ، نفاقى است كه در چهره مأمون وجود داشت . عملكرد او به گونه‌اى بود كه كسى نمىتوانست به ماهيّت اعتقادى وى پى ببرد . وى از يك سو از بدگويى و نكوهش صحابه حتى معاويه خوددارى مىكرد و معتقد بود اين سياست براى ملكدارى بهتر است . « 3 »  در عين حال اقدام به قتل بسيارى از علويان و در رأس آنان امام رضا عليه السلام كرد و به كارگزار خود در مصر نوشت منبرهايى را كه بر آن‌ها براى حضرت رضا عليه السلام دعوت شده است ، شستشو كند . « 4 » \r\nاز سوى ديگر نسبت به خاندان پيامبر صلى الله عليه و آله اظهار ارادت مىكرد و حضرت على عليه السلام را\r\n\r\n","description":"","footnote":" ( 1 ) - متن نامه مأمون در منابع تاريخى نيامده است . براى آگاهى از متن نامه فضل بن سهل به الحياة السياسيّة للامام الرضا عليه السلام ، ص 446 رجوع كنيد .  ( 2 ) - مورخانى مانند طبرى ، ابن اثير ، مسعودى ، ابن طقطقى و سيوطى اين احتمال را ذكر كرده‌اند . ر . ك : تاريخ طبرى ، ج 8 ، ص 554 ؛ كامل ، ج 6 ، صص 326 و 438 ؛ مروج الذهب ، ج 3 ، ص 441 ؛ الفخرى ، ص 198 و تاريخ الخلفاء ، ص 307 .  ( 3 ) - عصر المأمون ، ج 1 ، ص 371 .  ( 4 ) - الحياة السياسيّة للامام الرضا عليه السلام ، ص 197 . ","page_name":" 188 ","page_number":188},
  {"content":"\r\n\r\nبرترين آفريده خدا پس از رسول خدا صلى الله عليه و آله مىدانست و دستور داد از كسى كه از معاويه به نيكى ياد كند بيزارى جويند . « 1 » \r\nآنچه مىتوان درباره اين موضع‌گيرىهاى متناقض مأمون گفت اين است كه وى در سياست‌ها و مواضع سياسى از مبادى عقيدتى خويش پيروى نمىكرد بلكه اعتقادات خود را متناسب با شرايط سياسى ، ابراز و هماهنگ مىساخت . بنابراين ممكن است اظهار تمايل او به امير مؤمنان عليه السلام متأثّر از گرايش وى به مذهب معتزليان بغداد باشد نه اعتقاد به تشيّع . « 2 » \r\n\r\n2 - وفاى به نذر\r\nبعضى از محدثان شيعه مانند شيخ صدوق و برخى مورخان اهل سنّت مانند ابوالفرج اصفهانى و شبلنجى اين اقدام مأمون را ناشى از نذر وى مىدانند كه اگر بر برادرش پيروز شود خلافت را به اهلش واگذار كند . « 3 » \r\n\r\n3 - ابتكار فضل بن سهل\r\nجرجى زيدان و برخى ديگر معتقدند مبتكر و طراح اصلى اين نقشه ، فضل بن سهل وزير مأمون بود نه خود مأمون . حال ، فضل با چه انگيزه‌اى مأمون را وادار به چنين اقدامى كرد ، جرجى زيدان معتقد است او شيعه بوده و روى اعتقاد و ارادتى كه به امام رضا داشته چنين اقدامى كرده است . « 4 »  بيهقى انگيزه فضل را سياسى مىداند و مىنويسد :\r\nفضل براى آن كه آثار رفتار ستمگرانه هارون نسبت به علويان را از دامن حكومت عباسى\r\n\r\n","description":"","footnote":" ( 1 ) - تاريخ الخلفاء ، ص 308 .  ( 2 ) - در ميان گرايش‌هاى فكرى در عصر مأمون بجز تشيع امامى و زيدى مىتوان از اهل حديث و معتزله نام برد . اهل حديث به عنوان يك فرقه عثمانى ، موضع مخالفى با امير مؤمنان عليه السلام داشتند ؛ ولى در ميان معتزله بغداد - بر خلاف معتزله بصرى كه عثمانى مذهب بودند - گرايش مثبتى نسبت به آن حضرت وجود داشت . اين مسأله موجب شد معتزليان نيز از سوى اهل حديث متهم به تشيع شدند . تشيعى كه از نظر اهل حديث جز به معناى برتر دانستن حضرت على عليه السلام بر ديگران چيز ديگرى نبود .  ( 3 ) - ر . ك : عيون اخبار الرضا عليه السلام ، ج 2 ، ص 117 ؛ مقاتل الطالبيين ، ص 357 و نور الابصار ، ص 316 .  ( 4 ) - تاريخ التمدن الاسلامى ، ج 4 ، صص 163 - 164 . ","page_name":" 189 ","page_number":189},
  {"content":"\r\n\r\nبزدايد مأمون را وادار به چنين كارى كرد . « 1 » \r\nمطالعه تاريخ و بررسى ديدگاه‌ها و عملكرد فضل بن سهل بيانگر اين است كه وى نه‌تنها تمايلات شيعى نداشته بلكه دشمن سرسخت امام عليه السلام بوده و همواره در خط مخالف آن حضرت قرار داشته است . « 2 »  علاوه بر اينكه خود مأمون در سخنى با صراحت اين نظريّه را رد كرده است . « 3 »  البته از مأمون زيرك و دورانديش بعيد به نظر نمىرسد كه قضيّه تشيع فضل نيز ساخته و پرداخته او باشد كه براى بدنام كردن او و تبرئه خود نزد عباسيان - بويژه پس از قتل فضل - مطرح كرده باشد .\r\n\r\n4 - سياست ملكدارى\r\nچهارمين نظريّه كه به حقيقت نزديك‌تر و با واقعيّت‌هاى تاريخى منطبق‌تر است ، نظريّه سياست ملكدارى مأمون است . وى در ارزيابى شرايط سياسى - اجتماعى زمان خود به اين نتيجه رسيد كه براى حفظ و دوام قدرت و حكومت خود ، راهى جز جذب امام‌رضا عليه السلام به دستگاه خلافت و ولايتعهدى او وجود ندارد . مهم‌ترين انگيزه‌هاى سياسى مأمون از اتخاذ اين سياست عبارت است از :\r\nالف - جلب رضايت ايرانيان كه به تشيع و دوستى على عليه السلام و دودمانش روى آورده بودند . مأمون كه مادرش ايرانى بود و در پرتو حمايت ايرانيان به قدرت رسيده بود مصلحت خود را در همراه داشتن آنان با خود مىديد . براى اين كار لازم بود خود را از نظر اعتقادى و سياسى هماهنگ با آنان نشان دهد .\r\nب - فرو نشاندن قيام‌هاى علويان كه بسان استخوان گلوگيرى همواره خلفا را آزار مىداد .\r\nمأمون براى مهار كردن جنبش بالنده علويان و خلع سلاح ايشان دست به اين اقدام زد .\r\n\r\n","description":"","footnote":" ( 1 ) - عيون اخبار الرضا عليه السلام ، ج 2 ، ص 158 و بحارالانوار ، ج 49 ، ص 132 .  ( 2 ) - به عنوان نمونه رجوع كنيد به ارشاد مفيد ، ص 310 .  ( 3 ) - عيون اخبار الرّضا عليه السلام ، ج 2 ، ص 162 و بحارالانوار ، ج 49 ، ص 137 . ","page_name":" 190 ","page_number":190},
  {"content":"\r\n\r\nج - خالى كردن صحنه از وجود امام رضا عليه السلام . بدون شك هدف اساسى مأمون از طرح مسأله ولايتعهدى ، شخص امام رضا عليه السلام و خالى كردن صحنه سياسى كشور از وجود آن حضرت بود ؛ زيرا وجود آن گرامى را بزرگ‌ترين خطر براى حكومت خود مىديد . علاوه بر اين كه با اين كار ، فعّاليت‌هاى حضرت را زير نظر مىگرفت ، او را از زندگى اجتماعى و پايگاه‌هاى مردمى دور مىساخت و رابطه‌اش را با امّت مىگسست و بدين ترتيب - به گمان خود - از نفوذ كلمه و محبوبيّت اجتماعى امام عليه السلام مىكاست . اين انگيزه‌ها هم در سخنان مأمون به چشم مىخورد و هم در بيانات امام رضا عليه السلام . « 1 » \r\nد - بهره‌بردارى از نفوذ كلمهء امام عليه السلام . مأمون در عين آن كه سعى داشت از امام رضا عليه السلام به عنوان سپر براى جلوگيرى از خشم مردم نسبت به عباسيان بهره جويد ، مىكوشيد تا انرژى متراكم نيرومندترين جبههء مخالف را كه مظهرش على بن موسىالرضا عليه السلام بود در خدمت خود بگيرد .\r\nبسيار اتفاق مىافتاد كه مأمون براى فرونشاندن صداى ناراضيان به امام رضا عليه السلام متوسل مىشد . « 2 » \r\nه - مشروعيّت بخشيدن به حكومت خويش . حكومت عباسيان چون حكومت امويان از نظر مسلمانان فاقد مشروعيّت بود . مأمون كوشيد وجههء منفى و منفور خلافت را تغيير دهد . مناسب‌ترين راه براى تحقق اين هدف ، جذب فرزند پيامبر صلى الله عليه و آله و پيشواى شيعيان - كه مظهر حق و شريعت بشمار مىرفت - به دربار خود و واگذارى سِمَت ولايتعهدى به وى بود ، تا با اين كار ، مدعاى علويان - مبنى بر غاصبانه بودن حكومت خويش - را در عمل تخطئه نمايد . « 3 » \r\n\r\n","description":"","footnote":" ( 1 ) - اما در سخنان مأمون : وى در پاسخ به عباسيان مىگويد : « سستى در كار على بن موسى الرضا روا نيست ولى ما نياز به آن داشتيم كه اندك اندك از اعتبار و شأن او بكاهيم و چنان تصويرى از او در اذهان ترسيم كنيم كه وى شايستگى خلافت را ندارد ؛ سپس چاره‌اى سازيم كه يكباره او را از ميان برداريم » ( عيون اخبارالرضا عليه السلام ، ج 2 ، ص 182 ) .\r\nو نيز مىگويد : « ما او را وليعهد خود ساختيم تا . . . علاقمندان و شيفتگانش دريابند كه او را در ادعايى كه مىكند ( زهد و پارسايى ) نصيبى نيست » ( عيون اخبار الرضا عليه السلام ، ج 2 ، ص 181 ) .\r\nامام رضا عليه السلام در گفتگويى كه با مأمون بر سر مسأله خلافت داشت فرمود : « من از انگيزه تو آگاهم . تو مىخواهى مردم بگويند : على بن موسى از دنيا روى نگردانده است ؛ بلكه اين دنيا است كه از وى روى گردانده است ؛ مگر نمىبينيد چگونه به طمع خلافت ، پيشنهاد ولايتعهدى را پذيرفت » ( عيون اخبار الرضا عليه السلام ، ج 2 ، ص 152 ) .  ( 2 ) - براى نمونه رجوع كنيد به تاريخ طبرى ، ج 8 ص 565 و عيون اخبار الرضا عليه السلام ، ج 2 ، ص 174 .  ( 3 ) - مأمون در سخنى به اين انگيزه اشاره كرده است : « ما او را وليعهد خود كرديم تا دعايش براى ما باشد و به حكومت و خلافت ما اعتراف كند و . . . بداند كه امر خلافت از آن ما است نه او » ( عيون اخبارالرضا عليه السلام ، ج 2 ، ص 181 ) . ","page_name":" 191 ","page_number":191},
  {"content":"\r\n\r\n\r\nاحضار امام رضا عليه السلام به ايران\r\nانگيزه‌هاى ياد شده مأمون را بر آن داشت تا بدون درنگ تصميم خود را عملى سازد ؛ از اين رو ، رجاء بن ابى ضحّاك - يكى از فرماندهان و كارگزاران خود - را براى آوردن امام عليه السلام به مرو ، به مدينه فرستاد و به وى سفارش كرد كه حضرت را از راه بصره ، اهواز و فارس عبور دهد نه كوفه و قم . « 1 » \r\nامام رضا عليه السلام كه تا آن زمان به تمامى دعوتنامه‌هاى مأمون پاسخ رد داده بود با آمدن پيك مخصوص خليفه و اصرار وى بر حركت آن گرامى به سوى مرو ، چاره‌اى جز حركت نيافت ؛ ليكن پيش از ترك مدينه كنار قبر مطهّر رسول اللّه صلى الله عليه و آله رفت و با آن حضرت وداع كرد و فرزندش حضرت جواد عليه السلام را به جدّ بزرگوارش سپرد ؛ آنگاه همه وكلا و نمايندگان و نيز ياران خود را گرد آورد و ضمن معرفى حضرت جواد عليه السلام به عنوان جانشين خويش به آنان و توصيه به اطاعت‌پذيرى از وى ، با آنان وداع كرد و در سال دويست هجرى رهسپار مرو شد . « 2 » \r\nمنازلى كه حضرت در سفر خود به خراسان پيموده و نيز حوادثى كه در هر يك از منازل رخ داده در تاريخ به اختلاف ذكر شده است . خط سير امام عليه السلام ظاهراً بدين ترتيب بوده است : مدينه ، مكه ، قادسيّه ، بصره ، اهواز ، رامهرمز ، اصطخر ، يزد ، طبس ، نيشابور ، ده سرخ ، سناباد ، سرخس و مرو .\r\nامام عليه السلام در طول سفر موفق شد با قشرهاى مختلف مردم بويژه شيعيان تماس بگيرد و با سخنان و بيان حديث و نيز ارائه كرامات به تحكيم و تثبيت مبانى اعتقادى امّت بخصوص در مسأله امامت همّت گمارد و حقايق را براى مردم آشكار سازد .\r\n\r\n","description":"","footnote":" ( 1 ) - كافى ، ج 1 ، ص 408 و بحارالانوار ، ج 49 ، ص 134 .  ( 2 ) - اثبات الوصية ، ص 178 و انوارالبهيّة ، ص 187 . ","page_name":" 192 ","page_number":192},
  {"content":"\r\n\r\n\r\nامام رضا عليه السلام در مرو\r\nپس از گذشت چند روز از ورود امام رضا عليه السلام به مرو ، گفتگوهاى مأمون با آن حضرت آغاز گشت و متجاوز از دو ماه به طول انجاميد . در اين مدت امام عليه السلام از پذيرش خواست مأمون سرباز مىزد .\r\nمأمون ، نخست خلافت را به حضرت پيشنهاد كرد . امام عليه السلام نپذيرفت . مأمون پيشنهاد اصلى يعنى وليعهدى را مطرح كرد و امام عليه السلام را در صورت استنكاف ، تهديد به قتل نمود ، حضرت وقتى ديد مأمون در اين خواسته - بر خلاف خواسته پيشين - جدّى است و در صورت خوددارى وى ، تهديدش را عملى خواهد ساخت باكراهت پذيرفت و فرمود :\r\nخداوند از اين كه به دست خويش ، خودم را به هلاكت بيندازم بازداشته است . اينك كه قضيه چنين است ، هر كارى مىخواهى بكن . « 1 » \r\nاز اين بيان امام عليه السلام استفاده مىشود كه اگر آن حضرت پيشنهاد ولايتعهدى مأمون را رد مىكرد جان خود و دوستان و شيعيانش را در معرض نابودى قرار مىداد ؛ بدون آن كه مرگ آنان اثر مفيد و مثبتى داشته باشد . زيرا مأمون در هيچ شرايطى حاضر نبود از اين خواسته سرنوشت‌ساز خود دست بردارد . او فرزند كسى است كه به خود وى گفته بود :\r\n« سوگند به خدا ، اگر تو هم در كار خلافت با من به ستيز برخيزى سرت را از تنت مىگيرم كه سلطنت عقيم است » . « 2 »  و در عمل نيز با كشتن برادرش امين ثابت كرد كه حكومت ، عقيم است و عاطفه و برادرى نمىشناسد .\r\nاز سوى ديگر ، مأمون در پرتو زيركى و دورانديشى خاصى كه داشت ، همان‌گونه كه فضل بن سهل را از پاى درآورد ، امام عليه السلام را نيز بدون سر و صدا از پاى درمىآورد و علويان را نيز با اين منطق كه ما ولايتعهدى و حتّى خلافت را به شما واگذار كرديم ولى شما نپذيرفتيد ، بنابراين با چه انگيزه‌اى با ما مخالفت مىكنيد ، براى هميشه از صحنهء مبارزه كنار مىزد .\r\nعلاوه بر آن كه مصلحت اسلام و امّت مسلمان ناديده گرفته مىشد . پذيرش\r\n\r\n","description":"","footnote":" ( 1 ) - مناقب ، ج 4 ، ص 363 .  ( 2 ) - عيون اخبار الرضا عليه السلام ، ج 1 ، ص 86 . ","page_name":" 193 ","page_number":193},
  {"content":"\r\n\r\nولايتعهدى پس از تهديد مأمون با شرايطى كه امام عليه السلام قرار داد به مصلحت اسلام بود و گرنه آن حضرت نمىپذيرفت ، هرچند خونش ريخته مىشد . بيدارسازى امت اسلامى و آشنا ساختن آنان با تعاليم اسلام و برملا كردن چهره زمامداران غاصب و ستمگر و در يك كلمه احقاق حقّ ، از مهم‌ترين اين مصالح بود .\r\nشايد با توجه به اين جهت است كه وقتى محمد بن عَرَفه از امام عليه السلام درباره علّت پذيرفتن وليعهدى پرسيد و گفت : يابن رسول اللّه ! چه چيز شما را بر پذيرش اين امر واداشت ؟ فرمود : « همان چيزى كه جدّم امير مؤمنان را وادار به ورود در شورا كرد » .\r\nشيخ طوسى و سيد مرتضى مسأله احقاق حق را يكى از انگيزه‌هاى امير مؤمنان عليه السلام از ورود در شوراى عمر ذكر كرده و گفته‌اند :\r\nصاحب حق مىتواند از هر راه مشروع و پسنديده ، حق خويش را بازستاند ؛ بويژه اگر حق ، تكليف شرعى او باشد ؛ زيرا در اين صورت دستيابى به آن حقّ و تحمّل سختىها در راه آن ، واجب خواهد بود مانند حقّ امامت و رهبرى . « 1 » \r\n\r\nجشن ولايتعهدى\r\nمأمون در ماه رمضان سال 201 هجرى مجلس جشن باشكوهى برگزار كرد و امام رضا عليه السلام را به‌طور رسمى به ولايتعهدى برگزيد و همگان بر اين مسأله با آن حضرت بيعت كردند . « 2 »  مأمون براى نشان دادن صداقت خود در اين كار ، دست به اقدامات زير زد :\r\n1 - لباس سياه را كه شعار عباسيان بود از ميان برداشت و پوشيدن لباس سبز را كه شعار علويان بود سنّت كرد . « 3 » \r\n2 - دختر خود « ام حبيبه » را به امام رضا عليه السلام تزويج كرد . « 4 » \r\n3 - دستور داد به نام حضرت رضا عليه السلام سكّه زنند و خطبا همه جا به نام آن گرامى\r\n\r\n","description":"","footnote":" ( 1 ) - تلخيص الشافى ، ج 2 ، ص 154 و بحارالانوار ، ج 49 ، ص 155 به نقل از تنزيه الانبياء .  ( 2 ) - عيون اخبار الرّضا عليه السلام ، ج 2 ، ص 161 .  ( 3 ) - الامام على الرّضا عليه السلام ، وليعهد المأمون ، ص 61 .  ( 4 ) - تاريخ طبرى ، ج 8 ، ص 566 ؛ كامل ابن اثير ، ج 6 ، ص 350 . ","page_name":" 194 ","page_number":194},
  {"content":"\r\n\r\nخطبه بخوانند . « 1 » \r\n\r\nبازتاب اقدام مأمون\r\nقضيّه ولايتعهدى امام رضا عليه السلام در جامعه اسلامى آن روز ، بازتاب‌هاى متفاوتى داشت . علويان و مردم مدينه از آن استقبال كرده ، دست از مخالفت و شورش عليه حكومت برداشتند و تا زمانى كه آن حضرت زنده بود ، قيامى از آنان سر نزد . « 2 »  مردم كوفه از همان آغاز با مأمون بيعت نكردند و همچنان با وى مخالف بودند تا زمانى كه عباس بن موسى برادر امام رضا عليه السلام بدانجا رفت و مردم را به بيعت مأمون فراخواند . آنان - جز تعدادى اندك - از دعوت او سرپيچى كرده گفتند : اگر براى مأمون و پس از او براى برادرت دعوت مىكنى ما نيازمند دعوت تو نيستيم ؛ ولى اگر مستقيم براى برادرت يا يكى ديگر از خاندانت يا براى خودت فرامىخوانى ، دعوتت را پذيراييم . « 3 » \r\nدر بغداد مردم در ابتدا دو دسته شدند : جمعى به فرمان مأمون گردن نهادند ؛ ولى گروهى ديگر از فرمان وى سر باز زدند و چون در ميان اين دسته تعدادى از رجال دولتى وجود داشت بر موافقان چيره گشتند . آنان با « ابن شَكْله » يكى از سرسخت‌ترين دشمنان حضرت على عليه السلام بيعت كردند . « 4 » \r\n\r\nسياست‌ها و تدابير امام رضا عليه السلام\r\nحضرت رضا عليه السلام همزمان با اجراى توطئه‌هاى مأمون نسبت به خود ، براى خنثى كردن آن‌ها دست به كار شد و سياست‌ها و تدابير سنجيده و حساب شده‌اى در پيش گرفت . اين تدابير از زمان دعوت مأمون از آن حضرت براى حركت به سوى خراسان آغاز گشت و تا لحظه شهادت آن بزرگوار ادامه داشت . اينك نمودارهاى برجسته سياست امام عليه السلام در برابر طرح مأمون :\r\n\r\n","description":"","footnote":" ( 1 ) - بحارالانوار ، ج 49 ، ص 134 و مسند الامام الرضا عليه السلام ، ج 1 ، ص 74 .  ( 2 ) - الحياة السياسيّة للامام الرضا عليه السلام ، ص 226 .  ( 3 ) - همان ، ص 188 .  ( 4 ) - همان ، ص 384 . ","page_name":" 195 ","page_number":195},
  {"content":"\r\n\r\n\r\n1 - ابراز ناخشنودى از پيشنهاد مأمون\r\nامام رضا عليه السلام پس از رويارو شدن با دعوت مأمون ، با گفتار و كردار مراتب ناخشنودى خويش را از اين دعوت به گوش همگان رسانيد و اين سفر را يك سفر اجبارى و سفرى كه به شهادت او منتهى مىشود قلمداد كرد .\r\nامام عليه السلام اين مطلب را هم به هنگام وداع با بستگانش ، هم در وقت وداع پيامبر صلى الله عليه و آله و هم در زمان طواف خانه خدا به شيوه‌هاى مختلف به گوش همگان رسانيد . « 1 » \r\nامام عليه السلام در اين موضع علاوه بر توجه دادن همگان به توطئه جديد مأمون ، همه كسانى را كه ممكن بود نسبت به آن حضرت - به‌خاطر پذيرش دعوت خليفه - بدبين شوند ، به ماهيّت اين اقدام و اهداف شومى كه فراسوى آن بود آگاه و دلشان را از كينه مأمون لبريز ساخت .\r\n\r\n2 - همراه نبردن هيچ يك از بستگان\r\nامام عليه السلام به تنهايى راهى مرو شد و هيچ يك از بستگان حتى تنها پسر خود حضرت جواد عليه السلام را همراه نبرد و بدين ترتيب به مأمون گوشزد كرد كه وى نه تنها به آينده كار خوشبين نيست ، بلكه اين سفر را خطرناك مىداند و چه بسا اگر فرزندش را با خود ببرد جان او نيز به خطر افتد . « 2 » \r\n\r\n3 - تماس با پايگاه‌هاى مردمى در طول سفر\r\n\r\n","description":"","footnote":" ( 1 ) - حضرت پيش از ترك مدينه خويشان خود را جمع كرد و دستور داد براى وى مجلس سوگوارى تشكيل داده و گريه كنند . در پايان مبلغى پول در ميان آنان تقسيم كرد و فرمود : من هرگز از اين سفر بازنخواهم گشت ( دلائل الامامة ، ص 176 ) .\r\nمخول سَجستانى مىگويد : حضرت رضا عليه السلام براى وداع با رسول خدا صلى الله عليه و آله وارد مسجد شد . . . من نزد او رفتم و پس از سلام به او تبريك گفتم . امام فرمود : مرا زيارت كن زيرا من از جوار جدّم بيرون مىروم و در غربت مىميرم و در كنار هارون دفن خواهم شد ( بحارالانوار ، ج 49 ، ص 117 ) .\r\nحضرت جواد عليه السلام كه - بنا به نقلى - در سفر به مكه همراه پدر خود بود ، با مشاهده طواف پدر ، ناراحت و افسرده در گوشه‌اى نشست . امام پس از فراغ از طواف نزد فرزندش رفت و از او خواست برخيزد تا بروند . حضرت جواد گفت : توان برخاستن ندارم . چگونه برخيزم در حالى كه مىبينم به‌گونه‌اى با كعبه وداع مىكنى كه گويى ديگر به سوى آن بازنخواهى گشت ( اثبات الوصيّة ، ص 177 ) .  ( 2 ) - واقعيتى كه اين احتمال را تقويت مىكند اين كه هر كدام از علويان مانند محمد بن جعفر و همراهان ، و محمد بن محمد بن زيد و . . . كه راهى مرو شدند جان سالم بدر نبرده و بازنگشتند . ","page_name":" 196 ","page_number":196},
  {"content":"\r\n\r\nبرغم آنكه مأمون تمامى تدابير لازم را براى محدوديت امام در طول سفر اتخاذ كرده و حتى مسير آن حضرت را مشخص كرده بود ، امام در هر فرصتى با دوستان و ارادتمندان خويش تماس مىگرفت و با گفتار و كردار ، امامت خويش را تداوم رسالت پيامبر صلى الله عليه و آله قلمداد و مشروعيّت خلافت را از ديگران سلب مىكرد .\r\nنقطه عطف اين ارتباط جريان گفتگوى امام رضا عليه السلام با مردم نيشابور است . دهها هزار تن از دوستداران علم و حديث و شيفته اهل بيت عليهم السلام در مسير موكب امام عليه السلام اجتماع كرده و از آن حضرت تقاضاى رهنمود كردند .\r\nامام عليه السلام در اين جمع بىنظير به موعظه و يادآورى مسائل اخلاقى و حتى مسائل فرعى همچون نماز ، روزه و . . . نپرداخت ؛ بلكه اساسىترين مسأله اعتقادى يعنى توحيد را مطرح كرد و چنگ زدن به ريسمان « لا إله الّا اللّه » را تنها راه ايمنى از عذاب الهى دانست .\r\nنكته در خور توجّه ، كيفيّت نقل سلسله سند حديث است . حضرت در نقل حديث شيوه خاصى به كار برد ؛ اسامى پدران بزرگوارش را تا رسول خدا صلى الله عليه و آله به عنوان سلسله اسناد روايت ذكر كرد . از آن حضرت هم پيش‌تر رفت و سلسله سند را به خداوند منتهى ساخت .\r\nاين كيفيّت نقل بيانگر اين است كه تنها اين سلسله به هم پيوسته است كه حق ولايت و حكومت بر مردم را دارد و نيز تنها بسترى است كه انسان‌ها را به دژ ايمن توحيد رهنمون مىسازد .\r\nاين پيوستگى و ارتباط زنجيره‌اى در بيان نهايى امام عليه السلام مورد تأكيد قرار گرفته است .\r\nامام عليه السلام براى آن كه جايگاه ولايت را در نظام توحيد نشان دهد پيام پايانى خويش را چنين ابلاغ كرد : پس از آن كه موكب حضرت حركت كرد ، سر از كجاوه بيرون آورد و خطاب به بدرقه كنندگان كه محو جمالش شده بودند فرمود : « بِشُرُوطِها وَ انَا مِنْ شُرُوطِها » ، با شرايط آن و من از شرايط آنم .\r\nاين فراز از سخن امام عليه السلام در برگيرنده چند نكته مهم است :\r\nالف - توحيد براى كسى دژ ايمن است كه به تمامى شرايط آن - از جمله شناخت مقام امام معصوم و پيروى از دستورها و برنامه‌هاى وى - دل بسته و به همه مقرراتش پايبند باشد .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nب - امام عليه السلام با جمله : « من از شرايط آن هستم » وجوب فرمانبرى از خود را به عنوان شرط توحيد بر همه مسلمانان واجب و نقشه مأمون را كه مىكوشيد با واگذارى وليعهدى به آن گرامى براى خلافت خويش مشروعيّتى بيابد ، خنثى كرد .\r\nج - حضرت ، وجوب اطاعت از خود را از آن جهت كه از شرايط توحيد است و از سوى خداوند تعيين شده مطرح كرد ، نه از آن جهت كه از جانب مأمون ولىّ امر است و يا به زودى ولىّ امر خواهد شد . « 1 » \r\n\r\n4 - مقاومت در برابر خواستهء مأمون\r\nامام رضا عليه السلام پس از ورود به مرو بيش از دو ماه در برابر خواسته مأمون مقاومت كرد و تا زمانى كه به‌طور صريح از سوى او تهديد به قتل نشد ولايتعهدى را نپذيرفت . در اين مدت همه جا پخش شد كه امام عليه السلام به خواست خليفه گردن ننهاده است .\r\nپس از پذيرش نيز با استفاده از هر فرصتى اجبارى بودن و نافرجامى آن را به همگان گوشزد كرد به عنوان نمونه در پايان مراسم جشن ولايتعهدى به يكى از ياران خود - كه شادمانى مىكرد - فرمود : « دلت را به اين موضوع مشغول نساز و بدان شاد مباش زيرا اين كار پانمىگيرد » . « 2 » \r\nو نيز در پاسخ معترضى كه گفته بود : چرا بدين كار تن دادى ؟ فرمود : « من بر اين كار مجبور شدم » . « 3 » \r\n\r\n5 - پذيرش مشروط\r\nحضرت رضا عليه السلام ولايتعهدى را مشروط پذيرفت . اين شرايط عبارت بود از اين كه در امور حكومتى امر و نهى نكند ، فتوايى ندهد ، قضاوتى نكند ، در نصب و عزل افراد دخالتى نداشته باشد و هيچ يك از قوانين و مقررات جارى را تغيير ندهد . « 4 » \r\n\r\n","description":"","footnote":" ( 1 ) - برگرفته شده از الحياة السياسيّة للامام الرضا عليه السلام ، صص 316 - 320 .  ( 2 ) - بحارالانوار ، ج 49 ، ص 147 .  ( 3 ) - همان ، ص 136 .  ( 4 ) - ر . ك : مناقب ، ابن شهر آشوب ، ج 4 ، ص 363 . ","page_name":" 198 ","page_number":198},
  {"content":"\r\n\r\nاتخاذ اين سياست از سوى آن حضرت - آن هم در منصب ولايتعهدى - بيانگر اين است كه اوّلًا ؛ حكومت موجود صلاحيّت آن را ندارد كه چهره‌اى مانند امام رضا عليه السلام با آن همكارى نمايد . ثانياً ؛ آنچه از هيأت حاكمه سرمىزند ارتباطى با امام ندارد و سياست‌ها و عزل و نصب‌ها ناشى از رضايت و موافقت آن بزرگوار نيست . بنابراين وجود امام رضا عليه السلام در منصب ولايتعهدى هيچ‌گونه توجيهى براى كارهاى حكمرانان نخواهد بود .\r\nثالثاً ؛ امام با اين شرايط به همگان فهماند كه خواستار دنيا و جاه و مقام نيست و پذيرش ولايتعهدى بنا بر ضرورت و حكم اجبار بوده است و بدين ترتيب نقشه مأمون كه مىكوشيد وانمود كند امام به دنيا بىرغبت نيست ، با اين شرايط ، نقش بر آب شد .\r\nمأمون پس از مدتى به عمق شرايط ياد شده از سوى امام عليه السلام و زيان‌هايى كه از پذيرش آن متوجه حكومتش شده بود پى برد ؛ از اين رو بارها درصدد برآمد امام را به تدبير امور حكومتى وادارد و سياست مبارزه منفى آن حضرت را نقض كند ؛ ولى آن گرامى با يادآورى قرار ياد شده از پذيرش آن خوددارى مىكرد . نمونه بارز آن جريان نماز عيد است .\r\nمأمون به اين بهانه كه مردم مراتب فضل و كمال آن حضرت را بشناسند ، از امام دعوت كرد تا نماز عيد را بگزارد . حضرت نپذيرفت و همان شرايط را يادآور شد . مأمون پافشارى كرد . امام پذيرفت به شرط آن كه همچون جدّش رسول خدا صلى الله عليه و آله و امير مؤمنان عليه السلام براى نماز بيرون رود . مأمون موافقت كرد . امام به شيوه نياكان خود به همراه ياران ، تكبيرگويان براى نماز بيرون رفت ، شهر مرو از گريه و فرياد تكبير مردم به لرزه درآمد و مردم از شدّت شيون و فغان ، ياراى خوددارى نداشتند ، گويى زمين و آسمان و در و ديوار با او هم‌آوا هستند . خبر اين شور و هيجان بىسابقه به مأمون رسيد . وى كسى را نزد امام فرستاد و از او خواست به منزل بازگردد و نماز را كس ديگرى بگزارد . حضرت بازگشت .\r\nدر پى بازگشت امام عليه السلام مردم دچار پراكندگى شدند و نمازشان سامان نگرفت . « 1 » \r\n\r\n6 - بهره‌بردارى از منصب ولايتعهدى\r\nامام رضا عليه السلام با بهره‌گيرى از منصب ولايتعهدى موفق شد حصار « تقيّه » را بشكند و\r\n\r\n","description":"","footnote":" ( 1 ) - ر . ك : عيون اخبار الرضا عليه السلام ، ج 2 ، ص 161 ؛ ارشاد ، ص 312 و مناقب ، ج 4 ، ص 371 . ","page_name":" 199 ","page_number":199},
  {"content":"\r\n\r\nپيام امامت را در سطح گسترده‌ترى به مردم ، حتى ملل غير مسلمان ، ابلاغ كند و حقايق و معارف بسيارى را كه در طول 150 سال ، جز در خفا و با تقيّه و به خصّيصين گفته نشده بود با فرياد بلند از تريبون خلافت به گوش همگان برساند .\r\nدر پرتو اين اقدام امام عليه السلام اهل بيت پيامبر صلى الله عليه و آله كه هشتاد سال آشكارا بر منبرها دشنام داده مىشدند همه جا با عظمت و نيكى ياد شدند و فضائلشان بر زبان‌ها جارى شد .\r\nدوستانشان از اين موقعيّت ، روحيّه گرفتند ، ناآگاهان با ايشان آشنا شده به آنان گرايش يافتند و دشمنانشان ، احساس زبونى و شكست كردند . حتّى طرّاح مسأله ولايتعهدى پس از اندك زمانى دريافت كه در اين بازى نه‌تنها چيزى به دست نياورده كه زيان هم كرده است و اگر دير بجنبد اساس حكومتش بر باد خواهد رفت .\r\n\r\nتلاش‌هاى مذبوحانه\r\nهر چه از زمان ولايتعهدى امام رضا عليه السلام مىگذشت ، مأمون بيشتر احساس زيان و شكست مىكرد ؛ از اين رو ، در واكنش به سياست‌ها و تدابير امام رضا عليه السلام در طول مدت ولايتعهدى دست به يك سلسله اقدامات مذبوحانه‌اى زد كه مهم‌ترين آنها عبارت است از :\r\n1 - جلوگيرى از نشر فضائل امام عليه السلام در ميان مردم و بىاعتبار كردن شخصيّت اجتماعى آن حضرت : جلوگيرى رجاء بن ابىضحّاك از نقل فضائل اخلاقى امام براى مردم ، « 1 »  وادار كردن افراد بدخواه به تحقير امام در انظار ، « 2 »  و تشكيل مجالس بحث و مناظره براى حضرت با انديشمندان ملل مختلف در همين راستا انجام مىگرفت .\r\n2 - پخش شايعات عليه امام عليه السلام : از قبيل اين كه آن حضرت فرموده است : همه مردم بردگان ما هستند ، « 3 »  يا حكم به حلّيت غنا از سوى آن حضرت . « 4 » \r\n3 - وادار كردن امام رضا عليه السلام به عزيمت به سوى بغداد به تنهايى تا از اين طريق آن حضرت را در چنگال سرسخت‌ترين دشمنان خود قرار دهد و خود را از دست او راحت\r\n\r\n","description":"","footnote":" ( 1 ) - ر . ك : بحارالانوار ، ج 49 ، ص 95 و عيون اخبار الرضا عليه السلام ، ج 2 ، ص 197 .  ( 2 ) - ر . ك : دلائل الامامة ، ص 197 و عيون اخبار الرضا عليه السلام ، ج 2 ، ص 179 .  ( 3 ) - ر . ك : بحارالانوار ، ج 49 ، ص 170 و عيون اخبارالرضا عليه السلام ، ج 2 ، ص 197 .  ( 4 ) - ر . ك : مسند الامام الرّضا عليه السلام ، ج 2 ، ص 452 . ","page_name":" 200 ","page_number":200},
  {"content":"\r\n\r\nكند . ولى امام عليه السلام با استنكاف از رفتن به بغداد به تنهايى ، اين توطئه مأمون را خنثى كرد . « 1 » \r\n\r\nشهادت امام رضا عليه السلام\r\nمأمون پس از ناكامى در دستيابى به اهداف خويش از طرح ولايتعهدى ناچار براى رهايى از تنگناى دشوارى كه خويشتن را در آن گرفتار مىديد و انتقام از سرسخت‌ترين دشمن خود به همان شيوه‌اى متوسّل شد كه زمامداران ستمگر پيشين تجربه كرده بودند ؛ يعنى قتل . ولى پيداست كه آشكارا كشتن امام رضا عليه السلام با آن موقعيّت و جايگاه ممتازى كه داشت نه كار آسانى بود و نه به صلاح حكومت . از اين رو ، براى اجراى توطئه خود حيله‌اى به كار برد كه هم اجرايش آسان بود و هم پيامدش براى حكومت كمتر .\r\nاو تصميم گرفته بود به بغداد برود تا مشكل اساسى اين ناحيه را به نفع خود حل كند ؛ ليكن لازم بود پيش از ورود به بغداد دو مانع عمده را از سر راه خود بردارد تا صداقتش را براى ناراضيان بغداد به اثبات رساند . اين دو مانع عبارت بود از وزيرش فضل بن سهل و وليعهدش حضرت رضا عليه السلام .\r\nمأمون همراه وزير و وليعهدش مرو را به مقصد بغداد ترك كرد . فضل را در حمّام سرخس با حيله به قتل رسانيد . هنگامى كه به طوس رسيد امام رضا عليه السلام را به منزل خود دعوت كرد و به دست خود و بدون هيچ واسطه‌اى با خوراندن انگور « 2 »  يا انار مسموم « 3 »  به آن حضرت او را شهيد كرد . تاريخ شهادت امام عليه السلام بنا بر قول مشهور ، آخر ماه صفر ، سال 203 هجرى « 4 »  يك سال و اندى پس از صدور فرمان ولايتعهدى به نام آن حضرت ذكر شده است .\r\nمأمون براى بىگناه جلوه دادن خود و سرپوش نهادن بر اين جنايت ، پس از شهادت امام در حالى كه گريبان چاك زده بود ، اشك مىريخت و بر سر مىزد و به سوى خانه\r\n\r\n","description":"","footnote":" ( 1 ) - ر . ك : بحارالانوار ، ج 49 ، ص 57 .  ( 2 ) - همان ، ص 293 .  ( 3 ) - اعلام الورى ، ص 340 .  ( 4 ) - همان ، ص 314 . ","page_name":" 201 ","page_number":201},
  {"content":"\r\n\r\nامام شتافته اظهار بىتابى مىكرد . « 1 »  سپس سادات و هواداران امام را فراخواند و جسد حضرت را به آنان نشان داد و گفت ببينيد كه پيكر او صحيح و طبيعى است . « 2 »  سپس براى جلوگيرى از هرگونه شورشى اعلام كردند پيكر امام امروز تشييع نمىشود و چون مردم پراكنده شدند ، به دستور مأمون پيكر مطهر امام را شبانه غسل داده و كفن كردند و شبانه در كنار قبر هارون به خاك سپردند . « 3 » \r\n\r\n","description":"","footnote":" ( 1 ) - ر . ك : مناقب ، ج 4 ، ص 375 .  ( 2 ) - بحارالانوار ، ج 49 ، ص 309 ؛ مقاتل الطالبيين ، ص 378 .  ( 3 ) - بحارالانوار ، ج 49 ، ص 299 ؛ عيون اخبارالرّضا عليه السلام ، ج 1 ، ص 270 . ","page_name":" 202 ","page_number":202},
  {"content":"\r\n\r\n\r\nفصل نهم : زندگانى امام جواد عليه السلام\r\nيك جلسه\r\n\r\nامام جواد عليه السلام در يك نگاه\r\nنهمين پيشواى شيعيان در دهم رجب سال 195 هجرى در مدينه به دنيا آمد . « 1 »  با ولادت آن گرامى چشم امام رضا عليه السلام روشن ، دل شيعيان شاد و نگرانى ايشان بر طرف شد ؛ از سوى ديگر دشمنان و بدخواهان بويژه واقفيّه مأيوس و ناكام شدند . شايد با توجه به اين آثار و بركات بود كه پدر بزرگوارش فرمود :\r\nمولودى در اسلام با بركت‌تر از او براى شيعيان ما زاده نشده است . « 2 » \r\nنام پيشواى نهم محمّد ، كنيه‌اش ابوجعفر و مشهورترين لقب‌هايش جواد و تقى است .\r\nمادر آن حضرت سبيكه نوبيّه « 3 »  است كه امام رضا عليه السلام او را خيزران ناميد . « 4 »  وى به تعبير مسعودى از برترين زنان روزگار خود بود . « 5 »  در شأن و مرتبت وى همين بس كه رسول اكرم صلى الله عليه و آله امام كاظم و امام رضا عليهما السلام هر كدام به بيانى از وى تجليل كرده‌اند .\r\nپيشواى نهم از نظر برخوردارى از فضائل اخلاقى ، ملكات روحى و خوى و منش انسانى يگانهء عصر خود بود . خداوند وجود مقدسش را در پرتو تقوا و عبوديت ، در همهء\r\n\r\n","description":"","footnote":" ( 1 ) - ر . ك : مناقب ، ج 4 ، ص 379 .  ( 2 ) - كافى ، ج 6 ، ص 361 .  ( 3 ) - نوبه نام بلاد پهناورى از زنگيان در جنوب مصر است كه بين صعيد و حبشه قرار گرفته و بر ساحل رود نيل‌واقع است ( ر . ك : قاموس المحيط ، ج 1 ، ص 140 و معجم‌البلدان ، ج 5 ، ص 308 ) . نام‌هاى ديگرى چون ريحانه ، دُرّه ، سكينه و صفيّه نيز براى او ذكر شده است .  ( 4 ) - اعلام الورى ، ص 329 و مناقب ، ج 4 ، ص 379 .  ( 5 ) - اثبات الوصيّة ، ص 183 . ","page_name":" 203 ","page_number":203},
  {"content":"\r\n\r\nزمينه‌هاى اخلاقى و رفتارى ، الگو و اسوه حَسَنه براى امت قرار داده است . محمد بن طلحه شافعى مىگويد :\r\nبا آن كه ميدان ابراز كرامات و فضائل براى حضرت جواد عليه السلام فراهم نبود و مدت زندگى وى در اين جهان دوام نيافت ، خداوند آن گرامى را به مناقب و فضائلى اختصاص داد كه در اوج عظمت قرار دارد و انوارش در آسمان فضيلت پرتو افكنده ، براى انسان‌هاى بينا و بصير آشكار است . « 1 » \r\nامام جواد عليه السلام انس خاصى با عبادت داشت . شب‌ها را به تهجّد و نيايش و روزها را به روزه سپرى مىكرد و در جود و سخاوت در مرتبه‌اى قرار داشت كه به « جواد الائمّه » ملقّب گشت . حضرت با آن كه مدتى در مركز خلافت و در كاخ مأمون زندگى مىكرد و خليفه مىكوشيد او را به سوى تجمل‌گرايى و جلوه‌هاى مادى بكشاند ؛ ولى ايشان به هيچ وجه به دنيا دل نبست و فريفته مظاهر مادى زندگى شاهانه نگشت .\r\n\r\nامامت\r\nپيشواى نهم علاوه بر برخوردارى از كمالات معنوى و برترى علمى كه هر كدام دليل روشنى بر امامت آن حضرت و جانشينى وى از پدر بزرگوارش مىباشد و نيز علاوه بر بيانات و تصريحاتى كه از سوى رسول خدا صلى الله عليه و آله در امر امامت آن حضرت شده ، بارها و به مناسبت‌هاى گوناگون از سوى پيشواى هشتم به‌عنوان پيشواى پس از آن حضرت به شيعيان معرفى گرديده است . صفوان بن يحيى مىگويد :\r\nبه امام رضا عليه السلام عرض كردم : . . . چنانچه براى شما پيشامدى رخ دهد امر امامت به چه كسى واگذار مىشود ؟\r\nامام به فرزندش ابو جعفر - كه نزدش ايستاده بود - اشاره كرد .\r\nگفتم : فدايت شوم ! همين پسر سه ساله ! ؟\r\nفرمود : چه مانعى دارد ؟ عيسى عليه السلام سه ساله بود كه حجّت خدا شد . « 2 » \r\n\r\n","description":"","footnote":" ( 1 ) - كشف الغمه ، ج 3 ، ص 133 .  ( 2 ) - كافى ، ج 1 ، ص 258 ، حديث 10 . شيخ مفيد و طبرسى حديث ياد شده را از كلينى نقل كرده‌اند ولى در پايان آورده‌اند : حضرت عيسى در سنّى كمتر از سه سالگى به نبوت برگزيده شد ( ر . ك : ارشاد ، ص 317 و اعلام الورى ، ص 331 ) . ","page_name":" 204 ","page_number":204},
  {"content":"\r\n\r\nامام جواد عليه السلام در آخر ماه صفر سال 203 هجرى در حالى كه هفت سال و اندى از عمر مباركش مىگذشت عهده‌دار مقام امامت شد و مدت امامتش هفده سال به طول انجاميد . از اين مدت حدود پانزده سال آن معاصر حكومت مأمون و دو سال ديگرش همزمان با زمامدارى معتصم بود .\r\n\r\nويژگى امامت حضرت جواد عليه السلام\r\nبرجسته‌ترين ويژگى امامت امام جواد عليه السلام خردسالى آن حضرت به هنگام عهده‌دارى اين منصب الهى است ؛ چه اين كه آن بزرگوار نخستين پيشواى معصوم است كه پيش از سنّ بلوغ مسؤوليّت پيشوايى امّت را پذيرفته بود ؛ هر چند پس از آن حضرت فرزندش امام هادى و نيز حضرت مهدى عليهما السلام در سنّى همسان يا كمتر از سنّ امام جواد عليه السلام به امامت رسيدند .\r\nطبيعى است چنين پديده بىسابقه‌اى با محوريّت اساسىترين مسأله مورد اختلاف بيت امامت با دستگاه خلافت جور ، پيامدها و واكنش‌هايى در پى داشته باشد . از اين رو ، امامان پيشين ، بويژه حضرت رضا عليه السلام سعى مىكردند با بيانات گوناگون و ارائه شواهدى از قرآن دربارهء رهبرى پيامبران گذشته در دوران خردسالى از قبيل حضرت عيسى و يحيى بن زكريّا ، افكار عمومى را براى پذيرش امامت امام جواد عليه السلام در آينده‌اى نزديك آماده سازند . « 1 » \r\n\r\nشرايط سياسى - فرهنگى\r\nاز جمله مسائل كلامى مربوط به امامت كه در جامعه آن روز مطرح شد اين بود كه آيا ممكن است كسى پيش از بلوغ به مقام امامت برسد ؟ اين بحث با شهادت حضرت رضا و به امامت رسيدن امام جواد عليه السلام به صورت جدّىترى در محافل علمى - كلامى مطرح و\r\n\r\n","description":"","footnote":" ( 1 ) - براى آگاهى از اين بيانات رجوع كنيد به بحارالانوار ، ج 50 ، ص 22 ؛ كافى ، ج 1 ، ص 256 و 314 و عيون اخبارالرضا عليه السلام ، ج 2 ، ص 216 . ","page_name":" 205 ","page_number":205},
  {"content":"\r\n\r\nبعدها نيز دربارهء امامت امام هادى و حضرت مهدى عليهما السلام دنبال شد .\r\nاين موضوع اعتقادى كه مصداق نخستين آن وجود مبارك امام جواد عليه السلام بود ، نگرانىهايى را در ميان پيروان اهل بيت عليهم السلام به وجود آورد و آنان را در حيرت و اضطراب عميقى فرو برد و دچار پراكندگى كرد . گروهى از آنان در منزل عبدالرّحمان بن حجاج گردآمده به شيون و زارى پرداختند . « 1 » \r\nاين اضطراب موجب شد تا برخى از شيعيان به سراغ عبدالله بن موسى برادر امام رضا عليه السلام بروند ؛ ولى چون او را در پاسخگويى به سؤالات خود ناتوان ديدند او را ترك كرده به سراغ امام جواد عليه السلام رفتند . « 2 » \r\nگروه ديگرى به واقفىها پيوستند . جمعى نيز به امامت احمد بن موسى قائل شدند . مبناى استدلال اين دو گروه كمى سن امام بود ، آنان بلوغ را شرط احراز منصب امامت مىدانستند . « 3 » \r\nشمارى از شيعيان براى حصول اطمينان ، گاه مسأله كمى سنّ آن حضرت را با خود وى در ميان مىگذاشتند . امام در پاسخ با اشاره به جانشينى سليمان از داوُود در سنّ كودكى و نيز نبوت يحيى بن زكريا و حضرت عيسى در دوران شيرخوارگى ، امامت خود را تثبيت مىكرد . گاهى نيز به‌عنوان آزمايش ، وى را در مقابل انواع پرسش‌هاى علمى و دينى قرار مىدادند و چون حضرت با كمى سنّ به تمامى پرسش‌هاى آنان پاسخ مىداد ، آنان با اطمينان خاطر امامتش را مىپذيرفتند .\r\n\r\nمأمون و امام جواد عليه السلام\r\nموقعيّت سنّى امام جواد عليه السلام و كشمكش‌ها و پراكندگىهاى شيعيان بر سر مسأله امامت ، مأمون را - كه از دوران امامت امام رضا عليه السلام و برخوردها و موضع‌گيرىهاى آن حضرت تجربه‌ها آموخته بود - بر آن داشت تا اهداف سياسى و حكومتى خود را در جهت تثبيت هر چه بيشتر پايه‌هاى حكومت خويش و قلع و قمع يا مطيع ساختن مخالفان بويژه\r\n\r\n","description":"","footnote":" ( 1 ) - عيون المعجزات ، ص 122 .  ( 2 ) - ر . ك . دلائل الامامة ، ص 205 .  ( 3 ) - الفصول المختارة ، ص 315 . ","page_name":" 206 ","page_number":206},
  {"content":"\r\n\r\nشيعيان و در رأس آنان حضرت جواد عليه السلام را با جدّيّت و آزمندى بيشتر دنبال كند .\r\nاو پس از استقرار در بغداد به سال 204 هجرى متوجه امام جواد عليه السلام شد . در نخستين اقدام ، امام را به پايتخت احضار كرد . « 1 »  هدف مأمون از اين اقدام - علاوه بر تحت نظر قرار دادن امام و كنترل آن حضرت ونيز قطع روابط وى با شيعيان - عبارت بود از :\r\n1 - با جذب حضرت به دستگاه پرزرق و برق خلافت ، امام را از انديشه مبارزه عليه حكومت خود بازدارد و در افكار عمومى ، مواضع فكرى تشيّع و امامت شيعه را زير سؤال ببرد .\r\n2 - با فراخوانى امام به مركز خلافت و تظاهر به دوستى و تكريم آن حضرت مىكوشيد حسن نيّت خود را نسبت به اهل بيت عليهم السلام و برائت ذمّه خويش را از خون امام رضا عليه السلام براى توده‌هاى مردم به اثبات رساند .\r\n3 - با اين اقدام ، مىخواست بر درستى سياست خود نسبت به بيت امامت تأكيد ورزد و به همگان بفهماند كه اگر تدبير او درست و دستگاه خلافت او اسلامى و مشروع نبود دو تن از امامان شيعه به چنين دستگاهى نزديك نمىشدند .\r\nمأمون در دومين اقدام با گردآورى دانشمندان از فرقه‌هاى مختلف و ترتيب مجالس بحث و مناظره با امام مىكوشيد هر چند در يك مسأله آن حضرت را محكوم ساخته ناتوانى علمى وى و بىبهره بودن او را از دانش خدادادى ويژه رهبران الهى به رخش بكشد و آن را دستاويزى براى ابطال اصل ادعايش قرار دهد .\r\nوى با آن كه از اعمال اين روش در دوران امام رضا عليه السلام سودى نبرده بود و مىدانست امام جواد نيز از همان نسل است ، در دوران آن حضرت نيز اين تجربه تلخ را تكرار كرد .\r\nشايد خردسالى امام ، محرك و مشوق او در دست يازيدن به اين اقدام بوده است .\r\nمأمون در اين اقدام نقش واسطه را ايفا مىكرد ؛ يعنى از يك سو ديگران را تحريك و تشويق مىكرد تا امام را مورد پرسش‌هاى گوناگون قرار دهند ؛ از سوى ديگر با بيان برترىهاى علمى امام به اطمينان پيروزى آن حضرت بر حريفان تظاهر مىكرد تا از پيامدهاى\r\n\r\n","description":"","footnote":" ( 1 ) - الحياة السياسيّة للامام الجواد عليه السلام ، ص 65 . ","page_name":" 207 ","page_number":207},
  {"content":"\r\n\r\nشكست رقيبان مصون بماند و در زمره جبهه شكست خورده و محكوم بشمار نرود .\r\nوى در فرمانى به يحيى بن اكثم ، قاضى القضاة حكومت خود به هدف خويش از اين اقدام اشاره كرده مىگويد :\r\nپرسش و مسأله‌اى را بر ابوجعفر عرضه كن كه او را محكوم و ساكت كنى . « 1 » \r\n\r\nتلاش‌ها و موضع‌گيرىهاى امام جواد عليه السلام\r\nپيشواى نهم با درك عميق از شرايط سياسى - فرهنگى جامعه و ترفندهاى مأمون ، فعّاليّت‌هاى خود را در محورهاى زير سامان داد .\r\n\r\n1 - تبيين و تثبيت امامت خويش\r\nنخستين و مهم‌ترين رسالت حضرت جواد عليه السلام اثبات امامت خويش و پاسخگويى به ابهام‌ها و شبهه‌هايى بود كه با توجه به خردسالى آن گرامى در جامعه مطرح مىشد . اين رسالت به‌گونه‌هاى زير نمود يافت .\r\nالف - تصريح بر امامت خود : امام در رويارويى با مردم حتّى مخالفان با صراحت ، خود را پيشواى امّت و حجّت خدا در زمين مىدانست . يحيى بن اكثم در حرم پيامبر صلى الله عليه و آله با امام برخورد كرد و مسائلى از وى پرسيد . در پايان گفت : مىخواهم درباره مسأله‌اى از شما بپرسم ولى خجالت مىكشم .\r\nامام فرمود : پيش از آن كه تو بپرسى من خبر مىدهم . تو مىخواهى از امام ( زمان ) بپرسى . گفت : به خدا سوگند همين است . فرمود : من همان امام ( زمان ) هستم . گفت :\r\nنشانه و علامتى ؟ عصايى كه در دست امام بود به سخن درآمد : او مولاى من و پيشواى اين زمان و حجّت خدا است . « 2 » \r\nامام جواد عليه السلام گاهى قدم فراتر از اين مىگذاشت و ضمن تصريح بر امامت خود ، آن را\r\n\r\n","description":"","footnote":" ( 1 ) - تحف‌العقول ، ص 335 .  ( 2 ) - بحارالانوار ، ج 50 ، ص 68 و كافى ، ج 1 ، ص 287 . ","page_name":" 208 ","page_number":208},
  {"content":"\r\n\r\nبه سلسله امامت امامان پيشين و در نهايت به رسالت پيامبر صلى الله عليه و آله مرتبط مىساخت . « 1 » \r\nب - آشكار نمودن دانش خدادادى ويژه رهبران الهى : امام جواد عليه السلام در موقعيّتى قرار داشت كه لازم مىنمود قطره‌اى از درياى بىكران علم الهى خود را براى مردم آشكار سازد . وى پس از شهادت پدر در مسجد پيامبر صلى الله عليه و آله بر فراز منبر رفت و فرمود :\r\nمن محمد بن علىالرضا و جواد هستم . من داناى به انساب مردم در صلب پدرانشان مىباشم . من به نهان و آشكار و نيز آينده امور شما آگاهم ؛ علمى كه خداوند پيش از آفرينش آفريده‌هايش به ما عطا كرده است و تا پس از فناى آسمان‌ها و زمين‌ها از آن بهره‌منديم . و چنانچه همدستى اهل باطل و حاكميّت گمراهان و فتنه شكّاكان نبود سخنى مىگفتم كه پيشينيان و آيندگان از آن به شگفت آيند .\r\nسپس دست بر دهان نهاد و فرمود : اى محمّد ! سكوت كن آن‌گونه كه پدرانت پيش از تو سكوت كردند . « 2 » \r\nپاسخگويى آن حضرت به سىهزار مسأله در يك مجلس « 3 »  بيانگر فزونى پرسش‌هاى گوناگون از آن حضرت از يك سو و احاطه آن بزرگوار به مسائل در زمينه‌هاى مختلف از سوى ديگر است .\r\nج - ابراز كرامات : از حضرت جواد عليه السلام با كمى سنش كرامات زيادى نقل شده است .\r\nبيشتر اين كرامات به منظور تثبيت پايه‌هاى امامت و تحكيم عقايد افراد صورت مىگرفت ؛ چه آن كه صدور عمل خارق‌العاده از فردى كه ادعاى امامت مىكرد از\r\n\r\n","description":"","footnote":" ( 1 ) - ر . ك : بحارالانوار ، ج 50 ، ص 53 .  ( 2 ) - همان ، ص 108 .  ( 3 ) - على بن ابراهيم به نقل از پدرش اين موضوع را چنين نقل مىكند : گروهى از مردم نواحى و اطراف پس ازكسب اجازه به حضور ابوجعفر عليه السلام رسيدند و در يك مجلس از سى هزار مسأله پرسيدند . امام در حالى كه ده سال داشت به تمامى پرسش‌هاى آنان پاسخ گفت ( كافى ، ج 1 ، ص 415 و بحارالانوار ، ج 50 ، ص 93 ) . علامه مجلسى پس از نقل اين روايت ، پرسش و پاسخ از سى هزار مسأله در يك مجلس را مستبعد و غير متعارف مىداند . سپس وجوهى را در تبيين و توضيح مراد ذكر مىكند از جمله : حمل بر مبالغه ، يا اين كه در خاطر سؤال كنندگان پرسش‌هاى فراوان هم سنخى بوده كه با پاسخگويى امام به بعضى از آن پرسش‌ها از بقيّه نيز جواب داده شده است . يا اين كه رقم سى هزار اشاره است به فزونى آنچه از سخنان موجز آن حضرت استخراج مىگردد . ","page_name":" 209 ","page_number":209},
  {"content":"\r\n\r\nنشانه‌هاى امامت و جانشينى او از رسول خدا صلى الله عليه و آله بشمار مىرفت . عُمارة بن زيد مىگويد : از امام جواد عليه السلام پرسيدم : نشانهء امام چيست ؟ فرمود : اين است كه توانايى اين كار را داشته باشد . سپس دستش را بر روى سنگى نهاد ، بگونه‌اى كه آثار انگشتانش در سنگ نمايان شد ، و ديدم كه آن حضرت آهن را بدون آن كه گداخته باشد كشيد و با انگشترش بر سنگ مهر زد . « 1 » \r\n\r\n2 - اتخاذ موضع منفى در برابر دستگاه خلافت\r\nامام تقى عليه السلام امامت حاكمان‌جور را نفىمىكرد و متناسب با مقتضيات‌زمان ، درگفتار و كردار ناخشنودى خودرا از وضع موجود و نفرت و انزجار خويش را از ستمگران ابراز مىداشت .\r\nاين سياست گاهى به صورت دعا و زمزمه با پروردگار و گاه در سخنان حكيمانه‌اش تجلى مىكرد . « 2 »  و گاه كه لازم مىنمود در رفتارش نيز بر اين موضع تأكيد مىورزيد . « 3 » \r\nزمانى نيز از طريق اعلام نارضايتى از حضور در بغداد و آرزوى بازگشت به مدينه مخالفت خود را با دستگاه خلافت ابراز مىكرد . « 4 » \r\nگاهى نيز اين موضع امام در تبيين صحيح فقه اسلامى و مخدوش اعلام كردن نظرات مسأله گويان مزدور و وابسته به دستگاه ، نمايان بود . « 5 » \r\n\r\n3 - رهبرى تشكيلات شيعه\r\nشيعيان در دوران امام جواد عليه السلام - در اثر كاهش نسبى جوّ فشار و خفقان حكومت - در بلاد اسلامى پراكنده بودند : بغداد ، مدائن ، مصر ، كوفه و مناطق مختلف ايران چون :\r\nخراسان ، رى ، قم ، سيستان ، طبرستان ، طالقان و اهواز . حضرت جواد عليه السلام از طريق وكلا و نمايندگان خويش با شيعيان در سرتاسر سرزمين‌هاى اسلامى مرتبط بود . وكلايى همچون على بن مهزيار ، خيران خادم ، ابراهيم بن محمّد همدانى ، احمد بن محمد بن عيسى و صالح بن محمد بن سهل . ملاحظه منابع و شواهد تاريخى در زندگى امام\r\n\r\n","description":"","footnote":" ( 1 ) - دلائل الامامة ، ص 211 .  ( 2 ) - ر . ك . مهج‌الدعوات ، سيد بن طاووس ، ص 263 و كشف‌الغمه ، ج 3 ، ص 138 .  ( 3 ) - ر . ك . بحارالانوار ، ج 50 ، ص 106 .  ( 4 ) - همان ، ص 48 .  ( 5 ) - ر . ك . وسائل الشيعه ، ج 4 ، ص 746 . ","page_name":" 210 ","page_number":210},
  {"content":"\r\n\r\nجواد عليه السلام گوياى آن است كه آن حضرت در مناطق اهواز ، همدان ، سيستان ، رى ، بصره ، واسط ، بغداد ، كوفه و قم نمايندگانى داشته كه پاسخگوى مسائل دينى شيعيان بوده ، خواسته‌ها و وجوه شرعى آنان را به امام مىرساندند ، به‌عنوان نمونه حضرت به ابراهيم بن محمد همدانى طى نامه‌اى نوشت :\r\n( در آن منطقه ) وكيلى جز تو ندارم و به دوستانمان در همدان نوشته‌ام كه از تو حرف شنوى داشته باشند . « 1 » \r\n\r\n4 - مبارزه با مسلك‌هاى انحرافى\r\nامام جواد عليه السلام با فرقه‌هاى منحرف از خط امامت برخورد داشت و شيعيان را در اتخاذ موضع مناسب در رويارويى با آنان راهنمايى مىكرد . شاخص‌ترين اين گروه‌ها عبارتند از : مجسّمه ، واقفيّه ، زيديّه و غلات .\r\nحضرت پرداخت زكات به آنان و نيز اقتدا كردن به ايشان در نماز را ممنوع اعلام كرد و از پيروان خود خواست از ايشان بيزارى جويند ؛ چه آن كه خدا از آنها بيزار است . « 2 »  امام خون سردمداران فتنه‌گر غلات را هدر دانست و به يكى از ياران خود دستور داد تا ابوالسّمهرى و ابن ابىالزرقاء ، دو تن از سران غلات را به هر طريقى شده بكشد . « 3 »  دليل اين تصميم امام نقش اساسى آنان در گمراه ساختن افراد و منحرف كردن شيعيان ذكر شده است . « 4 » \r\n\r\n5 - تربيت افراد مستعد\r\nتربيت افراد آماده و علاقمند به رشد و تعالى انسانى از رسالت‌هاى بنيادى امامان از جمله امام جواد عليه السلام بود . براى آن حضرت از سوى دستگاه خلافت شرايطى فراهم شده بود كه تماس مردم با وى و بهره‌گيرى از محضرش مشكل بود . با اين حال گروه زيادى از علاقمندان ، توفيق محضر آن گرامى را پيدا كرده از خرمن دانشش خوشه‌ها چيدند .\r\n\r\n","description":"","footnote":" ( 1 ) - بحارالانوار ، ج 50 ، ص 109 .  ( 2 ) - ر . ك . وسائل الشيعه ، ج 5 ، ص 390 .  ( 3 ) - اختيار معرفة الرجال معروف به رجال كشى ، ج 2 ، ص 811 ، رديف 1013 .  ( 4 ) - همان . ","page_name":" 211 ","page_number":211},
  {"content":"\r\n\r\nشيخ طوسى نام 113 نفر از اصحاب و راويان آن حضرت را نوشته است « 1 »  كه در ميان آنان افراد زبده و سرشناسى به چشم مىخورد از قبيل : احمد بن محمد بن ابى نصر بزنطى كه از اصحاب اجماع است « 2 »  و همگان به فقاهت او اعتراف كرده مرسلاتش « 3 »  را پذيرفته‌اند . احمد بن اسحاق اشعرى كه شيخ قمييّين بود و به نمايندگى از سوى آنان خدمت ائمّه مىرسيد و احكام و دستورها را از امامان مىگرفت و به مردم ابلاغ مىكرد . « 4 »  ذكريا بن آدم قمّى كه حضرت جواد عليه السلام براى او دعا كرد و او را در زمره ياران حق‌شناس و با وفاى خويش بشمار آورد . « 5 »  و على بن مهزيار اهوازى كه از وكلاى خاص امام بود و آن حضرت براى او دعا كرد و از او به عنوان چهره‌اى بىنظير ياد نمود . « 6 »  و محمد بن اسماعيل بن بزيع . وى هر چند از وزراى دربار عباسى بود ولى همچون على بن يقطين سنگردار و پناهگاه استوارى براى شيعيان و مورد اعتماد آنان بود و محضر امام كاظم ، امام رضا و امام جواد عليهم السلام را درك كرد . « 7 » \r\n\r\nدوران معتصم\r\nبا مرگ مأمون در سال 218 هجرى برادرش معتصم به جاى او نشست . وى مردى ستم‌پيشه ، خشن و خودكامه بود و از دانش و فرهنگ بهره‌اى نداشت .\r\nمعتصم بر خلاف خلفاى پيشين كه بر اعراب يا نژاد فارس و ايرانيان تكيه داشتند ، ترك‌ها را به دستگاه خود جذب كرد ؛ زيرا مادرش ترك بود . او مناصب مهمّ دولتى را به\r\n\r\n","description":"","footnote":" ( 1 ) - ر . ك . رجال الطوسى ، صص 397 - 409 .  ( 2 ) - اصحاب اجماع به كسانى گفته مىشود كه همه فقها به صحّت آنچه كه آنان روايت كرده‌اند اتفاق نظر دارند . اينان شش نفرند : يونس بن عبدالرحمان ، صفوان بن يحيى ، محمد بن ابى عمير ، عبداللّه بن مغيره ، حسن بن محبوب و احمد بن محمّد بزنطى . البتّه اين شش نفر بجز آن شش نفر اصحاب اجماعى است كه از ياران ا مام باقر و امام صادق عليهما السلام هستند ( اختيار معرفة الرجال ، ص 556 ، رديف 1050 ) .  ( 3 ) - حديث مرسل به حديثى گفته مىشود كه آخرين راوى آن مذكور نباشد و كسى كه خود حديث را از معصوم نشنيده ، بدون وساطت صحابى از معصوم نقل كند ( ر . ك . الدّراية فى علم مصطلح‌الحديث ، شهيد ثانى ، ص 47 ) .  ( 4 ) - معجم رجال الحديث ، ج 2 ، ص 47 .  ( 5 ) - رجال كشى ، ص 503 ، رديف 964 .  ( 6 ) - بحارالانوار ، ج 50 ، ص 105 .  ( 7 ) - ر . ك . معجم رجال الحديث ، ج 15 ، ص 97 و رجال النجاشى ، ص 330 . ","page_name":" 212 ","page_number":212},
  {"content":"\r\n\r\nتركان واگذار كرد . آنان - كه تعدادشان در پايتخت به پنجاه هزار تن مىرسيد - در پرتو قدرت و آزادى كه داشتند مردم را آزار داده زنان و كودكان را زير سم اسب‌هاى خود پايمال مىكردند و چون شكايت و اعتراض مردم بر ضد آنان زياد شد معتصم با بناى شهر سامرّا آنان را بدين شهر منتقل كرد .\r\nسياست معتصم در برابر مخالفان ، سياست زور ، خشونت و سركوبى بود . او در مسائل فكرى كوركورانه از مأمون پيروى مىكرد . كسانى را كه به مخلوق بودن قرآن معتقد نبودند به قتل مىرسانيد . « 1 »  احمد بن حنبل را به جرم سكوت در برابر اين مسأله تازيانه زد سپس به زندان افكند . « 2 » \r\n\r\nمعتصم و امام جواد عليه السلام\r\nمعتصم پس از استقرار در مسند خلافت متوجه امام جواد عليه السلام شد . طى فرمانى به والى مدينه از او خواست تا هر چه زودتر امام را به بغداد بفرستد . امام در محرّم سال 220 هجرى به بغداد اعزام شد . « 3 »  معتصم در ظاهر امام را اكرام كرد و هدايايى براى وى فرستاد « 4 »  ولى در نهان همچنان كينه حضرت را به دل داشت و در انتظار فرصتى بود تا همان نقشه‌اى را درباره او پياده كند كه برادرش نسبت به امام رضا عليه السلام پياده كرد . مسعودى مىنويسد :\r\nاز آن زمان كه ابوجعفر ( به دستور معتصم ) به عراق بازگشت ، معتصم و جعفر بن مأمون پيوسته درصدد توطئه و طرح نقشه قتل او بودند . « 5 » \r\nاتخاذ اين موضع انتقام‌جويانه گواه آن است كه دستگاه از نفوذ سياسى و موقعيّت اجتماعى پيشواى نهم در ميان اقشار جامعه ، سخت بيمناك بوده و وجود آن حضرت را خطرى جدّى براى حكومت ستمگرانه خود بشمار مىآورده است .\r\nاين نفوذ در حدّ مردم عادى محدود نمىشد بلكه دل برخى دولتمردان را نيز تسخير\r\n\r\n","description":"","footnote":" ( 1 ) - تاريخ الخلفاء ، ص 335 .  ( 2 ) - كامل ابن اثير ، ج 6 ، ص 445 .  ( 3 ) - مناقب ، ج 4 ، ص 384 .  ( 4 ) - همان .  ( 5 ) - اثبات الوصيّة ، ص 192 . ","page_name":" 213 ","page_number":213},
  {"content":"\r\n\r\nكرده آنان را دلباخته حاكم اصلى اسلامى و پيشواى واقعى مسلمانان ساخته بود . برخورد ارادتمندانه والى بُسْت و سجستان با نامه و فرستاده آن حضرت و حلّ مشكل ايشان ، گواه روشنى بر اين نفوذ است . « 1 » \r\n\r\nشهادت امام جواد عليه السلام\r\nمعتصم در گام بعدى گروهى از درباريان را وادار كرد تا به دروغ عليه امام گواهى دهند كه آن حضرت قصد شورش بر ضدّ حكومت را دارد . « 2 »  اين توطئه را بدين منظور طراحى كرد كه زمينه اجراى توطئه اصلى فراهم شود ؛ از اين رو در مرحله نهايى تصميم بر قتل امام گرفت بويژه پس از آن كه قاضى القضاة وقت از امام نزد معتصم سعايت كرد . « 3 » \r\nمعتصم براى اجراى توطئه قتل ، دختر مأمون ام‌ّالفضل را وادار كرد تا همسرش را مسموم كند . وى كه از زندگى با امام ناراضى بود و در طول زندگى مشتركش با حضرت جواد عليه السلام بارها شكايت آن حضرت را نزد پدرش مأمون برده بود ، « 4 »  پذيرفت و با زهر دريافتى از معتصم امام جواد عليه السلام را مسموم ساخت . امام در آخر ذيقعده ، سال 220 هجرى در حالى كه 25 سال از عمر پربركتش مىگذشت به شهادت رسيد « 5 »  و پيكر پاكش در كنار جدّ بزرگوارش حضرت موسى بن جعفر در قبرستان قريش در بغداد دفن شد .\r\nبارگاه ملكوتى اين دو امام همام هم‌اكنون به كاظمين معروف است .\r\n\r\n","description":"","footnote":" ( 1 ) - براى آگاهى از تفصيل داستان رجوع كنيد به كافى ، ج 5 ، ص 112 .  ( 2 ) - ر . ك . بحارالانوار ، ج 50 ، ص 45 .  ( 3 ) - براى آگاهى از تفصيل ماجراى سعايت ابن ابى دواد از امام نزد معتصم رجوع كنيد به تفسير عياشى ، ج 1 ، ص 319 و بحارالانوار ، ج 50 ، ص 5 .  ( 4 ) - ر . ك . كشف الغمه ، ج 3 ، صص 148 و 155 - 156 . منشأ دشمنى ام‌الفضل با امام جواد عليه السلام علاوه برجنبه‌هاى اعتقادى و سياسى دو چيز بود : نخست احترام و تجليل امام از همسر ديگرش « سمانهء مغربيّه » مادر امام هادى عليه السلام و ديگرى عقيم بودن وى ( ر . ك . عيون‌المعجزات ، ص 132 ) .  ( 5 ) - ر . ك . كافى ، ج 1 ، ص 411 ؛ مناقب ، ج 4 ، ص 379 . ","page_name":" 214 ","page_number":214},
  {"content":"\r\n\r\n\r\nفصل دهم : زندگانى امام هادى عليه السلام\r\nيك جلسه\r\n\r\nامام هادى عليه السلام در يك نگاه\r\nدهمين امام شيعيان بنابر نقل كلينى ، شيخ مفيد ، شيخ طوسى ، ابن شهرآشوب و ابن‌اثير در نيمه ذيحجّه ، سال 212 هجرى در « صِرْيا » « 1 »  متولد شد . « 2 »  پدر بزرگوارش نام نوزاد را « على » نهاد و سنّت اسلامى را درباره‌اش اجرا كرد . كنيه‌اش « ابوالحسن » و مشهورترين لقب‌هايش « هادى » و « نقى » است . مادر آن بزرگوار « سمانه مغربيّه » است كه به « سيّده ام‌الفضل » معروف بود . وى در پاكدامنى ، تقوا و بندگى خدا گوى سبقت از ديگر زنان عصر خود ربوده بود . امام هادى عليه السلام در وصف او مىفرمايد :\r\nمادرم عارف به حق من مىباشد و اهل بهشت است . شيطان سركش به او نزديك نمىشود و مكر زورگوى لجوج به وى نمىرسد و خداوند حافظ او است و او در زمره مادران صديقين و صالحان قرار دارد . « 3 » \r\nدر منابع تاريخى براى امام هادى عليه السلام پنج فرزند ذكر شده است ؛ چهار پسر به نام‌هاى سيد محمّد ، امام حسن عسكرى عليه السلام ، جعفر و حسين و يك دختر به نام عليّه . فرزندان امام عليه السلام بجز جعفر - كه ناخلف از كار درآمد و بناحق ادعاى امامت كرد و بدين جهت جعفر كذّاب ناميده شد - همه ، بزرگوار و جليل‌القدر بودند .\r\n\r\n","description":"","footnote":" ( 1 ) - نام روستايى در شش كيلومترى مدينه كه امام كاظم عليه السلام آن را تأسيس كرده بود ( مناقب ، ج 4 ، ص 382 ) .  ( 2 ) - كافى ، ج 1 ، ص 497 ؛ ارشاد ، ص 327 ؛ تهذيب الاحكام ، ج 6 ، ص 92 ؛ مناقب ، ج 4 ، ص 401 ؛ كامل ، ج 7 ، ص 189 . نقل‌هاى ديگرى مانند 27 ذيحجه ، سال 212 ، دوم و سوم و سيزدهم رجب ، سال 214 نيز ذكر شده است ( ر . ك . بحارالانوار ، ج 50 ، صص 113 - 116 ) .  ( 3 ) - دلائل الامامة ، ص 216 . ","page_name":" 215 ","page_number":215},
  {"content":"\r\n\r\nامام هادى عليه السلام انسانى كامل و برگزيده حق بود و شخصيّت الهى و معنوىاش دانشمندان را به خضوع در برابر خويش و اعتراف به فضل و مرتبت ملكوتىاش واداشته بود . وى شب را با حالت خشوع به ركوع و سجود سپرى مىكرد و بين پيشانى پينه بسته‌اش و زمين ، جز خاك حائلى نبود . مأموران حكومت بارها در دل شب به خانه امام هجوم بردند و هر بار آن عبد صالح را در حالى كه لباسى خشن بر تن داشت و بر روى حصيرى به نماز و نيايش ايستاده بود مىديدند . « 1 » \r\nسيره عبادى پيشواى دهم چنين بود كه : بعد از نماز صبح نمىخوابيد و به تعقيب و ذكر و تلاوت قرآن مشغول مىشد ، « 2 »  بعد از اقامه نافله مغرب سجده شكر مىگزارد ، « 3 »  به نوافل اهتمام ويژه داشت و همه نوافل روزانه را انجام مىداد . « 4 » \r\nامام هادى عليه السلام از نظر اخلاقى در اوج قرار داشت و گفتار و رفتارش ترسيم « حيات طيّبه » و وجودش تبلور همه ارزش‌ها بود . بخشندگى و دستگيرى نيازمندان ، بردبارى در رويارويى با سفيهان و نادانان و هيبت در دلها چندان كه دوست و دشمن با مشاهده چهره ملكوتىاش در محضرش به خاك افتاده و بىاختيار در برابر عظمتش سر فرود مىآوردند ، از مظاهر برجسته اخلاق اجتماعى آن حضرت بود كه همگان را به تحسين و تمجيد واداشته بود .\r\n\r\nامامت\r\nامام هادى عليه السلام در اوّل ذيحجّه ، سال 220 هجرى عهده‌دار منصب امامت شد . سنّ امام هنگام تصدّى امامت نزديك به هشت سال بود و مدت امامتش 33 سال به طول انجاميد كه حدود سيزده سال آن را در مدينه و بيست سال آخر را در سامرّا گذراند .\r\nزمامداران معاصر آن حضرت عبارتند از : معتصم ، واثق ، متوكل ، منتصر ، مستعين و معتز .\r\n\r\n","description":"","footnote":" ( 1 ) - ر . ك . بحارالانوار ، ج 50 ، ص 211 .  ( 2 ) - تهذيب الاحكام ، ج 2 ، ص 137 .  ( 3 ) - همان ، ص 114 .  ( 4 ) - حياةالامام على الهادى عليه السلام ، ص 51 . ","page_name":" 216 ","page_number":216},
  {"content":"\r\n\r\nدلائل زيادى بر امامت امام هادى وجود دارد ، از جمله : روايات به يادگار مانده از پيامبر صلى الله عليه و آله كه در آن‌ها تعداد ، نام ، نام پدر و ديگر مشخصات جانشينان آن حضرت ذكر شده ، « 1 »  تصريحات مكرّر امام جواد عليه السلام به امامت و جانشينى فرزندش امام هادى عليه السلام پس از رحلت خويش « 2 »  ، وصيّت امام نهم به فرزندش امام هادى عليه السلام و وصىّ خويش قرار دادن وى ، « 3 »  برجستگىهاى علمى و كمالات نفسانى كه جزو ملاك‌هاى اساسى امامت بشمار مىروند و در آن عصر جز در وجود امام هادى عليه السلام يافت نمىشد و صدور كرامات فراوان از آن حضرت كه هر كدام نشانه بارزى بر امامت ايشان مىباشد . « 4 » \r\n\r\nشرايط سياسى - اجتماعى\r\nدوران امامت امام هادى عليه السلام از نظر سياسى - اجتماعى از ويژگىهاى زير برخوردار بود .\r\n\r\n1 - بىكفايتى زمامداران عباسى\r\nدستگاه خلافت عباسى بر اثر غفلت زمامداران اين دوره ، از اداره امور كشور و استيلاى تركان خشن ، ماجرا جو و سلطه‌طلب بر سرنوشت جامعه اسلامى از نظر قدرت سياسى رو به ضعف نهاده بود .\r\nحكومت عباسى - در پى آن همه قدرت و شوكتى كه در دوران منصور ، هارون و مأمون به دست آورده بود - در اين دوره چنان دچار سستى و ناتوانى شده و حاكمان آن ، اسير و بازيچه دست تركان گشته بودند كه از خود هيچ اختيارى نداشتند . شاعرى وضعيّت اسفبار معتز يكى از خلفاى اين دوره را چنين توصيف مىكند .\r\n خَليفَةٌ فى قَفَصٍ بَيْنَ وَصيفٍ وَ بُغا * يَقُولُ ما قالا لَهُ كَما يَقُولُ الْبَبَّغاء « 5 »  \r\nخليفه در قفسى بين وصيف و بغا زندانى است و طوطىوار آنچه آنان مىگويند مىگويد .\r\n\r\n","description":"","footnote":" ( 1 ) - به عنوان نمونه رجوع كنيد به كفايةالاثر ، ص 156 .  ( 2 ) - ر . ك . اعلام الورى ، ص 356 و ارشاد ، ص 327 .  ( 3 ) - ر . ك . كافى ، ج 1 ، ص 325 .  ( 4 ) - به‌عنوان نمونه رجوع كنيد به بحارالانوار ، ج 50 ، ص 146 .  ( 5 ) - مروج الذهب ، ج 4 ، ص 61 . ","page_name":" 217 ","page_number":217},
  {"content":"\r\n\r\nروى همين جهت در دوران امامت امام هادى عليه السلام بجز معتصم پنج نفر از همين قماش خليفگان بر مسند خلافت نشانده شده و پس از چند صباحى بر كنار مىگشتند .\r\n\r\n2 - گسترش فساد اخلاقى و مالى در دستگاه خلافت\r\nخوشگذرانى ، ميگسارى و آوازه‌خوانى از ويژگىهاى دستگاه خلافت زمامداران دوره دوم عباسى است . خلفا به جاى رسيدگى به كار مردم و اداره امور كشور ، وقت خود را به عياشى و بزم‌هاى آنچنانى مىگذراندند . سيوطى مىنويسد :\r\nمتوكل غرق در شهوات و باده‌گسارى بود . وى در حرمسراى خود چهار هزار كنيز داشت . « 1 » \r\nكناره‌گيرى خلفا از امور حكومتى و سپردن زمام امور كشور به تركان بىكفايت و بيگانه از امور سياسى و ادارى ، موجب از هم گسيختگى نظام مديريتى كشور پهناور اسلامى و گسترش فساد ادارى و مالى در تمامى زواياى حكومت شد .\r\nاز بارزترين نمودهاى اين فساد از بين رفتن روحيّه تعهّد و مسؤوليّت‌پذيرى كارگزاران و رواج بازار رشوه و اختلاس اموال عمومى در ميان كارمندان دولت بود . بگونه‌اى كه پست‌ها نه بر مبناى لياقت و كاردانى افراد كه بر پايه مقدار پول و رشوه‌اى كه پرداخت مىكردند به آنان واگذار مىشد .\r\n\r\n3 - بروز آشوب‌ها و فتنه‌ها در قلمرو اسلامى\r\nدر دوران امامت امام هادى عليه السلام قلمرو خلافت اسلامى پس از يك آرامش نسبى در اواخر دوران مأمون ، صحنهء درگيرىها ، آشوب‌ها و جنبش‌هاى مسلّحانه گروه‌هاى مختلف با انگيزه‌هاى گوناگون بود . برخوردهاى اعتقادى و مناقشات علمى دوران مأمون در اين دوره جاى خود را به تحركات سياسى و برخوردهاى نظامى داده بود . علّت اساسى آن تبديل دستگاه خلافت به سلطنت بود كه پادشاهى آن را نظاميان ترك برعهده داشتند و خلفا تنها ابزار اعمال سياست‌هاى آنان بودند . در چنين شرايطى طبيعى بود كه مخالفان حكومت به راه حلّ نظامى روى آورند .\r\nاين آشوب‌ها در بيشتر مناطق بويژه بغداد ، اندلس ، فارس ، طبرستان ، ماوراءالنهر ،\r\n\r\n","description":"","footnote":" ( 1 ) - تاريخ الخلفاء ، ص 349 . ","page_name":" 218 ","page_number":218},
  {"content":"\r\n\r\nشام و . . . به چشم مىخورد .\r\nنتايج زيانبار اين كشمكش‌ها در درون جامعه اسلامى دامنگير توده‌هاى مردم مىشد كه راه به جايى نداشتند . آنان ، هم از ناحيه حكومت و عوامل ستمگر و سنگدل آن همچون « ابن زيات » و « ابن خصيب » « 1 »  تحت فشار و آزار بودند و هم از ناحيه گروه‌هاى شورشگر . تنها راه نجات مردم از اين تنگنا روى آوردن به مكتب اهل بيت عليهم السلام و پناه بردن به دامن پيشواى دلسوز امت ؛ حضرت هادى عليه السلام بود .\r\n\r\n4 - گسترش نهضت‌هاى علويان\r\nگسترش نهضت‌هاى علويان در مناطق مختلف كشور اسلامى از ديگر ويژگىهاى اين دوره است . عامل اساسى آن بر سر كار آمدن نظاميان ترك و نيز خلفاى ستمگرى همچون متوكّل بود .\r\nاين دوره از تاريخ اسلام شاهد حدود بيست جنبش از سوى علويان است كه از آن جمله مىتوان از نهضت محمد بن قاسم ، محمد بن صالح ، يحيى بن عمر ، حسن بن زيد ، حسن بن محمّد و اسماعيل بن يوسف نام برد . « 2 » \r\nاين مبارزان علوى در جاى جاى قلمرو اسلامى از مرو ، طالقان ، طبرستان ، رى و همدان گرفته تا كوفه ، مدينه و مكّه ، پرچم قيام عليه ستمگران عباسى برافراشتند و مردم را به كتاب خدا و سنّت پيامبر صلى الله عليه و آله فراخواندند .\r\nشعار علويان « الرّضا من آل محمّد » بود . آنان با طرح اين شعار هر چند براى رهبرى نهضت فرد خاصى را معرفى نمىكردند ؛ چون اين كار موجب حساس شدن حكومت نسبت به او مىشد ؛ ولى در عمل ، نهضت خود را به سمت پذيرش رهبرى شايسته‌ترين عنصر اين خا ندان كه در آن عصر در وجود امام هادى عليه السلام خلاصه مىشد جهت مىدادند .\r\n\r\n","description":"","footnote":" ( 1 ) - دو نفر ياد شده در حكومت عباسى منصب وزارت داشتند . در وصف جنايات ابن زيات نوشته‌اند : وى براىشكنجه مخالفان ، تنورى آهنين ساخته و ميخهايى در آن نصب كرده بود ( الفخرى ، ص 235 ) احمد بن خصيب در آغاز ، منشى متوكل بود و پس از آن وزير وى شد . او فردى ستمگر و تنگ‌نظر بود و به هيچ كس رحم نمىكرد .  ( 2 ) - براى آگاهى از تفصيل نهضت‌هاى ياد شده رجوع كنيد به مقاتل الطالبيين ، صص 384 - 425 و كامل ابن اثير ، ج 7 ، صص 130 - 165 . ","page_name":" 219 ","page_number":219},
  {"content":"\r\n\r\n\r\nامام هادى عليه السلام در مدينه\r\nخلفاى عباسى معاصر امام بويژه متوكل هر چند با در پيش گرفتن سياست رعب و كشتار ، قلمرو اسلامى را براى مخالفان بويژه پيروان اهل بيت عليهم السلام نا امن كرده بود ؛ بدان حدّ كه كسى جرأت نداشت خود را شيعه معرفى كند ؛ ليكن در مقابل ، امام هادى عليه السلام نيز به عنوان پيشواى قوىترين و اصيل‌ترين جبهه مخالف ، با فعّاليّت‌هاى فرهنگى و سياسى گسترده و جهت‌دار و تشكل دادن به مبارزه علويان و رهبرى آنان ، خواب را از چشم طاغوت زمان ربوده و مدينه را به پايگاه مبارزه عليه دستگاه خلافت عباسى و كانون خطرى براى موجوديت آن تبديل كرده بود .\r\nامام هادى عليه السلام با استفاده از ضعف و آشفتگى اوضاع سياسى ، به تبيين و گسترش مبانى اعتقادى و فرهنگى اسلام ، رهبرى و هدايت امّت مسلمان همّت گمارد و شيعيان را - كه در آن زمان تعدادشان رو به فزونى بود - از سرچشمه زلال دانش امامت و فرهنگ ناب ، سيراب كرد .\r\nامام هادى عليه السلام در مدينه موقعيّت ممتازى داشت و در واقع دولتى در مقابل دولت عباسى تشكيل داده بود . دانش پژوهان و حق‌جويان از هر سو به محضرش روى مىآوردند . شيعيان نيز از نقاط مختلف بويژه ايران ، عراق و مصر به‌صورت حضورى يا از طريق نوشتن نامه ، مسائلشان را مطرح كرده از آن گرامى رهنمود مىگرفتند . وكلاى امام نيز در ميان مردم پراكنده بودند و از نزديك با آنان ارتباط داشتند .\r\nالبته برنامه‌ريزىها و تصميم‌گيرىهاى مهم و كارهاى اساسى بويژه در زمينه مسائل تشكيلاتى ، پنهانى و دور از چشم دولتمردان و عوامل اطلاعاتى انجام مىگرفت و اصل « تقيّه » در مسائل حياتى ، همواره مورد توجه امام و پيروان خاص وى بود و همين مسأله موجب شده كه خدمات و فعّاليّت‌هاى فرهنگى ، سياسى و اجتماعى امام هادى عليه السلام در مدينه در متون تاريخى به‌طور تفصيل منعكس نشود . ولى از شواهد و قراين تاريخى و گفتگوهاى آن حضرت با افراد از قبيل : ارتباط مداوم دانش‌پژوهان با آن حضرت ، گزارش والى مدينه از فعّاليّت‌هاى امام به متوكل ، اقدام سريع نسبت به احضار آن گرامى به\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nسامرّا ، اظهارات « يزداد » پزشك دربارى - مبنى براينكه متوكل از آن بيم داشت كه اگر امام در مدينه بماند ، مردم بويژه چهره‌هاى سرشناس به وى گرايش پيدا كرده ، در نتيجه حكومت از دست عباسيان بيرون رود « 1 »  - آگاه ساختن افراد از بعضى جريانات سياسى ، « 2 »  ديدار امام با بعضى از چهره‌هاى برجسته نظامى حكومت « 3 »  و . . . ، مىتوان به ابعاد و گستره فعاليّت‌هاى آن حضرت پى برد .\r\nفعاليّت‌هاى آشكار و پنهان ياد شده ، مزدوران عباسى در مدينه را به وحشت انداخت و آنان را بر آن داشت تا عليه آن حضرت نزد متوكل سعايت كنند و از او بخواهند هر چه سريع‌تر امام را از مدينه تبعيد كند .\r\nاز گفته مسعودى برمىآيد كه گزارشگران ، افراد زيادى بودند . وى پس از نقل گزارش « بُرَيحه » به متوكل مىافزايد نامه‌هاى ديگرى نيز قريب به مضمون نامه بريحه براى متوكل فرستاده شد . « 4 »  علاوه بر آن كه در منابع تاريخى از دو فرد مختلف با دو عنوان به عنوان گزارشگر نام برده شده است : بريحه ، متصدى امر نماز در مكه و مدينه « 5 »  و عبداللّه بن محمّد ، متصدى اقامه نماز و امور نظامى در مدينه . « 6 » \r\nمسعودى محتواى گزارش بريحه به متوكل را چنين نقل كرده است :\r\nاگر تو را به حرمين نيازى هست على بن محمد را از اين دو شهر اخراج كن ؛ زيرا او مردم را به سوى خود خوانده است و گروه زيادى دعوتش را پذيرفته‌اند . « 7 » \r\nامام هادى عليه السلام با آگاهى از اين توطئه ، نامه‌اى به متوكل نوشت و ضمن يادآورى آزارهاى والى مدينه نسبت به خود ، گزارش‌هاى او را دروغ خواند و خود را از نسبت‌هاى داده شده برى دانست . « 8 » \r\n\r\n","description":"","footnote":" ( 1 ) - بحارالانوار ، ج 50 ، ص 161 .  ( 2 ) - ر . ك . اعلام الورى ، ص 341 و ارشاد ، ص 329 .  ( 3 ) - اعلام الورى ، ص 344 .  ( 4 ) - اثبات الوصيّة ، ص 197 .  ( 5 ) - همان ، ص 196 .  ( 6 ) - ارشاد ، ص 333 .  ( 7 ) - اثبات الوصية ، ص 197 .  ( 8 ) - ر . ك . حياةالامام على الهادى عليه السلام ، ص 235 و ارشاد ، ص 333 . ","page_name":" 221 ","page_number":221},
  {"content":"\r\n\r\nمتوكل هر چند در ظاهر به نامه امام هادى عليه السلام ترتيب اثر داد و براى جلب نظر آن حضرت ، والى مدينه را عزل و فرد ديگرى را به جاى او منصوب كرد ؛ ولى تصميم گرفت امام را از مدينه به سامرّا منتقل كند تا بتواند او را بيشتر كنترل نمايد . بدين منظور يحيى بن هرثمه را با نامه‌اى براى حضرت به مدينه فرستاد تا امام را به سامرّا بياورد . « 1 » \r\nمردم مدينه با آگاهى از تصميم خليفه در برابر آن واكنش نشان دادند و با ضجّه و ناله ، مراتب اعتراض خود را ابراز داشتند . با اين حال هرثمه مأموريت خود را انجام داد . « 2 » \r\n\r\nامام هادى عليه السلام در سامرّا\r\nامام هادى عليه السلام با آن كه از محبوبيّت مردمى برخوردار بود ، مخالفت علنى با خواست متوكل را مصلحت نديده همان سياست مبارزه منفى پدر و جدّ بزرگوارش را دنبال كرد .\r\nمخالفت آن حضرت با درخواست متوكل - با توجه به مضمون نامه‌اى كه پيش از اين براى او نوشته بود - به معناى تأييد اتهامى بود كه والى مدينه به وى نسبت داده بود . علاوه بر اين ، شرايط مخالفت و موضع‌گيرى حادّ عليه حكومت از جمله در اختيار داشتن نيروى انسانى مؤمن و وفادار به آرمان‌هاى امامت - در حدى كه براى رويارويى با جنايتكارى مثل متوكل و اداره حكومت پس از آن بتوان به آن اعتماد كرد - براى پيشواى دهم فراهم نبود و چنانچه با شرايط موجود عليه طاغوت زمان قيام مىكرد ، نه تنها به اهداف مورد نظر نمىرسيد كه چه بسا خود و يارانش از بين مىرفتند ، يا حدّاقل ، جبهه حق به رهبرى آن گرامى ناتوان شده از هم فرومىپاشيد . با اين حال ، امام عليه السلام ناخشنودى خود را از سفر به سامرّا و اجبارى بودن آن را به بعضى افراد گوشزد كرد . « 3 » \r\nامام هادى عليه السلام سه روز پس‌از دريافت نامه متوكل در سال 234 هجرى ، همراه فرزند خردسالش امام حسن عليه السلام و ديگر اعضاى خانواده مدينه را به مقصد سامرّا ترك كرد .\r\nپيشواى دهم هنگام ورود به سامرّا به دستور متوكّل در كاروانسراى نامناسبى كه به\r\n\r\n","description":"","footnote":" ( 1 ) - ر . ك . ارشاد ، ص 333 .  ( 2 ) - ر . ك . تذكرة الخواص ، ص 322 و مروج الذهب ، ج 4 ، ص 84 .  ( 3 ) - بحارالانوار ، ج 50 ، ص 129 ؛ مناقب ، ج 4 ، ص 417 . ","page_name":" 222 ","page_number":222},
  {"content":"\r\n\r\n« خان الصّعاليك » معروف بود فرود آمد و پس از يك روز به منزلى كه در محلّه « عسكر » براى آن حضرت در نظر گرفته شده بود ، منتقل شد . به همين جهت به آن گرامى « عسكرى » مىگفتند .\r\n\r\nتلاش‌هاى مذبوحانه\r\nبا انتقال پيشواى دهم به سامرّا تلاش‌ها و توطئه‌هاى متوكل بر ضدّ آن حضرت نيز آغاز شد . مهم‌ترين اين تلاش‌ها عبارتند از :\r\n1 - ايجاد محدوديت براى امام و جلوگيرى شيعيان از ارتباط با آن حضرت . خانه‌اى كه براى امام در نظر گرفته شده بود در حقيقت حكم زندان را داشت ، چه آن كه از سوى متوكل جاسوسانى تحت عنوان دربان و خدمتكار بر آن حضرت گمارده شده بود . آنان تمامى ديدارها و ارتباطهاى پيشواى شيعيان را زير نظر داشته به رده‌هاى بالاتر گزارش مىدادند و مانع آمد و شد شيعيان به منزل آن گرامى مىشدند .\r\n2 - احضار امام در دل شب به كاخ سلطنتى و دعوت او به مجلس شراب و عيش و نوش خليفه و حتى تعارف شراب به آن حضرت ! بهانه اين احضار نگهدارى اسلحه و نوشته جات و اموال و اشياى ديگرى بود كه به زعم خليفه شيعيان از قم براى وى فرستاده بوده و خبرچينان به متوكل گزارش كرده بودند . مأموران متوكل منزل امام را تفتيش كردند ولى چيزى نيافتند . « 1 » \r\n3 - توهين و تحقير امام : متوكل با گستاخى ، پيشواى معصوم شيعيان را به شرابخوارى متهم كرد ، « 2 »  و نيز در موضع‌گيرىها و برخوردهايش سعى داشت آن حضرت را تحقير كرده همچون بقيّه افراد ، يك فرد عادى قلمداد نمايد و از امام مىخواست كه همراه ديگران در مقابل او پياده رژه برود « 3 »  و حتى گاهى دستور مىداد مزدورانش به وى ناسزا بگويند . « 4 » \r\n\r\n","description":"","footnote":" ( 1 ) - براى آگاهى از تفصيل ماجرا رجوع كنيد به مروج الذّهب ، ج 4 ، ص 11 ؛ بحارالانوار ، ج 50 ، ص 211 .  ( 2 ) - بحارالانوار ، ج 50 ، ص 124 .  ( 3 ) - همان ، ص 209 و 192 .  ( 4 ) - همان ، ص 204 . ","page_name":" 223 ","page_number":223},
  {"content":"\r\n\r\n4 - به زندان افكندن امام و ايجاد رعب و وحشت نسبت به آن حضرت در زندان ، با كندن قبر در پيش روى آن گرامى . « 1 » \r\n5 - متهم كردن امام به موضع‌گيرى عليه شيخين و تفسير و تطبيق آيات 27 و 28 سوره فرقان بر آنان . « 2 » \r\n6 - تصميم به كشتن امام و وادار كردن چند نفر براى اجراى اين مأموريت . « 3 » \r\nبا تدبيرها و موضع‌گيرىهاى بجا و حساب شده امام هادى عليه السلام تمامى توطئه‌هاى متوكل نقش بر آب شد و امام همه آن‌ها را خنثى كرد و متوكل را بيچاره و درمانده ساخت ؛ بگونه‌اى كه وى ناچار شد به شكست و استيصال خود در برابر امام اعتراف كند . « 4 » \r\n\r\nتلاش‌هاى امام هادى عليه السلام\r\nپيشواى دهم پس از انتقال به سامرّا برغم آن كه تحت مراقبت شديد حكومت قرار داشت ، فعاليّت‌ها و مبارزات خود را دنبال كرد . اهمّ تلاش‌هاى آن حضرت را مىتوان در چند محور بيان كرد .\r\n\r\n1 - تبيين و تثبيت موضع امامت\r\nهر چند مشكل خردسالى امام هادى عليه السلام به هنگام تصدّى مقام امامت با پيشگامى امام جواد عليه السلام در اين عرصه تا اندازه زيادى حل شده بود و از اين جهت ترديد خاصّى در امامت آن حضرت براى بزرگان شيعه به‌وجود نيامد ، تنها تعداد اندكى براى مدّتى به امامت موسى بن محمّد معروف به موسى مبرقع معتقد شدند . آنان نيز پس از چندى عقيده به امامت او را رها كرده امامت برادرش امام هادى عليه السلام را پذيرفتند ؛ « 5 »  ليكن اصل ميراث امامت همواره از سوى دشمنان - اعم از جبهه خلافت جور و گروه‌هاى منحرف -\r\n\r\n","description":"","footnote":" ( 1 ) - اعلام الورى ، ص 410 .  ( 2 ) - بحارالانوار ، ج 50 ، ص 214 .  ( 3 ) - همان ، ص 196 .  ( 4 ) - همان ، ص 158 .  ( 5 ) - ر . ك . الفصول المختاره ، ص 317 و فرق الشيعه ، ص 91 . ","page_name":" 224 ","page_number":224},
  {"content":"\r\n\r\nدر معرض تهديد قرار داشت و از اين جهت نيازمند پاسدارى جدّى و پايدار از سوى امامان بود .\r\nامام هادى عليه السلام چون امامان پيشين مىكوشيد تا از راه‌هاى مختلف و در برابر افراد و قشرهاى گوناگون از ميراث امامت دفاع كند و به همگان بفهماند كه شرايط جانشينى از پيامبر صلى الله عليه و آله و رهبرى و پيشوايى امت اسلامى تنها در وجود او و نياكان او جمع است و ديگران ، فاقد آن شرايط و نيازمند آن حضرت هستند .\r\nامام عليه السلام در پرتو اتخاذ اين موضع اصولى در جبههء رويارويى با دشمن قدرتمند و خودخواهى مثل متوكل موفق شد او را شكست بدهد و توطئه‌هايش را خنثى كند « 1 »  و در جبهه مردمى - با عنوان كردن مسأله امامت و بحث درباره آن و نيز ارائه كرامت و معجزه - بسيارى از شبهات را از ذهن افراد بزدايد و آنان را به صراط مستقيم رهنمون سازد . « 2 » \r\nعلاوه بر اين از پيشواى دهم مجموعه‌اى از زيارت‌ها در دست است كه سرشار از معارف گوناگون اسلامى و دلائل حقّانيّت امامان عليهم السلام و شايستگى ايشان براى منصب امامت است . از جمله اين زيارات مىتوان از زيارت جامعه - كه هر يك از امامان را مىشود با آن زيارت كرد - زيارت امير مؤمنان عليه السلام در روز عيد غدير ، زيارت حضرت زهرا ، امام حسين ، امام كاظم و امام جواد عليهم السلام ، نام برد . « 3 » \r\nاز پيشواى دهم رواياتى در تشويق و ترغيب شيعيان به زيارت بعضى امامان مثل امام رضا عليه السلام و نيز بعضى امامزادگان مثل حضرت عبدالعظيم حسنى رسيده است . « 4 » \r\nاهمّيت ويژه قائل شدن براى حائر حسينى عليه السلام و فرستادن بعضى ياران خود به كربلا به منظور دعا براى بهبودى آن حضرت از بيماريى كه بر او عارض شده بود « 5 »  و نيز سخنان\r\n\r\n","description":"","footnote":" ( 1 ) - براى آگاهى بيشتر از مواضع امام در اين زمينه رجوع كنيد به مناقب ، ج 4 ، ص 406 و 408 ، حياة الامام‌الهادى عليه السلام ، ص 242 .  ( 2 ) - براى نمونه رجوع كنيد به اعلام الورى ، ص 346 و اثبات الوصية ، ص 198 .  ( 3 ) - براى آگاهى از زيارات ياد شده رجوع كنيد به كامل‌الزيارات ، ص 41 و بحارالانوار ، ج 97 ، صص 359 - 368 .  ( 4 ) - ر . ك . مسند الامام الهادى عليه السلام ، صص 247 - 266 .  ( 5 ) - ر . ك . كامل الزيارات ، ص 274 . ","page_name":" 225 ","page_number":225},
  {"content":"\r\n\r\nارزنده آن گرامى در زمينه تعداد امامان و وظيفه و رسالت مردم در قبال آنان ، « 1 »  از ديگر محورهايى است كه در راستاى هدف ياد شده مورد توجه و عنايت امام قرار داشت .\r\n\r\n2 - رهبرى جنبش مكتبى شيعه\r\nجنبش مكتبى شيعه در دوران امام هادى عليه السلام رو به فزونى و بالندگى بود و شيعيان در جاى جاى قلمرو اسلامى پراكنده و مشعل ديانت و آزادگى را در ميان امت فروزان نگه داشته بودند . امام هادى عليه السلام با عهده‌دارى رهبرى الهى اين تشكيلات ، موجب رشد و بالندگى روزافزون آن مىشد .\r\nشرايط ويژه سياسى و نيز زمينه‌ها و تمهيداتى كه لازم بود توسط امام هادى عليه السلام براى غيبت حضرت حجّت ( عج ) فراهم شود ايجاب مىكرد روش ارتباطى آن حضرت با تشكيلات شيعى فراتر از يك ارتباط معمولى و عادى باشد ؛ از اين رو افراد معمولى توانايى انجام چنين رسالتى را نداشتند و افرادى مثل محمد بن داوود قمى و ابو على بن راشد عهده‌دار آن بودند .\r\nسيستمى كه برقرارى و تنظيم اين ارتباط پيچيده و سازمان يافته را برعهده داشت ، سيستم « وكالت » بود . اين سيستم علاوه بر ايجاد ارتباط منظم ميان امام و پايگاه‌هاى مردمى ، پاسخگويى به سؤالات و مشكلات فقهى ، اعتقادى و سياسى شيعيان ، رفع گرفتارىها و نيازمندىهاى آنان و جمع‌آورى وجوه شرعى مردم و تحويل آنها به امام عليه السلام ، نقش مهمّى در معرفى و تثبيت امامت امام بعدى و ثبات موقعيّت سياسى و فرهنگى جمع شيعه و تشكل و افزونى آن داشت .\r\nحوزه فعّاليت وكلاى امام عليه السلام به چهار ناحيه اصلى و مركزى تقسيم شده بود : ناحيه نخست : بغداد ، مدائن و كوفه . ناحيهء دوم : بصره و اهواز . ناحيهء سوّم : قم و همدان و ناحيهء چهارم : حجاز ، يمن و مصر . « 2 »  به‌طور معمول در هر ناحيه فردى مدير با اختيارات لازم\r\n\r\n","description":"","footnote":" ( 1 ) - ر . ك . الغيبة ، شيخ طوسى ، ص 90 و بحارالانوار ، ج 36 ، ص 258 .  ( 2 ) - ر . ك . تاريخ سياسى غيبت امام دوازدهم عليه السلام ، ص 137 . ","page_name":" 226 ","page_number":226},
  {"content":"\r\n\r\nمنصوب مىشد و كارگزاران و نمايندگان محلّى موظف بودند زير نظر او انجام وظيفه كنند . « 1 » \r\nامام عليه السلام علاوه بر استفاده از شبكه وكالت براى ايجاد ارتباط با پيروان خود در موارد بسيارى به‌طور مستقيم با افراد تماس گرفته موارد لازم را به آنان تذكر مىداد . يا از ايشان پشتيبانى كرده گرفتارى و مشكلاتشان را بر طرف مىكرد . « 2 » \r\n\r\n3 - زمينه‌سازى غيبت حضرت مهدى ( عج )\r\nپيشواى دهم با توجه به آگاهىهايى كه از تحولات دوران خود و فرزندش امام حسن عليه السلام داشت و مىدانست كه به همين زودى نوه عزيزش در پس پرده غيبت قرار خواهد گرفت ، يكى از محورهاى فعّاليّت خود را آماده كردن اذهان شيعيان نسبت به غيبت نوه بزرگوارش حضرت مهدى ( عج ) قرار داد .\r\nتلاش‌هاى امام در اين زمينه در شعاعى محدود و در نهايت دقت و احتياط انجام مىگرفت و سعى حضرت بر اين بود كه هيچ مشخصه‌اى از حضرت مهدى ( عج ) - حتى نام او - براى مردم بازگو نشود تا مبادا به گوش حكمرانان عباسى برسد . « 3 » \r\n\r\n4 - مبارزه با افكار و جريان‌هاى منحرف\r\nجهان اسلام در عصر امام هادى عليه السلام از نظر فرهنگى و كشمكش‌هاى فكرى و اعتقادى از موقعيّت و گستردگى ويژه‌اى برخوردار بود . در ميان مسائل اعتقادى فتنه خلق قرآن و تبليغات سوء منحرفان از خطّ امامت همچون : غلات ، واقفيّه و صوفيّه جايگاه ويژه و بازار داغى داشت .\r\nامام هادى عليه السلام در مسؤوليّت پيشوايى مسلمانان و پاسدارى از انديشهء اسلام ناب ، در هر مورد در برابر جريانات انحرافى و گروه‌هاى گمراه كننده ، موضع گرفت و افكار شيعيان را در برابر توطئه‌هاى آنان روشن ساخت و نيز چهره سردمداران خطوط\r\n\r\n","description":"","footnote":" ( 1 ) - سازمان ياد شده را مىتوان از دستورالعمل‌هاى امام به بعضى وكلاى مستقل خود به دست آورد . به عنوان نمونه رجوع كنيد به الغيبة ، شيخ طوسى ، ص 212 .  ( 2 ) - براى نمونه رجوع كنيد به دلائل الامامه ، ص 220 و بحارالانوار ، ج 50 ، ص 175 .  ( 3 ) - براى نمونه رجوع كنيد به اعلام الورى ، ص 409 و 411 و كمال‌الدين و تمام النعمة ، ج 2 ، صص 380 - 382 . ","page_name":" 227 ","page_number":227},
  {"content":"\r\n\r\nانحرافى را براى همگان برملا كرد . « 1 » \r\nاز سوى ديگر به شبهات اعتقادى موجود در جامعه كه فرقه‌هاى اسلامى درگير آن‌ها بودند از قبيل مسأله جبر و تفويض ، رؤيت خدا در قيامت ، نظريّه تجسيم و تشبيه و . . .\r\nپاسخ مىداد . « 2 » \r\nگاه نيز پاسخگوى معضلات علمى و فقهىاى بود كه عالمان دربارى از حلّ آن ناتوان مىماندند و بدين وسيله بر چهره فقيهان دربارى و ديدگاه‌هاى آنان ، مهر ابطال و بيگانگى از اسلام مىزد . جريان نذر متوكل ، كيفر مسيحى زناكار و مسأله كنيه قرار دادن براى كافر ، از آن جمله است . « 3 » \r\n\r\n5 - تربيت افراد مستعد\r\nشناسايى و جذب افراد مستعدّ و تربيت آنان و نيز مجهز ساختن ايشان به انواع علوم مورد نياز جامعه ، رسالت ديگر امام هادى عليه السلام بود . آن حضرت - برغم شرايط نامساعد - موفق شد افراد زيادى را در مكتب خود تربيت كند . براساس نوشته شيخ طوسى تعداد دست پروردگان و راويان آن حضرت بالغ بر 185 نفر مىشود . « 4 »  در ميان اين گروه چهره‌هاى برجسته علمى و فقهى فراوانى به چشم مىخورد كه بعضى از آنان داراى نوشته‌هاى ارزشمندى در زمينه‌هاى مختلف علوم اسلامى هستند . بعضى از ياران امام هادى عليه السلام عبارتند از : ايوب بن نوح ، حسن بن راشد ، حسن بن على ، عثمان بن سعيد و على بن جعفر هُمانىّ . « 5 » \r\n\r\n","description":"","footnote":" ( 1 ) - ر . ك . توحيد ، صدوق ، ص 225 ؛ وسائل الشيعه ، ج 18 ، ص 554 ؛ رجال كشى ، ج 2 ، ص 804 ، رديف 996 و ص 805 ، رديف 999 و ص 762 ، رديف 879 .  ( 2 ) - ر . ك . تحف‌العقول ، ص 338 ؛ توحيد ، صدوق ، صص 101 ، 104 و 109 .  ( 3 ) - ر . ك . مناقب ، ج 4 ، ص 402 ؛ وسائل الشيعه ، ج 18 ، ص 407 و حياة الامام على الهادى عليه السلام ، ص 239 .  ( 4 ) - رجال الطوسى ، صص 409 - 427 . البته همه آنان جزو نيكان و ممدوحان نيستند . عناصر منفى نيز در ميان‌آنان وجود دارد .  ( 5 ) - براى آگاهى از شرح حال آنان رجوع كنيد به معجم رجال الحديث ، ، ج 4 ، ص 324 ؛ ج 5 ، ص 25 ؛ الغيبة ، شيخ طوسى ، صص 212 - 215 ؛ رجال كشى ، ج 2 ، ص 863 ، رديف 1122 ؛ رجال الطوسى ، صص 412 و 420 . ","page_name":" 228 ","page_number":228},
  {"content":"\r\n\r\n\r\nشهادت امام هادى عليه السلام\r\nامام هادى عليه السلام حدود هفت سال پس از مرگ متوكل در دوران زمامدارى منتصر ، مستعين و معتزّ زندگى كرد . در اين مدت هر چند از فشار دستگاه خلافت نسبت به آن حضرت كاسته شد و خليفگان پس از او گرفتار مشكلات داخلى خود بودند ؛ ولى سياست اقامت اجبارى آن گرامى در سامرّا و محدوديّت‌هاى ناشى از آن همچنان دنبال شد .\r\nمعتزّ پس از دستيابى به قدرت براى در امان ماندن از سرنوشت شوم زمامداران پيشين ، درصدد از ميان برداشتن مخالفان برآمد . نخست به پراكنده كردن و قلع و قمع عناصر متنفّذ درون حكومت همچون « وصيف » و « بغا » - كه نقش اساسى در بىثباتى دستگاه خلافت و عزل و نصب خلفا داشتند - پرداخت . « 1 »  خلع « مؤيّد » برادر خود از مقام ولايتعهدى « 2 »  ، كشتن « مستعين » « 3 »  و تبعيد « ابو احمد » فرزند متوكل به بصره و « على بن معتصم » به واسط « 4 »  در همين راستا انجام گرفت .\r\nمعتز در مرحله بعد درصدد از ميان برداشتن پيشواى شيعيان برآمد ، زيرا موقعيّت اجتماعى و محبوبيت مردمى آن حضرت به مراتب بيشتر از ديگر مخالفان حكومت بود ؛ از اين رو ، با استفاده از شيوه نياكان خود نسبت به امامان ، پيشواى دهم را مسموم كرد و آن حضرت سرانجام پس از 33 سال تلاش و رنج در حالى كه چهل يا چهل و يك سال از عمرش مىگذشت در روز سوم رجب ، سال 254 هجرى به شهادت رسيد و پيكر مطهرش در خانه خود به خاك سپرده شد . « 5 » \r\n\r\n","description":"","footnote":" ( 1 ) - ر . كامل ، ابن اثير ، ج 7 ، صص 168 ، 178 و 186 .  ( 2 ) - همان ، ص 171 .  ( 3 ) - همان ، ص 172 .  ( 4 ) - همان ، ص 183 .  ( 5 ) - ر . ك . مصباح المتهجّد ، شيخ طوسى ، اعمال ماه رجب ، ص 741 . نسبت به ماه و روز شهادت ، اقوال ديگرى نيز گفته شده است . براى آگاهى بيشتر رجوع كنيد به بحارالانوار ، ج 50 ، صص 114 - 117 . ","page_name":" 229 ","page_number":229},
  {"content":"\r\n . \r\n","description":"","footnote":"","page_name":" 230 ","page_number":230},
  {"content":"\r\n\r\n\r\nفصل يازدهم : زندگانى امام عسكرى عليه السلام\r\nيك جلسه\r\n\r\nامام عسكرى عليه السلام در يك نگاه\r\nيازدهمين جانشين رسول خدا صلى الله عليه و آله در دهم « 1 »  يا هشتم « 2 »  يا چهارم « 3 »  ربيع‌الثّانى سال 232 هجرى در مدينه متولد شد . « 4 »  نام وى حسن ، كنيه‌اش ابو محمد و مشهورترين لقب‌هايش عسكرى و زكىّ است .\r\nمادر امام عسكرى عليه السلام بانوى با فضيلت و دانشمندى به نام سليل است . وى عارف به مقام امامت بود و در رديف نيك كرداران قرار داشت . « 5 » \r\nدر فضل اين بانو همين بس كه امام عسكرى عليه السلام او را به ظاهر وصىّ خود قرار داد و توصيه‌هاى لازم در امر امامت را به وى كرد ؛ از اين رو ، او پس از شهادت فرزندش امام عسكرى عليه السلام مرجع و ملجأ شيعيان بود . « 6 » \r\nامام عسكرى عليه السلام حدود 23 سال از زندگى خود را در كنار پدرش سپرى كرد و از نزديك با شرايط سياسى - فرهنگى جامعه اسلامى ، مشكلات و نابسامانىهاى پيروان\r\n\r\n","description":"","footnote":" ( 1 ) - بحارالانوار ، ج 50 ، ص 236 .  ( 2 ) - مناقب ، ج 4 ، ص 422 ؛ اعلام الورى ، ص 367 ؛ نورالابصار ، ص 338 .  ( 3 ) - مصباح ، كفعمى ، ص 511 و 523 .  ( 4 ) - ارشاد ، مفيد ، ص 335 . در تذكرة الخواص ، ص 324 مكان ولادت سامرّا ذكر شده است . ابن شهرآشوب پس‌از اختيار مدينه مىنويسد : بنابر نقلى نيز در سامرّا متولد شده است . در روايتى كه صاحب دلائل الامامة در ص 223 از قول امام عسكرى عليه السلام نقل كرده آمده است : من در ماه ربيع‌الآخر ، سال 232 در مدينه متولد شدم .  ( 5 ) - عيون المعجزات ، ص 137 . نام‌هاى ديگرى نيز براى او نوشته شده است از قبيل : سوسن ( كشف‌الغمه ، ج 3 ، ص 192 و تذكرة الخواص ، ص 324 ) ، حُدَيْث ( كافى ، ج 1 ، ص 530 ) ، حُدَيثَه ( ارشاد ، ص 335 ) .  ( 6 ) - براى نمونه رجوع كنيد به كمال الدين و تمام النعمة ، ج 2 ، ص 507 ؛ انوار البهيّه ، ص 250 . ","page_name":" 231 ","page_number":231},
  {"content":"\r\n\r\nاهل بيت عليهم السلام و نيز ترفندها و توطئه‌هاى جبهه خلافت جور عليه جبهه امامت آشنا شد .\r\nامام هادى عليه السلام براى فرزندش مقامى ارجمند و جايگاهى بلند قائل بود ، چندان كه ضمن نامه‌اى به يكى از يارانش در وصف وى نوشت :\r\nفرزندم ابو محمد از نظر سرشت و طبيعت خيرخواه‌ترين و از نظر حجت و برهان ، معتبرترين و مطمئن‌ترين فرد در ميان خاندان محمد است . « 1 » \r\nپيشواى يازدهم در اخلاق و رفتار آينه تمام نماى رسول خدا صلى الله عليه و آله بود و به تعبير قطب راوندى : « اخلاق او ، اخلاق رسول خدا صلى الله عليه و آله بود » . « 2 » \r\nامام عسكرى عليه السلام در بندگى و خداترسى مقامى بس و الا داشت ؛ روزها را به روزه و شب‌ها را به عبادت و شب زنده‌دارى سپرى مىكرد « 3 »  و به نماز اوّل وقت اهميت مىداد . « 4 »  آن حضرت با آن كه خود در نهايت پارسايى زندگى مىكرد به درماندگان و نيازمندان كمك مىنمود . اين كمك‌ها يا بطور مستقيم و يا از طريق وكلاى ايشان انجام مىگرفت . « 5 » \r\nنقش انگشترى امام عسكرى به دو صورت : « سُبْحانَ مَنْ لَهُ مَقاليدُ السَّمواتِ وَالْارْضِ » « 6 »  و « انَّ اللَّهَ شَهيدٌ » « 7 »  ذكر شده است .\r\nدر منابع تاريخ مشخصات ظاهرى آن بزرگوار چنين ذكر شده است : چشمانى سياه ، قامتى نيكو ، صورتى زيبا و بدنى موزون داشت . « 8 » \r\n\r\nامامت\r\nبا شهادت امام هادى عليه السلام در سال 254 و به تنصيص آن حضرت ، فرزندش امام‌حسن عليه السلام\r\n\r\n","description":"","footnote":" ( 1 ) - كافى ، ج 1 ، ص 327 .  ( 2 ) - الانوار البهيّة ، ص 251 .  ( 3 ) - ر . ك . اعلام الورى ، ص 354 ؛ اثبات الوصيّة ، ص 215 .  ( 4 ) - ر . ك . بحارالانوار ، ج 50 ، ص 304 ؛ عيون المعجزات ، ص 137 .  ( 5 ) - براى آگاهى بيشتر رجوع كنيد به اعيان الشيعه ، ج 2 ، ص 41 ؛ مناقب ، ج 4 ، ص 431 والغيبة ، شيخ طوسى ، ص 212 .  ( 6 ) - نورالابصار ، ج 50 ، ص 238 .  ( 7 ) - بحارالانوار ، ج 50 ، ص 238 .  ( 8 ) - كمال‌الدين و تمام النعمة ، ج 1 ، ص 40 . ","page_name":" 232 ","page_number":232},
  {"content":"\r\n\r\nعهده‌دار منصب امامت شد و مدّت امامتش حدود شش سال بود .\r\nتصريحات امام هادى عليه السلام نسبت به امامت فرزندش در كتاب‌هاى تاريخ و حديث شيعه ذكر شده است ، به‌عنوان نمونه على بن عمر نوفلى مىگويد : در محضر ابوالحسن عليه السلام بودم كه فرزندش محمّد « 1 »  بر ما گذر كرد . عرض كردم : فدايت شوم ! آيا اين پيشواى ما پس از شما است ؟ فرمود : نه ، پيشواى شما پس از من فرزندم حسن است . « 2 » \r\nوصيت و تنصيص امام هادى عليه السلام درباره امام عسكرى عليه السلام و شايستگىهاى فردى آن گرامى - كه از نظر شيعيان نشانه صحّت امامت امام بعدى است - موجب شد همه شيعيان - جز شمارى اندك - امامت آن حضرت را بپذيرند . بنابر نقل سعد بن عبداللّه ، جز عده‌اى كه به امامت محمد بن على گرويدند و شمار اندكى كه جعفر بن على را امام خود دانستند ، ياران امام هادى عليه السلام به امامت حضرت عسكرى گردن نهادند .\r\n\r\nشرايط سياسى\r\nپيشواى يازدهم در مدت امامت خود با سه نفر از خلفاى عباسى معاصر بود : معتز ، مهتدى ( هر كدام حدود يك سال ) و معتمد ( چهار سال و اندى ) . دوران زمامدارى سه خليفه ياد شده دوران اوج سلطهء تركان بود . خلفا در اين دوره نه تنها ميدان‌دار نبودند ، بلكه اسير و بازيچه دست تركان بودند . كشته شدن دو تن از سران ترك به دستور معتز ، خشم تركان را عليه دستگاه خلافت برانگيخت و آنان را مصمم به قتل خليفه كرد .\r\nسرانجام در سال 255 بر او شوريده و به قتلش رساندند . « 3 » \r\nمهتدى ، پسر واثق كه بازيچه دست موسى بن بغا بود و در مقابل كارهاى او جز دست برداشتن به دعا و اعلام بيزارى چاره‌اى نداشت ، « 4 »  براى جلب افكار عمومى ، روشى\r\n\r\n","description":"","footnote":" ( 1 ) - محمد فرزند بزرگ امام بود كه مقامى و الا ، اخلاقى وارسته و دانشى گسترده داشت چندان كه بعضى ازشيعيان او را در مقام جانشينى پدر مىديدند ؛ ولى او در زمان حيات امام هادى عليه السلام درگذشت و هم‌اكنون مزارش در عراق مورد توجه علاقمندان است .  ( 2 ) - اعلام الورى ، ص 350 ؛ كافى ، ج 1 ، ص 325 .  ( 3 ) - ر . ك . كامل ، ابن اثير ، ج 7 ، ص 195 .  ( 4 ) - ر . ك . تاريخ الاسلام ، ج 3 ، ص 11 . ","page_name":" 233 ","page_number":233},
  {"content":"\r\n\r\nهمچون روش عمر بن عبدالعزيز در پيش گرفت ، تظاهر به پارسايى مىكرد ، به اجراى فريضه امر به معروف و نهى از منكر اهتمام داشت ، شرابخوارى و غنا را منع كرد و از فحشا جلوگيرى نمود . « 1 » \r\nدر پيش گرفتن اين سياست نه تنها سودى برايش نداشت ، بلكه موجب شد تا درباريان و دولتمردان نيز كه همه چيز را براى خود مىخواستند بر او خشم بگيرند و به حكومتش خاتمه دهند .\r\nسران ترك پس از آن با احمد بن متوكل ملقب به معتمد بيعت كردند . وضع وى در اداره مملكت بدتر از خليفگان پيشين بود ؛ چه آن كه در دوره او علاوه بر ترك‌ها برادرش موفق نيز بر او چيره گشت و تمامى امور را در دست گرفت . « 2 » \r\nموضع مشترك خلفاى ياد شده ، دشمنى سرسخت و كينه‌توزانه با بيت امامت و شخص امام عسكرى عليه السلام بود . آنان با اطلاعاتى كه درباره فرزند آن حضرت داشتند و مىدانستند مهدى موعود از نسل او خواهد بود ، همواره او را تحت نظر داشته مورد اذيّت و آزار قرار مىدادند .\r\nمعتزّ امام عسكرى عليه السلام و شمارى از ياران آن حضرت را به زندان افكند . « 3 »  و بنابر نقل ابن شهر آشوب ، حضرت را به سعيد حاجب سپرد تا او را به كوفه ببرد و در بين راه بدور از چشم مردم به شهادت برساند كه اجل مهلتش نداد و سه روز بعد ، از خلافت بر كنار و كشته شد . « 4 » \r\nمهتدى نيز برغم زهد نمايى و برپايى قبّة المظالم ، از پيشگامان بيدادگرى نسبت به خاندان پيامبر صلى الله عليه و آله بود . وى براى تثبيت پايه‌هاى حكومت غاصبانه خود امام عسكرى عليه السلام را به زندان افكند و از زندانبان خواست كه بر آن حضرت سخت بگيرد . « 5 » \r\n\r\n","description":"","footnote":" ( 1 ) - مروج الذهب ، ج 4 ، ص 96 .  ( 2 ) - الفخرى ، ص 250 .  ( 3 ) - اعلام الورى ، ص 354 ؛ بحارالانوار ، ج 50 ، ص 311 .  ( 4 ) - مناقب ، ج 4 ، ص 431 .  ( 5 ) - ر . ك . ارشاد ، صص 342 - 344 و مناقب ، ج 4 ، ص 429 . ","page_name":" 234 ","page_number":234},
  {"content":"\r\n\r\nابوهاشم جعفرى مىگويد : همراه امام حسن عسكرى عليه السلام در زندان مهتدى بودم . امام رو به من كرد و فرمود : خداوند امشب عمر او را تمام مىكند . چون صبح شد تركان بر او هجوم برده ، وى را كشتند . « 1 » \r\nمعتمد در آغاز در برابر حضرت ، سياستى جديد در پيش گرفت ؛ زيرا در مقايسه با خلفاى پيشين در وضعيتى بحرانىتر و متزلزل‌تر قرار داشت و هر آن احتمال سرنگونى خود را مىداد . از اين رو ، بهترين راه حل را در اين ديد كه در ظاهر ، خود را به امام عليه السلام نزديك كند و در برابر آن حضرت اظهار كوچكى و ناتوانى نمايد و از ايشان براى بقاى سلطنت خود كمك بگيرد ؛ همان سياستى كه پيش از وى مأمون نسبت به امام رضا عليه السلام در پيش گرفت . « 2 » \r\nولى وقتى امام را در موضع خود جدّى يافت ، كينه‌اش را آشكار ساخت و آن حضرت را به زندان افكند . در روايتى پس از اشاره به پيشگويى امام مبنى بر اين كه در سال 260 حادثه ناگوارى براى من رخ مىدهد از قول مادر امام آمده است كه در ماه صفر ، سال 260 ، امام همراه برادرش جعفر در زندان على بن جرين بود و معتمد بطور مرتب از زندانبان ، وضع آن حضرت را جويا مىشد و او گزارش مىداد كه امام روزها را روزه مىگيرد و شب‌ها را به نماز مىگذراند . « 3 » \r\nبا توجه به اين كه شهادت امام عليه السلام در ربيع الاول همين سال بوده ، معلوم مىشود كه آن حضرت تا روزهاى آخر زندگىاش در زندان بوده است . و اين در شرايطى بود كه محل اقامت آن گرامى در سامرّا حكم بازداشتگاه را داشت . علاوه بر اين ، امام موظف بود حضور خود را در سامرّا بطور مداوم به آگاهى خليفه برساند ؛ از اين رو مجبور بود هر دوشنبه و پنج‌شنبه در دارالخلافة حضور پيدا كند . « 4 » \r\n\r\n","description":"","footnote":" ( 1 ) - مناقب ، ج 4 ، ص 430 .  ( 2 ) - براى آگاهى بيشتر از اين موضع خليفه و واكنش امام عليه السلام در برابر آن ، رجوع كنيد به مناقب ، ج 4 ، ص 430 و بحارالانوار ، ج 50 ، ص 309 .  ( 3 ) - بحارالانوار ، ج 50 ، ص 313 ، عيون المعجزات ، ص 139 .  ( 4 ) - الغيبة ، شيخ طوسى ، ص 129 و دلائل الامامة ، ص 226 . ","page_name":" 235 ","page_number":235},
  {"content":"\r\n\r\nمناسب‌ترين زمان ديدار مردم با پيشواى خود همين دو روز بود . شيفتگان ، بر سر راه آن گرامى مىنشستند و به هنگام عبور امام از مقابل آنان ، خواسته‌ها و مشكلاتشان را مطرح مىكردند و از آن حضرت پاسخ مىگرفتند . « 1 » \r\n\r\nفعاليت‌ها و موضع‌گيرىها\r\nتحت نظر و در زندان بودن امام عسكرى عليه السلام در طول مدت امامت از يك سو ، و محدود بودن دوران امامت آن حضرت از سوى ديگر ، موجب شده تا تاريخ زندگى آن بزرگوار و فعّاليّت‌ها و موضع‌گيريهايش در برابر جريانات مختلف روز در هاله‌اى از ابهام باقى بماند . با اين حال از بررسى مجموع سخنان و نامه‌هاى امام و نيز برخوردها و موضع‌گيريهاى آن حضرت در برابر افراد و رويدادهاى گوناگون ، مىتوان فعاليّت‌هاى امام را در محورهاى زير عنوان كرد .\r\n\r\n1 - تبيين و تثبيت موضع امامت\r\nتلاش‌هاى امام براى تحقق هدف ياد شده گوناگون بود ؛ گاهى به صورت نوشتن نامه براى افراد مسأله‌دار در موضوع امامت متجلى مىشد ؛ مثل نامه‌اى كه براى اسحاق بن اسماعيل نوشت و با استناد به آيات قرآن به اثبات مسأله امامت و آثار و بركات آن در زندگى فردى و اجتماعى افراد پرداخت و در پايان از وى خواست تا نامه را براى ابراهيم بن عبده ، وكيل حضرت در آن ديار بخواند و از او خواست ضمن عمل به محتواى نامه ، آن را براى همه شيعيان آن ناحيه بخواند تا در پرتو آن ، در زمينه مسأله امامت از يكديگر سؤال نكنند و به ريسمان بندگى خدا چنگ زنند و از شيطان دورى گزينند . « 2 » \r\nو يا نامه‌اى كه به يكى از بنىاسباط - در پاسخ به پرسش وى درباره اختلاف شيعيان در امر امامت و درخواست نشانه‌اى بر امامت خود - نوشته است . « 3 » \r\n\r\n","description":"","footnote":" ( 1 ) - الغيبة ، شيخ طوسى ، ص 129 و دلائل الامامة ، ص 226 .  ( 2 ) - براى آگاهى از تفصيل نامه به بحارالانوار ، ج 50 ، صص 319 - 323 رجوع كنيد .  ( 3 ) - ر . ك . همان ، ص 296 . ","page_name":" 236 ","page_number":236},
  {"content":"\r\n\r\nزمانى نيز در شكل ارائه كرامت به تحكيم و تثبيت موضع امامت مىپرداخت .\r\nبه‌عنوان نمونه ، در مجلسى از كرامت‌هاى آن حضرت بحث شد . فرد ناصبىاى گفت : اگر او به نامه من كه با خط نامرئى مىنويسم پاسخ داد مىدانم كه بر حق است . نامه‌هايى براى امام نوشتند كه نامه فرد ناصبى نيز در ميان آنها بود . حضرت پاسخ نامه‌ها را داد و در كاغذى جداگانه اسم آن فرد و پدر و مادرش را نيز نوشت و براى آنان فرستاد . وقتى مرد ناصبى اين كرامت را از امام ديد به امامت آن حضرت اعتراف كرد . « 1 » \r\nمسأله ارائه نشانه‌هاى امامت از چنان اهميتى نزد امام برخوردار بود كه ابوهاشم مىگويد : هيچ گاه بر امام هادى و امام عسكرى عليهما السلام وارد نشدم مگر آن كه نشانه و دليلى بر امامت از آنان ديدم . « 2 » \r\n\r\n2 - اتخاذ موضع منفى در برابر دستگاه خلافت\r\nپيشواى يازدهم هر چند در مقايسه با امامان پيشين با شرايط دشوارتر و محدوديت‌هاى بيشترى رو به رو بود ولى همان سياست منفى آنان را در برابر دستگاه خلافت عباسى دنبال كرد و ضمن اتخاذ موضع منفى در برابر حكومت ، ياران خود را از همكارى با آن برحذر مىداشت . به‌عنوان نمونه به هنگام خروج از زندان معتمد اين آيه شريفه را خواند :\r\n« يُريدُونَ لِيُطْفِؤُوا نوُرَ اللَّهِ بِافْواهِهِمْ وَاللَّهُ مُتِمُّ نُورِهِ وَ لَوْكَرِهَ الْكافِرُونَ » « 3 » \r\nمىخواهند نور خدا را با دهان‌هاى خود خاموش كنند ؛ در حالى كه خداوند نور خود را به اتمام مىرساند ، هر چند كافران خوش نداشته باشند . « 4 » \r\nامام در پاسخ فردى كه درباره ملك غصب شده‌اش توسط شفيع خادم از آن حضرت كسب تكليف كرده بود نوشت :\r\n\r\n","description":"","footnote":" ( 1 ) - براى آگاهى از تفصيل نامه به بحارالانوار ، ج 50 ، ص 288 .  ( 2 ) - همان ، ص 254 .  ( 3 ) - صف ، آيه 8 .  ( 4 ) - بحارالانوار ، ج 50 ، ص 314 . ","page_name":" 237 ","page_number":237},
  {"content":"\r\n\r\nزمينت به تو بازگردانده خواهد شد . بنابراين نزد سلطان ( مهتدى ) نرو و پيش فردى كه زمينت را تصرف كرده برو و او را از سلطان بزرگ ، پروردگار جهانيان برحذر دار !\r\nفرد گرفتار همين كار را كرد و زمين خود را پس گرفت . « 1 » \r\n\r\n3 - رهبرى تشكيلات شيعى\r\nاز جمله رسالت‌هاى مهم امامان در طول حيات 250 ساله امامت خود ، پاسدارى و گسترش فرهنگ تشيّع و پشتيبانى و تجهيز فكرى و فرهنگى و مادى و معنوى تشكيلات شيعى بود .\r\nدر دوران امامت امام عسكرى عليه السلام فرهنگ تشيّع به دورترين نقاط كشور پهناور اسلامى راه يافته و شيعيان جمع انبوهى از مسلمانان را تشكيل مىدادند . مناطقى مثل كوفه ، قم ، بغداد ، حجاز ، نيشابور ، مداين ، يمن ، رى ، آذربايجان ، گرگان ، بصره ، مصر و حتى سامرّا پايتخت عباسيان از مراكز مهم شيعه به‌شمار مىرفت و تعداد زيادى از انديشمندان و بزرگان شيعه در اين شهرها مىزيستند و به نشر فرهنگ شيعى مىپرداختند . « 2 » \r\nارتباط امام عليه السلام با مراكز و پايگاههاى تشيع به دوگونه بود : از طريق وكلا كه از ميان چهره‌هاى برجسته شيعه برگزيده مىشدند و امام بر اعمال و چگونگى رفتار ايشان با مردم نظارت دقيق داشت . اين نظارت توسط وكلاى مطلق آن بزرگوار كه نسبت به وكلاى شهرها از مرتبتى والاتر و اختياراتى گسترده‌تر برخوردار بودند ، صورت مىگرفت .\r\nبه‌عنوان نمونه عثمان بن سعيد عمرى وكيل مطلق امام بود و مردم و ديگر وكلاى آن حضرت موظف بودند از وى حرف شنوى داشته باشند . « 3 » \r\nچهره‌هاى ديگرى همچون ايوب بن نوح ، ابراهيم بن عبده نيشابورى و على بن جعفر\r\n\r\n","description":"","footnote":" ( 1 ) - مناقب ، ج 4 ، ص 432 ؛ بحارالانوار ، ج 50 ، ص 285 .  ( 2 ) - براى آگاهى بيشتر رجوع كنيد به تاريخ شيعه ، نوشته علامه مظفر .  ( 3 ) - ر . ك . الغيبة ، شيخ طوسى ، صص 215 - 216 . ","page_name":" 238 ","page_number":238},
  {"content":"\r\n\r\nهُمانّى در سمت وكالت آن حضرت انجام وظيفه مىكردند . « 1 » \r\nو به شكل مستقيم كه بطور كتبى يا شفاهى به هدايت و ارشاد امّت مىپرداخت . « 2 »  گاهى نيز از طريق اعجاز در جمع ياران خود حاضر مىشد و رهنمودهاى لازم را به آنان مىداد . شيعيان نيز از فرصت استفاده كرده ، مشكلات و نيازهايشان را به محضر امام عرضه مىداشتند و كمك‌ها و رهنمودهاى لازم را مىگرفتند . « 3 » \r\nاين جلسات به سامرّا محدود نمىشد ؛ بلكه شيعيان ديگر شهرها و مناطق ، حتّى مناطق دور دستى مثل گرگان نيز از وجود پربركت آن حضرت در جمع خود بهره‌مند مىشدند .\r\nامام براى بهره‌بردارى بيشتر شيعيان از اين گونه جلسه‌ها ، پيش از برگزارى آن ، زمان و مكان جلسه را مشخص و فردى را مأمور مىكرد تمامى شيعيان آن ناحيه را براى شركت در آن فراخواند . چون محفل تشكيل مىشد ، از حاضران مىخواست تا مسائل و مشكلات و نيازمندىهاى خود را مطرح كنند و آن حضرت به تمامى امور آنان رسيدگى مىكرد و حتى در پاره‌اى موارد - كه مصلحت اقتضا مىكرد - بيمارانشان را نيز شفا مىداد . « 4 » \r\nنكته مهم در اين ديدارها حفظ و تقويت روحيّه انقلابى شيعيان در آن شرايط سخت و بحرانى و مستحكم كردن رابطه امت و امامت بود . در شرايطى كه حكومت عباسى عده‌اى را با تطميع به سوى خود جذب مىكرد ، و گروهى را با ارعاب و تهديد از گرد امامان پراكنده مىساخت ، برافروخته نگه داشتن شراره‌هاى ايمان و اخلاص در درون افراد و آماده نگه داشتن آنان براى فداكارى در راه دين و ولايت و تحمل كمبودها و فشارها ، از مهم‌ترين رسالت‌هاى امام عسكرى عليه السلام در ارتباط با شيعيان بود . از اين رو ، مىبينيم وقتى يكى از ياران امام طى نامه‌اى به آن حضرت از وضعيّت بد زندگى خود\r\n\r\n","description":"","footnote":" ( 1 ) - براى آگاهى از شرح حال آنان رجوع كنيد به الغيبة ، شيخ طوسى ، صص 212 - 214 . و معجم رجال الحديث ، ج 1 ، ص 254 .  ( 2 ) - به‌عنوان نمونه رجوع كنيد به كافى ، ج 1 ، ص 506 ؛ بحارالانوار ، ج 50 ، ص 269 .  ( 3 ) - ر . ك . عيون المعجزات ، ص 140 .  ( 4 ) - براى آگاهى بيشتر رجوع كنيد به بحارالانوار ، ج 50 ، صص 263 - 264 . ","page_name":" 239 ","page_number":239},
  {"content":"\r\n\r\nشكوه مىكند اين رهنمود امام : « تهيدستى با ما بهتر از بىنيازى با ديگران و كشته شدن با ما بهتر از زندگى با دشمنان ما است » شراره‌اى در درونش ايجاد مىنمايد . « 1 » \r\n\r\n4 - مبارزه با بدعت‌ها و انحراف‌ها\r\nتبليغات سوء دشمنان و دسترسى نداشتن مردم به امامان عليهم السلام يكى از عوامل مهمّ بروز بدعت‌ها و گسترش فعّاليّت‌هاى گروههاى منحرف در درون جامعه اسلامى بود ؛ از اين رو ، يكى از رسالت‌هاى امامان ، مبارزه با اين خط انحرافى بود .\r\nامام عسكرى عليه السلام در برابر گروههاى منحرف از قبيل : صوفيّه و واقفيّه ، موضع گرفت و ضمن اعلام بيزارى از سردمداران آنها ، لعن بر آنان را روا دانست . « 2 »  علاوه بر آن در عراق فيلسوفى بود به نام يعقوب بن اسحاق كندى كه مشغول تدوين كتابى درباره تناقض‌هاى قرآن بود . امام با آگاهى از اين اقدام ، با طرح سؤالى كه توسط يكى از شاگردان براى وى فرستاد ، او را متوجه اشتباه خود كرد و وادار نمود همه آنچه را تهيّه كرده بود بسوزاند . « 3 » \r\nموضع‌گيرى در برابر فتنه زنگيان به رهبرى فردى به نام على بن محمد بن عبدالرحيم زنگى كه عليه عباسيان قيام كرده بود و در طول چهارده سال ، هزاران نفر بىگناه را به قتل رسانيد و ويرانىها و خسارات فراوانى به بار آورد ، از ديگر موارد مبارزه آن گرامى عليه گروههاى فتنه‌گر است .\r\nصاحب زنگ ، خود را علوى و از تبار امام سجاد عليه السلام قلمداد كرد ؛ در صورتى كه دروغ مىگفت . امام در برابر فتنهء او موضع گرفت و با صراحت اعلام كرد : « صاحب زنج از ما خاندان نيست » . « 4 » \r\nامام عليه السلام در اين اعلام موضع ، بدون آن كه از نظر سياسى نسبت به حركت او اظهار نظرى كرده باشد ، به طرد وى از خاندان علوى بسنده كرد و اين منطقىترين موضع‌گيرى در آن شرايط بود ؛ چه آن كه از نظر امام هر دو طرف درگير در جبههء باطل قرار داشتند و\r\n\r\n","description":"","footnote":" ( 1 ) - براى آگاهى از تفصيل نامه به بحارالانوار ، ج 50 ، ص 299 .  ( 2 ) - همان ، صص 267 ، 274 - 275 .  ( 3 ) - ر . ك . مناقب ، ج 4 ، ص 424 .  ( 4 ) - همان ، ص 428 . ","page_name":" 240 ","page_number":240},
  {"content":"\r\n\r\nمخالفت صريح با يك جبهه ، موافقت با جبههء ديگر تلقى مىشد ، از اين رو ، حضرت براى جلوگيرى از هر نوع سوء استفاده مخالفان ، از اعلام موضع سياسى در برابر جريان ياد شده خوددارى كرد .\r\n\r\n5 - مراقبت از حضرت مهدى ( عج ) و فراهم كردن زمينه غيبت او\r\nاحاديث فراوانى كه از رسول خدا صلى الله عليه و آله درباره جانشينان آن حضرت و تعداد آنان با اسامى و مشخّصات ايشان رسيده بود در دسترس همگان بود و دهان به دهان نقل مىشد . اين امر موجب شادمانى ، اميد و انتظار دوستان و بيم و وحشت دشمنان بويژه كاخ نشينان ستمگر مىشد . زمامداران عباسى با توجه به همين اخبار مىدانستند كه ويرانگر كاخ‌هاى ستم از نسل حضرت عسكرى عليه السلام خواهد بود . به همين جهت تلاش گسترده‌اى را آغاز كردند تا او را شناسايى كرده به شهادت برسانند .\r\nپيشواى يازدهم با آگاهى از اين موقعيّت بحرانى ، رسالت خويش را درباره جانشين خود در دو محور زير ايفا كرد .\r\n\r\nالف - نگهدارى و شناساندن حضرت مهدى ( عج )\r\nمهم‌ترين اقدام‌هاى امام در اين محور عبارت است از :\r\nپنهان داشتن ولادت : امام عسكرى عليه السلام تمام سعى خود را در پنهان داشتن جريان ولادت و نيز مولود ، از ديد عموم به كار برد ، حتى در مواردى كه لازم مىديد بشارت ولادت فرزندش را به افرادى مثل احمد بن اسحاق بدهد ، از آنان مىخواست اين موضوع را از ديگران پوشيده دارند . « 1 » \r\nرفتار امام در اين خصوص چنان محتاطانه بود كه حتى خدمتگزار منزل آن حضرت - با آن كه دو سال از ولادت حضرت مهدى ( عج ) مىگذشت - از وجود مولود آگاه نبود و زمانى مطلع شد كه حضرت مصلحت ديد او را با خبر سازد . « 2 » \r\nاتخاذ اين سياست از سوى امام و نيز فتنه صاحب زنج - كه همزمان با ولادت\r\n\r\n","description":"","footnote":" ( 1 ) - ر . ك . كمال‌الدين و تمام النعمة ، ج 2 ، ص 434 .  ( 2 ) - همان ، ص 435 . ","page_name":" 241 ","page_number":241},
  {"content":"\r\n\r\nفرزندش روى داد و حكومت را به خود مشغول ساخت - نقش مؤثرى در مصون ماندن حضرت مهدى ( عج ) از خطرها داشت .\r\nفرستادن فرزند خود به مكّه : امام در سال 259 هجرى - يك سال پيش از شهادت خود - حضرت مهدى ( عج ) را همراه مادر بزرگش در موسم حج به مكّه فرستاد . « 1 »  احتمال مىرود اين اقدام امام علاوه بر انجام مناسك حج ، به انگيزه دور نگه داشتن وى از ديد جستجوگران حكومت باشد كه در سال آخر زندگى آن حضرت با جدّيت و گستردگى بيشترى در پى دستيابى به فرزند آن گرامى بودند .\r\nوصيت به مادر : امام عسكرى عليه السلام براى انحراف افكار دشمنان ، بدون آن كه اسمى از حضرت مهدى ( عج ) ببرد ، مادر خود « حُديث » را وصىّ خويش قرار داد و در اين مسأله به حسين بن على عليه السلام كه خواهرش زينب عليها السلام را وصى خويش قرار داد ، تأسّى كرد . « 2 » \r\nشناساندن به خواص : معرفى حضرت مهدى ( عج ) به‌عنوان جانشين خود توسط امام عسكرى عليه السلام به دو شكل حضورى و مكاتبه‌اى انجام مىگرفت . به‌عنوان نمونه : امام در نامه‌اى كه براى احمد بن اسحاق نوشت او را از تولد فرزندش آگاه ساخت و يادآور شد خواستيم تا خبردار شوى تا خداوند تو را شاد كند ، آنسان كه ما را شاد كرد . « 3 » \r\nتعدادى از چهره‌هاى برجسته شيعه به حضور امام رسيدند ؛ در حالى كه چهل نفر ديگر از شيعيان نزد آن حضرت بودند . امام پيش از آن كه آنان سخن بگويند فرمود : شما بدينجا آمده‌ايد تا از حجّت بعد از من بپرسيد . در اين هنگام پسر بچه‌اى را به حاضران نشان داد و فرمود :\r\nاين ، پيشواى شما پس از من و جانشين من در ميان شما است . از او فرمان بريد و پس از من دچار پراكندگى نشويد كه هلاكت دينى دامنگيرتان خواهد شد . « 4 » \r\n\r\nب - فراهم كردن زمينه غيبت حضرت مهدى ( عج )\r\n\r\n","description":"","footnote":" ( 1 ) - ر . ك . اثبات الوصيّه ، ص 217 .  ( 2 ) - الغيبة ، شيخ طوسى ، ص 138 .  ( 3 ) - كمال‌الدين و تمام‌النعمة ، ج 2 ، ص 433 .  ( 4 ) - الغيبة ، ص 217 . ","page_name":" 242 ","page_number":242},
  {"content":"\r\n\r\nزمينه‌هاى اوّليهء اين رسالت توسط امامان پيشين فراهم شده بود . آنچه امام عسكرى عليه السلام انجام داد دو موضوع بود :\r\nاعلام نزديك بودن زمان غيبت آخرين جانشين پيامبر صلى الله عليه و آله و اينكه آن فرد ، فرزند او حضرت مهدى ( عج ) است . امام در مجلسى كه بيش از چهل نفر از شيعيان حضور داشتند پس از معرفى جانشين خود فرمود :\r\nپس از امروز او را نخواهيد ديد تا آن كه زمان درازى بر آن بگذرد ؛ بنابراين آنچه عثمان مىگويد بپذيريد كه او جانشين و وكيل پيشواى شما است . « 1 » \r\nانجام پاره‌اى تمرين‌هاى مرتبط با موضوع غيبت به منظور تكميل اقدامات انجام شده توسط امامان پيشين در اين ارتباط . پوشيده داشتن خود از مردم - بجز موارد ضرورى - و محدود كردن ديدارهاى عمومى خويش به روزهايى كه با خليفه قرار ملاقات داشت ، « 2 »  و نيز پياده كردن نظام وكلا براى ارتباط با پيروان خود و ارجاع شيعيان به آنان ، از جمله اين تمرين‌ها بود .\r\nامام مىدانست كه در آينده نزديك ، غيبت صغرى فرا مىرسد و ارتباط فرزند بزرگوارش با شيعيان تنها از طريق نوّاب خاص خواهد بود و در حقيقت با اتخاذ اين روش ، راه پيروان خود را براى پيمودن آن مرحله حساس و دشوار هموار ساخت .\r\n\r\nشهادت\r\nپيشواى يازدهم پس از حدود 28 سال بندگى خدا و شش سال تلاش و مبارزه در مسند امامت ، سرانجام در اوايل ماه ربيع‌الاوّل ، سال 260 در بستر بيمارى افتاد و در روز جمعه هشتم همان ماه به ديدار پروردگارش شتافت . « 3 » \r\nعبيداللّه بن خاقان ، از سران حكومت ، به‌محض آگاهى از بيمارى امام توسط جعفر ، برادر آن حضرت ، نزد معتمد رفت و در حالى كه پنج تن از جاسوسان همراه او بودند ، بسرعت\r\n\r\n","description":"","footnote":" ( 1 ) - الغيبة ، ص 217 .  ( 2 ) - ر . ك . اثبات الوصيّه ، ص 231 .  ( 3 ) - ارشاد ، ص 345 . ","page_name":" 243 ","page_number":243},
  {"content":"\r\n\r\nبازگشت و به آنان دستور داد در خانه امام باشند و اخبار و مسائل آنجا را گزارش كنند .\r\nوى چند نفر ديگر را نيز به‌عنوان پزشك مأمور كرد كه روزى دوبار به امام سربزنند و چون خبر رسيد حال امام رو به وخامت است ، دستور داد پزشكان نيز تمام وقت ملازم خانهء امام باشند . او در اقدام ديگر از قاضى القضاة خواست ده نفر از نيروهاى مورد اعتماد خود را بر ا مام بگمارد و آنان شبانه روز در منزل حضرت باشند . « 1 » \r\nدستگاه خلافت از اين اقدامات ، دو هدف مهمّ داشت : نخست تحت نظر داشتن اوضاع داخلى منزل امام و كسب اطلاع از جانشين آن حضرت و دستگيرى وى . و ديگر ، سرپوش گذاشتن روى جنايتى كه نسبت به آن گرامى مرتكب شده و او را مسموم كرده بود .\r\nمحدثان و مورخان بزرگ شيعه مثل شيخ صدوق « 2 »  و كفعمى « 3 »  بر مسموميّت پيشواى يازدهم توسط معتمد تصريح كرده‌اند . علامه طبرسى مىنويسد : بيشتر اصحاب ما بر اين عقيده‌اند كه امام عسكرى عليه السلام مسموم شده است . « 4 » \r\nبا پخش خبر رحلت امام عسكرى عليه السلام در سامرّا ، اين شهر يكپارچه غرق در ماتم شد . مردم ، بازار و مغازه‌ها را تعطيل كردند و در حالى كه بر سر و سينه مىزدند براى شركت در مراسم تشييع جنازهء امام ، راهى منزل آن حضرت شدند . « 5 »  پس از آن كه پيكر مطهر امام غسل داده شد ، فرزندش حضرت مهدى ( عج ) بر آن حضرت نماز گزارد . « 6 »  نماز ديگرى نيز با حضور جمعيّت ، توسط ابو عيسى بن متوكل ، برادر خليفه بر جنازه امام خوانده و در كنار پدر بزرگوارش به خاك سپرده شد . « 7 » \r\n\r\n","description":"","footnote":" ( 1 ) - كمال‌الدين و تمام النعمة ، ج 1 ، ص 42 ؛ بحارالانوار ، ج 50 ، ص 327 .  ( 2 ) - اعتقادات صدوق ، ص 122 .  ( 3 ) - المصباح ، ص 523 در ضمن جدول .  ( 4 ) - اعلام الورى ، ص 367 .  ( 5 ) - الفصول المهمّة ، ص 289 .  ( 6 ) - ر . ك . كمال‌الدين و تمام النعمة ، ج 2 ، ص 475 ؛ بحارالانوار ، ج 50 ، ص 332 .  ( 7 ) - بحارالانوار ، ج 50 ، ص 328 . ","page_name":" 244 ","page_number":244},
  {"content":"\r\n\r\n\r\nفصل دوازدهم : زندگانى حضرت مهدى ( عج )\r\nدو جلسه\r\n\r\nويژگىها و شمايل\r\nدوازدهمين پيشواى شيعيان و آخرين جانشين رسول خدا صلى الله عليه و آله در سپيده‌دم نيمهء شعبان ، سال 255 هجرى در سامرّا ديده به جهان گشود . « 1 »  نام مباركش نام پيامبر صلى الله عليه و آله و كنيه‌اش كنيه آن حضرت است . روايات زيادى بر اين مطلب تصريح دارد . « 2 » \r\nسيره امامان عليهم السلام بر ذكر نكردن نام آن حضرت بود . آنان در مقام ياد ، يا معرفى او به اشاره يا ذكر لقب‌هاى ايشان بسنده و به شيعيان سفارش مىكردند كه از بردن نام آن گرامى خوددارى ورزند . « 3 » \r\nاتخاذ اين سياست در ظاهر به منظور حفظ حضرت مهدى ( عج ) از خطر دستيابى دشمنان به وى بود . عثمان بن سعيد در پاسخ كسى كه از نام امام پرسيده بود گفت : از كنجكاوى در اين زمينه بپرهيز ! زيرا نزد عباسيان چنين مطرح شده كه نسل امام عسكرى عليه السلام منقطع شده است . « 4 » \r\nپنهان داشتن نام امام زمان ( عج ) و ناآگاهى دولتمردان عباسى از نام آن حضرت ، موجب شد كه آنان در سرگردانى فرو روند و پس از شهادت امام عسكرى عليه السلام بگويند :\r\nاز آن حضرت فرزندى باقى نمانده است ؛ از اين رو ، اموال امام را تقسيم و برادرش جعفر\r\n\r\n","description":"","footnote":" ( 1 ) - ارشاد ، ص 346 .  ( 2 ) - ر . ك . كافى ، ج 1 ، ص 514 ؛ اعلام الورى ، ص 418 .  ( 3 ) - ر . ك . كمال‌الدين و تمام النعمة ، ج 2 ، ص 318 ؛ منتخب‌الاثر ، ص 226 .  ( 4 ) - بحارالانوار ، ج 51 ، ص 33 . ","page_name":" 245 ","page_number":245},
  {"content":"\r\n\r\nرا به‌عنوان وارث او قلمداد كردند و همين مسأله نقش مهمّى در مصون ماندن حضرت از تعقيب و تعرض جاسوسان داشت . « 1 » \r\nلقب‌هاى پيشواى دوازدهم عبارت است از : حجّت ، قائم ، مهدى ، خلف صالح و صاحب‌الزّمان . « 2 »  علّت ملقب شدن امام به مهدى و قائم در بيان امام صادق عليه السلام چنين آمده است : « از اين جهت مهدى گفته مىشود كه انسان‌ها را به هر امر پوشيده‌اى هدايت مىكند ؛ و از آن جهت قائم گفته مىشود كه پس از آن كه يادش از خاطره‌ها محو مىشود ، قيام مىكند » . « 3 » \r\nاز ميان لقب‌هاى امام زمان ( عج ) لقب قائم از آن جهت كه بيانگر دولت عدالت گستر آن حضرت است ، نزد امامان و فقهاى شيعه و حتى عموم شيعيان از عظمت و احترام خاصى برخوردار است ؛ چندان كه وقتى امام را با اين لقب ياد مىكردند ، قيام كرده ، دست روى سر خود مىگذاشتند و براى فرج آن بزرگوار دعا مىكردند . امام رضا عليه السلام در مجلسى در خراسان به هنگام بردن لقب قائم از جاى برخاست و دو دست خود بر سر نهاد و عرضه داشت : « اللّهم عَجِّلْ فَرَجَهُ وَ سَهِّلْ مَخْرَجَهُ » . « 4 »  از امام صادق عليه السلام درباره علّت قيام به هنگام ذكر لقب قائم پرسيده شد . فرمود :\r\nچون براى او غيبتى طولانى خواهد بود و به خاطر لطف زيادى كه به دوستانش دارد ، به هر كس كه او را با اين لقب - كه بيانگر دولت او و ابراز تأسّف از غربت اوست - ياد كند ، عنايت ويژه‌اى خواهد داشت . و شايسته است كه بندهء فروتن در برابر سرورش كه به او نظر لطف دارد ، به هنگام بردن نام او قيام كند و از خدا تعجيل\r\n\r\n","description":"","footnote":" ( 1 ) - در اينجا اين سؤال مطرح است كه آيا ممنوعيت ذكر نام امام اختصاص به آن دوران تا آغاز غيبت كبرى داشت ، يا اين زمان را هم در برمىگيرد ؟ از روايات براى هر دو شق مىتوان شاهد آورد ؛ بر همين اساس ، هر دو احتمال در ميان فقهاى شيعه طرفدار دارد . شايد جمع بين دو دسته روايات به اين باشد كه بگوييم : در آن دوران حرام بوده ، ولى در اين زمان ، كراهت دارد ( براى آگاهى بيشتر از روايات و نيز نظر فقها رجوع كنيد به بحارالانوار ، ج 51 ، ص 32 ؛ مرآة العقول ، ج 4 ، ص 16 ) .  ( 2 ) - اعلام الورى ، ص 418 .  ( 3 ) - بحارالانوار ، ج 51 ، ص 30 .  ( 4 ) - الزام الناصب ، ج 1 ، ص 271 . ","page_name":" 246 ","page_number":246},
  {"content":"\r\n\r\nفرجش را بخواهد . « 1 » \r\nمادر پيشواى دوازدهم نرجس خاتون ، « 2 »  دختر يشوعا ، پسر قيصر ، امپراتور روم ، و مادرش از اولاد شمعون ، وصى حضرت عيسى است . وى از چنان منزلتى برخوردار بود كه حكيمه ، عمّهء امام عسكرى عليه السلام - كه خود از بانوان بزرگ خاندان امامت به شمار مىرود - او را سرور خود و خانواده‌اش خطاب مىكرد و خويش را خدمتگزار او مىدانست . « 3 » \r\nاين بانوى گرامى گر چه در كشور روم و در كاخ سلطنتى امپراتور مىزيست و پيش از آشنايى با « بيت امامت » ، كيش مسيحى داشت ، ليكن دست تقدير و مشيّت الهى ، او را به خانواده امامت منتقل ساخت تا آخرين شكوفه ولايت و امامت از دامن او برويد . « 4 » \r\nنطفهء يكتا ذخيره الهى به مشيّت پروردگار در رحم نرجس تكوّن يافت ؛ امّا مراحل رشد جنينى آن بر خلاف روند طبيعى بگونه‌اى بود كه هيچ اثرى از باردارى در مادرش نمودار نبود . بدين جهت حتّى نزديك‌ترين افراد خانواده مانند حكيمه از موضوع باردارى نرجس خبر نداشتند تا لحظهء ولادت كه امام عسكرى عليه السلام او را آگاه ساخت ، و او كمك كرد تا حضرت مهدى ( عج ) متولد شد . « 5 » \r\nشمايل و صورت و سيرت حضرت در روايات به دو گونه بيان شده است . در بعضى روايات ، حضرت مهدى ( عج ) بطور كلّى در صورت و سيرت ، شبيه پيامبر صلى الله عليه و آله معرفى\r\n\r\n","description":"","footnote":" ( 1 ) - الزام الناصب ، ج 1 ، ص 271 .  ( 2 ) - در روايتى نام اصلى او « مليكه » ذكر شده است ( اعيان الشيعه ، ج 2 ، ص 144 ) .  ( 3 ) - بحارالانوار ، ج 51 ، ص 12 .  ( 4 ) - خلاصه داستان بدين‌گونه بود كه نرجس خاتون پس از خوابى كه ديد ، همراه تعدادى از زنان براى پرستارى و كمك‌هاى درمانى در جريان لشكركشى امپراتور روم عليه مسلمانان ، شركت كرد . سپاه روم با سپاه اسلام درگير شدند و از آنان شكست سختى خوردند . عده زيادى از آنان ، از جمله زنان پرستار ، اسير مسلمانان گشته به بغداد برده شدند . امام هادى عليه السلام كسى را فرستاد تا آن كنيز را با مشخصاتى كه داده بود ، از مالكش بخرد . حضرت خواهرش حكيمه را فراخواند و ضمن معرفى نرجس از او خواست تا واجبات و مستحبات الهى را به وى بياموزد ، كه او همسر ابومحمد و مادر قائم خواهد شد . ( براى آگاهى از تفصيل خواب نرجس خاتون رجوع كنيد به كمال‌الدين و تمام النعمة ، ج 2 ، صص 417 - 423 و براى آگاهى از جريان جنگهاى ميان روم و مسلمانان رجوع كنيد به تاريخ العرب والرّوم ، ص 225 و كامل ابن اثير ، ج 7 ، ص 121 . )  ( 5 ) - براى آگاهى از تفصيل جريان ولادت ، رجوع كنيد به كمال‌الدين و تمام النعمة ، ج 2 ، ص 424 ؛ منتخب‌الاثر ، صص 321 - 333 . ","page_name":" 247 ","page_number":247},
  {"content":"\r\n\r\nشده است . از رسول اكرم صلى الله عليه و آله نقل شده است :\r\nمهدى از فرزندان من است . نام او نام من و كنيه‌اش كنيهء من است . در صورت و سيرت شبيه‌ترين مردان به من است . « 1 » \r\nدر رواياتى ديگر به پاره‌اى از شمايل و ويژگىهاى جسمى يا اخلاقى آن حضرت تصريح شده است . « 2 »  امير مؤمنان عليه السلام فرمود :\r\nاو جوانى راست قامت است كه چهره‌اى زيبا و مويى نيكو دارد كه بر شانه‌هايش فرو ريخته و نورانيّت چهره‌اش بر سياهى موهاى محاسن و سرش غلبه دارد . « 3 » \r\nامام رضا عليه السلام فرمود :\r\nنشانهء او ، داشتن سيماى جوانى در سنّ پيرى است . چندان كه بيننده او را چهل ساله يا كمتر مىپندارد و نيز از نشانه‌هاى او اين است كه با گذشت زمان پير نمىشود تا زمانى كه اجلش فرا رسد . « 4 » \r\nاو از مردم به آنان سزاوارتر ، از پدران و مادرانشان بر آنان مهربان‌تر و در برابر خداوند بزرگ از همه متواضع‌تر است . آنچه به مردم فرمان دهد ، خود پيش از ديگران بدان عمل مىكند و آنچه مردم را از آن بازمىدارد ، خود پيش از همگان از آن پرهيز مىكند . « 5 » \r\n\r\nامامت\r\nپيشواى دوازدهم در ماه ربيع‌الاوّل ، سال 260 در حالى كه كمتر از پنج سال از عمرش مىگذشت ، عهده‌دار امامت شد . پيشوايى آن حضرت در شرايطى بحرانى آغاز گشت .\r\nحكمرانان عباسى به عنوان دشمنان بيرونى جبههء امامت ، تمام تلاش خود را براى نابودى اين جبهه به كار گرفته بودند . دشمن درونى نيز از درون كانون امامت در چهره\r\n\r\n","description":"","footnote":" ( 1 ) - منتخب‌الاثر ، ص 182 .  ( 2 ) - براى آگاهى از اين روايات ، رجوع كنيد به منتخب‌الاثر ، صص 141 ، 175 و 185 - 187 .  ( 3 ) - الغيبة ، ص 281 ؛ ارشاد ، ص 363 .  ( 4 ) - منتخب الاثر ، ص 285 .  ( 5 ) - بحارالانوار ، ج 25 ، ص 117 . ","page_name":" 248 ","page_number":248},
  {"content":"\r\n\r\nجعفر بن على ، به كمك دشمن بيرونى شتافت و كار امام زمان عليه السلام را دشوارتر ساخت .\r\nاز سوى ديگر ، شيعيان پس از رحلت امام عسكرى عليه السلام در سردرگمى نگران كننده‌اى فرو رفتند . بسيارى از آنان از اصل وجود جانشين براى آن حضرت خبر نداشتند . برخى ديگر تنها بشارت ولادت حضرت مهدى ( عج ) را شنيده بودند . تعداد بسيار اندكى نيز كه آن حضرت را ديده بودند ، حاكميّت جوّ خفقان اجازه نمىداد حقيقت را بازگو كنند ؛ چون هم بر جان خود بيمناك بودند و هم بر جان امام .\r\nاين فضا با ادعاى جانشينى امام عسكرى عليه السلام توسط جعفر و تصريح وى بر اين كه پيشواى يازدهم هيچ فرزندى از خود بر جاى نگذاشته ، مسموم‌تر و مأيوس كننده‌تر شد .\r\nمنحرف شدن تعدادى از شخصيّت‌هاى شيعه - كه برخى از آنان سمت وكالت امامان پيشين را داشتند - از خط امامت و ادعاى سفارت دروغين توسط بعضى از آنان و ايستادگى در برابر نايبان منصوب آن حضرت ، عامل مهمّ ديگرى بود كه بر شدّت اين بحران مىافزود . نمونه‌هاى زير ترسيم كننده شرايط سياسى - فرهنگى و بيانگر وضعيّت بحرانى دوران امامت امام دوازدهم است كه به اجمال بيان شد .\r\nالف - بازرسى منزل امام : مأموران لحظاتى پس از شهادت امام عسكرى عليه السلام به خانهء حضرت هجوم برده به بازرسى منزل و مهر و موم كردن دارايىهاى آن گرامى پرداختند .\r\nهدف اصلى آنان - با توجه به گزارش جعفر مبنى بر وجود فرزند براى امام - آگاهى از جانشين حضرت و دستگيرى وى بود . از اين رو ، همراه خود ، زنان قابله‌اى را آورده بودند تا كنيزان حضرت را بازرسى كنند . آنان مادر حضرت مهدى را دستگير كرده نزد معتمد بردند . خليفه از او خواستار فرزندش شد ، ولى او منكر داشتن فرزند شد و براى انحراف افكار عمومى از فرزندش ، ادعاى باردارى كرد . معتمد او را به قاضىالقضاة سپرد تا زمان وضع حمل از او مراقبت كند . با مرگ عبيداللّه بن يحيى بن خاقان و شورش يعقوب ليث صفار و زنگيان عليه حكومت ، آزاد شد . « 1 » \r\n\r\n","description":"","footnote":" ( 1 ) - ر . ك . كمال‌الدين و تمام‌النعمة ، ج 1 ، ص 43 و ج 2 ، ص 476 ؛ دلائل الامامه ، ص 224 . براساس نقل ديگرى ، مأموران بيش از دو سال مراقب نرجس خاتون بودند و چون يقين پيدا كردند كه وى حامله نيست ، او را رها كردند . ","page_name":" 249 ","page_number":249},
  {"content":"\r\n\r\nيكى از شاهدان - كه به هنگام هجوم مأموران ، در منزل امام حضور داشته - مىگويد :\r\n« سواران خليفه كه جعفر كذّاب نيز در ميان آنان بود به خانهء امام هجوم برده و به غارت اموال و اثاثيه منزل پرداختند . تمام كوشش من حفظ مولايم بود كه ناگاه ديدم او از در خارج شد بدون آن كه مأموران ، متوجه شوند . » « 1 » \r\nب - بازرسى خانه‌هاى شيعيان : معتمد پس از ناكامى در جريان بازرسى منزل امام عسكرى عليه السلام در اقدامى گسترده‌تر ، دستور بازرسى منازل شيعيانى را داد كه احتمال مىرفت حضرت حجت در آنجا پنهان شده باشد . اين كار با همكارى جعفر - كه شيعيان را خوب مىشناخت - انجام گرفت . جعفر با آزار شيعيان و حتى زنان و كنيزان وابسته به امام عسكرى عليه السلام ، تهديد و تحقير آنان و حتى در بند كشيدن و به زندان افكندن برخى از آنان ، جوّ رعب و وحشتى در ميان پيروان اهل بيت ايجاد كرد و دل بازماندگان حضرت عسكرى عليه السلام از جمله امام زمان ( عج ) را آزرد ؛ بگونه‌اى كه به تعبير شيخ مفيد ، مصيبت بزرگى از اين ناحيه بر بازماندگان حضرت وارد آمد . « 2 » \r\nج - اختلاف در مسأله امامت : با رحلت امام عسكرى عليه السلام شيعيان در مسأله امامت دچار اختلاف گشته و به چند گروه تقسيم شدند . گروهى بر آن شدند كه امام عسكرى عليه السلام رحلت نكرده و او زنده است و همو مهدى آل محمد است . برخى قائل شدند گرچه امام عسكرى عليه السلام درگذشته ، ليكن دوباره زنده مىشود و همو مهدى قائم خواهد بود . بعضى ديگر به « فترت » معتقد شده و گفتند : پس از امام عسكرى عليه السلام امامى وجود نداشت و جامعه اسلامى در اين فترت از زمان بدون امام بود . جمعى نيز تحت تأثير تبليغات سوء جعفر قرار گرفته ، معتقد به امامت او شدند . گروهى ديگر ، در شك و سرگردانى فرو رفته ، نمىدانستند به كجا بروند و به چه كسى روى آورند . تعداد زيادى نيز بر صراط مستقيم امامت باقى ماندند و پس از امام عسكرى عليه السلام به امامت فرزندش\r\n\r\n","description":"","footnote":" ( 1 ) - كمال‌الدين و تمام النعمة ، ج 2 ، ص 473 .  ( 2 ) - ارشاد ، ص 345 . ","page_name":" 250 ","page_number":250},
  {"content":"\r\n\r\nمعتقد شدند . « 1 » \r\nامام عسكرى عليه السلام چنين وضعيّت اسفبارى را پيش‌بينى كرده و فرمود : در سال 260 ، پيروان من دچار پراكندگى خواهند شد . « 2 »  مسعودى در اين زمينه مىنويسد : شيعيان پس از درگذشت امام عسكرى عليه السلام درباره منتظَر از خاندان پيامبر صلى الله عليه و آله دچار اختلاف گشته و به بيست گروه تقسيم شدند . « 3 »  نوبختى تعداد فرقه‌هاى پديد آمده را چهارده ذكر كرده و به تفصيل دربارهء ويژگىها و اعتقادات سيزده فرقه آنها بحث كرده است . « 4 » \r\nد - سفيران دروغين : همزمان با پيدايش و گسترش گروه‌هاى ياد شده گروهى از فرصت‌طلبان و دنيادوستان به دروغ از سوى امام زمان ( عج ) ادعاى سفارت كرده و بدين وسيله فضاى جامعه را بيش از پيش مسموم ساختند و موجب انحراف و گمراهى عدّه زيادى از مردم شدند . بعضى از اين افراد عبارتند از :\r\n1 - ابو محمد شَريعى . وى از ياران عسكريين عليهما السلام بود ولى از مسير حق منحرف شد و در شمار غلات قرار گرفت . وى مدّعى نيابت از سوى آن دو امام بزرگوار شد . « 5 » \r\n2 - محمد بن نُصَيْر نُمَيْرى . او از اصحاب امام عسكرى عليه السلام بود كه منحرف گشت و پس از درگذشت آن حضرت در دوران سفارت محمد بن عثمان ، از طرف امام زمان ( عج ) مدعى سفارت و بابيّت شد . « 6 » \r\n3 - احمد بن هلال كرخى . وى نيز از ياران امام عسكرى عليه السلام بود كه به تصوف گراييد و در دوران غيبت صغرى منكر سفارت محمد بن عثمان شد و از پرداخت وجوه شرعى كه نزدش بود خوددارى كرد . « 7 » \r\n4 - ابو طاهر ، محمد بن على بن بلال . او از اصحاب امام عسكرى عليه السلام بود كه پس\r\n\r\n","description":"","footnote":" ( 1 ) - الغيبه ، صص 130 - 133 ؛ كمال‌الدين و تمام النعمة ، ج 2 ، ص 408 .  ( 2 ) - كمال الدّين و تمام النعمة ، ج 2 ، ص 408 .  ( 3 ) - مروج الذهب ، ج 4 ، ص 110 .  ( 4 ) - فرق الشيعه ، صص 105 - 119 .  ( 5 ) - الغيبه ، ص 244 .  ( 6 ) - همان .  ( 7 ) - همان ، ص 245 . ","page_name":" 251 ","page_number":251},
  {"content":"\r\n\r\nاز درگذشت آن حضرت ، مدعى وكالت و بابيّت از سوى آن گرامى شد و از بازپس دادن اموالى كه نزد وى بود ، به محمد بن عثمان خوددارى كرد و خود مدعى سفارت شد . « 1 » \r\nمجموع رخدادها و جريان‌هاى ياد شده ، اين دوره از تاريخ امامت را در وضعيتى بحرانى و خطرناك قرار داده بود كه براى هر دو جبههء درگير مهمّ و سرنوشت ساز بود . امام عسكرى عليه السلام با برنامه‌ريزى دقيق و دورانديشانه - برغم همه مشكلات و محدوديت‌ها - رسالت الهى خود را در ارتباط با مسأله امامت بطور كلّى و امام پس از خويش بطور خصوصى ايفا كرد ، كه در درس پيش به نمودهاى آن اشاره كرديم . در ادامه اين درس به تلاش‌ها و تدابير حضرت مهدى ( عج ) در اين زمينه خواهيم پرداخت .\r\n\r\nامام مهدى ( عج ) و دشمن خانه‌زاد\r\nاز جمله چهره‌هاى فعّالى كه همزمان با آغاز امامت حضرت مهدى ( عج ) در صحنه سياسى جامعه اسلامى رخ نمود جعفر ، معروف به جعفر كذّاب ، « 2 »  عموى آن حضرت بود . وى به جاى تغذيه از شجره طيبهء امامت و بهره‌ورى از خورشيد تابناكى مانند امام هادى عليه السلام ، به تاريكى و سيه روزى روى آورد و راه عيّاشى ، شرابخوارى و لهو و لعب در پيش گرفت « 3 »  و در اين مسير تا آنجا پيش رفت كه پدرش او را از خانواده خود طرد كرد و او را به منزله نمرود ، فرزند نوح دانست و از شيعيان خواست از وى دورى گزينند . « 4 » \r\nجعفر علاوه بر فساد اخلاقى و اعتقادى كه بارزترين نمود آن ترك نماز و شرابخوارى\r\n\r\n","description":"","footnote":" ( 1 ) - الغيبه ، ص 245 .  ( 2 ) - جعفر از آن جهت كه در مسأله امامت ، به خدا دروغ بسته و مدعى مقامى شد كه خداوند او را بدان مقام‌نصب نكرده بود ، و نيز به دروغ منكر فرزند براى برادرش امام عسكرى عليه السلام شد ، كذّاب ناميده شد . از بعضى روايات استفاده مىشود كه وى پيش از تولّد توسط بعضى از امامان و حتى پيامبر صلى الله عليه و آله به اين لقب ، ناميده شده است . امام سجّاد به نقل از پدر و او از جدّش نقل مىكند كه پيامبر صلى الله عليه و آله فرمود : « وقتى فرزندم جعفر بن محمد بن على بن حسين بن على بن ابىطالب متولد شد ، او را صادق بناميد ؛ زيرا ديرى نمىگذرد كه در ميان فرزندان او همنامى براى وى پيدا مىشود كه بدون شايستگى ، ادعاى امامت مىكند و كذّاب ناميده مىشود » ( علل الشرايع ، ص 234 ) .  ( 3 ) - براى آگاهى بيشتر در اين زمينه رجوع كنيد به كمال الدين و تمام النعمة ، ج 1 ، ص 42 و ج 2 ، صص 475 - 477 ؛ بحارالانوار ، ج 50 ، ص 332 .  ( 4 ) - تاريخ الغيبة الصغرى ، ص 299 . ","page_name":" 252 ","page_number":252},
  {"content":"\r\n\r\nاست ، « 1 »  در عرصه سياسى نيز انحراف‌هاى فاحشى داشت كه همدستى با حكومت عباسى ، جاسوسى عليه بيت امامت ، انكار وجود فرزند براى امام عسكرى عليه السلام و ادعاى امامت پس از آن حضرت ، نمونه‌هاى روشن آن است .\r\nحضرت مهدى ( عج ) هر چند پس از شهادت پدر بزرگوارش در پس پرده غيب قرار گرفت و از چشم عموم مردم پنهان گشت و همين خلأ موجب شد تا جعفر بيشترين سوء استفاده را بكند ؛ ليكن نسبت به فعاليّت‌هاى ضدّ مذهبى وى بىتفاوت نبود و در مواقع لازم در برابر آنها موضع مىگرفت . اين موضع‌گيريها به دو صورت انجام مىشد : به صورت مستقيم و به صورت توقيع از طريق سفيران خود . اينك چند نمونه .\r\n1 - در جريان اقامه نماز بر پيكر امام عسكرى عليه السلام : جعفر كه مدعى امامت بعد از برادر خود شده بود براى رسميّت بخشيدن به اين ادعا ، نخست خود را در معرض تسليت‌گويى مردم و تبريك امامت خويش قرار داد ؛ سپس خود را آماده اقامه نماز بر جنازه امام كرد . وقتى كار غسل و كفن امام به پايان رسيد « عقيد » خادم نزد جعفر آمد و از او براى اقامه نماز دعوت كرد . جعفر در حالى كه شيعيان گرد او را گرفته بودند پيش آمد تا بر پيكر امام نماز بگزارد .\r\nحجّت حق با مشاهده اين صحنه ، سكوت و غيبت را روا ندانست و در پيش روى او ظاهر شد و با قاطعيّت خطاب به وى فرمود : « عمو ! كنار برو ، كه من براى نمازگزاردن بر پدرم از تو سزاوارترم . » آنگاه خود جلو ايستاد و در حضور جمعيّت بر پيكر پدر نماز گزارد « 2 »  و با اين موضع‌گيرى بجا ، توطئه جعفر را خنثى كرد .\r\nاگر جعفر موفق مىشد بر جنازه امام عسكرى عليه السلام نماز بخواند ، علاوه بر كسب شهرت و وجههء اجتماعى ، سنگ بناى امامت و جانشينى خود از امام يازدهم را بنيان مىنهاد ؛ چرا كه بهترين راه براى اثبات اين مسأله اقامه نماز بود ؛ ولى با حضور بموقع\r\n\r\n","description":"","footnote":" ( 1 ) - در توقيع شريف حضرت مهدى ( عج ) به احمد بن اسحاق به اين دو گناه كبيره جعفر تصريح شده است ( ر . ك . بحارالانوار ، ج 50 ، ص 230 ) .  ( 2 ) - همان ، ص 332 . ","page_name":" 253 ","page_number":253},
  {"content":"\r\n\r\nحضرت مهدى ( عج ) در حالى كه رنگ از چهره جعفر پريده بود ، با رسوايى عقب نشست .\r\n2 - در برابر ادعاى امامت جعفر : جعفر براى تصاحب جايگاه امامت بعد از درگذشت حضرت عسكرى عليه السلام تلاش‌هاى فراوانى كرد ، از جمله به يكى از شيعيان نامه‌اى نوشت و در آن ضمن معرفى خود يادآور شد كه من قيّم برادرم و امام پس از او هستم و دانش حلال و حرام ، آن اندازه كه مورد نياز است و نيز علوم ديگر نزد من است .\r\nفرد شيعه نسبت به مطالب نامه مشكوك شد ؛ از اين رو ، آن را به احمد بن اسحاق - از بزرگان شيعه و از ياران خاص امام عسكرى و امام زمان ( عج ) - ارائه داد . احمد ، نامه وى را همراه نامه‌اى كه خود نوشته بود ، خدمت حضرت فرستاد .\r\nدر پاسخ به نامهء احمد ، توقيع مفصّلى از سوى پيشواى دوازدهم صادر شد كه با استدلال ، امامت ادعايى جعفر را رد كرده بود . محورهاى مهمّ توقيع حضرت عبارت است از : يادآورى تكرار بى جهت الفاظ و غلطهاى املايى نامه جعفر ، بيان فلسفهء آفرينش انسان و بعثت پيامبران و فرستادن كتاب براى هدايت انسان‌ها و تأكيد بر اهميّت بعثت رسول اكرم صلى الله عليه و آله و امامت جانشينان آن حضرت و برترى دادن آنان بر برادران و عموهاى خود در مصون داشتن ايشان از گناه و برخوردار ساختن آنان از خزانه دانش خود و . . . ، تكذيب ادعاى جعفر كه داناى به حلال و حرام الهى است و تأكيد بر اين كه وى ، حلال را از حرام ، درست را از نادرست و حق را از باطل و محكم را از متشابه تشخيص نمىدهد و حتّى حدود نماز و وقت آن را نيز نمىداند و اشاره به پاره‌اى از گناهان و لغزش‌هاى او و تأكيد بر اين نكته كه امامت جز در مورد حَسَنَين عليهما السلام در دو برادر جمع نمىشود . « 1 » \r\n3 - در برابر ادعاى وراثت و تصاحب ميراث امام عسكرى عليه السلام : جعفر با حمايت دستگاه خلافت ، تمامى آنچه متعلق به امام عسكرى عليه السلام بود به‌عنوان تنها وارث آن حضرت ، تصاحب كرد ، حتّى نسبت به منزل مسكونى امام ادعاى مالكيّت كرد و خانواده پيشواى يازدهم را آواره ساخت و بعدها از دفن مادر امام عسكرى عليه السلام در كنار همسر و\r\n\r\n","description":"","footnote":" ( 1 ) - ر . ك . احتجاج ، طبرسى ، ج 2 ، صص 279 - 281 ؛ بحارالانوار ، ج 50 ، صص 228 - 231 . ","page_name":" 254 ","page_number":254},
  {"content":"\r\n\r\nفرزند ارجمندش به همين بهانه جلوگيرى كرد . « 1 » \r\nحضرت مهدى ( عج ) وقتى ديد جعفر با بازماندگان پدرش درباره ميراث منازعه مىكند ، ناگهان در جمع آنان حاضر شد و خطاب به جعفر فرمود : « اى جعفر ! چرا متعرض حقوق من مىشوى ! » سپس از نظرها پنهان گشت . جعفر مات و مبهوت شد و هر چه در اطراف جستجو كرد ، اثرى از آن حضرت نيافت . « 2 » \r\n4 - در جريان جلوگيرى جعفر از دفن مادر امام عسكرى عليه السلام در كنار همسر و فرزندش : « حديث » وصيّت كرد كه او را در كنار همسرش امام هادى و فرزندش امام عسكرى عليه السلام دفن كنند ؛ ولى جعفر مانع شد و گفت : خانه از آن من است .\r\nحضرت مهدى ( عج ) بار ديگر در برابر او ظاهر شد و فرمود : « اى جعفر ! آيا اين خانه از تو است ؟ ! و فورى از نظر پنهان شد . « 3 » \r\nموضع‌گيريهاى بموقع و حساب شده امام عليه السلام در برابر انحراف‌هاى جعفر ، موجب شد كه وى با همه تلاش‌هاى مذبوحانه‌اش نه تنها نتواند به خواسته خود دست يابد ؛ بلكه روز به روز نزد دوست و دشمن از موقعيتش كاسته شود و نزد همگان منفور و مطرود گردد . به‌عنوان نمونه جعفر پس از ناكامى و نااميدى از شيعيان ، براى به رسميّت شناختن امامت خود ناچار به دولتمردان عباسى متوسل شد . ابتدا نزد عبيدالله بن خاقان ، وزير معتمد رفت و گفت : « منزلت و مرتبت پدر و برادرم را براى من قرار بده ، در مقابل ، من هر سال بيست هزار دينار طلا به تو مىپردازم . » عبيداللّه او را از خود راند و به وى تا زمانى كه زنده بود اجازه ملاقات نداد . « 4 » \r\nجعفر نزد خليفه رفت و همان خواسته را تكرار كرد . معتمد نيز بدان پاسخ رد داد و گفت :\r\nمقام و منزلت برادرت از سوى ما اعطا نشده بود ؛ بلكه از سوى خدا بود و تلاش ما در جهت از بين بردن اين مقام بود . ولى خداوند از آن ابا كرد و هر روز بر عظمت و\r\n\r\n","description":"","footnote":" ( 1 ) - ر . ك . تاريخ الغيبة الصغرى ، ص 314 .  ( 2 ) - همان .  ( 3 ) - همان .  ( 4 ) - كمال الدين و تمام النعمة ، ج 1 ، ص 43 . ","page_name":" 255 ","page_number":255},
  {"content":"\r\n\r\nمنزلت معنوى او مىافزود . . . بنابراين ، چنانچه تو نزد پيروان برادرت منزلتى همچون منزلت او دارى ، نيازى به ما نخواهى داشت . در غير اين صورت ، هيچ كارى براى تو نمىتوانيم انجام دهيم . « 1 » \r\n\r\nغيبت\r\nاز جمله رويدادهاى مهمّ و بىسابقه در تاريخ امامت شيعه ، مسألهء غيبت حضرت مهدى ( عج ) از ديده‌ها است . امام از آغاز تولد در خانه پدرى مخفيانه زندگى مىكرد . تنها افرادى خاص توفيق ديدارش را پيدا كردند . پس از عهده‌دارى امامت كه جستجوى حكومت از آن حضرت ابعاد گسترده‌ترى پيدا كرد ، زندگى پنهانى امام وارد مرحله جديدى شد و جز چند نفر كه سمت نيابت خاص آن گرامى را برعهده داشتند ، كسى ايشان را نمىديد . بدين ترتيب تاريخ امامت با بحران جديدى رو به رو شد و اراده حق بر اين تعلق گرفت كه آخرين جانشين رسول خدا صلى الله عليه و آله تا آن زمان كه خدا بخواهد از ديده‌ها پنهان شود .\r\nمسأله غيبت در تاريخ زندگى امّت‌هاى پيشين در ارتباط با انبياء و جانشينان آنان وجود داشته است . در پاره‌اى روايات از مسأله غيبت رهبران الهى به‌عنوان يك سنّت پروردگار ، ياد شده كه در ميان تمامى امّت‌ها رخ داده است . امام باقر عليه السلام مىفرمود :\r\nسوگند به خدا مسأله غيبت ، سنّت الهى است كه مو به مو اجرا خواهد شد و هر آنچه كه در ميان امّت‌هاى پيشين روى داده ، ناگزير در ميان شما نيز روى خواهد داد . و اگر شما يكنواخت مىزيستيد ، بر غير سنّت پيشينيان خود مشى كرده بوديد . « 2 » \r\nدر ميان انبياء نخستين غيبت ، مربوط به حضرت ادريس است كه به خاطر درگيرى با طاغوت زمانش و بيم از او ، مدت بيست سال در غارى پنهان بود . « 3 »  پس از او ، حضرت\r\n\r\n","description":"","footnote":" ( 1 ) - كمال‌الدين و تمام‌النعمه ، ج 2 ، ص 479 .  ( 2 ) - بحارالانوار ، ج 52 ، ص 110 .  ( 3 ) - كمال‌الدين و تمام النعمة ، ج 1 ، صص 127 - 132 . ","page_name":" 256 ","page_number":256},
  {"content":"\r\n\r\nصالح ، مدت زيادى از ميان قوم خود غايب شد و چون نزد آنان بازگشت ، او را نشناختند . « 1 » \r\nحضرت ابراهيم سومين پيامبرى بود كه بنابر نقل شيخ صدوق سه مرحله غيبت كرد ؛ غيبت نخست از آغاز تولد تا زمان برانگيخته شدن به نبوّت كه در غارى پنهان بود و تنها مادرش از جاى او خبر داشت . غيبت دوّم در دوران رسالتش و زمانى بود كه طاغوت مصر او را تبعيد كرد و او گفت : « و از شما و هر آنچه از غير خدا مىخوانيد ، دورى مىجويم . » « 2 »  مرحله سوم ، سياحت در شهرها به‌منظور پندگيرى بود . « 3 » \r\nحضرت يوسف نيز بنا بر نقل شيخ صدوق مدت بيست سال غيبت كرد . وى چند روزى از اين غيبت را در چاه ، چند سالى را در زندان و بقيّه را در سمت وزارت و پادشاهى مصر سپرى كرد . « 4 » \r\nحضرت موسى نيز - طبق نوشته شيخ صدوق - دو غيبت داشت ؛ نخست از آغاز ولادت تا دوران نوجوانى و دوّم كه بيش از پنجاه سال به طول انجاميد از زمانى آغاز شد كه وى از مصر خارج و رهسپار مدين شد و نزد شعيب اقامت گزيد . « 5 » \r\nبا درگذشت حضرت موسى يوشع بن نون جانشين وى شد . او با ستمگران زمان خود به مبارزه برخاست و پس از او تا ظهور حضرت داوود كه بيش از چهار صد سال به طول انجاميد ، يازده تن از جانشينان او به تبليغ شريعت توحيد مأمور شدند . تمام اين جانشينان در غيبت و اختفا به سر مىبردند . آخرين آنان پس از غيبتى طولانى آشكار شد و پيروان خود را به‌ظهور داوود بشارت داد . شيعيان وى بشارت ولادت داوود را دريافتند و چه‌بسا او را نيز مىديدند ولى نمىشناختند ، تا آن كه در جريان درگيرى طالوت با جالوت ،\r\n\r\n","description":"","footnote":" ( 1 ) - همان ، ص 134 .  ( 2 ) - مريم ، آيه 48 .  ( 3 ) - كمال‌الدين و تمام‌النعمة ، ج 1 ، صص 137 - 141 .  ( 4 ) - همان ، صص 141 - 142 .  ( 5 ) - همان ، صص 145 - 147 . ","page_name":" 257 ","page_number":257},
  {"content":"\r\n\r\nداوود در صحنه ظاهر شد و جالوت را كشت و از آن پس زمام امور را به دست گرفت . « 1 » \r\n\r\nغيبت صغرى\r\nحضرت مهدى ( عج ) دو مرحله غيبت دارد ؛ مرحله كوتاه مدت كه از آن به غيبت صغرى تعبير مىشود و مرحله دراز مدت كه به آن غيبت كبرى گفته مىشود .\r\nانديشمندان اسلامى پايان غيبت صغرى را سال 329 ذكر كرده‌اند ؛ ولى در آغاز آن اختلاف نظر دارند . بيشتر ، آغاز آن را سال 260 پس از شهادت امام عسكرى عليه السلام ذكر كرده‌اند كه حدود 69 سال و شش ماه مىشود ؛ ولى بعضى مانند شيخ مفيد ، آغاز آن را سال 255 يعنى زمان ولات حضرت ذكر كرده‌اند كه 74 سال خواهد شد . « 2 » \r\nمهم‌ترين ويژگى اين مرحله از غيبت ، نسبى و مقدمى بودن آن در مقايسه با غيبت كبرى است . در حقيقت مرحله غيبت صغرى حدّ متوسط بين غيبت كبرى و زندگى آن حضرت در دوران زندگى پدرشان به‌شمار مىآيد . امام زمان ( عج ) در زمان پدر ارجمندش نيز زندگى عادى نداشت و به نوعى در غيبت به سر مىبرد . در اين مقطع از زندگى آن حضرت ، شيعيان و ياران خاص امام ، توفيق شرفيابى به حضور آن بزرگوار را داشتند ، ليكن در مرحله غيبت صغرى ، دامنه ديدار و ارتباط شيعيان با آن حضرت محدود به چهار نفر بود كه سمت نواب خاص امام را داشتند .\r\nغيبت صغرى ، مقدمه و زمينه‌ساز غيبت كبرى به‌شمار مىرود . توقيع‌هاى حضرت توسط نايبان به دست مردم مىرسيد و بدين ترتيب شيعيان با پيشوايشان مرتبط بودند و خود را براى غيبت كبرى و رويارويى با شرايط دشوارتر آماده مىكردند . در پرتو اين تجربه و تمرين بود كه تحمّل غيبت كبرى براى شيعيان از بعد اعتقادى چندان مشكل نبود در حالى كه پذيرش آن براى ديگران دشوار بود .\r\n\r\n","description":"","footnote":" ( 1 ) - ر . ك . كمال‌الدين و تمام النعمة ، ج 1 ، صص 153 - 155 .  ( 2 ) - ارشاد ، ص 346 . ","page_name":" 258 ","page_number":258},
  {"content":"\r\n\r\n\r\nنايبان حضرت مهدى ( عج )\r\nهر چند حضرت مهدى ( عج ) همزمان با آغاز امامتش در پس ابر غيبت پنهان گشت ، در نتيجه عموم مردم از فيض وجود و شرفيابى به حضورش محروم شدند ؛ ليكن ارتباط آن حضرت با مردم بويژه شيعيان و دوستدارانش بطور كلى قطع نشد .\r\nمردم در دوران غيبت صغرى توسط سفيران و نايبان منصوب امام با آن حضرت ارتباط برقرار مىكردند . سفيران در هر زمان لازم با پيشوايشان ديدار مىنمودند و مشكلات ، مسائل و خواسته‌هاى شيعيان را به محضر امام زمان ( عج ) منعكس كرده رهنمودها و پاسخ‌هاى كتبى يا شفاهى آن بزرگوار را به ايشان منتقل مىساختند . « 1 » \r\nاين سفيران عبارتند از : ابو عمرو ، عثمان بن سعيد ، فرزندش ابو جعفر ، محمد بن عثمان ، ابوالقاسم بن روح نوبختى و ابوالحسن على بن محمد سَمَرى .\r\nالف - عثمان بن سعيد عَمْرى : « 2 »  او از چهره‌هاى برجسته شيعه و از ياران نزديك و افراد مورد وثوق امام هادى و امام عسكرى عليه السلام بود و سمت وكالت آن دو امام را داشت .\r\nامام هادى عليه السلام دربارهء او فرمود :\r\nاين ، ابو عمرو ، مورد وثوق و امين ( من ) است . هر آنچه به شما بگويد ، از جانب من گفته و هر چه به شما رساند ، از جانب من رسانده است . « 3 » \r\nامام عسكرى عليه السلام نيز وثاقت او را تأييد كرد و فرمود :\r\nاين ، ابو عمرو ، ثقة و امين است . مورد وثوق امام پيشين و من در حيات و مرگم مىباشد . هر چه به شما بگويد از سوى من گفته و هر چه به شما ابلاغ كند از سوى من ابلاغ كرده است . « 4 » \r\n\r\n","description":"","footnote":" ( 1 ) - البته در اين دوران ، چه بسا افراد ديگرى نيز كه قرب و منزلت ويژه‌اى نزد حضرت حجت ( عج ) داشتند ، به افتخار ديدار آن گرامى نايل مىآمدند ، ولى سمت سفارت و نيابت خاص نداشتند .  ( 2 ) - كنيه عثمان ، ابو عمر بود ولى امام عسكرى عليه السلام دستور به تخفيف آن داد و از آن پس عَمْرى خوانده مىشد ( ر . ك : تنقيح المقال ، ج 2 ، ص 245 ) .  ( 3 ) - الغيبة ، ص 215 .  ( 4 ) - الغيبه ، ص 215 . ","page_name":" 259 ","page_number":259},
  {"content":"\r\n\r\nعثمان كه در روزگار خفقان ، سمت و كالت عسكريين عليهما السلام را برعهده داشت ، به‌منظور سرپوش نهادن بر فعّاليّت‌هاى متعرضانه خود به تجارت روغن اشتغال داشت .\r\nبه همين جهت به وى سمّان مىگفتند . وى وجوه شرعى و اموال دريافتى از شيعيان را در ظرف‌هاى روغن جاى مىداد و خدمت امام هادى عليه السلام مىفرستاد . « 1 » \r\nعثمان بن سعيد ، علاوه بر آن كه توسط امام عسكرى عليه السلام به جانشينى و نيابت حضرت مهدى ( عج ) منصوب شده بود ، « 2 »  از سوى امام عصر ( عج ) نيز بر اين سمت ابقا شد « 3 »  و در طول مدت حدود پنج سالى كه زنده بود ، رسالت خود را به بهترين شكل انجام داد .\r\nحضرت مهدى ( عج ) پس از رحلت عثمان ، در توقيعى ، ضمن تسليت در گذشت وى به فرزندش محمد ، او را فردى دانست كه سعادتمندانه زيست و نيكو از اين جهان ديده فرو بست . در پايان از خداوند براى وى طلب رحمت و مغفرت كرد و آرزو نمود كه او را به اوليا و دوستان خود ملحق سازد . « 4 » \r\nب - محمد بن عثمان : وى پس از درگذشت پدرش از سوى امام عهده‌دار سفارت گشت و سفارتش حدود چهل سال به طول انجاميد . دوران مسؤوليت وى همزمان بود با خلافت معتمد ، معتضد ، مكتفى و ده سال از خلافت مقتدر عباسى .\r\nمحمّد ، چهره‌اى برجسته و وارسته و پيش از سفارت ، وكيل امام عسكرى عليه السلام بود .\r\nآن حضرت به يكى از ياران خود درباره او و پدرش فرمود :\r\nعَمْرى و فرزندش مورد اعتماد و وثوق هستند . هر چه بر تو روايت كنند از من روايت كرده و هر چه به تو بگويند از سوى من مىگويند . پس به سخنان آنان گوش فرا ده و از ايشان اطاعت كن ؛ زيرا آن دو ، ثقه و امين هستند . « 5 » \r\nامام در سخنى ديگر در جمع گروه زيادى از شيعيان يمنى به وكالت محمّد از طرف\r\n\r\n","description":"","footnote":" ( 1 ) - همان ، ص 214 .  ( 2 ) - ر . ك . همان ، ص 217 .  ( 3 ) - ر . ك . همان ، ص 217 .  ( 4 ) - منتخب الاثر ، ص 395 ؛ الغيبه ، ص 219 .  ( 5 ) - منتخب الاثر ، ص 395 ؛ الغيبه ، ص 219 . ","page_name":" 260 ","page_number":260},
  {"content":"\r\n\r\nحضرت حجت تصريح كرد و فرمود : « گواه باشيد كه عثمان بن سعيد عمرى وكيل من و پسرش محمّد ، وكيل فرزندم مهدى شما است . » « 1 » \r\nعلاوه بر اين عثمان بن سعيد پيش از درگذشتش ، وى را از سوى امام زمان ( عج ) به جانشينى خود و نيابت خاص آن حضرت منصوب كرد . « 2 » \r\nمحمد علاوه بر انجام وظايف مهم سفارت ، كتاب‌هايى نيز در موضوع فقه تدوين كرد و در آن‌ها ، احاديثى را كه از امام عسكرى و امام زمان عليهما السلام و نيز رواياتى را كه از پدرش به نقل از عسكريين عليهما السلام شنيده بود گرد آورد . « 3 » \r\nدومين سفير امام به درجه‌اى از كمال و بندگى رسيده بود كه - با رهنمود مولايش - زمان مرگ خود را مىدانست و پيش از فرا رسيدن موعد آن ، خود را آماده كرده بود و سرانجام در جمادىالاولى ، سال 304 يا 305 هجرى به ديدار محبوب شتافت . « 4 » \r\nج - حسين بن روح : او جزو ده نفر شيعيانى بود كه در بغداد به‌عنوان كارگزار محمد بن عثمان به جمع‌آورى وجوه شرعى و رسيدگى به امور مردم اشتغال داشتند .\r\nمحمد بن عثمان در دو سال آخر زندگى كه پير و ناتوان شده بود ، بيشتر مسؤوليت‌هاى خود را به حسين بن روح واگذار كرده بود . وى در جمع زبدگان شيعه گفت : « چنانچه براى من پيشامدى رخ دهد ، امر نيابت برعهده ابوالقاسم ، حسين بن روح نوبختى است . من مأمورم او را پس از خود بر جايگاه خويش بگذارم . در امور خود به او رجوع كنيد . » « 5 » \r\nحسين مدت 21 سال عهده‌دار منصب سفارت بود و سرانجام در شعبان ، سال 326 هجرى درگذشت . « 6 » \r\n\r\n","description":"","footnote":" ( 1 ) - همان ، ص 218 .  ( 2 ) - الغيبه ، ص 218 .  ( 3 ) - همان ، ص 221 .  ( 4 ) - همان ، ص 223 .  ( 5 ) - همان ، ص 226 .  ( 6 ) - الغيبه ، ص 238 . ","page_name":" 261 ","page_number":261},
  {"content":"\r\n\r\nد - على بن محمد سَمَرى : وى از اصحاب امام عسكرى عليه السلام بود كه توسط حسين بن روح به امر امام زمان ( عج ) به مقام سفارت پس از وى منصوب شد . مدت سفارت او سه سال بود كه با خلافت راضى و متقى همزمان بود . شدت اختناق و فشار حكومت عليه پيروان اهل بيت عليهم السلام در اين مقطع به حدّى بود كه حسين بن روح و على بن محمّد سَمَرى در بسيارى از موارد ناچار به تقيّه بودند « 1 »  و شايد يكى از علّت‌هاى مهم پايان يافتن دوران سفارت با درگذشت سمرى و تعلق مشيّت حق بر آغاز غيبت كبرى ، همين موضوع باشد .\r\nعلى بن محمّد در نيمه شعبان سال 329 هجرى درگذشت « 2 »  و با رحلت او ، باب سفارت بسته شد و دوران غيبت صغرى پايان گرفت .\r\n\r\nوظايف و فعّاليّت‌هاى نايبان\r\nنايبان خاص حضرت ولىّ عصر ( عج ) در طول مدت نيابتشان ، فعّاليّت‌ها و موضع‌گيرىهايى در زمينه مسائل سياسى ، اجتماعى و فرهنگى داشتند كه برخى از آنها بين هر چهار سفير ، مشترك و برخى مختص هر سفير بود . در اينجا به اختصار به بعضى از وظايف و فعّاليت‌هاى مشترك آنان اشاره مىكنيم .\r\n\r\n1 - انجام رسالت دو جانبه\r\nشرايط سياسى - اجتماعى در اين دوره ايجاب مىكرد كه نايبان حضرت يك وظيفه دو جانبه ايفا كنند . از يك سو در انجام رسالت نيابت و چگونگى ارتباط خود با امام و مردم و پنهان نگه داشتن نام و نشان آن گرامى ، نهايت احتياط را بكنند . آنان در بيشتر نوشته‌هاى خود به امام ، نه از خود اسمى مىبردند و نه از حضرت . به‌عنوان نمونه ، چنين مىنوشتند : « كتبتُ الى الناحيّة » ، « كَتَبْتُ اليه » ، « خَرَجَ الجواب » . « 3 »  همين مسأله منشأ ابهام در\r\n\r\n","description":"","footnote":" ( 1 ) - همان ، ص 237 ؛ تاريخ الغيبة الصغرى ، ص 414 .  ( 2 ) - همان ، ص 242 .  ( 3 ) - ر . ك . معادن‌الحكمة ، ج 2 ، صص 308 - 310 . ","page_name":" 262 ","page_number":262},
  {"content":"\r\n\r\nپاره‌اى توقيعات گشته ، بگونه‌اى كه معلوم نيست به كدام يك از نايبان القا شده است .\r\nاز سوى ديگر ، بر خود لازم مىديدند كه امام را به پيروانش معرفى كنند تا توطئه‌گران و مدعيان دروغين نيابت نتوانند در ميان امت شك و ترديد ايجاد كنند ؛ از اين رو در مواقع لازم براى افراد مورد اعتماد بيان مىكردند كه حضرت را ديده‌اند و مكان‌هاى حضور او را يادآور مىشدند . « 1 » \r\n\r\n2 - جلوگيرى از پراكندگى شيعيان\r\nهر چند در پاره‌اى موارد پس از شهادت امام معصوم انشعابى در ميان شيعيان پديد مىآمد ، ليكن اين انشعاب در زمان رحلت امام عسكرى عليه السلام به اوج خود رسيد . نايبان ويژه با اقدامات سنجيده و رهبرى مدبرانهء جمع شيعه ، اوضاع نابسامان اجتماع آنان را سامان بخشيده ، پراكندگىها و انشعاب‌ها را به تدريج به حداقل رساندند .\r\nبنابر نوشته دكتر جاسم حسين ، اماميّه گرچه به پانزده گروه منشعب شدند و در زمان نخستين سفير ، ديدگاه‌هاى گوناگونى درباره جانشين امام عسكرى عليه السلام داشتند ؛ ليكن تلاش‌ها و تدابير سفير دوم با موفّقيت انجام گرفت و تعاليم وى در محافل شيعى انتشار يافت ، چندان كه به اضمحلال ديگر گروه‌ها منجر شد . « 2 » \r\nشيخ مفيد تصريح مىكند كه در سال 373 هجرى كه وى مشغول نوشتن كتاب « الفصول المختاره » بوده ، از آن فرقه‌هاى چهارده‌گانه ، تنها اماميّه باقى مانده است . « 3 » \r\n\r\n3 - آماده‌سازى جامعه براى پذيرش غيبت كبرى\r\nآماده كردن اذهان مردم و فضاى جامعه شيعى براى پذيرش غيبت كبرى از مهم‌ترين رسالت‌هاى مشترك نايبان خاص حضرت مهدى ( عج ) بود . اين سياست را امام هادى و امام عسكرى عليهما السلام به صورتى سنجيده و سازمان يافته بنيان نهادند و سفيران ويژه ، آن را\r\n\r\n","description":"","footnote":" ( 1 ) - ر . ك . كمال‌الدين و تمام النعمة ، ج 2 ، ص 435 ، ح 3 و 440 ، ح 8 ، 9 و 10 .  ( 2 ) - تاريخ سياسى غيبت امام دوازدهم ، ص 216 .  ( 3 ) - الفصول المختاره ، ص 321 . ","page_name":" 263 ","page_number":263},
  {"content":"\r\n\r\nدنبال كرده و عينيّت بخشيدند .\r\nسفيران بر اين موضوع اعتقادى تأكيد داشتند كه لازم نيست در هر زمان ، امام معصوم در دسترس امّت باشد ؛ بلكه مردم مىتوانند از طريق ارتباط با فرد يا افرادى كه امام تعيين كرده ، مسائل و مشكلات خود و جامعه را مطرح سازند و نظر امام را بيابند .\r\n\r\n4 - پاسخگويى به مسائل دينى و رسيدگى به مشكلات مردم\r\nنايبان ، سؤالات شرعى شيعيان را به محضر امام منعكس و پاسخ آنها را گرفته به مردم ابلاغ مىكردند . از سوى ديگر ، مشكلات و گرفتارىهايى كه بر اثر فشار حكومت عباسى و پنهان بودن امام زمان ( عج ) دامنگير شيعيان ، مىگشت ، با دست تواناى آنان حلّ و رفع مىشد . سفيران ، اموال و وجوه شرعى متعلق به حضرت را از پرداخت‌كنندگان تحويل مىگرفتند و در مواردى كه امام دستور مىداد مصرف مىكردند .\r\n\r\n5 - مبارزه با منحرفان و مدعيان دروغين نيابت\r\nدر دوران غيبت صغرى افرادى كج‌انديش ، دنيا دوست و شهرت‌طلب به دروغ مدعى نيابت از سوى صاحب‌الزّمان ( عج ) شدند كه در مباحث پيشين به اسامى برخى از آنها اشاره كرديم . آنان براى دستيابى به شهرت و رياست و تصاحب وجوه شرعى سرازير شده از سوى مردم به سوى امام ، ضمن تكذيب نيابت نايبان خاص حضرت و ايستادگى در برابر آنان ، خود را نايب امام دانسته ، با دروغ و تزوير ، شيعيان را به گرد خود فرا مىخواندند .\r\nبعضى از آنان مانند حسين بن منصور حلّاج براى فريفتن مردم و توجه افكار به سوى خود دست به يك سرى كارهاى خارق‌العاده مىزد . او به زعم خود ميوه زمستان را در تابستان و ميوه تابستان را در زمستان به مريدان خود مىداد ، دست خود را به هوا مىبرد و آن را پر از طلا برمىگردانيد . « 1 » \r\nتكذيب مدعيان دروغين ، رسوا نمودن آنان و اثبات نيابت خود و جلب اطمينان و اعتماد شيعيان از رسالت‌هاى مهم نايبان خاص بود . آنان در اين جبهه علاوه بر توقيعاتى\r\n\r\n","description":"","footnote":" ( 1 ) - ر . ك . البداية والنهاية ، ج 11 ، ص 145 . ","page_name":" 264 ","page_number":264},
  {"content":"\r\n\r\nكه در تكذيب و تخطئه مدعيان دروغين نيابت از حضرت مىگرفتند و در معرض افكار عمومى قرار مىدادند « 1 »  ، از طريق بروز كرامت‌ها ، حقانيّت خود را ثابت كرده با پشتوانه قوى به ستيز با فرصت طلبان برمىخاستند .\r\nآنان - بر اساس آنچه در منابع تاريخى و روايى آمده است - بدون آن كه آموزش ديده باشند به زبان‌هاى مختلف صحبت مىكردند ، از نيّت افراد خبر مىدادند ، زمان مرگ ديگران و حتّى خود را مىدانستند و « 2 »  . . . .\r\nاين كرامت‌ها در راستاى رسالت الهى آنان و با عنايت خاص پيشواى بزرگوارشان در دست ايشان ظاهر مىشد و از نظر عقلى و نقلى هيچ مانعى ندارد .\r\n\r\nغيبت كبرى\r\nغيبت كبرى با درگذشت چهارمين نايب خاص حضرت مهدى ( عج ) آغاز شد . از سَمَرى در آخرين روزهاى عمرش خواستند تا جانشين خود را تعيين كند . وى گفت :\r\n« خداوند مشيّتى دارد كه انجام خواهد داد » آن گاه آخرين نامه‌اى را كه از ناحيه مقدس حضرت در اين زمينه رسيده بود براى حاضران خواند . امام در اين نامه ضمن اعلام قريب‌الوقوع بودن خبر مرگ سمرى از وى خواسته بود كسى را به جانشينى خويش برنگزيند ؛ زيرا زمان غيبت كامل فرا رسيده است ، « 3 »  و بدين ترتيب غيبت كبرى آغاز شد و از آن تاريخ - نيمه شعبان ، سال 329 - تا زمانى كه موانع ظهور آن حضرت بر طرف نشود ادامه دارد .\r\n\r\n","description":"","footnote":" ( 1 ) - ر . ك . كمال‌الدين و تمام النعمة ، ج 2 ، صص 489 .  ( 2 ) - ر . ك . الغيبه ، صص 195 ، 199 ، 222 و 242 .  ( 3 ) - براى آگاهى از متن توقيع رجوع كنيد به الغيبه ، ص 242 . ","page_name":" 265 ","page_number":265},
  {"content":"\r\n\r\n\r\nنايبان حضرت مهدى ( عج ) در غيبت كبرى\r\nامام در دوران غيبت كبرى نيز نمايندگانى در ميان امّت دارد . تفاوتى كه از اين جهت بين دو دوران وجود دارد در خاص و عام بودن نمايندگان و چگونگى ارتباط آنان با حضرت است . امام در دوران غيبت كبرى فرد خاصى را به عنوان نايب خود تعيين نكرد ؛ بلكه معيارهايى ارائه داد و از امّت خواست در مشكلات دينى و مسائل جارى خود به افراد واجد آن ملاك‌ها و شرايط رجوع كنند .\r\nحضرت ضمن پاسخ به سؤالات اسحاق بن يعقوب توسط دومين سفير خود ، درباره حوادث و مسائل جارى فرمود :\r\n« امَّا الْحَوادِثُ الْواقِعَةُ فَارْجِعُوا فيها الى رُواةِ حَديثِنا فَانَّهُمْ حُجَّتى عَلَيْكُمْ وَ انَا حُجَّةُ اللَّهِ عَلَيْهِمْ . » « 1 » \r\nاما درباره حوادث و پيشامدهاى جارى ، به راويان حديث ما رجوع كنيد . زيرا آنان حجّت من بر شما هستند و من حجت خدا بر ايشان هستم .\r\nامام در اين توقيع شريف ، راويان حديث را كه مصداق آن فقها و مجتهدان هستند ، به‌عنوان حجت خود بر مردم معرفى كرد و بدين سان اركان و جايگاه فقاهت و مرجعيّت را در دوران غيبت كبرى استوار ساخت و ولايت و سرپرستى آنان را با ولايت خود گره زد .\r\nپيش از آن نيز امام عسكرى عليه السلام به نقل از امام صادق عليه السلام براى فقهايى كه عنوان نيابت حضرت مهدى ( عج ) را دارند و مردم مىبايد بدانان رجوع كنند ، معيارهايى بيان كرده است :\r\nآن كس از فقيهان كه از نفسش مراقبت و از دينش محافظت كند ، و مخالف هوا و هوس ، و مطيع مولايش باشد ، بر مردم لازم است كه از وى پيروى كنند . « 2 » \r\n\r\n","description":"","footnote":" ( 1 ) - كمال الدين و تمام النعمة ، ج 2 ، ص 484 .  ( 2 ) - امَّا مَنْ كانَ مِنَ الْفُقَهاءِ صائِناً لِنَفْسِهِ ، حافِظاً لِدينِهِ ، مُخالِفاً عَلى هَواهُ ، مُطيعاً لِامْرِ مَوْلاهُ فَلِلْعَوامِ انْ يُقَلِّدُوهُ . ( وسائل الشيعه ، ج 18 ، ص 95 ) . ","page_name":" 266 ","page_number":266},
  {"content":"\r\n\r\nاما چگونگى ارتباط : نايبان عام ، افتخار شرفيابى به حضور امام را بدان صورت كه نايبان خاص داشتند ، ندارند . آنچه كه آنان را با مولايشان مرتبط مىسازد ، همان رابطه و پيوند معنوى و ولايى است كه در مواردى چه‌بسا به شرفيابى نيز منتهى مىشود .\r\n\r\nانتظار فرج\r\nفترت غيبت كبرى از دشوارترين و درازترين فترت‌هايى است كه تاكنون امتى در ارتباط با فقدان و غيبت پيشواى دينى خود ديده است .\r\nرسول گرامى اسلام و جانشينان آن حضرت ، از پيش ، اين دشوارى و وضعيّت استثنايى را در پيش روى امت خود ديده و براى مصونيت آنان از لغزش‌ها و پيامدهاى منفى آن ، سفارش‌هايى به پيروان خود كرده‌اند كه يكى از آنها موضوع انتظار فرج است .\r\nانتظار فرج - به‌عنوان يكى از تكاليف مهم شيعيان در دوران غيبت - در مفهوم اسلامى خود عبارت است از آمادگى كامل و هميشگى انسان منتظر براى تحقق بخشيدن حكومت اسلامى جهانى به رهبرى حضرت مهدى ( عج ) . اين آمادگى زمانى حاصل مىشود كه انتظار كشنده علاوه بر بعد اعتقادى در بعد نفسانى و رفتارى نيز به اصلاح خود همّت گمارد .\r\nاز نظر روحى به حدّى از خودسازى و تزكيه نفس رسيده باشد كه در هر لحظه آمادگى لبيك‌گويى به نداى پيشواى خود و لياقت ديدار او را داشته باشد ؛ بگونه‌اى كه هيچ وابستگىاى نتواند او را از پيوستن به سپاه حضرت مهدى ( عج ) بازدارد . از نظر رفتارى نيز در طول زندگى خود به همه وظايف خويش عمل كرده ، در تمامى زمينه‌ها ، الگوى يك انسان كامل و يك بنده نيكوكار باشد .\r\nبديهى است وصول به چنين مرتبه‌اى از كمال نفسانى و رفتارى ، كارى بس دشوار است و تنها انسان‌هايى بدان دست مىيابند كه - به تعبير بعضى روايات - « 1 »  خداوند دلشان\r\n\r\n","description":"","footnote":" ( 1 ) - ر . ك . ينابيع المودّة ، ج 3 ، ص 77 . ","page_name":" 267 ","page_number":267},
  {"content":"\r\n\r\nرا به ايمان آزموده است .\r\nانتظار فرج با چنين مفهومى ، سازنده و حركت‌زا است ؛ از اين رو ، در ميان عبادت‌هاى فردى و اجتماعى ، جايگاه ويژه‌اى دارد و در بيان رسول اكرم صلى الله عليه و آله برترين عبادت دانسته شده است :\r\n« افْضَلُ الْعِبادَةِ انْتِظارُ الْفَرَجِ . » « 1 » \r\nعلّت آن شايد اين باشد كه انتظار فرج تبلور ولايت است ؛ ولايتى كه درستى همه اعمال آدمى منوط به آن است و بدون آن هيچ كارى پذيرفته نيست . « 2 » \r\n\r\nپايان غيبت\r\nبدون شك ، خورشيد وجود حضرت مهدى ( عج ) براى هميشه در پس پرده غيبت باقى نخواهد ماند و به تعبير بعضى روايات حتى اگر از دنيا بيش از يك روز باقى نمانده باشد ، خداوند آن روز را آن قدر دراز خواهد كرد تا حضرت حجّت ( عج ) ظهور كند . « 3 » \r\nآنچه در اينجا مطرح است زمان پايان غيبت آن حضرت است . براى روشن شدن اين مسأله چند نكته را يادآور مىشويم .\r\nالف - وقت ظهور : روايات زيادى تصريح دارد كه وقت ظهور حضرت مهدى ( عج ) از اسرار الهى است و تنها خداوند از آن آگاهى دارد و هر كس براى آن ، وقت تعيين كند ، دروغگو است . امام صادق عليه السلام در اين باره مىفرمايد :\r\nكسى كه براى ( ظهور ) مهدى ما وقت تعيين كند ، خود را در علم خدا شريك پنداشته و ( به دروغ ) ادعا كرده كه بر اسرار الهى واقف است . « 4 » \r\nب - نشانه‌هاى ظهور : در روايات ، براى حضرت مهدى ( عج ) نشانه‌هايى ذكر شده\r\n\r\n","description":"","footnote":" ( 1 ) - منتخب‌الاثر ، ص 499 .  ( 2 ) - ر . ك . وسائل‌الشيعه ، ج 1 ، ص 93 .  ( 3 ) - ر . ك . كنزالعمال ، ج 14 ، صص 261 - 267 .  ( 4 ) - بحارالانوار ، ج 53 ، ص 3 . ","page_name":" 268 ","page_number":268},
  {"content":"\r\n\r\nاست ، مانند صيحه در ماه رمضان ، خروج سفيانى ، خروج خراسانى ، كشته شدن نفس زكيّه ، فرو رفتن زمين در بيداء و . . . . « 1 » \r\nنشانه‌ها بطور كلّى به چند بخش تقسيم مىشوند : بعضى از آنها نشانه‌هاى دور به حساب مىآيند كه بسيارى از آن‌ها تحقق پيدا كرده است ، و برخى ديگر ، نزديك به دوران ظهور هستند . در تقسيم‌بندى ديگر ، بعضى نشانه‌ها حتمى دانسته شده و بعضى ديگر غير حتمى . با توجه به اين تقسيم‌ها نمىتوان از نشانه‌هاى ظهور ، پى به زمان دقيق آن برد ؛ زيرا هيچ ملازمه‌اى بين تحقق يكى از نشانه‌ها - حتى نشانه‌هاى حتمى - و ظهور در فاصله زمانى مشخص ، وجود ندارد .\r\nج - سال ظهور : از روايات چنين برداشت مىشود كه سال ظهور ، فرد خواهد بود .\r\nامام صادق عليه السلام فرمود :\r\nقائم ( عج ) ظهور نخواهد كرد مگر در سال‌هاى فرد ، سال اول ، سوّم ، پنجم ، هفتم و نهم . « 2 » \r\nد - روز ظهور : روز ظهور - طبق روايات - روز عاشورا است . از امام صادق عليه السلام نقل شده است : در شب 23 ماه رمضان از آسمان به نام قائم ( عج ) ندا مىشود و در روز عاشورا قيام مىكند . « 3 » \r\nه - چگونگى ظهور : براساس روايات رسيده ، امام عصر ( عج ) پس از اذن الهى در كنار كعبه - بين ركن و مقام - درحالى كه پرچم ، شمشير ، عمامه و پيراهن رسول خدا صلى الله عليه و آله با او است ، ظاهر مىشود . منادى حق ، بشارت ظهورش را به گوش جهانيان مىرساند و حضرت را با اسم و مشخصات به همگان مىشناساند و از مردم مىخواهد كه با وى بيعت كنند . ياران خاص امام - كه تعدادشان 313 نفر است - نداى آسمانى را لبيك گفته ،\r\n\r\n","description":"","footnote":" ( 1 ) - غيبت ، نعمانى ، ص 289 . براى آگاهى بيشتر از نشانه‌ها رجوع كنيد به ارشاد ، ص 357 ؛ اعيان الشيعه ، ج 2 ، ص 71 .  ( 2 ) - ارشاد ، ص 361 ؛ منتخب‌الاثر ، ص 464 .  ( 3 ) - منتخب‌الاثر ، ص 464 . ","page_name":" 269 ","page_number":269},
  {"content":"\r\n\r\nدر اولين فرصت در مكّه با آن بزرگوار بيعت مىكنند . « 1 » \r\nامام پس از آن ، دعوت عمومى خود را آغاز مىكند و به‌وسيله فرشتگان يارى مىشود . مردم ستمديده و علاقه‌مند از هر سو ، گرد امام جمع شده ، ضمن بيعت با او به يارىاش مىشتابند . ياران امام ، مردانى سلحشور ، فداكار ، شيران روز و زاهدان شبند .\r\nدلهايشان چون پارهء آهن محكم است و هر يك از آنان ، نيروى چهل مرد را دارد . آنان در پيروى از امامشان بسيار كوشا هستند و به هر سو يورش برند با پيروزى بازمىگردند .\r\nامام مدتى در مكه مىماند ، سپس به كوفه مىرود و آن جا را مركز حكومت خود قرار مىدهد . حضرت به مشيت الهى در اندك زمانى شرق و غرب جهان را فتح كرده اسلام را در همه جا گسترش مىدهد . و دين حق را با زدودن پيرايه‌ها از پيكره آن تجديد و براساس كتاب خدا و سنّت پيامبر صلى الله عليه و آله حكومت مىكند . همچون امير مؤمنان عليه السلام غذايش ساده و لباسش خشن است . « 2 »  حضرت عيسى عليه السلام از آسمان فرود مىآيد و در نماز به آن حضرت اقتدا مىكند . « 3 » \r\nو - جهان پس از ظهور : در حكومت حضرت مهدى ( عج ) ، بركت‌ها و گنجينه و نهفته‌هاى زمين ، آشكار و ثروت و نعمت ، فراوان مىشود ؛ بگونه‌اى كه فقر از جامعه ريشه‌كن مىگردد و كسى براى پرداخت زكات و صدقه ، فقير نمىيابد . عدالت و امنيّت همه جا را فرامىگيرد ، بطورى كه اگر پيرزنى طبقى طلا و جواهر بر سر گيرد و به تنهايى از شهرى به شهرى برود كسى مزاحم او نمىشود . تمام ويرانىها آباد مىشود ، خداوند به چشم‌ها و گوش‌هاى ياران امام آن چنان نورانيّت و شنوايىاى مىبخشد كه ميان امامشان و خود در هر كجا باشند حايلى نمىبينند . در حكومت حضرت مهدى ( عج ) ، افكار انسان‌ها متمركز و خردهايشان ، تكامل مىيابد . در آن فضا ، همه چيز و همه كس مىتوانند به زيبايى و كمال مطلوب خود برسند و همه خواسته‌ها و آرزوهاى انسانيّت در\r\n\r\n","description":"","footnote":" ( 1 ) - ر . ك . بحارالانوار ، ج 52 ، ص 370 ؛ غيبت ، نعمانى ، ص 316 .  ( 2 ) - غيبت ، نعمانى ، ص 285 ، منتخب‌الاثر ، ص 307 .  ( 3 ) - اثبات الهداة ، ج 7 ، ص 14 . ","page_name":" 270 ","page_number":270},
  {"content":"\r\n\r\nسايه حكومت عدل جهانى برآورده مىشود و وعده الهى تحقق مىپذيرد « 1 »  :\r\n« وَ نُريدُ انْ نَمُنَّ عَلَى الَّذينَ اسْتُضْعِفُوا فِى الْارْضِ وَ نَجْعَلَهُمْ ائِمَّةً وَ نَجْعَلَهُمُ الْوارِثيِنَ . » « 2 » \r\nما مىخواهيم بر مستضعفان زمين ، منّت نهيم و آنان را پيشوايان و وارثان روى زمين قرار دهيم .\r\n\r\n","description":"","footnote":" ( 1 ) - براى آگاهى از اين روايات كه ما مضمون برخى از آن‌ها را در اين جا ذكر كرديم رجوع كنيد به كتاب‌هاى : بحارالانوار ، ج 52 ، باب 26 ، حديث‌هاى 3 ، 10 ، 73 ، 78 و 83 و باب 27 ، حديث‌هاى 25 ، 29 ، 31 ، 72 ، 83 ، 91 ، 112 ، 119 ، 129 ، 164 و 213 و ج 53 ، باب 28 ؛ كشف‌الغمّه ، ج 3 ، صص 255 ، 262 و 269 ؛ اعلام الورى ، صص 426 - 430 ؛ ارشاد ، ص 363 ؛ منتخب‌الاثر ، فصل 2 ، باب 43 و فصل 6 ، باب 1 و 11 و فصل 7 ، باب 1 ، 3 ، 4 ، 5 ، 7 ، 8 ، 11 و 12 و فصل 8 ، باب 2 و اعيان‌الشيعه ، ج 2 ، صص 81 - 84 .  ( 2 ) - قصص ( 28 ) ، آيهء 5 . ","page_name":" 271 ","page_number":271},
  {"content":"\r\n . \r\n","description":"","footnote":"","page_name":" 272 ","page_number":272},
  {"content":"\r\n\r\nفهرست منابع\r\nقرآن\r\nنهج‌البلاغه\r\nالامامة والسياسة ، ابن قتيبهء دينورى ، متوفى 276 ه . ق ، مؤسسه حلبى ، بيروت .\r\nاحتجاج ، احمد بن على بن ابى طالب طبرسى ، مؤسسه اعلمى ، بيروت .\r\nاخبار الطّوال ، دينورى ، منشورات الرضى ، قم .\r\nارشاد ، شيخ مفيد ، متوفى 413 ه . ق ، مؤسسه اعلمى ، بيروت .\r\nالامام الصادق والمذاهب الاربعة ، اسد حيدر ، مكتبة الامام اميرالمؤمنين ، اصفهان .\r\nاقبال ، سيد بن طاووس .\r\nاعيان الشيعه ، سيد محسن امين ، دار التعارف ، بيروت .\r\nامام باقر ، جلوه امامت در افق دانش ، احمد ترابى ، بنياد پژوهشهاى اسلامى ، مشهد .\r\nاسد الغابه ، ابن اثير ، مكتبة الاسلاميّة ، تهران .\r\nانساب الاشراف ، بلاذرى ، مؤسسه اعلمى ، بيروت .\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nاثبات الوصيّة ، مسعودى ، متوفى 346 ه . ق ، مكتبه مرتضوى .\r\nالامام ، علىّ الرّضا عليه السلام ، وليعهد المأمون ، عبدالقادر احمد يوسف ، مطبعة المعارف ، بغداد .\r\nالاصابة فى تمييز الصحابه ، ابن حجر عسقلانى ، متوفى 852 ه . ق ، دار صادر بيروت .\r\nابوالشهداء ، عباس عقّاد ، مطبعة السعد ، مصر .\r\nامالى ، شيخ طوسى ، مكتبة الدّاورى قم .\r\nالاحكام فى اصول الاحكام ، سيف‌الدّين حامدى ، دارالكتب العلميّة ، بيروت .\r\nالامام الصادق ، محمد حسين مظفّر ، مؤسسة النشر الاسلامى ، قم .\r\nاصطلاحات الاصول ، على مشكينى .\r\nالاعلام ، خير الدين زركلى ، دارالعلم ، بيروت .\r\nاعلام الورى ، امين الاسلام ، فضل بن حسن طبرسى ، دارالكتب الاسلاميه .\r\nاختصاص ، شيخ مفيد ، مؤسسه اعلمى ، بيروت .\r\nانوارالبهيّة ، محدث قمى ، منشورات الشريف الرضى ، قم .\r\nاثبات الهداة ، محمد بن حسن حرّ عاملى ، دارالكتب الاسلاميّة ، تهران .\r\nالزام الناصب ، شيخ على يزدى حائرى ، مؤسسه اعلمى ، بيروت .\r\nاختيار معرفة الرجال ، معروف به رجال كشى ، شيخ طوسى ، مؤسسة آل‌البيت ، قم .\r\nاعتقادات ، شيخ صدوق ، انتشارات نهضت زنان مسلمان .\r\nبحارالانوار ، علامه محمد باقر مجلسى ، مؤسسه وفا ، بيروت .\r\nالبداية والنهاية ، ابن كثير ، متوفى 774 ه . ق ، دارالكتب العلميّة ، بيروت .\r\nتهذيب التهذيب ، ابن حجر عسقلانى ، دار صادر ، بيروت .\r\nتاريخ التمدّن الاسلامى ، جرجى زيدان ، دارالهلال ، مصر .\r\nتلخيص الشافى ، شيخ طوسى ، منشورات عزيزى ، قم .\r\nتفسير عياشى ، محمد بن مسعود عياشى سلمى ، المكتبة العلميّة الاسلاميّة ، تهران .\r\nتهذيب الاحكام ، شيخ طوسى ، دارالكتب الاسلاميّة ، تهران .\r\nتذكرة الخواص ، سبط بن جوزى متوفى 654 ه . ق . مؤسسه اهل بيت ، بيروت .\r\nتاريخ سياسى غيبت امام دوازدهم عليه السلام ، دكتر جاسم حسين ، مترجم : آيةاللّهى ، مؤسسه اميركبير ، تهران .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nتاريخ الاسلام ، حسن ابراهيم حسن ، دار احياء التراث العربى ، بيروت .\r\nتوحيد ، شيخ صدوق ، مؤسسة النشر الاسلامى ، قم .\r\nتحف‌العقول ، ابن شعبه حرّانى ، مؤسسه اعلمى ، بيروت .\r\nتاريخ شيعه ، محمد حسين مظفر ، مترجم ، محمدباقر حجتى ، دفتر نشر فرهنگ اسلامى .\r\nتنقيح المقال ، علامه مامقانى ، چاپ سنگى ، 1350 قمرى .\r\nتاريخ الغيبة الصغرى ، محمد صدر ، مكتبة الرسول الاعظم .\r\nتاريخ طبرى ، محمد بن جرير طبرى ، دارالمعارف مصر .\r\nتاريخ يعقوبى ، ابن واضح ، كاتب عباسى معروف به يعقوبى ، دار صادر ، بيروت .\r\nتاريخ الخلفاء ، جلال‌الدين سيوطى ، متوفى 911 ه . ق .\r\nترجمة الامام الحسن من تاريخ دمشق ، ابن عساكر ، مؤسسه محمودى ، بيروت .\r\nترجمة الامام الحسين من تاريخ دمشق ، ابن عساكر ، مؤسسه محمودى ، بيروت .\r\nتحقيق درباره اولين اربعين حضرت سيدالشهداء عليه السلام ، قاضى طباطبايى ، مطبعهء امير ، قم .\r\nثورة الحسين ، ظروفها الاجتماعيّة و آثارها الانسانية ، محمدمهدى شمس‌الدين ، دارالتعارف للمطبوعات ، بيروت .\r\nجهاد الامام السجّاد عليه السلام ، محمدرضا حسينى جلالى ، مطبعة امير ، قم .\r\nالجمل ، شيخ مفيد ، مؤسسة النشر الاسلامى ، قم .\r\nحيات فكرى و سياسى امامان شيعه ، رسول جعفريان ، مؤسسه انصاريان ، قم .\r\nحياة الامام الحسن بن على عليه السلام ، باقر شريف قرشى ، دارالكتب العلميّة ، قم .\r\nحياة الامام محمد باقر عليه السلام ، باقر شريف قرشى ، دارالبلاغة ، بيروت .\r\nحياة الامام موسى بن جعفر عليه السلام ، باقر شريف قرشى ، دارالكتب العلميّة ، قم .\r\nحياة الامام على الهادى عليه السلام ، باقر شريف قريشى ، دارالكتاب الاسلاميّة .\r\nالحياة السياسيّة للامام الرضا عليه السلام ، جعفر مرتضى عاملى ، انتشارات جامعه مدرسين ، قم .\r\nالحياة السياسيّة للامام الجواد عليه السلام ، جعفر مرتضى عاملى ، الدّار الاسلامية ، بيروت .\r\nحماسه حسينى ، شهيد مطهرى ، انتشارات صدرا .\r\nالخرايج والجرايح ، قطب‌الدين راوندى ، چاپ سنگى ، تهران .\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nالدّراية فى علم مصطلح الحديث ، شهيد ثانى ، مطبعة النعمان ، نجف اشرف .\r\nدلائل الامامة ، ابوجعفر محمد بن جرير طبرى ، منشورات الشريف الرّضى ، قم .\r\nرسالت خواص ، سيد احمد خاتمى ، انتشارات دفتر تبليغات اسلامى ، قم .\r\nرجال طوسى ، شيخ طوسى ، منشورات الشريف الرضى ، قم .\r\nرجال كشى ، اختيار معرفة الرجال .\r\nرجال النجاشى ، احمد بن على نجاشى ، مؤسسة النشر الاسلامى ، قم .\r\nزندگانى امام موسى بن جعفر عليه السلام ، على رفيعى و سيد محمد حسينى شاهرودى ، مؤسسه تحقيقاتى و انتشاراتى فيض كاشانى ، تهران .\r\nسيره حلبى ، على بن برهان الدين حلبى ، مكتبة الاسلامية ، بيروت .\r\nسيره ابن هشام ، دار احياء التراث العربى ، بيروت .\r\nسنن ترمذى ، محمد بن عيسى ترمذى ، مطبعة المدنى ، مصر .\r\nالسنّة قبل التدوين ، محمد عجاج خطيب .\r\nسيرة الأئمّة الاثنى عشر ، هاشم معروف الحسنى ، دارالتعارف ، بيروت .\r\nالشيعة والحاكمون ، محمدجواد مغنيّه ، منشورات الرّضى ، قم .\r\nشرح الموطّأ ، جلال‌الدين سيوطى ، دارالكتب العلميّة ، بيروت .\r\nشيعه در اسلام ، علامه طباطبايى ، انتشارات دارالتبليغ اسلامى ، قم .\r\nشرح نهج‌البلاغه - ابن ابىالحديد ، دار احياء التراث العربى ، بيروت .\r\nالصحيح من سيرة النّبى ، جعفر مرتضى عاملى ، مؤسسة النشر الاسلامى ، قم .\r\nصحيح بخارى ، محمد بن اسماعيل بخارى ، دار احياء التراث العربى ، بيروت .\r\nصحيح مسلم ، با شرح نووى ، دار احياء التراث العربى ، بيروت .\r\nصلح الحسن ، شيخ راضى آل ياسين ، ناصر خسرو ، تهران .\r\nالصواعق المحرقة ، ابن حجر عسقلانى ، مكتبة القاهره ، مصر .\r\nعقد الفريد ، ابن عبد ربّه اندلسى ، دارالكتب العلميّة ، بيروت .\r\nعلل الشرايع ، شيخ صدوق ، مكتبة الدّاورى ، قم .\r\nعمدةالطالب ، ابن عنبه ، مؤسسه انصاريان ، قم .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nعيون اخبار الرضا عليه السلام ، شيخ صدوق ، منشورات اعلمى ، تهران .\r\nعيون المعجزات ، حسين بن عبدالوهاب ، مؤسسة الاعلمى للمطبوعات ، بيروت .\r\nعصر المأمون ، دكتر احمد فريد رفاعى .\r\nالعوالم ، محدث بحرانى ، مدرسة الامام المهدى ( عج ) ، قم .\r\nالغيبة ، شيخ طوسى ، مكتبة نينوا ، تهران .\r\nغيبت نعمانى ، محمد بن ابراهيم نعمانى ، مكتبة الصدوق ، تهران .\r\nالغدير ، علّامه امينى ، دارالكتاب العربى ، بيروت .\r\nالفتوح ، ابن اعثم كوفى ، دارالندوة ، بيروت .\r\nالفخرى ، ابن طقطقى ، دار بيروت للطباعة والنشر .\r\nفهرست ، شيخ طوسى .\r\nالفصول المهمة ، ابن صباغ مالكى ، منشورات اعلمى ، تهران .\r\nالفصول المختارة ، شيخ مفيد ، المؤتمر العالمى ، لألفيّة الشيخ المفيد .\r\nفرائد السمطين ، ابراهيم بن محمد جوينى ، مؤسسة المحمودى ، بيروت .\r\nفرق الشيعه ، نوبختى ، مطبعة الحيدريه ، نجف اشرف .\r\nقاموس المحيط ، فيروز آبادى ، دارالجيل ، بيروت .\r\nالقواعد الفقهيّة ، ميرزا حسن موسوى بجنوردى ، دارالكتب العلميّة ، قم .\r\nكامل ، ابن اثير ، دار صادر ، بيروت .\r\nكشف الغمة ، على بن عيسى اربلى ، دارالكتاب الاسلامى .\r\nكافى ، محمد بن يعقوب كلينى ، دارالكتب الاسلاميّة ، تهران .\r\nكامل الزيارات ، شيخ صدوق .\r\nكمال الدين و تمام النعمة ، شيخ صدوق ، مؤسسة النشر الاسلامى ، قم .\r\nكفاية الاثر ، على بن محمد خزّاز قمى ، انتشارات بيدار .\r\nكنز العمّال ، علاءالدين ، على متقى هندى ، مؤسسة الرسالة ، بيروت .\r\nاللهوف ، سيد بن طاووس ، منشورات الرضى ، قم .\r\nالمحاسن والمساوى ، شيخ ابراهيم بن محمّد بيهقى ، دار صادر ، بيروت .\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nمقتل الحسين ، عبدالرّزاق مقرّم ، مكتبة بصيرتى ، قم .\r\nمعالم العلماء ، ابن شهرآشوب ، مطبعة الحيدريه ، نجف .\r\nمعانى الاخبار ، شيخ صدوق ، مؤسسة النشر الاسلامى ، قم .\r\nمعجم رجال الحديث ، آيةاللّه العظمى ، خويى ، دارالزّهراء ، بيروت .\r\nمروج الذّهب ، مسعودى ، دارالهجرة ، قم .\r\nمستدرك ، حاكم نيشابورى ، دارالفكر ، بيروت .\r\nمصباح المتهجّد ، شيخ طوسى ،\r\nالمصباح ، كفعمى ، دارالكتب العلميّة ، قم .\r\nمعالم المدرستين ، علّامهء عسكرى ، المجمع العلمى الاسلامى .\r\nالمصنّف ، ابن ابى شعبه ، چاپ هند .\r\nمعجم البلدان ، شهاب الدين ، ياقوت بن عبداللّه بغدادى ، دار صادر ، بيروت .\r\nمناقب ، ابن شهر آشوب ، انتشارات علّامه ، قم .\r\nمطالب السؤول ، محمد بن طلحة شافعى ، چاپ سنگى .\r\nمقتل الحسين ، خوارزمى ، مكتبة المفيد ، قم .\r\nمقاتل الطالبيين ، ابوالفرج اصفهانى ، منشورات الرّضى ، قم .\r\nمجمع‌الزّوايد و منبع الفوائد ، على بن ابىبكر هيثمى ، دارالكتاب ، بيروت .\r\nمعادن الحكمة ، محمد بن محسن كاشانى ، مؤسسة النشر الاسلامى ، قم .\r\nمرآة العقول ، علّامه مجلسى ، دارالكتب الاسلاميّة ، تهران .\r\nمنتخب‌الاثر ، لطف‌الله صافى ، مكتبة الصدر ، تهران .\r\nالمقالات والفرق ، سعد بن عبداللّه اشعرى قمى ، مركز انتشارات علمى و فرهنگى .\r\nالملل والنحل ، شهرستانى دار المعرفة ، بيروت .\r\nمهج الدعوات ، سيد بن طاووس ، انتشارات كتابخانه سنايى .\r\nمختصر تاريخ العرب ، سيد امير على ، دارالعلم ، بيروت .\r\nمسند الامام الكاظم عليه السلام ، عزيزاللّه عطاردى ، آستانه مقدسه امام رضا عليه السلام ، مشهد .\r\nمسند الامام الرضا عليه السلام ، عزيزالله عطاردى ، مكتبة الصدوق ، تهران .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nمسند الامام الهادى عليه السلام ، عزيزالله عطاردى ، كنگره جهانى امام رضا عليه السلام ، مشهد .\r\nمسند احمد بن حنبل ، دار صادر ، بيروت .\r\nنظرة عامّة فى التاريخ الفقه الاسلامى ، دكتر على حسن .\r\nنفس المهموم ، محدّث قمى ، مكتبة بصيرتى ، قم .\r\nنهج‌السعادة ، شيخ محمدباقر محمودى ، مطبعة الآداب ، نجف اشرف .\r\nنورالابصار ، شبلنجى ، منشورات الشريف الرّضى ، قم .\r\nوقعة صفين ، نصر بن مزاحم ، مكتبة آيةاللّه نجفى مرعشى ، قم .\r\nوسائل الشيعه ، شيخ حرّ عاملى ، كتابفروشى اسلاميّه ، تهران .\r\nوصيّت‌نامه سياسى - الهى ، امام خمينى رضوان‌اللّه تعالى عليه .\r\nينابيع المودة ، سليمان بن ابراهيم قندوزى حنفى ، مؤسسة الاعلمى ، بيروت .\r\n\r\n","description":"","footnote":"","page_name":" 279 ","page_number":279},
  {"content":"\r\n . \r\n\r\n","description":"","footnote":"","page_name":" 280 ","page_number":280}
  ]