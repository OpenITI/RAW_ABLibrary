[
  {"content":"\r\nبسم الله الرحمن الرحيم\r\n","description":"","footnote":"","page_name":" 1 ","page_number":1},
  {"content":"\r\n\r\n","description":"","footnote":"","page_name":" 2 ","page_number":2},
  {"content":"\r\nدرسهايى\r\nاز\r\nنهج البلاغه\r\n","description":"","footnote":"","page_name":" 3 ","page_number":3},
  {"content":"\r\nمنتظرى ، حسينعلى ، 1301 - درسهايى از نهج البلاغه / حسينعلى منتظرى - تهران سرايى 1380\r\n( ج . 1 ) ISBN 964 - 7362 - 05 - 6 - ( دوره ) ISBN 964 - 7362 - 04 - 8\r\n( ج . 3 ) ISBN 964 - 7362 - 07 - 2 - ( ج . 2 ) ISBN 964 - 7362 - 06 - 4\r\nفهرستنويسى بر اساس اطلاعات فيپا .\r\nكتابنامه به صورت زيرنويس .\r\n1 . على بن ابى طالب ، امام اول ، 23 قبل از هجرت - 40 ق . نهج البلاغه - - نقد و تفسير\r\n2 . على بن ابى طالب ، امام اول ، 23 قبل از هجرت - 40 ق . نهج البلاغه - - خطبه‌ها . الف .\r\n3 . على بن ابى طالب ، امام اول ، 23 قبل از هجرت - 40 ق . نهج البلاغه . شرح . ب . عنوان . ج . عنوان : نهج البلاغه . شرح .\r\n76 م 0423 / 38 BP 9515 / 297\r\n1380\r\nكتابخانه ملى ايران 5471 - 80 م\r\nدرسهايى از نهج البلاغه ( جلد دوّم )\r\nحضرت آيت اللّه العظمى منتظرى\r\nناشر : سرايى\r\nچاپ و ليتوگرافى : هاشميون\r\nنوبت چاپ : اوّل\r\nتاريخ انتشار : زمستان 1380\r\nتيراژ : 3000 جلد\r\nشابك : 4 - 06 - 7362 - 964\r\nشابك دوره : 8 - 04 - 7362 - 964\r\nتهران ، ص . پ\r\n","description":"","footnote":"","page_name":" 4 ","page_number":4},
  {"content":"\r\nجلد دوّم\r\nدرسهايى\r\nاز\r\nنَهْجُ الْبَلاغَة\r\nفقيه عاليقدر\r\nحضرت آيت اللّه العظمى منتظرى\r\n","description":"","footnote":"","page_name":" 5 ","page_number":5},
  {"content":"\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n","description":"","footnote":"","page_name":" 9 ","page_number":9},
  {"content":"\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n","description":"","footnote":"","page_name":" 11 ","page_number":11},
  {"content":"\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n","description":"","footnote":"","page_name":" 13 ","page_number":13},
  {"content":"\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n","description":"","footnote":"","page_name":" 15 ","page_number":15},
  {"content":"\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n","description":"","footnote":"","page_name":" 17 ","page_number":17},
  {"content":"\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n","description":"","footnote":"","page_name":" 19 ","page_number":19},
  {"content":"\r\n\r\n","description":"","footnote":"","page_name":" 20 ","page_number":20},
  {"content":"\r\n\r\n","description":"","footnote":"","page_name":" 21 ","page_number":21},
  {"content":"\r\n\r\n","description":"","footnote":"","page_name":" 22 ","page_number":22},
  {"content":"\r\nخطبه 3\r\n( درس 41 )\r\nتحقيقى پيرامون سند خطبه شقشقيه\r\nغصب خلافت توسّط خليفه اوّل\r\nآگاهى ابوبكر از افضليّت حضرت على ( عليه السلام )\r\nعكس العمل حضرت على ( عليه السلام ) در غصب خلافت\r\nعملكرد ابوبكر و عمر در زمان خلافت خود\r\nخصوصيات روحى عمر\r\nچند نمونه از لغزشها و عذرخواهى هاى عمر\r\n","description":"","footnote":"","page_name":" 23 ","page_number":23},
  {"content":"\r\n\r\n","description":"","footnote":"","page_name":" 24 ","page_number":24},
  {"content":"\r\nبسم الله الرحمن الرحيم\r\nو من خطبة له ( عليه السلام ) و هى المعروفة بالشقشقية :\r\n« اَمَا وَاللَّهِ لَقَدْ تَقَمَّصَهَا فُلاَنٌ ، وَإِنّهُ لَيَعْلَمُ اَنَّ مَحَلِّى مِنْهَا مَحَلُّ الْقُطْبِ مِنَ الرَّحَى ; يَنْحَدِرُ عَنِّى السَّيْلُ ، وَلاَيَرْقَى إِلَىَّ الطَّيْرُ ، فَسَدَلْتُ دُونَها ثَوْباً ، وَطَوَيْتُ عَنْها كَشْحاً ، وَطَفِقْتُ أَرْتَئِى بَيْنَ أَنْ أَصُولَ بِيَد جَذَّاءَ ، اَوْ اَصْبِرَ عَلَى طَخْيَة عَمْيَاءَ ، يَهْرَمُ فِيهَا الْكَبِيرُ ، وَيَشِيبُ فِيهَا الصَّغِيرُ ، وَيَكْدَحُ فِيهَا مُؤْمِنٌ حَتَّى يَلْقَى رَبَّهُ ، فَرَأَيْتُ أَنَّ الصَّبْرَ عَلَى هَاتَا أَحْجَى ، فَصَبَرْتُ وَفِى الْعَينِ قَذىً ، وَفِى الْحَلْقِ شَجاً ، أَرَى تُرَاثِى نَهْباً ، حَتَّى مَضَى الْاَوَّلُ لِسَبِيلِهِ ، فَاَدْلَى بِهَا إِلَى فُلاَن بَعْدَهُ .\r\nثُمَّ تَمَثَّلَ بِقَوْلِ الْاَعْشَى :\r\nشَتَّانَ مَا يَوْمِى عَلَى كُورِهَا * وَيَوْمُ حَيَّانَ أَخِى جَابِر\r\nفَيَا عَجَباً ! ! بَيْنَا هُوَ يَسْتَقِيلُهَا فِى حَيَاتِهِ إِذْ عَقَدَهَا لِآخَرَ بَعْدَ وَفَاتِهِ لَشَدَّ مَا تَشَطَّرَا ضَرْعَيْهَا ! فَصَيَّرَهَا فِى حَوْزَة خَشْنَاءَ ، يَغْلُظُ كَلْمُهَا ، وَيَخْشُنُ مَسُّهَا ، وَيَكْثُرُ الْعِثَارُ فِيهَا ، وَالْاِعْتِذَارُ مِنْهَا »\r\nتحقيقى پيرامون سند خطبه شقشقيه\r\nموضوع بحث درسهايى از نهج البلاغه بود ، به خطبه سوّم رسيديم . خطبه سوّم از خطبه هاى معروف نهج البلاغه است ، معروف به شقشقيه ، درباره علّت اين نام در آخر خطبه سخن خواهيم گفت . اين خطبه را حضرت على ( عليه السلام ) در اواخر خلافتشان\r\n","description":"","footnote":"","page_name":" 25 ","page_number":25},
  {"content":"\r\nايراد فرموده اند و به طور صريح در مخالفت با خلفاى سه گانه ( ابوبكر ، عمر و عثمان ) است .\r\nحضرت در اين خطبه در مورد سه خليفه افشاگرى كرده اند ; لذا بسيارى از علماى اهل سنّت در اين كه اين خطبه از حضرت على ( عليه السلام ) باشد تشكيك كرده اند ، بعضى گفته اند اين خطبه از منشآت خود سيّد رضىّ ( جمع كننده نهج البلاغه ) است ; ولى حقيقت اين است كه اين خطبه را قبل از سيّد رضىّ بزرگانى در كتابهاى خود از ابن عبّاس نقل كرده اند ; از جمله آنها شيخ مفيد كه استاد سيّد رضىّ و سيّد مرتضى بوده ، ( 1 ) اين خطبه را در كتاب « إرشاد » كه شرح حال ائمه اطهار ( عليهم السلام ) است ذكر كرده ، ( 2 ) همچنين ايشان در كتاب « جمل » - كه راجع به جنگ جمل است - قبل از آن كه خطبه شقشقيه را اجمالاً ذكر كند مى فرمايد : « فهى اشهر من ان ندلّ عليها لشهرتها » ( 3 ) اين خطبه مشهورتر از آن است كه ما بخواهيم دليلى براى آن بياوريم .\r\nهمچنين « ابوجعفر محمّد بن عبدالرّحمن » معروف به « ابن قبّه » كه جلوتر از شيخ مفيد و از متكلّمين بزرگ شيعه بوده است ، در كتاب « الانصاف » - كه درباره امامت نوشته - اين خطبه را نقل كرده است . ( 4 ) شيخ صدوق هم كه پيش از سيّد رضىّ بوده در دو كتاب « معانى الاخبار » و « علل الشرايع » نقل كرده است . ( 5 )\r\nاز جمله علماى اهل سنّت كه صحت اين خطبه و استنادش به حضرت را\r\n\r\n","description":"","footnote":"\r\n1 - ابن ابى الحديد در صفحه 41 جلد اوّل از شرح خود مى نويسد : شيخ مفيد خواب ديد حضرت فاطمه زهرا ( عليها السلام ) دست امام حسن و امام حسين را گرفته و پيش شيخ مفيد آورد و گفت : « يا شيخ علّمهما الفقه » اى شيخ به اين دو بچّه فقه بياموز . شيخ مفيد مى گويد : صبح آن روز ديدم مادر سيّد رضىّ و سيّد مرتضى كه نامش فاطمه بود آن دو را پيش من آورد و گفت : به اين دو بچه درس بده ; و به اين صورت اين دو بزرگوار شاگرد شيخ مفيد شدند .\r\n2 - الإرشاد ، باب فى مختصر من كلامه ( عليه السلام ) ، ج 1 ، ص 287\r\n3 - الجمل ، الخطبة الشقشقية ، ص 62\r\n4 - شرح ابن ميثم ، ج 1 ، ص 252 ; و شرح ابن ابى الحديد ، ج 1 ، ص 206\r\n5 - معانى الاخبار ، ص 360 ; و علل الشرايع ، ص 150\r\n","page_name":" 26 ","page_number":26},
  {"content":"\r\nپذيرفته اند ابن ابى الحديد معتزلى است ، كه شرح مفصّلى بر نهج البلاغه نوشته و از شرحهاى خوب نهج البلاغه است . ابن ابى الحديد از كسانى است كه فضل و تقدّم على ( عليه السلام ) را بر خلفا قبول دارد ، وى در مقدّمه شرح نهج البلاغه در حمد خدا مى گويد : « و قدّم المفضول على الافضل لمصلحة » ( 1 ) حمد خدايى را كه مفضول را ( يعنى ابوبكر و عمر را كه از نظر علم و فضل پايين بودند ) بر افضل ( يعنى على كه از نظر علم و فضل بالاتر بود ) به خاطر مصلحت مقدّم داشت .\r\nبه هرحال او در جلد اوّل كتابش مى گويد : من خطبه ها را پيش استادم « ابوالخير مصدق بن شبيب واسطى » مى خواندم ، به اين خطبه كه رسيدم استادم به من گفت : من اين خطبه را پيش استادم « ابومحمّد عبداللّه بن احمد » معروف به « ابن خشاب » خواندم و به او گفتم : « اَتقول انّها منحولة ؟ » آيا شما مى خواهيد بگوييد اين خطبه شقشقيه جعل شده است ؟ استادم در جواب گفت : « لا واللّه و انّى لاعلم انّها كلامه كما اعلم انّك مصدّق » نه به خدا قسم مى دانم كه اين خطبه از كلمات حضرت على ( عليه السلام ) است ، همانطور كه مى دانم اسم تو مصدق است . به او گفتم بسيارى از مردم مى گويند اين خطبه از كلمات سيّد رضىّ است و به حضرت على نسبت داده اند ، در جواب گفت : « أنّى للرّضىّ و لغير الرّضىّ هذا النَّفَس و هذا الاسلوب » چطور سيّد رضىّ و امثال رضىّ مى توانند چنين نَفَسى داشته باشند و كلامى به اين زيبايى بيان كنند ؟ !\r\n« قد وقفنا على رسائل الرّضىّ و عرفنا طريقته و فنّه فى الكلام المنثور و ما يقع مع هذا الكلام فى خلّ و لا خمر » ما واقفيم بر كتابهاى سيّد رضىّ و روش او را در كلام نثر شناخته ايم ، هيچ گاه كلام او با كلام حضرت على ( عليه السلام ) قابل مقايسه نيست نه در سركه و نه در شراب . اين يك ضرب المثل است ، در حقيقت مى خواهد بگويد جنس كلام حضرت على با جنس كلام ديگران فرق مىكند . بعد ابن خشاب\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 3\r\n","page_name":" 27 ","page_number":27},
  {"content":"\r\nمى گويد : « واللّه لقد وقفت على هذه الخطبة فى كتب صُنِّفَتْ قبل ان يخلق الرّضىّ بمأتى سنة » به خدا قسم من در كتابهايى كه دويست سال قبل از خلقت سيّد رضىّ تأليف شده بود اين خطبه را يافته ام . « و لقد وجدتها مسطورة بخطوط اعرفها ، و اعرف خطوط من هو من العلماء و اهل الأدب قبل ان يخلق النقيب ابواحمد والد الرّضىّ » و به تحقيق من اين خطبه را يافتم با خطهايى كه مى شناسم ، و مى شناسم خطوط آن علمايى را كه قبل از خلقت پدر رضىّ بوده اند .\r\nبعد ابن ابى الحديد مى گويد : من بسيارى از اين خطبه را در تصانيف شيخ خود ابوالقاسم بلخى امام البغداديين از معتزله يافته ام و او در دولت مقتدر عباسى بوده پيش از آن كه سيّد رضىّ به دنيا بيايد . همچنين قسمت هايى از اين خطبه را در كتاب ابوجعفر ، محمّد بن عبدالرّحمن معروف به ابن قبّه كه يكى از متكلّمين اماميه است و كتاب الانصاف را در امامت نوشته يافته ام ، وفات او هم پيش از وجود سيّد رضىّ بوده است . ( 1 )\r\nبه هرحال اين كه گفته شده اين خطبه انشاء سيّد رضىّ است ، حتى به اعتراف عده اى از علماى اهل سنّت سخن غير صحيحى است . مرحوم مجلسى گفته است : ابن عبد ربه مالكى كه در سال 328 ه‍ . ق از دنيا رفته و معاصر كلينى است ، خطبه شقشقيه را در عقد الفريد آورده است ، ( 2 ) ولى بعد آن را حذف كرده اند . البتّه اهل سنّت از اين كارها مى كردند و گاهى اوقات رواياتى را كه به ضررشان بوده از كتابها حذف مى كرده اند .\r\nغصب خلافت توسّط خليفه اوّل\r\nكلام حضرت امير ( عليه السلام ) از اينجا شروع مىشود كه فرمود :\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 205 ; و براى اطلاع بيشتر از رواة خطبه شقشقيه مى توان به الغدير ، ج 7 ، ص 82 مراجعه كرد .\r\n2 - بحارالانوار ، ج 29 ، ص 506\r\n","page_name":" 28 ","page_number":28},
  {"content":"\r\n« اَمَا وَاللَّهِ لَقَدْ تَقَمَّصَهَا فُلاَنٌ »\r\n( آگاه باشيد ، قسم به خدا ابن ابى قحافه پيراهن خلافت را به زور و ناحق در برگرفت . )\r\n« تَقَمَّصَ » باب تفعّل است ، باب تفعّل معناى معروفش تكلّف است ، يعنى چيزى را كه آدم ندارد به مشقت و سختى به خود بگيرد ; « تَسَيَّدَ زَيدٌ » يعنى زيد سيّد نيست اما سيّدى را به زور به خود گرفت ، « تَشَجَّعَ فلان » يعنى كسى كه شجاع نبود خود را به صورت شجاع جلوه داد ، ممكن است كسى كه شجاعت ندارد اين كار را به صورت تمرين بكند تا كم كم شجاع شود . « تَقَمَّصَ » از مادّه « قميص » به معناى پيراهن است .\r\nدر اينجا حضرت خلافت را تشبيه به پيراهن كرده ، از باب اين كه پيراهن محيط به بدن و چسبيده به آن است ، او خلافت را به زور به خودش چسبانده ، و پيراهن خلافت را به زور تن خود كرده ، يعنى اهلش نبوده و به زور و بر خلاف حق به خود گرفته است . ضمير « ها » در « تقمَّصها » به خلافت برمى گردد ، و چون واضح بوده حضرت به آن اشاره نكرده است . كلمه « فلان » در نهج البلاغه عبده آمده است ، اما كتابهايى كه من ديده ام نوعاً كلمه « ابن ابى قحافة » دارد ، از جمله در شرح ابن ابى الحديد به طور صريح « ابن ابى قحافة » دارد . ( 1 ) به نظر مى آيد كه در امثال عبده كه « فلان » آمده از تصرّفاتى است كه بعداً كرده اند و نخواسته اند اسم ابوبكر اينجا ذكر شود .\r\n« ابوبكر » اسمش « عبداللّه » و نام پدرش « عثمان » بوده ; و در قاموس مى گويد : لقبش « عتيق » بوده است . در عرب رسم بوده براى بچه ها سه عنوان قرار مى داده اند :\r\nاسم ، لقب و كنيه - كنيه آن است كه با « اب » يا « ام » شروع شود - به عنوان مثال امام حسن مجتبى ، اسمش حسن ، لقبش مجتبى ، و كنيه اش ابومحمّد است . خليفه اوّل ، اسمش عبداللّه ، و احتمالاً لقبش عتيق ، و كنيه اش ابوبكر بوده و كنيه پدرش\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 151\r\n","page_name":" 29 ","page_number":29},
  {"content":"\r\nابوقحافه است ; ( 1 ) و لذا حضرت مى فرمايد : « ابن ابى قحافة » .\r\n« وَإِنَّهُ لَيَعْلَمُ اَنَّ مَحَلِّى مِنْهَا مَحَلُّ الْقُطْبِ مِنَ الرَّحَى »\r\n( و همانا پسر ابى قحافه پيراهن خلافت را در بر گرفت در حالى كه مى دانست موقعيت من نسبت به خلافت موقعيت قطب است نسبت به سنگ آسياب . )\r\n« وَ » در « وَانَّهُ لَيَعْلَمُ » حاليه است و « لَ » لام توطئه است ، اشاره به قسم محذوف دارد ; يعنى واللّه او قطعاً مى دانست . حضرت چون در مقام تنقيص ابوبكر بوده فرموده : در حالى كه واللّه او قطعاً مى دانست كه من از نظر علم خيلى از او بالاتر هستم و خلافت مال من است ، با اين وصف متصدّى خلافت شد ; و اين مذمّت را بيشتر مى رساند .\r\n« رحى » سنگ آسياب است . « قطب » جايى است كه محور از آن عبور مىكند ، اگر ميله اى را از يك طرف كره اى به طرف ديگر فرو كنند به آن ميله محور مى گويند و دو سر محور قطب مىشود ، تمام حركت سنگ آسياب دور قطب است . حضرت خلافت را به سنگ آسياب تشبيه مىكند و موقعيت خودش را نسبت به خلافت مثل موقعيت قطب نسبت به سنگ آسياب معرّفى مىكند كه خلاصه محور و قطب من هستم و خلافت بايد دور من بگردد .\r\nمولا اميرالمؤمنين ( عليه السلام ) اين تعبير را در خطبه 119 نهج البلاغه هم دارند و مى فرمايند : « و انّما أنا قطب الرّحى ، تدور علىّ و أنا بمكانى ، فاذا فارقتها استحار مدارها ، و اضطرب ثفالها » من همچون قطب سنگ آسياب هستم ، دور من مى گردد اگر من سر جايم ثابت باشم ، پس اگر من از آن جدا شوم مدارش متزلزل مىشود ، و سنگ زيرين آن هم مضطرب و متزلزل مى گردد . « ثفال » سنگ زيرين آسياب را مى گويند . حضرت مى خواهند بفرمايند : من خليفه مسلمين هستم ، در مركز ثابتى\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 155 ; و قاموس المحيط فيروزآبادى ، در لغت « عتق » ، ص 1170 ( چاپ ديگر چهار جلدى ، ج 3 ، ص 379 )\r\n","page_name":" 30 ","page_number":30},
  {"content":"\r\nهستم ، و آنها بايد دور من بگردند ; و حال كه حكومت از مسير خود منحرف شده ، اهدافى كه مانند اداره شئون مسلمين و پياده كردن اسلام ، از خلافت مورد نظر است به خوبى انجام نمى شود ، و اين اسمش اضطراب است .\r\nآگاهى ابوبكر از افضليّت حضرت على ( عليه السلام )\r\n« يَنْحَدِرُ عَنِّى السَّيْلُ »\r\n( ابوبكر مىداند سيل علوم و دانش از ناحيه من سرازير مىشود . )\r\nحضرت خودش را تشبيه به كوهى پر از برف و باران كرده كه سيلاب از آن سرازير مىشود ، و مزارع و درختهاى زيادى از آن سيراب مى شوند . در واقع مى خواهند بفرمايند : كوه علم و دانش من هستم و سيل علوم از من سرازير مىشود ، و حتى ابوبكر و عمر و امثال آنها هم در علوم بايد از من استفاده كنند .\r\nتشبيه كردن علم و دانش به آب تشبيه لطيفى است . همانطور كه آب مايه حيات است حيات انسانها هم به واسطه علم و دانش است ، و آنچه در خلافت ركن است همان علم و دانش است . تعبير « سيل » اين مطلب را مى رساند كه علوم زيادى در رشته هاى مختلف از حضرت جريان پيدا مىكند .\r\n« وَلاَيَرْقَى إِلَىَّ الطَّيْرُ »\r\n( و كوه علم من آنقدر بلند است كه هيچ پرنده اى نمى تواند به قله آن برسد . )\r\nحضرت با اين تشبيه زيادىِ علم خود را بيان كرده اند ، و مبالغه اين تشبيه زيادتر از تشبيه پيش است . در حقيقت مى خواهند بفرمايند : مقام علمى و مقام تقوايى من آنقدر شامخ است كه هيچ كس نمى تواند آن مقام را درك كند . مهم اين است كه ابوبكر با علم به مقام علمى حضرت اميرالمؤمنين ( عليه السلام ) متصدّى خلافت مىشود ، و حضرت امير ( عليه السلام ) هم در مقام افشاگرى است كه اگر تا حال سكوت كردم اما واقعيت مطلب اين است ، و موقعيت من اين گونه بوده و ابوبكر هم مى دانسته است .\r\n","description":"","footnote":"","page_name":" 31 ","page_number":31},
  {"content":"\r\nدر شرح نهج البلاغه خوئى روايتى را از كتاب احتجاج طبرسى نقل مىكند : « عن عامر الشعبى ، عن عروة بن الزبير ، عن الزبير بن العوام ، قال : لما قال المنافقون انّ ابابكر تقدّم عليّاً و هو يقول أنا اولى بالمكان منه ، قام ابوبكر خطيباً فقال : صبراً على من ليس يؤول الى دين و لايحتجب برعاية و لايرعوى لولاية ، اظهر الايمان ذلّة و أسرّ النّفاق غلة ، هؤلاء عصبة الشّيطان و جمع الطّغيان ، يزعمون أنى أقول إنّى أفضل من علىّ ، و كيف أقول ذلك و ما لى سابقته و لا قرابته و لا خصوصيته ، و وحّد اللّه و أنا ملحده ، و عبداللّه قبل ان اعبده » ( 1 ) .\r\nزبير بن عوام مى گويد : وقتى كه منافقين گفتند ابوبكر مقام على را گرفته و مى گويد من مقامم از على بالاتر است ، ابوبكر براى سخنرانى ايستاد و گفت : بايد صبر كنيم بر كسانى كه دين ندارند ، اينهايى كه منافق هستند و از روى ذلّت ايمان را اظهار كرده اند و در دلشان نفاق است مى گويند كه من مى گويم از على افضل هستم ، چطور من چنين حرفى مى زنم ؟ در حالى كه سابقه على را ندارم ، خويشاوندى كه على با پيغمبر دارد من ندارم ، خصوصيات على را ندارم ، و وقتى او موحّد شد من هنوز ملحد و كافر بودم و او اوّلين مردم است كه ايمان آورد ، و قبل از اين كه من عبادت خدا را كنم او عبادت مى كرد .\r\nهدف ابوبكر از اين سخنان اين بود كه بگويد من اين قدر مى فهمم كه على از من افضل است ، آن گونه نيستم كه شما تصور مى كنيد ، و على را خوب مى شناسم ، و اين كه اين مقام را گرفته ام مصلحت اين بوده است . توجيه آنها به اين صورت بود كه على جوان است ، و از طرف ديگر او در جنگها سران قريش را كشته است و لذا از او كينه دارند و اگر او را به خلافت نصب مى كرديم همه اطاعت نمى كردند و نظام اسلام از هم مى پاشيد ، براى اين كه نظام اسلامى نپاشد مصلحت اين بود كه غير از على باشد ! همين كه بعضى ها مى گويند مقدّم داشتن مصلحت بر حقيقت ;\r\n\r\n","description":"","footnote":"\r\n1 - منهاج البراعة ، ج 3 ، ص 41\r\n","page_name":" 32 ","page_number":32},
  {"content":"\r\nو ابن ابى الحديد هم در حمد خدا مى گويد : « و قدّم المفضول على الافضل لمصلحة » ( 1 ) حمد خداى را كه مفضول را بر افضل براى مصلحت مقدّم داشت .\r\nبه هرحال اينها با اين كه قدرت داشتند مى خواستند بگويند كه ما مى فهميم كه على فاضل تر است . از عمر هم نقل شده كه بيش از هفتاد مرتبه گفت : « لولا علىّ لهلك عمر » ( 2 ) اگر على نبود عمر هلاك شده بود .\r\nعكس العمل حضرت على ( عليه السلام ) در غصب خلافت\r\n« فَسَدَلْتُ دُونَهَا ثَوْباً »\r\n( پس آويزان كردم در مقابل خلافت پرده اى را . )\r\nيعنى وقتى ديدم ابوبكر خلافت را به ناحق گرفت ، در مقابل خلافت پرده اى انداختم و از خلافت منزوى شدم ; زمانى كه ابوبكر روى كار آمد حضرت على ( عليه السلام ) به نخلستانها رفته و مشغول كشاورزى بود . وقتى انسان بخواهد از چيزى انزوا كند پرده اى مى كشد كه به ديگران كارى نداشته باشد . « سَدْل و إسْدال » آويزان كردن پرده را مى گويند .\r\n« وَطَوَيْتُ عَنْها كَشْحاً »\r\n( و گرداندم از خلافت پهلويم را . )\r\n« كشح » يعنى پهلو ; وقتى انسان مى خواهد از چيزى اعراض كند پهلويش را مى گرداند . ابن ابى الحديد معتزلى معناى ديگرى براى اين جمله مىكند و مى گويد : وقتى انسان سير مىشود پهلويش بالا قرار مى گيرد و ديگر نمى تواند پهلويش را بچرخاند ، اما وقتى خيلى گرسنه باشد لاغر هم مىشود و مىتواند پهلويش را بچرخاند ، مثل اين كه حضرت مى خواهند بفرمايند : من خودم را از خلافت گرسنه\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 3\r\n2 - الغدير ، ج 6 ، ص 93 به بعد ، باب نوادر الاثر فى علم عمر ; و بحارالانوار ، ج 40 ، باب 93 و 97 موارد زيادى را نقل كرده اند .\r\n","page_name":" 33 ","page_number":33},
  {"content":"\r\nقرار دادم و پهلويم را چرخاندم . ( 1 ) به نظر مى آيد اين تعبير درست نيست و ديگران هم قبول نمى كنند .\r\n« وَطَفِقْتُ أرْتَئِى بَيْنَ أَنْ أَصُولَ بِيَد جَذَّاءَ »\r\n( و شروع به فكر كردن كردم كه آيا با يك دست قطع شده حمله كنم ؟ )\r\n« ارتئى » يعنى طلب رأى كردن ، « اَصُول » يعنى حمله كنم ، « جذّاء ، حدّاء ، حذّاء » هر سه به يك معناست يعنى قطع شده . دست در اينجا كنايه از قدرت است ، در قرآن هم به معنى قدرت استعمال شده ، در سوره تبّت مى فرمايد : ( تبّت يدا ابى لهب ) ( 2 ) بريده باد دو دست ابولهب ، يعنى قدرت ابولهب نابود باد .\r\nجمله « با دست قطع شده حمله كنم » يعنى من كه نيرو ندارم و قدرت و نيرو با ديگران است ، مردم با من نيستند ، همه مردم دور آنها جمع شده اند ، و به فرمايش آن حضرت در خطبه 210 كه مى فرمايند : « و انّما النّاس مع الملوك و الدّنيا الاّ من عصم اللّه » مردم و توده جمعيت هميشه با پادشاهان و قدرتمندان هستند مگر آن كس كه خدا حفظش كند . در اين حال كه مردم نوعاً با حكومت هستند و همراه على نبودند ، حضرت مى فرمايند : فكر مى كردم چه كنم ؟ آيا با دست قطع شده و بدون قدرت و نيرو حمله كنم ؟\r\n« اَوْ اَصْبِرَ عَلَى طَخْيَة عَمْياءَ ، يَهْرَمُ فِيهَا الْكَبِيرُ ، وَيَشِيبُ فِيهَا الصَّغِيرُ ، وَيَكْدَحُ فِيهَا مُؤْمِنٌ حَتَّى يَلْقَى رَبَّهُ »\r\n( يا صبر بر تاريكى كورى كنم ، كه در آن شخص پير شكسته و ناتوان مىشود ، و بچه ها پير مى شوند ، و مؤمن با مشقت عمرش را طى مىكند ؟ )\r\n« طَخْيَة يا طُخْيَة » يعنى تاريكى و ظلمت ; « هرم » ناتوانى است ، مثل حالتى كه عارض انسان صد ساله بشود ; « شيب » به معناى پير شدن است ; « كدح » معنايش\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 151\r\n2 - سوره مسد ، آيه 1\r\n","page_name":" 34 ","page_number":34},
  {"content":"\r\nسعى است ، و به آدمى كه با شدّت كارى را انجام دهد « كادح » مى گويند .\r\nاجتماع اجتماع ظلمت است ، حضرت على حقايق را مى دانست اما مردم در حالت تاريكى و جهل و تحيّر مى گذراندند ; حضرت مى فرمايد : مردّد هستم ، آيا حمله كنم ؟ قدرت ندارم ، صبر كنم ؟ مردم در گمراهى هستند .\r\nحضرت براى اين كه شدّت حالت سختى و نادانى و تحيّر و اضطراب موجود در مردم را برساند مى فرمايد : تاريكى كورى كه در آن آدم پير ناتوان مىشود و بچه ها پير مى شوند ; وقتى شدايد زياد باشد ، تحيّر در بين مردم زياد باشد ، اهل حق متحيّرند و مى گويند خدايا چه كنيم ؟ و در اين ظلمت و اضطراب مؤمن بايد براى حفظ دينش سختى بكشد و با مشقّت زندگى كند ، وقتى محيط فاسد باشد مؤمن با سختى مىتواند دينش را حفظ كند ; لذا در روايات آمده كه در دوره آخرالزمان حفظ دين از نگاه داشتن آتش در كف دست مشكل تر است .\r\nحضرت اميرالمؤمنين ( عليه السلام ) اين مطلب را در آخر خلافتش در مسجد كوفه بيان مىكند ، در واقع حضرت افشاگرى و بيان تاريخ گذشته را مىكند ، داستانى كه قبلاً اتفاق افتاده است .\r\n« فَرَأَيْتُ أَنَّ الصَّبْرَ عَلَى هَاتَا أَحْجَى »\r\n( پس ديدم صبر كردن بر اين محيط ظلمانى به عقل نزديكتر است . )\r\n« حجى » به معناى عقل است ، « هاتا » اشاره به مؤنث است و در اينجا اشاره به « طخية عمياء » مى باشد . « ها » در « هذا » و « هاتا » حرف تنبيه است و « ذا » اشاره به مذكر دارد و « تا » اشاره به مؤنث .\r\nحضرت مى ديدند با توجّه به اين كه قدرت ندارند تا پيروز شوند ، اگر حمله كنند جنگ داخلى شروع مىشود ، آن زمان اوّل اسلام بود و چه بسا بر اثر جنگ داخلى اساس اسلام از بين مى رفت ; لذا براى اين كه اصل اسلام محفوظ باقى بماند حضرت مى فرمايند : ديدم صبر كردن بر اين محيط ظلمانى به عقل نزديك تر است .\r\n","description":"","footnote":"","page_name":" 35 ","page_number":35},
  {"content":"\r\n« فَصَبَرْتُ وَفِى الْعَينِ قَذىً ، وَفِى الْحَلْقِ شَجاً »\r\n( پس صبر كردم در حالى كه در چشمم دائماً خارى مى خليد ، و در حلقم استخوانى مانده بود . )\r\n« قذىً » خار و آشغالى است كه در چشم بيفتد و دائماً انسان را اذيت مىكند . « شجاً » به استخوان يا چيزى كه در حلق گير كند مى گويند . مى خواهند بفرمايند : با وجود اين كه دائماً در رنج و فشار بودم دندان سر جگر گذاشتم و صبر كردم .\r\n« أَرَى تُرَاثِى نَهْباً »\r\n( مى ديدم ارثى كه از پيغمبر به من رسيده غارت شده است . )\r\nبه طور كلّى چيزى كه از ديگرى به انسان مى رسد ارث ناميده مىشود . « نهباً » به معناى « منهوباً » غارت شده را مى گويند .\r\nحضرت خلافت را ارث خود مى دانست ، خلافت ارثى بود كه از جانب پيغمبراكرم ( صلى الله عليه وآله و سلم ) براى او معيّن شده بود و ديگران آن را به غارت بردند .\r\nعملكرد ابوبكر و عمر در زمان خلافت خود\r\n« حَتَّى مَضَى الْاَوَّلُ لِسَبِيلِهِ »\r\n( تا آن كه اوّلى مسير خودش را طى كرد و گذشت و رفت . )\r\nخليفه اوّل دو سال و شش ماه خلافت كرد و مرد .\r\n« فَاَدْلَى بِهَا إِلَى فُلاَن بَعْدَهُ »\r\n( بعد خلافت را به دوّمى داد . )\r\n« ادلاء » به معناى فرو فرستادن دلو در چاه براى بيرون آوردن آب است ، بعد اين كلمه را در چيزى كه به ناحق به ديگران برسانى استعمال كرده اند ; آيه قرآن مى فرمايد : ( و تدلوا بها الى الحكّام لتأكلوا فريقاً من اموال النّاس بالاثم ) ( 1 ) . ( تدلوا بها\r\n","description":"","footnote":"","page_name":" 36 ","page_number":36},
  {"content":"\r\nالى الحُكّام ) يعنى دلوتان را به وسيله پول در دل حكام مى فرستيد كه به نفعتان قضاوت كنند ، يعنى پول را رشوه قرار مى دهيد . « رشاء » در لغت عرب به معناى طناب است ، رشوه اى كه انسان به قاضى مىدهد مثل طنابى است كه در چاه مى فرستد تا آب بياورد ; پولى كه به قاضى مىدهد مى خواهد از دل قاضى ، روح قاضى و مغز قاضى يك حكمى را به نفع خودش بيرون بكشد . پس رشوه اى كه به قاضى داده مىشود به طنابى تشبيه شده است كه دلو را به چاه مى رساند ، و حكمى كه از قاضى گرفته مىشود به آبى تشبيه شده كه از چاه بيرون آورده مىشود .\r\nحضرت مى فرمايد : ابوبكر اين خلافت را به ناحق بعد از خودش به عمر محوّل كرد . در نهج البلاغه عبده ، هم به جاى اسم ابوبكر و هم به جاى اسم عمر « فلان » گفته شده است ، اما نوعاً نهج البلاغه هاى ديگر صريحاً اسم برده و با تعبير « الى ابن الخطاب » آورده اند .\r\n« ثُمَّ تَمَثَّلَ بِقَوْلِ الْاَعْشَى »\r\n( بعد حضرت به قول اعشى شاهد آورد . )\r\n« تمثّل » به معناى شاهد آوردن كلام ديگران است .\r\n« شَتَّانَ مَا يَوْمِى عَلَى كُورِهَا * وَيَوْمُ حَيَّانَ أَخِى جَابِر »\r\n( چقدر دور است بين اين كه امروز نشسته ام بر جهاز شتر و در اين بيابان بى آب و علف آواره ام و روزى كه پيش حيّان برادر جابر بودم ، نديم او بودم ، و در آسايش به سر مى بردم . )\r\n« شتّان » يعنى چقدر دور است ، « ما » در « ما يومى » زائده است ، « كور » رحل است كه بر شتر مى اندازند .\r\n« حيّان » و « جابر » از شخصيت هاى بزرگ عرب و از بنى حنيفه بودند ، حتى حكومت ايران و روم هم روى اين دو نفر حساب مى كردند ، حيّان از جابر بزرگتر بوده است ، « اعشى » از شاعران عهد جاهليت و نديم هاى حيّان بوده است - نديم پادشاه كسى است كه هميشه با پادشاه و مقرّب و مشاور اوست - الآن او را\r\n\r\n","description":"","footnote":"\r\n1 - سوره بقره ، آيه 188\r\n","page_name":" 37 ","page_number":37},
  {"content":"\r\nبيرون كرده اند يا از آن مقام بيرون آمده و در بيابانى سوار بر شتر راه را گم كرده و بدون آب و غذا مانده ; اين شعر را مى گويد كه چقدر دور است بين آن روز و اين روز .\r\nاحتمال مى رود حضرت با خواندن اين شعر بخواهد بفهماند : من يك روزى شخص دوّم اسلام بودم ، بعد از پيغمبر من بودم ، شمشيرزن در جبهه ها من بودم ، برادر پيغمبر بودم ، از نظر علم در مقام اوّل بودم ، و يك روز هم در نخلستانها مشغول كشاورزى بودم . احتمال ديگر اين كه حضرت خواسته اند بفرمايند : چقدر فاصله بود بين من و آنها ، آنها مقام شامخى براى خودشان درست كرده بودند و من مشغول كشاورزى بودم .\r\n« فَيَا عَجَباً ! ! بَيْنَا هُوَ يَسْتَقِيلُهَا فِى حَيَاتِهِ إِذْ عَقَدَهَا لِآخَرَ بَعْدَ وَفَاتِهِ »\r\n( پس چقدر شگفت آور است كه ابوبكر در زمان حياتش فسخ بيعت مردم را درخواست مى نمود - يعنى مرتّب مى گفت : اقيلونى ، اقيلونى ، خلافت را از من بگيريد و به ديگران بدهيد - ولى خلافت را براى ديگرى بعد از وفات خودش عقد بست ! )\r\nدر تاريخ زياد نقل شده كه ابوبكر هر كجا گير مى كرد مى گفت : « اقيلونى ، اقيلونى » يعنى اين خلافت را از من بگيريد و به ديگران بدهيد ، خلافت را برگردانيد - اين از تقدّس نمايى او بوده - و در جاى ديگر دارد كه ابوبكر مى گفته : « اقيلونى ، اقيلونى و لست بخيركم و علىّ فيكم » خلافت را از من بگيريد و من بهتر از شما نيستم در حالى كه على در بين شماست . بعضى از بزرگان گفته اند : منظورش از اين كلام تحريك به كشتن على ( عليه السلام ) بوده است . ( 1 )\r\nحضرت مى فرمايد : اگر علاقه اى به خلافت ندارى و مى گويى از من بگيريد ، چرا خليفه بعد از خود را تعيين مى كنى ؟ اظهار بى علاقگى به خلافت دكان بوده است .\r\nابن ابى الحديد مى گويد : ابوبكر در لحظات آخر زندگى هنگام جان كندن عثمان را\r\n\r\n","description":"","footnote":"\r\n1 - بحارالانوار ، ج 1 ، ص 28 ، باب 1 ، روايت 14 ; و ج 28 ، ص 201 ، باب 4 ، روايت 14 ; و منهاج البراعة ، ج 3 ، ص 57\r\n","page_name":" 38 ","page_number":38},
  {"content":"\r\nاحضار كرد و به او گفت : بنويس اين وصيت ابوبكر است به مسلمين ، پس حالت اغماء و بيهوشى او را گرفت ; كاتب از خود نوشت : بعد از خود عمربن خطاب را خليفه قرار دادم ، وقتى به هوش آمد پرسيد چه شد ؟ كاتب گفت : نوشتم بعد از خود عمربن خطاب را خليفه قرار دادم ، ابوبكر گفت : اللّه اكبر ترسيدى اگر من در بيهوشى بميرم مردم اختلاف پيدا كنند ؟ گفت : آرى ، ابوبكر گفت : « جزاك اللّه خيراً عن الاسلام و اهله » خدا تو را جزاى خير دهد از ناحيه اسلام و اهل اسلام . ( 1 )\r\nبه هرحال خلافت را بعد از خودش به عمر داد .\r\n« لَشَدَّ مَا تَشَطَّرَا ضَرْعَيْهَا ! »\r\n( چقدر شديد بود تقسيم كردن آن دو پستان خلافت را ! )\r\n« تشطَّرا و تشاطَرا و شاطَرا » هر سه نقل شده ، از مادّه « شطر » است به معناى تقسيم كردن . « ضرع » به معنى پستان شتر است .\r\nحضرت خلافت را به دو پستان شترى تشبيه كرده است كه ابوبكر و عمر آن دو را بين خود تقسيم كرده - مثل دو بچه شتر - مى مكيدند و به ديگران سهمى نمى دادند ، نصف را آن يكى استفاده مى كرد و نصف را اين يكى . عمر و ابوبكر از اوّل با هم بودند ، خلافت ابوبكر را عمر تثبيت كرد و خلافت عمر را هم ابوبكر ; زورگويى هاى عمر در سقيفه بنى ساعده بود كه سبب شد ابوبكر به خلافت برسد ، او به زور اميرالمؤمنين را آورد و ديگران را تهديد كرد تا ابوبكر را به خلافت برساند ، ابوبكر هم مزدش را داد و بعد از خود خلافت را به عمر داد .\r\nخصوصيات روحى عمر\r\n« فَصَيَّرَهَا فِى حَوْزَة خَشْنَاءَ »\r\n( پس ابوبكر خلافت را در طبيعتى خيلى خشن گرداند . )\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 165 ; و كامل ابن اثير ، ج 2 ، ص 425\r\n","page_name":" 39 ","page_number":39},
  {"content":"\r\nابوبكر يك مقدار با نرمى برخورد مى كرد و اهل گذشت بود ، ولى عمر همه را با خشونت مى خواست انجام دهد .\r\n« يَغْلُظُ كَلْمُهَا »\r\n( جراحتش غليظ بود . )\r\n« كَلم » يعنى جراحت ; اينجا مسأله جراحت در كار نيست ، مراد اين است كه جراحتهايى كه بر اثر تنديهاى زبان خليفه دوّم به دلها نشسته خيلى غليظ بود ، بدين معنى كه زود خوب نمى شد ، به قول شاعر كه مى گويد :\r\nجراحات السّنان لها التيام * و لايلتام ما جرح اللّسان\r\nجراحتهايى كه از سرنيزه پيدا شود خوب مىشود اما جراحت زخم زبان خوب نمى شود .\r\n« كُلام » هم نقل شده ; عبده مى گويد اگر « كُلام » باشد به معناى « ارض غليظة » است ، ( 1 ) يعنى زمينش سخت و ناهموار بود . به هرحال حضرت مى خواهد بفرمايد طبيعت عمر خشن و تند بود .\r\n« وَيَخْشُنُ مَسُّهَا »\r\n( و تماس و برخورد عمر با خشونت بود . )\r\nمثل اين كه زبر است و نمى شود به او دست گذاشت ، مردم نمى توانستند با عمر تماس بگيرند . هر كس پيش عمر مى آمد او با خشونت و تندى برخورد مى كرد ، گره اى كه بايد با دست باز مى شد عمر از فرط خشونت با دندان باز مى كرد .\r\n« وَيَكْثُرُ الْعِثَارُ فِيهَا ، وَالْاِعْتِذَارُ مِنْهَا »\r\n( و لغزش و اشتباه عمر و عذرخواهى از آن زياد بود . )\r\n« عثار » يعنى لغزش . ضميرهاى مؤنث ( ها ) در « كلامها ، مسّها ، فيها و منها » همه به « حوزة ( طبيعت ) » برمى گردند .\r\n\r\n","description":"","footnote":"\r\n1 - نهج البلاغه عبده ، ج 1 ، ص 28\r\n","page_name":" 40 ","page_number":40},
  {"content":"\r\nچند نمونه از لغزشها و عذرخواهى هاى عمر\r\nابن ابى الحديد در شرح نهج البلاغه مواردى از لغزشها و عذرخواهى هاى عمر را نقل مىكند . از جمله اين كه وقتى پيغمبراكرم ( صلى الله عليه وآله و سلم ) از دنيا رفت عمر راه افتاد و به مردم مى گفت پيغمبر نمرده است ، بلكه همچون موسى بن عمران كه از قومش غايب شد و به كوه رفت و برگشت پيغمبر هم غايب شده و برمى گردد ! بعد ابوبكر آمد و گفت مردم ! پيغمبرخدا ( صلى الله عليه وآله و سلم ) از دنيا رفته ، مگر اين آيه قرآن را نخوانده ايد : ( أَفَاِنْ مات أو قُتِلَ انقلبتم على أعقابكم ) ( 1 ) آيا اگر پيغمبر بميرد يا كشته شود شما از دين برمى گرديد ؟ وقتى ابوبكر اين آيه را خواند هم عمر و هم گروهى گفتند : انگار مردم اين آيه را تا به حال نشنيده بودند . در آنجا بود كه عمر گفت : دانستم كه پيغمبرخدا از دنيا رفته است .\r\nمورد ديگر اين كه عمر گفت : نبايد زنى مهريه اش از مهريه زنان پيغمبر زيادتر باشد ، زنى در جواب عمر اين آيه را تلاوت كرد : ( و ءاتيتم احداهنّ قنطاراً فلاتأخذوا منه شيئاً أتأخذونه بهتاناً و اثماً مبيناً ) ( 2 ) اگر برفرض يك پوست گاو - يعنى مال بسيار - هم به زن خود مهريه داديد هيچ چيز از آن را حق نداريد بگيريد ، آيا با بهتان و گناهى آشكار مهر او را مى گيريد ؟ وقتى كه زن اين آيه را خواند عمر گفت :\r\n« كلّ النّاس أفقه من عمر حتى ربّات الحجال » ( 1 ) تمام مردم از عمر فقيه تر و داناتر هستند حتى آن زنهاى نوعروسى كه در حجله ها هستند .\r\nعمر صداى زن و مردى را از خانه اى شنيد ، شك كرد نكند اينها مى خواهند خلافى انجام دهند ، از ديوار بالا رفت ، ديد مرد و زن با هم مشغول عشق بازى هستند و يك خيك شراب هم دارند ، عمر گفت : « يا عدوّ اللّه أكنت ترى أن اللّه\r\n\r\n","description":"","footnote":"\r\n1 - سوره آل عمران ، آيه 144\r\n2 - سوره نساء ، آيه 20\r\n","page_name":" 41 ","page_number":41},
  {"content":"\r\nيسترك و أنت على معصيته » اى دشمن خدا تو خيال كرده اى در حالى كه مشغول معصيت خدا هستى خدا تو را رسوا نمى كند ؟ آن مرد در جواب به عمر گفت : « إن كنت أخطأتُ فى واحدة فقد اخطأتَ فى ثلاث » اگر من يك گناه كردم تو سه گناه كردى ! يكى اين كه خدا فرمود : ( و لاتجسّسوا ) ( 2 ) و تو تجسّس كردى ; دوّم اين كه خدا فرموده : ( وأتوا البيوت من أبوابها ) ( 3 ) هر خانه اى كه مى خواهيد برويد از در آن وارد شويد ، و تو از ديوار آمدى ; سوّم اين كه خدا مى فرمايد : ( لاتدخلوا بيوتاً غير بيوتكم حتى تستأنسوا و تسلموا على اهلها ) ( 4 ) وقتى وارد خانه اى شديد اجازه بگيريد و بر اهل آن سلام كنيد ، و تو بى اجازه وارد شدى و سلام نكردى . ( 5 )\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - منهاج البراعة ، ج 3 ، ص 62 ; و شرح ابن ابى الحديد ، ج 1 ، ص 178 و 182\r\n2 - سوره حجر ، آيه 12\r\n3 - سوره بقره ، آيه 189\r\n4 - سوره نور ، آيه 27 . در كنز العمال اين آيه را آورده است و در شرح ابن ابى الحديد به جاى آن آيه 61 سوره نور آمده است .\r\n5 - كنز العمال ، ج 3 ، ص 808 ، حديث 8827 ; شرح ابن ابى الحديد ، ج 1 ، ص 182 ; همچنين در الغدير ، ج 6 ، از صفحه 83 تا 324 نمونه هاى زيادى از لغزشهاى عمر را نقل مىكند .\r\n","page_name":" 42 ","page_number":42},
  {"content":"\r\nخطبه 3\r\n( درس 42 )\r\nدفاع ابن ابى الحديد معتزلى از عمر ، و پاسخ آن\r\nعمر خليفه اى غير قابل كنترل ، و گرفتارى مردم در زمان او\r\nشوراى شش نفرى عمر\r\nشكايت حضرت على ( عليه السلام ) از شوراى عمر\r\nكارنامه خلافت عثمان\r\nدلايل سقوط عثمان\r\nاجتماع مردم براى بيعت با حضرت على ( عليه السلام )\r\n","description":"","footnote":"","page_name":" 43 ","page_number":43},
  {"content":"\r\n\r\n","description":"","footnote":"","page_name":" 44 ","page_number":44},
  {"content":"\r\nبسم الله الرحمن الرحيم\r\n« فَصَاحِبُهَا كَرَاكِبِ الصَّعْبَةِ ، إِنْ أَشْنَقَ لَهَا خَرَمَ ، وَإِنْ أَسْلَسَ لَهَا تَقَحَّمَ ، فَمُنِىَ النَّاسُ لَعَمْرُ اللّهِ بِخَبْط وَشِماس ، وَتَلَوُّن وَاعْتِرَاض ; فَصَبَرْتُ عَلَى طُولِ الْمُدَّةِ ، وَشِدَّةِ الِْمحْنَةِ ; حَتَّى إِذَا مَضَى لِسَبِيلِهِ ، جَعَلَهَا فِى جَمَاعَة زَعَمَ أَنِّى أَحَدُهُمْ ، فَيَالَلَّهِ وَلِلشُّورَى ، مَتَى اعْتَرَضَ الرَّيْبُ فِىَّ مَعَ اْلاَوَّلِ مِنْهُمْ ، حَتَّى صِرْتُ أُقْرَنُ إِلَى هَذِهِ النَّظَائِرِ ! لَكِنِّى أَسْفَفْتُ إِذْ أَسَفُّوا ، وَطِرْتُ إِذْ طَارُوا ; فَصَغا رَجُلٌ مِنْهُمْ لِضِغْنِهِ ، وَمَالَ اْلآخَرُ لِصِهْرِهِ ، مَعَ هَن وَهَن . إِلَى أَنْ قَامَ ثَالِثُ الْقَوْمِ نَافِجاً حُضْنَيْهِ ، بَيْنَ نَثِيلِهِ وَمُعْتَلَفِهِ ، وَقَامَ مَعَهُ بَنُوا أَبِيهِ يَخْضِمُونَ مَالَ اللَّهِ خَضْمَةَ اْلإِبِلِ نِبْتَةَ الرَّبِيعِ ، إِلى أَنِ انْتَكَثَ فَتْلُهُ ، وَاَجْهَزَ عَلَيْهِ عَمَلُهُ ، وَكَبَتْ بِهِ بِطْنَتَهُ !\r\nفَمَا رَاعَنِى إِلاَّ وَالنَّاسُ كَعُرْفِ الضَّبُعِ إِلَىَّ يَنْثَالُونَ عَلَىَّ مِنْ كُلِّ جَانِب ، حَتَّى لَقَدْ وُطِئَ الْحَسَنَانِ ، وَشُقَّ عِطْفَاىَ ، مُجْتَمِعِينَ حَوْلِى كَرَبِيضَةِ الغَنَمِ »\r\nبحث در خطبه سوّم نهج البلاغه بود ، على ( عليه السلام ) در اين خطبه نسبت به خلفا افشاگرى مىكند . در درس قبل به اينجا رسيديم كه حضرت راجع به خليفه دوّم فرمود : « فصيّرها فى حوزة خشناء ، يغلظ كلمها ، و يخشن مسّها ، و يكثر العثار فيها ، و الاعتذار منها » ابوبكر خلافت را گرداند در يك طبيعتى كه ذاتاً خشن بود - عمر به غلظت و خشونت معروف بود - و جراحتش غليظ و سخت بود ، و تماس با او\r\n","description":"","footnote":"","page_name":" 45 ","page_number":45},
  {"content":"\r\nبا خشونت بود ، لغزش در آن طبيعت زياد بود ، و بعد از لغزش عذرخواهى مى كرد .\r\nدفاع ابن ابى الحديد معتزلى از عمر ، و پاسخ آن\r\nتوضيح اين قسمت در جلسه گذشته بيان شد ، اما در اينجا مطلبى را عرض كنيم : خشونت عمر خيلى معروف است ، حتى عامه هم اين مطلب را قبول دارند . ابن ابى الحديد معتزلى در شرح نهج البلاغه اين تندى و خشونت عمر را وسيله اى براى دفاع از او قرار داده ، مى گويد : اين كه وقتى پيغمبراكرم ( صلى الله عليه وآله و سلم ) در بستر بيمارى فرمود كاغذى بياوريد مى خواهم براى شما چيزى بنويسم ، عمر گفت : « انّ هذا الرّجل ليهجر » اين مرد هذيان مى گويد ، به خاطر طبيعت تندى بوده كه عمر داشته و دست خودش نبوده است ; مى خواسته خوب حرف بزند ولى توهين مى شده ، و گرنه او قصد توهين كردن نداشته است . ( 1 )\r\nمعروف است كه عمر در مورد بيعت با ابوبكر گفت : « انّ بيعة أبى بكر كانت فلتة - و قد كانت كذلك - الاّ ان اللّه وقى شرّها » ( 2 ) بيعت با ابوبكر يك چيز ناگهانى و فكر نشده اى بود كه انجام يافت ، خدا ما را از شرّش حفظ كند - و اگر به معناى ماضى باشد - خدا ما را از شرّش حفظ كرد . « فلتة » اين است كه انسان فكر نكرده و ناگهانى كارى را انجام دهد . اين كلام عمر زير سؤال بردن بيعت با ابوبكر است .\r\nابن ابى الحديد در شرح خطبه 26 نهج البلاغه مى گويد : قد كان سبق من عمر ان قال : « انّ بيعة أبى بكر كانت فلتة وقى اللّه شرّها فمن عاد الى مثلها فاقتلوه » بيعت ابى بكر كار بى فكر و ناگهانى بود كه خدا شرّش را حفظ كرد ، اگر كسى بعد از اين\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 183\r\n2 - هنوز جنازه پيغمبراكرم ( صلى الله عليه وآله و سلم ) از زمين بلند نشده بود ، و حضرت على ( عليه السلام ) در حال غسل و كفن پيامبر بود ، اينها در سقيفه جمع شدند ، پنج نفر با ابوبكر بيعت كردند و بعد هم راه افتادند و با شانتاژ و تبليغات و تهديد و ارعاب ديگران را هم آوردند . در زمينه اين كلام عمر نگاه كنيد : صحيح بخارى ، ج 4 ، ص 180 ، باب رجم الحبلى ; ابن ابى الحديد ، ج 2 ، ص 23 ; مصنف عبدالرزاق ، ج 5 ، ص 441 تا 445\r\n","page_name":" 46 ","page_number":46},
  {"content":"\r\nچنين كارى كند او را بكشيد . ( 1 ) سپس او در دفاع از سخن عمر مى گويد : « و اعلم أنّ هذه اللّفظة من عمر مناسبة للفظات كثيرة كان يقولها بمقتضى ماجبله اللّه تعالى عليه من غلظ الطّينة و جفاء الطّبيعة و لا حيلة له فيها لانّه مجبول عليها لايستطيع تغييرها » اين لفظ عمر مناسب است با لفظهاى ديگرى كه مى گفته ، براى آنچه خدا در طبيعت عمر قرار داده بود كه طينتش غليظ بود ، و طبيعتش طبيعت با جفايى بود ، و نيرنگ و حقه بازى نمى كرد ، براى اين كه طبيعتش اين بود و بر اين طبيعت خلق شده بود ، نمى توانست طبيعتش را تغيير دهد .\r\nبعد ابن ابى الحديد ادامه مىدهد : « و لا ريب عندنا أنّه كان يتعاطى ان يتلطّف و ان يخرج الفاظه مخارج حسنة لطيفه فينزع به الطّبع الجاسى و الغريزة الغليظة الى امثال هذه اللفظات و لايقصد بها سوء و لايريد بها ذمّاً و تخطئةً » ما شكى نداريم كه او مى خواسته با لطف و مدارا حرف بزند و الفاظ خوبى بگويد ، اما آن طبيعت خشن و ذاتى او را وادار مى كرد تا تندى كند ، و اگر عمر امثال اين الفاظ را مى گويد قصد سوئى نداشته ، و نمى خواسته مذمّت و تخطئه كند .\r\nابن ابى الحديد در ادامه به دو مورد ديگر از الفاظ ناهنجار عمر اشاره مىكند ، يكى اين كه مى گويد : « كما قدمنا ذلك فى اللفظة الّتى قالها فى مرض رسول اللّه ( صلى الله عليه وآله و سلم ) » همان گونه كه در مورد كلامى كه در بيمارى رسول اللّه گفت ( 2 ) همين مطلب را بيان داشتيم . ابن ابى الحديد مى گويد : « و كاللفظات الّتى قالها عام الحديبية »\r\n\r\n","description":"","footnote":"\r\n1 - شرح ابن ابى الحديد ، ج 2 ، ص 26\r\n2 - شرح ابن ابى الحديد ، ج 6 ، ص 51 ; و صحيح البخارى ، كتاب المرضى ، باب قول المريض : موقعى كه پيامبراكرم ( صلى الله عليه وآله و سلم ) در بستر بيمارى بود فرمود : « ايتونى بدواة و كتف اكتب لكم كتاباً لاتضلّوا بعده ابداً » براى من دوات و كتفى بياوريد تا براى شما بنويسم نوشته اى را كه بعد از آن هرگز گمراه نشويد . حضرت بعد از اين كه اين كلام را فرمود بيهوش شد ، و يك نفر از اصحاب حضرت خواست برود تا آنچه حضرت فرموده بود بياورد ، عمر گفت : « إرجع إنّ هذا الرّجل ليهجر » برگرد كه اين مرد هذيان مى گويد .\r\n","page_name":" 47 ","page_number":47},
  {"content":"\r\nو مثل كلماتى كه عمر در سال حديبيه گفت ; ( 1 ) و در نهايت راجع به عمر مى گويد : « واللّه تعالى لايجازى المكلّف الاّ بما نواه ، ولقد كانت نيّته من اطهر النّيّات و اخلصها للّه سبحانه » خدا جزا نمى دهد مكلّف را مگر به نيّت او ، و نيّت عمر از پاكترين نيّتها بوده و از خالص ترين نيّتها براى خداى سبحان . ( 2 )\r\nبه ابن ابى الحديد اعتراض شده كه اگر مى گويى عمر نمى توانسته خودش را كنترل كند و بى اختيار اين الفاظ از او صادر مى شده ، پس اين يك آدم غير قابل كنترل و نامناسبى است و نمى تواند خليفه مسلمانها باشد ، و نبايد چنين فردى در رأس خلافت مسلمين قرار گيرد ; و اگر مى گويى از روى اختيار بوده ، بد مى كرده ، گناه مى كرده است ; بنابراين اگر سوء نيت هم نداشته ، كسى كه طبيعت و ذاتى خشن و تند دارد و حتى نسبت به پيامبراكرم ( صلى الله عليه وآله و سلم ) هم بى ادبى مىكند ، نبايد خلافت و زعامت مسلمين به دست او باشد . پيامبراكرم ( صلى الله عليه وآله و سلم ) رحمة للعالمين و داراى خلق عظيم بود ، و با اخلاق كريمه خود مردم را جذب مى كرد . چگونه ممكن است كسى كه طبيعتش تند و خشن است و نمى تواند آن را تغيير دهد خليفه رسول اللّه ( صلى الله عليه وآله و سلم ) باشد ؟ !\r\nعمر خليفه اى غير قابل كنترل ، و گرفتارى مردم در زمان او\r\n« فَصَاحِبُهَا كَرَاكِبِ الصَّعْبَةِ ، إِنْ أَشْنَقَ لَهَا خَرَمَ ، وَإِنْ أَسْلَسَ لَهَا تَقَحَّمَ »\r\n( پس صاحب اين طبيعت خشن مثل كسى است كه سوار بر شتر غير رام باشد ، اگر افسارش را بكشد بينى آن پاره شود ، و اگر افسارش را رها كند هجوم مى آورد و خود و صاحبش را در پرتگاه مى اندازد . )\r\n\r\n","description":"","footnote":"\r\n1 - در صلح حديبيه عمر با تندى و خشونت به پيغمبراكرم ( صلى الله عليه وآله و سلم ) گفت : شما مگر به ما نگفتى كه : « لتدخلنّ المسجدالحرام » به حج مى رويم و وارد مسجدالحرام مى شويم ، پس اين صلح براى چيست ؟\r\n2 - شرح ابن ابى الحديد ، ج 2 ، ص 27\r\n","page_name":" 48 ","page_number":48},
  {"content":"\r\n« صعبة » شتر چموش است ، در مقابل « ذلول » يعنى شتر رام ; « اشنق » يعنى افسارش را كشيد ; « خرم » يعنى بينى اش پاره مىشود ; اين يك تشبيه است و در آن سه احتمال داده شده كه دو احتمال آن بد نيست اما احتمال سوّم سست است .\r\nاحتمال اوّل : شايد مى خواهد بگويد عمر كه سوار خلافت شده همانند كسى است كه سوار شتر غير رام شده . خلافت مسخّر و رام براى كسى است كه عالم ، آگاه و عاقل باشد ، با اخلاق حسنه برخورد كند . بنابراين خلافت براى على ( عليه السلام ) رام است از باب اين كه تمامى صفات لازمه را دارد ، اما براى عمر رام نيست زيرا عالم نيست ، خشن است و با تندى برخورد مىكند ، و ديگر جهات لازم را ندارد . پس در اين احتمال خلافت تشبيه به شترى كه رام نيست شده است . روى اين احتمال كلام حضرت اين گونه معنى مىشود : صاحب آن طبيعت ( عمر ) مثل آن شترسوارى است كه شتر او رام نباشد .\r\nاحتمال دوّم : مراد از « صاحب » همراهان و مشاورين و دوستان عمر باشد . يعنى عمر چون طبيعت خشن دارد ، همراهان و مشاوران و رفقاى او نمى دانند با او چگونه رفتار كنند ; چون همه اش با تندى و خشونت عمل مىكند ، اگر مانع او شوند ضربه مى زند و اوضاع را به هم مى ريزد ، و اگر رهايش كنند همه را به هلاكت مى رساند . بنابر اين احتمال « صاحب » خود خليفه نيست ، بلكه همراهان و دوستان خليفه است . « فصاحبها » يعنى همراه و رفيق او كه اين طبيعت خشن را دارد .\r\nاحتمال سوّم : مراد از « صاحب » حضرت على ( عليه السلام ) باشد . يعنى من كه با چنين طبيعت خشنى ( عمر ) همراه و هم عصر شده ام - او تنديهايى نسبت به حضرت على و فاطمه ( عليهما السلام ) و اصحاب اميرالمؤمنين كرد - اگر بخواهم با تندى برخورد كنم و مانع او شوم همه را به هم مى ريزد ، و اگر با ملايمت رفتار كنم و هيچ نگويم جامعه اسلامى را در هلاكت مى اندازد .\r\n","description":"","footnote":"","page_name":" 49 ","page_number":49},
  {"content":"\r\n« فَمُنِىَ النَّاسُ لَعَمْرُ اللّهِ بِخَبْط وَشِماس ، وَتَلَوُّن وَاعْتِرَاض »\r\n( پس قسم به خدا مردم مبتلا به راه و روشى شدند كه از روى آگاهى نيست ، و مبتلا به چموشى و رنگارنگى و عدم قاطعيت در حكم و به حركت عرضى و غير مستقيم شده اند . )\r\n« مُنِىَ » يعنى « اُبْتُلِىَ » گرفتار شده اند . « خبط » يعنى حركت غير معروف و نامتناسب ; انسان آگاه كه راهى را از روى معرفت و آگاهى طى كند مستقيم مى رود ، ولى آدمى كه آگاه نيست مثل كسى كه حالت مستى و جنون دارد از جاده خارج مىشود ، گاهى به سمت چپ مى رود و گاهى به سمت راست . « شماس » چموشى ، و « اعتراض » حركتهاى عرضى و غير مستقيم را مى گويند . در اين كلمات حضرت دو احتمال هست :\r\nاحتمال اوّل : خليفه يعنى خود عمر اين گونه بوده است كه همه حركت هايش از روى ناآگاهى و چموشى و ناموزونى بوده ، و در تصميمات خود قاطع نبوده است . بنابر اين احتمال اين صفات براى عمر بوده است .\r\nاحتمال دوّم : چون حكومت تدبير نداشته و مسلّط نبوده ، و مجراى صحيحى را براى جامعه معيّن نكرده ، مردم حركت هايشان ناموزون و درهم و برهم بوده است ، در اين صورت دزدى و ناامنى و خودسرى در جامعه بهوجود مى آيد . بنابر اين احتمال اين صفات براى جامعه بوده است .\r\nبه هرحال حضرت مى فرمايد : مردم گرفتار خشونت و چموشى و قلدرى و ناموزونى شده بودند .\r\n« فَصَبَرْتُ عَلَى طُولِ الْمُدَّةِ ، وَشِدَّةِ الِْمحْنَةِ »\r\n( پس من بر آن مدّت دراز و سختى رنج و اندوه صبر كردم . )\r\nمن بر سختى محنت و اندوه صبر كردم در حالى كه مدّتش طولانى بود . مدّت خلافت ابوبكر دو سال و نيم بود اما مدّت خلافت عمر ده سال و نيم ، كه اگر ابولؤلؤ او را نكشته بود بيشتر طول مى كشيد . حضرت بر اين مدّت طولانى صبر كردند .\r\n","description":"","footnote":"","page_name":" 50 ","page_number":50},
  {"content":"\r\nشوراى شش نفرى عمر\r\n« حَتَّى إِذَا مَضَى لِسَبِيلِهِ ، جَعَلَهَا فِى جَمَاعَة زَعَمَ أَنِّى أَحَدُهُمْ »\r\n( تا اين كه خليفه دوّم هم راهش را طى كرد و رفت ، خلافت را در جماعتى قرار داد كه وانمود مى كرد من يكى از آنها هستم . )\r\nدر بعضى از نسخه ها دارد « جعلها فى ستة » يعنى خلافت را در شش نفر قرار داد . « زَعَمَ ، يَزْعَمُ » به معناى گمان كردن است و از افعال قلوب ، اما « زَعَمَ ، يَزْعُمُ » معنايش گفتارى است كه خلاف واقع باشد . در واقع حضرت مى خواهد بفرمايد : عمر گفت من يكى از افراد شورا باشم اما در واقع نمى خواست و به گونه اى شورا را تعيين و طراحى كرد كه من از گردونه خارج شوم .\r\nبه عمر پيشنهاد كردند كه عبداللّه پسرش را به عنوان خليفه تعيين كند ، عمر گفت : از اولاد خطّاب يك نفر بس است ; و شورايى مركّب از شش نفر تشكيل داد : حضرت اميرالمؤمنين ، عثمان ، طلحه ، زبير ، سعد وقاص و عبدالرحمن بن عوف . شورا را به نحوى طراحى كرد كه در هر صورت حضرت على ( عليه السلام ) از گردونه خارج شود ، و عثمان به خلافت برسد ، زيرا گفت خليفه كسى است كه اكثريت با او باشند ; و اگر مساوى شد و سه نفر در يك طرف و سه نفر در طرف ديگر قرار گرفتند ، خليفه كسى است كه عبدالرحمن بن عوف با او باشد . عمر حضرت على ( عليه السلام ) را در شورا قرار داد ، زيرا نمى توانست شخصيتى را كه پيغمبراكرم ( صلى الله عليه وآله و سلم ) براى خلافت بعد از خودش تعيين فرموده بود در اين شورا ناديده بگيرد .\r\nسعد وقاص را قرار داد ، زيرا مى دانست او نسبت به على كينه مخصوصى دارد ، چون مى گويند حضرت على پدرش و همچنين بعضى از خويشاوندان او را در جنگ بدر كشته بود . طلحه هم نسبت به حضرت على خوش بين نبود و كينه هايى داشت . عبدالرحمن بن عوف هم شوهر خواهر عثمان بود ، البتّه خواهر مادرى او ،\r\n","description":"","footnote":"","page_name":" 51 ","page_number":51},
  {"content":"\r\nزيرا همسر عبدالرحمن ام كلثوم دختر عقبة بن ابى معيط بود ، و مادر ام كلثوم مادر عثمان هم بوده ; لذا روشن بود كه عبدالرحمن به نفع عثمان خواهد بود .\r\nروى اين حساب فقط زبير با حضرت على بود و به حضرت على هم علاقه داشت ، پسر عمه حضرت على هم بود . عمر اين پيش بينى را مى كرد كه گروه حضرت على دو نفر باشند و گروه عثمان چهار نفر ; اما از باب اين كه احتمال مى داد طلحه به گروه حضرت على ملحق شود ، گفت خليفه كسى است كه عبدالرحمن بن عوف با او باشد ، البتّه در صورتى كه هيچ كس اكثريت نياورد و دو طرف مساوى باشند ، و معلوم بود كه عبدالرحمن طرف عثمان است .\r\nشكايت حضرت على ( عليه السلام ) از شوراى عمر\r\n« فَيَالَلَّهِ وَلِلشُّورَى ، مَتَى اعْتَرَضَ الرَّيْبُ فِىَّ مَعَ اْلاَوَّلِ مِنْهُمْ ، حَتَّى صِرْتُ أُقْرَنُ إِلَى هَذِهِ النَّظَائِرِ ! »\r\n( پس پناه بر خدا از اين شورا ! چه وقت در مورد من شك عارض شد با اوّلى از اينها تا اين كه الآن هم رديف شده ام با اين افرادى كه هم نظير هستند و هيچ كدام بر ديگرى برترى و امتيازى ندارد . )\r\nحضرت مى فرمايد : من با اوّلى آنها مورد شك و ترديد نبودم ، براى اين كه پيغمبر در غدير خم و در جاهاى ديگر مرا به عنوان خليفه خود معرّفى كرده بود و سوابق من بر همه كس روشن و واضح است ، حال بايد قرين و هم رديف اينهايى باشم كه هيچ يك امتيازى بر ديگرى ندارد و نظير هم هستند .\r\n« لَكِنِّى أَسْفَفْتُ إِذْ أَسَفُّوا ، وَطِرْتُ إِذْ طَارُوا »\r\n( لكن من پايين آمدم و نزديك زمين شدم وقتى آنها پايين آمدند ، و پرواز كردم وقتى آنها پرواز كردند . )\r\n« اسفّ الطّائر » يعنى پرنده نزديك به زمين شد . حضرت مى خواهد بفرمايد : من\r\n","description":"","footnote":"","page_name":" 52 ","page_number":52},
  {"content":"\r\nبراى اين كه اصل اسلام حفظ شود و اختلاف بهوجود نيايد ناچار بودم با آنها هماهنگ باشم و در اوج گرفتن ها و پايين آمدن ها با آنها باشم .\r\n« فَصَغا رَجُلٌ مِنْهُمْ لِضِغْنِهِ »\r\n( پس شخصى از اين شش نفر از من اعراض كرد به خاطر كينه اى كه داشت . )\r\nسعد وقاص مسلّم است ، طلحه را هم گفته اند ; در واقع حضرت مى فرمايد : اين دو نفر از من برگشتند به خاطر كينه اى كه در دل داشتند . ( 1 )\r\n« وَمَالَ اْلآخَرُ لِصِهْرِهِ »\r\n( و ديگرى هم از من ميل و اعراض كرد به خاطر خويشاوندى اى كه با عثمان داشت . )\r\n« مصاهره » خويشى سببى را مى گويند . در اينجا مراد حضرت ، عبدالرحمن بن عوف است از باب اين كه شوهر خواهر عثمان بود و به اين اعتبار طرف عثمان را گرفت ، و در واقع رأى او بود كه عثمان را به خلافت رساند .\r\nوقتى عثمان به غارت مال اللّه مشغول گشت و بيت المال را در بين خويشان خود تقسيم كرد و به ظلم و ناعدالتى دست زد ، به عبدالرحمن بن عوف گفتند : اين نتيجه كارى است كه تو كردى ، گفت : تصور نمى كنم اين گونه باشد ، من هم از او كناره گيرى مى كنم ; مى گويند ديگر به خانه عثمان نرفت و در مرض فوتش هم وقتى عثمان به ديدنش آمد رويش را از او گرداند و گفت : چه كنم ديگر كار از من گذشته است . ( 2 )\r\n« مَعَ هَن وَهَن »\r\n( با چيزهاى ديگرى كه نمى خواهم بگويم . )\r\nدر عرب به چيزهايى كه ذكرش قبيح است و بايد به اشاره و كنايه باشد « هَنْ » مى گويند . پس مسائل ديگرى هم در كار بوده و علّتهاى ديگرى هم بوده كه حضرت مى فرمايند : نمى خواهم بگويم .\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 190 ; و منهاج البراعة ، ج 3 ، ص 74\r\n2 - شرح و پاورقى نهج البلاغه عبده ، ص 30 ; و شرح ابن ابى الحديد ، ج 1 ، ص 196\r\n","page_name":" 53 ","page_number":53},
  {"content":"\r\nكارنامه خلافت عثمان\r\n« إِلَى أَنْ قَامَ ثَالِثُ الْقَوْمِ نَافِجاً حُضْنَيْهِ ، بَيْنَ نَثِيلِهِ وَمُعْتَلَفِهِ »\r\n( تا اين كه سوّمى قوم قيام كرد و ايستاد در حالى كه دو پهلويش از تكبّر يا پرى شكم سطبر شده بود ، تمام همّ او بين محل غائط و محل علفخوارى او بود . )\r\n« نافج » بلند شده ، « حُضْن و حِضْن » پهلو ، « نثيل » جايى كه براى غائط كردن مى روند ، و « معتلف » محلّ خوردن علف معنا مىدهد . حضرت در مورد عثمان مى فرمايد : او همچون شتر و گوسفند همّش خوردن و تخليه كردن بود و كار ديگرى براى جامعه نكرد ، اين كه حضرت خوراك عثمان را به علف تشبيه كرده در واقع تشبيه عثمان به حيوان است و اين كه او با حيوانات فرقى نمى كرد .\r\n« وَقَامَ مَعَهُ بَنُوا أَبِيهِ يَخْضِمُونَ مَالَ اللَّهِ خَضْمَةَ اْلإِبِلِ نِبْتَةَ الرَّبِيعِ »\r\n( و با او پسران پدرش - قوم و خويشها و پسر عموهايش - به پا ايستادند ، مال خدا را با دهان پر مى بلعيدند همچون شتر گياهان بهاره را . )\r\n« خضم » به معناى نجويده فرو دادن و بلعيدن است ، و « قضم » به معناى جويدن . عثمان وقتى به حكومت رسيد حَكَم و مروان بن حكم را كه پيامبر تبعيد كرده بود - و حتى دو خليفه اوّل و دوّم هم آنها را برنگردانيده بودند - از تبعيد برگرداند و به عنوان وزير و مشاور خودش قرار داد .\r\nاو اموال بيت المال را بين خويشاوندان خود تقسيم مى كرد ، از باب نمونه تمامى بيت المال شمال آفريقا را يك جا به عبداللّه بن سعدبن ابى سرح داد ، و يا تمام غنائم ارمنيه ( ارمنستان ) را به يكى ديگر از اقوامش داد ، حَكَم و مروان حَكَم هم از تقسيم بيت المال بى بهره نبودند ، تا حدّى رسيد كه سر و صداى مسلمانان بلند شد . ( 1 )\r\n\r\n","description":"","footnote":"\r\n1 - در الغدير ، ج 8 به صورت مشروح درباره بخشش هاى عثمان بحث كرده است و در ص 286 يك ليست كلّى را مى آورد .\r\n","page_name":" 54 ","page_number":54},
  {"content":"\r\nدلايل سقوط عثمان\r\n« إِلى أَنِ انْتَكَثَ فَتْلُهُ »\r\n( تا اين كه بافته هاى سوّمى از هم باز شد و به هم خورد . )\r\n« فَتْل » يعنى بافته شده . هر رييس حكومتى افرادى را به عنوان مشاور ، وزير و . . . در اطراف خودش جمع مىكند ، اينها بافته هاى او مى باشند ; تشكيلات و بافته هاى عثمان حكم و مروان و اقوام و خويشانش بودند ، آنان را آورده بود تا پناهش باشند ، اما همه از هم پاشيد ; همان طلحه اى كه با اميرالمؤمنين مخالف بود عليه عثمان مردم را تحريك مى كرد ، به همين صورت ديگران . عبداللّه بن سعدبن ابى سرح استاندار مصر بود ، هرچه مردم از دست او شكايت كردند كسى جوابشان را نداد ، بالاخره خودشان آمدند و عثمان را سرنگون كردند . ( 1 ) اين يك قاعده كلّى است كه چيزى كه بر حق نباشد هرچند هم اساس و پايه هايش را محكم كنند بالاخره زمانى از هم مى پاشد .\r\n« وَاَجْهَزَ عَلَيْهِ عَمَلُهُ »\r\n( و كارهاى او زمين گيرش كرد . )\r\n« اجهز عليه » يعنى زمين گيرش كرد . وقتى آخرين ضربه را به شخص مجروح مى زنند كه زمين گير شود ، مى گويند « اجهز عليه » ; كارهاى عثمان او را زمين گير كرد ; او را در خانه محصور كردند و كشتند در حالى كه هيچ پناهى نداشت .\r\n« وَكَبَتْ بِهِ بِطْنَتَهُ ! »\r\n( و آن شكم پرش او را دَمَر به زمين انداخت . )\r\n« كباه » يعنى سرازيرش كرد ، « انّ الجواد قد يكبوا » يعنى اسبى كه خيلى تيزرو\r\n\r\n","description":"","footnote":"\r\n1 - شارحان نهج البلاغه در شرح خطبه 30 به صورت مفصّل علّت قتل عثمان را نوشته اند و از آن جمله ابن ابى الحديد معتزلى در شرح خود ، ج 2 ، ص 129 تا 161 داستان كشته شدن عثمان را شرح داده است .\r\n","page_name":" 55 ","page_number":55},
  {"content":"\r\nباشد گاهى اوقات سرازير مىشود و سقوط مىكند . مقصود از شكم پر عثمان ، همان غارت بيت المال و تقسيم آن بين خويشاوندانش مى باشد . بالاخره آن شكم پر و آن ولخرجى ها او را ساقط و سرازير كرد .\r\nاجتماع مردم براى بيعت با حضرت على ( عليه السلام )\r\n« فَمَا رَاعَنِى إِلاَّ وَالنَّاسُ كَعُرْفِ الضَّبُعِ إِلَىَّ »\r\n( پس مرا به تعجّب نينداخت مگر اين كه مردم مثل يال كفتار دور من ريختند . )\r\nيال كفتار بسيار پرپشت است ، در حال دويدن موهاى يالش به اين طرف و آن طرف مى ريزند ، حضرت مى خواهد بفرمايد : اين مردم به حدّى از تندرويها ، تبعيضات و ظلمهاى عثمان به ستوه آمده بودند كه بدون اين كه من از آنها دعوتى كرده باشم بى اختيار ريختند دور من و متوجّه من شدند .\r\n« يَنْثَالُونَ عَلَىَّ مِنْ كُلِّ جَانِب »\r\n( مردم هجوم مى آوردند و مى ريختند بر سر من از هرطرف . )\r\n« ثول » اجوف واوى است ، « انثال » « انثول » بوده است ، « انثال الماء » يعنى آب ريخت . حضرت مى خواهد بگويد : مردم همين طور مى ريختند بر سر من ، مثل رودخانه اى كه يك دفعه به جايى بريزد . هجوم به حدى زياد بود كه :\r\n« حَتَّى لَقَدْ وُطِئَ الْحَسَنَانِ ، وَشُقَّ عِطْفَاىَ »\r\n( تا اين كه دو شست پايم پايمال ، و دو پهلويم پاره شد . )\r\n« عطف » يعنى پهلو ; سيّد مرتضى از بعض اهل لغت نقل مىكند كه عرب به انگشت ابهام « حسن » مى گويد ، تثنيه آن « حسنان » است . ( 1 ) و معناى جمله چنين است : فشار جمعيت به حدّى بود كه دو انگشت ابهام من پايمال شد و دو پهلوى من پاره شد . البتّه برخى « حسنان » را امام مجتبى و سيّدالشهداء ( عليهما السلام ) گرفته اند .\r\n\r\n","description":"","footnote":"\r\n1 - شرح ابن ميثم بحرانى ، ج 1 ، ص 265\r\n","page_name":" 56 ","page_number":56},
  {"content":"\r\nاما با توجّه به استعمال فعل مجهول و موقعيت سنى آن دو حضرت بعيد به نظر مى رسد ; زيرا در آن زمان امام حسن و امام حسين بچه نبودند كه پايمال شوند ، لكن چون در اطراف حضرت بودند ممكن است بگوييم جمعيت به حدّى بود كه مثل اين كه آنها زير پاها قرار گرفتند . و شايد منظور از پاره شدن دو پهلو لباس دو پهلو باشد .\r\nدر هر صورت فشار مى آوردند كه با آقا بيعت كنند . البتّه اينها مبالغه است ، مى خواهد شدّت هجوم مردم را بيان كند .\r\n« مُجْتَمِعِينَ حَوْلِى كَرَبِيضَةِ الغَنَمِ »\r\n( در حالى كه مردم اجتماع مى كردند دور من مثل گله گوسفند . )\r\nگله گوسفند همراه با چوپان و الاغ و سگشان همه را « ربيضة » مى گويند . حضرت در اين قسمت چگونگى اجتماع مردمى را بيان مىكند كه براى بيعت به سوى حضرت هجوم بردند .\r\nوالسّلام عليكم و رحمة الله و بركاته\r\n","description":"","footnote":"","page_name":" 57 ","page_number":57},
  {"content":"\r\n\r\n","description":"","footnote":"","page_name":" 58 ","page_number":58},
  {"content":"\r\nخطبه 3\r\n( درس 43 )\r\n« امر » در اصطلاح قرآن و حديث\r\nگروههاى مخالف حكومت حضرت على ( عليه السلام )\r\nپيش بينى جنگ جمل ، صفين و نهروان توسط پيغمبراكرم ( صلى الله عليه وآله و سلم )\r\nچرا حضرت على ( عليه السلام ) بعد از عثمان خلافت را پذيرفت ؟\r\nچرا اين خطبه را شقشقيه ناميده اند ؟\r\nحديثى جالب از امام صادق ( عليه السلام ) درباره خلفا\r\n","description":"","footnote":"","page_name":" 59 ","page_number":59},
  {"content":"\r\n\r\n","description":"","footnote":"","page_name":" 60 ","page_number":60},
  {"content":"\r\nبسم الله الرحمن الرحيم\r\n« فَلَمَّا نَهَضْتُ بِاْلاَمْرِ نَكَثَتْ طَائِفَةٌ ، وَمَرَقَتْ أُخْرَى ، وَقَسَطَ آخَرُونَ ، كَأَنَّهُمْ لَمْ يَسْمَعُوا كَلاَمَ اللَّهِ حَيْثُ يَقُولُ : ( تِلْكَ الدَّارُ اْلآخِرَةُ نَجْعَلُهَا لِلَّذِينَ لاَيُرِيدُونَ عُلُوّاً فِى اْلاَرْضِ وَلاَ فَسَاداً وَالْعَاقِبَةُ لِلْمُتَّقِينَ ) بَلَى ! وَاللَّهِ لَقَدْ سَمِعُوهَا وَوَعَوْهَا ، وَلكِنَّهُمْ حَلِيَتِ الدُّنْيَا فِى اَعْيُنِهِمْ ، وَرَاقَهُمْ زِبْرِجُهَا .\r\nأَمَا وَالَّذِى فَلَقَ الْحَبَّةَ ، وَبَرَأَ النَّسَمَةَ ، لَوْلاَ حُضُورُ الْحَاضِرِ ، وَقِيَامُ الْحُجَّةِ بِوُجُودِ النَّاصِرِ ، وَمَا أَخَذَ اللَّهُ عَلَى الْعُلَمَاءِ انْ لاَيُقَارُّوا عَلَى كِظَّةِ ظَالِم ، وَلاَ سَغَبِ مَظْلُوم ، لَأَلْقَيْتُ حَبْلَهَا عَلَى غَارِبِهَا ، وَلَسَقَيْتُ آخِرَهَا بِكَأْسِ اَوَّلِهَا ، وَلَأَلْفَيْتُمْ دُنْيَاكُمْ هَذِهِ أَزْهَدَ عِنْدِى مِنْ عَفْطَةِ عَنْز »\r\nقالوا : و قام اليه رجل من أهل السّواد عند بلوغه الى هذا الموضع من خطبته فناوله كتاباً فأقبل ينظر فيه . قال له ابن عبّاس : يا أميرالمؤمنين ، لو اطّردت خطبتك من حيث أفضيت . فَقَالَ : « هَيْهَاتَ يَابْنَ عَبَّاس ! ! تِلْكَ شِقْشِقَةٌ هَدَرَتْ ثُمَّ قَرَّتْ »\r\nقال ابن عبّاس : فواللّه ما أسفت على كلام قط كأسفى على هذا الكلام ان لايكون أميرالمؤمنين ( عليه السلام ) بلغ منه حيث أراد .\r\nقال الشريف ( رحمه الله ) : قوله ( عليه السلام ) « كَرَاكِبِ الصَّعْبَةِ اِنْ أَشْنَقَ لَهَا خَرَمَ ، وَاِنْ اَسْلَسَ لَهَا تَقَحَّمَ » يريد أنّه اذا شدّد عليها فى جذب الزّمام و هى تنازعه رأسها خرم أنفها ، و ان أرخى لها شيئاً مع صعوبتها تقحمت به فلم يملكها ، يقال : اشنق النّاقة ، اذا جذب رأسها بالزّمام فرفعه ، و شنقها ايضاً ، ذكر ذلك ابن السّكيت فى اصلاح المنطق .\r\n","description":"","footnote":"","page_name":" 61 ","page_number":61},
  {"content":"\r\nبحث در مورد درسهايى از نهج البلاغه بود ، در خطبه سوّم بحث به اينجا رسيد كه حضرت مى فرمايد :\r\n« فَلَمَّا نَهَضْتُ بِاْلاَمْرِ »\r\n( پس وقتى كه قيام كردم به امر امامت و خلافت )\r\n« امر » در اصطلاح قرآن و حديث\r\n« امر » به معناى فرمان است ، و در لسان كتاب و حديث بيشتر به همان مسأله امامت و خلافت گفته مىشود . در تعبيرات وقتى مى گفتند فرمان براى فلانى صادر شد ، يعنى فرمان ولايت و حكومت . حضرت امام حسن مجتبى ( عليه السلام ) در خطبه اش مى فرمايد : « ولاّنى المسلمون الأمر بعده » ( 1 ) مسلمانها امر امامت را بعد از اميرالمؤمنين به من محوّل كردند . با بررسى روايات به دست مى آيد كه « أمر » همان فرمان و حكومت است ، « إمارة » هم گفته مىشود چون از مادّه « اَمَرَ » است . به حاكم « امير » هم مى گويند يعنى صاحب فرمان . آيه شريفه قرآن مى فرمايد : ( اطيعوا اللّه و اطيعوا الرّسول و اولى الامر منكم ) ( 2 ) اطاعت كنيد خدا را و فرستاده خدا را و صاحبان فرمان از خودتان را .\r\nبعضى فكر مى كنند هر كس متصدّى حكومت شد صاحب فرمان مىشود ، اين اشتباه است . صاحب فرمان يعنى كسى كه حق فرمان دارد ، اگر او متصدّى حكومت شد صاحب فرمان مىشود . صاحب خانه كسى است كه خانه ملك اوست ، اگر غاصبى آمد و خانه را غصب كرد و بر خانه مسلّط شد اين غاصب است نه صاحب خانه . صاحب خانه كسى است كه خانه را از او غصب كرده اند .\r\n\r\n","description":"","footnote":"\r\n1 - مقاتل الطالبين ، ص 35 ; و بحارالانوار ، ج 44 ، ص 40\r\n2 - سوره نساء ، آيه 59\r\n","page_name":" 62 ","page_number":62},
  {"content":"\r\nپس اولى الامر يعنى صاحبان فرمان ، آنهايى كه حق فرمان دارند ، در مرحله اوّل ائمه اطهار ( عليهم السلام ) هستند ، و در عصر غيبت هم براى حاكم مسلمين شرايطى در قرآن و حديث ذكر شده كه هر كس آن شرايط را داشته باشد صاحب فرمان مىشود . ( 1 )\r\nگروههاى مخالف حكومت حضرت على ( عليه السلام )\r\n1 - ناكثين\r\n« نَكَثَتْ طَائِفَةٌ »\r\n( طايفه اى بيعت خود را نكث كردند و شكستند . )\r\nآنچه در امر بيعت مهم است ادامه بيعت است نه اصل آن ; خداوند متعال در مورد بيعت رضوان در سوره فتح مى فرمايد : ( لقد رضى اللّه عن المؤمنين اذ يبايعونك تحت الشّجرة ) ( 2 ) خداوند از مؤمنين راضى شد وقتى كه با تو زير درخت - در حديبيه - بيعت كردند . اهل سنّت مى گويند : طبق اين آيه افرادى مثل طلحه و زبير كه در آن بيعت بوده اند خدا از آنها راضى است ، در صورتى كه بايد به اين آيه هم توجّه كرد كه خداوند مى فرمايد : ( فمن نكث فانّما ينكث على نفسه و من أوفى بما عاهد عليه اللّه فسيؤتيه اجراً عظيماً ) ( 3 ) پس هر كس بيعت خود را نقض كند به زيان خود اقدام كرده و كسى كه وفا كند به آنچه بر خدا عهد كرده به او اجر عظيم خواهيم داد .\r\nلذا اجر عظيم ، دائرمدار وفاى به بيعت است ; طلحه و زبير با حضرت على ( عليه السلام ) بيعت كردند ، اما چون نقض بيعت كردند و جنگ جمل را به راه انداختند شامل آنها نمى شود .\r\n\r\n","description":"","footnote":"\r\n1 - حضرت استاد در كتاب دراسات فى ولاية الفقيه ، ج 1 ، ص 285 تا 367 هشت شرط براى حاكم مسلمين نقل فرموده اند ، علاقه مندان مى توانند به آن كتاب مراجعه كنند .\r\n2 - سوره فتح ، آيه 18\r\n3 - سوره فتح ، آيه 10\r\n","page_name":" 63 ","page_number":63},
  {"content":"\r\n2 - مارقين\r\n« وَمَرَقَتْ أُخْرَى »\r\n( و دسته اى از بيعت و اطاعت خارج شدند و جلو زدند . )\r\n« مَرَقَ » به معناى « خَرَجَ » است ، « مرق السّهم من الرّمى » يعنى تير از كمان خارج شد .\r\nحضرت مى فرمايد : عده اى اوّل آمدند بيعت كردند ولى از آن خارج شدند . مراد از مارقين در اين كلام خوارج نهروان هستند كه جنگ نهروان را بهوجود آوردند .\r\n3 - قاسطين\r\n« وَقَسَطَ آخَرُونَ »\r\n( و گروه ديگر ظلم كردند . )\r\nدر بعضى نسخه ها « فَسَقَ » دارد كه به معناى خارج شدن مى باشد ، « فسق الرّطب من قشره » يعنى رطب از پوشش خارج شد ; اگر « فَسَقَ » باشد معناى كلام حضرت اين مىشود : و گروهى ديگر از دين خارج شدند . « قَسَطَ » از لغات اضداد است ; يعنى هم به معناى عدل مى آيد و هم به معناى ظلم و جور ، و در اينجا معناى دوّم مراد حضرت است و مقصود معاويه و گروه او مى باشند كه به حضرت ظلم كردند .\r\nپيش بينى جنگ جمل ، صفّين و نهروان توسط پيغمبراكرم ( صلى الله عليه وآله و سلم )\r\nمسأله مخالفت اين سه گروه با حضرت على ( عليه السلام ) را پيغمبراكرم ( صلى الله عليه وآله و سلم ) از قبل خبر داده بود و رواياتى در اين باره نقل شده است ، از جمله روايتى كه مرحوم خوئى در شرح نهج البلاغه از غاية المرام نقل مىكند كه حضرت صادق ( عليه السلام ) فرمود : به امّ سلمه خبر رسيد كه يكى از موالى او از حضرت على ( عليه السلام ) عيب جويى مىكند ، امّ سلمه او را خواست و نصيحت كرد ، تا آنجا كه امّ سلمه مى گويد پيغمبراكرم ( صلى الله عليه وآله و سلم ) به من فرمود : « يا امّ سلمه اسمعى و اشهدى هذا علىّ بن ابيطالب سيّد المسلمين و امام المتّقين . . .\r\n","description":"","footnote":"","page_name":" 64 ","page_number":64},
  {"content":"\r\nو قاتل النّاكثين و القاسطين و المارقين ، قلت : يا رسول اللّه مَنِ الناكثون ؟ قال : الّذين يبايعونه بالمدينة و ينكثون بالبصرة ، قلت : مَنِ القاسطون ؟ قال : معاوية و اصحابه من اهل الشّام ، قلت : مَنِ المارقون ؟ قال : اصحاب النّهروان » .\r\nاى امّ سلمه بشنو و گواهى بده اين على بن ابيطالب آقاى مسلمانها و امام پرهيزكاران است . . . و كشنده ناكثين و قاسطين و مارقين است ، امّ سلمه مى گويد : گفتم اى رسول خدا ناكثين چه كسانى هستند ؟ پيغمبر فرمود : كسانى كه در مدينه با على بيعت مى كنند و در بصره نقض مى كنند ، عرض كردم : قاسطين چه كسانى هستند ؟ فرمود : معاويه و اصحاب او از اهل شام ، عرض كردم : مارقين چه كسانى هستند ؟ فرمود : اصحاب نهروان .\r\n« فقال مولى امّ سلمة : فرّجت عنى فرّج الله عنك ، واللّه لاسببت عليّاً ابداً » ( 1 ) پس آن مولى به امّ سلمه گفت : براى من گشايش درست كردى خدا براى تو گشايش درست كند ، به خدا قسم ديگر به على بد نمى گويم .\r\n« كَأَنَّهُمْ لَمْ يَسْمَعُوا كَلاَمَ اللَّهِ حَيْثُ يَقُولُ : ( تِلْكَ الدَّارُ اْلآخِرَةُ نَجْعَلُهَا لِلَّذِينَ لاَيُرِيدُونَ عُلُوّاً فِى اْلاَرْضِ وَلاَ فَسَاداً وَالْعَاقِبَةُ لِلْمُتَّقِينَ ) ( 2 ) »\r\n( مثل اين كه اينها سخن خدا را نشنيده اند كه مى فرمايد : اين خانه آخرت - بهشت - را براى كسانى قرار داديم كه اراده سركشى و بلندپروازى و فساد در روى زمين را ندارند و عاقبت خوب مال انسانهايى است كه اهل تقوى و پرهيزگارى باشند . )\r\nطلحه و زبير ، معاويه و گروهش ، خوارج نهروان همه بر امام مسلمين طغيان كردند ، و براى علوّ - همان كه ما امروز مى گوييم استكبار - و فساد در زمين سه جنگ عليه حضرت به راه انداختند ، لذا حضرت اين آيه را ذكر كردند .\r\nمرحوم خوئى در شرح نهج البلاغه مواردى را ذكر مىكند كه اين آيه تكيه كلام\r\n\r\n","description":"","footnote":"\r\n1 - منهاج البراعة ، ج 3 ، ص 104 تا 106\r\n2 - سوره قصص ، آيه 83\r\n","page_name":" 65 ","page_number":65},
  {"content":"\r\nحضرت بوده است . از جمله روايتى است كه از مجمع البيان نقل مىكند : « عن زاذان عن اميرالمؤمنين » . زاذان كه يكى از اصحاب اميرالمؤمنين و ايرانى هم بوده است از حضرت نقل مىكند : « انّه كان يمشى فى الاسواق وحده و هو دالّ يرشد الضّالّ و يعين الضّعيف و يمرّ بالبياع و البقال فيفتح عليه القرآن و يقرأ : ( تلك الدّار الآخرة نجعلها للّذين لايريدون علوّاً فى الارض و لا فساداً ) و يقول : نزلت هذه الآية فى اهل العدل و التّواضع من الولاة و اهل القدرة من سائر النّاس » ( 1 ) حضرت على در بازارها به تنهايى و بدون اسكورت راه مى رفت ، و راه گم كرده را راهنمايى مى كرد و راه را به او نشان مى داد ، و به ضعيف كمك مى كرد ، و بر فروشنده ها و بقّالها گذر مى كرد ، قرآن را باز مى كرد و اين آيه را مى خواند : ( تلك الدّار الآخرة نجعلها للّذين لايريدون علوّاً فى الارض و لا فساداً ) ، بعد مى فرمود : اين آيه در مورد حاكمانى كه اهل عدل و تواضع هستند و كسانى كه نسبت به ساير مردم اهل قدرتند نازل شده است .\r\nهمچنين روايتى را از غاية المرام از زاذان نقل مىكند : « قال : رأيت علياً ( عليه السلام ) يمسك الشّسوع بيده ثم يمرّ فى الأسواق فيناول الرّجل الشّسع و يرشد الضّالّ و يعين الحمّال على الحمولة و يقرأ هذه الآية : ( تلك الدّار الآخرة . . . ) ثمّ يقول هذه الآية نزلت فى الولاة و ذوى القدرة من النّاس » ( 2 ) زاذان گفت : على را ديدم كه بندهاى كفش را به دست مى گرفت و در بازار راه مى افتاد و اگر كسى بند كفش او در رفته بود به او بند كفش مى داد و اگر كسى راه را گم كرده بود او را راهنمايى مى كرد و به حمّالان در حمل بار كمك مى كرد - اگر حمّالى مى خواست چيزى را بر پشت خود بگذارد به او كمك مى كرد - و اين آيه را مى خواند : ( تلك الدّار الآخرة . . . ) و مى فرمود : اين آيه در مورد واليان و صاحبان قدرت از مردم نازل شده است .\r\n\r\n","description":"","footnote":"\r\n1 - مجمع البيان ، ج 7 ( المجلّد الرّابع ) ، ص 269 ، ذيل آيه 83 از سوره قصص ; و منهاج البراعة ، ج 3 ، ص 107\r\n2 - منهاج البراعة ، ج 3 ، ص 107\r\n","page_name":" 66 ","page_number":66},
  {"content":"\r\nاين كارها براى اين بود كه حضرت اين معنا را بفهماند كه خليفه مسلمانها نبايد از مردم جدا باشد ، بلكه بايد در جامعه بيايد و اهل تواضع باشد و با مردم فقير و طبقه سه در تماس باشد .\r\nهمچنين مرحوم خوئى در شرح نهج البلاغه از مجمع البيان نقل مىكند كه حضرت على ( عليه السلام ) فرمود : « إن الرّجل ليعجبه شراك نعله فيدخل فى هذه الآية » كسى كه بند كفشش او را به عُجب اندازد داخل در اين آيه خواهد بود ، بعد از مرحوم طبرسى در مجمع البيان نقل مىكند كه در توضيح اين روايت مى گويد : « يعنى ان من تكبّر على غيره به لباس يعجبه فهو ممن يريد علوّاً فى الارض » ( 1 ) كسى كه بر غير خودش تكبّر كند به واسطه لباسى كه از آن لباس خوشش آمده ، از كسانى خواهد بود كه اراده علوّ در زمين دارند .\r\nانسان نبايد نسبت به خودش ، نسبت به لباسش ، نسبت به زندگى و نسبت به مقامش عجب داشته باشد ، و تصور كند كه من يك كسى هستم . مقام و لباس و خانه كذايى و ماشين چنانى نبايد سبب اعجاب و خودپسندى او شود .\r\nحضرت اميرالمؤمنين ( عليه السلام ) آيه را بر همه اين موارد تطبيق مى كرده است . خليفه مسلمين بايد در ميان جامعه بيايد و هم سطح آنها باشد ; براى اين كه حضرت اميرالمؤمنين خلافت را يك مقام والايى كه خليفه را از مردم جدا كند نمى داند ، خلافت را مسئوليتى مىداند كه به عهده آن حضرت آمده كه هرچه آن مسئوليت را بهتر انجام دهد پاداش بيشترى خواهد داشت ، لذا به اشعث بن قيس استاندار خودش در آذربايجان مى نويسد : « انّ عملك ليس لك بطعمة و لكنّه فى عنقك أمانة » ( 2 ) اين مقام براى تو طعمه نيست بلكه بر عهده تو امانتى است ; اگر اين امانت را خوب حفظ كردى البتّه مقام دارى .\r\n\r\n","description":"","footnote":"\r\n1 - مجمع البيان ، ج 7 ، ص 269 ; و منهاج البراعة ، ج 3 ، ص 107\r\n2 - نهج البلاغه عبده ، نامه پنجم\r\n","page_name":" 67 ","page_number":67},
  {"content":"\r\n« بَلَى ! وَاللَّهِ لَقَدْ سَمِعُوهَا وَوَعَوْهَا ، وَلكِنَّهُمْ حَلِيَتِ الدُّنْيَا فِى اَعْيُنِهِمْ ، وَرَاقَهُمْ زِبْرِجُهَا »\r\n( بله به خدا قسم اين آيه را شنيده اند و حفظ هم كرده اند ، و لكن اين سه دسته كه اين كارها را مى كنند دنيا در نظرشان زيبا جلوه داده شده ، و زيور دنيا اينها را ربوده است . )\r\n« وَعى » به معناى حفظ است ; « حَلِىَ ، يَحْلى » يعنى زيبا جلوه داده شده ; « زبرج » يعنى زيور ; « راقهم » يعنى « اعجبهم » يعنى اينها را به عجب انداخته است .\r\nخلاصه اين كه پست و مقام دنيا و زر و زيور دنيا باعث شده كه اين گروهها متكبّرانه عمل كنند و عليه حضرت على ( عليه السلام ) قيام كنند و طبق آيه قرآن عمل نكنند .\r\nچرا حضرت على ( عليه السلام ) بعد از عثمان خلافت را پذيرفت ؟\r\n« أَمَا وَالَّذِى فَلَقَ الْحَبَّةَ ، وَبَرَأَ النَّسَمَةَ »\r\n( آگاه باشيد قسم به آن خدايى كه دانه را شكافت و روح انسانها و حيوانات را خلق كرد )\r\n« نَسَمَة » از مادّه « نسيم » است ، و « روح » از مادّه « ريح » است . مى گويند : حيات و نفس انسان و حيوان به واسطه روح بخارى و باد به وجود مى آيد . « روح » را مى گويند « نسمة » يعنى چيزى كه به واسطه نسيم و باد محقّق شده است .\r\n« لَوْلاَ حُضُورُ الْحَاضِرِ ، وَقِيَامُ الْحُجَّةِ بِوُجُودِ النَّاصِرِ »\r\n( اگر نبود حاضر شدن اين حاضرين - كسانى كه براى بيعت با حضرت جمع شده بودند - و اگر نبود تمام شدن حجّت بر من به واسطه وجود ناصر و ياور )\r\nاين بيان حضرت در وقتى است كه مردم آمده اند با آن حضرت بيعت كنند ، لذا مى فرمايد : اين كه من در زمان خلفا ساكت بودم به خاطر نبودن ياور بود ، اما الآن با بودن اين كسانى كه آماده اند مرا يارى كنند بر من حجّت تمام شده است .\r\n« وَمَا أَخَذَ اللَّهُ عَلَى الْعُلَمَاءِ انْ لاَيُقَارُّوا عَلَى كِظَّةِ ظَالِم ، وَلاَ سَغَبِ مَظْلُوم »\r\n( و اگر نبود پيمانى كه خدا از علما گرفته كه ساكت نمانند و بى تفاوت نباشند بر پُرى شكم ظالم و گرسنگى مظلوم )\r\n","description":"","footnote":"","page_name":" 68 ","page_number":68},
  {"content":"\r\n« كظّة » يعنى پُرى شكم ، منظور فقط خوردن ظالم نيست بلكه از حقوقى كه ظالم قبضه مىكند تعبير به خوردن مىشود . خداوند در قرآن شريف مى فرمايد : ( و لاتأكُلُوا أموالكم بينكم بالباطل ) ( 1 ) اموالتان را بين خودتان به باطل نخوريد ; مراد از « اكل » تصرّف است ، در تعبيرات مردم هم مى گويند : فلان كس مال فلانى را خورده است ، و منظورشان اين نيست كه همه اش را خورده ، بلكه ماشين خريده ، خانه خريده ، به بچه هايش داده و . . . از باب اين كه خوردن يكى از مصاديق بارز تصرّف است ، لذا اصطلاحاً « اكل » در مطلق « تصرّف » استعمال شده است . معناى كلام حضرت اين است كه : ظالمين حقوق مظلومين را به ناحق تصرّف كرده اند .\r\n« سغب » يعنى گرسنگى ; مراد حضرت فقط خالى بودن شكم مظلومان نيست ، يعنى حقوقشان پايمال شده ; خلاصه منظور حضرت از اين جمله اين است كه انسان نبايد در مقابل اختلاف طبقاتى ظالمانه جامعه بى تفاوت باشد .\r\n« لَأَلْقَيْتُ حَبْلَهَا عَلَى غَارِبِهَا »\r\n( هرآينه ريسمان خلافت را بر شانه اش مى انداختم . )\r\n« لألقيت » جواب است براى « لولا » ; يعنى اگر نبود كه من الآن ياور دارم و حجّت بر من تمام شده است و خدا هم پيمان گرفته كه علما در مقابل ظلم و اجحافها بى تفاوت نباشند ، ريسمان حكومت را به شانه اش مى انداختم . « غارب » كتف را گويند . حضرت خلافت را به شترى تشبيه كرده كه افسارش دست آن حضرت است ; وقتى مى خواهند افسار الاغ يا شتر را رها كنند روى شانه اش مى اندازند .\r\n« وَلَسَقَيْتُ آخِرَهَا بِكَأْسِ اَوَّلِهَا »\r\n( و آخر خلافت را به همان كاسه اوّل سيراب مى كردم . )\r\nيعنى همان گونه كه در زمان سه خليفه اوّل - با اين كه خلافت حق من بود - خلافت را رها كردم ، براى اين كه نيرو نداشتم و اگر رها نمى كردم باعث جنگ و\r\n\r\n","description":"","footnote":"\r\n1 - سوره بقره ، آيه 188\r\n","page_name":" 69 ","page_number":69},
  {"content":"\r\nستيز و اختلاف بين مسلمانها مى شد ، حالا هم رها مى كردم .\r\n« وَلَأَلْفَيْتُمْ دُنْيَاكُمْ هَذِهِ أَزْهَدَ عِنْدِى مِنْ عَفْطَةِ عَنْز »\r\n( و مى يافتيد شما اين دنيايتان ( خلافت ) را نزد من نامطلوبتر از آب بينى بز . )\r\n« عفطة » دو معنا دارد : يكى معناى « ضرطة و حبقة » و ديگر به چيزى كه از بينى بز بيرون مى آيد ; اهل لغت و مرحوم عبده در شرح نهج البلاغه ذكر كرده اند : در زبان عرب به آنچه از بينى بز بيرون مى آيد « نفطة » و به آنچه از بينى گوسفند و ميش بيرون مى آيد « عفطة » مى گويند ، اما گاهى هم در جاى يكديگر استعمال مىشود . اين دو لفظ اگر با هم استعمال شود معنايش فرق مىكند ، مثل دو كلمه فقير و مسكين . اگر گفته شود « ما له نافط و لا عافط » يعنى نه بز دارد نه ميش ، اما وقتى يكى از اين دو لفظ به تنهايى ذكر شود در هر دو معنا استعمال مىشود .\r\n« عنز » يعنى بز ، « ازهد » افعل التفضيل است يعنى نامرغوبتر ، افعل التفضيل معمولاً از فعل معلوم گرفته مىشود اما گاهى اوقات از مجهول هم مى آيد ، مثلاً « احب الىّ » يعنى محبوبتر است پيش من ، در اينجا هم « ازهد » در « مزهود فيه » استعمال شده است ، يعنى در حقيقت از فعل مجهول گرفته شده است .\r\nخطبه شقشقيه در اينجا تمام شد ; زيرا :\r\n« قالوا : و قام اليه رجل من أهل السَّواد عند بلوغه الى هذا الموضع من خطبته فناوله كتاباً فأقبل ينظر فيه »\r\n( راويان خبر گفته اند : وقتى حضرت خطبه اش به اينجا رسيد ، مردى از اهل عراق به طرف حضرت ايستاد و نوشته اى به حضرت داد ، حضرت متوجّه آن نوشته شد و آن را نگاه مى كرد . )\r\n« سواد » مراد عراق است ، اهل حجاز به مردم اهل عراق اهل سواد مى گفتند ، از باب اين كه در عراق زمين به خاطر وجود اشجار و مزارع سياه ديده مى شده است .\r\nدرباره آنچه در اين نوشته بوده بعضى ها مطالبى مفصّل ذكر كرده اند ، ( 1 ) گفته اند :\r\n\r\n","description":"","footnote":"\r\n1 - شرح ابن ميثم ، ج 1 ، ص 269 ; منهاج البراعة ، ج 3 ، ص 114\r\n","page_name":" 70 ","page_number":70},
  {"content":"\r\nدر آن نامه ده سؤال بوده و حضرت هم جواب داده اند ، و گفته شده : ممكن است شخصى كه اين نامه را به حضرت داده از جاسوسان معاويه بوده است ، براى اين كه مى خواسته حرف حضرت را قطع كند .\r\n« قال له ابن عبّاس : يا أميرالمؤمنين ، لو اطّردت خطبتك من حيث أفضيت »\r\n( ابن عبّاس به حضرت گفت : يا اميرالمؤمنين اى كاش خطبه شما ادامه پيدا مى كرد ! - يا - اى كاش خطبه را ادامه مى دادى ! از همان جايى كه رهايش كردى . )\r\n« فَقَالَ : هَيْهَاتَ يَابْنَ عَبَّاس ! ! تِلْكَ شِقْشِقَةٌ هَدَرَتْ ثُمَّ قَرَّتْ »\r\n( پس حضرت فرمود : دور است و تمام شد آن حالى كه داشتم اى ابن عبّاس ! ! اين شقشقه اى بود كه پايين آمد و دوباره سر جاى خود قرار گرفت . )\r\nچرا اين خطبه را شقشقيه ناميده اند ؟\r\nوقتى كه شتر خيلى عصبانى مىشود چيزى قرمز رنگ از دهانش بيرون مى آيد شبيه ريه شتر و همراه با كف ، هيجان شتر كه تمام شد آن را سر جايش برمى گرداند ، اين را مى گويند « شقشقة » ; به واسطه اين كلمه خطبه را « شقشقية » ناميدند .\r\nحضرت در اينجا حالت خود را به حالت هيجان شتر تشبيه كرده اند ; زيرا حضرت با يادآورى آنچه در زمان خلفاى سه گانه بر سر اسلام آمد و اسلام از مسير اصلى خود منحرف شد و با يادآورى اين كه اينها زمينه ساز حكومت معاويه بودند ، به خشم آمده و اين فرمايشات را نسبت به آنها ايراد فرمود ، حال به ابن عبّاس مى فرمايد : آن حالت تمام شد و آن هيجان فرو نشست .\r\n« قال ابن عبّاس : فواللّه ما أسفت على كلام قط كأسفى على هذا الكلام ان لايكون أميرالمؤمنين ( عليه السلام ) بلغ منه حيث أراد »\r\n( ابن عبّاس گفت : قسم به خدا هيچ وقت بر هيچ كلامى تأسف نخوردم مثل تأسفى كه بر كلام اميرالمؤمنين خوردم كه چرا نتوانست تا آنجا كه مى خواست بگويد و مطلب را تا آخر بيان كند . )\r\n","description":"","footnote":"","page_name":" 71 ","page_number":71},
  {"content":"\r\nابن ابى الحديد معتزلى در ذيل كلام ابن عبّاس مى گويد : « فحدثنى شيخى ابوالخير مصدق بن شبيب الواسطى فى سنة ثلاث و ستمائة قال قرأت على الشّيخ أبى محمّد بن عبداللّه بن احمد المعروف بابن الخشاب هذه الخطبة ، فلما انتهيت الى هذا الموضع ، قال لى : لو سمعتُ ابن عبّاس يقول هذا لقلت له : و هل بَقِىَ فى نفس ابن عمّك امر لم يبلغه فى هذه الخطبة لتتأسف اَلاّ يكون بلغ من كلامه ما أراد ! واللّه ما رجع عن الأوّلين و لا عن الآخرين ، و لابقى فى نفسه احد لم يذكره إلاّ رسول اللّه ( صلى الله عليه وآله و سلم ) » ( 1 ) :\r\nاستاد من مصدق بن شبيب الواسطى در سال 603 براى من گفت : اين خطبه را بر استادم ابن خشاب خواندم ، وقتى به اين قسمت از خطبه رسيدم به من گفت : اگر من اين سخن را از ابن عبّاس شنيده بودم به او مى گفتم : مگر پسر عمّت على چيزى نگفته گذاشت كه تو بر آن تأسف مى خورى و مى گويى چرا كلامش به آخر نرسيد ؟ ! به خدا قسم در درون على از گذشتگان و آيندگان چيزى باقى نماند و در مورد همه هرچه در درون داشت گفت مگر از رسول اللّه ( صلى الله عليه وآله و سلم ) .\r\nحديثى جالب از امام صادق ( عليه السلام ) درباره خلفا\r\nحديثى را راجع به خلفا در زندان ديدم كه مناسب است اينجا ذكر كنم . اين حديث را حاج ميرزا حبيب اللّه خوئى در منهاج البراعة ، از زهر الربيع نقل مىكند : « انّ الصّادق ( عليه السلام ) سئل عن الخلفاء الأربعة بعد رسول اللّه ( صلى الله عليه وآله و سلم ) مابال الشّيخين قد انتظمت لهما امور الخلافة و جرت على ايديهم فتوح البلاد من غير معارضة احد من المسلمين ؟ و مابال عثمان و اميرالمؤمنين ( عليه السلام ) لم تنتظم لهما امور الخلافة ، بل قامت المسلمون على عثمان و حصروه فى داره و قتلوه وسط بيته ، و أمّا اميرالمؤمنين ( عليه السلام )\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 205\r\n","page_name":" 72 ","page_number":72},
  {"content":"\r\nفثارت الفتن فى زمن خلافته حتى قتل النّاكثين و القاسطين و المارقين ؟ فاجاب ( عليه السلام )\r\nأن امور تلك الدّنيا و الخلافة فيها لايجرى بباطل بحت و لا بحقّ خالص بل تجرى به حق و بباطل ممزوجين ، فامّا عثمان فأراد أن يجرى امور الخلافة بمحض الباطل فلم يتمّ له الامر ، و أمّا اميرالمؤمنين ( عليه السلام ) فأراد أن يجرى احكامها على الطريقة المستقيمة و السّنن النّبويّة فلم يحصل له ما اراد ، و أمّا الشيخان فاخذا قبضة من الحق و قبضة من الباطل فجرت لهما الامور كما ارادا » ( 1 ) :\r\nاز امام صادق ( عليه السلام ) راجع به چهار خليفه بعد از رسول اللّه ( صلى الله عليه وآله و سلم ) سؤال شد كه چرا كار خلافت براى شيخين ( ابوبكر و عمر ) منظم شد ، به وسيله آنها بلاد فتح شد و احدى از مسلمين با آنها معارضه نكرد و حكومتشان برقرار و ثابت بود ، اما براى عثمان و اميرالمؤمنين ( عليه السلام ) امور خلافت منظم نشد ، بلكه مسلمانان عليه عثمان قيام و او را در خانه اش محاصره كردند و كشتند ، و اما در زمان خلافت اميرالمؤمنين ( عليه السلام ) فتنه ها برانگيخته شد و حضرت مجبور شد با ناكثين و قاسطين و مارقين بجنگد و آنها را بكشد ؟ ! امام صادق ( عليه السلام ) جواب فرمودند : امور دنيا و خلافت در آن با باطل محض و حق خالص پيش نمى رود ، بلكه با مخلوطى از حق و باطل به پيش مى رود ; عثمان مى خواست كارهاى خلافت را به باطل محض انجام دهد ، پس امر خلافت بر او تمام نشد ; اما اميرالمؤمنين ( عليه السلام ) مى خواست احكام خلافت را بر طريقه مستقيم و سنن نبوى جارى كند ، پس آنچه مى خواست حاصل نشد ; اما ابوبكر و عمر مقدارى حق و مقدارى باطل را مخلوط كردند ، پس كارها بر طبق اراده آنان جريان پيدا كرد . همين كه امروزيها مى گويند بايد مطابق مصلحت عمل كرد ، مصلحت اقتضا مىكند دروغ بگويند ، مصلحت اقتضا مىكند خلاف حق عمل كنند ، حق و باطل را مخلوط كنند و مردم را قانع كنند !\r\nاين روايت را در شرح خطبه 16 ذكر مىكند ; البته اين روايت سندى ندارد ، اما\r\n\r\n","description":"","footnote":"\r\n1 - منهاج البراعة ، ج 3 ، ص 244\r\n","page_name":" 73 ","page_number":73},
  {"content":"\r\nعملاً اين گونه است كه حق محض چون مردم نوعاً اهل دنيا هستند پيش نمى رود .\r\n« قوله ( عليه السلام ) « كَرَاكِبِ الصَّعْبَةِ اِنْ أَشْنَقَ لَهَا خَرَمَ ، وَاِنْ اَسْلَسَ لَهَا تَقَحَّمَ » يريد أنّه اذا شدّد عليها فى جذب الزّمام و هى تنازعه رأسها خرم أنفها ، و ان أرخى لها شيئاً مع صعوبتها تقحمت به فلم يملكها »\r\n( منظور حضرت از جمله « كراكب الصّعبة . . . » اين است كه سوار بر شتر چموش اگر افسار شتر را بكشد و او هم سر باز زند بينى اش پاره مىشود ، و اگر طناب را رها كند و نكشد شترى كه رام نباشد خودش و صاحبش را به هلاكت مى اندازد و در اين صورت شترسوار ديگر مالك شتر خود نيست . )\r\nيعنى نمى تواند آن را كنترل كند .\r\n« يقال : اشنق النّاقة ، اذا جذب رأسها بالزّمام فرفعه ، و شنقها ايضاً ، ذكر ذلك ابن السّكيت فى اصلاح المنطق »\r\n( گفته مىشود : « اشنق النّاقة » وقتى كه سرش را با طناب بكشد و به طرف بالا بياورد ، « شنقها » هم گفته مىشود ، اين مطلب را ابن سكيت در المنطق ذكر كرده است . )\r\nاين خطبه از خطبه هاى معروف است و عرض شد كه قبل از سيّد رضىّ شيخ صدوق و شيخ مفيد و ديگران آن را ذكر كرده اند . ابن ابى الحديد هم اين خطبه را قبول دارد ، افضل بودن حضرت على را هم قبول داد ، اما در حمد خدا مى گويد : خدايى كه مفضول را بر افضل به خاطر مصلحت مقدّم داشت . حق اين است كه خدا اين كار را نكرد بلكه عده اى در سقيفه نشستند و اين كار را كردند . جهان جهان اختيار است و بنا نيست با اعجاز عمل شود ، آنها زمينه را درست كردند و آن همه سفارشات پيغمبر ( صلى الله عليه وآله و سلم ) راجع به اميرالمؤمنين و ائمه طاهرين ( عليهم السلام ) را زير پا گذاشتند و هرچه خواستند كردند .\r\nوالسّلام عليكم و رحمة الله و بركاته\r\n","description":"","footnote":"","page_name":" 74 ","page_number":74},
  {"content":"\r\nخطبه 4\r\n( درس 44 )\r\nنقش حضرت على ( عليه السلام ) در هدايت امّت\r\nصداى حقيقت و گوش ناشنوا\r\nپيش بينى جنگ جمل توسّط حضرت على ( عليه السلام )\r\nحضرت موسى ( عليه السلام ) و ترس از شكست در هدف\r\n","description":"","footnote":"","page_name":" 75 ","page_number":75},
  {"content":"\r\n\r\n","description":"","footnote":"","page_name":" 76 ","page_number":76},
  {"content":"\r\nبسم الله الرحمن الرحيم\r\nو من خطبة له ( عليه السلام ) :\r\n« بِنَا اهْتَدَيْتُمْ فِى الظَّلْمَاءِ ، وَتَسَنَّمْتُمُ الْعَليَاءَ ، وَبِنَا انْفَجَرْتُمْ عَنِ السَّرَارِ . وُقِرَ سَمْعٌ لَمْ يَفْقَهِ الْوَاعِيَةَ ، وَكَيْفَ يُرَاعِى النَّبْأَةَ مَن أَصَمَّتْهُ الصَّيحَةُ ؟ رَبَطَ جَنَانٌ لَمْ يُفَارِقْهُ الْخَفَقَانُ . مَازِلْتُ أَنْتَظِرُ بِكُمْ عَوَاقِبَ الْغَدْرِ ، وَأَتَوَسَّمُكُمْ بِحِلْيَةِ الْمُغْتَرِّينَ ، سَتَرَنِى عَنْكُمْ جِلْبَابُ الدِّينِ ، وَبَصَّرَنِيكُمْ صِدْقُ النِّيَّةِ . أقَمْتُ لَكُمْ عَلَى سَنَنِ الْحَقِّ فِى جَوَادِّ الْمَضَلَّةِ ، حَيْثُ تَلْتَقُونَ وَلاَ دَلِيلَ ، وَتَحْتَفِرُونَ وَلاَتُميِهُونَ . أَلْيَومَ أُنْطِقُ لَكُم العَجْمَاءَ ذَاتَ الْبَيَانِ ! غَرَبَ رَأْىُ امْرِئ تَخَلَّفَ عَنِّى ! مَاشَكَكْتُ فِى الْحَقّ مُذْ أُرِيتُهُ ، لَمْ يُوجِسْ مُوسَى ( عليه السلام ) خِيفَةً عَلَى نَفْسِهِ ، أَشْفَقَ مِنْ غَلَبَةِ الْجُهَّالِ وَدُوَلَ الضَّلاَلِ . اَلْيَوْمَ تَوَاقَفْنَا عَلَى سَبِيلِ الْحَقِّ وَالْبَاطِلِ ، مَنْ وَثِقَ بِمَاء لَمْ يَظْمَأْ »\r\nموضوع بحث درسهايى از نهج البلاغه بود ; خواهران و برادران توجّه دارند كه بحث ما جنبه درسى دارد ، لذا ناچاريم لغات نهج البلاغه و نكته هاى ادبى آن را تا اندازه اى ذكر كنيم . در اينجا خطبه چهارم نهج البلاغه را مورد بحث قرار مى دهيم .\r\nنقش حضرت على ( عليه السلام ) در هدايت امّت\r\nچنانچه شارحان نهج البلاغه ذكر كرده اند حضرت على ( عليه السلام ) اين خطبه را وقتى\r\n","description":"","footnote":"","page_name":" 77 ","page_number":77},
  {"content":"\r\nايراد فرموده اند كه جنگ جمل تمام شده بود .\r\nخطاب حضرت در اين خطبه به كسانى است كه بعد از جنگ جمل زنده ماندند و شايد هم كسانى كه كشته شده بودند . بعضى از شارحان نهج البلاغه گفته اند : ( 1 ) شايد طلحه و زبير و ساير كشته شدگان هم مورد خطاب حضرت بوده اند . اين شيوه سخن گفتن نظير دارد ; پيامبراكرم ( صلى الله عليه وآله و سلم ) بعد از جنگ بدر كشته شدگان از مشركين مكه را يكى يكى اسم بردند و مورد خطاب قرار دادند و با آنها صحبت كردند ، بعضى به پيغمبراكرم ( صلى الله عليه وآله و سلم ) عرض كردند : يا رسول اللّه اينها كشته شده اند ، چطور با اينها صحبت مى كنيد ؟ حضرت فرمودند : شما الآن شنواتر از آنها نيستيد ، ولى نمى توانند جواب بدهند . ( 2 )\r\nانسان وقتى در عالم بالا مى رود احاطه اش زيادتر مىشود . قرآن شريف راجع به انسانها در روز قيامت مى فرمايد : ( فبصرك اليوم حديد ) ( 3 ) در آن روز چشم تو تيز است ; آنهايى كه در آن عالم هستند به اين عالم ما احاطه دارند .\r\nبه هرحال حضرت در اين خطبه كسانى را كه در جنگ جمل بوده اند - چه آنهايى كه كشته شدند و چه افرادى كه زنده مانده اند - مورد خطاب قرار مىدهد ; زيرا آن حضرت مى خواسته اند موقعيت خودشان را تثبيت كنند و با افرادى هم كه زنده هستند اتمام حجّت كرده باشند . مى فرمايند :\r\n« بِنَا اهْتَدَيْتُمْ فِى الظَّلْمَاءِ »\r\n( شما به راهنمايى ما هدايت شديد و از تاريكى در آمديد . )\r\nاين كلام حضرت تشبيه است . وقتى كه پيامبراكرم ( صلى الله عليه وآله و سلم ) به رسالت مبعوث شدند محيط عربستان محيط جهل و توحّش و خونريزى بود و اينها همه تاريكى معنوى\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 209 ; منهاج البراعة ، ج 3 ، ص 116\r\n2 - تاريخ طبرى ، ج 3 ، ص 1332 ، ذكر وقعة البدر الكبرى ( چاپ ديگر ، ج 2 ، ص 156 ، سال دوّم )\r\n3 - سوره ق ، آيه 22\r\n","page_name":" 78 ","page_number":78},
  {"content":"\r\nاست ، و به بركت پيغمبراكرم ( صلى الله عليه وآله و سلم ) و كسانى كه با آن حضرت بودند و در رأس آنها حضرت على ( عليه السلام ) بود ، مردم از تاريكى جهل و توحّش بيرون آمدند .\r\nابن هشام و ساير مورّخين ذكر كرده اند كه : اوّل مردى كه به پيامبراكرم ( صلى الله عليه وآله و سلم ) ايمان آورد على بن ابيطالب ( عليه السلام ) بود . ( 1 ) اين كه حضرت مى فرمايند : « به وسيله ما » از باب اين است كه پيغمبر ( صلى الله عليه وآله و سلم ) و خانواده آن حضرت و حضرت على همه در پيشبرد اسلام نقش داشته اند ، و از اين عبارت كه حضرت مى فرمايند : « به وسيله ما از تاريكى در آمديد » استفاده مىشود كه پيغمبراكرم ( صلى الله عليه وآله و سلم ) و حضرت على ( عليه السلام ) و ائمه اطهار ( عليهم السلام ) همه نورند ; يعنى در تاريكى به وسيله نور ما هدايت شديد .\r\n« وَتَسَنَّمْتُمُ الْعَليَاءَ »\r\n( و به وسيله ما به اين مقام بلند رسيديد . )\r\n« تسنّمتم » از مادّه « سنام » است كه به معناى كوهان شتر آمده است ، وقتى انسان بخواهد سوار شتر بشود بر كوهان سوار مىشود و آن جاى بلندى است . « عَلْياء » يعنى جاى بلند .\r\nحضرت مى خواهند بفرمايند : شما كه در آن جهل و توحّش و بربريت بوديد و هيچ چيز هم نداشتيد ، به بركت پيامبر و على و اسلام به اين مقام بلند رسيديد ، و الآن بر عربستان و قسمت هايى از ايران و روم حكومت مى كنيد .\r\nبدون ترديد حضرت على در اسلام نقش بسزايى داشته است ، اوّل كسى است كه به پيامبر ايمان آورد و هميشه در ركاب پيغمبر شمشير مى زد و از پيغمبراكرم ( صلى الله عليه وآله و سلم ) دفاع مى كرد و وصىّ پيغمبر بود .\r\nبسيار بى انصافى است كه ما حضرت على ( عليه السلام ) را با آن سابقه اى كه در اسلام داشته و اوّلين مردى بوده كه به پيامبراكرم ايمان آورده ، و جز در تقدّمش در اسلام دهها فضيلت علمى و اخلاقى ديگر هم دارد ، در عرض معاوية بن ابى سفيان\r\n\r\n","description":"","footnote":"\r\n1 - سيره ابن هشام ، ج 1 ، ص 262\r\n","page_name":" 79 ","page_number":79},
  {"content":"\r\nقرار بدهيم كه تا سال هشتم هجرت كافر بوده و همراه با پدرش ابوسفيان و ساير مشركين در رأس جنگهايى بوده كه با مسلمين مى كرده اند . در سال هشتم هجرت كه پيغمبراكرم ( صلى الله عليه وآله و سلم ) مكه را فتح كرد ، ابوسفيان و معاويه و عده اى ديگر از روى ضرورت و ترس تسليم و به ظاهر مسلمان شدند .\r\n« وَبِنَا انْفَجَرْتُمْ عَنِ السَّرَارِ »\r\n( و به بركت ما شما از تاريكى داخل فجر و روشنايى شديد . )\r\n« انفجرتم » يعنى داخل فجر شديد ; و در بعضى از نسخه ها « أفجَرتُم » آمده ( 1 ) كه از باب افعال باشد ، « أفجَرَ » يعنى « دخل فى الفجر » داخل فجر شد ، مثل « أصبَحَ » يعنى داخل در صبح شد ، و « أمسى » يعنى داخل در مساء شد . « سَرار » و « سِرار » به شبهاى آخر ماه گفته مىشود كه تاريك است و ماه در آسمان نيست ، و وقتى طلوع فجر مىشود روشن مىشود و انسان از آن تاريكى بيرون مى آيد .\r\nحضرت آن ظلمت جهل و توحّش آنها را به شب تارى تشبيه مىكند كه هيچ نور در آن نيست و به وسيله اسلام داخل فجر يعنى داخل روشنايى شدند .\r\nصداى حقيقت و گوش ناشنوا\r\n« وُقِرَ سَمْعٌ لَمْ يَفْقَهِ الْوَاعِيَةَ »\r\n( كر باد گوشى كه نفهمد صداى حق را . )\r\n« وُقِرَ » مجهول « وَقَرَ » است از مادّه « وَقْر » به معناى سنگينى گوش . « واعية » به معناى « صراخ » است يعنى صدا . و « فقه » به معناى فهم است .\r\nدر همه اين موارد خطاب حضرت على ( عليه السلام ) به كسانى است كه نقض بيعت كردند و در جنگ جمل با حضرت جنگيدند . حضرت على ( عليه السلام ) مجسمه حق است ، كلامش كلام حق است ، لذا مى فرمايد : كر باد گوشى كه حرف حق را نمى شنود .\r\n\r\n","description":"","footnote":"\r\n1 - پاورقى خطبه 4 نهج البلاغه عبده\r\n","page_name":" 80 ","page_number":80},
  {"content":"\r\n« وَكَيْفَ يُرَاعِى النَّبْأَةَ مَن أَصَمَّتْهُ الصَّيحَةُ ؟ »\r\n( و چگونه از صداى خفيف متأثر مىشود كسى كه از صداى بلند گوش او كر است ؟ )\r\n« نَبْأَة » صداى خفيف ، و « صيحة » صداى بلند را مى گويند .\r\nظاهراً حضرت كلام خدا و پيغمبر او را به صداى بلند ، و فرمايش خودش را به صداى خفيف تشبيه كرده است . حضرت مى فرمايند : آدمى كه قرآن و كلام خدا و پيغمبراكرم ( صلى الله عليه وآله و سلم ) در او اثر نكرده ، معلوم است كه سخن من كه در درجه بعد از كلام خدا و پيغمبر است در او اثر نخواهد داشت .\r\nبا اين كه انسان به حسب فطرت به گونه اى است كه در مقابل حق تسليم است ، اما گاهى در قساوت به جايى مى رسد كه ديگر هيچ كلام حقى در او اثر نمى كند . قرآن خطاب به بنى اسرائيل مى فرمايد : ( ثمّ قست قلوبكم من بعد ذلك فهى كالحجارة او اشدّ قسوة و انّ من الحجارة لما يتفجّر منه الانهار و انّ منها لما يشقّق فيخرج منه الماء و انّ منها لما يهبط من خشية اللّه و ما اللّه بغافل عمّا تعملون ) ( 1 ) دل شما به قدرى قساوت پيدا كرده و سخت شده كه مثل سنگ شده يا سخت تر از آن ، چه آن كه از بعضى سنگها نهرهاى آب در مى آيد و بعضى سنگها هستند كه مى شكافند و از آنها آب بيرون مى آيد و بعضى از آنها از ترس خدا سقوط مى كنند ، و خدا از آنچه شما عمل مى كنيد غافل نيست .\r\n« رَبَطَ جَنَانٌ لَمْ يُفَارِقْهُ الْخَفَقَانُ »\r\n( محكم باد دلى كه اضطراب و ترس از خدا از آن جدا نشده و هميشه از ترس خدا مضطرب است . )\r\n« جَنان » يعنى دل ، اما « جِنان » جمع « جَنّة » به معناى باغ است .\r\nحضرت على ( عليه السلام ) بعد از آن كه در حق پيمان شكنان نفرين كرد در حق بندگان خدا دعا مىكند ، بندگانى كه چون عظمت خدا براى آنها مجسّم است و به فكر\r\n\r\n","description":"","footnote":"\r\n1 - سوره بقره ، آيه 74\r\n","page_name":" 81 ","page_number":81},
  {"content":"\r\nقيامت هستند هميشه دلشان مضطرب است و خوف از مكر خدا دارند .\r\nپيش بينى جنگ جمل توسّط حضرت على ( عليه السلام )\r\n« مَازِلْتُ أَنْتَظِرُ بِكُمْ عَوَاقِبَ الْغَدْرِ ، وَأَتَوَسَّمُكُمْ بِحِلْيَةِ الْمُغْتَرِّينَ »\r\n( من هميشه انتظار عواقب حُقّه و نيرنگ شما را مى كشيدم ، و نشانه هاى فريب خوردگان را در شما مى يافتم . )\r\n« توسّم » معنايش اين است كه انسان داغ و نشانه يك چيز را در طرف بيابد ; چون اصحاب جمل كه در رأسشان طلحه و زبير بودند آمدند عايشه را برداشتند و به بصره رفتند و جنگ جمل را به راه انداختند ، حضرت مى فرمايند : من از اوّل پيش بينى مى كردم كه شما نقض بيعت و تخلّف مى كنيد ، و احساس مى كردم كه سرانجام گول مى خوريد و مى رويد و اين فتنه را برپا مى كنيد .\r\nدر تاريخ دارد كه طلحه و زبير بعد از بيعت با على ( عليه السلام ) وقتى به فكر افتادند با حضرت على جنگ و مخالفت كنند ، آمدند پيش حضرت كه در مدينه بود عرض كردند : اجازه بفرماييد ما برويم مكه عمره اى به جا بياوريم - چون موسم حج نبود - حضرت به آنها فرمود : « ما العمرة تريدان ، و انّما تريدان الغدرة و نكث البيعة » من مى دانم شما نمى خواهيد عمره به جا آوريد بلكه مى خواهيد حقّه بزنيد و نيرنگ كنيد و بيعت خود را بشكنيد ; در جواب قسم خوردند واللّه نمى خواهيم بيعت را بشكنيم ; حضرت فرمود : پس بيعت خود را تجديد كنيد ، آنها دوباره بيعت كردند و خيلى هم بيعت محكمى كردند ، و خداحافظى كردند ، وقتى كه رفتند حضرت فرمود : برخورد ما با اينها در ميدان جنگ خواهد بود . ( 1 )\r\nپيغمبراكرم ( صلى الله عليه وآله و سلم ) به حضرت خبر داده بودند كه اينها تخلّف مى كنند و خود حضرت هم كه امام بودند اطلاع داشتند .\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 232 ; و منهاج البراعة ، ج 3 ، ص 126 و 127\r\n","page_name":" 82 ","page_number":82},
  {"content":"\r\n« سَتَرَنِى عَنْكُمْ جِلْبَابُ الدِّينِ »\r\n( آنچه مرا از شما پوشانده پوشش دين است . )\r\n« جلباب » به چيزى مى گويند كه زنهاى عرب روى سرشان مى انداختند ، از مقنعه بزرگتر است ولى به اندازه چادر نيست ، شايد تا سر زانو را مى گرفته ، و اين وسيله پوشش بوده ، قرآن مى فرمايد : ( قل لازواجك و بناتك و نساء المؤمنين يدنين عليهنّ من جلابيبهنّ ) ( 1 ) اى پيامبر به زنها و دخترهاى خودت و به زنهاى مؤمنين بگو و دستور بده كه جلباب را بيندازند روى سرشان .\r\nدر كلام حضرت تشبيه است . دين براى انسان ستر و پوشش مى آورد ، آدمى كه متديّن باشد كار خلاف انجام نمى دهد ، به كسى ظلم نمى كند ، اذيّت نمى كند ، زبانش محفوظ است ، چشمش محفوظ است ; حفاظى را كه انسان به واسطه دين پيدا مىكند به جلباب تشبيه كرده اند .\r\nاين كلام حضرت را بعضى از شارحان نهج البلاغه - از جمله شيخ محمّد عبده - اين گونه معنا كرده اند كه حضرت مى خواهد به طلحه و زبير بگويد : چون شما ظاهر دين را حفظ كرده بوديد صورت ظاهرتان دين بود ، من ناچار بودم حرف شما را بشنوم و با شما مخالفتى نداشته باشم ، و ظواهر اسلام را نسبت به شما عمل كنم و از همان اوّل به عنوان مخالف با شما رفتار نكنم .\r\nظاهراً اين معنا درست نباشد ; براى اين كه اگر عبارت حضرت « ستركم عنّى جلباب الدّين » بود اين تفسير براى كلام حضرت درست بود ; در صورتى كه حضرت مى فرمايد : مرا پوشانده بود از شما جلباب دين ، من در زير جلباب دين مخفى بودم ، بنابراين منظور دين طلحه و زبير نيست بلكه دين حضرت على ( عليه السلام ) است .\r\nپس ظاهراً مراد حضرت اين باشد كه من چون آدم متديّنى بودم و قهراً تندروى نمى كردم و سعى مى كردم به كسى ظلم و اذيّت نشود و حفظ ظاهر مى كردم ،\r\n\r\n","description":"","footnote":"\r\n1 - سوره احزاب ، آيه 59\r\n","page_name":" 83 ","page_number":83},
  {"content":"\r\nشما گول خورديد و خيال كرديد من يك آدمى هستم كه هيچ نمى فهمم . اين در دنياى امروز هم هست ; بعضى افراد آدمهاى بابصيرت واقع بين هستند و مسائل سياسى را مى فهمند و همه كار مى توانند بكنند اما چون دين دارند و دين مانع از انجام بعضى كارها مىشود ، مردم حقّه باز دنيا چون حقّه بازى دارند خيال مى كنند اين آدم ساده و نادان است و كار از او برنمى آيد ، غافل از اين كه اين قدر كه آنها مسائل دنيايى را مى فهمند اين آدم متديّن هم مى فهمد اما دين مانع اوست از اين كه دست به كارهايى بزند ، ولى آن آدم حقّه باز چون دين ندارد همه كار مىكند براى اين كه به هدفش برسد .\r\nحضرت مى فرمايد : من يك آدم قوى هستم ، آدم شجاعى هستم ، همه كار از من برمى آيد ، عواقب كار را مى فهميدم ، از شما شناسايى كامل داشتم ، همه اينها را مى دانستم ، اما چون دين داشتم دين مانع از اين بود كه نسبت به شما تندروى كنم ، شما خيال مى كرديد كه من اصلاً قضايا را نمى فهمم ، حقّه مى زديد و خيال مى كرديد من نمى فهمم و فريب خورده ام .\r\n« وَبَصَّرَنِيكُم صِدْقُ النِّيَّةِ »\r\n( و آن نيّت پاكى كه من داشتم مرا نسبت به شما بينا كرده بود . )\r\nيكى از امتيازات مؤمن اين است كه نور ايمان بينايى عجيبى به او مىدهد كه مىتواند اشخاص خوب را بشناسد ، روحيه اشخاص را تشخيص بدهد ، واقع بينى پيدا مىكند ، قرآن مى فرمايد : ( ان تتّقوا اللّه يجعل لكم فرقاناً ) ( 1 ) اگر تقواى خدايى داشته باشيد خدا براى شما وسيله تشخيص حق از باطل قرار مىدهد .\r\nاز بركات و ثمرات تقوى اين است كه براى انسان بصيرتى پيدا مىشود كه حق را از باطل تشخيص مىدهد . حضرت هم مى فرمايد : شما آمديد و گفتيد مى خواهيم براى عمره به مكه برويم و تجديد بيعت كرديد ، و خيال كرديد كه مرا فريب داديد و\r\n\r\n","description":"","footnote":"\r\n1 - سوره انفال ، آيه 29\r\n","page_name":" 84 ","page_number":84},
  {"content":"\r\nمن هم باور كردم كه شما راست مى گوييد ، اما من مى دانستم شما چه كاره هستيد ، همان نور بصيرت و دين سبب شده بود كه من شما را بشناسم .\r\nپيغمبراكرم ( صلى الله عليه وآله و سلم ) مى فرمايد : « اتّقوا فراسة المؤمن فانّه ينظر بنور اللّه » ( 1 ) از فراست و تيزبينى مؤمن بترسيد كه با نور خدا نگاه مىكند . خداوند به شخص مؤمن به اندازه ايمان و ارتباطش با او واقع بينى و مآل انديشى مخصوصى مىدهد كه با آن مىتواند اشخاص را بشناسد كه خوبند يا بد ، راست مى گويند يا دروغ و . . . .\r\n« أقَمْتُ لَكُمْ عَلَى سَنَنِ الْحَقِّ فِى جَوَادِّ الْمَضَلَّةِ »\r\n( براى هدايت شما بر سر راه حق در جاده هاى گمراهى ايستادم - يا نشانه هايى را برپا داشتم - )\r\n« اقام » به معناى به پاداشتن است ، و به معناى ايستادن على الدّوام هم مى آيد . « سَنَن » به معناى راه راست . « جوادّ » جمع « جادة » است . « مضلّة » - به فتح ضاد و به كسر ضاد - يعنى محلّ گمراهى ; اگر انسان در بيابان به جايى برسد كه چندين راه داشته باشد كه يكى از آنها او را به مقصود مى رساند و بقيه راه گمراهى باشد ، در چنين موقعيتى با ارزشترين چيز براى اين شخص وجود راهنمايى است كه آنجا ايستاده باشد و راهى كه او را به مقصد مى رساند نشان دهد .\r\nحضرت در اينجا تشبيه مىكند ، مى فرمايد : من سر راه حق ايستاده ام و از بين خطوط باطل و گمراه كننده اى كه پيدا شده راه حق را به شما نشان مى دهم ، شما خط خدايى و راه حق را رها مى كنيد و اين طرف و آن طرف مى رويد ، جنگ جمل درست مى كنيد ، جنگ صفّين و جنگ نهروان راه مى اندازيد و هر كس ادّعايى دارد .\r\n« حَيْثُ تَلْتَقُونَ وَلاَ دَلِيلَ »\r\n( در جايى كه شما به همديگر مى رسيد و راهنمايى نداريد . )\r\nحضرت مى فرمايند : هميشه حق يك جاده بيشتر ندارد و من هم آنجا هستم و راه حق را به شما نشان مى دهم . حق جاده مستقيم است ، و لذا در نماز مى خوانيم :\r\n\r\n","description":"","footnote":"\r\n1 - مجمع البيان ، ج 3 ، ص 343 ; و منهاج البراعة ، ج 3 ، ص 127\r\n","page_name":" 85 ","page_number":85},
  {"content":"\r\n( اهدنا الصّراط المستقيم ) خدايا راه راست را به ما بنما ، راه حق خط مستقيم است و خط مستقيم هم يكى بيشتر نيست ، اما راههاى باطل و گمراهى زياد است . اگر ما خواسته باشيم بين دو نقطه خط مستقيمى وصل كنيم ، فقط يك خط مى توانيم وصل كنيم و آن هم كوتاهترين راه است ، اما خط انحرافى هرچه بخواهى مىشود درست كرد ; باطل همانند خطوط انحرافى زياد است ، و حق مثل خط مستقيم است كه يكى بيشتر فرض ندارد .\r\nعبداللّه بن مسعود كه يكى از صحابه پيغمبراكرم ( صلى الله عليه وآله و سلم ) است مى گويد : « خطّ لنا رسول ( صلى الله عليه وآله و سلم ) خطاً و قال : هذا صراط اللّه ثمّ خطّ خطوطاً عن يمينه و شماله و قال : هذه سبل و على كلّ سبيل منها شيطان يدعون النّاس اليها ثمّ تلا قوله تعالى : ( و أنّ هذا صراطى مستقيماً فاتّبعوه و لاتتّبعوا السّبل فتفرّق بكم عن سبيله ) » ( 1 ) روزى پيامبراكرم ( صلى الله عليه وآله و سلم ) براى ما يك خطى كشيد و فرمود : اين راه خداست ، بعد خطهاى ديگرى از طرف راست و چپ كشيد و فرمود : اينها راههاى ديگرى است كه بر سر هر كدام شيطانى است كه مردم را به سوى آن مى خواند ، بعد حضرت اين آيه را تلاوت كرد كه مى فرمايد : اين است راه من كه مستقيم است و اين راه را پيروى كنيد و از راههاى ديگر پيروى نكنيد كه شما را از راه حق منحرف مىكند .\r\nالبتّه آن كس كه باطل است نمى گويد من باطل هستم ، بعضى از آنها شعارشان اسلام راستين است و مى گويند اين است راهى كه مصلحت خلق در آن است . حرفهايشان ظاهر خوبى دارد اما خط باطل است . بنابراين آنچه مهم است اين است كه انسان از بين خطوط مختلف راه حق را پيدا كند ، و اين امر احتياج به دليل و راهنما دارد ، و لذا حضرت على ( عليه السلام ) فرمود : من بر سر راه حق ايستاده ام تا شما را بر آن راهنمايى كنم و از خطوط انحرافى باز دارم .\r\n\r\n","description":"","footnote":"\r\n1 - سوره انعام ، آيه 153 ; و روايت را مرحوم خوئى در منهاج البراعة ، ج 3 ، ص 131 نقل كرده است .\r\n","page_name":" 86 ","page_number":86},
  {"content":"\r\n« وَتَحْتَفِرُونَ وَلاَتُميِهُونَ »\r\n( و شما زمين را حفر مى كنيد ولى آب پيدا نمى كنيد . )\r\n« إماهة » از مادّه « ماء » است به معناى آب پيدا كردن ، « ماء » در اصل « ماه » بوده ، زيرا جمعش مىشود « مياه » و مُصغّرش « مُوَيه » ; قاعده اى در ادبيات عرب است : « التّكسير و التّصغير يردّان الاشياء الى اصولها » جمع مكسر و تصغير كلمات را به اصلشان برمى گردانند ; « ماه » وقتى به باب افعال مى رود « أماهَ يُميهُ » مىشود .\r\nدر اينجا حضرت تشبيه ديگرى براى راه حق به كار برده اند ، چنانچه افرادى بخواهند براى پيدا كردن آب چاه حفر كنند نياز به يك كارشناس هست تا زمين مناسب را براى حفر چاه نشان بدهد و افراد را راهنمايى كند ، حضرت مى فرمايند : شما زمين را حفر مى كنيد ولى نمى دانيد كجا به آب مى رسيد ، من راهنماى شما هستم ، اگر آب مى خواهيد بياييد تا شما را راهنمايى كنم .\r\n« أَلْيَوْمَ أُنْطِقُ لَكُمُ الْعَجْمَاءَ ذَاتَ الْبَيَانِ ! »\r\n( امروز به سخن در مى آورم براى شما لالى را كه بيان دارد . )\r\nشارحان نهج البلاغه گفته اند : مراد از « عجماء » همين خطبه است . ( 1 ) حضرت مى خواهد بگويد : من كلماتى مى گويم كه در عين حال كه تشبيه و استعاره ( 2 ) دارد و مشكل است و زبان هم ندارد اما حق را به شما نشان مىدهد ; كلام ناگويا و لال است ، سخن نمى گويد ، اما وقتى آن را براى شما واضح كردم شما آن را مى فهميد ; و شايد منظور بيان داستانهاى عبرت آموز است كه زبان ندارند امّا روشنگر راه مى باشند . و بالاخره فهماندن مطلب را حضرت به لالى تشبيه كرده كه او را به زبان آورند .\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 211 ; منهاج البراعة ، ج 3 ، ص 132 ; شرح ابن ميثم بحرانى ، ج 1 ، ص 274 ; و شرح عبده ، ج 1 ، ص 34\r\n2 - استعاره نوعى مجاز است و در جاهايى كه معناى مجازى شباهت زيادى به معناى حقيقى دارد گفته مىشود ، ولى معناى مجازى مراد مى باشد ; نظير به كار بردن شير براى مرد شجاع .\r\n","page_name":" 87 ","page_number":87},
  {"content":"\r\n« غَرَبَ رَأْىُ امْرِئ تَخَلَّفَ عَنِّى ! »\r\n( غروب مىكند رأى كسى كه از من تخلّف كند ! )\r\n« غَرَبَ » و « عَزَبَ » هر دو خوانده شده و به يك معناست ، يعنى غروب كردن . اين كلام حضرت ممكن است نفرين باشد و ممكن هم هست خبر باشد . معناى كلام حضرت اين است : به حق نمى رسد كسى كه همراه رهبر حقى مثل حضرت على نرود ، و بى نتيجه است نظريه كسى كه از من تخلّف كند زيرا به راههاى انحرافى خواهد افتاد .\r\n« مَاشَكَكْتُ فِى الْحَقّ مُذْ أُرِيتُهُ »\r\n( از زمانى كه حق را شناختم در آن شك نكردم . )\r\nمردم به اين مسأله توجّه داشتند كه بايد رهبرى داشته باشند ، لذا اوّل آمدند با حضرت على بيعت كردند ، بعد روى اغراض و هوسها و چيزهايى كه در ميان بوده يك عده رفتند دور طلحه و زبير و جنگ جمل را درست كردند ، يك عده هم دور معاويه و عمروعاص را گرفتند و جنگ صفّين را به راه انداختند ، يك عده هم دور عده ديگرى رفتند و جنگ نهروان را درست كردند .\r\nحضرت مى فرمايد : دنبال كسى برويد كه هيچ وقت در حق شك نكرده است و حق برايش روشن است ; شما مردم مرا كه اين همه سابقه در اسلام دارم ، از اوّل با پيامبر ( صلى الله عليه وآله و سلم ) بوده ام ، و تا حالا در حق شك نكرده ام ، و همه علوم پيامبر پيش من است ، رها مى كنيد و پيش معاويه مى رويد كه سال هشتم هجرت آن هم از روى ترس و به زور جنگ مسلمان شد ؟ ! قرآن شريف مى فرمايد : ( أفمن يهدى الى الحقّ أحقّ أن يتّبع أمّن لايهدّى الاّ أن يهدى فما لكم كيف تحكمون ) ( 1 ) آيا از كسى كه مردم را به راه حق هدايت مىكند بايد پيروى كرد يا از كسى كه خودش راه حق را نمى داند مگر اين كه ديگران هدايتش كنند ؟ اين چه حكمى است كه شما مى كنيد .\r\n\r\n","description":"","footnote":"\r\n1 - سوره يونس ، آيه 35\r\n","page_name":" 88 ","page_number":88},
  {"content":"\r\nمقصود اين است كه وقتى مى خواهى رهبر براى خودت انتخاب كنى ، رهبرى انتخاب كن كه اعلم و داناتر باشد ، باهوشتر و زيركتر و بصير باشد ; عقل به انسان مى گويد بايد دنبال كسى رفت كه عاقل تر باشد و از همه بالاتر باشد ، نه به دنبال كسى كه خودش احتياج به عصاكش دارد كه او را راهنمايى كند .\r\nحضرت موسى ( عليه السلام ) و ترس از شكست در هدف\r\n« لَمْ يُوجِسْ مُوسَى ( عليه السلام ) خِيفَةً عَلَى نَفْسِهِ ، أَشْفَقَ مِنْ غَلَبَةِ الْجُهَّالِ وَدُوَلَ الضَّلاَلِ »\r\n( حضرت موسى ( عليه السلام ) در مقابل سحرسازان براى خودش احساس ترس نكرد ، ترس او از پيروزى ساحران و گمراهى نادانان بود . )\r\nقرآن در داستان حضرت موسى بعد از آن كه ساحران عصاها و طنابهاى خود را انداختند و آنها به حركت در آمدند نقل مىكند : ( فأوجس فى نفسه خيفة موسى ) ( 1 ) حضرت موسى در دل خودش احساس ترسى كرد .\r\nحضرت على ( عليه السلام ) در تفسير اين آيه كلام بسيار جالبى دارند ، مى فرمايند : ترس حضرت موسى ترس شخصى نبود كه از جنبش و حركت آن عصاها و طنابها ترسيده باشد ، بلكه ترس حضرت موسى از اين بود كه كار ساحران موجب شك و ترديد حاضران بشود و خيال كنند كه اين ساحرانِ فرعون داراى مقام و عظمتى هستند ، و حضرت موسى در مأموريتى كه از جانب خدا داشت براى نجات بنى اسرائيل شكست بخورد . حضرت على اين داستان را ذكر مىكند تا بفرمايد : من هم اگر ترس و وحشتى دارم براى شخص خودم نيست بلكه براى مسلمين است ، ناراحتى من از آن است كه مى بينم مسلمانان در مسير باطل مى افتند .\r\n« اَلْيَوْمَ تَوَاقَفْنَا عَلَى سَبِيلِ الْحَقِّ وَالْبَاطِلِ »\r\n( امروز ايستاده ايم بر سر راه حق و باطل . )\r\n\r\n","description":"","footnote":"\r\n1 - سوره طه ، آيه 67\r\n","page_name":" 89 ","page_number":89},
  {"content":"\r\nفرموده اند : امروز كه جنگ جمل با شكست لشكر طلحه و زبير و نابودى آنها پايان يافت ، براى شما مردم حق و باطل روشن شده است ; من سر راه حق هستم و شما سر راه باطل ، به طرف حق بياييد ; امام چون حق است آنها را به سوى خودش دعوت مىكند .\r\n« مَنْ وَثِقَ بِمَاء لَمْ يَظْمَأْ »\r\n( كسى كه وثوق و اطمينان به آبى دارد تشنه نمى شود . )\r\nمقصود حضرت اين است كه شما در زندگى خود مخصوصاً زندگى اسلاميتان تكيه گاهى لازم داريد ، امام برحقى لازم داريد كه تكيه گاه شما باشد و شما از او پيروى كنيد ، لازم است خطى داشته باشيد و مطمئن باشيد اين خط شما را به هدف مى رساند ، نمى شود انسان در بيابانى باشد و دليل و راهنمايى نداشته باشد ، شما در اين جهان متلاطم با توجّه به اين كه متديّن هستيد يك راهنماى دينى لازم داريد كه تكيه گاه شما باشد تا شما ناراحتى نداشته باشيد ; كسى كه آب همراه داشته باشد كمتر از تشنگى صدمه مى بيند ، چون مطمئن است هر وقت خواست مى رود سراغ آب ; اما اگر كسى آب نداشته باشد ، همين كه عطش بر او عارض شد ، همين كه مى بيند آب ندارد ، جنبه روانى كمك مىكند به اين كه تلف شود .\r\nخلاصه حضرت مى خواهد بفرمايد : پيرو من باشيد تا اين كه در مسير زندگى گمراه نشويد .\r\nوالسّلام عليكم و رحمة الله و بركاته\r\n","description":"","footnote":"","page_name":" 90 ","page_number":90},
  {"content":"\r\nخطبه 5\r\n( درس 45 )\r\nتوطئه ابوسفيان و پيشنهاد بيعت با على ( عليه السلام )\r\nحديث سفينه و موقعيت اهل بيت ( عليهم السلام )\r\nضرورت مآل انديشى در كارهاى مهم و پيروى از عقل و منطق\r\nخلافت از ديدگاه حضرت على ( عليه السلام )\r\nقضاوتهاى ناروا درباره على ( عليه السلام )\r\nعلّت سكوت على ( عليه السلام )\r\nلزوم بى اعتنايى به شايعات و قضاوتهاى نادرست\r\n","description":"","footnote":"","page_name":" 91 ","page_number":91},
  {"content":"\r\n\r\n","description":"","footnote":"","page_name":" 92 ","page_number":92},
  {"content":"\r\nبسم الله الرحمن الرحيم\r\nو من خطبة له ( عليه السلام ) لما قبض رسول اللّه ( صلى الله عليه وآله و سلم ) و خاطبه العبّاس و ابوسفيان بن حرب فى ان يبايعا له بالخلافة :\r\n« أَيُّهَا النَّاسُ شُقُّوا اَمْوَاجَ الْفِتَنِ بِسُفُنِ النَّجَاةِ ، وَعَرِّجُوا عَنْ طَرِيقِ الْمُنَافَرَةِ ، وَضَعُوا تِيجَانَ الْمُفَاخَرَةِ ، أَفْلَحَ مَنْ نَهَضَ بِجَنَاح ، أَوِ اسْتَسْلَمَ فَأَرَاحَ ، هَذَا مَاءٌ آجِنٌ ، وَلُقْمَةٌ يَغُصُّ بِهَا آكِلُهَا ، وَمُجْتَنِى الَّثمَرَةِ لِغَيْرِ وَقْتِ اِينَاعِهَا كَالزَّارِعِ بِغَيْرِ اَرْضِهِ .\r\nفَإِنْ أَقُلْ يَقُولُوا : حَرَصَ عَلَى الْمُلْكِ ، وَإِنْ اَسْكُتْ يَقُولُوا : جَزِعَ مِنَ الْمَوْتِ ! هَيْهَاتَ بَعْدَ اللَّتَيا وَالَّتِى ! وَاللَّهِ لَابْنُ أَبِى طَالِب آنَسُ بِالْمَوْتِ مِنَ الطِّفْلِ بِثَدْىِ أُمِّهِ ، بَلِ انْدَمَجْتُ عَلَى مَكْنُونِ عِلْم لَوْ بُحْتُ بِهِ لَاضْطَرَبْتُمْ اِضْطِرابَ الْأَرْشِيَةِ فِى الطَّوِىِّ الْبَعِيدَةِ »\r\nموضوع بحث درسهايى از نهج البلاغه بود ، خطبه پنجم مطرح است ، مرحوم سيّد رضىّ در عنوان اين خطبه گفته است :\r\n« و من خطبة له ( عليه السلام ) لما قبض رسول اللّه ( صلى الله عليه وآله و سلم ) و خاطبه العبّاس و ابوسفيان بن حرب فى ان يبايعا له بالخلافة »\r\n( از سخنان آن حضرت است پس از وفات رسول خدا ( صلى الله عليه وآله و سلم ) وقتى كه عبّاس بن عبدالمطلب و ابوسفيان بن حرب به قصد بيعت خدمت ايشان مشرّف شده بودند . )\r\n","description":"","footnote":"","page_name":" 93 ","page_number":93},
  {"content":"\r\nتوطئه ابوسفيان و پيشنهاد بيعت با على ( عليه السلام )\r\nابوسفيان كه از طرفى سابقه چندانى در اسلام نداشت - زيرا در سال هشتم هجرت در فتح مكه آن هم از روى ناچارى به ظاهر اسلام اختيار كرد - ( 1 ) و از طرف ديگر در گذشته از شخصيتهاى بزرگ قريش بود ، وقتى ديد سهمى در خلافت ندارد عبّاس بن عبدالمطلب را تحريك كرد و پيش حضرت على ( عليه السلام ) آمد و به او پيشنهاد بيعت داد ، البتّه ابوسفيان هدف صحيحى نداشت و مى خواست اختلاف كلمه بين مسلمانان درست كند ، چون از اسلام سيلى خورده بود .\r\nابن ميثم بحرانى در شرح نهج البلاغه در مورد هدف ابوسفيان از اين پيشنهاد مى گويد : « اراد ابوسفيان بن حرب ان يوقع الحرب بين المسلمين ليقتل بعضهم بعضاً فيكون ذلك دماراً للدّين » ( 2 ) ابوسفيان مى خواست تا بين مسلمانان جنگ بهوجود آيد و يكديگر را بكشند و در نتيجه دين اسلام از بين برود . او فكر مى كرد بهترين وقت براى ايجاد اختلاف بين مسلمانان و ايجاد جنگ و ستيز داخلى اين زمان است ; زيرا پيغمبراكرم تازه از دنيا رفته و خلافت هنوز مستقرّ نشده است ، به هر حال پيشنهاد او روى علاقه به على و اسلام نبود بلكه مى خواست اسلام تضعيف شود .\r\nحضرت على خودش را احق به خلافت مى دانست ، و از جاهاى مختلف نهج البلاغه هم استفاده مىشود ، از جمله در خطبه ششم كه مى فرمايد : « فواللّه مازلت مدفوعاً عن حقّى مستأثراً علىّ منذ قبض اللّه نبيّه ( صلى الله عليه وآله و سلم ) حتّى يوم النّاس هذا » قسم به خدا از همان روزى كه پيغمبراكرم ( صلى الله عليه وآله و سلم ) رحلت كردند تا امروز مرا از حقّم كنار زدند ; همچنين در خطبه شقشقيه حضرت على ( عليه السلام ) صريحاً خودش را احق به خلافت اعلام مى دارد .\r\n\r\n","description":"","footnote":"\r\n1 - به سيره ابن هشام ، ج 4 ، ص 43 ; و تاريخ طبرى ، ج 2 ، ص 329 رجوع شود .\r\n2 - شرح ابن ميثم ، ج 1 ، ص 276\r\n","page_name":" 94 ","page_number":94},
  {"content":"\r\nحضرت على ( عليه السلام ) خلافت را براى خودش نمى خواست ، بلكه براى اسلام مى خواست . هدف بزرگ على اسلام و پيشرفت اسلام بود ; روى اين اصل وقتى كه تشخيص داد اگر جنگ داخلى بشود به طور كلّى اساس اسلام از بين مى رود ، به خاطر اسلام ، به خاطر اين مصلحت عمومى دست از حق خود برداشت و از خلافت صرف نظر كرد .\r\nالبتّه اگر حضرت على ( عليه السلام ) خلافت را به دست مى گرفت چه بسا اسلام بهتر از اين پيش مى رفت ، اما در اين شرايط مخالفت حضرت على ( عليه السلام ) موجب جنگ داخلى و بهره بردارى دشمنان اسلام مى شد ، لذا وقتى ابوسفيان و عبّاس براى بيعت آمدند حضرت دست رد به سينه ابوسفيان زد و اين خواسته ابوسفيان را فتنه خواند . حضرت فرمود :\r\n« أَيُّهَا النَّاسُ شُقُّوا اَمْوَاجَ الْفِتَنِ بِسُفُنِ النَّجَاةِ »\r\n( اى مردم امواج فتنه ها را به وسيله كشتى هاى نجات بشكافيد . )\r\n« سُفُن » جمع « سفينة » به معناى كشتى است .\r\nاز اين كه حضرت مى فرمايند « ايّها النّاس » معلوم مىشود كه ابوسفيان و عبّاس تنها نبودند و جمعيتى را به همراه خود داشتند . حضرت فتنه ها را به درياى متلاطم موّاج تشبيه كرده اند ، فتنه « مشبّه » است و دريا « مشبّه به » ، اين را « استعاره بالكناية » مى گويند ، سپس بعضى از لوازم « مشبّه به » را براى « مشبّه » ثابت مىكند ، امواج و كشتى نجات كه از لوازم درياست براى فتنه اثبات شده است ، اين را اصطلاحاً ترشيح مى گويند ; و اين كه حضرت تعبير به شكافتن مىكند از باب اين است كه كشتى در دريا امواج را مى شكافد .\r\nدر واقع سكوت حضرت على ( عليه السلام ) در اوضاع متلاطم آن زمان حكم كشتى را دارد كه به وسيله آن از فتنه ها نجات پيدا كند ، زيرا اگر حضرت اميرالمؤمنين ( عليه السلام ) در مقابل آنها ايستادگى مى كرد اساس اسلام در معرض خطر قرار مى گرفت .\r\n","description":"","footnote":"","page_name":" 95 ","page_number":95},
  {"content":"\r\nحديث سفينه و موقعيت اهل بيت ( عليهم السلام )\r\nممكن است حضرت على ( عليه السلام ) به اين شكل مى خواسته حق را كه اهل بيت هستند به مردم تذكّر و توجّه دهند ، و حديث سفينه را كه شيعه و سنّى نقل كرده اند يادآور شوند كه پيامبراكرم ( صلى الله عليه وآله و سلم ) فرمود : « انّما مثل أهل بيتى فيكم كمثل سفينة نوح ، من ركبها نجا و من تخلّف عنها هلك » ( 1 ) مَثَل اهل بيت من مَثَل كشتى نوح است ، هر كس سوار آن شود نجات پيدا مىكند و هر كس تخلّف كند و دستش به اين كشتى نرسد هلاك مىشود ; وقتى كه تمام دنيا را آب گرفت كشتى نوح وسيله نجات بود ، پيامبراكرم ( صلى الله عليه وآله و سلم ) در حقيقت مى فرمايد : همان گونه كه زمان حضرت نوح دنيا را آب گرفت بعد از من دنيا را فتنه پُر خواهد كرد ، و اگر كسى مى خواهد نجات پيدا كند بايد در كشتى اهل بيت من سوار شود ، يعنى به اهل بيت من پناه ببرد ، كه هر كس در اين كشتى سوار شود نجات پيدا مىكند و هر كس تخلّف كند غرق مىشود .\r\nحضرت على با اين بيان خواسته اند مردم را متوجّه حديث سفينه و حق بودن اهل بيت كرده باشند و هم وارد دسته بندى نشده باشند ، بهويژه اگر بخواهد حضرت سردسته ابوسفيانى باشد كه آن همه سابقه در جاهليت و كفر دارد و از طرفى قطعاً هدف صحيح و نيّت پاكى در پيشنهاد خود به حضرت على ندارد .\r\nحرف ابوسفيان اين بود كه ما شخصيت داريم ، چرا بنشينيم و شاهد به قدرت رسيدن و خليفه شدن كسانى باشيم كه در رديف بعد از ما بوده اند ; نزد ابوسفيان حساب دين و حق مطرح نبود ، او مى خواست كه اين قبيله حاكم باشد نه آن ، استدلالش اين بود كه قبيله ما جلو بوده و نبايد عقب بماند ; حضرت مى فرمايد :\r\n\r\n","description":"","footnote":"\r\n1 - كنز العمال ، ج 12 ، حديث 34169 ; و علاّمه سيّد شرف الدّين در كتاب المراجعات ، مراجعه 8 سند اين روايت را از كتب فريقين بيان كرده است .\r\n","page_name":" 96 ","page_number":96},
  {"content":"\r\n« وَعَرِّجُوا عَنْ طَرِيقِ الْمُنَافَرَةِ ، وَضَعُوا تِيجَانَ الْمُفَاخَرَةِ »\r\n( و عدول كنيد و كنار برويد از راه اين افتخارات غلط ، و تاجهاى فخر و مباهات را زمين بگذاريد . )\r\n« عرّجوا » يعنى تمايل پيدا كنيد ، برگرديد . « منافرة » همان « مفاخرة » است منتها مفاخره اى كه اين قبيله از آن قبيله جدا بشود ، بالاخره وقتى مباهات در كار آمد اتحاد و وحدت ديگر در كار نيست . « ضعوا » فعل امر حاضر است از « وضع يضع » به معناى نهادن . « تيجان » جمع « تاج » است ; چون تاج بهترين وسيله افتخار بوده و هر كسى تخت و تاج داشته از همه جلوتر بوده ، اينجا حضرت مى فرمايد : از راه افتخارات غلطى كه منشأ تكبّر است دور شويد و تاجهايى را كه وسيله افتخار شماست زمين بگذاريد . خلاصه اين كه چيزهايى را كه وسيله شخصيت و بزرگوارى مى دانيد دور بريزيد ، اينها وسيله شخصيت و افتخار نيست بلكه سبب اختلاف كلمه و جنگ و ستيز مىشود .\r\nضرورت مآل انديشى در كارهاى مهم و پيروى از عقل و منطق\r\n« أَفْلَحَ مَنْ نَهَضَ بِجَنَاح »\r\n( رستگار و پيروز كسى است كه به وسيله بال پرواز كند . )\r\nدر اينجا حضرت درسى به ما مىدهد كه انسان در مسير زندگى هيچ وقت نبايد احساسات را حاكم بر عقل قرار دهد ، بلكه بايد عقل و منطق را حاكم قرار بدهد . يكى از مشكلات ما در همين انقلاب اين است كه بعضى بچه هايى كه پاك هم هستند ، نيّت پاك هم دارند ، اما يك احساسات آنى برايشان پيدا مىشود ، دنبال اين احساسات مى روند ، مشكلى بهوجود مى آيد ، آن وقت عقلاى قوم بايد بنشينند مشكل را حل كنند .\r\nانسان بايد هميشه مآل انديش باشد ، بخصوص اگر مى خواهد به كار بزرگى\r\n","description":"","footnote":"","page_name":" 97 ","page_number":97},
  {"content":"\r\nدست بزند بايد مقدّماتش را فراهم كند . شما شنيده ايد بچه هاى پاكى كه نيّت خوبى هم داشته اند ، در جنگ دلشان را به دريا مى زدند و بدون حساب پيش مى رفتند ، يك وقت هم همه محاصره و شهيد مى شدند . وقتى انسان با دشمنى در جنگ و ستيز باشد - مثل حزب بعث عراق كه مجهّز است و ابرقدرتهاى شرق و غرب كمكش مى كنند ، از كشورهاى مرتجع منطقه هم ابزار در اختيارش مى گذارند - نبايد بى حساب كار كند ، بايد برنامه ريزى و طرح و برنامه داشته باشد ، نيروها را بسنجد و عاقلانه وارد ميدان بشود .\r\nحضرت على ( عليه السلام ) مى ديد هرچند ابوسفيان و عبّاس و زبير و تعدادى ديگر هستند ، اما ابوسفيان كه نيّت پاكى ندارد ، تعداد ديگرى هم هستند كه به اندازه كافى نيست ، توده مردم هم طرف ابوبكر و عمر رفته اند ، حضرت اگر مى خواست قيام كند ، مى ديد زمينه زمينه شكست است هرچند حق با حضرت بود ، لذا مى فرمايد : پيروز كسى است كه به وسيله بال پرواز كند .\r\nدر اينجا حضرت اميرالمؤمنين ( عليه السلام ) يك قاعده كلّى به دست مى دهند و آن اين كه اوّل بايد بال يعنى وسيله و ابزار مناسب را فراهم كرد و بعد پرواز يعنى قيام كرد ، اگر كسى با بال شكسته و بدون ابزار مناسب قيام كند خودش را به مخاطره انداخته است .\r\n« أَوِ اسْتَسْلَمَ فَأَرَاحَ »\r\n( يا اين كه طلب سلامتى كند و هم خودش و هم ديگران را راحت كند . )\r\n« استسلم » از باب استفعال است از مادّه « سلم » يعنى سلامتى . اين فرمايش حضرت معنايش اين نيست كه انسان نبايد اصلاً نهضتى داشته باشد ، نبايد در مقابل ظلم قيام كند ، بلكه معنايش اين است كه اگر خواستى در مقابل ظلم قيام كنى براى خودت بال و نيرو تهيه كن ، ملّت را با خودت همراه كن بعد قيام كن . اما اگر همه ملّت بر خلاف تو باشند وسيله تبليغات هم ندارى ، حرفى كه بزنى همان جا\r\n","description":"","footnote":"","page_name":" 98 ","page_number":98},
  {"content":"\r\nخفه مى كنند و حق از بين مى رود ، اينجا ديگر قيام عاقلانه نخواهد بود .\r\nخلافت از ديدگاه حضرت على ( عليه السلام )\r\n« هَذَا مَاءٌ آجِنٌ ، وَلُقْمَةٌ يَغُصُّ بِهَا آكِلُهَا »\r\n( اين خلافت آبى است آلوده ، و لقمه اى است كه به وسيله آن انسان گلوگير مىشود . )\r\n« آجن » آب آلوده است . « غَصَّ » يعنى لقمه در گلو گير كرد . اين كلام طبق نقل مرحوم سيّد رضىّ جمله كاملى است ; ولى بر حسب بعضى نقلها « هذا » در كلام نيست و « ماء آجن » مبتداست ، مطابق نقل ابن جوزى كلام حضرت امير ( عليه السلام ) اين گونه است : « ماء آجن و لقمة يغصّ بها آكلها أجدر بالعاقل من لقمة تحشى بزنبور ، و من شربة تلذّ بها شاربها مع ترك النّظر فى عواقب الامور » ( 1 ) آب آلوده و لقمه اى كه به وسيله آن انسان گلوگير شود بهتر است براى آدم عاقل از لقمه اى كه پر از زنبور باشد ، و از شربتى كه انسان لحظه اى از آن لذّت ببرد اما عواقب امور و عاقبت كار را نديده باشد .\r\nمطابق نقل سيّد رضىّ حضرت مى فرمايند : اين خلافتى كه به من پيشنهاد مى كنيد خيال نكنيد كه من عاشق خلافت هستم . خلافت و رياست براى آنهايى كه مى خواهند از آن كاخ فراهم كنند ، زندگى مرفّه و خوشى فراهم كنند ، خوشى است ; اما براى حضرت على ( عليه السلام ) كه يك انسان مسئول و متعهد است ، خلافت يك وظيفه و مسئوليت است ، براى حضرت على ( عليه السلام ) خلافت آلوده به زحمت ها و مشقت ها و كدورت هاست ، لقمه چربى نيست بلكه لقمه اى است گلوگير ، و بارى است سنگين .\r\nمطابق نقل ابن جوزى حضرت مى خواهد بفرمايد : خلافت هرچند آبى است آلوده و لقمه اى است گلوگير ، ولى باز هم آب آلوده و لقمه گلوگير بهتر از لقمه اى است كه پر از زنبور باشد كه اصلاً قابل استفاده نيست .\r\n\r\n","description":"","footnote":"\r\n1 - منهاج البراعة ، ج 3 ، ص 141 ; و تذكرة الخواص ابن جوزى ، ص 128\r\n","page_name":" 99 ","page_number":99},
  {"content":"\r\n« وَمُجْتَنِى الَّثمَرَةِ لِغَيْرِ وَقْتِ اِينَاعِهَا كَالزَّارِعِ بِغَيْرِ اَرْضِهِ »\r\n( و كسى كه ميوه را قبل از رسيدن بچيند مثل كسى است كه در زمين غير قابل كشاورزى كشت كند . )\r\n« اجتناء الثّمرة » چيدن ميوه ، و « ايناع » به معنى رسيدن ميوه است .\r\nحضرت مى خواهند بفرمايند : الآن من هرچه زحمت بكشم هدر مى رود ، زيرا جامعه مستعدّ و پذيرا نيست ، مردم در جاى ديگرى جمع شده و در مسير ديگرى هستند . اگر من بخواهم حق را كه متعلق به خودم مى دانم احقاق كنم ، مثل اين است كه انسان ميوه نرسيده را از درخت بچيند و يا در زمين غير قابل كشاورزى كشت كند ; يعنى هنوز وقت احقاق حق نرسيده و هرچه زحمت بكشم هدر رفته است .\r\nاما بعد از عثمان كه مردم همه با حضرت بيعت كردند و شرايط آماده بود ، حضرت تا آخر ايستاد و حتى در جنگ جمل و صفّين و نهروان هم شركت كرد ; زيرا در اين زمان اكثريت با حضرت بودند .\r\nقضاوتهاى ناروا درباره على ( عليه السلام )\r\n« فَإِنْ أَقُلْ يَقُولُوا : حَرَصَ عَلَى الْمُلْكِ ، وَإِنْ اَسْكُتْ يَقُولُوا : جَزِعَ مِنَ الْمَوْتِ »\r\n( پس اگر بگويم حكومت حق من است مى گويند : حريص بر حكومت است ، و اگر سكوت كنم مى گويند : از مرگ ترسيده است ! )\r\nحضرت مى فرمايد : من در شرايط سختى گرفتار شده ام ; اگر بگويم خلافت حق من است و پيغمبراكرم ( صلى الله عليه وآله و سلم ) در جاهاى مختلف مرا براى امامت و خلافت معيّن كرده است ، نمى گويند راست مى گويد و خلافت حق اوست بلكه مى گويند حريص بر حكومت است - چنان كه گفتند - و اگر سكوت كنم ، يك عده مى گويند از مرگ ترسيده است ! مردان خدا خيلى وقتها گرفتار اين جهت هستند ، كه اگر بخواهند\r\n","description":"","footnote":"","page_name":" 100 ","page_number":100},
  {"content":"\r\nجلو بيفتند مى گويند رياست طلب هستند و اگر ساكت شوند مى گويند مى ترسند ، در صورتى كه گاهى انسان بايد سكوت كند و يك وقت هم بايد قيام كند .\r\nعلى ( عليه السلام ) ابتدا اگر مى خواست قيام كند مى ديد نتيجه ندارد ، سكوت حضرت از اين جهت بود كه اگر قيام مى كرد بى جهت خود و نيروهايش از بين مى رفت . در اين شرايط گرچه جامعه چون رشد ندارد انسان را محكوم كند ، اما انسان بايد صبر كند تا شرايط فراهم شود ، سعى كند شرايط و مقدّمات را فراهم كند ، رشد و آگاهى به مردم بدهد و بعد قيام كند .\r\n« هَيْهَاتَ بَعْدَ اللَّتَيا وَالَّتِى »\r\n( چه دور است آنچه مى گويند بعد از آن همه مصيبت هاى كوچك و بزرگ . )\r\nعلى ( عليه السلام ) غير از جنگ تبوك در همه جنگهاى پيغمبر ( صلى الله عليه وآله و سلم ) شركت داشتند و خود را به مخاطره مى انداختند ، با بزرگان عرب جنگ كردند و از اين جهت ضربه هاى زيادى خوردند ، اين است كه مى فرمايد : خيلى دور است نسبت به من اين حرف بعد از آن همه مصيبت ها كه من در جنگها ديده ام ، من از جنگ و مرگ نمى ترسم .\r\n« اللّتيا » مصغر « الّتى » است ، يعنى زن كوچك و زن بزرگ ، اين يك ضرب المثل در عرب است ; مى گويند شخصى زن كوتاه قدى داشت كه اذيّتش مى كرد ، او را طلاق داد و يك زن بزرگ و بلند قد گرفت او هم بدتر از اوّلى ، او را هم طلاق داد ، به او گفتند ديگر زن نمى گيرى ؟ گفت : « بعد اللّتيا و الّتى لا أتزوّج أبداً » بعد از آن زن كوچك و اين زن بزرگ كه هر دو برايم مصيبت شده بودند ديگر زن نمى گيرم . حضرت اين جمله و مثل را در اشاره به حوادث بزرگ و كوچك زندگى خود به كار مى برد و آنگاه مى فرمايد :\r\n« وَاللَّهِ لَابْنُ أَبِى طَالِب آنَسُ بِالْمَوْتِ مِنَ الطِّفْلِ بِثَدْىِ أُمِّهِ »\r\n( به خدا قسم پسر ابى طالب به مرگ از طفل به پستان مادرش مأنوستر است . )\r\n","description":"","footnote":"","page_name":" 101 ","page_number":101},
  {"content":"\r\nيعنى علاقه پسر ابى طالب به مرگ بيشتر است از علاقه طفل به پستان مادرش . مرگ براى من سعادت است ، از مرگ كسى مى ترسد كه وظايفش را انجام نداده باشد ، اما كسى كه وظايف خود را به خوبى انجام مىدهد و مىداند مرگ لقاءاللّه است ، براى انسان كمال است ، در مرگ حيات انسان قرار دارد ، چنين كسى از مرگ نمى ترسد . پس اين كه من در مقابل خلفا قيام نمى كنم ، نه اين كه از مرگ مى ترسم بلكه براى اين است كه قيام بايد عاقلانه باشد و الآن چنين نيست .\r\nعلّت سكوت على ( عليه السلام )\r\n« بَلِ انْدَمَجْتُ عَلَى مَكْنُونِ عِلْم لَوْ بُحْتُ بِهِ لَاضْطَرَبْتُمْ اضْطِرابَ الْأَرْشِيَةِ فِى الطَّوِىِّ الْبَعِيدَةِ »\r\n( بلكه من بر علومى پوشيده و پنهان پيچيده شده ام كه اگر آن را ظاهر كنم مضطرب و متزلزل مىشويد ، مانند متزلزل شدن طناب در چاه عميق . )\r\n« اندماج » به معناى پيچيده شدن است ; « مكنون » يعنى پوشيده ; « باح يبوح » به معناى « ظهر » است ، در اينجا « باح » به وسيله « ب‍ » متعدّى شده و به معناى « اظهر » آمده است ، « لو بحت به » به معناى « لو أظهرتُه » مى باشد ، يعنى اگر بخواهم آن علوم را ظاهر كنم ; « ارشية » جمع « رشاء » است يعنى طناب ; « طوىّ » به معناى « مطوىّ » است يعنى چاههاى سنگ چين شده ، به اصطلاح فعيل به معناى مفعول است ، و در حقيقت معناى جمعى هم دارد .\r\nحضرت مى فرمايد : سكوت من به خاطر ترس از مرگ نيست بلكه به خاطر علوم و اسرارى است كه من مى دانم اما نمى توانم ظاهر كنم ; زيرا شما تحمّل شنيدن آن علوم را نداريد و كنترل خود را از دست مى دهيد و مضطرب و متزلزل مىشويد ، همچون تزلزل طناب در چاههاى عميق .\r\nمسلّماً پيغمبراكرم ( صلى الله عليه وآله و سلم ) علومى را به حضرت على ( عليه السلام ) القاء كرده بود ،\r\n","description":"","footnote":"","page_name":" 102 ","page_number":102},
  {"content":"\r\nحضرت على ( عليه السلام ) آينده را مى دانست ، مى دانست جامعه مسلمين با چه گرفتاريهايى مواجه مىشود ، مسأله روى كار آمدن معاويه و بنى اميّه و بنى عبّاس و خارج شدن خلافت اسلامى از مسير خود و قرار گرفتن در مسير سلطنت و رياستهاى اهل دنيا را اجمالاً مى دانست اما گفتنى نبود ، و چون حضرت به اين مسائل علم داشت وظيفه خودش را مى دانست .\r\nاين كه حضرت اضطراب مردم را به اضطراب طناب در چاههاى عميق تشبيه مىكند براى بيان شدّت اضطراب است ; زيرا هرچه چاه عميق تر باشد تزلزل و اضطراب طناب به علّت طولانى بودن آن بيشتر است و كنترل كردن آن دشوارتر .\r\nلزوم بى اعتنايى به شايعات و قضاوتهاى نادرست\r\nنكته اى را بجاست كه برادران و خواهران توجّه كنند ، انسان در زندگى خيلى نبايد گوش به حرف مردم بدهد ; اگر هدف بزرگى دارد دقّت كند ، مشورت كند ، بعد از آن اگر تشخيص داد راهى حق است دنبال كار خودش را بگيرد ، هر كارى كه انسان در جامعه انجام دهد بالاخره يك عده اشكال مى كنند . نق ها و حرف هاى مردم نبايد مانع كار و فعاليت و كوشش انسان بشود . ما از پيغمبران و بزرگان كه بالاتر نيستيم ، هميشه بعضى از مردم نسبت به كارهاى آنها حرف داشتند و نق مى زدند . به اين مناسبت حديثى را از تفسير صافى مى خوانم .\r\nمرحوم فيض كاشانى از كتاب مجالس صدوق نقل مىكند كه امام صادق ( عليه السلام ) فرمود : « ان رضى النّاس لايملك ، و ألسنتهم لاتضبط ، و كيف تسلمون ممّا لم يسلم منه أنبياء اللّه و رسله و حجج اللّه ؟ » ( 1 ) رضايت مردم هيچ وقت به دست نمى آيد و زبانهاى آنها هيچ گاه ضبط نمى شود - كه به نفع انسان حرف بزنند - و چگونه مى توانيد از چيزى كه انبيا و رسولان و حجّت هاى خدا هم از دست آن سالم نبودند سالم باشيد ؟\r\n\r\n","description":"","footnote":"\r\n1 - تفسير صافى ، ج 5 ، ص 85 ، ذيل تفسير سوره النجم\r\n","page_name":" 103 ","page_number":103},
  {"content":"\r\nپيامبران خدا هم سر زبانها مى افتادند ، مردم به آنها نق مى زدند ، اذيّت مى كردند ، حتى به پيغمبر اسلام ( صلى الله عليه وآله و سلم ) هم تهمت زدند . اگر چنانچه جامعه متعهد نباشد و رشد عقلى و دينى نداشته باشد ، دشمن حرفى را سر زبانها مى اندازد ديگران هم از او نقل مى كنند ، كم كم اين مسأله چيزى براى يك نفر مىشود .\r\nلذا به برادران و خواهران توصيه مى كنم اوّلاً اگر در انجام كارى دقّت كرديد ، وظيفه را كه تشخيص داديد دنبال وظيفه برويد و از حرف مردم هراسى نداشته باشيد ; ثانياً اگر ديديد نسبت به شخصى حرفى سر زبانها افتاده است ، اين را صد در صد حق نگيريد ، احتمال بدهيد كه كسى روى دشمنى مطلبى را القا كرده باشد و بعد شايعه سازان دنبالش را گرفته باشند و كم كم مطلبى مسلّم و قطعى فرض شده باشد ; بنابراين حرفهايى را كه مى شنويد با احتياط تلقى كنيد مگر اين كه يقين كنيد . انسان نبايد بر چيزى كه احتمال خطا هست ترتيب اثر بدهد .\r\nوالسّلام عليكم و رحمة الله و بركاته\r\n","description":"","footnote":"","page_name":" 104 ","page_number":104},
  {"content":"\r\nخطبه 6\r\n( درس 46 )\r\nپيشنهاد عدم تعقيب طلحه و زبير\r\nمعاويه ريشه اصلى سه جنگ داخلى\r\n","description":"","footnote":"","page_name":" 105 ","page_number":105},
  {"content":"\r\n\r\n","description":"","footnote":"","page_name":" 106 ","page_number":106},
  {"content":"\r\nبسم الله الرحمن الرحيم\r\nو من كلام له ( عليه السلام ) لما اشير عليه بأن لايتبع طلحة و الزّبير و لايرصد لهما القتال :\r\n« وَاللَّهِ لاَ أَكُونُ كَالضَّبُعِ : تَنَامُ عَلَى طُولِ اللَّدْمِ ، حَتَّى يَصِلَ إِلَيْهَا طَالِبُهَا ، وَيَخْتِلَهَا رَاصِدُهَا ، وَلَكِنِّى أَضْرِبُ بِالْمُقْبِلِ إِلَى الْحَقِّ الْمُدْبِرَ عَنْهُ ، وَبِالسَّامِعِ الْمُطِيعِ الْعَاصِىَ الْمُرِيبَ أَبَداً حَتَّى يَأْتِىَ عَلَىَّ يَوْمِى . فَوَ اللَّهِ مَازِلْتُ مَدْفُوعاً عَنْ حَقِّى مُسْتَأْثَراً عَلَىَّ مُنْذُ قَبَضَ اللَّهُ نَبِيَّهُ ( صلى الله عليه وآله و سلم ) حَتَّى يَوْمِ النَّاسِ هذَا »\r\nموضوع بحث ما درسهايى از نهج البلاغه بود ، خطبه ششم مطرح است ; اين خطبه و خطبه هاى بعد از آن ، خطبه هاى كوچكى است ، ولى ممكن است در واقع خطبه هاى بزرگى بوده و سيّد رضىّ ( رحمه الله ) به حسب هدفى كه داشته قطعه كوچكى از آنها را به صورت يك خطبه نقل كرده باشد . در مورد اين خطبه فرموده است :\r\n« و من كلام له ( عليه السلام ) لما اشير عليه بأن لايتبع طلحة و الزّبير و لايرصد لهما القتال »\r\n( كلامى است از حضرت بعد از آن كه به او تذكّر داده شد كه طلحه و زبير را تعقيب نكند و وسائل جنگ را فراهم نكند و يا در كمين جنگ با آنها نباشد . )\r\nاگر « لايُرْصِدُ » باشد معنايش اين است كه تهيه اسباب جنگ نكند ، ولى اگر « لايَرْصُدُ » باشد معنايش اين است كه در كمين جنگ با آنها نباشد .\r\n","description":"","footnote":"","page_name":" 107 ","page_number":107},
  {"content":"\r\nپيشنهاد عدم تعقيب طلحه و زبير\r\nوقتى كه طلحه و زبير بيعت خود را شكستند و به همراهى عايشه به بصره رفتند ، حضرت على ( عليه السلام ) تصميم گرفت آنها را تعقيب كند و به طرف عراق حركت كرد و جنگ جمل به ميان آمد . در تاريخ آمده عده اى و از جمله امام حسن ( عليه السلام ) به آن حضرت پيشنهاد مى كرد كه آنها را تعقيب نكنند و فعلاً به حال خودشان بگذارند و صحيح نيست كه شما خودتان را درگير جنگ كنيد ، ( 1 ) ولى حضرت مشاهده كرد - بعد از آن كه جامعه مسلمين با او بيعت كردند و وظيفه سنگين خلافت را به دوش حضرت انداختند - اگر بخواهد آنها را رها كند ملّت سرگردان مىشود ، و حضرت على نمى توانست در مقابل كارشكنى آنها ساكت باشد ، لذا مى فرمايد :\r\n« وَاللَّهِ لاأَكُونُ كَالضَّبُعِ : تَنَامُ عَلَى طُولِ اللَّدْمِ ، حَتَّى يَصِلَ إِلَيْهَا طَالِبُهَا ، وَيَخْتِلَهَا رَاصِدُهَا »\r\n( به خدا قسم من مثل كفتار نيستم كه مى خوابد با اين كه ضربه زدن به آشيانه اش طولانى مىشود ، تا اين كه برسد و دست يابد به او صيادش ، و كسى كه در كمينش بود فريبش دهد . )\r\n« ضبع » يعنى كفتار ، ضمير مؤنث به « ضبع » برمى گردد ، در عرب به بعضى از حيوانات ضمير مؤنث برمى گردد . « لَدْم » به معناى ضربه زدن آرام به آشيانه است . « خَتَلَ » به معناى « خَدَعَ » است . « رَصَد » به معناى در كمين نشستن است . در عرب مثلى معروف است : كسى را كه بخواهند بگويند خيلى احمق است مى گويند « احمق من الضّبع » ; يعنى احمق تر از كفتار است ; مى گويند كسى كه مى خواهد كفتار را صيد كند به لانه او ضربه آرامى مى زند و به او مى گويد « أطرقى اُمَّ طريَّق ، خامِرى\r\n\r\n","description":"","footnote":"\r\n1 - شرح ابن ميثم بحرانى ، ج 1 ، ص 280 ; و منهاج البراعة ، ج 3 ، ص 148\r\n","page_name":" 108 ","page_number":108},
  {"content":"\r\nاُمَّ عامِر » ( 1 ) يعنى سرت را پايين بينداز و چشمت را بر هم بگذار اى مادر خواب و اى كسى كه هميشه سرت را پايين مى اندازى . ملازم خانه ات باش اى مادر كفتار كوچك ، كسى كارت ندارد . « خامرى » مفردِ مؤنث امر حاضر از مادّه « خمار » به معناى پوشش است . « عامر » يكى از معانى آن بچه كفتار است .\r\nحضرت مى فرمايد : من مثل كفتار نيستم كه به من بگويند خيالت راحت باشد من هم با اطمينان و خيال راحت بپذيرم كه توطئه اى در كار نيست . اگر دشمن به انسان گفت خاطرت جمع باشد مسأله اى در كار نيست ، نبايد تحقيق نكرده به حرف او ترتيب اثر داد ، مخصوصاً در اين جهان متلاطم .\r\nيادم هست وقتى با آقاى بنى صدر مواجه شديم به او گفتم اين همه استاندارها گزارش دادند عراق در مرزها سنگربندى مىكند ، شما چرا مرزها را حفظ نكرديد ؟ او گفت : گفتند عراق جرأت حمله كردن ندارد ; ولى همه مشاهده كرديم كه عراق بدون حتى يك نفر تلفات مناطق وسيعى از ايران را اشغال كرد و حالا بايد براى پس گرفتن هر يك وجب از آن جوانى را از دست بدهيم .\r\nهمچنين در مورد گروهكهايى كه از اوّل راهشان معلوم بود آنان را آزاد گذاشتند ، آنها هم طلاها و پولها و اسلحه ها را از بيت المال بردند ، خانه تيمى درست كردند ; دولتها هم به جاى اين كه جلويشان را بگيرند كمكشان كردند ، آنها قدرت گرفتند و حالا شخصيتهاى بارز ما را ترور مى كنند و از ما مى گيرند . اگر ما از اوّل هشيار بوديم و نمى گذاشتيم گروههاى مسلّح جاه طلب و مخالف انقلاب قدرت بگيرند و در مقابل صدام مقابله به مثل مى كرديم و مرزها را سنگربندى مى كرديم ، تا اين اندازه خسارت نمى داديم .\r\nبنابراين انسان بايد وقتى كشورى به او سپرده شد خيلى بيدار باشد ، مسلمانها با حضرت على بيعت كردند ، كشورهاى اسلامى را تحويل على دادند ، حضرت على\r\n\r\n","description":"","footnote":"\r\n1 - حياة الحيوان دميرى ، ج 1 ، ص 520 ; همچنين اكثر شارحان نهج البلاغه آورده اند .\r\n","page_name":" 109 ","page_number":109},
  {"content":"\r\nمى توانست ساكت باشد و بگذارد طلحه و زبير بروند و هر كارى مى خواهند بكنند ولى مى فرمايد : من مثل كفتار نيستم كه راحت بخوابد و دشمن را هيچ پندارد ; در ادامه مى فرمايد :\r\n« و لَكِنِّى أَضْرِبُ بِالْمُقْبِلِ إِلَى الْحَقِّ الْمُدْبِرَ عَنْهُ ، وَبِالسَّامِعِ الْمُطِيعِ الْعَاصِىَ الْمُرِيبَ أَبَداً حَتَّى يَأْتِىَ عَلَىَّ يَوْمِى »\r\n( و لكن من مى زنم به وسيله كسانى كه به حق اقبال مى كنند و با من هستند ، آنهايى را كه از حق برگشته اند و پشت به حق كرده اند ; و به وسيله آنهايى كه اطاعت كننده من هستند ، كسانى را كه عصيان و طغيان كرده و شك و ترديد ايجاد مى كنند ; و هميشه اين گونه خواهم بود تا موقعى كه زنده ام و روز مرگم نرسيده است . )\r\nحضرت مى فرمايند : تا وقتى زنده ام به وسيله نيروهايى كه در اختيار دارم و با من هستند با دشمنان مى جنگم و به وسيله اين نيروها از كشور اسلامى دفاع مى كنم .\r\n« فَوَاللَّهِ مَازِلْتُ مَدْفُوعاً عَنْ حَقِّى مُسْتَأْثَراً عَلَىَّ مُنْذُ قَبَضَ اللَّهُ نَبِيَّهُ ( صلى الله عليه وآله و سلم ) حَتَّى يَوْمِ النَّاسِ هذَا »\r\n( به خدا قسم از زمانى كه خدا پيامبرش را قبض روح كرد تا امروز هميشه مرا از حقم كنار مى زدند در حالى كه خودشان را مقّدم مى داشتند . )\r\nحضرت على ( عليه السلام ) در اينجا تصريح مى كنند كه خلافت پيغمبراكرم ( صلى الله عليه وآله و سلم ) و حكومت مسلمين حق خودشان بوده و ديگران اين حق را غصب كرده اند ، و امروز هم كه مردم با حضرت بيعت كرده اند و امانت مسلمين بدين وسيله به آن حضرت سپرده شده باز عده اى ( مانند معاويه و ديگران ) هستند كه مى خواهند حضرت را از حقش كنار بزنند .\r\nمعاويه ريشه اصلى سه جنگ داخلى\r\nاز تواريخ استفاده مىشود كه ريشه اصلى جنگ جمل معاويه بود .\r\n","description":"","footnote":"","page_name":" 110 ","page_number":110},
  {"content":"\r\nابن ابى الحديد معتزلى در شرح نهج البلاغه خود مى گويد : وقتى همه مردم با حضرت على ( عليه السلام ) بيعت كردند ، حضرت على نامه اى به معاويه نوشت و مضمون نامه اين بود كه مسلمانها همه با من بيعت كرده اند ، كشتن عثمان هم با مشورت و تحريك من نبوده است و خلاصه من در كشتن عثمان دخالت نداشته ام ، بيعت با من با مشورت مسلمين صورت گرفته و مسلمانان با من بيعت كرده اند ، تو هم سران شام را پيش من بفرست .\r\nمعاويه مى دانست كه نمى تواند با حضرت على ( عليه السلام ) كنار بيايد و آبش با حضرت در يك جوى نمى رود ، او براى اين كه خلافت حضرت على را متزلزل كند نامه اى به زبير كه از صحابه رسول اللّه و داراى شخصيت اجتماعى بود به اين مضمون نوشت : از معاوية بن ابى سفيان به اميرالمؤمنين زبير ، من از مردم شام براى تو بيعت گرفتم ، كوفه و بصره را درياب كه پسر ابوطالب از تو بر آنها سبقت نگيرد ، و براى طلحه به عنوان جانشين تو بيعت گرفتم ، پس خون عثمان را طلب كنيد و جدّى باشيد ، خدا شما را پيروز و دشمن شما را مخذول مى نمايد . زبير نامه معاويه را به طلحه نشان داد ، هر دو به هوس خلافت و حكومت پيش حضرت على ( عليه السلام ) آمدند كه ما مى خواهيم براى انجام عمره به مكه برويم ، حضرت فرمود : شما براى انجام عمره به مكه نمى رويد ، مى خواهيد نقض بيعت كنيد ، قسم خوردند كه واللّه چنين قصدى نداريم ، حضرت فرمود : مجدداً بيعت كنيد ، آنها دوباره بيعت كردند و آن را با قسم هاى غِلاظ و شِداد محكم كردند ، وقتى رفتند حضرت فرمود : در ميدان جنگ با اينها برخورد خواهم كرد . ( 1 ) آنها بعد عايشه را تحريك كردند و جنگ جمل را به راه انداختند .\r\nپس در حقيقت مؤسس جنگ جمل معاويه بود كه طلحه و زبير را تحريك كرد ، و جنگ صفّين را هم خودش به پا كرد ، جنگ نهروان هم مولود جنگ صفّين بود ،\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 231 و 232\r\n","page_name":" 111 ","page_number":111},
  {"content":"\r\nو در پنج سال حكومت حضرت على كه مى بايد نيروهاى مسلمين صرف توسعه اسلام بشود صرف جنگهاى داخلى شد و در نتيجه نيروهاى مسلمين را تضييع كردند .\r\nدر همين انقلاب اسلامى اگر اين جنگ تحميلى عراق نبود و همچنين اين جنگهاى داخلى كه توسّط گروههايى كه خود را مدافع منافع خلق و طرفدار اسلام راستين قلمداد مى كنند صورت مى گيرد ، گروههايى كه خود را ضدّ امپرياليسم قلمداد مى كنند و عملاً در مسير منافع آنها قدم برمى دارند ، چقدر اين انقلاب اسلامى در كشورهاى جهان سوّم جا باز كرده بود ، ولى تحريك ابرقدرتها و دشمنان اسلام و خلقهاى مستضعف سبب شده است كه ما دچار جنگهاى داخلى شويم ; الحمدللّه ملّت ما رشد و آگاهى دارد ، و از روى علم و آگاهى قيام كرده است ، و با اين جنگهاى داخلى هيچ وقت وظيفه خودش را ترك نخواهد كرد و هرچه صدمه ببيند آبديده تر و محكم تر خواهد شد ; ان شاءاللّه به وسيله همين انقلاب اسلامى ، انقلابى در همه جهان سوّم پيدا خواهد شد و شرّ مستكبرين بر طرف مىشود و مقدّمات ظهور حضرت ولىّ عصر و انقلاب جهانى فراهم مى گردد .\r\nوالسّلام عليكم و رحمة الله و بركاته\r\n","description":"","footnote":"","page_name":" 112 ","page_number":112},
  {"content":"\r\nخطبه 7\r\n( درس 47 )\r\nخصوصيات مخالفين حضرت على ( عليه السلام )\r\nتحقيقى در مورد دو واژه ابليس و شيطان\r\nحديثى راجع به فعاليت هاى شيطان\r\n","description":"","footnote":"","page_name":" 113 ","page_number":113},
  {"content":"\r\n\r\n","description":"","footnote":"","page_name":" 114 ","page_number":114},
  {"content":"\r\nبسم الله الرحمن الرحيم\r\nو من خطبة له ( عليه السلام ) [ يذمّ فيها أتباع الشيطان 
  ] :\r\n« اتَّخَذُوا الشَّيطَانَ لِأَمْرِهِمْ مِلاَكاً ، وَاتَّخَذَهُمْ لَهُ أَشْرَاكاً ، فَبَاضَ وَفَرَّخَ فِى صُدُورِهِمْ ، وَدَبَّ وَدَرَجَ فِى حُجُورِهِمْ ، فَنَظَرَ بِأَعْيُنِهِمْ ، وَنَطَقَ بِأَلْسِنَتِهِمْ ، فَرَكِبَ بِهِمُ الزَّلَلَ ، وَزَيَّنَ لَهُمُ الْخَطَلَ ، فِعْلَ مَنْ قَدْ شَرَّكَهُ الشَّيْطَانُ فِى سُلْطَانِهِ ، وَنَطَقَ بِالْبَاطِلِ عَلَى لِسَانِهِ »\r\nموضوع بحث ما درسهايى از نهج البلاغه بود ، اين خطبه ها خطبه هاى كوچكى مى باشند ، و شايد خطبه هاى مفصّلى بوده و سيّد رضىّ ( رحمه الله ) قسمت هايى از آنها را نقل كرده است ; و بيشتر اينها هم مربوط به جنگ جمل است كه اوّلين برخورد نظامى است كه حضرت على در زمان خلافتش داشته است . به آن جنگ جمل مى گويند زيرا عايشه در اين جنگ سوار بر جمل يعنى شتر نر شده بود . در اين قسمت خطبه هفتم را مورد بحث قرار مى دهيم .\r\nخصوصيات مخالفين حضرت على ( عليه السلام )\r\n« اتَّخَذُوا الشَّيطَانَ لِأَمْرِهِمْ مِلاَكاً »\r\n( اين جمعيت شيطان را براى كارهاى خودشان زيربنا گرفته اند . )\r\n","description":"","footnote":"","page_name":" 115 ","page_number":115},
  {"content":"\r\n« اتَّخذوا » جمع است ، ضميرش به همان افرادى كه مخالفين حضرت هستند برمى گردد و شايد همانهايى بودند كه در جنگ جمل با حضرت سر ستيز داشتند . « ملاك » به فتح ميم و كسر هر دو صحيح است ، « ملاك امر » يعنى چيزى كه قوام و اساس آن است و به اصطلاح امروز زيربنا و پايه كار است .\r\nبعد از آن كه عثمان كشته شد همه مسلمانان در مدينه با حضرت بيعت كردند ، و قاعده اش اين بود كه ديگر تمام مسلمانان با حضرت باشند و مخالفتى در كار نباشد ، ولى عده اى به خاطر منافع مادّى و انگيزه هاى ديگر مخالفت كردند ; حضرت مى فرمايد : اينها زيربناى تمامى كارهايشان را شيطان قرار دادند ، شيطان به ايشان دستور مىدهد ، و شيطان برايشان تصميم مى گيرد و برنامه تنظيم مىكند ، خلاصه هر كارى كه مى خواهند بكنند به دنبال شيطانند .\r\nتحقيقى در مورد دو واژه ابليس و شيطان\r\n« شيطان » و « ابليس » ظاهراً معناى وصفى دارند و عَلَم براى آن شيطانى كه حضرت آدم و حوّا را اغوا كرد و از بهشت بيرون كرد نيستند ، در بعضى روايات آمده كه اسم او عزازيل بوده و از طايفه جن هم بوده است ، قرآن هم مى فرمايد : ( كان من الجنّ ففسق عن أمر ربّه ) ( 1 ) از افراد جن بود - يعنى از افراد پوشيده - و مخالفت امر پروردگارش را كرد .\r\nالبتّه بعضى هم گفته اند اسمش ابليس بوده و لقبش شيطان . « ابليس » را لغويّين گفته اند از مادّه « أَبْلَسَ » است به معناى « يئس » ، « أبلس من رحمة اللّه » يعنى « يئس من رحمة اللّه » از رحمت خدا نااميد شد . قرآن مى فرمايد : ( فإذا هم مبلسون ) ( 2 ) مأيوس از رحمت خدا شدند . « إبلاس » باب افعال است و « ابليس » يعنى مأيوس از\r\n\r\n","description":"","footnote":"\r\n1 - سوره كهف ، آيه 50\r\n2 - سوره انعام ، آيه 44\r\n","page_name":" 116 ","page_number":116},
  {"content":"\r\nرحمت خدا . شيطان بعد از آن كه رانده درگاه خدا شد مأيوس از رحمت خدا شد ، آن وقت لقب ابليس گرفت ، پس ابليس معناى وصفى است و در حقيقت لقب است .\r\n« شيطان » هم معناى وصفى است و هم لقب است نه فقط براى آن شيطان بلكه در عرب به هر شخصى كه حالت سركشى و طغيان و فتنه انگيزى داشته باشد شيطان گفته مىشود ، پس در حقيقت شيطان صفت مشبهه است . « صحاح اللغة » مى گويد : « وَكلّ عات من الانس و الجنّ و الدّوابّ شيطان » ( 1 ) هر سرسختى كه از حق و حقيقت روگردان باشد چه از افراد انسانها و چه افراد جن و چه از حيوانات شيطان است ; مثلاً اگر اسبى چموشى كند و حالت طغيان در او پيدا شود عرب به او شيطان مى گويد ، پس « شيطان » صفت مشبهه و از مادّه « شَطَنَ » و به معناى « بَعُدَ » آمده است ، و اين به اين خاطر است كه شيطان از رحمت خدا دور شده است ; ممكن هم هست كه از مادّه « شَيْطَنَ » و رباعى باشد ، ولى لغويّين آن را از مادّه « شَطَن » دانسته اند .\r\nبه هرحال شيطان به موجودى گفته مىشود كه حالت چموشى و سرسختى دارد و در عين حال تفتين و ضرر و خسارت دارد . پس شيطان يعنى هر موجود فتنه انگيز ، و لذا قرآن مى فرمايد : ( شياطين الانس و الجنّ ) ( 2 ) .\r\nنكته لطيفى در داستان حضرت آدم و حوّا در قرآن آمده كه قابل توجّه است . خدا از شيطان به اين خاطر كه به آدم سجده نكرده تعبير به ابليس مىكند ، مثلاً در اين آيه : ( و اذ قلنا للملائكة اسجدوا لآدم فسجدوا الاّ ابليس ) ( 3 ) وقتى به ملائكه گفتيم بر آدم سجده كنيد همه سجده كردند مگر ابليس ; در اينجا مسأله تفتين و\r\n\r\n","description":"","footnote":"\r\n1 - صحاح اللغة ، باب النون ، فصل الشين ، مادّه شطن ، ج 5 ، ص 2144\r\n2 - سوره انعام ، آيه 112\r\n3 - سوره بقره ، آيه 34\r\n","page_name":" 117 ","page_number":117},
  {"content":"\r\nفتنه انگيزى مطرح نبوده است . در سوره اعراف هم اين داستان تكرار شده و به همين تعبير مى فرمايد : ( ثمّ قلنا للملائكة اسجدوا لآدم فسجدوا الاّ ابليس ) ( 1 ) سپس گفتيم به ملائكه بر آدم سجده كنيد پس همه سجده كردند مگر ابليس .\r\nاما آنجايى كه مسأله فتنه انگيزى و وسوسه كردن مطرح است تعبير به شيطان مىكند ، آنجايى كه مى خواهد بگويد شيطان آدم و حوّا را فريفت و از بهشت بيرونشان كرد تعبير به شيطان مىكند و مى فرمايد : ( فأزلّهما الشّيطان عنها فأخرجهما ممّا كانا فيه ) ( 2 ) پس شيطان آدم و حوّا را لغزاند و از بهشت بيرونشان كرد ; در سوره اعراف هم مى فرمايد : ( فوسوس لهما الشّيطان ليبدى لهما ما وورى عنهما من سوءتهما ) ( 3 ) پس شيطان آدم و حوّا را وسوسه كرد تا زشتى هاى پوشيده آنان را هويدا و پديدار نمايد .\r\n« وَاتَّخَذَهُمْ لَهُ أَشْرَاكاً »\r\n( و شيطان آنان را براى خودش شريك - و يا دام - قرار داده است . )\r\n« أشراك » ممكن است جمع « شريك » باشد كه صفت مشبهه است ، مثل « شريف » كه جمعش « اشراف » مى آيد ; و ممكن است جمع « شَرَك » به معناى دام باشد ، مثل « جبل » كه جمعش « اجبال » مى آيد . اگر جمع شريك باشد معنايش اين است كه اينها شريك و همكار شيطانند . اگر جمع « شَرَك » باشد يعنى شيطان اينها را دام خودش قرار داده است .\r\nشيطان براى گمراه كردن افراد عده اى را پيدا مىكند و دام خود قرار مىدهد ، در زمان خودمان به فرمايش رهبر انقلاب شيطان بزرگ آمريكا خودش نمى آيد با ايران جنگ كند ، صدام را تحريك مىكند ، سران مرتجع منطقه را تحريك مىكند\r\n\r\n","description":"","footnote":"\r\n1 - سوره اعراف ، آيه 11\r\n2 - سوره بقره ، آيه 36\r\n3 - سوره اعراف ، آيه 20\r\n","page_name":" 118 ","page_number":118},
  {"content":"\r\nو . . . ، اينها همه دامهاى آن شيطان بزرگند ، هميشه شيطانهاى بزرگ براى پيشبرد كارشان احتياج به دامهايى دارند ، به دنبال انسانهايى مى گردند كه خوديت ندارند ، طرفدار حق نيستند ، خودخواه و مغرورند ، چنين افرادى را پيدا مى كنند و تحريكشان مى كنند ، فريبشان مى دهند ، آنوقت مى شوند دامهاى شيطان بزرگ ، آن شيطان بزرگتر كه از جن بوده است و به حدّى وسوسه انگيز و فتنه گر است كه در مثل حضرت آدم پيغمبر خدا توانست اثر بگذارد ، آن شيطان بزرگ هم افراد و انسانها را براى خودش دام قرار مىدهد و به وسيله اين دامها ديگران را فريب مىدهد . از باب مثال در يك كشور وقتى ده نفر از سران را فريب داد ، ده نفر از افراد خودخواه ، شهوت پرست و رياست طلب را تحريك كرد ، اين گروه ديگر تا گاو و ماهى كشور را به فساد مى كشند ، اقتصاد كشور را به فساد مى كشند ، ملّت را به كشتن مى دهند ، براى همان رياستها و خواسته هاى نفسانى اى كه دارند .\r\nحضرت براى اين كه نهايت نفوذ شيطان را در مغز كسانى كه با حضرت به مخالفت برخاسته اند مجسّم كند مى فرمايد :\r\n« فَبَاضَ وَفَرَّخَ فِى صُدُورِهِمْ »\r\n( پس شيطان تخم و جوجه در سينه هاى آنها گذاشته است . )\r\n« باض » از مادّه « بيض » است يعنى تخم . حضرت شيطان را به مرغى كه به آشيانه اى علاقه پيدا كرده تشبيه كرده است ، تخم و جوجه اش را در آشيانه مى گذارد و ملازم آشيانه شده ; يعنى اينقدر شيطان در دلهاى اينها جا گرفته ، مثل اين كه دلهاى اين گروه آشيانه شيطان و او ملازم با آنان است .\r\n« وَدَبَّ وَدَرَجَ فِى حُجُورِهِمْ »\r\n( و شيطان به جنبش افتاده و در دامن اين مردم راه افتاده است . )\r\nكودك وقتى شروع به حركت مىكند و روى دست و پا حركت مىكند مى گويند « دَبَّ » يعنى جنبيد ، « دبّ » به صورت مصدرى يعنى جنبيدن ، « دابَّة » يعنى جنبنده .\r\n","description":"","footnote":"","page_name":" 119 ","page_number":119},
  {"content":"\r\nوقتى بچه توانست روى پاى خود چند قدم راه برود مى گويند « درج » . « دَبَّ » و « دَرَجَ » ضميرش به اعتبار بچه هايش به شيطان برمى گردد و اين را در كلام عرب استخدام مى گويند . استخدام آن است كه لفظى را بگويند و يك معنى اراده كنند و از ضمير آن لفظ كه به آن برمى گردد معناى ديگرى ، يا دو ضمير يكى به يك معنى و ديگرى به معناى ديگرى ، در اينجا « دبّ » و همچنين « درج » ضميرش به آن شيطان كه بچه است برمى گردد ، بچه شيطان هم شيطان است .\r\nمقصود حضرت اين است كه شيطان هميشه ملازم آنان و در كنار آنان لانه كرده است ، هم شيطان بزرگ و هم بچه شيطانها .\r\n« فَنَظَرَ بِأَعْيُنِهِمْ ، وَنَطَقَ بِأَلْسِنَتِهِمْ »\r\n( پس شيطان به وسيله چشمهاى آنان نگاه مىكند ، و به وسيله زبانهاى آنان سخن مى گويد . )\r\nريشه تمام كارهايى كه انسان به وسيله اعضاء و جوارح انجام مىدهد در دل و مغز اوست ، فكر مىكند و به دنبال فكر نگاه مىكند ، گرچه گاهى اوقات شما غفلت دارى از اين كه فكر كرده اى اما هر نگاهى از شما دنبال فعاليت مغز شماست ، هر دست تكان دادنى از شما به دنبال حركت مغز شماست ، مغز فكر مىكند تصميم مى گيرد ، به دنبال تصميم مغز ، چشم مى بيند ، گوش مى شنود ، دست و زبان حركت مى كنند .\r\nاين كه حضرت مى فرمايد : « شيطان در سينه اينها تخم گذاشته و جوجه كرده » چون سينه مركز قلب است . سابقاً فعاليتها به قلب نسبت داده مى شد ولى امروز به مغز نسبت مى دهيم ، و هر دو صحيح است . مغز مركز اعصاب انسان و قلب مركز خون است ، اگر خون نباشد ما حيات نداريم ، حيات انسان حتى حيات مغز به قلب است ، اگر چنانچه قلب خون نرساند مغز هم از كار مى افتد . مركز حيات گاهى از اوقات به مغز نسبت داده مىشود ، از باب اين كه مركز اعصاب است و فكر و ايده از مغز تراوش مىكند . گاهى از اوقات هم به قلب نسبت مى دهيم حتى فكر را ، ولى نه\r\n","description":"","footnote":"","page_name":" 120 ","page_number":120},
  {"content":"\r\nاين دل صنوبرى و جسمانى ، بلكه اين كنايه است ، چون اين دل صنوبرى پخش كننده و توزيع كننده خون در بدن است اگر از كار بيفتد تمام بدن از كار مى افتد .\r\nبه هرحال معناى كلام حضرت اين است كه دل و مغز اين عده مسخّر شيطان است ، فرهنگ اينها فرهنگ شيطان شده است . « فاء » در جمله « فَنَظَرَ » ، « فاءِ تفريع » است ، يعنى حالا كه شيطان دژ محكم مغز و قلب اينها را مسخّر كرده و فرهنگ و ايدئولوژى اينها فرهنگ و ايدئولوژى شيطانى شده است ، پس قهراً نگاهشان هم نگاه شيطانى است ، حرف زدنشان هم حرف زدن شيطانى است . سخنى كه امروز سران مرتجع منطقه مى گويند سخن رئيس جمهور آمريكاست ، او به زبان اينها سخن مى گويد .\r\nجاى تأسف است كه بعضى از سران كشورهاى اسلامى در حالى كه قدرت اقتصادى دست اينهاست ، نفت كه شريان حيات دنياست به دست اينهاست ، اگر يك روز نفت را قطع كنند آمريكا و اروپا را به زانو در مى آورند ، اسلام كه بهترين نيروى محرّك است در كشور اينهاست ، اما به حدّى از خود بى خود شده اند و مغزشان را شيطان بزرگ مسخّر كرده كه از خود هيچ خوديت ندارند و نمى توانند از اين قدرت اقتصادى و از اين اسلامى كه اساس استقلال و آزادى است به نفع جامعه خود استفاده كنند .\r\nدينى كه منطقش اين است : ( هل تربّصون بنا الاّ احدى الحسنيين ) ( 1 ) شما منافقان جز يكى از دو نيكويى - شهادت يا پيروزى - چيزى مى توانيد بر ما انتظار بريد ؟ شهادت را اساس مكتب قرار داده است ، دينى كه فداكارى و از خود گذشتگى را به ملّتش آموخته است ، اين دين بهترين سرمايه براى استقلال و آزادى است . اين دو نيروى مادّى و معنوى را كشورهاى اسلامى دارند ، اما چون\r\n\r\n","description":"","footnote":"\r\n1 - سوره توبه ، آيه 52\r\n","page_name":" 121 ","page_number":121},
  {"content":"\r\nسران خائن آنها مغزشان مغز شيطانى است و شيطان بزرگ مغزشان را مسخّر كرده ، تمام حركات و سكنات و كنفرانس هايشان و جنگ و ستيزهايشان و مصاحبه هايشان همه اش بر طبق مصالح آمريكاست .\r\n« فَرَكِبَ بِهِمُ الزَّلَلَ »\r\n( پس شيطان آنان را بر مركب لغزش سوار كرده است . )\r\nلغزش را شيطان به وسيله اين افراد انجام مىدهد ، ديگر خوديتى از خود ندارند ، اينها مرتكب لغزش و خلاف مى شوند اما در حقيقت شيطان مرتكب شده است ، شيطان با اينها يكى شده ، در حقيقت اينها هم شيطان شده اند و مجسمه شيطان هستند .\r\nاين تشبيهات و كناياتى كه حضرت دارد خيلى براى كسانى كه اهل فن و سخن هستند جالب است . اين كه سيّد رضىّ ( رحمه الله ) در بين كلمات حضرت على ( عليه السلام ) قسمت هايى را انتخاب كرده و اسمش را نهج البلاغة گذاشته يعنى روش بلاغت ، براى اين است كه ايشان اهل فن بوده و تشخيص مى داده مزايا و لطايفى را كه در سخنان حضرت على ( عليه السلام ) هست .\r\n« وَزَيَّنَ لَهُمُ الْخَطَلَ »\r\n( و شيطان براى آنان خطاهاى بزرگ را زينت داده است . )\r\n« خطل » لغزش و گناه بزرگ را مى گويند ، و « خطاء » به مطلق لغزش و گناه گفته مىشود .\r\n« فِعْلَ مَنْ قَدْ شَرَّكَهُ الشَّيْطَانُ فِى سُلْطَانِهِ »\r\n( آنان كار آن كسى را كه شيطان او را در سلطنت و قدرتش شريك كرده است انجام مى دهند . )\r\n« فِعْلَ » اصطلاحاً مفعول مطلق نوعى براى « اتّخذوا » در اوّل خطبه است ، گاهى اوقات مفعول مطلق از غير فعل خودش مى آيد اما در حقيقت به معناى همان فعل است ، « اتَّخَذُوا » يعنى « فَعَلُوا » . اينها حسابشان با شيطان جدا نيست ، مثل اين كه\r\n","description":"","footnote":"","page_name":" 122 ","page_number":122},
  {"content":"\r\nبا هم شركت سهامى باز كرده اند و با هم بر مردم مسلّط شده اند .\r\n« وَنَطَقَ بِالْبَاطِلِ عَلَى لِسَانِهِ »\r\n( و مثل كسى كه شيطان به باطل بر زبان او سخن مى گويد . )\r\nيعنى شيطان حرفهاى باطل و غلط خود را به زبان آنان مى گويد . اين قسمت از كلام حضرت بر وضعيتى تطبيق مىكند كه ما الآن در منطقه داريم ، شيطان بزرگ بعضى از سران منطقه را تحريك مىكند ، پول اينها و نيروى اينها و جوانهاى اينها همه را صرف منافع خودش مىكند .\r\nحديثى راجع به فعاليت هاى شيطان\r\nحديثى راجع به فعاليت هاى شيطان ديدم كه مناسب است اينجا نقل شود : « روى أن ابليس تمثل ليحيى بن زكريا ( عليه السلام ) فقال له : أنصحك قال : لا اريد ذلك و لكن أخبرنى عن بنى آدم ، قال : هم عندنا على ثلاثة أصناف : صنفٌ منهم و هم أشَدُّ الاصنافِ عندنا ، نقبل على أحد منهم نفتنه عن دينه و نتمكّن منه ثمّ يفرغ الى الاستغفار و التوبة فلا نحن نيأس منه و لا نحن ندرك حاجتنا منه فنحن معه فى عناء ; و أما الصّنف الآخر منهم فهم فى ايدينا كالكرة فى أيدى صبيانكم نتلقّفهم متى شئنا قد كَفونا معونة أنفسهم ; و اما الصّنف الثّالث فهم مثلك معصومون لانقدر منهم على شىء » ( 1 ) :\r\nروايت شده شيطان براى حضرت يحيى مجسم شد ، و به آن حضرت گفت : مى خواهى تو را نصيحت كنم ؟ حضرت يحيى فرمود : نه نصيحت تو را نمى خواهم ، لكن مرا از اولاد آدم خبر بده ; شيطان گفت : بنى آدم در نظر ما سه دسته اند : يك دسته از آنان كه سخت ترين گروه هستند نزد ما ، همراه يكى از آنان مى شويم و او را از دينش برمى گردانيم و بر او مسلّط مى شويم اما پس از آن او با خداى خود\r\n\r\n","description":"","footnote":"\r\n1 - بحارالانوار ، ج 60 ( چاپ بيروت ) ، ص 265 ، روايت 150 به نقل از حياة الحيوان\r\n","page_name":" 123 ","page_number":123},
  {"content":"\r\nخلوت مىكند و از كرده خود استغفار و توبه مىكند ، ما شيطانها نه هيچ گاه از او مأيوس مى شويم و نه حاجت خودمان را از او به دست مى آوريم و هميشه از ناحيه او در زحمت هستيم ; و دسته ديگرى در اختيار ما هستند مثل توپ در دست بچه هاى شما ، هرگونه كه بخواهيم آنان را مى گيريم ، كمك خود آنان ما را بس است ; اما دسته سوّم آنانى هستند كه مثل تو معصوم هستند و ما شيطانها قدرت تسلّط بر آنان را نداريم .\r\nوالسّلام عليكم و رحمة الله و بركاته\r\n","description":"","footnote":"","page_name":" 124 ","page_number":124},
  {"content":"\r\nخطبه هاى\r\n8 ، 9 و 10\r\n( درس 48 )\r\nپيمان شكنى طلحه و زبير زمينه ساز جنگ جمل\r\nپوشش ضعف ها با تهديدهاى تو خالى\r\nبرنامه ريزى صحيح با آرامش و اعتماد به نفس\r\nشياطين در برابر على ( عليه السلام )\r\nهشيارى و هشدار على ( عليه السلام )\r\n","description":"","footnote":"","page_name":" 125 ","page_number":125},
  {"content":"\r\n\r\n","description":"","footnote":"","page_name":" 126 ","page_number":126},
  {"content":"\r\nبسم الله الرحمن الرحيم\r\nخطبه 8\r\nو من كلام له ( عليه السلام ) يعنى به الزّبير فى حال اقتضت ذلك :\r\n« يَزْعُمُ أَنَّهُ قَدْ بَايَعَ بِيَدِهِ ، وَلَمْ يُبَايِعْ بِقَلْبِهِ ، فَقَدْ أَقَرَّ بِالْبَيْعَةِ ، وَادَّعَى الْوَلِيجَةَ ، فَلْيَأْتِ عَلَيْهَا بِأَمْر يُعْرَفُ ; وَإِلاَّ فَلْيَدْخُلْ فِيَما خَرَجَ مِنْهُ »\r\nموضوع بحث درسهايى از نهج البلاغه بود ، به خطبه هشتم رسيديم ، سيّد رضىّ فرموده است :\r\n« و من كلام له ( عليه السلام ) يعنى به الزّبير »\r\n( از جمله فرمايشات حضرت به زبير است . )\r\nدر اين قسمت از خطبه حضرت اسم زبير را نياورده است و ضمير آورده ، ممكن است اسم زبير در اصل خطبه بوده است و لذا سيّد رضىّ مى گويد : مراد حضرت ، زبير است .\r\n« فى حال اقتضت ذلك »\r\n( اين كلام را حضرت در وقتى مناسب فرموده است . )\r\n","description":"","footnote":"","page_name":" 127 ","page_number":127},
  {"content":"\r\nسيّد رضىّ معيّن نكرده كه اين وقت چه زمانى بوده است .\r\nپيمان شكنى طلحه و زبير زمينه ساز جنگ جمل\r\nطلحه و زبير از صحابه مهم پيامبر ( صلى الله عليه وآله و سلم ) بودند كه بعد از قتل عثمان با حضرت على ( عليه السلام ) بيعت كردند و شايد از اوّلين كسانى بودند كه بيعت كردند ، زبير پسر عمّه حضرت على ( عليه السلام ) بود . آنها هوس حكومت و رياست بصره و كوفه را داشتند و از حضرت على ( عليه السلام ) خواستند كه حكومت آنجا را به آنها بدهد ، به هرحال براى رسيدن به حكومت بصره و كوفه و به تحريك معاويه بيعت خود را با على ( عليه السلام ) نقض كردند و به مكه رفتند كه داستان آن در شرح خطبه ششم گذشت ، در اين حركت عايشه را با خود همراه ساختند .\r\nيكى از نمايندگان عثمان كه در يمن حاكم بود و توسّط حضرت على ( عليه السلام ) عزل شده و ناراحت بود تصادفاً در مكه بود ، شتر خيلى دلاورى داشت ، براى اين كه به اينها كمكى كرده باشد شتر را به عايشه اهدا كرد ، او سوار بر شتر شد ، به بصره آمدند و جنگ جمل را به راه انداختند ، هفتاد نفر محافظ شتر عايشه بودند كه همگى در جنگ جمل كشته شدند و فداى شتر گشتند . ( 1 ) بعد از آن كه زبير بيعتش را با حضرت على ( عليه السلام ) نقض كرد عده اى به او گفتند چرا اين كار را كردى - عهدشكنى و عدم پايبندى به عهد و پيمان امرى است كه تمامى ملل آن را بد مى دانند - عهدشكنى كردى ، زبير وقتى مورد ملامت واقع مىشود براى دفاع از خود مى گويد : من ناخواسته بيعت كردم ، من به ظاهر بيعت كردم ولى دلم با اين كار موافق نبود . اميرالمؤمنين على ( عليه السلام ) در جواب براى اين كه اين توجيه زبير را از دستش بگيرد مى فرمايد :\r\n\r\n","description":"","footnote":"\r\n1 - كامل ابن اثير ، ج 3 ، ص 207 تا 210 ; منهاج البراعة ، ج 3 ، ص 189 ; و شرح ابن ابى الحديد ، ج 1 ، ص 265\r\n","page_name":" 128 ","page_number":128},
  {"content":"\r\n« يَزْعُمُ أَنَّهُ قَدْ بَايَعَ بِيَدِهِ ، وَلَمْ يُبَايِعْ بِقَلْبِهِ »\r\n( زبير مى گويد من با دستم بيعت كردم اما با دلم بيعت نكردم . )\r\nمقام و شخصيت على ( عليه السلام ) آن گونه است كه نمى گويد زبير دروغ مى گويد ، در صورتى كه او دروغ گفته بود ، بلكه مى فرمايد : « زبير مى گويد » منتها با كلمه « يزعم » تعبير فرموده است .\r\n« يزعم » به فتح عين و ضمّ آن هر دو صحيح است و معمولاً در مواردى استعمال مىشود كه كسى گفتارى دارد و ما مى دانيم گفتارش پايه و اساسى ندارد و خلاف واقع مى گويد ، آيه قرآن مى فرمايد : ( زعم الّذين كفروا أن لن يبعثوا ) ( 1 ) گفتند كسانى كه كافر شدند ما مبعوث نمى شويم . تعبير به « زعم » براى بيان اين مطلب است كه گفته آنها از روى گمان و باطل و بى اساس است . به هرحال حضرت على مى فرمايد :\r\n« فَقَدْ أَقَرَّ بِالْبَيْعَةِ ، وَادَّعَى الْوَلِيجَةَ »\r\n( پس زبير اقرار دارد كه بيعت كرده است و ادّعا مىكند كه باطنش بر خلاف ظاهر بوده است . )\r\n« وليجة » مراد باطن و سرّ است .\r\n« فَلْيَأْتِ عَلَيْهَا بِأَمْر يُعْرَفُ »\r\n( پس بايد بر اين باطن و سرّ خود يك دليل شناخته شده بياورد . )\r\nيعنى دليلى كه عقل و جامعه آن را بپسندد . اگر كسى خانه اى به شما فروخت و پولش را گرفت يا هر معامله اى انجام داد و بعد گفت من مُكْرَه و ناچار و بى اختيار بوده ام و در باطن به اين معامله راضى نبوده ام هيچ كس از او نمى پذيرد ، زيرا ظاهر عمل هر كسى اين است كه از روى اختيار و خواست خودش انجام داده مگر آن كه دليل محكمى بر اين ادّعا اقامه كند .\r\n\r\n","description":"","footnote":"\r\n1 - سوره تغابن ، آيه 7\r\n","page_name":" 129 ","page_number":129},
  {"content":"\r\n« وَإِلاَّ فَلْيَدْخُلْ فِيَما خَرَجَ مِنْهُ »\r\n( و اگر گواه و شاهدى بر ادعاى خود ندارد بايد در آن بيعتى كه از آن خارج گشته وارد شود . )\r\n« و الاّ » استثناء نيست ، بلكه در اصل « و ان لايأت » بوده است ; « ان » در « لا » ادغام و « الاّ » شده است . « ما » در « فيما » موصوله است و منظور از آن بيعت است .\r\nخطبه 9\r\nو من كلام له ( عليه السلام ) :\r\n« وَقَدْ أرْعَدُوا وَأَبْرَقُوا ، وَمَعَ هذَيْنِ اْلأَمْرَيْنِ الْفَشَلُ ; وَلَسْنَا نُرْعِدُ حَتَّى نُوقِعَ ، وَلاَنُسِيلُ حَتَّى نُمْطِرَ »\r\nپوشش ضعف ها با تهديدهاى تو خالى\r\n« وَقَدْ أرْعَدُوا وَأَبْرَقُوا ، وَمَعَ هذَيْنِ اْلأَمْرَيْنِ الْفَشَلُ »\r\n( و به تحقيق آنان خيلى رعد و برق نشان دادند ولى با اين همه رعد و برق ، ضعف و زبونى و ترس داشتند . )\r\nبسم الله الرحمن الرحيم\r\nشارحان گفته اند اين عبارت مربوط به اصحاب جمل است . ( 1 ) يعنى همان لشكرى كه طلحه و زبير تهيه كرده بودند . « فَشَل » يعنى ضَعف و جُبن ، در قرآن آمده : ( و لاتنازعوا فتفشلوا ) ( 2 ) نزاع نكنيد و گرنه ضعيف مىشويد .\r\nظاهراً طلحه و زبير سى هزار نفر در بصره براى جنگ جمع آورى كردند ، در اين\r\n\r\n","description":"","footnote":"\r\n1 - رجوع شود به منهاج البراعة ، ج 3 ، ص 159 ; شرح ابن ابى الحديد ، ج 1 ، ص 237 ; و شرح ابن ميثم بحرانى ، ج 1 ، ص 284\r\n2 - سوره انفال ، آيه 46\r\n","page_name":" 130 ","page_number":130},
  {"content":"\r\nجنگ خود طلحه و زبير و هفده هزار نفر از لشكرشان كشته شدند ، از جمله هفتاد نفرى كه از سران بودند و شتربان و محافظ عايشه بودند همه كشته شدند ، تا بالاخره يكى از اصحاب حضرت على ( عليه السلام ) يك پاى شتر را زد و پى كرد ، فوراً يكى از همان مردم بصره رفت زير شتر به جاى آن پا ، پاى ديگر شتر را زدند و شتر غلطيد ، حضرت امير ( عليه السلام ) به محمّد بن ابى بكر - برادر عايشه كه از اصحاب حضرت بود - فرياد زد و گفت خواهرت را درياب ، محمّد بن ابى بكر هم فوراً رفت و عايشه را حفظ كرد چون بالاخره زن پيامبر بود . نتيجه اين جنگ كه طلحه و زبير به هوس رسيدن به حكومت آن را به پا كردند كشته شدن حدود هفده هزار نفر از سى هزار لشكر آنان و كشته شدن خودشان ، و به نقل « كشف الغمة » ( 1 ) كشته شدن هزار و هفتاد نفر از بيست هزار نفر سربازان حضرت على ( عليه السلام ) بود .\r\nاز اين كلام حضرت على ( عليه السلام ) استفاده مىشود كه آنها قبل از جنگ شعر و رجز مى خواندند اما در وقت جنگ فرار مى كنند ، اگر با آدم شجاع مواجه مى شدند از ميدان فرار مى كردند . ( 2 ) هميشه باطل رعد و برق دارد ولى مقاومت ندارد .\r\nاين صهيونيستها كه پايه گذاران صهيونيسم جهانى هستند و حكومت اسرائيل را درست كرده اند ، عمده پولشان صرف تبليغات و دروغ پردازى و شايعه افكنى مىشود اما خودشان هيچوقت حاضر نيستند در ميدان بيايند و خود را به كشتن بدهند ، و يا اهل كار و فعاليت باشند ، اگر كسى در مقابلشان ايستادگى كرد فرار مى كنند ، و متأسفانه هنوز ملّتهاى مسلمان اين را نفهميده اند .\r\nممكن است اشاره حضرت به همان واقعه خاصى باشد كه در جنگ جمل اتفاق افتاد ، كه اينها خيلى رعد و برق داشتند اما واقعيتش اين بود كه آدمهاى ترسو\r\n\r\n","description":"","footnote":"\r\n1 - آن گونه كه كشف الغمة فى معرفة الأئمة ، در ج 1 ، ص 242 نقل مىكند كشته هاى لشگر جمل شانزده هزار و هفتصد و نود نفر است .\r\n2 - رجوع شود به بحارالانوار ، ج 32 ، [ باب 3 
  ] ص 171 به بعد ، باب ورود البصرة و وقعة الجمل . . .\r\n","page_name":" 131 ","page_number":131},
  {"content":"\r\nو ضعيفى بودند ، چنان كه آخر بار نشان دادند ، وقتى دو سپاه مقابل هم قرار گرفتند ، در حالى كه آنها سى هزار نفر بودند و لشكر حضرت على ( عليه السلام ) به نقل كشف الغمة بيست هزار نفر بودند ، پيروزى با لشكر على بود .\r\nو ممكن هم هست - همان گونه كه عرض شد - بيان يك قاعده كلّى باشد كه هر كجا ديديد غوغا و جنجال و هياهو و سر و صدا هست ، بفهميد چيزى در كار نيست ، آن كه باطن دارد سر و صدا ندارد و آرام آرام كار خودش را مىكند .\r\nبد نيست در اينجا داستانى بگويم . مى گويند دو نفر بودند هر كدام مريد يك آقايى بودند ، اتفاقاً در مجلسى كه اين دو نفر بودند يكى از آقايان وارد مىشود ، مردم جلويش بلند مى شوند چون آقاى معروفترى بوده و صلوات و تعارفات انجام مى گيرد ، بعد آقاى ديگرى وارد مىشود مردم عكس العملى نشان نمى دهند چون معروف نبوده است ; مريد آقاى اوّلى به مريد آقاى دوّمى مى گويد : آقاى ما اهميتش از آقاى شما بيشتر است چون مردم خيلى برايش سر و صدا كردند و احترام گذاشتند ، اما آقاى شما در گوشه اى نشست و مردم عكس العملى نشان ندادند ، در جوابش گفت : مَثَل آقاى من و آقاى تو مَثَل گوشت گاو و گوسفند است ، سابقاً كمتر گاو مى كشتند ولى وقتى مى كشتند چراغ روشن مى كردند و چند نفر فرياد مى كردند بياييد ارزان شد و با تبليغات به مردم مى فروختند ، ولى وقتى گوسفند باشد اين تبليغات را نمى خواهد ، هر كسى عقل دارد مى رود و مى خرد .\r\nمن بارها به كسانى كه در كشور مسئوليتى را پذيرفته اند و معتقد به انقلاب هستند توصيه كرده ام : شما به جاى زياد گفتن ، براى اسلام زياد كار كنيد ; اين كه ما به مردم وعده بدهيم و بعد نتوانيم وعده ها را انجام دهيم درست نيست ; اين كه وعده بدهيم مردم را دلگرم كنيم بعد انجام ندهيم ، موجب شكست براى اسلام و انقلاب است . من نمى گويم تبليغات نباشد ، تبليغ واقعيتى است كه بايد باشد اما همراه با عمل ; اگر تبليغ باشد ولى بدون محتوا و مغز ، سبب ضعف و شكست انسان است .\r\n","description":"","footnote":"","page_name":" 132 ","page_number":132},
  {"content":"\r\nبرنامه ريزى صحيح با آرامش و اعتماد به نفس\r\n« وَلَسْنَا نُرْعِدُ حَتَّى نُوقِعَ ، وَلاَنُسِيلُ حَتَّى نُمْطِرَ »\r\n( و ما رعد نداريم مگر بعد از عمل كردن ، و سيل جارى نمى كنيم مگر باران بباريم . )\r\nحضرت على ( عليه السلام ) از اوّل سعى داشت جنگ جمل انجام نگيرد و لذا از اوّل صبح تا ظهر - با اين كه ارتش حضرت مهياى جنگ بود - همه اش به خطبه خواندن و موعظه كردن و تذكّر دادن مشغول بود ، و هيچ هم تهديد نكرد ، و لذا فرمود : ما رعد و سر و صدا نداريم مگر بعد از عمل كردن .\r\n« حتّى » در هر دو جمله به معنى « الاّ » مى باشد ; « إسالة » يعنى سيل راه انداختن ، از باب افعال است . حضرت مى خواهد بفرمايد : ما اوّل كارمان را انجام مى دهيم و به شكل اساسى كار مى كنيم كه جاى خودش را باز كند . ما هم اگر مى گوييم انقلاب ما بايد صادر شود ، به اين معناست كه اگر انقلاب پايه اش محكم و اساسى باشد و واقعاً تكيه به اسلام و به حق و عدالت داشته باشد ، جاى خودش را باز مىكند ; اگر ما پياده كننده اسلام اصيل كه حامى حق و عدالت و حقوق مستضعفين است باشيم ، چنين انقلاب و اسلامى خواهى نخواهى جاى خودش را در دنيا باز مىكند .\r\nخطبه 10\r\nو من خطبة له ( عليه السلام ) :\r\n« اَلاَ وَإِنَّ الشَّيْطَانَ قَدْ جَمَعَ حِزْبَهُ ، وَاسْتَجْلَبَ خَيْلَهُ وَرَجْلَهُ ، وَإِنَّ مَعِىَ لَبَصِيرَتى ، مَالَبَّسْتُ عَلَى نَفْسِى ، وَلاَ لُبِّسَ عَلَىَّ ، وَأَيْمُ اللَّهِ لَأُفْرِطَنَّ لَهُمْ حَوْضاً أَنَا مَاتِحُهُ ! لاَيَصْدِرُونَ عَنْهُ وَلاَيَعُودُونَ إِلَيْهِ »\r\n","description":"","footnote":"","page_name":" 133 ","page_number":133},
  {"content":"\r\nشياطين در برابر على ( عليه السلام )\r\n« اَلاَ وَإِنَّ الشَّيْطَانَ قَدْ جَمَعَ حِزْبَهُ »\r\n( آگاه باشيد كه شيطان حزب خود را جمع كرده است . )\r\nآيا اين كلام حضرت اشاره به جنگ جمل است يا صفّين ؟ معلوم نيست ، بالاخره مقصود يكى از اين دو مى باشد ، فرقى نمى كند ; زيرا شيطان هميشه سران را تحريك مىكند و آنها فتنه اى به راه مى اندازند . در خطبه هفتم حضرت فرمود : زيربناى كار اين نوع مردم شيطان و فعاليت هاى اوست .\r\n« وَاسْتَجْلَبَ خَيْلَهُ وَرَجْلَهُ »\r\n( و شيطان سواره نظام و پياده نظامش را فرا خواند . )\r\n« استجلب » يعنى طلب جلب كرد . « خيل » اسب است و در اينجا منظور جماعت سواره نظام است . « رَجْل » جمع « راجل » است يعنى پياده ، مثل « ركب » كه جمع « راكب » است ، « رَجِل » هم به اين معنى آمده است ، در قرآن مى فرمايد : ( و أجلب عليهم بخيلك و رجلك ) ( 1 ) خطاب به شيطان است كه سواره نظام و پياده نظامت را جمع آور و بر آنان بتازان . در حقيقت حضرت مى خواهد بفرمايد : كسانى كه عليه من و حق اجتماع كرده اند حزب شيطان هستند ، سواره نظام و پياده نظام شيطانند ، ولى تصور نشود كه من ميدان را خالى مى كنم ، من چون بر حقم هميشه در ميدان هستم .\r\nحضرت در خطبه 201 نهج البلاغه مى فرمايد : « لاتستوحشوا فى طريق الهدى لقلّة أهله » در راه حق به خاطر كمى طرفدارانش وحشت نكنيد ; يعنى اگر حق هستى و يك نفر هم هستى از ميدان در نرو . از پيامبراكرم ( صلى الله عليه وآله و سلم ) نقل شده است كه مى فرمايد : « المؤمن وحده جماعة » ( 2 ) مؤمن به تنهايى يك جماعت است ; يعنى اگر\r\n\r\n","description":"","footnote":"\r\n1 - سوره اسراء ، آيه 64\r\n2 - بحارالانوار ، ج 28 ، ص 3 ; و وسائل الشيعة ، ج 5 ، ص 380\r\n","page_name":" 134 ","page_number":134},
  {"content":"\r\nمؤمن راه خدا و حق را تشخيص داد مى ايستد ولو همه با او مخالفت كنند . انسان نبايد با سر و صداها و تبليغات دست از حرف حق بردارد ،\r\nهشيارى و هشدار على ( عليه السلام )\r\n« وَإِنَّ مَعِىَ لَبَصِيرَتى »\r\n( و به درستى كه بينايى با من است . )\r\nيعنى من راه حق را تشخيص داده ام و مى فهمم حق با من است و نبايد از ميدان در بروم ، و در مقابل همه اين باطلها ايستادگى خواهم كرد .\r\n« مَالَبَّسْتُ عَلَى نَفْسِى ، وَلاَ لُبِّسَ عَلَىَّ »\r\n( هيچ وقت باطل را به صورت حق بر خودم جلوه ندادم ، و نه ديگران بر من چنين كردند . )\r\n« تلبيس » از مادّه « لباس » به معناى باطل را به صورت حق جلوه دادن است ; هميشه كسانى كه مى خواهند باطلى را جا بزنند لباس حق بر آن مى پوشانند . گاهى نفس امّاره انسان به باطل لباس حق مى پوشاند ، و انسان آنچه را مطابق ميلش هست توجيه مىكند ، چون دلش با آن كار است خود را قانع مىكند ، گرچه عقل و فطرتش بگويد درست نيست ، او توجيه مىكند و مى گويد وجود من بايد حفظ شود و ناچارم براى حفظ آن اين كار را بكنم . و گاهى فرد ديگرى اين كار را مىكند و براى اين كه انسان را قانع كند توجيهاتى مى نمايد و به باطل صورت حق به جانبى مىدهد ، تا اين كه انسان را تحريك مىكند و او هم كار غلط و باطل را انجام مىدهد .\r\nحضرت مى فرمايد : به حدّى حق برايم روشن است كه به آن پايبند هستم كه نه نفس امّاره ام مىتواند مرا از حق منصرف كند و نه تبليغات ديگران . اينها پياده نظام و سواره نظام خود را جمع كرده اند و در مقابل من آورده اند ولى من خودم را حق مى دانم ، در مقابل اينها خواهم ايستاد و بالاخره كارى خواهم كرد تا پيروز شوم . انسانى كه طرفدار حق است تك و تنها مى ايستد تا پيروز شود ، ايمان شجاعت\r\n","description":"","footnote":"","page_name":" 135 ","page_number":135},
  {"content":"\r\nمى آورد ، و مؤمن شجاع عرصه را بر باطل تنگ خواهد كرد .\r\n« وَأَيْمُ اللَّهِ لَأُفْرِطَنَّ لَهُمْ حَوْضاً أَنَا مَاتِحُهُ »\r\n( و قسم به خدا حوض جنگ را بر اينها پر خواهم كرد ! )\r\n« لأفرطنَّ » يعنى حتماً پر مى كنم ; « أنا ماتحه » يعنى خودم آبش را تهيه مى كنم و پرش مى كنم ، « ماتح » به كسى مى گويند كه از چاهى آب بكشد ، و « مائح » به كسى مى گويند كه برود ته چاه و از آن آب بردارد ; « أيمِ ، أيمَ ، أيمُ ، يَمْ و أيمُنْ » همه به يك معناست ، يعنى قسم به خدا .\r\nحضرت مى فرمايد : در اين جنگ چنان عرصه را بر اينها تنگ خواهم كرد كه هيچ كدام نجات پيدا نكنند . جنگ را تشبيه به حوض و استخر كرده اند ، خودمان مى گوييم فلانى در گرداب غرق شده است . حضرت هم مثل اين كه مى فرمايد : گردابى براى اينها درست خواهم كرد كه در آن غرق شوند .\r\n« لاَيَصْدِرُونَ عَنْهُ وَلاَيَعُودُونَ إِلَيْهِ »\r\n( كه از كنار آن حوض برنگردند و به سوى آن هم بازگشت نكنند . )\r\nحضرت مى فرمايد : اينها در ميدان جنگ خفه مى شوند و بر فرض يك نفر هم نجات پيدا كند آنچنان گوشمالى مىشود كه ديگر به اينجا برنمى گردد و هوس جنگ با على نمى كند .\r\nوالسّلام عليكم و رحمة الله و بركاته\r\n","description":"","footnote":"","page_name":" 136 ","page_number":136},
  {"content":"\r\nخطبه هاى\r\n11 و 12\r\n( درس 49 )\r\nنسبت محمّد به حنفيه\r\nتوصيه هاى نظامى حضرت على ( عليه السلام ) به محمّد حنفيه\r\nكسى كه به عمل قومى راضى است\r\n","description":"","footnote":"","page_name":" 137 ","page_number":137},
  {"content":"\r\n\r\n","description":"","footnote":"","page_name":" 138 ","page_number":138},
  {"content":"\r\nبسم الله الرحمن الرحيم\r\nخطبه 11\r\nو من كلام له ( عليه السلام ) لابنه محمّدبن الحنفية لما اعطاه الراية يوم الجمل :\r\n« تَزُولُ الْجِبَالُ وَلاَتَزُلْ ، عَضَّ عَلَى نَاجِذِكَ ، أعِرِ اللَّهَ جُمْجُمَتَكَ ، تِدْ فِى الْأَرْضِ قَدَمَكَ ، اِرْمِ بِبَصَرِكَ أَقْصَى الْقَوْمِ ، وَغُضَّ بَصَرَكَ ، وَاعْلَمْ أَنَّ النَّصْرَ مِنْ عِنْدِاللَّهِ سُبْحَانَهُ »\r\nموضوع بحث درسهايى از نهج البلاغه بود ، رسيديم به خطبه يازدهم از نهج البلاغه .\r\n« و من كلام له ( عليه السلام ) لابنه محمّدبن الحنفية »\r\n( از كلمات حضرت امير ( عليه السلام ) است خطاب به فرزندش محمّد بن حنفيه . )\r\nنسبت محمّد به حنفيه\r\nمنظور از حنفيه مادر محمّد است ، حضرت على ( عليه السلام ) در زمان حيات حضرت زهرا ( عليها السلام ) همسرى اختيار نكردند ، ولى بعد از وفات حضرت زهرا ( عليها السلام ) از جمله همسران حضرت همين مادر محمّد حنفيه است .\r\n","description":"","footnote":"","page_name":" 139 ","page_number":139},
  {"content":"\r\nحنفيّه منسوب به حنيفه است ، قبيله اى از قبايل عرب به نام بنى حنيفه بودند ، اگر مرد منسوب به اين قبيله باشد حنفىّ مى گويند و اگر زن منسوب به اين قبيله باشد حنفيّه گفته مىشود . اسم اين زن « خَوله » يا « خُوله » بوده است .\r\nدر تاريخ آمده است وقتى اسرايى را آوردند ، اين زن سهم حضرت امير ( عليه السلام ) شد و يا او را خريد ، بعداً طايفه بنى حنيفه خدمت حضرت آمدند و گفتند كه او به ناحق از ما گرفته شده است ، حضرت هم فوراً او را آزاد كردند ، بعد به رضايت خود اين زن و اظهار علاقه او حضرت با او ازدواج كردند و محمّد يكى از فرزندان اين زن است . ( 1 )\r\nدر جنگ جمل حضرت لشكرش را منظم كرد ، معمولاً آرايش جنگى در سابق به اين صورت بوده كه يك ميمنه ( جناح راست ) يك ميسره ( جناح چپ ) و قلب و جناح و كمين داشته است . ( 2 ) و به همين لحاظ به مجموع لشكر « خميس » مى گفتند ، چون از پنج قسمت تشكيل مى شد . جناح به معناى بال است و منظور عقب لشكر است ، مثل اين كه امروز هم در دنبال لشكر افرادى هستند تا مجروحين و جنازه ها را جمع آورى كنند ، يك قسمت هم كمين مى باشند تا بروند جلو اوضاع را بررسى كنند ، يك شخصيتى را هم پرچمدار قرار مى دادند و با جمعى در قلب لشكر قرار مى گرفت ، و نقش پرچمدار در ميدان جنگ بسيار مهم بوده است ، بايد خيلى محكم باشد ، زود از ميدان در نرود ; زيرا تمام لشكر چشمش به پرچم بود ، اگر يك وقت سقوط مى كرد اين علامت شكست لشكر بود و همه فرار مى كردند ، بنابراين بايد فرد قوى ، محكم و شجاع پرچمدار باشد .\r\nحضرت على ( عليه السلام ) در اين جنگ در اثر اعتمادى كه به شجاعت محمّد فرزندش داشت او را پرچمدار قرار داد و پرچم را به او سپرد . در تاريخ آمده است كه به حضرت امير اظهار كردند چرا حسن و حسين را پرچمدار قرار نمى دهى ؟ در جواب\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 244 و 245\r\n2 - منهاج البراعة ، ج 3 ، ص 167\r\n","page_name":" 140 ","page_number":140},
  {"content":"\r\nكلامى به اين مضمون فرمودند : محمّد فرزند من است ولى حسن و حسين هم فرزند من و هم فرزند پيامبرخدا ( صلى الله عليه وآله و سلم ) هستند ، ( 1 ) و براى حفظ حريم پيامبرخدا من مخصوصاً حسن و حسين را پرچمدار قرار ندادم . حضرت پس از اين كه پرچم را به محمّد حنفيه دادند اين جملات را به محمّد فرمودند :\r\nتوصيه هاى نظامى حضرت على ( عليه السلام ) به محمّد حنفيه\r\n« تَزُولُ الْجِبَالُ وَلاَتَزُلْ »\r\n( بسا كوهها از جا تكان بخورند ولى تو از جايت تكان نخور . )\r\nاين جمله خبريه به جاى جمله شرطيه است ، مثل اين كه حضرت اين گونه فرموده باشد : « ان زالت الجبال فلاتزل » اگر بر فرض كوهها از جاى خود حركت كنند و جاكن شوند تو از جاى خودت حركت نكن . اين منتهاى تأكيد را مى رساند . كوهها معمولاً تكان نمى خورند و به زمين ميخكوب هستند ولى مى خواهد بفرمايد : اگر در كوهها تزلزل پيدا شد و حادثه اى رخ داد و خواست جاكن شود ، فرزندم مبادا از جايت تكان بخورى و محكم ايستاده باش .\r\nرمز پيروزى هميشه به محكم بودن اشخاص و به ايستادگى و استقامت نيروها مخصوصاً فرماندهان است ، فرماندهان بايد افراد محكمى باشند تا سربازانى كه زيردست آنها هستند در صحنه بمانند ، اگر فرمانده فرار كرد همه فرار مى كنند .\r\nاين جمله حضرت دستور استقامت و پايدارى است ، كسى كه براى خدا جنگ مىكند و آمدنش براى خداست به هيچ وجه نبايد در او تزلزل پيدا شود .\r\nيكى از گناهان كبيره كه خدا در قرآن بر آن وعده آتش داده فرار از « زحف » است ( 2 ) يعنى فرار كردن از وسط ارتش ، چون يك نفر فرار كند در ديگران تزلزل پيدا مىشود .\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 245 ; و منهاج البراعة ، ج 3 ، ص 176 و 177\r\n2 - سوره انفال ، آيات 15 و 16\r\n","page_name":" 141 ","page_number":141},
  {"content":"\r\n« عَضَّ عَلَى نَاجِذِكَ »\r\n( بر دندانهايت گاز بگير . )\r\n« عَضَّ ، يَعَضُّ » يعنى گاز گرفت ، در قرآن آمده است : ( و يوم يعضّ الظّالم على يديه ) ( 1 ) يعنى روزى كه ظالم از فرط حسرت و ناراحتى بر دست خود گاز مى گيرد ، كه منظور روز قيامت است .\r\n« ناجذ » را به سه معنى گفته اند : 1 - همه دندانها 2 - دندان عقل 3 - بين دندان نيش و دندانهاى آسيابى ، كه به اينها « ضواحك » هم مى گويند يعنى دندانهايى كه در حين خنده پيدا مى شوند .\r\nعلى ( عليه السلام ) مى فرمايد : وقتى كه مشغول جنگ هستى و با دشمن مواجه شده اى بر دندانهايت گاز بگير ، يعنى بر دندانهاى خودت فشار بياور . اين فشار آوردن يك حالت قدرت و استحكام به انسان مىدهد ، گاهى اوقات انسان در هواى سرد گرفتار مىشود و مى لرزد ، اگر بخواهد لرزه اش را بر طرف كند بر خودش فشار مى آورد و دندانها را به هم فشار مىدهد لرزه او كم مىشود ; ترس هم به همين صورت است ، فشار بر دندانها اين اثر را دارد كه ترس انسان را بر طرف مىكند ، وانگهى علامت غضب انسان هم هست .\r\nاز كلمات حضرت على ( عليه السلام ) در نهج البلاغه استفاده مىشود كه فشار آوردن بر دندان سبب مىشود اگر تير يا شمشيرى به سر انسان بخورد اثرش كمتر شود ، و در خطبه 66 مى فرمايد : « و عضّوا على النّواجذ ، فإنّه أنبى للسّيوف عن الهام » گاز بر نواجذ بگيريد ، زيرا اين كار شمشيرها را از مغز سرتان كندتر مىكند . « نَبا السّيف » يعنى شمشير كارگر نشد و اثر نكرد ، « هام » جمع « هامَة » است يعنى مغز سر انسان . و در خطبه 124 مى فرمايد : « و عضّوا على الاضراس فإنّه أنبى للسّيوف عن الهام » . « اضراس » جمع « ضرس » است يعنى دندان .\r\n\r\n","description":"","footnote":"\r\n1 - سوره فرقان ، آيه 27\r\n","page_name":" 142 ","page_number":142},
  {"content":"\r\nبه هرحال فشار بر دندانها هم سبب استحكام و ستبر شدن رگها و اعصاب سر مى گردد و قدرت طبيعى در مغز پيدا مىشود و هم يك حالت روحى دارد ، چون اين فشار علامت غضب است ، شايد در دشمن اثر كند و او را به وحشت اندازد .\r\n« أعِرِ اللَّهَ جُمْجُمَتَكَ »\r\n( جمجمه ات را به خدا عاريه بده . )\r\n« جمجمه » استخوان سر را مى گويند كه مغز سر در آن قرار گرفته است . حضرت مثل اين كه مى فرمايد : در وقت جنگ مغزت را به خدا عاريه بده خدا آن را به تو برمى گرداند . مغز شريف ترين عضو بدن انسان است كه اگر از بين برود خود انسان هم از بين مى رود . در واقع اين جمله كنايه است و حضرت خواسته بفرمايد : خودت را به خدا عاريه بده .\r\nبعضى از شارحان نهج البلاغه گفته اند : حضرت در ضمن به محمّد حنفيه خواسته بفهماند كه مطمئن باش كه تو در اين جنگ كشته نمى شوى ، مغزت را كه به خدا عاريه بدهى به تو برمى گرداند چون عاريه را معمولاً برمى گردانند ، و اگر بنا بود محمّد حنفيه در اين جنگ شهيد بشود مى فرمود : مغزت را به خدا به فروش ، ( 1 ) زيرا در قرآن خداوند راجع به شهدا مى فرمايد : ( إن اللّه اشترى من المؤمنين أنفسهم و أموالهم بأنّ لهم الجنّة ) ( 2 ) خداوند از مؤمنين خودشان و مالشان را خريده است كه در مقابل بهشت به آنها بدهد .\r\nولى مى توان گفت بر فرض كه انسان شهيد شود باز تعبير به عاريه صحيح است ، براى اين كه انسان وقتى اين بدن طبيعى را به خدا بدهد و بميرد فانى نمى شود . قرآن مى فرمايد : ( و لاتقولوا لمن يقتل فى سبيل اللّه أموات بل احياء ) ( 3 ) به كسانى كه\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 242 ; و منهاج البراعة ، ج 3 ، ص 166\r\n2 - سوره توبه ، آيه 111\r\n3 - سوره بقره ، آيه 154\r\n","page_name":" 143 ","page_number":143},
  {"content":"\r\nدر راه خدا كشته مى شوند نگوييد مرده اند بلكه زنده اند . بر فرض اين كه بدن خاكى از انسان گرفته شود ، آن بدن مثالى و بدن مناسب با بهشت كه همان واقعيت انسان است و تحت كنترل و تأثير روح و جان انسان است باقى مى ماند ، انسان با مردن و كشته شدن تمام نمى شود .\r\n« تِدْ فِى الْأَرْضِ قَدَمَكَ »\r\n( قدم و پاى خودت را در زمين ميخكوب كن . )\r\n« وَتَدَ يَتِدُ » امر حاضرش مىشود « تِدْ » ، از « وَتَد » است يعنى ميخ . يعنى همانطور كه ميخ در زمين فرو مى رود تو هم اين گونه محكم باش ، هرچه دشمن به تو فشار بياورد تو هيچ از جاى خود حركت نكن . در واقع اين تأكيد همان جمله اوّل است كه فرمود : كوهها از جا حركت مى كنند ولى تو حركت نكن .\r\n« اِرْمِ بِبَصَرِكَ أَقْصَى الْقَوْمِ ، وَغُضَّ بَصَرَكَ »\r\n( چشم خود را به منتهاى قوم بينداز ، و چشمت را بشكن . )\r\nاين دو جمله در حقيقت حكم يك جمله را دارد . انسان در حال جنگ با دشمن نبايد سرش پايين باشد و از دور غافل شود ، بلكه بايد مواظب اطراف باشد ، دشمن ممكن است از هر طرفى به انسان يورش بياورد ، مخصوصاً در زمان ما كه جنگ با شمشير نيست و به وسيله تير و مسلسل و اين گونه چيزهاست كه از راه دور هدف گيرى ممكن است . بايد همه جا را ببيند اما در عين حال چشمها را خيره نكند ، براى اين كه خيره نگاه كردن سبب وحشت مىشود ، لذا حضرت مى فرمايد : « غُضَّ بَصَرَكَ » .\r\n« غُضَّ » امر حاضر است از « غَضَّ » به معناى شكستن ، قرآن مى فرمايد : ( قل للمؤمنين يغضّوا من أبصارهم . . . و قل للمؤمنات يغضضن من أبصارهنّ ) ( 1 ) اى پيامبر به مؤمنين بگو از نگاهشان بشكنند و كم كنند - يعنى خيره به زنهاى مردم\r\n\r\n","description":"","footnote":"\r\n1 - سوره نور ، آيات 30 و 31\r\n","page_name":" 144 ","page_number":144},
  {"content":"\r\nنگاه نكنند - و به زنهاى مؤمنه هم بگو از نگاهشان بشكنند . « ابصار » جمع « بصر » و منظور ديد چشم است . خدا نمى خواهد بفرمايد چشمتان را ببنديد ، بلكه مى خواهد بفرمايد : خيره نشويد و نگاه هوس آلود نكنيد كه خطرناك است .\r\nبه هرحال حضرت مى خواهند بفرمايند : تنها جلوى خود را نبين ، آخر ارتش دشمن را هم ببين . ممكن است كسى از دور به طرف شما آيد و از آن دور شما را هدف گيرى كند ، پس همه ارتش دشمن را در نظر بگير ، ولى در عين حال به دشمن و آرايش نظامى او خيره مشو ; زيرا ممكن است كم كم از دورنماى لشكر دشمن تزلزل در تو پيدا شود و بترسى .\r\n« وَاعْلَمْ أَنَّ النَّصْرَ مِنْ عِنْدِاللَّهِ سُبْحَانَهُ »\r\n( و بدان با عمل به همه اين دستورات پيروزى از ناحيه خداوند سبحان است . )\r\n« سبحان » يا مصدر باب تفعيل است به معناى تسبيح ، يا به قول سيبويه اسمى است به معناى تسبيح ; و از نظر تركيب مفعول مطلق نوعى است كه فعل آن محذوف است و در اصل « سبّحت سبحان اللّه » بوده ; يعنى تسبيح مى كنم خدا را تسبيحى كه مناسب شأن اوست .\r\nاين كلام حضرت همان حقيقتى است كه خدا به پيغمبراكرم ( صلى الله عليه وآله و سلم ) خطاب مىكند و مى فرمايد : ( و ما رميت اذ رميت و لكنّ اللّه رمى ) ( 1 ) اى پيامبر آن وقتى كه رمى ( تيراندازى ) مى كردى تو نبودى كه تير را به هدف رها مى كردى بلكه اين خدا بود كه رمى كرد ، در صورتى كه پيامبر رمى كرده بود ولى مى خواهد بگويد : اى ارتش مسلمان در عين حال كه تو فعاليت كردى ولى بدان كه پيروزى از ناحيه خداست ، اگر نيروى ايمان دارى همين را هم خدا به تو داده است و شرايط پيروزى را خدا فراهم كرده است .\r\n\r\n","description":"","footnote":"\r\n1 - سوره انفال ، آيه 17\r\n","page_name":" 145 ","page_number":145},
  {"content":"\r\nخطبه 12\r\nو من كلام له ( عليه السلام ) لما اظفره اللّه باصحاب الجمل ، و قد قال له بعض أصحابه : وددت أن أخى فلاناً كان شاهدنا ليرى ما نصرك اللّه به على أعدائك ، فقال له ( عليه السلام ) :\r\n« أَهَوَى أَخِيكَ مَعَنَا ؟ فَقَالَ : نَعَمْ ، قَالَ : فَقَدْ شَهِدَنَا ، وَلَقَدْ شَهِدَنَا فِى عَسْكَرِنَا هذَا أَقْوَامٌ فِى أَصْلاَبِ الرِّجَالِ وَأَرْحَامِ النِّسَاءِ ، سَيَرْعُفُ بِهِمُ الزَّمَانُ وَيَقْوَى بِهِمُ الْاِيمَانُ »\r\nكسى كه به عمل قومى راضى است\r\n« و من كلام له ( عليه السلام ) لما اظفره اللّه باصحاب الجمل ، و قد قال له بعض أصحابه : وددت أن أخى فلاناً كان شاهدنا ليرى ما نصرك اللّه به على أعدائك »\r\n( از جمله فرمايشات حضرت است وقتى كه خدا آن حضرت را بر اصحاب جمل پيروز كرد و يكى از اصحاب آن حضرت گفت : دوست داشتم برادر من فلانى در جبهه بود كه اين پيروزى را كه خدا به شما بر دشمنانتان داد مى ديد . )\r\n« فَقَالَ لَهُ ( عليه السلام ) : أَهَوَى أَخِيكَ مَعَنَا ؟ فَقَالَ : نَعَمْ ، قَالَ : فَقَدْ شَهِدَنَا »\r\n( پس حضرت به او فرمود : آيا اين برادر تو دل و ميلش با ماست ؟ پس گفت : آرى ، حضرت فرمود : اگر دلش با ماست جزء ارتش ما حساب مىشود و اينجا حاضر است . )\r\n« وَلَقَدْ شَهِدَنَا فِى عَسْكَرِنَا هذَا أَقْوَامٌ فِى أَصْلاَبِ الرِّجَالِ وَأَرْحَامِ النِّسَاءِ ، سَيَرْعُفُ بِهِمُ الزَّمَانُ وَيَقْوَى بِهِمُ الْاِيمَانُ »\r\n( و به درستى كه در ارتش ما حضور دارند كسانى كه در صلب مردان و رحم زنان هستند و روزگار آنان را بهوجود مى آورد و به وسيله آنان ايمان قوى مىشود . )\r\n","description":"","footnote":"","page_name":" 146 ","page_number":146},
  {"content":"\r\n« رعاف » خون دماغ است و چون ناگهانى و بدون توجّه جارى مىشود ، حضرت از كسانى كه يك مرتبه در زمانى پيدا مى شوند و جزو دوستان آن حضرت هستند اين گونه تعبير مىكند .\r\nحضرت در واقع مى فرمايد : نه تنها رفيق تو اينجاست بلكه امّتهايى كه تا روز قيامت مى آيند و دلشان با ماست و از اين پيروزى ما خوشحال هستند جزوِ ما محسوب مى شوند . در اين قسمت حضرت فرمود : ملاك اين كه كسى جزوِ ارتش ما باشد خواست دل آنهاست ، هر كسى دوستدار على و دوستدار پيروزى على باشد جزوِ ارتش على است و مثل اين است كه در ركاب حضرت شمشير زده و سبب پيروزى آن حضرت شده است .\r\nحضرت در خطبه 201 نهج البلاغه مى فرمايد : « أيّها النّاس انّما يجمع النّاس الرّضا و السّخط ; و انّما عقر ناقة ثمود رجل واحد فعمّهم اللّه بالعذاب لمّا عمّوه بالرّضا ، فقال سبحانه فعقروها فاصبحوا نادمين » آنچه باعث اجتماع مردم و هماهنگى است رضايت و خشم آنهاست ; همانا ناقه قوم ثمود را يك نفر پى كرد ، ولى خدا همه را به عذاب عموميّت داد ، زيرا همه از پى شدن ناقه راضى و خوشحال شدند ، پس خداوند سبحان فرمود : قوم ثمود ناقه را پى كردند و پس از آن كه عذاب آمد همه آنها پشيمان گشتند .\r\nپس ملاك اين كه جمعيتى را جزوِ يك گروه و ارتشى به حساب آوريم همان خواست درونى افراد است ، و قهراً خواست درونى بروز و ظهور مىكند .\r\nخداوند ان شاء اللّه به ما توفيق دهد كه مشى و روش ما تابع مشى و روش على ( عليه السلام ) باشد ، و در خط اميرالمؤمنين باشيم و از اسلام دفاع كنيم .\r\nوالسّلام عليكم و رحمة الله و بركاته\r\n","description":"","footnote":"","page_name":" 147 ","page_number":147},
  {"content":"\r\n\r\n","description":"","footnote":"","page_name":" 148 ","page_number":148},
  {"content":"\r\nخطبه 13\r\n( درس 50 )\r\nداستان شتر عايشه\r\nتلاش حضرت على ( عليه السلام ) براى جلوگيرى از شروع جنگ جمل\r\nطلحه و زبير آغازگران جنگ جمل\r\nعفو عمومى حضرت على ( عليه السلام ) در پايان جنگ جمل\r\nحقوق زن در بيان حضرت على ( عليه السلام )\r\nتفاوت ساختمان وجودى مرد و زن\r\nزن و مسائل طلاق ، حكومت و قضاوت\r\nهماهنگى تكوين و تشريع\r\n","description":"","footnote":"","page_name":" 149 ","page_number":149},
  {"content":"\r\n\r\n","description":"","footnote":"","page_name":" 150 ","page_number":150},
  {"content":"\r\nبسم الله الرحمن الرحيم\r\nو من كلام له ( عليه السلام ) فى ذمّ أهل البصرة :\r\n« كُنْتُمْ جُنْدَ الْمَرأَةِ ، وَأَتْبَاعَ الْبَهِيمَةِ »\r\nموضوع بحث ما درسهايى از نهج البلاغه بود ، به خطبه سيزدهم رسيديم . بعد از آن كه حضرت امير ( عليه السلام ) در جنگ جمل كه در حوالى بصره انجام شد پيروز شدند فرمايشاتى در مذمّت اهل بصره فرمودند .\r\n« كُنْتُمْ جُنْدَ الْمَرأَةِ ، وَأَتْبَاعَ الْبَهِيمَةِ »\r\n( شما مردم بصره ارتش يك زن شده بوديد ، و پيروان يك چهارپا . )\r\n« بهيمة » يعنى زبان بسته ، از ريشه « ابهام » است ; جمع « بهيمة » « بهائم » است ، به چهارپايان بهائم مى گويند چون صداى آنان مبهم است .\r\nتوضيح داستان جنگ جمل در درسهاى سابق و در ذيل خطبه ششم گذشت . اجمال داستان اين است كه طلحه و زبير پس از كشته شدن عثمان با حضرت على ( عليه السلام ) بيعت كردند ، ولى خواسته هايى از حضرت امير داشتند كه چون آن خواسته ها برآورده نشد به قصد اين كه خلافت حضرت على را به هم بزنند از مدينه به مكه رفتند و به همراهى عايشه تصميم گرفتند كه عليه حضرت قيام كنند ،\r\n","description":"","footnote":"","page_name":" 151 ","page_number":151},
  {"content":"\r\nدر مكه سه هزار نفر از افراد ناراضى را جمع آورى كردند و چون طلحه در بصره نفوذ داشت تصميم گرفتند به طرف بصره بروند و آنجا را مركز مخالفت با حضرت قرار بدهند ، با اين سه هزار نفر عازم بصره شدند ، ( 1 ) به بصره كه رسيدند تعدادشان به سى هزار نفر رسيد .\r\nداستان شتر عايشه\r\nشخصى به نام يعلى بن اميه شترى قوى هيكل ، خشن و درشت را پيش عايشه آورد ، چنانچه ابن ابى الحديد مى نويسد : عايشه وقتى كه اين شتر را ديد خيلى خوشش آمد ، شتربان در تعريف هايى كه از شتر كرد گفت من نام اين شتر را عسكر گذاشته ام ، يعنى شترى كه خودش يك لشكر است ; تا اين را گفت عايشه گفت : ( انّا للّه و انّا اليه راجعون ) من اين شتر را نمى خواهم ، گفتند چرا ؟ عيبش چيست ؟ عايشه يادش آمد زمانى پيامبراكرم ( صلى الله عليه وآله و سلم ) به او فرمود : روزى شترى به تو پيشنهاد مىشود به نام عسكر ، مواظب باش سوار بر اين شتر نشوى ; عايشه گفت : من سوار اين شتر نمى شوم ، به هرحال از اين شتر صرف نظر كردند و به دنبال شتر ديگرى رفتند ، اما هرچه گشتند شترى به اين خوبى پيدا نكردند ; ابن ابى الحديد مى نويسد : آمدند ظاهر اين شتر را عوض كردند و به دروغ به عايشه امّ المؤمنين گفتند : اين شتر ديگرى است كه براى شما پيدا كرده ايم ، و عايشه هم قبول كرد . ( 2 )\r\nدر جنگ جمل محور و پرچم اصحاب جمل اين شتر بود ، چون عايشه امّ المؤمنين سوار آن و در حقيقت جلودار بود و همه به عشق اين شتر و حمايت از زن پيغمبراكرم جنگ مى كردند . در تاريخ آمده است كه هفتاد نفر از قريش افسار اين شتر را گرفتند كه همه در راه اين شتر كشته شدند . ( 3 ) چون حضرت امير مشاهده كرد\r\n\r\n","description":"","footnote":"\r\n1 - كامل ابن اثير ، ج 3 ، ص 208\r\n2 - شرح ابن ابى الحديد ، ج 6 ، ص 224 و 225 ; و منهاج البراعة ، ج 3 ، ص 189 و 190\r\n3 - كامل ابن اثير ، ج 3 ، ص 249 ; و شرح ابن ابى الحديد ، ج 1 ، ص 265\r\n","page_name":" 152 ","page_number":152},
  {"content":"\r\nكه هرچه فتنه هست از ناحيه اين شتر است ، دستور داد شتر را از صحنه خارج كنند ، يك پاى شتر را زدند ، يكى از مردم بنى ضبّه آمد و خود را به جاى پاى شتر قرار داد ، پاى ديگرش را زدند و شتر غلطيد ، در اين موقع حضرت امير به محمّد بن ابى بكر گفت : خواهرت را درياب ، و محمّد هم عايشه را از معركه بيرون برد .\r\nتلاش حضرت على ( عليه السلام ) براى جلوگيرى از شروع جنگ جمل\r\nدر تاريخ آمده است كه حضرت اميرالمؤمنين اصرار داشتند كه جنگ نشود و لذا بعد از نماز صبح با اين كه لشكر آراسته بود تا ظهر طول دادند و در تمام اين مدّت حضرت مردم را دعوت به صلح مى كردند و اين كه نبايد مخالفت كنيد ، حتى حضرت خطاب به اصحابش فرمود : كيست كه اين قرآن را به دست گيرد و برود در مقابل ارتش طلحه و زبير اين آيه شريفه را بخواند : ( و ان طائفتان من المؤمنين اقتتلوا فاصلحوا بينهما فإن بغت احديهما على الاخرى فقاتلوا الّتى تبغى حتّى تفيئ الى امر اللّه ) ( 1 ) اگر دو طايفه از مؤمنين جنگ كردند بينشان اصلاح كنيد و اگر يكى از آنها سرسختى مىكند با او بجنگيد تا به امر خدا برگردد ، يكى از اصحاب حضرت اين پيشنهاد را قبول كرد . حضرت فرمود : هر كس اين پيشنهاد را قبول كند دست و پايش ممكن است قطع شود ، گفت حرفى ندارم ، آن شخص جلو رفت آيه را خواند و به شهادت رسيد . در حقيقت حضرت امير مى خواست اتمام حجّت كند و در آينده تاريخ صد در صد به نفع او قضاوت كند .\r\nحال اگر يك طايفه از مسلمانان با طايفه ديگر جنگ و ستيز دارند ، بايد اوّل با آنها اتمام حجّت كرد و گفت اگر تسليم شديد ما كارى نداريم ; اما اگر يكى از دو طايفه طغيان مى كنند و سرِ جنگ دارند ، خداوند مى فرمايد : با او بجنگيد تا به امر خدا برگردد .\r\n\r\n","description":"","footnote":"\r\n1 - سوره حجرات ، آيه 9\r\n","page_name":" 153 ","page_number":153},
  {"content":"\r\nوقتى عراق به ايران حمله مىكند - البتّه ما سران حزب بعث را متعهد به اسلام نمى دانيم ولى ارتش صدام نوعاً مسلمانهاى عراق هستند و ايرانى ها هم مسلمان هستند - وظيفه ماست بلكه وظيفه همه مسلمانهاست مطابق اين آيه شريفه عليه صدام جنگ كنند تا دست از اين طغيان و تجاوز بردارد .\r\nطلحه و زبير آغازگران جنگ جمل\r\nبالاخره از طرف ارتش طلحه و زبير تيراندازى شروع شد ، سپس حضرت فرمود : حجّت بر ما تمام شد ; ما سعى كرديم اين جنگ شروع نشود ، حالا كه آنها شروع كردند ديگر بر ما حمله كردن و يورش به آنها حلال است ، و لذا حضرت اميرالمؤمنين ( عليه السلام ) دستور حمله داد . در اين جنگ مورّخين نوشته اند حدود هفده هزار از اصحاب جمل كشته شدند كه سى هزار نفر بودند ، و از ارتش حضرت على ( عليه السلام ) به نقل از كشف الغمة هزار و هفتاد نفر شهيد شدند و كلّ نفرات ارتش آن حضرت بيست هزار نفر بودند . ( 1 )\r\nعفو عمومى حضرت على ( عليه السلام ) در پايان جنگ جمل\r\nبعد از شكست ارتش طلحه و زبير و پايان يافتن جنگ جمل ، حضرت على ( عليه السلام ) با كمال لطف و مدارا با آنها رفتار نمود ، حتى حضرت دستور داد تمامى وسائل و ابزارى كه از آنها به غنيمت گرفته شده بود پس داده شود و اعلام فرمود : هر كسى هرچه از او غارت شده بيايد پس بگيرد .\r\nدر تاريخ دارد كه ديگى از آنها به دست اصحاب حضرت على بود كه در آن غذا پخته بودند ، صاحب ديگ وقتى آمد و ديگش را شناخت مهلت نداد و ديگ را وارونه كرد و غذاى آنها را ريخت و ديگش را برداشت برد .\r\n\r\n","description":"","footnote":"\r\n1 - كشف الغمة ، ج 1 ، ص 242\r\n","page_name":" 154 ","page_number":154},
  {"content":"\r\nحضرت على بعد از پايان جنگ خطبه اى خطاب به مردم بصره ايراد مىكند و مى فرمايد :\r\n« كُنْتُمْ جُنْدَ الْمَرأَةِ ، وَأَتْبَاعَ الْبَهِيمَةِ »\r\n( شما مردم بصره ارتش يك زن شده بوديد ، و پيروان يك چهارپا . )\r\nدر جنگ جمل موقعيت عايشه به عنوان زن پيامبر و دختر خليفه اوّل باعث شد كه طلحه و زبير از اين موقعيت استفاده كنند و او را جلودار قرار بدهند و مردم هم دور او جمع شوند ، مقصود از بهيمه همان شترى است كه عايشه بر آن سوار بود .\r\nحقوق زن در بيان حضرت على ( عليه السلام )\r\nاز برادران و خواهران اجازه مى خواهم در اينجا چند جمله اى مربوط به زنها عرض كنم . از ناحيه خواهران نامه هاى زيادى نوشته مىشود و در مورد سخنان حضرت على در خطبه 80 نهج البلاغه توضيح مى خواهند ، حضرت در اين خطبه كه بعد از جنگ جمل و در مذمّت زنان ايراد فرموده مى فرمايد :\r\n« معاشر النّاس ، انّ النّساء نواقص الايمان ، نواقص الحظوظ ، نواقص العقول ; فأمّا نقصان ايمانهنّ فقعودهنّ عن الصّلاة و الصّيام فى أيّام حيضهنّ ، و أمّا نقصان عقولهنّ فشهادة امرأتين كشهادة الرّجل الواحد ، و أمّا نقصان حظوظهنّ فمواريثهنّ على الأنصاف من مواريث الرّجال » مردم بدانيد كه زنها ايمانشان كم است ، حظّ و بهره شان كم است ، عقلشان هم كم است ; اين كه ايمانشان كم است چون در ايّام حيض از نماز و روزه باز داشته مى شوند - مظهر ايمان انسان ارتباط و توجّه او به خداست و در آن وقت زنها از توجّه به خدا محرومند - و كم بودن عقلشان هم به اين است كه شهادت دو زن به اندازه شهادت يك مرد است - در باب شاهد شدن زنان اوّلاً شهادت زن در غير اموال و حقوق مقبول نيست و ثانياً در موردى كه شهادت زن مقبول است شهادت دو زن جايگزين شهادت يك مرد است ، بنابراين\r\n","description":"","footnote":"","page_name":" 155 ","page_number":155},
  {"content":"\r\nاگر در موردى شهادت دو مرد لازم باشد شهادت چهار زن كفايت مىكند يا يك مرد و دو زن . نصّ صريح قرآن است كه مى فرمايد : ( فرجل و أمرأتان ) ( 1 ) - و كم بودن حظّ و بهره آنها نيز به اين است كه ارث زنان نصف ارث مردان است .\r\nتفاوت ساختمان وجودى مرد و زن\r\nاين خطبه حضرت منشأ اعتراض تعدادى از خواهران شده است ، و من تقاضايى كه از خواهران شنونده دارم اين است كه احساسات را كنار بگذارند و عقل و منطق را حَكَم قرار دهند ، احساسات گاهى اوقات سبب مىشود انسان حق را ناديده بگيرد .\r\nدر نظام تكوين و ساختمان وجودى مرد و زن واقعيت هايى هست كه نمى شود ناديده گرفت . ساختمان وجودى زن به صورتى طرح ريزى شده كه با بچه دار شدن و بچه بزرگ كردن و عادت ماهيانه شدن هماهنگ است ، و در مواردى به طور طبيعى مانع فعاليت هاى سخت اجتماعى مىشود ; زن وقتى آبستن باشد آن هم ماه‌هاى آخر ، كارهاى سنگين را نمى تواند انجام بدهد ، از خيلى رفت و آمدها محروم است ، و اين يك واقعيتى است كه نمى شود منكر شد .\r\nاداره منزل ، اداره جامعه و اداره كشور احتياج به دو چيز دارد : يكى عقل و تدبير و مآل انديشى و دقّت ، و ديگرى عاطفه و احساس و علاقه و محبت ; و اينها دو سنخ هستند . خداى تبارك و تعالى در مردها بيشتر جنبه دقّت ، تدبير ، فكر و مآل انديشى را قرار داده است ; و در زنها عاطفه ، محبت ، احساس و علاقه را بيشتر قرار داده است .\r\nعلاقه اى كه يك زن نسبت به فرزندش دارد و لطف و محبتى كه او در حق فرزندش دارد از لذّت خواب شيرين در شب سرد زمستان شديدتر است ، او در\r\n\r\n","description":"","footnote":"\r\n1 - سوره بقره ، آيه 282\r\n","page_name":" 156 ","page_number":156},
  {"content":"\r\nشب سرد زمستان از خواب بلند مىشود و بچه اى كه خود را كثيف و نجس كرده شستشو مىدهد و با كمال محبت بوسه اى به او مى زند و او را مى خواباند ، اين علاقه در مرد وجود ندارد ، و اگر اين كار بنا بود به دست مرد باشد چه بسا در آن هواى سرد عصبانى مى شد و بچه را رها مى كرد و مى خوابيد . اين طبيعى و واضح است و خود خانمها و آقايان هم مى دانند . بالاخره نوعاً اين گونه است كه زن عاطفى تر و مرد مآل انديش تر است ، البتّه استثناء هم وجود دارد و گاهى مىشود كه زن مثلاً خيلى مآل انديش تر باشد . ( 1 )\r\nزن و مسائل طلاق ، حكومت و قضاوت\r\nهمين مسأله طلاق را حساب كنيد اگر به دست زن بود ، يعنى زن مى توانست مرد را طلاق بدهد ، باور كنيد به اندك چيزى كه زن تحت تأثير آن قرار مى گرفت فورى ناراحت مى شد و شوهر را طلاق مى داد و فكر عاقبتش را هم نمى كرد ، چون خدا زن را احساسى خلق كرده ; اما مرد بسا رنج مى كشد ، ناراحت هم هست ، ولى فكر مىكند اگر اين زن را طلاق بدهد آينده زندگى خود و فرزندانش بدون زن اداره نمى شود ، بچه ها مادر مى خواهند و . . . با همه سختى هايى كه از ناحيه زن مى بيند ولى چون فكر عاقبت كار را مىكند ، عقل را بر احساس مقدّم مى دارد و بر طبق منطق و عقل با اين زن مى سازد . در حديث وارد شده : « المرأة مثل الضّلع\r\n\r\n","description":"","footnote":"\r\n1 - لازم به يادآورى است همان طورى كه حضرت استاد مدّظله العالى تأكيد دارند مسأله تدبير و مآل انديشى در مردان يا عاطفه در زنان به طور كلّى نيست و لذا ممكن است موارد استثنايى هم داشته باشد . از سوى ديگر اين امر متأثر از ساخت فرهنگى جامعه و تربيت اجتماعى محيط مىتواند باشد ; و لذا در بعضى جوامع در اثر تربيت و آموزش ، تدبير و مآل انديشى و دقّت در خانمها به طور كلّى به اندازه مردان وجود دارد ، همان طورى كه عاطفه و احساس در اين زنها نسبت به جوامع ديگر كاهش يافته است . بر اساس مطالعات دانشمندان ساخت فرهنگى و اجتماعى خصلت هاى طبيعى را مى توان تغيير داد و از اين جهت وضع را دگرگون كرد ، تا جايى كه زن بتواند در بيشتر موارد در حدّ موازى مرد در فعاليت هاى اجتماعى شركت كند .\r\n","page_name":" 157 ","page_number":157},
  {"content":"\r\nالمعوج ان أقمته كسرته » ( 1 ) زن مثل دنده كج است ، اگر بخواهى راستش كنى او را مى شكنى .\r\nدر مسأله حكومت هم به همين صورت است . حكومت و رياست يك كشور خيلى عقل و تدبير مى خواهد و با شعار و احساس كشور را نمى شود اداره كرد ، كشور مشكلات خارجى دارد ، دشمن خارجى دارد ، مشكلات داخلى دارد ، بايد با سياست و عقل و تدبير و آينده نگرى مواجه شد ، كسى كه مى خواهد كشورى را اداره كند و در رأس حكومت يك كشور قرار مى گيرد بايد خيلى عقل و تدبير و فكر و مآل انديشى داشته باشد تا در برخورد با دشمنان داخلى و خارجى و مشكلات راه صحيح را انتخاب كند و مثل كوه در برابر مشكلات مقاوم باشد .\r\nمسأله قضاوت هم همين طور است ، قاضى بايد واقعه اى را خوب فكر كند ، ريزه كاريهايش را دقّت كند ، تحت تأثير هيچ يك از طرفين دعوى قرار نگيرد ، چه بسا يكى از طرفين دعوى و يكى از متخاصمين گريه و زارى كند يا تطميع و يا تهديد كند ، بايد قاضى خيلى محكم باشد و تحت تأثير اين گونه چيزها قرار نگيرد و عقل را حَكَم قرار دهد و با كمال متانت و دقّت در اطراف قضيه مطالعه كند و حق را كشف و حكم نمايد .\r\nبنابراين هم حكومت و هم قضاوت و هم طلاق آن اندازه كه به عقل و مآل انديشى احتياج دارد به احساس و عاطفه نياز ندارد ، و خداوند اين گونه امور را در اختيار مردان قرار داده است . البتّه تصور نشود كه اينها مقام است ، در اسلام حكومت يا قضاوت مقام حساب نشده بلكه خدا اينها را به عنوان مسئوليت و بار سنگين بر دوش مرد گذاشته است كه قدرت تحمّلش نسبت به زن به حسب شرايط اجتماعى و آموزشى و ساختمان طبيعى و روحى زيادتر است . خداوند به خواهران نخواسته كم لطفى داشته باشد و زنى كه ساختمان وجوديش در كارها كم توانتر است\r\n\r\n","description":"","footnote":"\r\n1 - بحارالانوار ، ج 12 ، ص 112 و 116 ; كافى ، ج 5 ، ص 513 ، باب مداراة الزّوجة ، روايت 2\r\n","page_name":" 158 ","page_number":158},
  {"content":"\r\nبر دوشش بار سنگينى بگذارد . حكومت همه اش مسئوليت است ، پس بايد كسى كه استعداد و ساختمان روحى و جسمى او قويتر است مسئوليت بر دوش او گذاشته شود . ( 1 )\r\nشما امروز در دنياى آزاد اروپا و امريكا دقّت كنيد ، با اين كه براى آنها فرق نمى كند كه رييس جمهور مرد باشد يا زن ، اما مى بينيد در اين كشورها رييس جمهور ، نخستوزير ، وزرا ، استانداران ، و در بخش اقتصادى فرضاً اداره مؤسسات و كارخانجات و سرمايه گذاريهاى مهم نوعاً از مردان انتخاب مى گردند . با اين كه از نظر مذهب و قوانين حقوقى محدود نيستند ولى از باب اين كه اداره اين امور آن اندازه كه به عقل و تدبير و فكر احتياج دارد - و اين در مردها بيشتر است - به مهر و محبت و عاطفه احتياج ندارد ، و لذا عملاً به دست مردها افتاده است .\r\nهمچنين است كارهاى سنگين بدنى مثل رانندگى كاميون ، جرثقيل ، و كارهاى ساختمانى بزرگ ، از باب اين كه با ساختمان جسمى مرد سازگار مى باشد نوعاً به عهده مردها قرار گرفته است . حالا خانم ها اعتراض نكنند كه چرا مردها راننده كاميون و تريلر باشند ، چون اين گونه كارهاى سخت و سنگين كه ملازم با فشار و مشقّت است نمى تواند به عهده زن باشد ، و چون ساختمان وجوديش ظريف تر و روحش لطيف تر است يك سنخ كارهاى مناسب با او بر دوشش خواهد بود .\r\nاين كه حضرت مى فرمايد : « انّ النّساء . . . . نواقص العقول » اين عقل در مقابل احساس و عاطفه است ; يعنى در زن احساس و عاطفه و محبت و لطف زيادتر\r\n\r\n","description":"","footnote":"\r\n1 - نظر استاد در اين امور باز به شرايط اجتماعى و تربيت موجود برمى گردد ، و لذا اگر در عصر و زمانى و شرايط و محيطى نوع تربيت دگرگونى يافت و خانم ها از نظر آموزش و تربيت به گونه اى رشد يافتند كه در مديريت ، قضاوت ، مسئوليت هاى گوناگون اجتماعى و مقام مشورت همسان با مردان قرار گرفتند ، در آن صورت ملاك زن و مرد نمى باشد ، ملاك شرايط عامه چون ايمان ، هوش ، توانايى ، مدير و مدبر بودن و دانش خواهد بود ، البته در اين باره نكات ديگرى مطرح است . نگاه كنيد به دراسات فى ولايت الفقيه ، ج 1 ، صفحات 321 و 350 و 359 ; و مبانى فقهى حكومت اسلامى ، ج 2 ، ص 99\r\n","page_name":" 159 ","page_number":159},
  {"content":"\r\nاست ، و در مرد تدبير و فكر و مآل انديشى ، نه اين كه از نظر عقل و فهم چيزى كم دارند . بنابراين خواهش مى كنم خواهران نظام طبيعت و خلقت خود را فراموش نكنند ، اداره جامعه هم عقل مى خواهد و هم عاطفه ، هر دو بايد باشد ، و بدانند اداره جامعه همانند آسياب دو سنگ مى خواهد . ضمناً اداره خانه و بچه ها كار كوچكى نيست و جامعه از خانواده ها تشكيل مىشود ، و چون اداره خانه و خانواده به عواطف زياد نياز دارد عملاً به عهده خانم ها گذاشته شده است .\r\nهماهنگى تكوين و تشريع\r\nچون دين و مذهب بر اساس فطرت و تكوين تشريع شده ، بايد مسئوليت هايى كه به عهده مرد و زن گذاشته مىشود مطابق فطرت و بر اساس تكوين باشد . اتفاقى همه علماى شيعه و سنّى است كه امارت و حكومت و قضاوت به عهده مردهاست ، چون مسئوليت سنگين است . البتّه ابوحنيفه يكى از فقهاى اهل سنّت گفته است : قضاوت زن در امور مالى جايز است . اما اين كه حضرت فرمود : « نواقص الايمان » ، اوّلاً ايمان تابع عقل است و عقل هرچه كمتر باشد ايمان كمتر است ، ثانياً طبق ساختمان وجودى زن بايد خون حيض داشته باشد ، زيرا همين خون است كه در ايام حمل غذاى كودك مىشود و در ايام شير دادن تبديل به شير و در موقعى كه زن آبستن نباشد و بچه هم شير ندهد طبيعى است كه زيادى است و بايد دفع شود ، چه ما گمان كنيم به حسب تكوين اين يك حالت اشمئزاز و پليدى دارد و چه به دليل اين كه در اين ايام ضعف ها و ناراحتى هايى بر زنان عارض مىشود ، به هرحال مناسب با قرب به خدا نيست ، لذا در اين وقت زن نماز و روزه ندارد و از نزديك شدن به خدا محروم است .\r\nاما اين كه حضرت فرمود : « نواقص الحظوظ » ، چرا حظ و بهره شان كمتر است ؟\r\nاينجا هم بايد حساب كرد ، ثروت دو مرحله دارد ، يك مرحله مرحله حفظ و\r\n","description":"","footnote":"","page_name":" 160 ","page_number":160},
  {"content":"\r\nنگهدارى است ، يعنى بايد توليد و تجارت كرد ، و مرحله ديگر مصرف كردن و خرج كردن ثروت است ، مرحله اوّل آن احتياج به عقل و تدبير دارد ، لذا بايد نبض ثروت در دست كسى باشد كه اين شرايط را دارد تا فعاليت و كوشش كند ، زراعت كند ، كارخانه بزند ، و در نتيجه ثروت جامعه بالا برود .\r\nخداوند در ارث اين جهت را ملاحظه كرده است ، ارث انتقال ثروت است از نسلى به نسل ديگر ، در اين انتقال خداوند يك ثلث را در اختيار زنها و دو ثلث آن را در اختيار مردها گذاشته است . يك ثلث را در اختيار زن گذاشته به خاطر اين كه نسبت به زن بى اعتنايى نشده باشد و بتواند در مخارج مربوط به خود استقلال مالى داشته باشد ، دو ثلث را در اختيار مرد قرار داده تا به وسيله آن تكثير و توليد كند ، و وقتى اين ثروت در جامعه مصرف شود مرد و زن همه از آن استفاده خواهند كرد . از طرفى خداوند نفقه زن و فرزند را به عهده مرد قرار داده ( 1 ) و علاوه بر اين مهريه هم به عهده مرد است كه بايد به زن بدهد و مال شخصى زن خواهد بود . اگر انصاف داشته باشيم و خوب دقّت كنيم متوجّه مى شويم كه در ارث خداوند بيشتر به زن لطف كرده تا مرد ، زيرا مرد بايد با اين دو سهم كار و كوشش كند ، توليد كند ، و مخارج بسيارى را به عهده گيرد ، خودش و زنش و اولادشان را اداره كند ; و اولاد وابسته به هر دو مى باشند . اما زن آن يك سهم مال شخصى اوست و مخارجى هم به عهده او نمى باشد . پس در حقيقت دو سهم از سه سهم به مصرف زن و سهم او از اولاد مى رسد ، و يك سهم به مصرف مرد و سهم او از اولاد مى رسد . كار توليد به عهده مردان است ولى زن بيشتر مصرف مىكند .\r\nدر ضمن به خواهران توصيه مى كنم چون نبض مصرف در دست شماست ،\r\nسعى كنيد مصرف را كمتر كنيد تا اين كه احتياج به وارد كردن كالا و مصنوعات و\r\n\r\n","description":"","footnote":"\r\n1 - در جوامعى كه زنان دوشادوش مردان كار مى كنند و اداره زندگى به عهده هر دوى آنان است ، باز مى توان اين استدلال را مطرح كرد .\r\n","page_name":" 161 ","page_number":161},
  {"content":"\r\nمواد غذايى كمتر داشته باشيم .\r\nخلاصه اين كه فرمايش حضرت در خطبه هشتاد نهج البلاغه حقيقتاً بر طبق نظام تكوين و سازمان وجودى زنهاست .\r\nحضرت اين خطبه را پس از جنگ جمل ايراد فرمود ; زيرا عايشه پرچمدار جنگ شده بود ، حضرت مى خواهد بگويد : چرا شما عقلتان را به دست عايشه داديد ؟ در اين خطبه سيزدهم هم مى فرمايد : شما لشكر زن و پيروان شتر بوديد ، شما فرمانبر يك زن شده بوديد در حالى كه زن نبايد فرمانده لشكر شود ، او احساساتش بيش از عقل و تدبيرش مى باشد ، پس اشكال به شما وارد است كه چرا آمديد عايشه احساساتى را به فرماندهى لشكر رسانديد ، شما عقلتان را به يك زن داديد و همراه يك شتر رفتيد و خودتان را فداى يك شتر كرديد .\r\nوالسّلام عليكم و رحمة الله و بركاته\r\n","description":"","footnote":"","page_name":" 162 ","page_number":162},
  {"content":"\r\nخطبه 13\r\n( درس 51 )\r\nخصوصيات روحى ، فكرى و اجتماعى اهل بصره\r\nرشته هاى سه گانه اخلاق انسان\r\nمدح و مذمّت از شهرها\r\nپيش گويى حضرت على ( عليه السلام ) در مورد بصره\r\n","description":"","footnote":"","page_name":" 163 ","page_number":163},
  {"content":"\r\n\r\n","description":"","footnote":"","page_name":" 164 ","page_number":164},
  {"content":"\r\nبسم الله الرحمن الرحيم\r\n« رَغَا فَأَجَبْتُمْ ، وَعُقِرَ فَهَرَبْتُمْ ، أَخْلاَقُكُمْ دِقَاقٌ ، وَعَهْدُكُمْ شِقَاقٌ ، وَدِينُكُمْ نِفَاقٌ ، وَمَاؤكُم زُعَاقٌ ، وَالمُقِيمُ بَيْنَ أَظْهُرِكُمْ مُرْتَهَنٌ بِذَنْبِهِ ، وَالشَّاخِصُ عَنْكُمْ مُتَدَارَكٌ بِرَحْمَة مِنْ رَبِّهِ ، كَأَنِّى بِمَسْجِدِكُمْ كَجُؤْجُؤِ سَفِينَة قَدْ بَعَثَ اللَّهُ عَلَيهَا الْعَذَابَ مِنْ فَوْقِهَا وَمِنْ تَحْتِهَا ، وَغَرِقَ مَنْ فِى ضِمْنِها »\r\nو فى رواية : « وَأيْمُ اللَّهِ لَتَغْرَقَنَّ بَلْدَتُكُمْ حَتَّى كَأَنِّى أَنْظُرُ إِلَى مَسْجِدِهَا كَجُؤْجُؤِ سَفِينَة ، أَوْ نَعَامَة جَاثِمَة »\r\nو فى رواية : « كَجُؤْجُؤِ طَيْر فِى لُجَّةِ بَحْر »\r\nو فى رواية أخرى : « بِلاَدُكُمْ أَنْتَنُ بِلاَدِ اللَّهِ تُرْبَةً ; أَقْرَبُهَا مِنَ الْمَاءِ ، وَأَبْعَدُهَا مِنَ السَّماءِ ، وَبِهَا تِسْعَةُ أَعْشَارِ الشَّرِّ ، الُْمحْتَبَسُ فِيهَا بِذَنْبِهِ ، وَالْخَارِجُ بِعَفْوِ اللَّهِ ، كَأَنِّى أَنْظُرُ إِلَى قَرْيَتِكُمْ هذِهِ قَدْ طَبَّقَهَا الْمَاءُ حَتَّى مَا يُرَى مِنْهَا إِلاَّ شُرَفُ الْمَسْجِدِ كَأَنَّهُ جُؤْجُؤُ طَيْر فِى لُجَّةِ بَحْر »\r\nموضوع بحث ما درسهايى از نهج البلاغه بود ، هفته قبل خطبه سيزدهم مطرح بود ، به مناسبت جمله اوّل آن خطبه هشتاد نهج البلاغه را مطرح كرديم و بحث مفصّلى راجع به زن و موقعيت آن در نظام تكوين و تشريع شد .\r\nدر خطبه سيزده كه حضرت اميرالمؤمنين ( عليه السلام ) آن را پس از پيروزى در جنگ جمل\r\n","description":"","footnote":"","page_name":" 165 ","page_number":165},
  {"content":"\r\nخطاب به مردم بصره ايراد كرده فرمودند : « كنتم جند المرأة ، و اتباع البهيمة » شما مردم بصره ارتش يك زن شده بوديد و پيروان يك چهارپا . اين بهيمه كه منظور شتر عايشه است به حدّى محور بود كه تا مادامى كه شتر زنده بود آنها استقامت داشتند . حضرت على ديد تا اين شتر در صحنه است مسلمانها كشته مى دهند ، براى حضرت فرقى نداشت كه از چه طرف كشته مىشود ، زيرا هر دو طرف مسلمان بودند ، لذا حضرت فرمود : « ويلكم اعقروا الجمل فانّه شيطان ، اعقروه و الاّ فنيت العرب » ( 1 ) شتر را پى كنيد ، اين شتر شيطان است ، شتر را پى كنيد و گرنه همه عرب كشته مى شوند .\r\nدر شرح نهج البلاغه مرحوم خوئى آمده : وقتى كه شتر را پى كردند و يك پايش را قطع كردند يكى از افراد بنى ضبّه به جاى پاى شتر زير شتر قرار گرفت ، تا اين كه بالاخره پاى ديگر شتر را قطع كردند و بر زمين افتاد ، حضرت فرمود جسدش را آتش بزنيد و خاكسترش را بر باد دهيد كه اين شتر مايه فساد است ، وقتى اين كار را انجام دادند حضرت فرمود : « لعنه اللّه من دابّة فما اشبهه بعجل بنى اسرائيل » ( 2 ) خداوند لعنت كند اين حيوان را كه چقدر شباهت به گوساله بنى اسرائيل دارد !\r\nآن گوساله يك صدايى كرد و همه آن را پرستيدند ، حضرت موسى دستور داد گوساله را با اين كه از طلا بود سوزاندند و خاكسترش را به دريا ريختند . آيه قرآن مى گويد موسى خطاب به سامرى گفت : ( و انظر الى الهك الّذى ظلت عليه عاكفاً لنحرّقنّه ثمّ لننسفنّه فى اليمّ نسفاً ) ( 3 ) ببين اين خدايى را كه تو دارى و در خدمتش ايستاده اى مى سوزانيم و خاكسترش را به دريا مى ريزيم ، اگر جنازه اش مى ماند ممكن بود در آينده قداستى پيدا كند و محور تشكيلاتى براى مبارزه قرار گيرد ;\r\n\r\n","description":"","footnote":"\r\n1 - منهاج البراعة ، ج 3 ، ص 190\r\n2 - منهاج البراعة ، ج 3 ، ص 191 ; و شرح ابن ابى الحديد ، ج 1 ، ص 266\r\n3 - سوره طه ، آيه 97\r\n","page_name":" 166 ","page_number":166},
  {"content":"\r\nشتر عايشه هم ممكن بود چنين شود ، لذا حضرت فرمود او را بسوزانيد و خاكسترش را بر باد دهيد تا اثرى از او باقى نماند ، زيرا ممكن است در آينده مورد سوء استفاده قرار گيرد . هميشه انسان بايد در مبارزات ريشه فساد را بزند ، ريشه كه خشك شد تنه و شاخه ها خودبه خود مى خشكند .\r\n« رَغَا فَأَجَبْتُمْ ، وَعُقِرَ فَهَرَبْتُمْ »\r\n( آن شتر صدا كرد آن را اجابت كرديد ، و پى شد و به زمين افتاد پس همه فرار كرديد . )\r\n« رغاء » صداى شتر را مى گويند . اگر راستى طالب حق بوديد چرا وقتى شتر پى شد فرار كرديد ؟ معلوم مىشود شما عقلتان را دست شتر داده بوديد و خودتان مستقيماً هدف نداشتيد . اينها همان احساسات غلط است ، وقتى انسان تحت تأثير احساسات قرار گيرد و عقل و منطق را محور كار قرار ندهد به جايى مى رسد كه دنبال شترى كه امّ المؤمنين عايشه بر آن سوار است حركت مىكند و با خليفه به حق رسولِ خدا مى جنگد .\r\nخصوصيات روحى ، فكرى و اجتماعى اهل بصره\r\n« أَخْلاَقُكُمْ دِقَاقٌ »\r\n( اخلاق شما نازك و دقيق است و از نظر اخلاقى خيلى پايين و نازل هستيد . )\r\nانسان در عين حال كه بايد داراى عاطفه باشد بايد استقامت و استحكام هم داشته باشد . اميرالمؤمنين ( عليه السلام ) كه ميزان اعمال است ، در خطبه بيست و هفتم در موردى كه خلخالى را به ناحق از پاى دخترى از اهل ذمّه در مى آوردند ناراحت مىشود و مى فرمايد : اگر مسلمانى از اين غم بميرد بر او ملامتى نيست . همين على ( عليه السلام ) وقتى كه مى بيند يهود بنى قريظه شيطنت مى كنند ، پيمان مى بندند و پيمان شكنى مى كنند ، و اگر اينها باقى بمانند نمى گذارند اسلام در مدينه پا بگيرد ، به دستور پيغمبرخدا ( صلى الله عليه وآله و سلم ) هفتصد نفر از اينها را به قتل مى رساند براى اين كه ريشه\r\n","description":"","footnote":"","page_name":" 167 ","page_number":167},
  {"content":"\r\nفساد بودند ، و ريشه فساد بايد خشكانده شود .\r\nانسان در همه جا نبايد تحت تأثير قرار گيرد ، در عين حال كه بايد رحيم باشد در مواردى هم بايد با خشونت عمل كند ، خداوند درباره مؤمنين مى فرمايد : ( أشدّاء على الكفّار رحماء بينهم ) ( 1 ) بر كفّار و دشمنان حق و عدالت محكم و سرسخت و بين خودشان مهربانند .\r\nرشته هاى سه گانه اخلاق انسان\r\nمرحوم ابن ميثم بحرانى كه يكى از شارحان نهج البلاغه است مى فرمايد اخلاق انسانى سه رشته دارد :\r\n1 - مربوط به فهم و درك انسان است ، كه از اين نظر انسان بايد حكيم و داراى حكمت و منطق باشد .\r\n2 - مربوط به قوّه غضب انسان است ، كه از اين نظر انسان بايد شجاع باشد .\r\n3 - مربوط به قوّه شهويه انسان است ، كه از اين نظر انسان بايد عفيف باشد . ( 2 )\r\nمردم بصره از هر سه جهت كمبود داشتند ، از نظر درك و فهم نازل بودند ، زيرا تحت تأثير احساسات شيطانى غلط پيروى از شتر مى كردند و وقتى شتر پى شد و به زمين افتاد فرار كردند ، و اگر طالب حق بودند بايد تا آخر مى ايستادند ; و از جهت ديگر شجاع هم نبودند ; از نظر قوّه شهويه هم معلوم مىشود عفّتى كه بايد داشته باشند نداشته اند كه حضرت مى فرمايد : اخلاق شما پايين و نازل است .\r\n« وَعَهْدُكُمْ شِقَاقٌ »\r\n( و پيمانتان پر از مخالفت و اختلاف است . )\r\n« شقاق » يعنى مخالفت ; ممكن است از مادّه « مشقّت » باشد ، زيرا دو نفر كه با هم\r\n\r\n","description":"","footnote":"\r\n1 - سوره فتح ، آيه 29\r\n2 - شرح ابن ميثم بحرانى ، ج 1 ، ص 291\r\n","page_name":" 168 ","page_number":168},
  {"content":"\r\nمخالفت مى كنند مثل اين كه هر يك ديگرى را در مشقّت قرار مىدهد . و ممكن است شقاق از اين جهت باشد كه هر كدام در شِقّى مى روند و هر كدام براى خودشان راهى را انتخاب مى كنند ، با اين كه بايد همه در راه حق بروند .\r\n« وَدِينُكُمْ نِفَاقٌ »\r\n( و دين شما نفاق و دو رويى است . )\r\nمدح و مذمّت از شهرها\r\nمدح يا مذمّتى كه أئمه ( عليهم السلام ) از شهرهاى مختلف فرموده اند موسمى بوده است ; زيرا مطالبى كه حضرت راجع به اهل بصره فرموده نسبت به مردمى است كه در آن زمان مواجه با حضرت بوده اند و معنايش اين نيست كه مردم بصره تا قيامت منافق هستند ; به طور كلّى مطالبى كه ائمه ما راجع به بلدان و شهرها فرموده اند موسمى است ; مثلاً ائمه ما از ساوه مذمّت و از آوه كه در چند فرسخى ساوه است مدح و تعريف كرده اند ، و اين روى اين جهت بوده كه مردم آوه در آن زمان از دوستان اهل بيت بوده اند و مردم ساوه از دوستان نبوده اند ; و يا مثلاً از اصفهان مذمّت و از قم مدح نموده اند ، براى اين كه مردم اصفهان در آن زمان با اهل بيت سر و كار نداشتند و اهل قم محبّ اهل بيت بودند . همچنين وقتى حضرت مى فرمايند مردم بصره چنين اند ، به حسب عرف و حُكم عقل مقصود اين است كه نوعاً چنين هستند و گرنه مردم خوب هم در بصره بوده است .\r\n« وَمَاؤكُم زُعَاقٌ »\r\n( و آبتان شور است . )\r\nبصره در كنار شط العرب است و شط العرب هم به خليج فارس متصل است و زمين هايش هم پايين است و هم شوره زار ، آب دريا هم شور است و به آنجا اثر دارد . مى گويند يكى از آثار آب شور اين است كه نوعاً ذهن انسان را ضعيف مىكند و\r\n","description":"","footnote":"","page_name":" 169 ","page_number":169},
  {"content":"\r\nسبب كم هوشى مىشود ، و لذا با اين كه نمك خوب است اما زيادش هم خيلى خوب نيست ، مخصوصاً توصيه مى كنند افرادى كه سن آنها بالاست نمك مصرف نكنند . حضرت مى فرمايند : آب شما شور است و خواهى نخواهى در روح شما بى اثر نيست چون بدن و روح در يكديگر تأثير و تأثر دارند .\r\n« وَالمُقِيمُ بَيْنَ أَظْهُرِكُمْ مُرْتَهَنٌ بِذَنْبِهِ »\r\n( و هر كس در بين شما باشد و تكيه گاهش شما باشيد گرفتار گناه است . )\r\n« ظهر » به معناى پشت است ، « بين اظهركم » يعنى كسى كه بين پشتهاى شماست . اگر كسى در وسط جمعيتى باشد و اين جمعيت قصد دفاع از او را داشته باشند ، او را بين پشتهاى خود قرار مى دهند و صورتهاى خود را متوجّه اطراف مى كنند تا دشمنان احتمالى را ببينند ، آن وقت مى گويند اين شخص بين پشت اينهاست و اين جمعيت پشت به پشت يكديگر داده اند . كسانى كه تكيه گاهشان اهل بصره بودند عليهِ حكومت حقِ حضرت على ( عليه السلام ) قيام كردند ، آنانى كه مستقيماً در جنگ شركت كردند صد در صد گناهكارند ، و آنانى كه بى طرف بودند همين كه امر به معروف و نهى از منكر نكردند مسئوليت دارند .\r\nاگر اكثريت ملّتى راه خطا مى روند و ديگران كه اقليت هستند بى تفاوت باشند و ساكت بنشينند ، آن ساكتين هم گناهكارند . در روايت آمده است كه خدا خطاب كرد به شعيب پيامبر كه صد هزار نفر از قوم تو را عذاب خواهم كرد ، چهل هزار از بدان و شصت هزار نفر از خوبان ، عرض كرد : خدايا بدان به جاى خود ، خوبان را چرا عذاب مى كنى ؟ خداوند به او وحى كرد : چون آنان با اهل معصيت سازش كردند و بر آنان غضب نكردند . ( 1 )\r\nمرحوم خوئى در شرح نهج البلاغه حديثى را نقل مىكند : زمانى حضرت عيسى و حواريين از قريه اى عبور مى كردند ، مشاهده كردند كه تمام اهلش مرده اند و قريه\r\n\r\n","description":"","footnote":"\r\n1 - وسائل الشيعة ، ج 11 ، ص 416\r\n","page_name":" 170 ","page_number":170},
  {"content":"\r\nهم در شُرف خراب شدن است ، حضرت از خدا سؤال كرد چه شده كه اينها همه به اين صورت كشته شده اند ؟ خطاب شد از خودشان سؤال كن . حضرت عيسى روى يك بلندى رفت و گفت : اى مردم قريه چه شده است كه شما اين گونه گرفتار عذاب شده ايد ؟ يكى از آنها زنده شد و عرض كرد : كار ما اين بوده كه عبادت طاغوت مى كرديم و حب دنيا داشتيم « مع خوف قليل و عمل بعيد و غفلة فى لهو و لعب » ترس و عملمان كم و در حال غفلت در لهو و لعب به سر مى برديم ، حضرت عيسى فرمود : چگونه شما عبادت طاغوت مى كرديد ؟ گفت : اطاعت اهل معاصى مى كرديم ، رهبران ما اهل معصيت بودند ما هم همراهى آنان مى كرديم ، حضرت فرمود : چرا از بين اين همه فقط تو جواب دادى ؟ گفت : آنها همه گرفتارند و نمى توانند حرف بزنند ، دهانه هاى آتشين به دهان و گردن آنهاست و گرفتار عذابند ، و من اهل گناه نبودم ، ولى همين كه سكوت كرده و بى تفاوت بودم خداوند مرا هم به وسيله آنها عذاب كرد . ( 1 )\r\n« وَالشَّاخِصُ عَنْكُمْ مُتَدَارَكٌ بِرَحْمَة مِنْ رَبِّهِ »\r\n( و كسى كه از شما جدا شود رحمت پروردگارش را درك خواهد نمود . )\r\nاگر انسان از شهر فساد بيرون رود ، جايى برود كه بتواند به وظايف خود عمل كند ، مشمول رحمت خدا مىشود ، البتّه اگر انسان بتواند در اهل فساد اثر بگذارد بايد بماند و محكم باشد ، اگر نمى تواند و خودش همرنگ جماعت مىشود بايد آنجا را رها كند و برود ، زمين خدا وسيع است .\r\nپيش گويى حضرت على ( عليه السلام ) در مورد بصره\r\n« كَأَنِّى بِمَسْجِدِكُمْ كَجُؤْجُؤِ سَفِينَة قَدْ بَعَثَ اللَّهُ عَلَيهَا الْعَذَابَ مِنْ فَوْقِهَا وَمِنْ تَحْتِهَا ، وَغَرِقَ مَنْ فِى ضِمْنِها »\r\n\r\n","description":"","footnote":"\r\n1 - منهاج البراعة ، ج 3 ، ص 192 و 193 به نقل از وسائل الشيعة ، ج 11 ، ص 499 ، باب 37 از ابواب الأمر و النّهى ، روايت 1\r\n","page_name":" 171 ","page_number":171},
  {"content":"\r\n( مثل اين كه مى بينم مسجد شما را نظير سينه كشتى كه آب احاطه كرده آن را ، و خداوند عذابش را بر بصره برانگيخته از بالا و پايين ، و كسى كه در ميان بصره باشد غرق شده است . )\r\nاهل ادب گفته اند « ب‍ » در « بمسجدكم » زائده است ، و يك كلمه « اُبْصِرُ » در تقدير است . « جؤجؤ » يعنى سينه . اين گونه پيش گويى ها در نهج البلاغه زياد است كه به آنها « ملاحم » يعنى خبرهاى غيبى مى گويند . حضرت مى فرمايد : مثل اين كه من الآن مى بينم روزى را كه اين شهر شما غرق و همه مردم آن هلاك مى شوند ، خانه هايش خراب مىشود ، فقط مسجد شهر مثل كشتى كه روى آب است باقى مى ماند ; معلوم مىشود مسجد محكمى بوده است كه آب خرابش نكرده است . مى بينم زمانى كه عذاب خدا از بالا و پايين برانگيخته شده و مردم شهر غرق شده اند .\r\nدر توضيح اين عبارت اگر در زمان ما بود مى گفتيم از بالا بمب مى آيد . ابن ابى الحديد در شرح اين عبارت مى گويد : بصره دو مرتبه غرق شده ، يك مرتبه در زمان القادر باللّه و يك مرتبه هم در زمان القائم بامر اللّه از خلفاى بنى عبّاس ; و به همان صورت كه حضرت على ( عليه السلام ) خبر دادند تمامى شهر به غير از مسجد خراب شد ، و مقصود از عذاب بالا آبى است كه از كوههاى اطراف به طرف بصره سرازير شده ، و از عذابِ پايين آب شط العرب است كه به خليج فارس متصل است . ( 1 )\r\n« و فى رواية : وَأيْمُ اللَّهِ لَتَغْرَقَنَّ بَلْدَتُكُمْ حَتَّى كَأَنِّى أَنْظُرُ إِلَى مَسْجِدِهَا كَجُؤْجُؤِ سَفِينَة ، أَوْ نَعَامَة جَاثِمَة »\r\n( و در روايتى است : قسم به خدا كه شهر شما غرق خواهد شد ، مثل اين كه مى بينم مسجد آن را مثل سينه كشتى روى آب ، يا مثل شترمرغى كه دست و پايش را زير خودش گذاشته و خوابيده است . )\r\nو به روايتى ديگر اين گونه نقل شده است :\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 253\r\n","page_name":" 172 ","page_number":172},
  {"content":"\r\n« و فى رواية : كَجُؤْجُؤِ طَيْر فِى لُجَّةِ بَحْر »\r\n( و در روايتى است : مثل سينه مرغ در گرداب دريا . )\r\n« لجّة » يعنى گرداب . به هرحال اين قسمت خطبه از اخبار غيبى حضرت است . حال آيا مقصود حضرت همان دو دفعه اى بوده كه ابن ابى الحديد ذكر مىكند و يا اين كه در آينده شهر بصره از بالا بمباران مىشود و از پايين غرق در آب ، نمى دانيم . سيّد رضىّ مى گويد :\r\n« و فى رواية أخرى : بِلاَدُكُمْ أَنْتَنُ بِلاَدِ اللَّهِ تُرْبَةً »\r\n( و در روايت ديگرى حضرت خطاب به مردم بصره فرمود : شهرهاى شما از نظر خاك متعفن ترين شهرهاى خداست . )\r\nدر اطراف بصره شهرهاى كوچك بوده و الآن هم همين طور است ، و چون در كنار آب است و آب جزر و مد دارد به صورت لجن در مى آيد و لجن ها متعفن مى باشد .\r\n« أَقْرَبُهَا مِنَ الْمَاءِ ، وَأَبْعَدُهَا مِنَ السَّماءِ »\r\n( نزديك ترين شهرها به آب ، و دورترين آنها از آسمان . )\r\nهمين كه كمى آب بالا مى زند شهر را مى گيرد ، و قهراً وقتى پايين باشد از آسمان دور تر است ; و شايد مراد اين است كه رحمت خدا كه از بالا مى آيد كمتر به بصره مى رسد .\r\n« وَبِهَا تِسْعَةُ أَعْشَارِ الشَّرِّ »\r\n( و نه دهم بديها در شهرهاى شماست . )\r\nشايد مقصود حضرت اين نيست كه 109 كلّ بديهاى دنيا در بصره رخ مىدهد ، بلكه مقصود اين باشد كه اگر بديهاى دنيا 10 رشته باشد 9 رشته آن در بصره هم ديده مىشود .\r\n","description":"","footnote":"","page_name":" 173 ","page_number":173},
  {"content":"\r\n« الْمُحْتَبَسُ فِيهَا بِذَنْبِهِ ، وَالْخَارِجُ بِعَفْوِ اللَّهِ »\r\n( آن كس كه در بلاد شما باشد گرفتار گناه ، و آن كس كه خارج شود مورد عفو و بخشش خدا قرار مى گيرد . )\r\nمحيط كه فاسد باشد همه مردم سراغ فساد مى روند .\r\n« كَأَنِّى أَنْظُرُ إِلَى قَرْيَتِكُمْ هذِهِ قَدْ طَبَّقَهَا الْمَاءُ حَتَّى مَا يُرَى مِنْهَا إِلاَّ شُرَفُ الْمَسْجِدِ كَأَنَّهُ جُؤْجُؤُ طَيْر فِى لُجَّةِ بَحْر »\r\n( مثل اين كه من به اين قريه شما ( بصره ) نگاه مى كنم كه آب آن را فرا گرفته به صورتى كه از شهر شما مگر كنگره هاى مسجد ديده نمى شود ، همانند سينه مرغى در گرداب دريا . )\r\n« شُرَف » جمع « شرفة » است يعنى كنگره كه بالاترين جاى مسجد است .\r\nوالسّلام عليكم و رحمة الله و بركاته\r\n","description":"","footnote":"","page_name":" 174 ","page_number":174},
  {"content":"\r\nخطبه هاى\r\n14 و 15\r\n( درس 52 )\r\nتوصيف بصره و مردم آن\r\nاصول سه گانه اخلاق\r\nخطرات ناشى از سفاهت\r\nنتيجه اجراى عدالت\r\nنقل خطبه پانزدهم به روايت ديگر\r\nمصادره هاى شرعى\r\n","description":"","footnote":"","page_name":" 175 ","page_number":175},
  {"content":"\r\n\r\n","description":"","footnote":"","page_name":" 176 ","page_number":176},
  {"content":"\r\nبسم الله الرحمن الرحيم\r\nخطبه 14\r\nو من كلام له ( عليه السلام ) فى مثل ذلك :\r\n« أَرْضُكُمْ قَرِيبَةٌ مِنَ الْمَاءِ ، بَعِيدَةٌ مِنَ السَّماءِ ، خَفَّتْ عُقُولُكُمْ ، وَسَفِهَتْ حُلُومُكُمْ . فَأَنْتُمْ غَرَضٌ لِنَابِل ، وَأُكْلَةٌ لِآكِل ، وَفَرِيسَةٌ لِصَائِل »\r\nموضوع بحث درسهايى از نهج البلاغه بود ، خطبه سيزدهم كه مربوط به بصره و اهل آن بود تمام شد ، در اين جلسه وارد خطبه چهاردهم مى شويم كه خطبه مختصرى است و باز هم مربوط به بصره است ، شايد حضرت پس از پيروزى در جنگ جمل انجمن ها و جلساتى داشته اند كه در هر يك از آنها به مناسبتى يكى از اين خطبه ها را ايراد كرده اند .\r\nتوصيف بصره و مردم آن\r\n« و من كلام له ( عليه السلام ) فى مثل ذلك : أَرْضُكُمْ قَرِيبَةٌ مِنَ الْمَاءِ »\r\n( كلامى از حضرت على ( عليه السلام ) در مورد مردم بصره : زمين شما به آب نزديك است . )\r\n","description":"","footnote":"","page_name":" 177 ","page_number":177},
  {"content":"\r\nچون بصره لب شط العرب و زمينش در گودى است به محض اين كه آب بالا بيايد آن را فرا مى گيرد .\r\n« بَعِيدَةٌ مِنَ السَّماءِ »\r\n( از آسمان دور است . )\r\nممكن است مقصود دور بودن زمين بصره از آسمان بالايى طبيعى باشد ; يعنى چون زمين بصره پايين تر است قهراً از آسمان دور تر است . خداوند در قرآن مى فرمايد : ( و أنزلنا من السّماء ماء طهوراً ) ( 1 ) از آسمان آب پاك كننده نازل كرديم . باران كه از كرات بالا نمى آيد ، از همين جو و فضاى بالا مى آيد ; چون بخارهاى دريا بالا مى روند و متراكم مى شوند و به صورت ابر در مى آيند و از ابر باران بر زمين نازل مىشود ، قرآن از بالا تعبير به آسمان كرده است . شاعر هم مى گويد :\r\n« ميان ماه من تا ماه گردون * تفاوت از زمين تا آسمان است »\r\nدر اينجا منظور شاعر دورى طبيعى است .\r\nممكن هم هست مقصود حضرت على ( عليه السلام ) از اين كه فرموده « از آسمان دورند » دورى معنوى باشد ، يعنى دورى از رحمت خدا ، چنان كه حضرت در خطبه سابق هم فرموده بودند : « مردمش گناهكار و پيمان شكن هستند » قهراً چنين مردمى كمتر مورد لطف و عنايت خدا قرار مى گيرند .\r\n« خَفَّتْ عُقُولُكُمْ »\r\n( عقلها و دركهاى شما سبك مى باشند . )\r\nيعنى آدمهاى متفكر و اهل منطق نيستند ، كسانى كه عقلشان سبك است تحت تأثير جوّ قرار مى گيرند ، در واقع حضرت مى خواهند بفرمايند : شتر عايشه همه شما را تحت تأثير قرار داده است ، اطراف او جمع شده ايد و با من كه خليفة اللّه هستم جنگ مى كنيد .\r\n\r\n","description":"","footnote":"\r\n1 - سوره فرقان ، آيه 48\r\n","page_name":" 178 ","page_number":178},
  {"content":"\r\nنكته مهم ديد جامعه شناسانه حضرت است . جامعه شناسان مى گويند همه پديده ها و رفتارها حتى در خصوصى ترين شكل خود مانند اخلاق علّت و ريشه اجتماعى دارند و براى اين سخن دلايل محكمى ارائه مى كنند . حضرت نيز مى كوشد دلايل اجتماعى و محيطى رفتار مردم بصره را به عنوان هنجارهاى مسلّط بيابد و توضيح دهد .\r\nاصول سه گانه اخلاق\r\nدر جلسه گذشته عرض كرديم كه اخلاق سه رشته دارد : يكى مربوط به هدايت فهم و ادراك است ، يكى مربوط به قوّه شهويه است و يكى هم مربوط به قوّه غضبيه .\r\nاگر انسان اهل منطق و فهم باشد مى گويند حكيم است ، اگر سريع التأثر باشد و عقلش دست جوّ و احساسات باشد سبك عقل است . انسان نبايد عقلش را در اختيار جوّ و احساسات بگذارد ، ما مى بينيم گاهى اوقات براى مطلب غير حقى جوّسازى مى كنند و مردم تحت تأثير جوّ قرار مى گيرند . در اينجا مسئولين كشور ، قضات و آنهايى كه بايد تصميم شان بر اساس عقل و منطق باشد ، بايد سعى كنند كه تحت تأثير جوّ و احساسات زودگذر قرار نگيرند .\r\n« وَسَفِهَتْ حُلُومُكُمْ »\r\n( و عقلهاى شما سفيهانه است . )\r\n« حُلُوم » جمع « حُلُم » يعنى عقل . در قرآن آمده است : ( و الّذين لم يبلغوا الحلم منكم ) ( 1 ) و آنهايى كه هنوز به عقل نرسيده اند . آدم سفيه كسى است كه نه كاملاً ديوانه است و نه عاقل ، كسانى بين ديوانه و عاقل هستند ، به قول معروف « خُل » هستند .\r\n\r\n","description":"","footnote":"\r\n1 - سوره نور ، آيه 58\r\n","page_name":" 179 ","page_number":179},
  {"content":"\r\nخطرات ناشى از سفاهت\r\n« فَأَنْتُمْ غَرَضٌ لِنَابِل »\r\n( پس شما هدف تيراندازها قرار مى گيريد . )\r\n« غرض » يعنى هدف . « نابل » يعنى تيرانداز . ممكن است اين كلام ظاهرش مراد باشد ، يعنى شما هميشه مورد هجوم تيراندازان هستيد ; و ممكن هم هست مراد اين باشد كه شما چون كارتان بر اساس منطق و فكر نيست هميشه تحت تأثير جوّسازيها و تصميمات ديگران قرار مى گيريد .\r\nوقتى انسان عقلش سبك باشد و خودش نتواند در مسائل اهل فكر و تصميم باشد و ترسو و بزدل باشد ، ديگران براى او تصميم مى گيرند ، و چنين انسانى هميشه هدف نقشه ها و تصميم ديگران است . طبق اين معنا مقصود از تيراندازى تصميم هايى است كه ديگران مى گيرند و هدف مغز آنهاست كه تصميم ها به آن مى خورد . مثل بعضى از سران كشورهاى اسلامى كه متأسفانه خودشان اهل تصميم نيستند و بايد ديگران براى آنها تصميم بگيرند . ما مى بينيم در جنوب لبنان مسلمانان كشته و آواره مى شوند ، خانه هايشان خراب مىشود ، در افغانستان روستاها بمباران مىشود ، تصميم گيرنده آنهايى هستند كه در كاخ سفيد و يا كرملين نشسته و اين سران هدف تصميم و تير آنها قرار گرفته اند . اگر سران كشورهاى اسلامى يك ذرّه اهل اراده بودند و شخصيت داشتند با توجّه به آن همه قدرت اقتصادى و معنوى اى كه دارند مى توانستند در مقابل ابرقدرتها ايستادگى كنند و ابرقدرتها را به زانو درآورند .\r\nمقصود حضرت اين است كه مردم بصره از نظر فرهنگى و اجتماعى در حدّى نيستند كه استقلال فكرى و شخصيتى پيدا كرده باشند ، و لذا آلت دست ديگران قرار مى گيرند .\r\n","description":"","footnote":"","page_name":" 180 ","page_number":180},
  {"content":"\r\n« وَأُكْلَةٌ لِآكِل »\r\n( و خوراك خورندگان هستيد . )\r\n« اكلة » يعنى خوراك ; اين همه ثروتى كه در آمريكا هست ، اين همه مصنوعاتى كه در آمريكا و اروپا هست ، صنايع سنگين و سبكى كه دنياى غرب را مى چرخاند ، به وسيله نفت كشورهاى خاورميانه است ، هشتاد در صد از نفت و مواد نفتى آنها از خاورميانه تأمين مىشود ، اگر اين نفت نبود تمام آن صنايع تعطيل مى شد ، سرمايه داران و كارتل ها و تراست ها به زانو درمى آمدند و همه صهيونيستهاى سرمايه دار فلج مى شدند ، پس اينها ذخائر و ثروتهاى خاورميانه و كشورهاى اسلامى را مى خورند زيرا سران آنها كم عقل و ترسو هستند .\r\nجالب است به شما بگويم آمريكا با 250 ميليون جمعيت فقط پنج تا شش ميليون يهودى دارد كه عده خاصى از اينها صهيونيست هستند و اين اقلّيت خود آمريكا را هم به استضعاف كشانده اند ، در خود آمريكا جمعيت بزرگى بدبخت و ضعيف هستند ، سرمايه داران يهود و صهيونيست هستند كه دنيا را مى چاپند و غارت مى كنند و مى خورند .\r\n« وَفَرِيسَةٌ لِصَائِل »\r\n( و شما شكار درندگان هستيد . )\r\n« فريسة » يعنى شكار ، « صائل » از مادّه « صولت » است يعنى حمله كننده و درنده . معلوم مىشود مردم بصره در آن زمان از خودشان فكر نداشته اند ، بهترين دليلش اين كه طلحه و زبير و عايشه به اسم خون عثمان آنها را با حضرت على ( عليه السلام ) وارد جنگ كردند ، در صورتى كه ريخته شدن خون عثمان ربطى به حضرت على نداشت ، آن حضرت كه قاتل عثمان نبود .\r\nپناه مى بريم به خدا ! از اين كه كسانى كه عقلشان كم است و خوديت ندارند ، زمانى زمامدار كشورهاى اسلامى بشوند ، اينها كشور و ذخائر كشور و فرهنگ كشور\r\n","description":"","footnote":"","page_name":" 181 ","page_number":181},
  {"content":"\r\nو ملّت را به غرب و شرق مى فروشند .\r\nاين خطبه با اين كه كوچك است از خطبه هاى معروف نهج البلاغه است كه قابل تطبيق بر زمان ما هم هست .\r\nخطبه 15\r\nو من كلام له ( عليه السلام ) فيما رده على المسلمين من قطائع عثمان :\r\n« وَاللَّهِ لَوْ وَجَدْتُهُ قَدْ تُزُوِّجَ بِهِ النِّسَاءُ ، وَمُلِكَ بِهِ الْاِمَاءُ ، لَرَدَدْتُهُ ; فَإِنَّ فِى الْعَدْلِ سَعَةً ، وَمَنْ ضَاقَ عَلَيْهِ الْعَدْلُ فَالْجَوْرُ عَلَيْهِ أَضْيَقُ »\r\n« و من كلام له ( عليه السلام ) فيما رده على المسلمين من قطائع عثمان »\r\n( از فرمايشات حضرت است درباره آنچه از تيول و قطيعه هاى عثمان به مسلمانها برگردانده شد . )\r\n« قطائع » جمع « قطيعة » است ; زمين ها و مناطقى را كه پادشاهان در اختيار مى گرفتند و بعد به كسانى چون وزير ، محرّر و يا قوم و خويش خود واگذار مى كردند و پيش كش مى دادند « قطائع » مى گفتند از مادّه « قطع » به معناى جدا كردن ، از باب اين كه قبلاً يك مزرعه ، يك روستا ، صد هكتار زمين را از بيت المال جدا كرده و به اين شخص داده است . و آنچه از منقولات مثل تاج ، جواهر و پارچه قيمتى در اختيار پادشاهان بوده آنها را « صفايا » مى گفتند ، جمع « صفية » يعنى اشياء برگزيده كه در اختيار آنها بود و به هر كس دلشان مى خواست مى دادند . عثمان نيز بسيارى از زمين هاى خراجيه را كه بيشتر زمين هاى عراق و قسمت هايى از زمين هاى ايران بود\r\n","description":"","footnote":"","page_name":" 182 ","page_number":182},
  {"content":"\r\nو در زمان خليفه دوّم به دست مسلمانها افتاده بود و در بعضى جاها زمين هاى پرمنفعتى هم بود و مال الاجاره و خراج زيادى براى حكومت داشت ، به اطرافيان خود مانند حكم و مروان و خويشاوندان و ارادتمندان خود واگذار كرده بود . حضرت امير ( عليه السلام ) در روز دوّم خلافتش در اين باره فرمود :\r\n« وَاللَّهِ لَوْ وَجَدْتُهُ قَدْ تُزُوِّجَ بِهِ النِّسَاءُ ، وَمُلِكَ بِهِ الْاِمَاءُ ، لَرَدَدْتُهُ »\r\n( به خدا قسم تمام زمين هايى كه عثمان به ديگران واگذار كرده حتى اگر بيابم كه آنها را قباله زنهايشان كرده باشند و يا به وسيله آنها كنيزهايى خريده باشند ، من به بيت المال برمى گردانم . )\r\nزيرا حق بايد به جاى خود برگردد و هيچ وقت مشمول مرور زمان نمى شود .\r\nنتيجه اجراى عدالت\r\n« فَإِنَّ فِى الْعَدْلِ سَعَةً »\r\n( براى اين كه عدالت سبب وسعت براى همه مردم است . )\r\nدر حكومت عدل حتى ظالمين هم بهتر مى توانند زندگى كنند ، براى اين كه اگر ظلم و جنايت باشد ظالم ظلم و تعدّى مىكند و هميشه با مردم مظلوم درگيرى دارد و بين آنها كينه و جدايى هست ، مردم هميشه با نظر دشمنى و بغض به ظالمين نگاه مى كنند و منتظر فرصتى براى انتقام هستند ; و اگر آنها نتوانستند انتقام بگيرند فرزندان آنها و نسل هاى بعد ، از فرزندان و بازماندگان ظالمين انتقام خواهند گرفت ; طبيعى است كه عقده ظلم بالاخره زمانى سر باز مىكند و انقلاب و تحوّلى مىشود و مردم به حساب ظالمين مى رسند . بنابراين اگر عدالت حكم فرما شود و حق هر كس به او داده شود ، تمامى افراد جامعه در صفا و دوستى و محبت زندگى مى كنند .\r\n« وَمَنْ ضَاقَ عَلَيْهِ الْعَدْلُ فَالْجَوْرُ عَلَيْهِ أَضْيَقُ »\r\n( و هر كس عدالت بر او تنگ باشد حكومت ظلم و جور براى او تنگ تر است . )\r\n","description":"","footnote":"","page_name":" 183 ","page_number":183},
  {"content":"\r\nيعنى بيشتر تحت فشار است ، حكومت جور بر اين شخص هم در دنيا و هم در آخرت تنگ تر است ; زيرا بايد در آخرت تمامى جنايات و مظالمى را كه مرتكب شده جواب بدهد ، فشار قبر و برزخ و قيامت هم وجود دارد ، و در دنيا هم از دست مردمى كه مظلوم هستند و در صدد هستند كه انتقام بگيرند خواب راحت ندارد .\r\nنقل خطبه پانزدهم به روايت ديگر\r\nابن ابى الحديد از كلبى نسّابه نقل مىكند كه او اين خطبه را به اين شكل از ابن عبّاس روايت مىكند :\r\n« ان عليّاً ( عليه السلام ) خطب فى اليوم الثّانى من بيعته بالمدينة ، فقال » : حضرت على ( عليه السلام ) روز دوّمى كه در مدينه با او بيعت كردند خطبه اى خواند و فرمود :\r\n« ألا إنّ كلّ قطيعة أقطعها عثمان ، و كلّ مال أعطاه من مال اللّه ، فهو مردود فى بيت المال ; فإنّ الحقّ القديم لايبطله شىء ، و لو وجدته و قد تزوّج به النّساء ، و فرّق فى البلدان لرددته الى حاله ; فانّ فى العدل سعة ، و من ضاق عنه الحقّ فالجور عليه اضيق » ( 1 ) هر زمينى و روستايى كه عثمان تكه تكه كرده و به اشخاص داده ، و هر مالى را از مال خدا و بيت المال به مردم بخشيده و بدون حساب به آنها داده است ، همه اينها را به بيت المال برمى گردانم ; كه حق گذشته را هيچ چيز باطل نمى كند ، گرچه زنها به وسيله آن تزويج شده و قباله زنها قرار گرفته و در شهرها دست به دست گشته ، من آنها را به حال خودش برمى گردانم ; زيرا در عدالت وسعتى هست و به نفع همه است ، و كسى كه عدالت بر او تنگ و سخت باشد ظلم و جور بر او تنگ تر و سخت تر است .\r\nاين قسمت از سخن حضرت على ( عليه السلام ) كه مى فرمايد : « فإنّ الحقّ القديم لايبطله\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 269\r\n","page_name":" 184 ","page_number":184},
  {"content":"\r\nشىء » حق گذشته را هيچ چيز باطل نمى كند ، قسمت بسيار جالبى است و اشاره به اين منطق دارد كه در ذهن بعضى ها هست كه مى گويند : مثلاً اگر خانى صد سال قبل زمين هاى مردم را به زور و به بهانه هاى مختلف تصاحب كرده و حالا بين فرزندان و نوه هايش به ارث تقسيم شده مشمول مرور زمان شده است و اگر بخواهيم اينها را برگردانيم اوضاع به هم مى خورد . حضرت مى فرمايد : حق هيچ وقت مشمول مرور زمان نمى شود و مرور زمان حق را از بين نمى برد . اگر مثلاً صد سال پيش ناصرالدين شاه زمين بيت المال را در تيول على اصغرخان اتابك قرار داده و حالا به نوه ها و نتيجه هايش رسيده بايد به بيت المال برگردد ولو در قباله زنها باشد و يا اين كه در شهرها پراكنده شده باشد و مثلاً به موزه لندن رفته باشد .\r\nمصادره هاى شرعى\r\nاموال و زمين هايى را كه شاه و نزديكانش و سازمان امنيت تصاحب كرده اند بايد به بيت المال برگردد . ظل السلطان پسر ناصرالدين شاه را زمانى به اصفهان فرستادند ، او به دهات مى رفته و هر دهى كه به نظرش خوش مى آمده به كدخدا مى گفته اين ده خيلى خوبى است ، كدخدا هم مى گفت بله قربان پيش كش ، در صورتى كه هر قسمتش مال يك بدبخت بيچاره اى بود ، مال بيوه زنى يا يتيمى بوده است ، مى گفتند همه دهات اصفهان متعلق به ظل السلطان است ، در صورتى كه ظل السلطان نه بيل به زمين زده بود نه كشت و كار كرده و نه تجارتى داشته است ، فقط آدم قلدر و زورگويى بوده كه با زور دهات و املاك مردم را مى گرفته است و بعد كه ظل السلطان مرده پسرهاى او و بعد هم نوه هايش اين دهات را تصاحب كرده اند كه اينها ملك ماست ! آيا مى توانيم بگوييم اينها ديگر مشمول گذشت زمان شده ؟ هرگز ، تمام اينها بايد به صاحبانش برگردند .\r\nحكم اسلام است كه اگر صاحبان اين اموال معيّن و مشخص اند به آنان برگردند و\r\n","description":"","footnote":"","page_name":" 185 ","page_number":185},
  {"content":"\r\nاگر نيست از بيت المال محسوب مى شوند و مجهول المالك مى باشند و حكم مجهول المالك صدقه است ; يعنى حاكم شرع بايد اين اموال را بين فقرا و ضعفايى كه كشاورزند و مى توانند اين زمين ها را كشت كنند تقسيم كند ، و براى آنها حلال است ، اين حكم خداست كه براى فقرا حلال است اما براى آنهايى كه به زور گرفته اند حلال نخواهد بود و مشمول مرور زمان نمى شود .\r\nجاى مصادره اموال همين جاست ، يعنى جايى كه افرادى به مال مردم دست اندازى كرده اند و يا به بيت المال دست اندازى كرده اند و از بيت المال و از نفت كشور برده اند ، همه اينها بايد مصادره شوند و برگردند . اما ثروت كسى كه از راه توليد و تجارت و احياء موات به دست آمده هرچند زياد باشد مصادره آن جايز نيست .\r\nبه هرحال اين فرمايش حضرت در اين نقل از خطبه كه مى فرمايد : هر مالى را كه عثمان از بيت المال بدون حساب داده باشد برمى گردانم ، اعم از كلامى است كه طبق نقل نهج البلاغه نقل شده و فقط قطايع را مى گويد .\r\nاين كه در زمان خلافت حضرت على ( عليه السلام ) معاويه از يك طرف قيام كرد و طلحه و زبير از يك طرف قيام كردند و تندروها كه خوارج بودند از طرف ديگر قيام كردند ، براى اين بود كه حضرت حاضر نبود پايه هاى حكومت خود را با چشم پوشى از گذشته و مماشات محكم كند ، حضرت اهل مجامله و سهل انگارى نبود و مى خواست حق را به حقدار برساند لذا ناراضى زياد مى شد .\r\nدر حكومت حضرت هميشه جنگ بود ، سه جنگ در زمان حكومت حضرت پيش آمد ; چون عدالت حضرت على به ذائقه ظالمين و ستمگران خوش نمى آمد .\r\nوالسّلام عليكم و رحمة الله و بركاته\r\n","description":"","footnote":"","page_name":" 186 ","page_number":186},
  {"content":"\r\nخطبه 16\r\n( درس 53 )\r\nطبقه كلينى و سيّد رضىّ در اصطلاح علم رجال\r\nعبرت از تاريخ گذشتگان وسيله نجات از سقوط در شبهات\r\nبازگشت اخلاق جاهليت در بين مردم\r\nانسان هميشه در معرض امتحان الهى است\r\n","description":"","footnote":"","page_name":" 187 ","page_number":187},
  {"content":"\r\n\r\n","description":"","footnote":"","page_name":" 188 ","page_number":188},
  {"content":"\r\nبسم الله الرحمن الرحيم\r\nو من كلام له ( عليه السلام ) لمّا بويع بالمدينة :\r\n« ذِمَّتى بِمَا أَقُولُ رَهِينَةٌ ، وَأَنَا بِهِ زَعِيمٌ ، إِنَّ مَنْ صَرَّحَتْ لَهُ الْعِبَرُ عَمَّا بَيْنَ يَدَيْهِ مِنَ الْمَثُلاَتِ حَجَزَتْهُ التَّقْوَى عَنْ تَقَحُّمِ الشُّبُهَاتِ ; أَلاَ وَإِنَّ بليَّتَكُمْ قَدْ عَادَتْ كَهَيْئَتِهَا يَوْمَ بَعَثَ اللَّهُ نَبِيَّكُمْ ( صلى الله عليه وآله و سلم ) وَالَّذِى بَعَثَهُ بِالْحَقِّ لَتُبَلْبَلُنَّ بَلْبَلَةً ، وَلَتُغَرْبَلُنَّ غَرْبَلَةً ، وَلَتُسَاطُنَّ سَوْطَ الْقِدْرِ ، حَتَّى يَعُودَ أَسْفَلُكُمْ أَعْلاكُمْ ، وَأَعْلاَكُمْ أَسْفَلَكُمْ »\r\nموضوع بحث درسهايى از نهج البلاغه بود ، در اين قسمت خطبه شانزدهم را مورد بحث قرار مى دهيم .\r\n« و من كلام له ( عليه السلام ) لمّا بويع بالمدينة »\r\n( از جمله فرمايشاتى است كه حضرت بعد از اين كه در مدينه با آن حضرت بيعت شد ايراد فرمودند . )\r\nبعد از كشته شدن عثمان مردم در شهر مدينه با حضرت على ( عليه السلام ) به عنوان خليفه بيعت كردند ، حضرت در همان روز يا روز بعد خطبه مفصّلى ايراد فرمودند كه تمام آن را مرحوم كلينى در روضه كافى حديث شماره 23 با سند خوبى نقل كرده اند . ( 1 )\r\n\r\n","description":"","footnote":"\r\n1 - كافى ، ج 8 ، ص 67\r\n","page_name":" 189 ","page_number":189},
  {"content":"\r\nطبقه كلينى و سيّد رضىّ در اصطلاح علم رجال\r\nدر اصطلاح علم رجال در مورد طبقه بندى راويان احاديث ، اصحاب پيغمبراكرم ( صلى الله عليه وآله و سلم ) را طبقه اوّل و شاگردان آنها را طبقه دوّم مى دانند ، و به همين ترتيب و برحسب استاد و شاگردى كلينى ( رحمه الله ) در طبقه نهم مىشود ، يعنى اگر بخواهد حديثى را از پيغمبراكرم ( صلى الله عليه وآله و سلم ) نقل كند معمولاً هشت واسطه دارد . مرحوم كلينى در سال 329 وفات كرده و در زمان غيبت صغرى بوده است .\r\nسيّد رضىّ و سيّد مرتضى كه دو برادر هستند در طبقه يازدهم قرار دارند ; يعنى دو طبقه از كلينى متأخّرند ، بنابراين كتاب كافى خيلى قبل از نهج البلاغه تأليف شده است ، و به هرحال تمام خطبه را قبل از سيّد رضىّ مرحوم كلينى در كتاب روضه كافى نقل كرده است ، اما سيّد رضىّ از اين خطبه تنها دو قسمت را انتخاب كرده و در نهج البلاغه آورده است ; زيرا مرحوم سيّد رضىّ بنا نداشته كه تمام كلام حضرت را نقل كند ، بلكه قسمت هايى را كه به ذوق خودش از نظر فصاحت و بلاغت برجستگى داشته نقل كرده است . ما هم قسمت هايى از خطبه را كه سيّد رضىّ در نهج البلاغه آورده مى خوانيم .\r\n« ذِمَّتى بِمَا أَقُولُ رَهِينَةٌ ، وَأَنَا بِهِ زَعِيمٌ »\r\n( ذمّه و عهده من به آنچه مى گويم گرو است ، و من كفيل و ضامن اين سخن هستم . )\r\nاين دو جمله را حضرت على ( عليه السلام ) براى محكم كردن و تأكيد مطلبى كه بعد از اين ذكر مى كنند آورده است و در حقيقت عنوان مقدميت دارد ، و مثل قسم هايى است كه ما براى اين كه شنونده سخن ما را قبول كند در اوّل حرفمان مى آوريم . معنى اين دو جمله حضرت اين است : قسم به وجدان و انسانيتم ، وجدانم را گرو قرار مى دهم ، يعنى اگر اين حرفى كه من مى گويم غلط باشد اصلاً شخصيت و وجدانى نداشته باشم .\r\n","description":"","footnote":"","page_name":" 190 ","page_number":190},
  {"content":"\r\nعبرت از تاريخ گذشتگان وسيله نجات از سقوط در شبهات\r\n« إِنَّ مَنْ صَرَّحَتْ لَهُ الْعِبَرُ عَمَّا بَيْنَ يَدَيْهِ مِنَ الْمَثُلاَتِ حَجَزَتْهُ التَّقْوَى عَنْ تَقَحُّمِ الشُّبُهَاتِ »\r\n( همانا كسى كه تاريخ گذشتگان براى او عبرت و زبان گويا باشد نسبت به آنچه در پيش روى دارد از عقوبتها و گرفتاريها ، تقوى او را از وارد شدن در شبهات مانع مى گردد . )\r\n« صرّح » از مادّه « تصريح » است ، و « تصريح » آن است كه كسى مطلبى را صريح و روشن به انسان بفهماند . « عِبَر » جمع « عبرت » است . « مَثُلات » جمع « مَثُلة » به معناى عقوبت است ، چه عقوبت دنيوى و چه عقوبت اخروى . « حَجَزَتْهُ » يعنى او را باز مى دارد - و اين كلمه خبر است براى « إنَّ » - « عَنْ تَقَحُّم الشّبهات » از اين كه در شبهات فرو برود .\r\nتاريخ در حالى كه گذشته را بيان مىكند بى زبان است اما براى اهل علم و فهم زباندار است . با مطالعه تاريخ گذشتگان انسان مى بيند سلاطين بزرگ با چه قدرتهايى سركوب شدند ، ثروتمندان بزرگ ثروتشان به باد فنا رفت و خودشان هم رفتند ، خوبان و بدان همه رفتند ، از خوبان خوبى هايشان و از بدان بدى هايشان در تاريخ ماند . بيش از نصف قرآن ذكر داستان پيغمبران و همچنين سركشهاى روزگار مثل فرعون و نمرود است . هدف قرآن اين است كه ديگران عبرت بگيرند و بدانند كه قدرت و زور از آنها گرفته و تاريخ تكرار مىشود .\r\n« مَثُلة » يعنى عقوبت چه دنيوى و چه اخروى . مثلاً رضاخان با آن همه قدرتش آخر كار به چه وضعيتى از ايران بيرونش كردند و در جزيره موريس چه بدبختى ها كشيد تا تلف شد و مرد ، يا مثلاً محمدرضا پهلوى با آن همه هياهو و قدرتى كه داشت آخر كار از اين كشور به آن كشور آواره شد تا بالاخره به سرنوشتش رسيد . اين وضع دنياى او بود و عقوبت آخرت هم معلوم است .\r\n","description":"","footnote":"","page_name":" 191 ","page_number":191},
  {"content":"\r\n« عَمَّا بَيْنَ يَدَيْهِ مِنَ الْمَثُلاَتِ »\r\n( از آنچه در پيش روى دارد از عقوبت ها . )\r\n« بين يديه » يعنى جلوى انسان . بعضى از شارحان نهج البلاغه عقوبت هاى جلو را عقوبت هاى گذشته معرّفى كرده اند ، بدين معنى كه گويا گذشته ها در مقابل شماست و شما آنها را مى بينيد . ممكن هم هست عكس آن باشد ، زيرا گذشته را انسان پشت سر گذاشته ، و آنچه جلوى انسان است آينده است . انسان مسافرى است كه به طرف قيامت و آخرت مى رود ، و راهى كه در پيش دارد بين دو دست اوست . خداوند از زبان شيطان مى فرمايد : ( لاقعدنّ لهم صراطك المستقيم ثمّ لآتينّهم من بين أيديهم و من خلفهم و عن أيمانهم و عن شمائلهم ) ( 1 ) خدايا براى اين مردم بر سر راه راست تو مى نشينم و از چهار جبهه به اين مردم حمله مى كنم ، از جلوى دستهايشان و از پشت سرشان و از طرف راستشان و از طرف چپشان .\r\nدر اخبار و روايات در تفسير اين آيه آمده است : ( 2 ) آنچه در جلو قرار دارد مرگ و قيامت است ، چون به طرف مرگ و قيامت مى رويم شيطان آن را از ذهن ما بيرون مى برد و ما را از مردن و قيامت غافل مىكند ; و منظور از آنچه پشت سر است دنياست ، چون انسان به طرف آخرت كه مى رود دنيا را پشت سر مى گذارد ، شيطان مى گويد : دنيا را براى او زينت مى دهم تا به آن دلبسته شود ; و منظور از طرف راست اعمال خوب است ، شيطان مى گويد اعمال خوب را در نظر انسان سست مى كنم كه انجام ندهد ; و منظور از طرف چپ اعمال زشت است ، شيطان كارى مىكند كه انسان كارهاى زشت را انجام دهد و مرتكب گناه و معصيت شود .\r\nبنابراين تفسير « عمّا بين يديه من المثلات » يعنى عقوبت هايى كه در پيش داريد ، سنخ عقوبت هايى كه براى گذشتگان بود چه عقوبت دنيوى و چه عقوبت اخروى .\r\n\r\n","description":"","footnote":"\r\n1 - سوره اعراف ، آيات 16 و 17\r\n2 - تفسير نور الثقلين ، ج 2 ، ص 11\r\n","page_name":" 192 ","page_number":192},
  {"content":"\r\nو منظور هم عقوبت هاى افراد و اقوام گذشته نيست ، بلكه منظور عقوبت هاى خودشان است . ظالم بايد نتيجه ظلمش را هم در اين دنيا ببيند و هم در آخرت .\r\nكسانى كه زبان گوياى تاريخ به آنها بفهماند كه جنايت و ظلم چگونه عقوبت ها و گرفتاريهايى را به دنبال دارد - چه عقوبت دنيوى و چه اخروى - و از تاريخ درس بگيرند ، در آن صورت انسانها پرهيزكار مى شوند ، و اين گونه نظر به تاريخ در آنها حالت تقوى ايجاد مىكند .\r\n« تقوى » در لغت به معناى حالت نگهدارى ، از مادّه « وقاية » است ، يعنى نگه داشتن ، « تقوى » در اصل « وَقوى » بوده بعد « و » قلب به « ت » شده است .\r\nيكى از امتيازات انسان اين است كه بتواند اراده و اعضاء و جوارح خودش را تحت كنترل قرار بدهد ; زبانش ، دستش ، چشمش و . . . در كنترل او باشد ، تا در هر موردى كه بجاست سخن بگويد ، نگاه كند ، و در مواردى كه نبايد سخن نگويد ، نگاه نكند ، در اين صورت انسان را متّقى مى گويند .\r\nتقوى را گاهى به ترس معنى مى كنند ولى درست نيست ، ورع و خوف به معناى ترس است . و تقوى به معناى حالت نگهدارى و كنترل كردن است .\r\nماه مبارك رمضان در پيش است ، خداوند به همه توفيق بدهد كه بتوانيم روزه بگيريم ; روزه داراى خاصيت هاى بسيارى است ، اما مهم ترين خاصيتى كه خداوند در قرآن براى روزه ذكر كرده و مهم ترين فلسفه اى كه در روزه است تقوى است ، مى فرمايد : ( كتب عليكم الصّيام كما كتب على الّذين من قبلكم لعلّكم تتّقون ) ( 1 ) روزه بر شما واجب شد چنانچه بر كسانى كه قبل از شما بودند واجب شد ، شايد در شما حالت كنترل نفس و تقوى پيدا شود . انسان عادت دارد هر وقت هرچه دلش خواست مى خورد ، زبان و اعضاء و جوارح همه رها هستند ، خدا خواسته است كه انسان زبان ، شكم و فرج را - سه عضوى كه بيشتر جنايات انسان از ناحيه آنها\r\n\r\n","description":"","footnote":"\r\n1 - سوره بقره ، آيه 183\r\n","page_name":" 193 ","page_number":193},
  {"content":"\r\nپيدا مىشود - يك ماه كنترل كند ، وقتى يك ماه كنترل كرد براى او امرى عادى مىشود ، حالت تقوى و كنترل كردن اعضاء و جوارح در او پيدا مىشود . همين طور انسانى كه در تاريخ گذشتگان مطالعه كند و از آن عبرت بگيرد ، در او حالت تقوى ايجاد مىشود و اين تقوى مانع مىشود كه او در چيزهاى شبهه ناك فرو رود .\r\nاز پيامبراكرم ( صلى الله عليه وآله و سلم ) روايتى است كه مى فرمايد : « حلال بيّن ، و حرام بيّن ، و شبهات بين ذلك ، فمن ترك الشّبهات نجا من المحرّمات » ( 1 ) چيزهايى حلال روشن است ، و چيزهايى حرام روشن ، و چيزهايى مشتبه بين اين دو ، كسى كه شبهات را ترك كند از حرامها نجات پيدا مىكند .\r\nدر روايت ديگر مى فرمايد : « لو ان راعياً رعى الى جانب الحمى لم يثبت غنمه ان تقع فى وسطه » ( 2 ) هر كس گوسفندانش را در اطراف قرقگاه بچراند كم كم وارد قرقگاه مىشود .\r\nاگر انجام شبهات براى انسان عادت شد كم كم محرّمات هم براى او عادى مىشود . لذا آدم متّقى بايد حتى از شبهه ناك خوددارى كند تا گرفتار محرّمات نشود .\r\nحضرت مى فرمايد : كسى كه از تاريخ درس عبرت بگيرد ، در او حالت تقوى پيدا مىشود و اين تقوى مانع از اين مىشود كه در چيزهاى شبهه ناك فرو رود ، پس به طريق اولى در محرّمات هم وارد نمى شود .\r\nبازگشت اخلاق جاهليت در بين مردم\r\n« أَلاَ وَإِنَّ بليَّتَكُمْ قَدْ عَادَتْ كَهَيْئَتِهَا يَوْمَ بَعَثَ اللَّهُ نَبِيَّكُمْ ( صلى الله عليه وآله و سلم ) »\r\n( آگاه باشيد بلايى كه در زمان مبعوث شدن پيغمبر گرفتار آن بوديد امروز هم مانند آن گرفتارى برگشته است . )\r\n\r\n","description":"","footnote":"\r\n1 - منهاج البراعة ، ج 3 ، ص 220 ; وسائل الشيعة ، ج 18 ، ص 114 ، باب 12 صفات قاضى ، حديث 9\r\n2 - منهاج البراعة ، ج 3 ، ص 220 ; وسائل الشيعة ، ج 18 ، ص 122 ، باب 12 صفات قاضى ، حديث 40\r\n","page_name":" 194 ","page_number":194},
  {"content":"\r\nسالها بود كه در مدينه دو قبيله اوس و خزرج با هم جنگ داشتند ، اختلافات طبقاتى و قبيله اى بر سر امور جزئى وجود داشت ، ولى به بركت پيامبراكرم ( صلى الله عليه وآله و سلم ) و اسلام اينها همه با هم متحد شدند ، قرآن مى فرمايد : ( و اعتصموا بحبل اللّه جميعاً و لاتفرّقوا و اذكروا نعمت اللّه عليكم اذ كنتم أعداء فألّف بين قلوبكم فأصبحتم بنعمته اخواناً ) ( 1 ) و چنگ بزنيد به ريسمان خدا و متفرق نشويد و به ياد آوريد نعمت خدا را در وقتى كه همه با هم دشمن بوديد ، پس خدا بين دلهاى شما دوستى و محبّت ايجاد كرد و با هم برادر و مهربان شديد .\r\nبه بركت اسلام اختلافات قبيله اى و جنگها تبديل به دوستى و محبّت شد ، ولى بعد از رحلت پيامبر - مخصوصاً در زمان خليفه سوّم - اين اختلافات باز شروع شد .\r\nعلى ( عليه السلام ) از آن اختلاف با كلمه « بلاء » ياد كرده است ، واقعاً هم اختلاف بلاى جامعه است . الآن سه ميليون صهيونيست در اسرائيل در برابر يك ميليارد مسلمان ايستاده اند ، چون مسلمانان با هم اختلاف دارند نمى توانند هيچ كارى انجام دهند .\r\nصد هزاران خيط يكتا را نباشد قوّتى * چون به هم برتافتند اسفنديارش نگسلد\r\nانسان هميشه در معرض امتحان الهى است\r\n« وَالَّذِى بَعَثَهُ بِالْحَقِّ لَتُبَلْبَلُنَّ بَلْبَلَةً ، وَلَتُغَرْبَلُنَّ غَرْبَلَةً ، وَلَتُسَاطُنَّ سَوْطَ الْقِدْرِ ، حَتَّى يَعُودَ أَسْفَلُكُمْ أَعْلاكُمْ ، وَأَعْلاَكُمْ أَسْفَلَكُمْ »\r\n( قسم به آن خدايى كه پيامبر را به حق مبعوث كرد خوب و بد شما مخلوط مىشود و سپس غربال خواهيد شد و خوب و بد شما از هم جدا مىشود ، زير و رو خواهيد شد همچون زير و رو شدن چيزهاى داخل ديگ ، تا آن كه پست ترين شما به مقام بالاترين شما برسد و بالاترين شما به مقام پست ترين شما . )\r\n\r\n","description":"","footnote":"\r\n1 - سوره آل عمران ، آيه 103\r\n","page_name":" 195 ","page_number":195},
  {"content":"\r\n« بلبلة » يعنى مخلوط شدن ; وسيله اى كه براى زير و رو كردن محتويات ديگ قرار مى دهند عرب به آن « مِسوَط » يا « مِسواط » مى گويد كه اسم آلت است ، و « لتساطنّ » از اين مادّه است .\r\nحضرت على ( عليه السلام ) در اين خطبه مردم را نصيحت مىكند و به آنها هشدار مىدهد كه دو دستگى و اختلاف پيدا شده است ، اما اميدوار نيست كه اختلافات را كنار بگذارند ، هم پيش بينى مىكند و هم معلوم مىشود كه پيامبر ( صلى الله عليه وآله و سلم ) از قبل به آن حضرت خبر داده اند . عوامل اختلاف در زمان حضرت امير به گونه اى بود كه به اين زوديها بر طرف نمى شد بلكه روز به روز زيادتر مى شد . حضرت در پنج سال حكومت خود دائماً در حال جنگ بود : جنگ جمل ، جنگ صفّين و جنگ نهروان .\r\nروى اين اصل است كه حضرت مى فرمايد : خوب و بد مخلوط مىشويد و در نهايت مخلوط شدن غربال مىشويد ، يعنى خوب و بد شناخته مى شوند .\r\nتا زمانى كه انسانها در حوادث نيفتند و در جنگ و ستيز واقع نشوند خوب و بد معلوم نمى شود . تا وقتى امتحان در كار نيايد همه خود را خوب حساب مى كنند . در مبارزه با رژيم شاه خيلى ها اعلاميه پخش مى كردند و شعار مى دادند ، اما وقتى كه مسأله زندان و شكنجه و كتك و تبعيد به ميان مى آمد ، نوعاً كنار زدند و فقط عده خاصى كه واقعاً به مبارزه و انقلاب مؤمن بودند باقى ماندند .\r\nخداوند هميشه شرايط امتحان را فراهم مىكند براى اين كه انسانهاى خوب از بد شناخته شوند ، مى فرمايد : ( ألّذى خلق الموت و الحيوة ليبلوكم أيّكم أحسن عملاً ) ( 1 ) خدايى كه مرگ و زندگى را خلق كرده تا آزمايش كند عمل كدام يك از شما خالص تر و بهتر است .\r\nاصلاً فلسفه زندگى و اين كه خداوند ما را به اين دنيا آورده همين است كه معلوم شود كدام يك از ما آدم حسابى هستيم و استقامت داريم ، معلوم شود\r\n\r\n","description":"","footnote":"\r\n1 - سوره ملك ، آيه 2\r\n","page_name":" 196 ","page_number":196},
  {"content":"\r\nكدام يك از ما در اين درياى متلاطم جهان به دنبال امواج مى رود و از خود اراده اى ندارد و مثل خس و خاشاك گرفتار امواج مىشود و به هر طرف كه رفتند او هم مى رود ، و كدام يك از ما چون درختى كهن پايداريم و گرفتار امواج نمى شويم . دنيا دار امتحان و آزمايش است ، خداوند در سوره عنكبوت مى فرمايد : ( أحسب النّاس أن يتركوا أن يقولوا ءامنّا و هم لايفتنون ) ( 1 ) آيا مردم گمان كرده اند كه به صرف اين كه گفتند ايمان آورديم رها مى شوند و امتحان و آزمايش نمى شوند ؟\r\nروايتى از امام صادق ( عليه السلام ) است كه مى فرمايد : « لابدّ للنّاس من أن يمحّصوا و يميّزوا و يغربلوا ، و يستخرج فى الغربال خلق كثير » ( 2 ) چاره اى نيست كه مردم بايد آزمايش شوند ، و خوب و بد از هم تميز داده شوند و غربال گردند ، و در اين غربال افراد بسيارى خارج مى شوند .\r\nافراد بد در غربال مى مانند ، و افراد خوب از غربال خارج مى شوند ، آنچه در غربال مى ماند آشغال است و بايد دور ريخته شود ، و افراد زيادى هستند كه از امتحان خوب در نمى آيند .\r\nدر آيه ديگرى خداوند مى فرمايد : ( لتبلونّ فى أموالكم و أنفسكم ) ( 3 ) اى مردم شما قطعاً در مالها و جانهايتان آزمايش مىشويد . در اين آيه خداوند با تأكيد مطلب را بيان مىكند ، « لَ » و « نَّ » هر دو براى تأكيد است .\r\nجنگ با عراق و جنگ با اسرائيل پيش مى آيد تا معلوم شود كه چه كسى مرد جنگ است و چه كسى به دروغ شعار انقلابى مىدهد ، اگر همين جنگ لبنان پيدا نشده بود ما خيال مى كرديم كه همه كشورهاى عربى كه براى قدس و مسجدالاقصى شعار مى دهند و سرود فلسطين را در راديوهايشان مى گذارند\r\n\r\n","description":"","footnote":"\r\n1 - سوره عنكبوت ، آيه 2\r\n2 - منهاج البراعة ، ج 3 ، ص 221 ; و اصول كافى ، ج 1 ، ص 370 ، روايت 2\r\n3 - سوره آل عمران ، آيه 186\r\n","page_name":" 197 ","page_number":197},
  {"content":"\r\nراست مى گويند ، اما ديديم كه در مقابل حمله جنايتكارانه رژيم صهيونيستى به جنوب لبنان و كشتار بيرحمانه مردم مسلمان ، نوع كشورهاى منطقه هيچ نگفتند .\r\nبه صحنه هايى كه در ايران ما پيش آمده توجّه كنيد ، كسانى كه دم از اسلام راستين مى زدند و مى گفتند ما ضدّ امپرياليزم هستيم ، الآن مى بينيم همان عملى كه امپرياليزم و آمريكا در ايران مى خواهد انجام دهد به دست همين منافقين خلق انجام مىدهد . چهره واقعى اينها در اثر همين تغيير و تحوّلها بود كه روشن شد .\r\nخداوند ما را به اين دنيا نياورده كه خوش بگذرانيم . اگر بنا بر خوش بودن در دنيا بود و هدف اين بود كه زندگى مرفّهى داشته باشيم ، بجا بود كه نق بزنيم و شكايت كنيم ; اما هدف از خلقت اين است كه انسان در همين ناملايمات ساخته شود .\r\nاسب هايى را كه براى مسابقه استفاده مىشود در ميدان مخصوصى رياضت مى دهند و لاغر مى كنند ، حال اگر اعتراض كنند كه چرا ما را اذيّت مى كنيد ، مى گويند كه اين اذيّت براى اين است كه ساخته شويد و مفيد واقع شويد .\r\nاگر ما مى خواهيم در ميدان مسابقه آخرت سبقت داشته باشيم ، و با اولياء و بزرگان محشور شويم ، بايد همين زجر و شكنجه و نقص اموال و گرفتاريها را در دنيا داشته باشيم ، در حديث مى فرمايد : « البلاء للولاء » بلا و گرفتارى مال دوستان است ; هر كه را خدا بيشتر دوست دارد بيشتر مبتلا مىكند . ( 1 )\r\nانسان اگر روزى وضعش خوب بود نبايد مغرور شود ، و اگر روزگار بر او سخت گرفت نبايد ناسپاسى كند ، بايد هميشه اعتمادش به خدا باشد ، و راضى به رضاى او باشد و بگويد خدايا من راضى هستم به آنچه كه براى من مى پسندى .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - نزديك به اين معنى در روايات زيادى هست ; از جمله بحارالانوار ، ج 64 ( چاپ بيروت ) ، ص 241 ، روايت 69 ; ج 78 ، ص 208 ، روايت 21 ; و ج 90 ، ص 371 ، روايت 10 و 13\r\n","page_name":" 198 ","page_number":198},
  {"content":"\r\nخطبه 16\r\n( درس 54 )\r\nمقايسه حضرت على ( عليه السلام ) و معاويه\r\nگناهان همچون اسب هاى چموشند\r\nتقوى همچون شتر رام است\r\nحقّ و باطل در بستر تاريخ\r\nتحسين سيّد رضىّ از قسمت اوّل خطبه شانزدهم\r\n","description":"","footnote":"","page_name":" 199 ","page_number":199},
  {"content":"\r\n\r\n","description":"","footnote":"","page_name":" 200 ","page_number":200},
  {"content":"\r\nبسم الله الرحمن الرحيم\r\n« وَلَيَسْبِقَنَّ سَابِقُونَ كَانُوا قَصَّرُوا ، وَلَيُقَصِّرَنَّ سَبَّاقُونَ كَانُوا سَبَقُوا . وَاللَّهِ مَا كَتَمْتُ وَشْمَةً ، وَلاَ كَذَبْتُ كِذْبَةً ، وَلَقَدْ نُبِّئْتُ بِهذَا الْمَقَامِ وَهذَا الْيَوْمِ ; أَلا وَإِنَّ الْخَطَايَا خَيلٌ شُمُسٌ حُمِلَ عَلَيْهَا أَهْلُهَا ، وَخُلِعَتْ لُجُمُهَا ، فَتَقَحَّمَتْ بِهِمْ فِى النَّارِ . أَلاَ وَإِنَّ التَّقْوَى مَطَايَا ذُلُلٌ ، حُمِلَ عَلَيْهَا أَهْلُهَا ، وَأُعْطُوا أَزِمَّتَهَا ، فَأَوْرَدَتْهُمُ الْجَنَّةَ . حَقٌّ وَبَاطِلٌ ، وَلِكُلٍّ أَهْلٌ ، فَلَئِنْ أَمِرَ الْبَاطِلُ لَقَدِيماً فَعَلَ ، وَلَئِنْ قَلَّ الْحَقُّ فَلَرُبَّمَا وَلَعَلَّ ، وَلَقَلَّمَا أَدْبَرَ شَىْءٌ فَاَقْبَلَ »\r\nقال السّيّد الشّريف : أقول : إن فى هذا الكلام الأدنى من مواقع الاحسان ما لاتبلغه مواقع الاستحسان ، و إنّ حظّ العَجَبِ منه أكثر من حظّ العُجب به . و فيه - مع الحال الّتى وصفنا - زوائد من الفصاحة لايقوم بها لسان ، و لايطّلع فجَّها انسان ، و لايعرف ما أقول الا من ضرب فى هذه الصناعة بحقّ ، و جرى فيها على عِرق ، و ما يعقلها إلاّ العالمون .\r\nمقايسه حضرت على ( عليه السلام ) و معاويه\r\nخطبه شانزدهم خطبه اى بود كه حضرت على ( عليه السلام ) بعد از آن كه مردم با او بيعت كردند در مدينه ايراد فرمودند . در جلسه گذشته به اينجا رسيديم كه حضرت مى فرمايد :\r\n","description":"","footnote":"","page_name":" 201 ","page_number":201},
  {"content":"\r\n« وَلَيَسْبِقَنَّ سَابِقُونَ كَانُوا قَصَّرُوا ، وَلَيُقَصِّرَنَّ سَبَّاقُونَ كَانُوا سَبَقُوا »\r\n( و قطعاً و به تحقيق سبقت خواهند گرفت پيشينيانى كه جلوتر تقصير و كوتاهى مى كردند ، و كوتاهى خواهند كرد پيشينيانى كه سبقت گرفته بودند . )\r\n« لَ » و « نَّ » هر دو براى تأكيد هستند ، و حضرت بدين وسيله مطلب را با تأكيد بيان مى فرمايند . « سبّاقون » صيغه مبالغه است ، يعنى كسانى كه در سبقت از همه جلوتر بودند . در اين قسمت از كلام حضرت شارحان نهج البلاغه دو احتمال داده اند : ( 1 )\r\n1 - يك احتمال اين است كه منظور حضرت اين باشد : كسانى كه بعد از رحلت پيغمبراكرم ( صلى الله عليه وآله و سلم ) نسبت به من تقصير كردند و سبب شدند كه من به حقّم - خلافت - نرسم ، در اين زمان سبقت خواهند گرفت و از من دفاع خواهند كرد ، و چه بسا در راه هدف من شهيد هم مى شوند ; و كسانى كه از سابقين در اسلام بوده اند امروز در حق من كوتاهى مى كنند و با من مخالفت مى كنند . اشخاص بسيارى بودند كه در اوّل امر همراه حضرت نبودند اما بعداً از شيعيان مخلص آن حضرت شدند و در جنگها شهيد شدند ، و در مقابل كسانى بودند كه در اوّل اسلام سبقت گرفته بودند و از سابقين اصحاب پيغمبر بودند - مثل طلحه و زبير - و در آخر كوتاهى كردند و با حضرت على ( عليه السلام ) به مخالفت برخاستند و جنگيدند .\r\n2 - احتمال ديگر اين كه منظور اين باشد : كسانى كه در صدر اسلام كوتاهى كردند و اسلام نياوردند و زير بار پيغمبراكرم ( صلى الله عليه وآله و سلم ) نرفتند - مثل معاويه و پدرش ابوسفيان كه تا سال هشتم هجرت جزء كفار بودند و هيچ سابقه اى در اسلام نداشتند - امروز به جايى مى رسد كه مى شوند خليفه مسلمين . لذا مراد از سبقت ، خلافت ظاهرى باشد ; كسانى كه قابليت اين مقام را نداشتند اما به اين مقام رسيدند . بر عكس حضرت على ( عليه السلام ) كه اوّل مردى است كه به پيغمبر ايمان آورد ، آن هم در سن ده سالگى ، و در ظرف سيزده سال كه پيغمبراكرم ( صلى الله عليه وآله و سلم ) در مكه بود با آن حضرت\r\n\r\n","description":"","footnote":"\r\n1 - شرح ابن ميثم بحرانى ، ج 1 ، ص 300 ; و منهاج البراعة ، ج 3 ، ص 221 و 222\r\n","page_name":" 202 ","page_number":202},
  {"content":"\r\nهمراه بود ، و در مدينه در تمامى جنگها پيش قدم بود ، به جايى مى رسد كه معاويه خود را در عرض حضرت على قرار مىدهد و بعد هم در خلافت جلو مى افتد .\r\nروى احتمال دوّم « ليقصرنّ » بدون تشديد « ص » خواهد بود ، يعنى دست كسانى كوتاه خواهد شد كه خيلى جلوتر سبقت گرفته بودند . اين هم نتيجه همان تحوّلات و تغييرات است . عالم عالم جهش و حركت است ; لذا بعضى مى گويند جهان يعنى جهنده ; زيرا انسانها و جوامع ديگر اين جهان دائماً در جهش و تحوّل هستند .\r\n« وَاللَّهِ مَا كَتَمْتُ وَشْمَةً »\r\n( به خدا قسم كتمان نكرده ام هيچ كلمه اى را . )\r\n« وَشْمَة » به معناى كلمه است ، « وَسْمَة » هم نقل شده كه به معناى علامت است . اگر « وشمة » بخوانيم معنايش مىشود : به خدا قسم كتمان نكرده ام هيچ كلمه اى را ، و اگر « وسمة » بخوانيم معنايش مىشود : به خدا قسم كتمان نكرده ام هيچ علامتى را . ممكن هم هست « كُتِمْتُ » متكلم مجهول خوانده شود ، يعنى به خدا قسم هيچ كلمه يا علامتى را كتمان نشده ام ; بدين معنا كه پيغمبراكرم ( صلى الله عليه وآله و سلم ) تمامى حقايق را به من گفته است . به عبارت ديگر حضرت مى خواهد بفرمايد : اين وقايعى كه من الآن مى بينم و اين اختلافات و دو دستگى ها و اين جنگ و ستيزهايى كه با من مىشود ، همه را پيغمبراكرم به من اطلاع داده است ; حتى ضربت خوردن و شهادت آن حضرت هم توسّط پيغمبر به او اطلاع داده شده بود ، و حضرت خبر داشته است .\r\n« وَلاَ كَذَبْتُ كِذْبَةً »\r\n( و هيچ دروغى نگفته ام . )\r\nاگر « كُذِبْتُ » خوانده شود ، يعنى هيچ دروغى گفته نشده ام و پيغمبر هرچه به من گفته دروغ نگفته است .\r\n« وَلَقَدْ نُبِّئْتُ بِهذَا الْمَقَامِ وَهذَا الْيَوْمِ »\r\n( و قطعاً و به طور يقين چنين موقعيتى و چنين روزى به من خبر داده شده بود . )\r\n","description":"","footnote":"","page_name":" 203 ","page_number":203},
  {"content":"\r\nبه حضرت خبر داده شده بود كه مردم مى آيند و با حضرت بيعت مى كنند ، ولى اين خبر داشتن از قبل نبايد از انجام وظيفه ممانعت كند . دو جمله قبل مقدّمه براى اين جمله بودند .\r\nگناهان همچون اسب هاى چموشند\r\n« أَلا وَإِنَّ الْخَطَايَا خَيْلٌ شُمُسٌ حُمِلَ عَلَيْهَا أَهْلُهَا ، وَخُلِعَتْ لُجُمُهَا ، فَتَقَحَّمَتْ بِهِمْ فِى النَّارِ »\r\n( آگاه باشيد كه خطاها و گناهان همچون اسب هاى چموشى هستند كه افسار آنها در دست سواران آنها نيست و اين اسب ها سوارانشان را در آتش فرو خواهند برد . )\r\n« خطايا » جمع « خطيئة » است ، يعنى گناه . « خيل » يعنى اسب ها ، مفرد است اما معناى جمع مىدهد ، مثل « قوم » كه مفرد است اما معناى جمع مىدهد . « شُمُس » جمع « شَمُوس » است ، يعنى چموش . « لُجُم » جمع « لِجام » است ، يعنى لگام و افسار . اين جمله و جمله بعدى از جملات معروف و جالب نهج البلاغه است . در حقيقت حضرت دو تشبيه آورده اند ، يكى مربوط به اهل گناه و ديگرى مربوط به اهل تقوى .\r\nانسان وقتى يك گناهى را مرتكب شد اين گناه كم كم انسان را به گناه ديگرى دعوت مىكند . افرادى كه دنبال فحشا مى روند در ابتدا خيلى برايشان سنگين است كه زير بار معصيت بروند ، وجدان آنها هم چه بسا ناراحت مىشود ، اما دفعه دوّم وجدانشان كمتر ناراحت مىشود ، دفعه سوّم كمتر از قبل ، كم كم به صورت يك امر عادّى در مى آيد ، و انسان افسارگسيخته مىشود ، ديگر هر فحشا و جنايتى پيش آيد بدون اين كه مانع و رادعى باشد انجام مىدهد و به فكر عاقبت كار هم نيست .\r\nحضرت گناهان را تشبيه به اسب هاى چموشى كرده كه افسار آنها رها شده باشد و به هر جايى وارد مى شوند ، به ملك مردم ، به كشتزار مردم ، به اين طرف و آن طرف ، تا اين كه صاحبش را به دره اى مى اندازد و به هلاكت مى رساند . مردمان گناهكار همچون سواران چنين اسب هاى چموشى هستند كه دهانه هاى آنها رها\r\n","description":"","footnote":"","page_name":" 204 ","page_number":204},
  {"content":"\r\nشده باشد ، اين اسب ها سواران خود را در آتش فرو خواهند برد .\r\nتقوى همچون شتر رام است\r\n« أَلاَ وَإِنَّ التَّقْوَى مَطَايَا ذُلُلٌ ، حُمِلَ عَلَيْهَا أَهْلُهَا ، وَأُعْطُوا أَزِمَّتَهَا ، فَأَوْرَدَتْهُمُ الْجَنَّةَ »\r\n( آگاه باشيد كه تقوى همچون شترهاى رامى است كه زمام و افسار آنها به دست سواران آنها داده شده باشد ، و اين شتران سواران خود را وارد بهشت مى كنند . )\r\n« مطايا » جمع « مطيّة » است ، يعنى شتر . « ذُلُل » جمع « ذلول » است ، يعنى رام . « أزمّة » جمع « زمام » است ، يعنى افسار و لگام .\r\nتقوى به انسان آرامش مىدهد ، انسان را كنترل مىكند ، خودسرانه پيش رفتن را از او مى گيرد ، و انسان با فكر كار مىكند ، با متانت راه طى مىكند تا به بهشت برسد .\r\nحضرت در اين كلام خود اهل تقوى را تشبيه به كسانى كرده است كه سوار بر شتر رام هستند ، يعنى شترى كه خيلى هموار راه مى رود و جستوخيز ندارد به طورى كه سوار آن اصلاً احساس ناراحتى نمى كند ، و در اختيار سوار خود است ، اگر سوار بخواهد تند برود تند مى رود و اگر بخواهد آهسته برود آهسته مى رود ، به هر طرف خواست به همان طرف مى رود و خودسر نيست .\r\nآن كسى اهل تقوى است كه بتواند خود را در هنگام شهوت و غضب كنترل كند و نفس او رام باشد ، و به قول مثنوى چنين انسانى مرد است :\r\nوقت خشم و وقت شهوت مرد كو ؟ * طالب مردى چنينم كو به كو\r\nيعنى مرد آن است كه اگر منتهاى خشم را پيدا كرد بتواند كظم غيظ كند و خود را كنترل كند ، اگر منتهاى شهوت جنسى را پيدا كرد و زيباترين زن در پيش او باشد خود را كنترل كند . هر كس اين روحيه را داشته باشد مرد است . آن كس كه در ميدان رزم حريف را به زمين مى زند ولى در ميدان شهوت اسير شهوت است مرد نيست .\r\nاين گفته مثنوى مضمون حديثى است كه از پيغمبراكرم ( صلى الله عليه وآله و سلم ) با سند صحيح نقل\r\n","description":"","footnote":"","page_name":" 205 ","page_number":205},
  {"content":"\r\nشده است . پيغمبراكرم دسته اى را براى يك سريّه ( 1 ) و جنگى فرستاد ، وقتى برگشتند پيغمبر فرمود : « مرحباً بقوم قضوا الجهاد الأصغر و بقى عليهم الجهاد الأكبر » مرحبا به كسانى كه جهاد كوچك را انجام دادند و بر آنها جهاد بزرگ باقى مانده است ; آنها ناراحت شدند و گفتند ما رفتيم جهاد و جانمان را در معرض خطر قرار داديم پس جهاد اكبر چيست ؟ حضرت فرمود : « جِهادُ النَّفْسِ » ( 2 ) جهاد با نفس .\r\nجهاد با دشمن خارجى وقتى ارزش دارد كه انسان نفس خود را كشته باشد و براى رضاى خدا به ميدان رزم برود و با دشمن بجنگد ; اگر انسان مغرور و خودپسند باشد و وقتى به جبهه مى رود و خود را به كشتن مىدهد به اين قصد باشد كه ديگران به او تبريك بگويند و قهرمانش بدانند ، اين نوع جهاد اصلاً ارزش ندارد .\r\nانسان در مرحله اوّل بايد خودش را بسازد ، جهاد با نفس كند ، توكّلش به خدا باشد و براى رضاى خدا جهاد كند ، سپس به جنگ با دشمن خارجى برود ; پس جهاد با نفس جهاد بزرگتر است .\r\nحقّ و باطل در بستر تاريخ\r\n« حَقٌّ وَبَاطِلٌ ، وَلِكُلٍّ أَهْلٌ ، فَلَئِنْ أَمِرَ الْبَاطِلُ لَقَدِيماً فَعَلَ »\r\n( در دنيا يك حق است و يك باطل ، و هر يك اهلى و طرفدارانى دارد ، و اگر افراد زيادى همراه باطل اند تازگى ندارد . )\r\n« اَمِرَ » به معناى « كَثُرَ » است يعنى زياد شد . اگر مردم زيادى به دنبال باطل روند تازگى ندارد ، هميشه اهل باطل زياد بوده اند . حضرت سيّدالشهداء ( عليه السلام ) كلام جالبى دارد ، وقتى در شرف ورود به كربلا بود فرمود : « النّاس عبيد الدّنيا ، و الدّين لعق على\r\n\r\n","description":"","footnote":"\r\n1 - سريّه به جنگهايى گفته مىشود كه پيغمبر در آنها حضور نداشته است ، و غزوه به جنگهايى گفته مىشود كه پيغمبر در آنها حضور داشته است .\r\n2 - وسائل الشيعة ، ج 11 ، ص 122 ، باب اوّل ابواب جهاد النّفس ، حديث 1\r\n","page_name":" 206 ","page_number":206},
  {"content":"\r\nألسنتهم يحوطونه مادرّت معائشهم ، فاذا محّصوا بالبلاء قلّ الدّيّانون » ( 1 ) عموم مردم بنده دنيا هستند - دنبال آب و نان و كاخ و ماشين هستند - و دين و خدا چيزى است كه به زبانشان مى گردد ، سنگ دين به سينه مى زنند و شعار دين مى دهند تا وقتى كه با نان و آب سازگار باشد ، اما وقتى گرفتارى براى آنها پيش آيد كسانى كه دين دارند خيلى كم هستند . نبايد فريب شعار و ادّعا را بخوريم كه اهل عمل كم هستند .\r\nبعضى گفته اند « أمر » در اينجا به معناى امارت و حكومت و به فتح « ميم » است ، روى اين معنا حضرت مى فرمايد : اگر ديدى باطل بر جامعه حكومت مىكند آن را چيز تازه اى نپندار ; زيرا نوعاً حكومتها به دست سلاطين جائر بوده است .\r\n« وَلَئِنْ قَلَّ الْحَقُّ فَلَرُبَّمَا وَلَعَلَّ ، وَلَقَلَّمَا أَدْبَرَ شَىْءٌ فَاَقْبَلَ »\r\n( و اگر مى بينى حق و طالب حق كم است پس چه بسا و شايد زياد شود ، هرچند اگر چيزى از دست رفت برگشتنش خيلى مشكل است . )\r\nاين جمله اخير را كسى مى گويد كه خيلى اميدوار نيست ، اما براى اين كه دل طرف را نشكند اين گونه مى گويد .\r\nتحسين سيّد رضىّ از قسمت اوّل خطبه شانزدهم\r\nقسمت اوّل خطبه 16 تمام شد ، سيّد رضىّ در مورد اين قسمت از خطبه دارد :\r\n« إن فى هذا الكلام الأدنى من مواقع الاحسان ما لاتبلغه مواقع الاستحسان »\r\n( در اين كلامى كه از نظر لفظ خيلى كم است به حدّى خوبى و مزيّت وجود دارد كه شما هرچه بخواهيد تعريف كنيد ، تعريف شما نمى تواند خوبى هاى آن را بيان كند . )\r\n« و إنّ حظّ العجب منه أكثر من حظّ العجب به »\r\n( و به درستى كه بهره اى كه شما از تعجب كردن در مقابل اين كلام مى برى بيشتر است از بهره اى كه از خودپسندى از فهم اين كلام در شما پيدا مىشود . )\r\n\r\n","description":"","footnote":"\r\n1 - تحف العقول ، ص 245 ، حديث 1\r\n","page_name":" 207 ","page_number":207},
  {"content":"\r\nيك وقت است كه انسان در مقابل كلام خيلى خوب به تعجب و تحسين مى پردازد ، و يك وقت در او حالت عُجب و خودپسندى پيدا مىشود كه من اين كلام را فهميدم . سيّد رضىّ مى گويد : بهره شما در مقابل اين كلام حضرت در حالت اوّل بيشتر از بهره شما در حالت دوّم است .\r\n« و فيه - مع الحال الّتى وصفنا - زوائد من الفصاحة لايقوم بها لسان »\r\n( و در اين كلام حضرت - گذشته از آن حالتى كه ما توصيف كرديم - جنبه هاى زيادى از فصاحت هست كه هيچ زبانى توان توصيف آن را ندارد . )\r\n« و لايطّلع فجَّها انسان »\r\n( و هيچ انسانى بر عمق فصاحتش مطلع نمى شود . )\r\n« فجّ » به ته دره مى گويند ، و ضمير « ها » به فصاحت بر مى گردد .\r\n« و لايعرف ما أقول الا من ضرب فى هذه الصناعة بحقّ »\r\n( و آنچه را من مى گويم نمى تواند درك كند مگر كسى كه سالها در فن فصاحت و بلاغت درس خوانده و زحمت كشيده باشد . )\r\nيكى از معانى « ضرب » سير كردن است ; « ضرب فى هذه الصّناعة » يعنى در اين فن سير كرده است .\r\n« و جرى فيها على عرق ، و ما يعقلها إلاّ العالمون »\r\n( و اين صناعت را از ريشه درك كرده باشد ، و نمى تواند عمق اين فصاحت و بلاغت را تعقّل و درك كند مگر آنهايى كه عالم اند . )\r\nفرمايش حضرت در اين خطبه هم از نظر معنى و هم از نظر الفاظ ممتاز است .\r\nخدايا به همه ما توفيق ده كه به انقلاب و اسلام و مسلمين خدمت كنيم . و توفيق فهم كلمات خدا و كلمات بزرگان دين و عمل كردن به آنها را به همه ما عنايت بفرما .\r\nوالسّلام عليكم و رحمة الله و بركاته\r\n","description":"","footnote":"","page_name":" 208 ","page_number":208},
  {"content":"\r\nخطبه 16\r\n( درس 55 )\r\nگروههاى سه گانه مردم\r\nراه درست با دورى از افراط و تفريط\r\n","description":"","footnote":"","page_name":" 209 ","page_number":209},
  {"content":"\r\n\r\n","description":"","footnote":"","page_name":" 210 ","page_number":210},
  {"content":"\r\nبسم الله الرحمن الرحيم\r\nو من هذه الخطبة :\r\n« شُغِلَ مَنِ الْجَنَّةُ وَالنَّارُ أَمَامَهُ ، سَاع سَرِيعٌ نَجَا ، وَطَالِبٌ بَطِىءٌ رَجَا ، وَمُقَصِّرٌ فِى النَّارِ هَوَى ، اَلَْيمِينُ وَالشِّمالُ مَضَلَّةٌ ، وَالطَّرِيقُ الْوُسْطَى هِىَ الْجَادَّةُ ، عَلَيْهَا بَاقِى الْكِتَابِ وَآثَارُ النُّبُوَّةِ ، وَمِنْهَا مَنْفَذُ السُّنَّةِ ، وَإِلَيْهَا مَصِيرُ الْعَاقِبَةِ ، هَلَكَ مَنِ ادَّعَى ، وَخَابَ مَنِ افْتَرَى »\r\n« و من هذه الخطبة »\r\n( اين قسمت هم از اجزاء همين خطبه شانزدهم است . )\r\n« شُغِلَ مَنِ الْجَنَّةُ وَالنَّارُ أَمَامَهُ »\r\n( مشغول است كسى كه بهشت و جهنم در جلو روى اوست . )\r\nانسانى كه بهشت و جهنم در جلو او قرار دارد و قهراً رهسپار آنهاست ، به قدرى مشغول است كه نمى تواند به كارهاى ديگر برسد ، بايد تمام سعى خود را در اين جهت مبذول دارد كه چه كارهايى او را به بهشت نزديك مىكند و چه كارهايى سبب آتش مىشود .\r\nكسى كه هدف بزرگى در پيش دارد يا اين كه موضوع خطرناكى در جلو راه اوست ، بايد تمام همّ خود را مصروف رسيدن به آن هدف و گريز از آن خطر بنمايد .\r\n","description":"","footnote":"","page_name":" 211 ","page_number":211},
  {"content":"\r\nاين كه حضرت مى فرمايد : بهشت و جهنم در جلو روى اوست ، دو احتمال دارد :\r\nاحتمال اوّل اين كه : كسى كه ايمان دارد و در اثر ايمان كامل به معاد ، بهشت و جهنم را مى بيند ; همچون زيد بن حارثه يا حارث بن مالك كه وقتى پيغمبراكرم ( صلى الله عليه وآله و سلم ) از او پرسيد ايمان تو چگونه است ؟ جواب گفت من به قدرى ايمان دارم كه مى بينم اهل بهشت در بهشت متنعّم هستند و اهل آتش در آتش مى سوزند ; بنابر اين احتمال كلام حضرت منحصر است به كسانى كه ايمانشان كامل است .\r\nاحتمال دوّم اين كه : انسان چه بخواهد چه نخواهد رهسپار عالم آخرت است ، عالم آخرت هم يا بهشت است يا جهنم ، انسان از همان اوّل كه خلق مىشود دائماً در حركت و تكامل است و از مرحله اى به مرحله ديگر منتقل مىشود ، از رَحِم به عالم طبيعت و از عالم طبيعت به واسطه مرگ به عالم برزخ و از عالم برزخ به عالم قيامت ; بنابراين مردن فنا شدن نيست ، همچنان كه تولّد انتقال از يك عالم به عالم ديگر است .\r\nبنابر احتمال دوّم كلام حضرت انشاء و متضمن تكليف است و مربوط به همه انسانها مىشود ، چه ايمان داشته باشند و چه نداشته باشند ، چه توجّه داشته باشند و يا توجّه نداشته باشند ، خواهى نخواهى در نظام تكوين در حال سير به سمت عالم آخرت هستند و در آنجا بايد حساب پس بدهند . آدمى كه چنين عاقبتى دارد قهراً نبايد خود را به زينت هاى دنيا و رياست و مال دنيا مشغول كند .\r\nالبتّه اين كلام بدان معنا نيست كه انسان در زندگى در تكاپو و تلاش نباشد ، بلكه بسته به قصد انسان است ، كه اگر در تحصيل مال و كار و فعّاليت قصدش خدا باشد و براى اين كه جامعه در رفاه باشد كار مىكند ، اين خودش عبادت است ; اما اگر مال و رياست و مقام را هدف قرار دهد ، اين است دنيايى كه مذموم مى باشد .\r\nفرق ميان اولياء خدا و اهل دنيا در همين جاست كه اهل دنيا دنيا را هدف قرار مى دهند و خيال مى كنند به دنيا آمده ايم براى اين كه خوش باشيم ، اما اولياء\r\n","description":"","footnote":"","page_name":" 212 ","page_number":212},
  {"content":"\r\nخدا مال و مقام دنيا را وسيله اى براى خدمت به خلق و انجام وظايف قرار مى دهند .\r\nبنابر احتمال اوّل « شُغِلَ » معناى خبرى مىدهد ، و معناى كلام حضرت اين مىشود : كسى كه داراى ايمان كامل است و با ديده باطن بهشت و جهنم را در جلو روى خود مى بيند ، قهراً توجّه او به بهشت و جهنم است و توجّه به كار ديگر نخواهد داشت ; و بنابر احتمال دوّم « شُغِلَ » معناى انشائى مىدهد ، و معناى كلام حضرت اين مىشود : كسى كه بهشت و جهنم در جلو روى اوست بايد مشغول به امر آخرت باشد .\r\nگروههاى سه گانه مردم\r\nاين خطبه را مرحوم كلينى در روضه كافى حديث 23 نقل كرده است . آنچه در كافى نقل شده با آنچه در نهج البلاغه است تفاوتهايى دارد ، از جمله اين كه طبق نقل كافى حضرت مردم را به پنج دسته تقسيم مىكند و مى فرمايد كه دسته ششم وجود ندارند : دسته اوّل ملائكة اللّه ، دسته دوّم انبيا ، و آنگاه سه دسته اى را ذكر مىكند كه سيّد رضىّ هم در نهج البلاغه آورده اند :\r\n1 - « سَاع سَرِيعٌ نَجَا »\r\n( آنان كه زياد سعى مى كنند و نجات پيدا مى كنند . )\r\n« نجا » يعنى نجات پيدا مىكند ، و به معناى « أسرع » هم آمده است ، « دابّةٌ ناجية » يعنى جنبنده اى كه خيلى سريع مى رود . روى اين معنا معناى كلام حضرت اين مىشود : سعى كننده اى كه سريع است و در كار سرعت مى گيرد و هيچ توجّهى به دنيا ندارد . اينها كسانى هستند كه طالب بهشت اند ، طالب رضوان و حق و حقيقت هستند و در اين راه زياد فعاليت مى كنند و نجات مى يابند .\r\n2 - « وَطَالِبٌ بَطِىءٌ رَجَا »\r\n( و آنان كه طالب بهشت و رضوان هستند اما كندند و اميدوارند كه خدا به آنان ترحّم كند . )\r\n","description":"","footnote":"","page_name":" 213 ","page_number":213},
  {"content":"\r\nاينها كسانى هستند كه در راه حقيقت هستند اما گاهى از قافله عقب مى افتند ولى بالاخره در راه نجات هستند و اميدوار به ترحّم خدا مى باشند . « اميد » به اين معناست كه انسان براى رسيدن به امرى در مقدّمات آن مقدارى كوشش و فعاليت كند و بعد اميدوار به گرفتن نتيجه باشد . مثل كسى كه زمينى را شخم مى زند ، گندم مى پاشد ، آب مىدهد ، بعد ممكن است آفت بگيرد و ثمر ندهد و ممكن هم هست به ثمر برسد ، در اينجا مى گويند : خدايا ما كوشش خودمان را كرديم و اميدواريم كه تفضّل تو كارى كند كه گندم ما به نتيجه برسد ، اين را رجا و اميد مى گويند . اما اگر كسى زمين را شخم نزند و گندم نپاشد و مقدّمات كار را فراهم نكند ، و بگويد اميدوارم كه خدا به من گندم بدهد ، اين را حماقت مى گويند .\r\n3 - « وَمُقَصِّرٌ فِى النَّارِ هَوَى »\r\n( و آنان كه كوتاهى مى كنند و در آتش سرازير مى شوند چون در راه باطل هستند . )\r\nاينها كسانى هستند كه دنبال هواى نفس و دنيا هستند ، و اصلاً طالب حق و حقيقت نيستند . بين قاصر و مقصّر فرق است : قاصر كسى است كه شرايط براى او فراهم نباشد يا اين كه عقل و دركش كم باشد ، امّا مقصّر كسى است كه مىتواند فعاليت بكند ولى براى رسيدن به حق فعاليت نمى كند .\r\nدر قرآن كريم هم اين مضمون وجود دارد ، در سوره واقعه مى فرمايد : ( و كنتم أزواجاً ثلاثة فأصحاب الميمنة ما أصحاب الميمنة و أصحاب المشئمة ما أصحاب المشئمة و السّابقون السّابقون أولئك المقرّبون ) ( 1 ) شما در قيامت سه دسته هستيد : يك دسته اصحاب دست راست كه چقدر حالشان نيكوست و يك دسته اصحاب دست چپ كه چقدر حالشان سخت است و دسته ديگر آنهايى كه سبقت مى گيرند و اينها بسيار مقرّب درگاه خدا هستند .\r\nو در سوره فاطر مى فرمايد : ( ثمّ أورثنا الكتاب الّذين اصطفينا من عبادنا فمنهم\r\n\r\n","description":"","footnote":"\r\n1 - سوره واقعه ، آيات 7 تا 11\r\n","page_name":" 214 ","page_number":214},
  {"content":"\r\nظالم لنفسه و منهم مقتصد و منهم سابق بالخيرات ) ( 1 ) ما كتاب را به بندگان برگزيده خود داديم - و مردم در مقابل اين كتاب سه دسته اند - يك دسته آنهايى هستند كه به خودشان ظلم مى كنند - از حق پيروى نمى كنند - و دسته ديگر ميانه رو هستند ، و دسته سوّم آنهايى هستند كه به كارهاى خوب سبقت مى گيرند .\r\nراه درست با دورى از افراط و تفريط\r\n« اَلَْيمِينُ وَالشِّمالُ مَضَلَّةٌ ، وَالطَّرِيقُ الْوُسْطَى هِىَ الْجَادَّةُ »\r\n( راست و چپ هر دو گمراهى است ، و راه وسط همانا جاده درست است . )\r\nما در اين عالم راهى را طى مى كنيم كه به هرحال ما را به آخرت مى رساند ، اگر در راه اصلى و وسط حركت كنيم گرفتار دزد و راهزن و خطرهاى ديگر نمى شويم ، اما اگر از جادّه اصلى منحرف شديم و به طرف راست يا چپ رفتيم گرفتار دزدان و راهزنان و درندگان مى شويم ، به مقصد نمى رسيم و هلاك مى شويم .\r\nشعار ما هم در انقلاب اين شعار بود : « لاشرقية و لاغربية » راست و چپ چه شرق باشد و چه غرب هر دو استعمارگر هستند و به فكر منافع خودشان ، آمريكا نفت و معادن خاورميانه را مى خواهد شوروى هم همين طور . شوروى با ملّت افغانستان چه مىكند ؟ ! در حالى كه ادّعا مىكند طرفدار خلق است ! از وقتى كه شوروى افغانستان را اشغال كرده بنابر آنچه نقل مى كنند صادرات گاز افغانستان به شوروى سى برابر شده آن هم به صورت رايگان . فقط اسلام حامى مستضعفين است نه راست و نه چپ . هر روز حدّاقلّ ده مرتبه در نماز مى گوييم : ( اهدنا الصّراط المستقيم ، صراط الّذين أنعمت عليهم غير المغضوب عليهم و لا الضّالّين ) خدايا به ما بنما راه مستقيم را ، راه آنهايى كه اِنعام كردى بر آنها - كه انبياء و اولياء باشند - كسانى كه نه بر آنان غضب كرده اى و نه گمراهند .\r\n\r\n","description":"","footnote":"\r\n1 - سوره فاطر ، آيه 32\r\n","page_name":" 215 ","page_number":215},
  {"content":"\r\nدر جوامع ما افراد متقدّسى كه خيلى تند هستند و انقلابى هاى خيلى تند ، همه از راه حق منحرف شده اند و ضربه مى زنند . همانطور كه دشمن ضربه مى زند دوست نادان هم ضربه مى زند ، بايد انسان معتدل باشد ، مقدّستر از پيغمبر نشويد . متأسفانه افرادى كه اصلاً بوى انقلاب به مشام آنها نرسيده حالا از انقلابى ها هم انقلابى تر شده اند ، تندرويهاى آنها سبب مىشود عناصر مفيد را كنار بزنند ، هر روز معركه درست مى كنند ، روح يأس در مردم ايجاد مى كنند ، و بال جامعه مى شوند . پيغمبراكرم ( صلى الله عليه وآله و سلم ) قوّه جاذبه اش بيش از قوّه دافعه اش بود ، نيروها را جذب مى كرد ، آدمهايى را كه خيلى انقلابى نبودند نيز نگه مى داشت و طرد نمى كرد .\r\nحضرت امير همانطور كه گرفتار قاسطين و مردم صفّين بود همانطور گرفتار خوارج هم بود ، خوارج مردمى بودند كه مى خواستند مقدّستر از حضرت على ( عليه السلام ) بشوند ، اوّل حضرت على را مجبور كردند حكميت را قبول كند ، بعد گفتند ، « لا حكم الاّ للّه » ( 1 ) ( غير از خدا هيچ كس حق حكم ندارد ) . خوارج مردمى بودند قارى قرآن ، اهل تهجّد و نماز شب ، و به خيال خود مخلص ! امّا مخلصى كه خليفه خدا و حضرت على را تنها گذاشتند و حتى با او جنگ كردند ! مثل بچه هايى كه مى گويند ما طالب اسلام راستين هستيم ! عمل اينها در كشور ما ضررش خيلى زيادتر از ضدّ انقلابهايى است كه اصلاً انقلاب ما را باور نكرده اند . در هر كارى افراط و تفريط غلط است . تفريط يعنى كوتاهى كردن ، و افراط يعنى تندروى .\r\n« عَلَيْهَا بَاقِى الْكِتَابِ وَآثَارُ النُّبُوَّةِ »\r\n( بر اين راه وسط است كتاب باقى مانده از پيغمبراكرم ( صلى الله عليه وآله و سلم ) و آثار نبوّت . )\r\nاضافه « باقى » به « كتاب » از قبيل اضافه صفت به موصوف است ، « باقى الكتاب » به معناى كتاب باقى است . ضمير « ها » در « عليها » به « طريق » برمى گردد ، به « طريق » هم ضمير مؤنث برمى گردد و هم مذكر . در اين كلام دو احتمال داده مىشود :\r\n\r\n","description":"","footnote":"\r\n1 - معناى « لا حكم الاّ للّه » در شرح خطبه 40 بيان شده است .\r\n","page_name":" 216 ","page_number":216},
  {"content":"\r\nاحتمال اوّل : كتاب و سنّت منطبق بر راه وسط مى شوند ، يعنى شما كه در راه وسط واقع شديد همان راه كتاب و سنّت است . در اين احتمال بايد فعل « ينطبق » را در تقدير بگيريم تا متعلّق « عليها » باشد .\r\nاحتمال دوّم : كتاب و سنّت شاهد راه وسط مى باشند ، و راه وسط را به شما مى فهمانند . در اين احتمال بايد « يشهد » را در تقدير بگيريم تا متعلّق « عليها » باشد .\r\nاگر ما نقل كافى را ملاك قرار بدهيم راه وسط منطبق بر شخص اميرالمؤمنين ( عليه السلام ) مىشود ; فواتح سور را كه در ابتداى بعضى از سوره هاى قرآن است اگر جمع كنيم و مكرّرات را حذف كنيم ، اين جمله به دست مى آيد : « صراط علىّ حقّ نمسكه » راه على راه حقّى است كه ما به آن چنگ مى زنيم .\r\nدر حديث است كه : « الصّراط صراطان : صراط فى الدّنيا و صراط فى الآخرة ، فامّا الصّراط فى الدّنيا فهو الامام المفترض الطّاعة . . . » ( 1 ) راه دو راه است : راهى در دنيا و راهى در آخرت ، راه در دنيا امام واجب الاطاعة است ، و راه آخرت همان پل صراط است كه بر روى جهنم قرار دارد ، و از مو باريك تر و از شمشير برّنده تر است ، مع ذلك اولياء خدا مثل برق از آن عبور مى كنند . در حقيقت صراط مجسّمى كه معيار حق و حقيقت است و انسان بايد بر طبق آن عمل كند همان امام واجب الاطاعة است كه مصداق شاخصش حضرت اميرالمؤمنين ( عليه السلام ) مى باشد .\r\nاين كه حضرت فرمود : « باقى الكتاب » به اين معنا نيست كه قرآن تحريف شده است و مقدارى از آن از دست رفته و باقيمانده آن مورد نظر است ، بلكه اين از قبيل اضافه صفت به موصوف است يعنى « كتاب باقى » . پيغمبراكرم ( صلى الله عليه وآله و سلم ) فرمود : من از بين شما مى روم و دو چيز گرانبها در بين شما باقى مى گذارم يكى كتاب و ديگرى عترتم . پس معنا اين مىشود : كتابى كه بعد از رحلت پيامبر ( صلى الله عليه وآله و سلم ) باقى مانده است . بعضى به شيعه نسبت داده اند كه قائل به تحريف كتاب مى باشند ، اما اين تهمت\r\n\r\n","description":"","footnote":"\r\n1 - تفسير صافى ، تفسير سوره فاتحه ، ج 1 ، ص 72 ; و معانى الاخبار ، ص 32\r\n","page_name":" 217 ","page_number":217},
  {"content":"\r\nاست و علماى شيعه منكر تحريف كتاب هستند .\r\nدر بعضى نسخه ها به جاى كلمه « باقى » « ما فى » وجود دارد ، يعنى آنچه در كتاب است گواه بر راه وسط است ، كه در اين صورت اشكال تحريف بر طرف مىشود .\r\n« وَمِنْهَا مَنْفَذُ السُّنَّةِ »\r\n( و از راه وسط است كه سنّت نفوذ مىكند . )\r\n« سنّت » يعنى روش ، سنّت پيغمبر يعنى قول و فعل و تقرير پيغمبر . اگر بخواهيم سنّت و روش پيغمبر باقى باشد و در جامعه نفوذ كند ، بايد به وسيله راه وسط كه مصداق كامل آن امام مفترض الطاعة است باشد . اگر بخواهيم سنّت پيغمبر در جامعه نفوذ كند و اجرا شود بايد به دنبال على ( عليه السلام ) برويم نه معاويه ; چون به وسيله امام باطل ، بدعت ها در جامعه اجرا مىشود نه سنّت .\r\n« وَإِلَيْهَا مَصِيرُ الْعَاقِبَةِ »\r\n( و عاقبت به خيرى به وسيله راه وسط تأمين مىشود . )\r\nعاقبت كار همه بايد جوابگوى امام حق باشند ، خدا على و ائمه حق و انبيا ( عليهم السلام ) را در قيامت ميزان اعمال قرار مىدهد . اينها تجسّم راه وسط هستند ; بنابر نقل روايات على ميزان اعمال است ، ( 1 ) ميزان اعمال يعنى چيزى كه اعمال به وسيله آن سنجش مىشود . ممكن است مراد از عاقبت در دنيا باشد ، يعنى روزى خواهد آمد كه راه وسط در دنيا حاكم شود ، ولو اين كه شما به چپ يا به راست به روى .\r\n« هَلَكَ مَنِ ادَّعَى ، وَخَابَ مَنِ افْتَرَى »\r\n( كسانى كه به ناحق ادّعاى امامت كردند هلاك خواهند شد ، و كسانى كه ادّعاى ناحق كنند زيانكارند . )\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - تفسير قمى ، ج 2 ، ص 343 ، ذيل آيه 8 سوره الرّحمن ; و تفسير صافى و نور الثقلين و . . . از تفسير قمى نقل كرده اند .\r\n","page_name":" 218 ","page_number":218},
  {"content":"\r\nخطبه 16\r\n( درس 56 )\r\nايستادگى در برابر حق\r\nاثرات وجودى تقوى\r\nستايش مخصوص خدا و ملامت مخصوص شخص انسان است\r\n","description":"","footnote":"","page_name":" 219 ","page_number":219},
  {"content":"\r\n\r\n","description":"","footnote":"","page_name":" 220 ","page_number":220},
  {"content":"\r\nبسم الله الرحمن الرحيم\r\n« مَنْ أَبْدَى صَفْحَتَهُ لِلْحَقِّ هَلَكَ ، وَكَفَى بِالْمَرْءِ جَهْلاً أَنْ لاَيَعْرِفَ قَدْرَهُ ، لاَيَهْلِكُ عَلَى التَّقْوَى سِنْخُ أَصْل ، وَلاَيَظْمَأُ عَلَيْهَا زَرْعُ قَوْم ، فَاسْتَتِرُوا بِبُيُوتِكُمْ ، وَأَصْلِحُوا ذَاتَ بَيْنِكُمْ ، وَالتَّوْبَةُ مِنْ وَرَائِكُمْ ، وَلاَيَحْمَدُ حَامِدٌ إِلاَّ رَبَّهُ ، وَلاَيَلُمْ لائِمٌ إِلاَّ نَفْسَهُ »\r\nايستادگى در برابر حق\r\n« مَنْ أَبْدَى صَفْحَتَهُ لِلْحَقِّ هَلَكَ »\r\n( كسى كه در مقابل حق بايستد هلاك مىشود . )\r\n« صفحة » به معناى جانب و پهلوى چيز است ، به معناى صورت و روى انسان هم مى آيد . ظاهر كلام حضرت اين است كه كسى كه رو در روى حق بايستد هلاك مىشود ; اگر امام بر حقى مثل حضرت على ( عليه السلام ) باشد ، هر كس در مقابل او خودش را ظاهر كند و به ناحق ادّعاى امامت كند هلاك مىشود ، كسانى كه در مقابل حق قيام كنند مسيرشان به هلاكت است ، بر فرض هم چند صباحى بتوانند در مقابل حق ايستادگى كنند ولى بالاخره شكست خواهند خورد ، و عذاب ابدى براى آنها خواهد بود . اين توضيح كلام حضرت بر طبق نقل عبده بود .\r\nولى مرحوم حاج سيد حبيب اللّه خوئى و بعضى نسخه هاى خطّى قديمى كلام\r\n","description":"","footnote":"","page_name":" 221 ","page_number":221},
  {"content":"\r\nحضرت را به اين صورت نقل كرده اند : « من أبدى صفحته للحقّ هلك عند جهلة النّاس » ( 1 ) اگر كسى روى خود را براى دفاع از حق و به نفع حق ظاهر كند و در اين راه ايستادگى كند ، مردم نادان - چون اهل تشخيص نيستند - در مقابل او مى ايستند و باعث هلاكت او مى شوند . ظاهراً اين نقل مناسب تر است و مؤيّد اين نقل جمله بعدى حضرت است كه مى فرمايد :\r\n« وَكَفَى بِالْمَرْءِ جَهْلاً أَنْ لاَيَعْرِفَ قَدْرَهُ »\r\n( و براى نادانى يك انسان همين اندازه كافى است كه موقعيت خودش را تشخيص ندهد . )\r\nوقتى كه حضرت اميرالمؤمنين ( عليه السلام ) به خلافت ظاهرى رسيد عده اى به آن حضرت اصرار مى كردند كه معاويه را تثبيت كن و مصلحت در عزل معاويه نيست ، اما حضرت اميرالمؤمنين ( عليه السلام ) چون معاويه را صالح نمى دانست براى يك دقيقه هم حاضر نبود حكومت معاويه را امضاء كند . معاويه به زور تسليم اسلام شده و از روى ناچارى اسلام را پذيرفته بود ، معاويه و ابوسفيان در سال هشتم هجرت پس از فتح مكه از روى ناچارى به اسلام روى آوردند ، ( 2 ) اين معاويه امروز در مقابل حضرت على ( عليه السلام ) - كه اوّلين مردى است كه به پيغمبراكرم ( صلى الله عليه وآله و سلم ) ايمان آورده و بزرگ شده دامان پيامبر است ، و در مورد علمش پيغمبراكرم ( صلى الله عليه وآله و سلم ) فرمود : « أنا مدينة العلم و علىّ بابها » ( 3 ) من شهر علم هستم و على در آن شهر - ادّعاى خلافت و رهبرى مسلمانها را دارد و آشكارا فسق و فجور را از حدّ گذرانده است ، و عده اى هم به حضرت على ( عليه السلام ) اصرار مى كنند كه مصلحت در تثبيت اوست . در هرحال چنين فردى ( حضرت على ( عليه السلام ) ) در نزد مردم نادان شكست مى خورد ; زيرا مردم نادان حقيقت و عدالت حضرت على را طالب نيستند ، و مفاسدى را كه در تثبيت معاويه بود درك نمى كنند .\r\n\r\n","description":"","footnote":"\r\n1 - منهاج البراعة ، ج 3 ، ص 232\r\n2 - سيره ابن هشام ، ج 4 ، ص 43 ; و تاريخ طبرى ، ج 2 ، ص 329\r\n3 - الغدير ، ج 6 ، ص 61\r\n","page_name":" 222 ","page_number":222},
  {"content":"\r\nاثرات وجودى تقوى\r\n« لاَيَهْلِكُ عَلَى التَّقْوَى سِنْخُ أَصْل »\r\n( كسى كه ريشه ريشه اش بر تقوى باشد هلاك نمى شود . )\r\n« سنخ » يعنى ريشه و « أصل » هم به معناى ريشه است ، ريشه ريشه بايد روى تقوى باشد . حضرت مى فرمايد : اگر انسان ريشه اعمال و معارف اعتقاداتش در تقوى باشد سبب نجاتش مىشود . خدا در قرآن مى فرمايد : ( أفمن أسّس بنيانه على تقوى من اللّه و رضوان خير أم من أسّس بنيانه على شفا جرف هار ) ( 1 ) آيا كسى كه تأسيس كند بنيان و ساختمان خودش را روى تقوى بهتر است يا كسى كه بنيان خود را بر لبه پرتگاه تأسيس كند ؟\r\nبايد انسان ايمان و معارف و علم و اعمال و رفتار خودش را بر اساس تقوى و حفظ حريم خدا بگذارد ، اگر چنين نباشد مثل ساختمانى است كه بر لب پرتگاه ساخته شده باشد كه هيچ ارزشى ندارد . تقوى مثل زمين مستعدّى است كه درختى در آن كشت شود ; ولى اگر زمين شوره زار باشد درخت نموّ نمى كند .\r\n« وَلاَيَظْمَأُ عَلَيْهَا زَرْعُ قَوْم »\r\n( و با بودن تقوى هيچ كشت و زرعى تشنه نمى شود . )\r\nاعمالى كه انسان انجام مىدهد همه كشت است ، معارف و علومى را كه تحصيل مىكند مثل بذرى است كه در دل انسان پاشيده مىشود ، و به وسيله عبادات و اعمال آبيارى و تكميل مىشود .\r\nانسان فراموشكار است و اگر روزى پنج نوبت در مقابل خدا نايستد و با خدا حرف نزند و ركوع و سجود نكند كم كم ايمانش سست مىشود . بسا انسان در اثر كارهاى زشت ايمانش سست شود به گونه اى كه وقت مرگ بى ايمان از دنيا برود .\r\n\r\n","description":"","footnote":"\r\n1 - سوره توبه ، آيه 109\r\n","page_name":" 223 ","page_number":223},
  {"content":"\r\nدر روايات آمده كه سه چيز باعث مىشود در وقت مردن ايمان از انسان گرفته شود و بى ايمان از دنيا برود : حسد ، مداومت در شرب خمر ، و عاق والدين شدن .\r\nاگر توانستى درخت ايمانت را از دروازه مرگ عبور دهى نجات پيدا مى كنى . جامعه اگر جامعه باتقوى باشد پيروز است ، انسان اگر باتقوى باشد پيروز است .\r\n« فَاسْتَتِرُوا بِبُيُوتِكُمْ ، وَأَصْلِحُوا ذَاتَ بَيْنِكُمْ »\r\n( پس در خانه هاى خود پنهان شويد ، و خودتان را اصلاح كنيد . )\r\nحضرت اين مطالب را به آنهايى مى گويد كه در مقابل حكومت حق فتنه مى كنند و جنگ راه مى اندازند ، منظور حضرت عموم مردم نيست . اينجا بعضى شارحان كلمه « ذات » را زائد مى دانند ، ولى ظاهراً كلمه زيادى نيست زيرا يك وقت اصلاح ظاهرى است مثلاً دو نفر با هم اختلاف دارند ولى به وسيله اى سرپوش روى آن مى گذارند ; حضرت مى فرمايد كه ذات و ته دل خودتان را اصلاح كنيد ، كارى كنيد كه ذاتاً با هم كينه نداشته باشيد و دشمن حق نباشيد ، از ريشه و اساس خودتان را اصلاح كنيد ، ريشه درگيريها دلهاست ; اگر دلها كينه ها را دور بريزند و در برابر حق تسليم باشند ، اعمال انسان هم خواهى نخواهى دنبال دل مى باشند .\r\nبا ملاحظه نقل مرحوم كلينى مى فهميم كه حضرت مى فرمايد : حكومت حق نمى تواند ساكت باشد ; اگر ديد كسانى فتنه مى كنند ، مقابل حق ايستادگى مى كنند ، شيطنت مى كنند ، آنها را آزاد نمى گذارد ; و اگر گروهى با حق و با اسلام و انقلاب لج بازى كنند ، بايد در مقابل آنها ايستادگى كرد و اگر موعظه نتيجه نداشت شمشير و تازيانه آنها را اصلاح مىكند كه « آخر الدّواء الكىّ » ( 1 ) آخرين دوا داغ كردن است .\r\n« وَالتَّوْبَةُ مِنْ وَرَائِكُمْ »\r\n( و توبه و بازگشت به خدا پشت سر شماست . )\r\nبه نظر حضرت على ( عليه السلام ) در جامعه آن روز انحرافاتى وجود داشته ، لذا مى فرمايد :\r\n\r\n","description":"","footnote":"\r\n1 - نهج البلاغه عبده ، خطبه 168\r\n","page_name":" 224 ","page_number":224},
  {"content":"\r\nخدا توبه را قبول مىكند ، اى كسانى كه در برابر حق ايستادگى داشته ايد و در مقابل حق جنگ و ستيز راه انداخته ايد ، تا زنده ايد برگشتن به حق دير نشده است . توبه پشت سر شماست ، به اين معنا كه توبه شما را تعقيب مىكند ، از توبه استقبال كنيد .\r\nستايش مخصوص خدا و ملامت مخصوص شخص انسان است\r\n« وَلاَيَحْمَدُ حَامِدٌ إِلاَّ رَبَّهُ ، وَلاَيَلُمْ لائِمٌ إِلاَّ نَفْسَهُ »\r\n( و هيچ حمد كننده اى غير از پروردگارش را حمد نكند ، و هيچ ملامت كننده اى مگر خودش را ملامت نكند . )\r\nهمه موجودات در مقابل خدا هيچ اند و اگر كمالى دارند كمالاتشان از خداست . ستايش هميشه در مقابل كمالات و نعمت هاست ، و همه كمالات و نعمت ها از طرف خداست ; در نماز مى خوانيم : ( ألحمد للّه ربّ العالمين ) « ل » در « للّه » براى اختصاص است ; يعنى جنس ستايش مخصوص خداست ، زيرا خدا پروردگار همه عوالم است . هيچ موجودى حتى پيامبران از طرف خود چيزى ندارند .\r\nحمد مخصوص خداست چون او ( ربّ العالمين ) است . ( الرّحمن الرّحيم ) است . ( مالك يوم الدّين ) است . تعليق حكم بر وصف مشعر به علّيّت است ; يعنى اگر حكمى را آورديم و بعد به دنبال آن صفاتى ذكر كرديم ، اين صفات دليل آن حكم مى باشد ; اگر گفته شود : زيدى را كه عالم است اكرام كن ، كلمه عالم مى فهماند كه اكرام به خاطر علم است . در سوره حمد وقتى مى گوييم : ( الحمد للّه ) حمد مخصوص خداست ، اين حكم است ، و جملاتى كه بعد مى گوييم ( ربّ العالمين ، الرّحمن الرّحيم ، مالك يوم الدّين ) اينها همه صفات هستند ، حمد مخصوص خداست به خاطر اين صفات .\r\nاما راجع به ملامت ، انسان نبايد بگويد روزگار يا فلانى سبب گرفتارى و يا گمراهى ما شد ، خود انسان سبب گرفتارى خودش مىشود . در قرآن آمده :\r\n","description":"","footnote":"","page_name":" 225 ","page_number":225},
  {"content":"\r\n( والعصر ، انّ الانسان لفى خسر ) ( 1 ) قسم به عصر و زمانه كه انسان خودش در زيانكارى است . رفيق بد ، محيط بد ، سازمان و گروه بد ، اينها همه زمينه براى انحراف انسان مى شوند ; اما اگر انسان عاقل باشد نبايد تحت تأثير محيط و دوست نادان و سازمان غلط قرار بگيرد .\r\nدر زندان يكى از بچه ها به اصطلاح تغيير ايدئولوژى داده بود ، چون سازمان مورد علاقه او دستور تغيير ايدئولوژى را داده بود اين شخص انحراف خود را به سازمان نسبت مى داد ، در حالى كه خدا به همه ما عقل و فكر و هوش داده است ، انبيا را براى هدايت ما فرستاده ، بزرگان دين را فرستاده ، اگر چنانچه كسى كج رفت و در چاه افتاد ، قبل از هر كس ديگرى بايد خودش را ملامت كند .\r\nروز قيامت مردم به شيطان مى گويند : خدا تو را لعنت كند كه ما را به راههاى كج انداختى ، شيطان مى گويد : ( فلا تلومونى و لوموا انفسكم ) ( 2 ) مرا ملامت نكنيد خودتان را ملامت كنيد . و باز قرآن مى فرمايد : ( ما أصابك من حسنة فمن اللّه و ما أصابك من سيئة فمن نفسك ) ( 3 ) نيكى هايى كه به شما مى رسد از طرف خداست و آنچه زشتى و بدى به شما مى رسد از ناحيه خودتان است .\r\nآنچه از طرف خدا مى رسد غير از كمال هيچ نيست ، منتها كمال وقتى در مسير دل انسان مى افتد انحراف و اخلاق باطل انسان باعث آلودگى آن كمال مىشود . فلاسفه براى اين معنا مثال مى زنند : خورشيد فقط نور دارد ، همين نور اگر از شيشه صاف عبور كند زلال و صاف است ولى اگر از شيشه كدر يا قرمز عبور كند به صورت كدر و قرمز عبور مىكند ; دليل كدورت و قرمزى نور ، آن شيشه كدر و قرمز است .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - سوره عصر ، آيات 1 و 2\r\n2 - سوره ابراهيم ، آيه 22\r\n3 - سوره نساء ، آيه 79\r\n","page_name":" 226 ","page_number":226},
  {"content":"\r\nخطبه 17\r\n( درس 57 )\r\nگناهان فردى و اجتماعى\r\nعقايد و افكار زيربناى جامعه است نه اقتصاد\r\nنفوذ استعمار از راه فرهنگ\r\nويژگى هاى اوّلين گروه از مبغوضترين مردم\r\nفضيلت علمى على ( عليه السلام )\r\nمعناى بدعت و نمونه هايى از آن\r\nدشوارى اجتهاد دينى\r\nمخطّئه و مصوّبه\r\n","description":"","footnote":"","page_name":" 227 ","page_number":227},
  {"content":"\r\n\r\n","description":"","footnote":"","page_name":" 228 ","page_number":228},
  {"content":"\r\nبسم الله الرحمن الرحيم\r\nو من كلام له ( عليه السلام ) فى صفة من يتصدّى للحكم بين الأمة و ليس لذلك باهل :\r\n« إِنَّ اَبْغَضَ الْخَلاَئِقِ إِلَى اللَّهِ رَجُلاَنِ : رَجُلٌ وَكَلَهُ اللَّهُ إِلَى نَفْسِهِ ، فَهُوَ جَائِرٌ عَنْ قَصْدِ السَّبِيلِ ، مَشْغُوفٌ بِكَلاَمِ بِدْعَة ، وَدُعَاءِ ضَلاَلَة ، فَهُوَ فِتْنَةٌ لِمَنِ افْتَتَنَ بِهِ ، ضَالٌّ عَنْ هَدْىِ مَنْ كَانَ قَبْلَهُ ، مُضِلٌّ لِمَنِ اقْتَدَى بِهِ فِى حَيَاتِهِ وَبَعْدَ وَفَاتِهِ ، حَمَّالٌ خَطَايَا غَيْرِهِ ، رَهْنٌ بِخَطِيئَتِهِ »\r\n« و من كلام له ( عليه السلام ) فى صفة من يتصدّى للحكم بين الأمة و ليس لذلك باهل »\r\n( از جمله فرمايشات حضرت على ( عليه السلام ) است در توصيف كسانى كه در جامعه متصدّى امر قضاوت مى شوند و اهليّت براى قضاوت كردن ندارند . )\r\nممكن است « للحكم » حكومت را هم شامل شود ، اما از عبارات بعدى نهج البلاغه مى فهميم مراد قضات هستند .\r\nاين خطبه را حضرت در زمان خلافت خود ايراد فرموده اند و گلايه دارند از زمانى كه خلافت در دست آن حضرت نبود ; اين خطبه را شيخ كلينى هم در اصول كافى نقل كرده است . ( 1 )\r\n\r\n","description":"","footnote":"\r\n1 - اصول كافى ، ج 1 ، ص 55 ، باب البدع و الرّأى . . . ، حديث 6\r\n","page_name":" 229 ","page_number":229},
  {"content":"\r\n« إِنَّ اَبْغَضَ الْخَلاَئِقِ إِلَى اللَّهِ رَجُلاَنِ »\r\n( به درستى كه مبغوضترين مردم پيش خدا دو دسته اند . )\r\nگناهان فردى و اجتماعى\r\nمعصيت و تخلّف و نافرمانى از امر خدا يك وقت شخصى است ; مثل اين كه كسى آنچه را خدا نهى كرده مرتكب مىشود ، كارش كار اجتماعى نيست - گرچه كارهاى شخصى هم در جامعه بى اثر نيست - اما به نحوى نيست كه جامعه را به انحراف بكشاند ، بلكه در گوشه اى فسادى پيدا شده و فردى فاسد شده است كه اين گناه فردى است .\r\nاما اگر در كارهاى اجتماعى افراد منحرفى باشند دودش به چشم جامعه مى رود ، ضررش به همه جامعه مى خورد ; مثلاً فرض كنيد حاكم مسلمين ، كسى كه نبض سياست كشور در دست اوست ، يا كسانى كه نبض اقتصاد كشور در دست آنهاست ، يا كسانى كه فرهنگ جامعه در دست آنهاست ، اگر در كارشان انحرافى پيدا شود ضررش به همه جامعه مى خورد ; اينها اگر فاسد باشند ، سياست و اقتصاد و فرهنگ جامعه خراب مىشود ، اين گناه اجتماعى است .\r\nعقايد و افكار زيربناى جامعه است نه اقتصاد\r\nگناهان اجتماعى پيش خداوند سنگين تر از گناهان فردى مى باشند ، و از گناهان اجتماعى آنچه مربوط به فرهنگ جامعه است ضررش از همه بيشتر است ; زيرا انسانيت انسان به فرهنگ ، عقايد و افكار اوست .\r\nاى برادر تو همين انديشه اى * مابقى خود استخوان و ريشه اى\r\nكسانى كه زيربناى تمام شئون جامعه را اقتصاد قرار مى دهند ، و تصور مى كنند اگر اقتصاد خوب باشد همه چيز خوب است و اگر اقتصاد فلج باشد جامعه فلج است ، اينها انسان را در رديف ساير حيوانات قرار مى دهند . گاو وقتى آب و علفش\r\n","description":"","footnote":"","page_name":" 230 ","page_number":230},
  {"content":"\r\nمرتب باشد خوش است ، و با نبود آب و علف زندگانى آن فلج مىشود . شئون زندگى حيوانات در آب و علف و خوراك خلاصه مىشود ، اما اهميت انسان به فكر و عقايد و معنويات است ، انسانيت انسان به ايمان و اخلاق و معنويات اوست . بنابراين اگر متصدّيان فرهنگ جامعه كج شوند ، ضررشان براى جامعه از هر گروه ديگرى بيشتر است ; زيرا اينها عقايد و افكار جامعه را تنظيم مى كنند ، و خوراك فكرى به جامعه مى دهند .\r\nانسانيت انسان و امتيازى كه از ساير حيوانات دارد به اراده و فكر و عقايدش مى باشد . كسانى كه عهده دار فرهنگ جامعه هستند ، اگر افكارشان غلط باشد ، افكار مستقل نباشد ، افكار استعمارى باشد ، و باعث شوند كه فكر جامعه عوض شود و در مسير باطل بيفتد ، اينها انسانيت انسان را از بين مى برند ، و ضربه اى را كه به جامعه مى زنند از همه بيشتر است ; زيرا فرهنگ زيربناى ساختمان انسانيت است ، و بايد بر اصول صحيح مبتنى باشد تا انسان انسانِ كامل شود .\r\nنفوذ استعمار از راه فرهنگ\r\nاستعمارگران وقتى مى خواهند كشورى را استعمار كنند ، سعى مى كنند افكار آن جامعه را عوض كنند ، با عقايد و افكار مردم كار دارند ، كارى مى كنند كه آنها نتوانند خوب فكر كنند ، فكر جامعه را در اختيار مى گيرند ، خوراك فكرى به جامعه مى دهند ، براى اين كه مى دانند اگر فكر جامعه را دزديدند سياست و اقتصاد هم به دنبالش مى آيند ; چون زيربناى همه شئون انسان همان فكر است .\r\nروى اين اصل حضرت على ( عليه السلام ) مى فرمايد : مبغوضترين خلايق در نزد خدا دو دسته هستند ، و اين دو دسته وجه مشتركشان اين است كه هر دو با افكار و عقايد و اخلاق جامعه در ارتباطند ، معنويات مردم دست اينهاست : يك دسته آنهايى كه ارشاد كنندگان مردم هستند ، و معارف مردم و وظايف آنان را براى آنها\r\n","description":"","footnote":"","page_name":" 231 ","page_number":231},
  {"content":"\r\nتشريح مى كنند ، و رهبران فكرى جامعه هستند ، اينها اگر آدمهاى كجى باشند ، به جاى مطالب حق مطالب انحرافى و مسائلى را كه ساخته ذهن خودشان مى باشد و بدعت و گمراهى را به مردم القاء مى كنند ، فرهنگ اعتقادى و عملى جامعه را منحرف مى كنند . دسته دوّم هم قضات هستند كه مردم در مشكلات به آنها مراجعه مى كنند . مال مردم ، ناموس مردم و جان مردم به دست قضات است ، اگر قضات بر خلاف حكم خدا حكم كنند خونهايى به ناحق ريخته مىشود ، ناموسها بر باد مى رود ، اموال مردم بى جهت مصادره مىشود .\r\nبرخى از شارحان نهج البلاغه منظور از دسته اوّل را افراد گمراه در اصول و مسائل اعتقادى مى دانند ، و منظور از دسته دوّم را اهل فتوى و قضاوت . ( 1 )\r\nحضرت على ( عليه السلام ) مى فرمايد : « انّ أبغض الخلائق الى اللّه رجلان » به درستى كه مبغوضترين مردم پيش خدا دو دسته هستند . مراد از مبغوض بودن پيش خدا اين است كه اين اشخاص مورد عذاب و عقاب خدا واقع مى شوند ; زيرا آن گونه بغض و غضبى كه در دل ما هست و از حالات انفعالى بشرى است در خدا نيست .\r\nويژگى هاى اوّلين گروه از مبغوضترين مردم\r\n« رَجُلٌ وَكَلَهُ اللَّهُ إِلَى نَفْسِهِ »\r\n( مردى كه خدا او را به خودش واگذار كرده است . )\r\nكسى كه در مقام معارف و عقايد ، عصبيت را كنار گذارد و از خدا كمك بخواهد ، خدا راهنماى او مىشود . در قرآن مى فرمايد : ( و الّذين جاهدوا فينا لنهدينّهم سبلنا ) ( 2 ) كسانى كه در راه ما كوشش كنند راههايمان را به آنها نشان مى دهيم ; در جاى ديگر فرموده است : ( يا أيّها الّذين آمنوا ان تتّقوا اللّه يجعل لكم فرقاناً ) ( 3 )\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 286\r\n2 - سوره عنكبوت ، آيه 69\r\n3 - سوره انفال ، آيه 29\r\n","page_name":" 232 ","page_number":232},
  {"content":"\r\nاى كسانى كه ايمان آورده ايد اگر تقوى داشته باشيد خدا براى شما نيرويى قرار مىدهد كه بتوانيد بين حق و باطل فرق بگذاريد .\r\nكسى كه داراى تقوى باشد و خودش را از هواى نفس و عصبيت ها و كبر و غرور حفظ كند و واقعاً طالب حق و حقيقت باشد ، خداوند براى اين شخص نيرويى قرار مىدهد كه اين نيرو سبب شود او بتواند بين حق و باطل فرق بگذارد . بنابراين خدا وعده هدايت به كسانى داده است كه خودخواه نباشند ، تعصب نداشته باشند و نگويند : ( انّا وجدنا آباءنا على أمّة و انّا على آثارهم مهتدون ) ( 1 ) ما پدران خويش را بر آيين و عقايدى يافتيم و بر آثار آنها هدايت شده ايم .\r\nبنابراين كسى كه تقوى ندارد و به افكار خودش بيشتر اهميت مىدهد و در فكر پياده كردن انديشه و نظرات خود مى باشد ، خداوند او را به حال خودش وا مى گذارد .\r\nحضرت در بيان ويژگى ها و خصوصيات اين گروه مى فرمايد :\r\n« فَهُوَ جَائِرٌ عَنْ قَصْدِ السَّبِيلِ »\r\n( پس چنين آدمى - در مقام اعتقادات و معارف - از راه اعتدال منحرف است . )\r\nاين كلام حضرت على ( عليه السلام ) به سه صورت نقل شده است : « جائر » ، « جائز » و « حائر » ; اگر « جائر » باشد يعنى « مائل » كسى كه از حق ميل مىكند و از حق برمى گردد ، « سلطان جائر » يعنى پادشاهى كه از حق برگشته است . « جائز » از مادّه « جواز » است يعنى از راه معتدل منحرف است . « حائر » يعنى متحيّر . « قصد السّبيل » يعنى راه معتدل ، « سبيل » يعنى راه و « قصد » يعنى معتدل ، از باب اضافه صفت به موصوف است .\r\nاين شخص از راه معتدل و راه راستى كه انسان را به هدف مى رساند برمى گردد ، نمى خواهد افكار و عقايد واقعى اسلام را دريابد .\r\n\r\n","description":"","footnote":"\r\n1 - سوره زخرف ، آيه 22\r\n","page_name":" 233 ","page_number":233},
  {"content":"\r\nفضيلت علمى على ( عليه السلام )\r\nاميرالمؤمنين ( عليه السلام ) در اين خطبه درد دل و شكايتش از كسانى است كه مى دانستند حضرت باب علم پيغمبر ( صلى الله عليه وآله و سلم ) است ، مى دانستند علوم اسلامى پيش حضرت است ، ولى با اين حال نمى خواستند مطيع حضرت باشند . بعد از پيغمبراكرم ( صلى الله عليه وآله و سلم ) جوّ جورى شد كه حضرت على ( عليه السلام ) را كه نزديكترين شخص به پيغمبراكرم ( صلى الله عليه وآله و سلم ) بود از صحنه سياست و علوم اسلامى كنار زدند ، با اين كه همه نقل كرده اند كه پيغمبراكرم ( صلى الله عليه وآله و سلم ) فرمود : « أنا مدينة العلم و علىّ بابها » ( 1 ) من شهر علمم و على درب آن شهر است ، شهرى را كه مى خواهى وارد شوى بايد از دروازه آن وارد شوى ; اگر كسى علوم اسلام و علوم پيامبر ( صلى الله عليه وآله و سلم ) را مى خواهد بايد از راه على ( عليه السلام ) وارد بشود .\r\nدر سنن ترمذى در باب مناقب ، از پيغمبراكرم ( صلى الله عليه وآله و سلم ) نقل مىكند كه فرمود : « أنا دارالحكمة و علىّ بابها » ( 2 ) من خانه حكمت هستم و على درب آن خانه است .\r\nباز از آن حضرت نقل شده است كه فرمود : « أفضلكم و أعلمكم و أقضاكم علىّ » ( 3 ) فاضل ترين و عالم ترين و بهترين قضاوت كننده بين شما على است .\r\nخليفه دوّم به نقل شيعه و سنّى بيش از هفتاد مرتبه گفت : « لولا علىّ لهلك عمر » ( 4 ) اگر على نبود عمر هلاك مى شد ، و يا مى گفت : « اللّهمّ لاتبقنى لمعضلة ليس لها ابن ابيطالب » ( 5 ) خدايا مرا باقى نگذار براى مشكلى كه پسر ابوطالب براى آن نباشد .\r\nاگر در مسأله خلافت نزاع بود ، اما در اين كه حضرت على ( عليه السلام ) اعلم همه اصحاب\r\n\r\n","description":"","footnote":"\r\n1 - الغدير ، ج 6 ، ص 61\r\n2 - سنن الترمذى ، ج 5 ، ص 637 ، كتاب المناقب ، باب مناقب على بى ابيطالب ، باب 21 ، حديث 3723\r\n3 - بحارالانوار ، ج 46 ، ص 136 ، چاپ بيروت\r\n4 - الغدير ، ج 6 ، ص 93 و 94 ; و من لا يحضره الفقيه ، ج 4 ، ص 36 ، حديث 5025\r\n5 - الغدير ، ج 6 ، ص 93 و 103\r\n","page_name":" 234 ","page_number":234},
  {"content":"\r\nبه علم پيغمبراكرم ( صلى الله عليه وآله و سلم ) بوده شك و ترديد نبوده است . بسيارى از كسانى كه از پيغمبراكرم ( صلى الله عليه وآله و سلم ) روايت مى كنند خيلى بعد از حضرت على ( عليه السلام ) ايمان آورده اند ; مثلاً ابوهريره كه اين همه اهل سنّت از او روايت نقل مى كنند ، سال هفتم هجرت به پيغمبراكرم ( صلى الله عليه وآله و سلم ) ايمان آورده است و سه سال با پيغمبراكرم ( صلى الله عليه وآله و سلم ) بوده است ; و در بين كسانى هم كه از اوّل ايمان آورده اند ، در آن حدّ كه حضرت على ( عليه السلام ) با پيغمبر ( صلى الله عليه وآله و سلم ) بود و عنايت به علم پيغمبراكرم ( صلى الله عليه وآله و سلم ) داشت ديگران نداشتند .\r\nدر اين زمان هم مى بينيم كسانى دور يك آقايى هستند ، عده اى به علم آن آقا توجّه و عنايت دارند و استفاده علمى بيشتر از او مى برند ، عده اى هم دنبال كار خودشان هستند ، وقتى هم بحث علمى پيش مى آيد بلند مى شوند مى روند ، بى تفاوت هستند ; در زمان پيامبر همچنين بود ; حضرت على ( عليه السلام ) از كودكى در دامن پيغمبراكرم ( صلى الله عليه وآله و سلم ) بزرگ شده است ، و پيامبراكرم مى فرمايد : « أنا مدينة العلم و علىّ بابها » ( 1 ) من شهر علم هستم و على درب آن . از باب اين كه على ( عليه السلام ) عنايت بر علوم پيامبراكرم ( صلى الله عليه وآله و سلم ) داشتند .\r\nاز بسيارى روايات استفاده مىشود كه ائمه ( عليهم السلام ) مخصوصاً امام صادق ( عليه السلام ) در مواقعى كه مسائلى را مطرح مى كردند و از مسائلى بود كه فقهاى آن روز قبول نمى كردند ، كتابى داشتند به طول هفتاد ذراع كه آن را مى آوردند و مى فرمودند : « هذا واللّه خطّ علىّ بيده و املاء رسول اللّه » ( 2 ) به خدا قسم اين كتاب املاء رسول اللّه است كه على با دست خودش نوشته است ; علاوه بر عنايتى كه حضرت به علوم پيامبر داشت ، داراى هوش و استعداد خدادادى و امتياز ذاتى بود كه باعث مى شد علوم پيامبر را ضبط كند .\r\nبعد از پيغمبراكرم ( صلى الله عليه وآله و سلم ) قاعده اش اين بود كه حضرت على ( عليه السلام ) بر فرض كه خليفه\r\n\r\n","description":"","footnote":"\r\n1 - الغدير ، ج 6 ، ص 61\r\n2 - بحارالانوار ، ج 26 ، ص 18 تا 51\r\n","page_name":" 235 ","page_number":235},
  {"content":"\r\nمسلمانان نشد اما محور علمى مسلمين باشد ، ولى افرادى روى جهاتى كه دل خوشى از حضرت على ( عليه السلام ) نداشتند آن حضرت را كنار گذاشتند ، نظير سياست هايى كه در زمان خودمان هم گاهى به چشم مى خورد ، يك وقت مصلحت اقتضا مىكند يك كسى را كنار مى گذارند و حتّى به علم او هم توجّه نمى كنند .\r\nوقتى پيامبر اسلام ( صلى الله عليه وآله و سلم ) از دنيا رفته و اسلام در حال توسعه پيدا كردن است و از كشورهاى مختلف مردم توجّه پيدا كرده اند و مى خواهند اسلام را شناسايى كنند ، مسلّم است كه به اصحاب پيغمبراكرم ( صلى الله عليه وآله و سلم ) مراجعه مى كنند ، و چون حضرت على ( عليه السلام ) كه علوم پيامبر ( صلى الله عليه وآله و سلم ) پيش اوست كمتر مورد توجّه است ، اصحاب ديگرى كه روى كار آمده اند و در گردونه هستند مورد سؤال واقع مى شوند ، و وقتى كه مسائل را ندانند پاى قياس و استحسان و فكرهاى خودشان در كار مى آيد ; از اينجاست كه از همان زمان حضرت على ( عليه السلام ) مسأله بدعت و آراى اشخاص مطرح مىشود .\r\nاز يك طرف اينها نمى خواستند زير بار حضرت على ( عليه السلام ) بروند و از طرف ديگر بعد از پيغمبراكرم ( صلى الله عليه وآله و سلم ) مواجه شده اند با اين كه مردم علوم پيغمبر ( صلى الله عليه وآله و سلم ) را از اينها مى خواهند ، اين افرادى كه پيش پيغمبراكرم ( صلى الله عليه وآله و سلم ) بودند به ذهنشان نمى آمد كه اسلام اينقدر توسعه پيدا مىكند و از شرق و غرب متوجّه مدينه مى شوند و مى خواهند از افكار و سنّت پيغمبر سؤال كنند ، روى اين جهات افكار خودشان را در وسط آورده اند چون راه ديگرى نداشته اند .\r\n« مَشْغُوفٌ بِكَلاَمِ بِدْعَة »\r\n( كلام بدعت و ساخته خودش به پرده دلش نشسته است . )\r\n« مشغوف » و « مشعوف » هر دو خوانده شده است . « مشعوف » از مادّه « شعف » به معناى حبّ و محبّت است ، چيزى را كه انسان از آن خيلى خوشش مى آيد مى گويند به آن شعف دارد . « مشغوف » از « شغاف » است به معنى پرده دل ، چيزى را\r\n","description":"","footnote":"","page_name":" 236 ","page_number":236},
  {"content":"\r\nكه به دل انسان نشسته و در مقابل آن تسليم شده است « مشغوف » مى گويند .\r\nدر قرآن كريم آمده : ( قد شغفها حبّاً ) ( 1 ) محبّت يوسف به پرده دل زليخا رسيد .\r\nمعناى بدعت و نمونه هايى از آن\r\n« بدعة » از مادّه « اِبْتَدَعَ يَبْتَدِعُ » و اسم مصدر است ، « ابتداع » معنايش ساختن است . در مورد خداوند مى گوييم : ( إبتدع السّماوات و الأرض ) خداوند اين آسمان و زمين را ابداع و ايجاد كرده است . « بدعة » يعنى يك چيز ساختگى ، منتها اين طور نيست كه هر چيز ساختگى خلاف باشد .\r\nوهابى ها بر اين عقيده اند كه هرچه بعد از پيغمبراكرم حادث شود باطل است ، از محمّد بن عبدالوهاب رهبر وهابى ها نقل مى كنند كه مى گفت : « المحدثات بعد رسول اللّه كلّها بدعة » آنچه بعد از رسول اللّه ( صلى الله عليه وآله و سلم ) حادث شده همه اش بدعت است . ظاهر گفته او همه چيز را شامل مىشود ، لذا بايد گفت : مثلاً هواپيما بعد از پيغمبراكرم ( صلى الله عليه وآله و سلم ) ساخته شده پس بدعت است ! نقل مى كنند حكومت سعودى وقتى مى خواست تلگراف و چيزهايى از اين قبيل بياورد ، علماى وهابى مى گفتند : تلگراف در زمان پيغمبر نبوده بعد ساخته شده است پس بدعت است ! بالاخره به علما گفتند به هر صورت بايد اين گونه امور را حلال كنيد ، آخر نمى شود يك كشور تلگراف و امثال آن را نداشته باشد .\r\nاصطلاحاً بدعت به چيزهايى مى گويند كه دروغ يا حرام باشد ، مثل اين كه كسى فكر غلطى ابداع كند و عقيده باطلى را به مردم القاء كند . نمونه آن بحث هايى است كه متكلّمين داشته اند ، يك عده جبرى بوده اند ، يك عده تفويضى و يك عده مشبّهه ، يعنى خداوند را به موجودات تشبيه مى كرده اند ، عده اى مجسّمه بودند كه خداوند را جسم مى دانسته اند ، و عده اى هم مجبّره ، اينها به عنوان فكر و عقيده\r\n\r\n","description":"","footnote":"\r\n1 - سوره يوسف ، آيه 30\r\n","page_name":" 237 ","page_number":237},
  {"content":"\r\nبه خورد مردم داده مى شد .\r\nحدود دويست سال مسلمانها را راجع به اين كه آيا كلام خدا حادث است يا قديم ، به جنگ هم انداختند ، يك عده مى گفتند حادث است ، و يك عده ديگر مى گفتند قديم است ، و بر سر اين موضوع چه جنگها كردند ! حكومت هاى وقت هم از اين جنگها سوء استفاده كرده ، ملّت و علما را سرگرم كردند تا خودشان مشغول حكومت و عياشى باشند . بالاخره در مسائل اعتقادى يا عملى اگر بر خلاف حق چيزى گفته شود اين بدعت و حرام است .\r\nمى گويند انگليسى ها وقتى مى خواستند هندوستان را فتح كنند ، هر دسته اى از مردم را به چيزى مشغول كردند تا به فكر استقلال كشورشان نيفتند ، بعد گرفتار روشنفكرها شدند - روشنفكرها و درس خوانده ها هميشه جلودار افكار استقلالى هستند - انگليسى ها براى اين كه اين گروه را هم مشغول كنند ، آمدند يك جدول درست كردند 100 رقمى ، يعنى 100 در 100 ، مثل جدول ضرب 10 در 10 ، اين جدول را بين روشنفكرها پخش كردند كه هر كس اين جدول را حفظ كند جايزه مى گيرد ; روشنفكرها به جاى اين كه به فكر استقلال و اقتصاد و فرهنگ كشورشان باشند ، افكارشان متوجّه جدول حل كردن شد و به نظرشان چيز خوبى بود ، هم سرگرم كننده بود و هم جايزه داشت . خلاصه آنان را هم به اين بازى مشغول كردند و هندوستان را تصاحب كردند .\r\nبه هرحال مذهبى ها را با اختلافات مذهبى ، و روشنفكرها را با يك كانال انحرافى ديگر مشغول مى كنند .\r\nمن بارها گفته ام - در عين حال كه با ورزش مخالف نيستم - با اين كه ورزش چيز خوبى است و تا اندازه اى لازم است ، اما اگر از حدّ گذشت و فكر جوانهاى روشن كه بايد در مسائل علمى و تكنيك و صنعت بيفتد ، در راه ورزش و مانند آن افتاد ، آن وقت است كه تكنيك و صنعت زمين مى ماند و بايد كارشناس از آمريكا بياوريم ;\r\n","description":"","footnote":"","page_name":" 238 ","page_number":238},
  {"content":"\r\nو نتيجه اش اين مىشود كه مردم به حال انحراف بمانند .\r\n« وَدُعَاءِ ضَلاَلَة »\r\n( و دعوت كننده مردم به طرف گمراهى است . )\r\nمثلاً در اسلام نه جبر است و نه تفويض ، بلكه به فرمايش امام صادق ( عليه السلام ) « أمرٌ بينَ الأمرين » است ، ( 1 ) امرى بين جبر و تفويض ، اما اين دسته از گمراه كنندگان مردم را دعوت به فكر جبرى مى كنند و به عقايد غلط مشغول مى دارند .\r\n« فَهُوَ فِتْنَةٌ لِمَنِ افْتَتَنَ بِهِ »\r\n( پس او آزمايشى است براى كسانى كه مورد آزمايش قرار مى گيرند . )\r\n« فتنه » يعنى آزمايش ، اين دسته فتنه هستند يعنى سبب آزمايش مى شوند ، به خود قيافه تقدّس و حق به جانبى مى گيرند ، مردم به دنبال آنها مى افتند و فكر مى كنند اينها عالمان به اسلام هستند و هرچه مى گويند عين اسلام است .\r\n« ضَالٌّ عَنْ هَدْىِ مَنْ كَانَ قَبْلَهُ »\r\n( گمراه است از راه كسانى كه قبل از او بودند . )\r\nاگر « هَدى » باشد به معناى طريقت است ، و اگر « هُدى » باشد به معناى هدايت است و هر دو هم صحيح است ; كسانى كه قبل از او بودند ، مقصود پيغمبراكرم ( صلى الله عليه وآله و سلم ) و صحابه خاصى است كه آشنا به مبانى اسلام بودند . اين شخص و يا اين دسته گمراه است ، مسائل اسلام را نمى داند ، خودش چيزهايى ساخته و به اسم اسلام خورد مردم مىدهد . معلوم مىشود در زمان حضرت على چنين افكار كجى بوده ، همانطور كه در زمان ائمه هم بوده است . در زمان حضرت على ( عليه السلام ) مسائل بدعت و گمراهى شروع شده بود .\r\n« مُضِلٌّ لِمَنِ اقْتَدَى بِهِ فِى حَيَاتِهِ وَبَعْدَ وَفَاتِهِ »\r\n( گمراه كننده كسانى است كه به او اقتدا مى كنند ، چه در زمان حياتش و چه بعد از مردنش . )\r\n\r\n","description":"","footnote":"\r\n1 - توحيد صدوق ، ص 362 ، حديث 8\r\n","page_name":" 239 ","page_number":239},
  {"content":"\r\nبسيارى از افكار غلط به وسيله كتاب مى ماند و آيندگان هم اين افكار غلط\r\nدر مغزشان جاى مى گيرد ، ماركس و انگلس مطلبى را گفتند و رفتند ، و الآن قريب نصف دنيا دنباله روى افكار غلط آنها هستند ، و هرچه مردم به اشتباه بيفتند گناهش به گردن آنها هم هست .\r\n« حَمَّالٌ خَطَايَا غَيْرِهِ »\r\n( بسى بار كننده و به دوش گيرنده گناهان ديگران است . )\r\n« حَمّال » صيغه مبالغه است ، يعنى بسيار حمل كننده . نه اين كه ديگران كه پيرو اينها هستند گناه ندارند ، بلكه گناه دارند ولى چون اينها منشأ گناه بوده اند گناهانشان بسيار سنگين است . خداوند در سوره عنكبوت راجع به اين افراد مى فرمايد : ( و ليحملنّ أثقالهم و أثقالاً مع أثقالهم ) ( 1 ) آنها هم سنگينى هاى گناه خودشان را دارند و هم سنگينى هاى گناه ديگران را ; نه اين كه ديگران گناه ندارند ، آنها هم گناه دارند ولى اينها شريك گناه آنها هستند .\r\nدر سوره نحل مى فرمايد : ( ليحملوا أوزارهم كاملة يوم القيمة و من أوزار الّذين يضلّونهم به غير علم ) ( 2 ) اينها گناهان و بارهاى سنگين خودشان را روز قيامت به دوش مى كشند ، و از گناهان مردمى هم كه گمراهشان كرده اند به دوش مى كشند . چنان كه بعضى از مفسّرين هم گفته اند « مِن » در اين آيه براى جنس است ، يعنى از جنس گناه آنها اينها هم دارند ، بدون اين كه از گناه پيروانشان كم بشود . چنين افرادى اگر بخواهند توبه كنند بايد علاوه بر اين كه بين خودشان و خدايشان توبه مى كنند ، به مردمى هم كه آنها را به راه غلط انداخته اعلام كنند كه هرچه ما گفته ايم اشتباه بوده است .\r\nفخر رازى در ذيل اين آيه حديثى از پيغمبر نقل مىكند : روى عن رسول اللّه أنّه\r\n\r\n","description":"","footnote":"\r\n1 - سوره عنكبوت ، آيه 13\r\n2 - سوره نحل ، آيه 25\r\n","page_name":" 240 ","page_number":240},
  {"content":"\r\nقال : « أيّما داع دعا إلى الهدى فاتبع ، كان له مثل أجر من اتّبعه ، لاينقص من أجورهم\r\nشىء ، و أيّما داع دعا إلى ضلالة فأتبع كان عليه مثل وزر من اتّبعه لاينقص من آثامهم شىء » ( 1 ) هر دعوت كننده اى كه مردم را به هدايت دعوت كند و از او پيروى شود ، براى اوست مثل اجر و ثواب پيروان ، و از اجر و ثواب پيروانش كم نمى شود ; و هر دعوت كننده اى كه مردم را به گمراهى دعوت كند و از او پيروى شود ، براى اوست مثل گناه پيروان ، بدون اين كه از گناه پيروانش كم شود .\r\nبنابراين كسانى كه رهبر فكرى جامعه هستند و عقايد و افكار و ايده مردم به دست آنهاست خيلى بايد دقّت كنند ; فتوى دهندگان ، اهل منبر و گويندگان كه مردم پاى منبر و صحبت آنها نشسته اند تا چيزى ياد بگيرند ، معارف و احكام اسلامى را از آنان ياد بگيرند ، وظيفه آنان خيلى سنگين است ; اگر فكر و مطالعه كرده مطالب حق را براى مردم بگويند ، اجر پيروان به آنان نيز داده مىشود ; و اگر مطالب غلط براى مردم بگويند و در آنها انحرافى پيدا شود ، گناه پيروان براى آنان نيز نوشته مىشود .\r\nمعروف است كه « لاأدرى نصف العلم » نمى دانم ، نصف علم است . همين كه بداند نمى داند ، نصف از كمال را طى كرده است . مجهولات ما خيلى بيشتر از معلوماتمان مى باشند ، لذا بايد جواب هر سؤالى را كه نمى دانيم صريحاً بگوييم نمى دانيم تا مردم به اشتباه نيفتند .\r\nدشوارى اجتهاد دينى\r\nخوب است مطلبى را اينجا تذكّر بدهم : گاهى افرادى اشكال مى كنند كه چرا در رساله ها علما و مراجع مى گويند « احتياط اين است » و فتواى صريح نمى دهند ؟ جواب اين است كه غير از معصومين كه منبع علمشان خداست ما هرچه بدانيم\r\n\r\n","description":"","footnote":"\r\n1 - تفسير كبير فخر رازى ، ج 20 ، ص 18 ; و منهاج البراعة ، ج 3 ، ص 254\r\n","page_name":" 241 ","page_number":241},
  {"content":"\r\nاز كتاب خدا و سنّت پيغمبراكرم ( صلى الله عليه وآله و سلم ) و از قول و فعل و تقرير معصومين ( عليهم السلام )\r\nاستفاده مى كنيم . و استفاده از كتاب خدا و سنّت پيغمبراكرم و معصومين كار آسانى نيست ، مخصوصاً در زمان ما كه فاصله زيادى با آنها داريم ، مجتهد براى يك مسأله بايد تمامى آيات و رواياتى را كه مربوط به آن است بررسى كند ، روايات صحيح را از سقيم تشخيص دهد ، كه اين خود نياز به علم رجال دارد و بايد علم رجال بداند ، بايد تاريخ صحيح را از سقيم تشخيص دهد ، بايد سير اين مسأله را بررسى كند ، تطوّراتى كه در فقه اهل سنّت و فقه شيعه براى مسأله پيدا شده ، محيطى را كه ائمه ( عليهم السلام ) در آن محيط اين روايات را فرموده اند بررسى كند ، چه بسا يك مسأله دو ماه يا سه ماه وقت يك مجتهد را مى گيرد ، اين طور نيست كه يك فقيه بنشيند فورى يك فتوى بدهد ، يك فقيه پس از اين همه تلاش بسا باز نمى تواند بگويد صد در صد آنچه من فهميدم حكم خداست ، براى اين كه ممكن است اشتباه كرده باشد ، اما اشتباه او در صورتى كه دقّت لازم را كرده باشد گناهى ندارد . در حديث آمده است : « للمصيب أجران و للمخطئ أجر واحد » ( 1 ) آن كس كه به حق رسيده دو مزد دارد - هم زحمت كشيده و هم حق را گفته - و آن كه خطا مىكند يك مزد دارد .\r\nمَثَل شخص فقيه مثل دكتر حاذق است كه يك بيمار به او مراجعه مىكند و او با دقّت او را معاينه مىكند ، در اينجا اگر طبيب اشتباه كرد ، جامعه نه دكتر را محكوم مىكند و نه مريضى را كه به دكتر حاذق مراجعه كرده ; زيرا دكتر دقّت خودش را كرده است و مريض هم به دكترى مراجعه كرده است كه احتمال خطا در آن بسيار كم است ، نه فقيه علم غيب دارد و نه دكتر حاذق .\r\nاستنباط احكام از كتاب و سنّت خيلى مشكل است . اين كه اخيراً در فكر بعضى\r\n\r\n","description":"","footnote":"\r\n1 - سنن الترمذى ، ج 3 ، ص 615 ; ابواب الاحكام ، باب 2 ، حديث 1326 ، عن رسول اللّه ( صلى الله عليه وآله و سلم ) : « اذا حكم الحاكم فاجتهد فاصاب فله اجران ، و اذا حكم فاخطأ فله اجر واحد » .\r\n","page_name":" 242 ","page_number":242},
  {"content":"\r\nاز جوانهاست كه مى توان قرآن را با يك مفردات قرآن تفسير كرد و مسأله تمام است\r\nدر حالى كه نه صرف و نحوش را مى دانند و نه حتى مى توانند آيه را درست بخوانند و مى خواهند بر طبق آن فتوى دهند ، اين مثل دكتر بى سوادى است كه مى خواهد طبابت كند ، روشن است كه به غلط و اشتباه مى افتد . پس نبايد گفت چرا اين آقا گفته « احوط » و در مقام فتوى و انجام احكام الهى احتياط كرده است . پس چه كند ؟ اگر بدون اين كه مسأله اى برايش صد در صد روشن شود يك چيزى ببافد و بگويد ، اين مىشود فتواى به غير علم ، و مجتهد اهل ورع نمى تواند بدون رعايت جوانب و اطمينان فتوى بدهد .\r\nبه هرحال وجدان و عقل به انسان مى گويد كسى كه در مسائل متخصص و مجتهد نيست بايد به اهل خبره و اهل فن مراجعه كند ، همانطور كه بيمار به دكتر حاذق مراجعه مىكند ، و دكتر حاذق هم بايد كمال دقّت را بكند .\r\nمخطّئه و مصوّبه\r\nمخطّئه كسانى هستند كه مى گويند حكم واقعى خدا يكى بيشتر نيست ، اگر مجتهد در مقام استنباط به حكم خدا رسيد مصيب است و به واقع رسيده است و اگر نرسيد مخطئ است . شيعه و برخى از علماى اهل سنّت از اين گروه هستند . اما با اين كه ممكن است مجتهد خطا كند ولى جاهل برحسب حكم وجدان موظف است به او مراجعه كند ; چون چاره اى جز مراجعه به متخصص نيست . كسى كه نمى داند ، بايد به كسى كه مىداند مراجعه كند ، گرچه گاهى متخصص هم اشتباه مىكند .\r\nمصوّبه كسانى هستند كه مى گويند حكم واقعى خداوند همان است كه مجتهد استنباط مىكند ، گرچه مجتهدان با هم اختلاف داشته باشند ; مثلاً اگر ابوحنيفه فتوايى داد و شافعى هم فتواى خلاف آن را داد ، هر دو حكم واقعى خداست ;\r\n","description":"","footnote":"","page_name":" 243 ","page_number":243},
  {"content":"\r\nبعضى از علماى اهل سنّت از اين گروه هستند .\r\n« رَهْنٌ بِخَطيئَتِهِ »\r\n( اين دسته در گرو گناه و خطاى خود مى باشند . )\r\nيعنى گناه گناه سنگينى است ، وقتى مى توانند از اين گناه نجات پيدا كنند كه تمام افرادى را كه در مسير باطل انداخته اند برگردانند ، چنين افرادى گرفتار گناهانشان هستند و در عذاب خدا مخلّد خواهند بود .\r\nتا اينجا گروه اوّل و ويژگى هاى آنان مورد بحث قرار گرفت ، گروه دوّم را در جلسه بعد بررسى مى كنيم .\r\nوالسّلام عليكم و رحمة الله و بركاته\r\n","description":"","footnote":"","page_name":" 244 ","page_number":244},
  {"content":"\r\nخطبه 17\r\n( درس 58 )\r\nويژگى هاى دوّمين گروه از مبغوضترين مردم\r\nموقعيت عترت در روايت ثقلين\r\n","description":"","footnote":"","page_name":" 245 ","page_number":245},
  {"content":"\r\n\r\n","description":"","footnote":"","page_name":" 246 ","page_number":246},
  {"content":"\r\nبسم الله الرحمن الرحيم\r\n« وَرَجُلٌ قَمَشَ جَهْلاً ، موضِعٌ فِى جُهَّالِ اْلأُمَّةِ ، عَاد فِى أَغْبَاشِ الْفِتْنَةِ ، عَم بِمَا فِى عَِقْدِ الْهُدْنَةِ ، قَدْ سَمّاهُ أَشْبَاهُ النَّاسِ عَالِماً وَلَيْسَ بِهِ ، بَكَّرَ فَاسْتَكْثَرَ مِنْ جَمْعِ مَا قَلَّ مِنْهُ خَيْرٌ مِمَّا كَثُرَ ، حَتَّى إِذَا ارْتَوَى مِنْ آجِن ، وَاكْتَنَزَ مِنْ غَيْرِ طَائِل »\r\nبحث در مورد خطبه هفدهم بود . حضرت فرمودند : مبغوضترين خلايق نزد خدا دو دسته اند ، دسته اوّل كه در جلسه گذشته مورد بحث قرار گرفت كسانى بودند كه فكر و ايده غلط به مردم مى دادند و از جمله اهل افتاء و گويندگان بدون استناد به منبع صحيح . و دسته دوّم قضات نااهل مى باشند كه در اين جلسه مورد بحث قرار مى گيرد .\r\nويژگى هاى دوّمين گروه از مبغوضترين مردم\r\nاينها كسانى هستند كه بر خلاف حق قضاوت و حكم مى كنند .\r\nمعلوم مىشود در زمان حضرت على ( عليه السلام ) هم كسانى بوده اند كه بدون اين كه به كانون علم پيغمبر ( صلى الله عليه وآله و سلم ) مراجعه كنند بر اساس آراى خود و قياس و استحسان قضاوت مى كرده اند .\r\n","description":"","footnote":"","page_name":" 247 ","page_number":247},
  {"content":"\r\nحضرت در بيان ويژگى هاى اين گروه مى فرمايند :\r\n« وَرَجُلٌ قَمَشَ جَهْلاً »\r\n( و مردى كه جهالت را جمع آورى كرده است . )\r\n« جهل » يعنى مجهول ، مثل علم و معلوم كه يك نوع اتحاد دارند . در جاى خودش علم را اين گونه تعريف كرده اند : « العلم هو الصّورة الحاصلة من الشّىء عند العقل » علم صورتى از وجود خارجى است كه در ذهن حاصل مىشود ; همان چيزى كه علم است معلوم بالذات هم هست ، معلوم بالذات همان صورت ذهنى است ، شىء خارجى معلوم بالعرض است ، يعنى آن چيزى كه حاضر پيش شماست همان صورت ذهنى است ، پس صورت ذهنى شما هم علم است و هم معلوم . به اصطلاح « اتحاد علم و معلوم » از قبيل « اتحاد وجود و ماهيّت » است . جهل هم به همين صورت است ، پس جهل و مجهول هم در حقيقت يكى است ، و مراد حضرت از جهل مجهولات است .\r\nحضرت مى فرمايد : اينها مجهولاتى را جمع آورى كرده اند كه به خيال خودشان علم است ، اما چيزى كه بر خلاف حق باشد علم نيست ، علم صورت واقعى شىء است ; اگر شما چيزى را از دور ديديد كه واقعاً انسان است و خيال كرديد يك حيوان است ، اين صورت ذهنى كه در ذهن شماست جهل است ; براى اين كه بر خلاف واقع است ، اما به تصور شما اين علم است . اين را جهل مركّب مى گويند ; زيرا واقع و حقيقت را نمى دانى ، و نمى دانى كه نمى دانى ; اما اگر واقع را ندانى و بدانى كه نمى دانى ، اين را جهل بسيط مى گويند . اين گروه كه حضرت مى فرمايد جهل آنها مركّب است .\r\n« موضِعٌ فِى جُهَّالِ اْلأُمَّةِ »\r\n( در بين مردم نادان يكه تازى مىكند . )\r\n","description":"","footnote":"","page_name":" 248 ","page_number":248},
  {"content":"\r\n« موضع » يعنى تاخت و تاز دارد . آيه شريفه قرآن دارد : ( و لأوضعوا خلالكم ) ( 1 ) در بين شما مى تازانند .\r\nخلاصه حضرت مى فرمايد : اين دسته در بين مردم نادان تاخت و تاز دارند ، جلال و جبروتى براى خودشان درست كرده اند ، و در مقام فتوى و قضاوت نشسته اند ، چنين افرادى جهلشان مربوط به خودشان نيست بلكه مردم را به دور خودشان جمع كرده و وادار مى كنند كه از آنها پيروى كنند .\r\n« عَاد فِى أَغْبَاشِ الْفِتْنَةِ »\r\n( در ظلمت هاى فتنه مى دود . )\r\n« عاد » از مادّه « عَدو » به معناى دويدن است ، يعنى مى دود و مى تازاند . در بعضى از نسخه ها « غارّ » آمده ، يعنى غافل و يا فريب دهنده ; در نقل اصول كافى « عانِ » آمده ، ( 2 ) يعنى اسير ، جمع آن مىشود « عوانى » . « أغباش » جمع « غَبَش » است ، به معناى آخر شب كه كاملاً تاريك است ; در بعضى از نسخه ها « أغطاش » دارد جمع « غَطَش » ، آن هم به معناى تاريكى است .\r\nانسان در تاريكى بايد خيلى آهسته و دست به عصا برود كه در چاه نيفتد . اين دسته در تاريكى مى دوند و از افتادن در چاه هم باكى ندارند ، مى خواهند آقايى و رياست خود را حفظ كنند . مردم هم به دنبال آنها در چاه مى افتند .\r\n« عَم بِمَا فِى عَِقْدِ الْهُدْنَةِ »\r\n( از ديدن آنچه در صلح و صفا هست كور است . )\r\nيعنى آدمى كه فتنه انگيزى مىكند نمى داند كه صلح و صفا هم به نفع خودش و هم به نفع جامعه است ، لااقلّ به عذاب و عقاب خدا گرفتار نمى شود ، اما اين معنا را نمى فهمد ، به همين دليل او كور است و در فتنه كه تاريكى است مى تازد و مردم را\r\n\r\n","description":"","footnote":"\r\n1 - سوره توبه ، آيه 47\r\n2 - كافى ، ج 1 ، ص 55 ، باب البدع و الرّأى ، حديث 6\r\n","page_name":" 249 ","page_number":249},
  {"content":"\r\nهم به دنبال خودش در فتنه مى اندازد .\r\nدر اين كلام حضرت دو احتمال داده اند : احتمال اوّل اين كه « عَقْد » باشد به معناى قرار داد ، و « هُدنة » مقابل با « فتنه » است ، فتنه معنايش به فساد و اختلاف انداختن مردم است ، « عَقْد هُدنة » يعنى دعوت كردن مردم به صلح و صفا .\r\nاحتمال دوّم اين كه آنچه در كلام حضرت آمده « عِقد » است نه « عَقد » ، و « عِقد » به معناى گردنبند است ، گردنبند چيزى است كه ملازم انسان است و در اينجا كنايه از مهلتى است كه خداوند به او داده است . روى اين احتمال مراد به « عِقد هدنة » اين باشد : حالا كه خداوند به اين آدم مهلت داده است و مهلت ملازم با او مى باشد ، او از مهلت خدا سوء استفاده مىكند . « هدنة » يعنى همان آرامش و مهلتى كه خداوند به او داده و او نمى داند كه اين مهلت خدا دنبالش عقاب است . خدا به او مهلت داده و بر يك ملّتى مسلّط شده ، اما توجّه ندارد كه سوء استفاده از اين مهلت عاقبت بدى به دنبال دارد .\r\n« قَدْ سَمّاهُ أَشْبَاهُ النَّاسِ عَالِماً وَلَيْسَ بِهِ »\r\n( كسانى كه شبيه به مردم هستند او را عالم ناميده اند ، در صورتى كه عالم نيست . )\r\nاين كه حضرت مى فرمايد : « شبيه مردم هستند » براى اين است كه اگر آدم عاقل باشد دنبال همه كس نمى رود ، اين گونه افراد آدمهاى جاهلى هستند كه صورتشان صورت انسان است اما واقعاً انسان نيستند . قرآن در مورد اين افراد مى فرمايد : ( أولئك كالانعام بل هم أضلّ ) ( 1 ) مردم نادانى كه فكرنكرده دنبال هر كسى مى افتند مثل چهارپايان هستند بلكه گمراهتر .\r\nموقعيت عترت در روايت ثقلين\r\nطبق روايتى كه هم علماى شيعه و هم علماى سنّى نقل كرده اند\r\n\r\n","description":"","footnote":"\r\n1 - سوره اعراف ، آيه 179\r\n","page_name":" 250 ","page_number":250},
  {"content":"\r\nپيغمبراكرم ( صلى الله عليه وآله و سلم ) فرمود : « إنّى تارك فيكم الثّقلين ما إن تمسّكتم بهما لن تضلّوا بعدى ، كتاب اللّه و عترتى أهل بيتى ، و انّهما لن يفترقا حتى يردا على الحوض » ( 1 ) من دو چيز گرانبها و نفيس در بين شما باقى مى گذارم كه اگر به اين دو تمسّك كنيد هرگز بعد از من گمراه نخواهيد شد ، يكى كتاب خدا و ديگرى عترتم يعنى اهل بيتم ، و اين دو از يكديگر جدا نمى شوند تا وارد شوند بر حوض كوثر .\r\nبى گمان حضرت على ( عليه السلام ) از عترت پيغمبراكرم ( صلى الله عليه وآله و سلم ) بود ، وظيفه مردم اين بود كه بعد از پيغمبراكرم ( صلى الله عليه وآله و سلم ) - صرف نظر از اين كه امامت و خلافت حق آن حضرت بود - در فقه اسلام و علوم اسلامى دنبال حضرت على مى رفتند ، سراغ امام حسن و امام حسين مى رفتند ; وقتى مردم حضرت على ( عليه السلام ) را كه باب علم پيغمبر ( صلى الله عليه وآله و سلم ) بود رها كردند ، عترت پيغمبر ( صلى الله عليه وآله و سلم ) را رها كردند ، نتيجه همان مىشود كه حضرت على ( عليه السلام ) فرموده است : مردمى كه صورت آنها صورت انسان است اما جُهّالى هستند كه بويى از انسانيت نبرده اند ، دنبال كسانى مى روند كه عالمشان مى نامند در صورتى كه واقعاً عالم نيستند ، و مجهولاتى را به اسم علم جمع كرده اند .\r\n« بَكَّرَ فَاسْتَكْثَرَ مِنْ جَمْعِ مَا قَلَّ مِنْهُ خَيْرٌ مِمَّا كَثُرَ »\r\n( با شتاب سراغ ياد گرفتن رفته است اما چيزهايى جمع آورى كرده كه كم آنها بهتر از زياده اش مى باشد . )\r\n« بَكَّرَ » از مادّه « بُكْرَة » است ، يعنى صبح ; چون معمولاً انسان صبح سراغ كار مى رود لذا هر كارى كه انسان باشتاب سراغش مى رود عربها مى گويند « بَكّر » ، حتى اگر در شب هم باشتاب رفته باشد باز مى گويند « بَكّر » ، مثلاً در حديث دارد : « بكّروا بصلاة المغرب » ( 2 ) يعنى به نماز مغرب بشتابيد .\r\n\r\n","description":"","footnote":"\r\n1 - بحارالانوار ، ج 2 ، ص 100 و 226 و 285 چاپ بيروت ; صحيح مسلم ، كتاب فضائل الصحابة ، ج 4 ، ص 1873 ; و سنن الترمذى ، ج 5 ، ص 663 ، كتاب المناقب ، باب مناقب اهل بيت النّبى ( عليهما السلام ) ( عليهما السلام ) ( عليه السلام ) ( عليها السلام )\r\n2 - منهاج البراعة ، ج 3 ، ص 249\r\n","page_name":" 251 ","page_number":251},
  {"content":"\r\nحضرت مى فرمايد : اينها براى آموختن باشتاب رفته اند و خيلى هم جمع آورى كرده اند اما از راهش نرفته اند ، سراغ على ( عليه السلام ) كه كانون علم پيغمبر ( صلى الله عليه وآله و سلم ) است نرفته اند ، به جاهاى ديگر رفته اند كه علوم پيغمبر ( صلى الله عليه وآله و سلم ) در اختيارشان نيست ، از مجعولات و اسرائيليات و مانند اينها مجبورند مطالبى را از خودشان ببافند و بگويند ، و چون آنچه را جمع آورى كرده اند باطل است لذا حضرت مى فرمايد : هرچه كمتر باشد بهتر است .\r\n« حَتَّى إِذَا ارْتَوَى مِنْ آجِن »\r\n( تا وقتى كه از آب متعفّن سيراب شد . )\r\nدر علمش تعفّن هست ، آب متعفّن آب است اما آلودگى آن زياد است ، اينها كه سراغ باطل مى روند همه اش كه باطل نيست ، بالاخره باطل را اگر بخواهند خورد مردم بدهند در بين آن مطالب حقّى هم هست كه جاذبه اى براى آن ايجاد مىكند ، لذا حضرت اين علمهاى غلط و باطل را به آب آلوده تشبيه كرده و چون آلوده است همچون آب آلوده براى جامعه مضرّ است .\r\n« وَاكْتَنَزَ مِنْ غَيْرِ طَائِل »\r\n( و چيزهاى بى فايده را به صورت گنج جمع آورى كرد . )\r\nدر بعضى نسخه ها « اكتثر » دارد يعنى زياد جمع آورى كرد ; يعنى معلومات غلط را براى خودش زياد جمع كرد ، و با اين معلومات غلط مى خواهند مفتى و قاضى جامعه بشوند .\r\nوالسّلام عليكم و رحمة الله و بركاته\r\n","description":"","footnote":"","page_name":" 252 ","page_number":252},
  {"content":"\r\nخطبه 17\r\n( درس 59 )\r\nادامه بيان ويژگى هاى گروه دوّم\r\nدو روش در اجتهاد\r\n","description":"","footnote":"","page_name":" 253 ","page_number":253},
  {"content":"\r\n\r\n","description":"","footnote":"","page_name":" 254 ","page_number":254},
  {"content":"\r\nبسم الله الرحمن الرحيم\r\n« جَلَسَ بَيْنَ النَّاسِ قَاضِياً ضَامِناً لَتَخْلِيصِ مَاالْتَبَسَ عَلَى غَيْرِهِ ; فَإِنْ نَزَلَتْ بِهِ إحْدَى الْمُبْهَمَاتِ هَيَّأَ لَهَا حَشْواً رَثّاً مِنْ رَأْيِهِ ، ثُمَّ قَطَعَ بِهِ ، فَهُوَ مِنْ لَبْسِ الشُّبُهَاتِ فِى مِثْلِ نَسْجِ الْعَنْكَبُوتِ : لاَيَدْرِى أَصَابَ أَمْ أَخْطَأَ ; فَإِنْ أَصَابَ خَافَ أَنْ يَكُونَ قَدْ أَخْطَأَ ، وَإِنْ أَخْطَأَ رَجَا أَنْ يَكُونَ قَدْ أَصَابَ ، جَاهِلٌ خَبَّاطُ جَهَالات . عَاش رَكَّابُ عَشَوَات لَمْ يَعَضَّ عَلَى الْعِلْمِ بِضِرْس قَاطِع يُذْرِى الرِّوَايَاتِ إِذْرَاءَ الرِّيحِ الْهَشِيمَ ، لاَمَلِئٌ وَاللَّهِ بِإِصْدَارِ مَا وَرَدَ عَلَيْهِ ، وَلاَ هُوَ أَهْلٌ لِمَا فُوِّضَ إِلَيْهِ »\r\nادامه بيان ويژگى هاى گروه دوّم\r\nموضوع بحث درسهايى از نهج البلاغه بود ، خطبه هفدهم مطرح بود . در اين خطبه حضرت فرمودند مبغوضترين اشخاص پيش خدا دو دسته اند ، بحث در مورد ويژگى هاى دسته دوّم بود و رسيديم به اينجا كه حضرت مى فرمايد :\r\n« جَلَسَ بَيْنَ النَّاسِ قَاضِياً ضَامِناً لَتَخْلِيصِ مَاالْتَبَسَ عَلَى غَيْرِهِ »\r\n( او با اين معلومات آلوده و بيهوده به عنوان قاضى بين مردم مى نشيند ، در حالى كه خود را عهده دار بيان و گشودن مشكلات و مشتبهات مردم مىداند . )\r\nكلمه « جلس » جزاى كلمه « اذا » در آخر درس قبل مى باشد ; يعنى هنگامى كه او\r\n","description":"","footnote":"","page_name":" 255 ","page_number":255},
  {"content":"\r\nاين معلومات آلوده را جمع آورى كرد به عنوان قاضى بين مردم مى نشيند .\r\nبا اين كه پيغمبراكرم ( صلى الله عليه وآله و سلم ) در مورد حضرت على ( عليه السلام ) فرموده بود : « اقضاكم علىّ » ( 1 ) قاضى ترين شما على است ، اما بعد از پيغمبر جوّ به گونه اى شد كه على ( عليه السلام ) كانون علم پيغمبر ( صلى الله عليه وآله و سلم ) و كانون علوم اسلامى ، بايد سراغ نخلستانها برود و كارهاى كشاورزى انجام دهد ، و كسانى محور علمى و قضاوت شوند كه قدر مسلّم اين است كه به اندازه على ( عليه السلام ) نتوانسته بودند از علوم پيغمبراكرم ( صلى الله عليه وآله و سلم ) استفاده كنند .\r\nمسلّم است كه وقتى مردم به عترت پيغمبر مراجعه نكردند ، به كسانى مراجعه مى كنند كه براى رفع نياز مجبورند به آراء شخصى متوسل شوند ; لذا حضرت مى فرمايد : چنين اشخاصى كه از راههاى غير صحيح چيزهايى را به هم بافته اند به اسم احكام اسلام و علوم اسلام و خودشان را به عنوان عالم جا زده اند ، به عنوان قاضى بين مردم نشستند و مى نشينند و مردم هم به اسم اين كه قاضى مسلمين هستند به آنها مراجعه مى كنند ، و وقتى بر كرسى قضاوت نشستند در حقيقت مى خواهند بگويند : ما ضمانت مى كنيم كه آنچه را براى مردم مشتبه است بيان كنيم و روشن سازيم .\r\n« فَإِنْ نَزَلَتْ بِهِ إحْدَى الْمُبْهَمَاتِ هَيَّأَ لَهَا حَشْواً رَثّاً مِنْ رَأْيِهِ ، ثُمَّ قَطَعَ بِهِ »\r\nپس اگر بر اين شخص - كه خود را به عنوان قاضى قرار داده - يكى از مسائل مبهم و مشكل وارد شود ، ترّهاتى چند از چيزهاى زائد و بى فايده و كهنه از رأى خود آماده گرداند ، سپس به آن قطع پيدا مىكند . )\r\n« حشو » يعنى چيزهاى زياد ، « رَثّ » يعنى كهنه ; مثلاً اگر يك مسأله ارث يا مسأله ديات از آنها پرسيدند و ندانند ، چون علم را از راه صحيح نگرفته اند براى اين مسأله مشكل كه از آنها سؤال شده است آراء پوسيده اى را كه مغز ندارد مهيا مى كنند .\r\nمغز آن است كه از طرف خدا و پيغمبر برسد . وقتى با منبع وحى ارتباط ندارد\r\n\r\n","description":"","footnote":"\r\n1 - بحارالانوار ، ج 46 ، ص 136 ، چاپ بيروت\r\n","page_name":" 256 ","page_number":256},
  {"content":"\r\nبه رأى خودش عمل مىكند و بعد هم به آن يقين پيدا مىكند . اين خاصيت جوّ است ، انسان گاهى اوقات تحت تأثير جوّ قرار مى گيرد حتى جوّى كه خودش درست كرده باشد ، مطلبى را مى بافد و خودش هم مىداند مايه ندارد ، ولى وقتى يك عده اى قبول كردند و محور شد كم كم خودش هم باورش مى آيد .\r\nمى گويند روزى ملاّنصرالدّين گفت مردم ! فلان جا آش مى دهند ، بعد ديد مردم هر كدام يك ظرف برداشته و مى دوند ، گفت نكند راستى آنجا آش بدهند خودش هم يك ظرف برداشت و شروع به دويدن كرد ! جوّ اين گونه است ، به همين دليل گاهى اوقات حتى خود انسان مطلبى را درست كرده و مىداند چيزى در آن نيست اما خود او را تحت تأثير قرار مىدهد ، و اين مصيبت است . انسان بايد براى فهم مسائل و عمل به حق تحت تأثير جوّ قرار نگيرد ، ذهنش را از همه چيز خالى كند ، فكر كند ببيند آيا اين مطلب حق است يا نه ، اگر حق است به دنبال آن برود .\r\nاين كلام حضرت كه مى فرمايد « ثمّ قطع به » دو احتمال دارد : يكى اين كه به چيزهايى كه براى رفع مشكل بافته يقين پيدا مىكند . احتمال ديگر اين كه « قطع » به معناى بريدن باشد ، يعنى بعد با آنچه كه خودش بافته مى بُرد ، يعنى فصل خصومت مىكند و مشكلات را حل مى نمايد .\r\n« فَهُوَ مِنْ لَبْسِ الشُّبُهَاتِ فِى مِثْلِ نَسْجِ الْعَنْكَبُوتِ »\r\n( پس او در پوشش شبهات همچون عنكبوتى است گرفتار تارهاى خود . )\r\nممكن است « لَبْس » باشد به معناى اشتباه و ممكن هم هست « لُبْس » باشد به معناى پوشش ، شبهات مثل لباسى است كه انسان مى پوشد ; و چون در حقيقت لباس محيط به انسان است ، شبهات و بافته هاى غلط ، اين دسته را احاطه كرده است ، و اين بافته ها و شبهات مثل بافته هاى عنكبوت است ، همان گونه كه بافته هاى عنكبوت آن را احاطه مىكند بافته هاى اينها هم آنها را احاطه كرده است ، به قرينه « نسج العنكبوت » به نظر مى آيد كه « لُبس » بهتر باشد .\r\n","description":"","footnote":"","page_name":" 257 ","page_number":257},
  {"content":"\r\nاين تشبيه نكته اى هم دارد : عنكبوت به وسيله تارهايى كه دور خودش درست مىكند هم خودش را زندانى مىكند و از دنياى خارج منقطع مى سازد و هم موجودات ضعيف را به دام خود گرفتار مىكند ; اين شخص هم كه علم را از سرچشمه اش نگرفته و بافته هايى را به اسم علم جمع آورى كرده ، هم خود و هم ديگران را گرفتار بافته هاى خود مىكند . چون انسان به بافته خودش مغرور است ديگر نمى تواند چشم باز كند و ببيند علم و حقيقت كجاست ، بنابراين خود و كسانى را هم كه از نظر علم و عقيده ضعيف هستند به دام بافته هاى خود گرفتار مىكند .\r\n« لاَيَدْرِى أَصَابَ أَمْ أَخْطَأَ »\r\n( نمى داند كه آيا اين بافته ها حق است يا خطا . )\r\nوقتى كلاهش را قاضى مىكند احتمال مىدهد خطا باشد ، چون اگر از كتاب خدا و سنّت پيغمبر گرفته باشد مىداند كه حق است ، اما چون از روى قياس و استحسان و بافته هاى خود مى باشد ، نمى داند آيا اين فتوى و قضاوت حق است يا نه .\r\n« فَأِنْ أَصَابَ خَافَ أَنْ يَكُونَ قَدْ أَخْطَأَ »\r\n( اگر بافته هايش مطابق با واقع هم باشد ترس اين را دارد كه نكند خطا باشد . )\r\n« وَإِنْ أَخْطَأَ رَجَا أَنْ يَكُونَ قَدْ أَصَابَ »\r\n( و اگر به حسب واقع اشتباه كرده باشد مى گويد شايد هم درست باشد . )\r\nخلاصه آن گونه كه بايد باورش بيايد باورش نمى آيد ، براى اين كه اين دسته مى دانند اينها بافته هاى خودشان است .\r\nدو روش در اجتهاد\r\nاينجا يك بحث اساسى بين علماى اهل سنّت و علماى شيعه هست . اين بحث در زمان حضرت على ( عليه السلام ) هم بوده و در زمان ائمه ( عليهم السلام ) سر و صداى بيشترى پيدا كرده است ، و در روايات و احاديث ما هم زياد ذكر شده است ، و آن بحث اين است\r\n","description":"","footnote":"","page_name":" 258 ","page_number":258},
  {"content":"\r\nكه در اجتهاد اگر انسان نتوانست از كتاب خدا و سنّت پيغمبراكرم ( صلى الله عليه وآله و سلم ) حكمى را به دست آورد ، آيا مىتواند از روى قياس ( 1 ) و استحسان ( 2 ) به دست آورد ؟\r\nصدور حكم به اين صورت را اغلب علماى اهل سنّت جايز مى دانند ، و ابوحنيفه بيش از ديگران بر طبق قياس و استحسان فتوى داده است ، و در بين فقهاى اهل سنّت كسى كه قياس و استحسان را يا نداشته يا كمتر داشته احمد حنبل است . شافعى و مالك در حدّ متوسط ميان اين دو روش هستند . البتّه ظاهريين از اهل سنّت مانند داود اصفهانى و ابن حزم اندلسى قياس را قبول ندارند .\r\nمدرك علماى اهل سنّت در اين نوع اجتهاد روايتى است كه نقل مى كنند : وقتى پيامبر مى خواست معاذ بن جبل را براى قضاوت به يمن بفرستد ، از او سؤال كرد وقتى آنجا رفتى به چه چيز قضاوت مى كنى ؟ گفت به كتاب خدا ، پيامبر فرمود : اگر از كتاب خدا چيزى به دست نياوردى چه مى كنى ؟ گفت : به سنّت پيغمبر عمل مى كنم ، پيامبر فرمود : اگر از سنّت پيامبر هم راجع به اين مسأله حكمى به دست نياوردى چه مى كنى ؟ جواب داد : « أجْتَهِدُ رَأْيِى » كوشش مى كنم و رأى خودم را به دست مى آورم . ( 3 )\r\nاجتهادى كه در اخبار ما ردّ و نفى شده همين اجتهاد است كه اساسش قياس و استحسان باشد . علماى شيعه مى گويند : كتاب خدا و سنّت پيغمبراكرم ( صلى الله عليه وآله و سلم ) بايد مرجع اجتهاد باشد ، و عترت بهترين و مطمئن ترين راه براى رسيدن به سنّت پيغمبراكرم است .\r\nامام صادق ( عليه السلام ) مى فرمايد : « حديثى حديث أبى ، و حديث أبى حديث جدّى ،\r\n\r\n","description":"","footnote":"\r\n1 - قياس آن است كه با مقايسه كردن مسائل و موضوعات شبيه به هم ، حكم واقعه اى را از اشباه و نظايرش به دست بياوريم .\r\n2 - استحسان آن است كه با در نظر گرفتن شرايط و محيط و مصالح و ملاكات ، آنچه را به نظرش خوب آمد به عنوان حكم واقعه بيان كند .\r\n3 - سنن ابى داود ، ج 2 ، ص 272 ، كتاب الاقضية ، باب اجتهاد الرّأى فى القضاء\r\n","page_name":" 259 ","page_number":259},
  {"content":"\r\nو حديث جدّى حديث الحسين ، و حديث الحسين حديث اميرالمؤمنين ، و حديث اميرالمؤمنين حديث رسول اللّه ( صلى الله عليه وآله و سلم ) ، و حديث رسول اللّه ( صلى الله عليه وآله و سلم ) قول اللّه عزّوجلّ » ( 1 ) هرچه من مى گويم از پدرم مى گويم ، و پدرم از پدرش تا برسد به پيغمبراكرم ( صلى الله عليه وآله و سلم ) . پيغمبراكرم ( صلى الله عليه وآله و سلم ) فرمود : من از بين شما كه مى روم مرجع شما بايد كتاب خدا و عترت من باشد ; ( 2 ) ما به اين گفته پيغمبر عمل مى كنيم ، و قول عترت را طريق سنّت پيغمبر مى دانيم ، و عمل به قياس و استحسان را حجّت شرعى براى حكم خدا نمى دانيم .\r\nاجتهاد از نظر شيعه اين است كه كوشش كنيم و حكم خدا را از كتاب خدا و سنّت پيغمبر و يا از كلمات ائمه به دست آوريم ; و ما روى اين معنى اصرار داريم كه راه علم به احكام قياس و استحسان نيست ، بلكه طبق فرموده خود پيغمبراكرم ، كتاب خدا و عترت است ، از باب اين كه عترت طريق رسيدن به سنّت رسول اكرم ( صلى الله عليه وآله و سلم ) است .\r\nاين كه ائمه ( عليهم السلام ) فرموده اند : « انّ دين اللّه لايصاب بالعقول الناقصة و الآراء الباطلة و المقاييس الفاسدة » ( 3 ) دين خدا به وسيله عقلهاى ناقص و رأيهاى باطل و قياسهاى فاسد به دست نمى آيد ، يا : « السّنّة إذا قيست محق الدّين » ( 4 ) در سنّت وقتى قياس شود دين خدا از بين مى رود ، براى اين است كه اشخاص فكرهايشان مختلف است ، همانطور كه صورت اشخاص مختلف است .\r\nاگر بنا باشد كه دين خدا به دست فكر مردم سپرده شود ، نتيجه اش همين اسلامى مىشود كه عده اى از جوانها كتاب خدا و احاديث و كلمات بزرگان را\r\n\r\n","description":"","footnote":"\r\n1 - بحارالانوار ، ج 2 ، ص 179 ، چاپ بيروت ; و وسائل الشيعة ، ج 18 ، ص 58\r\n2 - در كتاب المراجعات مرحوم علاّمه شرف الدين حديث ثقلين را در مراجعه 8 آورده است و در پاورقى آن شيخ حسين راضى اكثر منابع اهل سنّت را بيان كرده است .\r\n3 - بحارالانوار ، ج 2 ، ص 303\r\n4 - وسائل الشيعة ، ج 19 ، ص 268 ، باب 44 ابواب ديات الاعضاء ، حديث 1\r\n","page_name":" 260 ","page_number":260},
  {"content":"\r\nكنار گذاشته و به خيال خودشان با يك نيمه سوادى مى خواهند با فكر و مغز خود و با آن زيربناى ماركسيستى كه در ذهنشان هست ، اسلام راستين درست كنند ! ! !\r\nاگر بنا باشد كه اسلام دست افراد بيفتد ، عَلَى الاسلامِ السّلام . زيرا هر كسى يك فكرى دارد ، و هر زمانى هم هر كسى كه فكر دارد به نام دين عقيده و نوآورى دارد ، اين ديگر دين خدا نمى شود دين من و شما مىشود .\r\nبه اعتقاد شيعه باب اجتهاد باز است ; ولى نه بدين معنا كه خودسرانه فتوى بدهيم بلكه از طريق كتاب خدا و سنّت پيغمبر كه از طريق عترت براى ما نقل شده است ، ما در همين ها بايد كوشش كنيم و حكم خدا را بفهميم . در حديثى از امام هشتم آمده است كه مى فرمايد : « انّما علينا أن نلقى اليكم الاصول و عليكم أن تفرّعوا » ( 1 ) بر ماست كه كلّيات را براى شما القاء كنيم و بر شماست كه تفريع كنيد ; يعنى كلّيات را بر افراد منطبق كنيد ، منطبق كردن كلّيات بر افراد غير از قياس و استحسان است .\r\n« جَاهِلٌ خَبَّاطُ جَهَالات »\r\n( جاهلى است كه بدون راهنما در جهالات سير مىكند . )\r\n« خبط » يعنى سير كردن بدون راهنما . كسى كه محور علمش را بافته هاى خودش قرار داده در حقيقت عالم نيست ، او جاهل است ; براى اين كه عالم كسى است كه حقايق اشياء را بداند ، وقتى حقايق را نداند اينها علم نيست ، جهل است .\r\n« عَاش رَكَّابُ عَشَوَات »\r\n( شب كورى است كه بسيار بر تاريكى ها سوار مىشود . )\r\n« عاش » اسم فاعل از مادّه « عشوة » و به معناى ظلمت و شب كورى است ; يعنى در تاريكى مى رود . « رَكّاب » صيغه مبالغه است ، ممكن است از مادّه « ركوب » يعنى سوارى باشد ، ممكن هم هست به معنى مرتكب شدن باشد ، ولى به نظر مى آيد كه\r\n\r\n","description":"","footnote":"\r\n1 - وسائل الشيعة ، ج 18 ، ص 40\r\n","page_name":" 261 ","page_number":261},
  {"content":"\r\nاز همان مادّه ركوب باشد ، به معناى اين كه تاريكى ها را زياد سوار مىشود ، در تاريكى ها مى تازاند ; كسى كه چشمش نمى بيند و راهنما هم ندارد بايد با احتياط حركت كند كه دچار حادثه نشود ، اما اين جاهلى است كه نه تنها با احتياط حركت نمى كند بلكه در تاريكى بدون راهنما تند و باشتاب مى رود ، اگر مسأله اى برايش پيش آمد ، صبر نمى كند تا با تحقيق به آن برسد بلكه به سرعت حكم و قضاوت مىكند . اين جمله و جمله قبلى تقريباً معنايش يكى است .\r\n« لَمْ يَعَضَّ عَلَى الْعِلْمِ بِضِرْس قَاطِع »\r\n( با قاطعيت بر علم گاز نگرفته است . )\r\n« عَضّ » به معناى گاز گرفتن است ، و كنايه از اين كه با علم سخن نگفته است و قاطعيت را در جايى كه علم نيست به كار برده است . خداوند در قرآن مى فرمايد : ( يوم يعضّ الظّالم على يديه ) ( 1 ) روزى كه ظالم گاز مى گيرد بر دو دستش ; « ضرس » يعنى دندان ، « قاطع » برنده است . در اين تشبيه دو احتمال داده اند :\r\nاحتمال اوّل : اگر انسان بخواهد تشخيص دهد كه چوبى تر است يا خشك محكم به آن گاز مى گيرد ، اگر دندان در آن فرو رفت مى فهمد تر است و اگر نرفت مى فهمد خشك است . روى اين احتمال معناى كلام حضرت اين است : كسى كه نتوانسته است حق و باطل را خوب تشخيص بدهد در حقيقت علم را گاز نگرفته است .\r\nاحتمال دوّم : مراد اين باشد كه انسان غذا را براى اين كه هضم شود خوب مى جود ، و اگر خوب گاز نگيرد و نجود اين غذا مضرّ خواهد بود و براى شخص مفيد واقع نمى شود . روى اين احتمال معناى كلام حضرت اين است كه : مسائل را خوب مورد دقّت و بررسى قرار نداده است ، در حقيقت خوب نجويده و گاز نگرفته و لذا بدون دقّت حكم و قضاوت مىكند .\r\n\r\n","description":"","footnote":"\r\n1 - سوره فرقان ، آيه 27\r\n","page_name":" 262 ","page_number":262},
  {"content":"\r\n« يُذْرِى الرِّوَايَاتِ إِذْرَاءَ الرِّيحِ الْهَشِيمَ »\r\n( روايات را اين طرف و آن طرف مى ريزد ، همانطور كه باد آشغالها را پراكنده مىكند . )\r\nبه برگهاى خشك و ساق گندم وقتى كه خشك و شكسته مىشود « هشيم » مى گويند . « ذرو » به معناى بالا بردن است ، در آيه قرآن دارد : ( تذروه الرّياح ) ( 1 ) باد آن را بالا مى برد . « يَذْرُ » روايت شده كه مجرّد باشد ، « يُذرى » هم روايت شده كه از باب افعال باشد ، هر دو به يك معناست .\r\nرواياتى از پيامبراكرم ( صلى الله عليه وآله و سلم ) براى آنها نقل شده بود كه بايد در آن دقّت مى كردند تا معنايش را بفهمند ; زيرا هر حديثى در محيط خاصى گفته شده است ، بايد محيط و شرايط خاص هر حديثى را - از قبيل اين كه راوى مسائل كيست ، اهل كجا بوده - مورد دقّت قرار داد تا حديث را فهميد .\r\nبا دقّت و بررسى دقيق در اخبار و روايات مى توان بر طبق آن فتوى داد و حكم كرد . حضرت مى فرمايد : اين دسته نظير باد هستند ، همان گونه كه باد بدون هدف و بى حساب و ادراك ، خار و خاشاك را اين طرف و آن طرف پراكنده مىكند ، و همان گونه كه عمل باد بر طبق منطق و عقل نيست و خوب و بد را ادراك نمى كند ، اينها هم با روايات پيغمبر اين گونه عمل مى كنند و بدون دقّت و تأمّل آنها را اين طرف و آن طرف مى ريزند و هيچ گونه علمى نسبت به مضامين اخبار ندارند .\r\n« لاَمَلِئٌ وَاللَّهِ بِإِصْدَارِ مَا وَرَدَ عَلَيْهِ »\r\n( پر نيست به خدا قسم تا بتواند صادر كند آنچه را كه بر او وارد مىشود . )\r\nيعنى مشكلات علمى و مسأله اى را كه از او مى پرسند خوب به آنها احاطه ندارد و نمى داند چه جوابى بدهد . انسان بايد به جوانب مسأله و روايات آن محيط باشد تا بتواند نظر بدهد و فتوى يا حكمى صادر كند .\r\n\r\n","description":"","footnote":"\r\n1 - سوره كهف ، آيه 45\r\n","page_name":" 263 ","page_number":263},
  {"content":"\r\n« وَلاَ هُوَ أَهْلٌ لِمَا فُوِّضَ إِلَيْهِ »\r\n( و براى منصبى كه به او داده اند اهل نيست . )\r\nمثلاً اگر منصب قضاوت به او داده اند ، قاضى بايد اهل نظر باشد و بتواند نظر بدهد ، بتواند احكام را از قرآن و روايات استنباط كند و بعد هم بر طبق آنها حكم نمايد .\r\nخداوند به همه ما توفيق دهد كه سراغ كتاب خدا و سنّت پيغمبراكرم ( صلى الله عليه وآله و سلم ) برويم ، و در مسائل فكرنكرده و دقّت نكرده نظر ندهيم . انسان بگويد نمى دانم بهتر از اين است كه بر خلاف ما انزل الله چيزى بگويد .\r\nوالسّلام عليكم و رحمة الله و بركاته\r\n","description":"","footnote":"","page_name":" 264 ","page_number":264},
  {"content":"\r\nخطبه 17\r\n( درس 60 )\r\nادامه ويژگى هاى گروه دوّم\r\nوجوب كفايى تصدّى امر قضاوت\r\nرعايت بى طرفى در امر قضا\r\nاقسام قُضات\r\nرعايت احتياط در مجازات\r\nضرر تندرويها براى اسلام و انقلاب\r\nشكوه حضرت على ( عليه السلام ) از نابخردان\r\n","description":"","footnote":"","page_name":" 265 ","page_number":265},
  {"content":"\r\n\r\n","description":"","footnote":"","page_name":" 266 ","page_number":266},
  {"content":"\r\nبسم الله الرحمن الرحيم\r\n« لاَيَحْسَِبُ الْعِلْمَ فِي شَىْء مِمَّا أَنْكَرَهُ ، وَلاَيَرَى أَنَّ مِنْ وَرَاءِ مَا بَلَغَ مَذْهَباً لِغَيْرِهِ ، وَإِنْ أَظْلَمَ أَمْرٌ إِكْتَتَمَ بِهِ ، لِمَا يَعْلَمُ مِنْ جَهْلِ نَفْسِهِ ، تَصْرُخُ مِنْ جَوْرِ قَضَائِهِ الدِّمَاءُ ، وَتَعِجُّ مِنْهُ الْمَوَارِيثُ ، إِلَى اللَّهِ أَشْكُو مِنْ مَعْشَر يَعِيشُونَ جُهَّالاً ، وَيَمُوتُونَ ضُلاَّلاً ، لَيْسَ فِيهِمْ سِلْعَةٌ أَبْوَرُ مِنَ الْكِتَابِ إِذَا تُلِىَ حَقَّ تِلاَوَتِهِ ، وَلاَ سِلْعَةٌ أَنْفَقُ بَيْعاً وَلاَ أَغْلَى ثَمَناً مِنَ الْكِتَابِ إِذَا حُرِّفَ عَنْ مَوَاضِعِهِ ، وَلاَ عِنْدَهُمْ أَنْكَرُ مِنَ الْمَعْرُوفِ ، وَلاَ أَعْرَفُ مِنَ الْمُنْكَرِ »\r\nادامه ويژگى هاى گروه دوّم\r\nموضوع بحث درسهايى از نهج البلاغه بود ، خطبه هفدهم مطرح بود ، در اين خطبه حضرت فرمودند : مبغوضترين خلايق پيش خدا دو دسته هستند ، ويژگى هاى دسته دوّم را بحث مى كرديم ، به اينجا رسيديم كه حضرت مى فرمايد :\r\n« لاَيَحْسَِبُ الْعِلْمَ فِي شَىْء مِمَّا أَنْكَرَهُ »\r\n( گمان نمى كند و يا حساب نمى كند علم در جاهايى باشد كه او منكر است . )\r\n« لايحسب » اگر از مادّه « حَسِبَ يَحْسَِبُ » باشد به معناى گمان كردن است ; و اگر از « حَسَبَ يَحْسُبُ » باشد به معناى حساب كردن و شمردن است .\r\nاينها چون گرفتار بافته هاى خودشان هستند اصلاً توجّه به علوم ديگران ندارند ،\r\n","description":"","footnote":"","page_name":" 267 ","page_number":267},
  {"content":"\r\nاحتمالش را هم نمى دهند كه شايد علوم پيغمبر پيش عترت پيغمبر باشد ، پيش حضرت على باشد كه پيامبراكرم ( صلى الله عليه وآله و سلم ) در مورد آن حضرت فرمود : « على باب علم من است » يا فرمود : « أقضاكم علىّ » ( 1 ) آن كس كه بهتر از همه فن قضاوت را مىداند على است .\r\nبراى اين كه روشن شود كه چقدر در مسير علمى مسلمين انحراف افتاده بوده حديث صحيح و جالبى را نقل مى كنم : زرارة بن أعين كه يكى از اصحاب خاص امام باقر و امام صادق ( عليهما السلام ) و از بزرگان و علماى اصحاب ائمّه بوده است مى گويد : مسأله ارث جدّ را از امام باقر ( عليه السلام ) سؤال كردم ، فرمودند : همه در آن به رأى خود سخن گفته اند جز اميرالمؤمنين ( عليه السلام ) ، عرض كردم : اميرالمؤمنين ( عليه السلام ) چه فرموده اند ؟ فرمودند : فردا بيا تا آن را از روى كتاب برايت بخوانم ، فردا بعدازظهر رفتم خدمت حضرت ، و ساعت خلوت من با حضرت بعد از ظهر و عصر بود ، هميشه در خلوت سؤال مى كردم تا مبادا با تقيه جواب بدهند . وقتى كه وارد شدم به فرزند خود جعفر فرمودند : صحيفه فرائض را براى زراره بخوان ، و خودشان رفتند براى خواب . من و جعفر در اتاق مانديم ، پس صحيفه اى را كه مثل ران شتر بود آوردند و فرمودند : برايت نمى خوانم تا تعهّد بدهى مطالب را به احدى نگويى تا وقتى كه من اجازه دهم ، گفتم : چرا سخت گيرى مى كنيد ؟ ولى بالاخره پذيرفتم ، در حالى كه من خود را اعلم مردم به فرائض و وصايا مى دانستم و دنبال اين بودم كه كسى مسأله اى از فرائض و وصايا را سؤال كند كه من آن را ندانم و نيافتم چنين كسى را ، وقتى كتاب را در اختيار من گذاشتند و در آن نگاه كردم ديدم مطالبى هست غير از آنچه در دست مردم است ، تا آخر كتاب را با بى اعتنايى و بدبينى خواندم و در حالى كه مى خواندم مى گفتم باطل است ! بعد كتاب را بستم و تحويل دادم . فردا صبح كه امام باقر ( عليه السلام ) را ملاقات كردم فرمودند : صحيفه فرائض را خواندى ؟ گفتم : آرى ،\r\n\r\n","description":"","footnote":"\r\n1 - بحارالانوار ، ج 46 ، ص 136 ، چاپ بيروت\r\n","page_name":" 268 ","page_number":268},
  {"content":"\r\nفرمودند : چطور يافتى آنچه را خواندى ؟ عرض كردم : باطل است و چيز مهمّى نيست ، و خلاف گفته هاى مردم است ! حضرت فرمودند : اى زراره آنچه را ديدى به خدا قسم حق است ، املاء رسول خدا ( صلى الله عليه وآله و سلم ) و خط على ( عليه السلام ) است به دست خود . پس شيطان به سراغ من آمد و وسوسه كرد ، پس نزد خود گفتم : از كجا مىداند املاء پيغمبر و خط على است ؟ ! ناگاه پيش از اين كه سخنى بگويم فرمودند : زراره شك نكن ، چگونه من نمى دانم كه املاء پيغمبر و خط على است در صورتى كه پدرم از جدّم نقل كرد كه اميرالمؤمنين حديث كرد او را ؟ پس من پشيمان شدم از اين كه كتاب را با عنايت نخواندم و گرنه حرفى از آن از من فوت نمى شد . ( 1 )\r\nببينيد چگونه مغزها در كانال انحرافى افتاده بود كه زراره از اصحاب ائمّه مغزش از فتاوايى پر بوده كه از طريق ديگرى غير از عترت به دست آمده است و همه خلاف حق ، ديگر واى به حال آنهايى كه اصلاً دنبال على و عترت نبودند ! ضمناً از نحوه برخورد و توهّم مثل زراره نسبت به امام باقر ( عليه السلام ) مظلوميّت ائمه ( عليهم السلام ) كاملاً روشن مى گردد .\r\n« وَلاَيَرَى أَنَّ مِنْ وَرَاءِ مَا بَلَغَ مَذْهَباً لِغَيْرِهِ »\r\n( و اصلاً نمى بيند و به نظرش نمى آيد كه وراء آنچه فهميده مذهبى هم براى غير خودش هست . )\r\nبه مغزش نمى آيد كه يك على هم هست كه از خواص پيغمبراكرم ( صلى الله عليه وآله و سلم ) بوده و اوّل كسى بوده كه به پيغمبراكرم ايمان آورده و در دامن پيغمبر بزرگ شده است ، و پيغمبر نسبت به او فرمود : او باب علم من و باب حكمت من است .\r\n« وَإِنْ أَظْلَمَ أَمْرٌ إِكْتَتَمَ بِهِ ، لِمَا يَعْلَمُ مِنْ جَهْلِ نَفْسِهِ »\r\n( و اگر مسأله اى برايش تاريك و مشكل شود كتمان مىكند ، براى اين كه خودش مىداند جاهل است . )\r\n\r\n","description":"","footnote":"\r\n1 - كافى ، ج 7 ، ص 94 ، كتاب مواريث ، باب ميراث الولد مع الأبوين ، حديث 3\r\n","page_name":" 269 ","page_number":269},
  {"content":"\r\nوقتى بنابر اين است كه ما احكام خدا را از كتاب و سنّت پيغمبر و عترت بگيريم ، ممكن است در مواردى به نتيجه قطعى نرسيم ، از باب اين كه مثلاً اخبار متعارض باشد و نتوانيم بعضى را بر بعض ديگر ترجيح دهيم ، در اينجا مى گوييم نمى دانيم . اين كه بزرگان پس از عمرى زحمت در قرآن و احاديث و روايات و تاريخ و فقه و علم رجال و علم درايه در بعضى مسائل مى فرمايند « مشكل است » يا « فيه تأمّل » يا « احوط اين است » يعنى ما حكم اين مسأله را نمى دانيم ، اما راه احتياط براى اين كه نجات پيدا كنى اين است ; و اين همان « لا أدرى » است كه نصف علم است . اما كسى كه پايه علم او به احكام و قوانين ، كتاب و سنّت نيست ، اگر در موردى با مشكل روبرو شد كتمان مىكند و يا چيزى مى بافد .\r\n« تَصْرُخُ مِنْ جَوْرِ قَضَائِهِ الدِّمَاءُ ، وَتَعِجُّ مِنْهُ الْمَوَارِيثُ »\r\n( از قضاوت ناحقش خونهايى كه به ناحق ريخته در خروش است ، و فرياد ميراث بر باد رفتگان از قضاوت ناحق او در گوش است . )\r\n« تَصْرُخُ » يعنى فرياد مى زند ، اما چون اين فرياد به خون نسبت داده مىشود ما تعبير به خروش مى كنيم ، و گاهى هم اين فرياد را به صاحبان خون نسبت مى دهيم . « تَعِجُّ » هم به همين معناست . در نهج البلاغه آمده است : « يعلم عجيج الوحوش فى الفلوات » ( 1 ) خدا مىداند فرياد وحوش را در بيابانها . كسى كه تكيه گاه علمى او كتاب و سنّت نيست و آراء شخصى در احكامش دخالت دارد و قضاوتهايش بر خلاف حق است ، خونهاى به ناحقى كه به واسطه قضاوت او ريخته شده و ارثهاى به ناحقى كه تقسيم شده فرياد مى كنند ; البتّه اين تشبيه است ، يعنى صاحبان خون دادشان بلند و خروشنده اند ; و اگر اينجا كسى اين داد را نفهمد روز قيامت معلوم مىشود كه اين قاضى به ناحق حكم كرده است ; و آنجاست كه گريبانش را مى گيرند . و آن خروش و فرياد خونها در قيامت مجسّم مىشود .\r\n\r\n","description":"","footnote":"\r\n1 - نهج البلاغه عبده ، خطبه 198\r\n","page_name":" 270 ","page_number":270},
  {"content":"\r\nاين كه مسأله ارث اينجا ذكر شده است ، يك اختلاف اساسى در مسأله ارث بين شيعه و سنّى هست و آن اين است كه علماى اهل سنّت در باب ارث قائل به عول و تعصيب هستند ، ( 1 ) اما شيعه قائل نيست و ائمه ( عليهم السلام ) هم عول و تعصيب را ردّ كرده اند ; و از اين جهت اختلاف عجيبى در مسائل ارث وجود دارد .\r\nوجوب كفايى تصدّى امر قضاوت\r\nمسأله قضاوت يكى از مسائل مهم و مشكل اسلام است ، و در زمان ما امر بين محذورين است ; يعنى اگر افراد لايق كنار بروند و بگويند ما احتياط مى كنيم و مى ترسيم به ناحق حكم كنيم ، قهراً كرسى قضاوت خالى مى ماند ; بنابراين همانطور كه رهبر انقلاب حضرت امام خمينى در فرمايش اخيرشان اشاره داشتند توجّه به امر قضاوت بر همه واجب است ، واجب كفايى است ، كه اگر به اندازه كافى قيام نكردند همه معاقب هستند ، كسانى كه قدرت قضاوت دارند و دنبال قضاوت نمى روند معصيت كارند . البتّه اگر به مقدار كفايت موجود بود از عهده ديگران ساقط است .\r\nرعايت بى طرفى در امر قضا\r\nپس تصدّى قضاوت بر هر كسى كه قدرت و صلاحيت آن را دارد واجب است ،\r\n\r\n","description":"","footnote":"\r\n1 - « عول » و « تعصيب » دو اصطلاح فقهى در احكام ارث است . « عول » به معناى افزودن سهام و نقص نصيب صاحبان آنهاست ; اين عمل وقتى انجام مى گيرد كه در ارث سهام افرادى كه در قرآن آمده افزون بر ماترك ميّت باشد ; به اين معنا كه مثلاً وارثانى باشند كه يكى يك سوّم و يكى دو سوّم و يكى يك چهارم سهم داشته باشد ، در اين صورت به طور طبيعى امكان تقسيم نيست ، لذا گفته اند بايد سهم ديگران را آنچنان كاست تا به همه از اموال برسد ; اين عمل طبق ديدگاه اهل سنّت انجام مى گيرد . اما در شيعه مى گويند تنها از سهم گروهى خاص كاسته مىشود . « تعصيب » هم از ريشه « عصبة » گرفته شده و در لغت به معناى فاميل پدرى است و در اصطلاح فقهى ردّ مقدارى از مال ميّت است كه از سهام صاحبان سهام زيادتر است به اقرباى پدرى ، كه اين عمل نيز در فقه اهل سنّت انجام مى گيرد و در شيعه ممنوع است و مقدار زائد به صاحبان سهام ردّ مىشود .\r\n","page_name":" 271 ","page_number":271},
  {"content":"\r\nاما بايد توجّه داشت كه منصب خيلى مهمى است ، و كسى كه در اين منصب نشسته بايد خيلى دقيق و حساب شده باشد ، ذهنش را از تعصّبات و جوّسازيها خالى كند .\r\nبسيار شده است كه در يك شهر براى قاضى جوّسازى مى كنند ، شعار مى دهند ، مى گويند فلان كس بايد اعدام گردد ، گرچه جرمش اعدام نباشد ; قاضى نبايد تحت تأثير جوّ قرار بگيرد ، اگر همه مردم هم شعار دادند « اعدام بايد گردد » قاضى حق ندارد تحت تأثير جوّ قرار بگيرد . فرض كنيد از گروهى كه جنايات زيادى از ناحيه آنان واقع شده و سرمايه هاى انقلاب را از ما گرفته اند يك نفر دستگير شده كه در اين جنايات شركت نداشته ، قاضى نمى تواند او را به جرم افراد ديگر گروهش كه جنايات بزرگى را مرتكب شده اند محكوم كند ، و همه كاسه كوزه ها را سر اين شخص بشكند . فرض كنيد اعضاى گروهى پسر قاضى را شهيد كرده اند ، و يكى از افراد گروه كه نقشى در اين جنايت نداشته در اختيار قاضى است ، نبايد بگويد اين گروه پسر مرا شهيد كرده من بايد تلافى كنم و انتقام بگيرم .\r\nقاضى در مقام قضاوت بايد ذهنش را از جوّسازى ها و انتقام جويى ها و امثال اينها خالى كند ، و فكر كند و مسأله را خوب بررسى كند و آنگاه قضاوت كند . اگر قاضى بررسى نكرد و يا تحت تأثير جوّ قرار گرفت و حكم ناحقى كرد مشمول همين كلام حضرت مىشود .\r\nدر روايتى از امام صادق ( عليه السلام ) آمده كه وقتى حضرت اميرالمؤمنين ( عليه السلام ) شريح را به قضاوت منصوب كردند به او دستور دادند احكام قضايى را قبل از تنفيذ و اجرا به اطلاع آن حضرت برساند ، اگر تأييد شد تنفيذ و اجرا نمايد . ( 1 )\r\nاقسام قُضات\r\nدر حديث است كه حضرت على ( عليه السلام ) به شريح فرمود : « يا شريح قد جلست\r\n\r\n","description":"","footnote":"\r\n1 - وسائل الشيعة ، ج 18 ، ص 6 ، كتاب القضاء ، باب 3 از ابواب صفات قاضى ، حديث 1\r\n","page_name":" 272 ","page_number":272},
  {"content":"\r\nمجلساً لايجلسه إلاّ نبىّ أو وصىّ نبىّ أو شقىّ » ( 1 ) اى شريح تو در مقامى نشسته اى كه جز پيامبر يا وصىّ او و يا فرد شقىّ در آن مقام نمى نشيند .\r\nامّا كسى كه از طرف مجتهد جامع الشرايط براى قضاوت منصوب شد ، با واسطه مستند به خداست ; زيرا ولايت مجتهد جامع الشرايط مستند به فرمايش پيغمبر ( صلى الله عليه وآله و سلم ) و ائمه ( عليهم السلام ) است .\r\nرعايت احتياط در مجازات\r\nخلاصه بايد تكيه گاه قاضى خدا باشد . و اگر چنانچه در يك جا قاضى مقدارى ترديد و شك داشت احتياط كند و حكم به مرتبه سخت تر نكند ، اين بهتر است از اين كه خداى ناكرده مثلاً حكم به اعدام كند و اعدامش به ناحق باشد .\r\nاز بعضى روايات استفاده مىشود كه اگر گناهكارى نجات پيدا كند بهتر از اين است كه بى گناهى گرفتار شود ; اگر مستحق اعدامى اعدام نشود و محكوم به زندان شود ضررى به جايى نمى خورد ، اما اگر كسى مستحق اعدام نباشد و اعدام شود خون ناحقى ريخته شده و خيلى گناه است .\r\nحديثى در سنن ترمذى هست كه براى برادرانى كه متصدّى منصب قضاوت هستند مى خوانم ، قال رسول اللّه : « إدرئوا الحدود عن المسلمين ما استطعتم ، فإن كان له مخرج فخلّوا سبيله ، فإنّ الإمام ان يخطئ فى العفو خير من أن يخطئ فى العقوبة » ( 2 ) پيغمبراكرم ( صلى الله عليه وآله و سلم ) فرمود : تا مى توانيد حدود را از مسلمين دفع كنيد ، اگر راهى براى رهايى او از حدّ شرعى هست رهايش كنيد ، زيرا اگر امام و قاضى در عفو خطا كند بهتر از آن است كه در عقوبت خطا كند .\r\nاصرار نداشته باش كه شخص بيايد و چهار مرتبه اقرار كند كه من زنا كرده ام تا\r\n\r\n","description":"","footnote":"\r\n1 - وسائل الشيعة ، ج 18 ، ص 7 ، باب 3 از ابواب صفات قاضى ، حديث 3\r\n2 - سنن الترمذى ، ج 4 ، ص 33 ، كتاب حدود ، باب 2 ، حديث 1424\r\n","page_name":" 273 ","page_number":273},
  {"content":"\r\nاعدامش كنى . در تاريخ آمده است : ماعز بن مالك آمد پيش پيغمبراكرم ( صلى الله عليه وآله و سلم ) گفت من زنا كرده ام ، حضرت روى خودش را برگرداند و فرمودند : « لعلّك قبّلت او غمزت او نظرت » ( 1 ) شايد بوسه يا نگاهى بيشتر نبوده ، و تو اشتباه مى كنى و گمان مى كنى زنا كرده اى .\r\nحدود براى باز داشتن از گناه است ، براى اين است كه افراد فاسد بترسند و بفهمند قضاوتى و حدودى هست و اجرا مىشود ، حدود خدا بايد جارى شود اما در مقدّماتش خيلى بايد دقّت كرد ، اگر جرمى با بيّنه ثابت شد بايد اجرا گردد ، اما اگر با اقرار باشد امام مىتواند عفو كند . و در جايى كه جاى گريز است و مىشود طرف را آزاد كرد ، نبايد سخت بگيريم يا شلاق بزنيم تا اقرار كند .\r\nضرر تندرويها براى اسلام و انقلاب\r\nبعد از انقلاب بعضى از افراد تندرو بدون اين كه قاضى شرع حكم بكند خودشان متصدّى مصادره اموال و اين گونه امور شدند ، اينها بر خلاف شرع است ، ضرر اين تندرويها براى انقلاب و اسلام كمتر از ضدّ انقلاب نيست ، چه بسا اين گونه افراد حسن نيّت هم دارند اما عملشان عمل خلافى است .\r\nدر امورى كه مربوط به جان و مال و ناموس مردم است بايد خيلى دقّت شود ، لذا نسبت به مسأله قضاوت خيلى سفارش شده ، و همه كس نمى تواند متصدّى مقام قضاوت شود ; و آن كسى هم كه براى قضاوت اهليّت دارد بايد مسأله را خوب بررسى كند ، مواظب باشد ذهن خود را از حس انتقام جويى و از تأثيرات جوّ و توصيه هاى افراد خالى كند ، توكّل به خدا كند و دستور حكم خدا را بدهد .\r\nتا اينجا حضرت ويژگى هاى دو دسته نادان را بيان كردند ، و جمله هاى بعد مربوط به هر دو دسته مى باشد .\r\n\r\n","description":"","footnote":"\r\n1 - نيل الاوطار ، ج 7 ، ص 99 ، حديث 1 ، باب استفسار المقرّ بالزّنا\r\n","page_name":" 274 ","page_number":274},
  {"content":"\r\nشكوه حضرت على ( عليه السلام ) از نابخردان\r\n« إِلَى اللَّهِ أَشْكُو مِنْ مَعْشَر يَعِيشُونَ جُهَّالاً »\r\n( به خدا از جمعيتى كه زندگيشان در حال جهل و نادانى است شكايت مى كنم . )\r\nهمان جمعيتى كه به تصوّر خودشان دنبال علم رفته اند ! اما علمى كه پايه و اساسى ندارد ، و بر اساس كتاب و سنّت پيغمبر و فرموده عترت نيست ، بلكه بر طبق آراء و بافته هاى خودشان است .\r\n« وَيَمُوتُونَ ضُلاَّلاً »\r\n( و در حال گمراهى مى ميرند . )\r\n« ضُلاّل » جمع « ضالّ » است ، مثل « طلاّب » كه جمع « طالب » است . مضمون اين جمله در حقيقت نتيجه جمله اوّلى است ; كسى كه در جهل و نادانى زندگى مىكند مرگش هم در گمراهى است .\r\n« لَيْسَ فِيهِمْ سِلْعَةٌ أَبْوَرُ مِنَ الْكِتَابِ إِذَا تُلِىَ حَقَّ تِلاَوَتِهِ »\r\n( هيچ متاعى پيش اين جمعيت بى ارزشتر از قرآن نيست ، اگر چنان كه بايست خوانده شود . )\r\nمنظور از اين جمله اين است كه اگر قرآن را آن طور كه بايد تلاوت شود بخوانند در نظر آنها خوار و سبك است . البتّه اين عبارت و جمله بعدى دلالت بر وجود تحريف در كتاب خدا نمى كند ، بلكه مراد اين است كه كتاب خدا بايد به طور صحيح بيان و تفسير شود . پيامبراكرم خودش مفسّر و شارح كتاب بود ، و علم پيغمبر ( صلى الله عليه وآله و سلم ) پس از آن حضرت به على ( عليه السلام ) منتقل شد . پيامبر فرمود : « أنا دارالحكمة و علىّ بابها » ( 1 ) من خانه حكمت هستم و على درب آن خانه . اگر قرآن آن گونه كه واقعش هست تفسير و بيان مى شد پيش آنها بى ارزش بود ; چون مطابق با بافته هاى آنها نبود ، آنها مى خواستند كتاب خدا را مطابق با بافته هاى خودشان تفسير كنند .\r\n\r\n","description":"","footnote":"\r\n1 - سنن الترمذى ، ج 5 ، ص 637 ; كتاب المناقب ، باب ( 21 ) مناقب على بن ابيطالب ، حديث 3723\r\n","page_name":" 275 ","page_number":275},
  {"content":"\r\n« وَلاَ سِلْعَةٌ أَنْفَقُ بَيْعاً وَلاَ أَغْلَى ثَمَناً مِنَ الْكِتَابِ إِذَا حُرِّفَ عَنْ مَوَاضِعِهِ »\r\n( و متاعى نزد اينها با ارزش تر و گران قيمت تر از كتاب خدا نيست وقتى كه تحريف شود . )\r\nوقتى سخن از تحريف مى رود لازم نيست تحريف به حسب لفظ باشد ، بلكه شامل تحريف به حسب معنى هم مىشود ، يعنى قرآن بر خلاف معنا شود و مطابق ذوق آنها تفسير شود . كسى كه مى خواهد قرآن را تفسير كند بايد ذهنش را از آنچه با آن مأنوس است ، مثل مسائل فلسفى ، كلامى ، عرفانى و غير آن خالى كند ، و ببيند خود كتاب و بيان پيغمبراكرم ( عليه السلام ) و ائمّه اطهار ( عليهم السلام ) چه دلالتى دارد ، نه اين كه كتاب خدا را بر اساس مسائلى كه ذهنش با آن مأنوس است تفسير كند .\r\n« وَلاَ عِنْدَهُمْ أَنْكَرُ مِنَ الْمَعْرُوفِ ، وَلاَ أَعْرَفُ مِنَ الْمُنْكَرِ »\r\n( و نزد آنان منكرتر از معروف ، و معروفتر از منكر نيست . )\r\nپايگاه علمى اين جمعيت كتاب خدا و سنّت پيغمبر نيست ، بلكه آراء و قياسها و استحسانات معيار علم آنان است ; اگر بخواهد آنچه معروف و حق است اجرا شود پيش اينها منكر است ، و منكر معروف . ممكن است با گذشت زمان در اثر تفسيرها و تعليمات غلط و هواپرستى ها منكر در نظر مردم معروف ، و معروف منكر شود .\r\nخدا ان شاء الله به همه ما توفيق دهد كه بتوانيم علوم اسلامى را از مسير صحيح و از كتاب و سنّت پيغمبر ( صلى الله عليه وآله و سلم ) به دست آوريم ، و اين قدر قدرت روحى داشته باشيم كه اگر در موردى نتوانستيم احكام الهى را از كتاب و سنّت بيابيم بگوييم نمى دانيم .\r\nهيچ گاه راه احتياط بر انسان بسته نيست : « أخوك دينك فاحتط لدينك بما شئت » ( 1 ) دين تو به منزله برادر تو مى باشد ، پس براى دينت احتياط كن به آنچه مى خواهى .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - بحارالانوار ، ج 2 ، ص 258\r\n","page_name":" 276 ","page_number":276},
  {"content":"\r\nخطبه 18\r\n( درس 61 )\r\nمدارك فقه از نظر علماى شيعه و سنّى\r\nحجّيّت اجماع و عقل از نظر شيعه و اهل سنّت\r\nبطلان قياس و استحسان در فقه شيعه\r\nتخطئه و تصويب ، و عدم جريان تصويب در سه مورد\r\nموارد محلّ بحث تخطئه و تصويب\r\nضرورت اجتهاد و افتاء در مسائل\r\nمعناى وحدت شيعه و سنّى\r\nسنّت از ديدگاه شيعه و اهل سنّت\r\n","description":"","footnote":"","page_name":" 277 ","page_number":277},
  {"content":"\r\n\r\n","description":"","footnote":"","page_name":" 278 ","page_number":278},
  {"content":"\r\nبسم الله الرحمن الرحيم\r\nو من كلام له ( عليه السلام ) في ذمّ اختلاف العلماء فى الفتيا :\r\n« تَرِدُ عَلَى أَحَدِهِمُ الْقَضِيَّةُ فِي حُكْم مِنَ اْلاَحْكَامِ فَيَحْكُمُ فِيهَا بِرَأْيِهِ ، ثُمَّ تَرِدُ تِلْكَ الْقَضِيَّةُ بِعَيْنِهَا عَلَى غَيْرِهِ فَيَحْكُمُ فِيهَا بِخِلاَفِهِ »\r\nموضوع بحث درسهايى از نهج البلاغه بود ، امروز خطبه هجدهم مطرح مىشود .\r\n« و من كلام له ( عليه السلام ) في ذمّ اختلاف العلماء فى الفتيا »\r\n( از جمله سخنان آن حضرت است در مذمّت اختلاف علما در فتوى . )\r\nظاهر اين عنوان اين است كه خطبه مستقيماً در مذمّت اهل فتوى صادر شده ، در صورتى كه در مذمّت حكّام و قضات مى باشد ، منتها چون اساس قضاوتهاى آنان فتاواى آنان مى باشد ، پس در حقيقت اختلاف قضات در مقام حكم مستند به اختلاف آنان در فتوى مى باشد .\r\n« تَرِدُ عَلَى أَحَدِهِمُ الْقَضيَِّةُ فِي حُكْم مِنَ اْلاَحْكَامِ فَيَحْكُمُ فِيهَا بِرَأْيِهِ ، ثُمَّ تَرِدُ تِلْكَ الْقَضِيَّةُ بِعَيْنِهَا عَلَى غَيْرِهِ فَيَحْكُمُ فِيهَا بِخِلاَفِهِ »\r\n( بسا يك دعوى داراى حكمى از احكام بر يكى از آنان وارد مىشود و او به رأى خود به آن حكم مىكند ، سپس همان قضيه بر ديگرى وارد مىشود و او بر خلاف اوّلى حكم مىكند . )\r\n","description":"","footnote":"","page_name":" 279 ","page_number":279},
  {"content":"\r\nمدارك فقه از نظر علماى شيعه و سنّى\r\nدر اين قسمت از بحث مدارك فقه از نظر شيعه و اهل سنّت را مطرح مى كنيم .\r\nعلماى شيعه و اهل سنّت اتفاق دارند كه مدارك فقه ، يعنى ادلّه استنباط احكام چهار چيز است : كتاب خدا ، سنّت پيغمبراكرم ( صلى الله عليه وآله و سلم ) ، عقل و اجماع .\r\nسنّت عبارت است از قول ، فعل و تقرير معصوم ; تقرير يعنى تثبيت كردن عمل يا گفته ديگرى توسّط معصوم ; اگر كسى كارى را پيش معصوم انجام داد و يا مطلبى را پيش معصوم گفت و معصوم مى توانست از كارش جلوگيرى كند و يا سخنش را ردّ كند و نكرد ، دليل بر اين است كه كار او و مطلبى كه گفته صحيح است .\r\nقرآن كريم در مورد پيغمبراكرم ( صلى الله عليه وآله و سلم ) مى فرمايد : ( لقد كان لكم في رسول الله اسوة حسنة ) ( 1 ) پيغمبراكرم ( صلى الله عليه وآله و سلم ) براى شما الگوى خوبى است ; يعنى شما مى توانيد عمل پيغمبر را الگوى خود قرار دهيد و طبق آن عمل كنيد ، بنابراين عمل پيغمبر كه معصوم است براى ما حجّت است ، يعنى دليل است براى استنباط احكام اسلام ، همچنين است كلام و تقرير آن حضرت .\r\nحجّيّت اجماع و عقل از نظر شيعه و اهل سنّت\r\nبه اعتقاد شيعه اگر اجماع كشف از قول معصوم كند حجّت است ، در حقيقت ما براى اجماع موضوعيّت قائل نيستيم و خودش را مستقلا حجّت نمى دانيم ، بلكه به اعتقاد ما اجماع طريقيّت دارد ، يعنى راه است براى كشف قول معصوم ، اگر اجماع امّت بر مسأله اى به نحوى بود كه ما از اين راه قول معصوم را كشف كرديم حجّت مىشود ، و دليل براى حكم شرعى است . ( 2 )\r\nاهل سنّت مى گويند : خود اجماع حجّت است ، و اجماع امّت بر يك معنايى\r\n\r\n","description":"","footnote":"\r\n1 - سوره احزاب ، آيه 21\r\n2 - به ولايت فقيه ، ج 2 ، ص 65 رجوع شود .\r\n","page_name":" 280 ","page_number":280},
  {"content":"\r\nدليل بر صحّت آن مى باشد ; و بسا آن را در حدّ اجماع اهل حَلّ و عَقد تنزّل مى دهند ، و گاهى تنزّل مى دهند و مى گويند اجماع تمامى اهل حلّ و عَقد هم لازم نيست و اگر بعضى از آنها هم اجماع كردند حجّت است . خلافت خليفه اوّل را هم بر همين اساس درست مى كنند ، مى گويند : امّت پيغمبر بعد از رحلت آن حضرت اجماع كردند بر خلافت خليفه اوّل . اگر به آنها گفته شود اجماع همه امّت نبود ; زيرا سلمان ، مقداد ، عمّار ، عبّاس ، حضرت على و عده اى ديگر در آن اجتماع نبودند ، در سقيفه پنج نفر با ابوبكر بيعت كردند ، مى گويند : بعضى هم كه باشند كافى است . به هرحال اهل سنّت براى اجماع موضوعيّت قائل اند ، و خود اجماع را حجّت مى دانند . ( 1 )\r\nاما عقل اجمالا حجّت است . اهل سنّت عقل ظنّى را حجّت مى دانند ، قياس و استحسان را حجّت مى دانند ، و از اين راه احكام را استنباط مى كنند .\r\nشيعه به پيروى از ائمه ( عليهم السلام ) عقلياتى را كه براى انسان مظنّه ايجاد كند حجّت نمى دانند ، اما اگر حكم عقل قطعى باشد شيعه آن را حجّت مىداند و در فقه به آن تكيه مىكند ، مثل مستقلات عقليه كه عقل حكم مىكند به اين كه احسان خوب است و ظلم قبيح است ، و مواردى از اين قبيل كه عقل به طور صريح حكم مىكند .\r\nبطلان قياس و استحسان در فقه شيعه\r\nبنابراين يكى از اختلافات اساسى علماى شيعه و علماى اهل سنّت در روش استنباطهاى فقهى عبارت است از مسأله قياس و استحسان . در روايات زيادى ائمه ( عليهم السلام ) به مبارزه با اين مسأله پرداخته ( 2 ) و فرموده اند : با اين عقول ناقصه نمى شود احكام خداوند را استنباط كرد . از جمله روايت صحيحه اى است كه ابان بن تغلب\r\n\r\n","description":"","footnote":"\r\n1 - ولايت فقيه ، ج 2 ، ص 65 تا 68\r\n2 - در اين رابطه به اصول كافى ، ج 1 ، ص 54 ، باب البدع و الرأى و المقائيس مراجعه كنيد .\r\n","page_name":" 281 ","page_number":281},
  {"content":"\r\nدر مورد ديه قطع انگشت از حضرت امام صادق ( عليه السلام ) سؤال مىكند .\r\nابان مى گويد : از حضرت امام صادق ( عليه السلام ) پرسيدم اگر مردى يك انگشت زنى را قطع كند چقدر ديه بايد بدهد ؟ حضرت فرمودند : ده شتر ، عرض كردم اگر دو انگشت از يك زن را قطع كند چقدر ديه بايد بدهد ؟ حضرت فرمودند : بيست شتر ، عرض كردم اگر سه انگشت يك زن را قطع كند چقدر ديه بايد بدهد ؟ حضرت فرمودند : سى شتر ، عرض كردم اگر چهار انگشت يك زن را قطع كند چقدر ديه بايد بدهد ؟ حضرت فرمودند : بيست شتر . ابان مى گويد : تعجب كردم و گفتم : اين را در عراق به ما گفتند و ما باور نكرديم و گفتيم شيطان اين حكم را آورده . حضرت فرمودند : « مهلا يا أبانُ ! هذا حكم رسول اللّه . . . و السّنّة إذا قيست محق الدّين » ( 1 ) اى ابان صبر كن و تند نرو اين حكم رسول خداست ، در سنّت اگر قياس شود دين از بين مى رود . آنگاه فرمودند : ديه زن تا يك سوّم با ديه مرد هماهنگ است ، ولى وقتى از ثلث گذشت نصف مىشود .\r\nديه كامل مرد صد شتر است ، يعنى اگر كسى مردى را بكشد ديه اش صد شتر است ، و ديه كامل زن پنجاه شتر است ، و ديه يك انگشت ده شتر است ، بنابراين تا سه انگشت ديه زن و مرد مساوى است ; اما در چهار انگشت ، چهل شتر چون از ثلث صد شتر كه ديه كامل است بيشتر مىشود ، ديه چهار انگشت مرد چهل شتر ، و ديه چهار انگشت زن بيست شتر مىشود . اين قانونى است كه خداوند قرار داده كه مرد و زن تا ثلث ديه هماهنگ هستند و از ثلث كه گذشت ديه زن نصف ديه مرد است .\r\nباز در روايت آمده است : « انّ دين الله لايصاب بالعقول الناقصة . . . » ( 2 ) دين خدا با عقلهاى ناتمام شما به دست نمى آيد .\r\n\r\n","description":"","footnote":"\r\n1 - وسائل الشيعة ، ج 19 ، ص 268 ، باب 44 از ابواب ديات الاعضاء ، حديث 1\r\n2 - بحارالانوار ، ج 2 ، ص 303 ، كتاب العلم ، باب البدع و الرّأى . . . ، حديث 41\r\n","page_name":" 282 ","page_number":282},
  {"content":"\r\nهمان گونه كه صورت اشخاص با هم فرق دارد فكر اشخاص هم با هم فرق مىكند ، حال اگر بنا باشد دين خدا به فكر افراد سپرده شود ديگر دين خدا نمى شود ، بلكه ساخته ذهن افراد مىشود .\r\nتخطئه و تصويب ، و عدم جريان تصويب در سه مورد\r\nيكى از اختلافات اساسى ديگرى كه بين شيعه و عده اى از علماى اهل سنّت است مسأله تخطئه و تصويب است ، كه از همان زمان حضرت على ( عليه السلام ) مطرح بوده است . ( 1 ) شيعه و عدّه اى از علماى اهل سنّت مُخطّئه ، و بسيارى از علماى اهل سنّت مصوّبه هستند . مخطّئه مى گويند چون حكم خدا يكى بيشتر نيست ممكن است مجتهد به آن برسد و ممكن است خطا كند و نرسد ، ولى مصوّبه معتقدند حكم واقعى خدا در هر مسأله اى همان حكمى است كه مجتهد به آن مى رسد و استنباط مىكند ، پس اگر دو مجتهد با هم اختلاف دارند براى هر كدام حكم واقعى همان است كه به آن رسيده و خطا در كار نيست .\r\nالبتّه تصويب در سه مسأله راه ندارد :\r\nمورد اوّل : در مسائل اعتقادى ، مثل اعتقاد به يگانگى خدا ، اعتقاد به معاد و اين كه آيا جسمانى است يا روحانى ، و مسائلى از اين قبيل ; زيرا در اين گونه مسائل حق يكى بيشتر نيست . نمى شود كه معاد هم جسمانى باشد و هم نباشد ، واقع مطلب يكى بيشتر نيست ، اگر كسى دنبال حق رفت و آن را به دست آورد مىشود مصيب ، يعنى به حق رسيده ، و اگر كسى اشتباه كرد نظرش باطل است ; از باب مثال ما معتقد به معاد جسمانى هستيم ، اگر كسى اشتباه كرد و منكر معاد جسمانى شد نظرش باطل است .\r\nكسى كه در اصول عقايد خطا كرده ، اگر مقصّر بوده يعنى در ياد گرفتن\r\n\r\n","description":"","footnote":"\r\n1 - اين بحث را استاد در ولايت فقيه ، ج 2 ، ص 73 تا 78 مشروحاً مطرح كرده است .\r\n","page_name":" 283 ","page_number":283},
  {"content":"\r\nكوتاهى كرده عقاب دارد ; و اگر قاصر بوده يعنى در ياد گرفتن كوتاهى نكرده عقاب ندارد . از باب مثال ما معتقد به حقانيت اسلام و قرآن هستيم ، و ساير ملّتها اين را قبول ندارند ، عقل به انسان حكم مىكند كه اگر اينها در رسيدن به حق كوتاهى كرده اند ، و با اين كه شنيده بودند اسلامى هست و قرآنى هست و احتمال هم مى دادند كه حق باشد اما براى رسيدن به آن تلاشى نكردند و بر طبق دين پدرى خود عمل كردند ، گنهكار هستند و در قيامت عقاب دارند . اما اگر فرض كرديم كه يك مسيحى تحقيق كرد و واقعاً معتقد شد كه اسلام باطل است ، و يا اين كه مسيحيت را براى او گفته اند و اصلا نامى از اسلام نشنيده ، اين را مى گويند قاصر ; يعنى ذاتاً كوتاه آمده است و مقصّر نيست ، و جاهل قاصر در اصول عقايد مسلّماً عقاب ندارد ، گرچه از نظر فقهى كافر باشد و احكام كفر هم بر او جارى شود اما به جهنم نمى رود ، زيرا اگر خداوند بخواهد او را به جهنم ببرد ظلم است و ظلم قبيح است . البتّه جايى كه براى اهل بهشت هست براى او نيست . كه اين خود بحث دامنه دارى در فلسفه دارد .\r\nبهشت اساساً مولود عقايد و اخلاق و اعمال انسان است ; عقايد حق مراحلى از بهشت را به دنبال دارد كه بايد اسمش را گذاشت بهشت عقايد .\r\nمى گويند : « المعرفة بذر المشاهدة » شناسايى بذر و تخم مشاهده و ديدن است . شناسايى و اعتقاد انسان نسبت به حقايق عالم وجود ، نسبت به ملائكة الله و پيغمبران و عالم قيامت ، بذر مىشود كه آن حقايق را مشاهده كند ، و از اين مشاهده لذّتى مى برد كه از خوردن ميوه هاى بهشتى و حورالعين نمى برد . بنابراين كسى كه اين شناسايى و اعتقاد را نداشته باشد قهراً بهشت عقايد را هم نخواهد داشت ، چون بذرش را نكاشته تا ميوه اش را بچيند .\r\nاخلاق و اعمال هم هر كدام بهشتى دارند از سنخ خود ، اخلاق حسنه بهشتى دارند از سنخ خود ، اعمال هم بهشتى دارند از سنخ خود .\r\n","description":"","footnote":"","page_name":" 284 ","page_number":284},
  {"content":"\r\nدر حديث آمده است كه پيغمبراكرم ( صلى الله عليه وآله و سلم ) فرمودند : هر كس « سبحان اللّه » بگويد خداوند يك درخت در بهشت براى او مى كارد . يك « الحمدللّه » بگويد يك درخت براى او مى كارد ، يك « لا إله الاّ اللّه » بگويد يك درخت براى او مى كارد . . . شخصى به پيغمبراكرم ( صلى الله عليه وآله و سلم ) گفت : يا رسول الله پس ما در بهشت درختهاى بسيار داريم ، پيغمبر ( صلى الله عليه وآله و سلم ) فرمودند : آرى و لكن بپرهيزيد از اين كه آتشهايى را بفرستيد كه آنها را بسوزانند . ( 1 ) يك وقت مى بينى انسان يك گناه مىكند كه همه آن باغ را آتش مى زند .\r\nبنابراين بهشت سه درجه و مرحله دارد : بهشت عقايد ، بهشت اخلاق و بهشت اعمال ، كه بهشت هر كدام از سنخ خودش مى باشد ; لذا قرآن مى فرمايد : ( فمن يعمل مثقال ذرّة خيراً يره ) ( 2 ) كسى كه به اندازه سنگينى يك ذرّه كار خير انجام دهد آن را مى بيند . عمل مجسّم مىشود ، « لا إله الاّ اللّه » به صورت درخت در مى آيد .\r\nجهنم هم مثل بهشت داراى سه مرحله است : جهنم عقايد غلط و باطل ، جهنم اخلاق بد و جهنم اعمال غلط ; قرآن مى فرمايد : ( و من يعمل مثقال ذرة شرّاً يره ) ( 3 ) كسى كه به اندازه يك ذرّه شرّ انجام دهد آن را مى بيند ، جهنم مولود عقايد و اخلاق و اعمال غلط است در صورتى كه از روى عناد و مخالفت با حق باشد ; لذا جاهل قاصر به جهنم نمى رود و خداوند او را عقاب نمى كند ، چون معاند نيست . و بالاخره مورد اوّل از موارد كه تصويب در آن راه ندارد مسائل اعتقادى است .\r\nمورد دوّم : مسائل عقلى است ، در مسائل عقلى تصويب راه ندارد ، به اصطلاح در مستقلات عقلى ، امور عقلى قطعى ; و اهل سنّت هم در اين گونه مسائل قائل به تصويب نيستند ، مثل حكم عقل به قُبح ظلم و حُسن عدل و احسان ، حال اگر كسى\r\n\r\n","description":"","footnote":"\r\n1 - بحارالانوار ، ج 8 ، ص 186 ، باب 23 كتاب العدل و المعاد ، حديث 154\r\n2 - سوره زلزال ، آيه 7\r\n3 - سوره زلزال ، آيه 8\r\n","page_name":" 285 ","page_number":285},
  {"content":"\r\nبه ذهنش آمد كه ظلم خوب است اين ديگر خطاست .\r\nمورد سوّم : در مسائل عملى ضرورى اسلام هم مسأله تصويب راه ندارد ; مثل وجوب نماز ، وجوب روزه و . . . ، در اين گونه مسائل ضرورى هم حق يكى بيشتر نيست ; نماز يا واجب است يا نيست و نمى شود كه هم واجب باشد و هم نباشد .\r\nموارد محلّ بحث تخطئه و تصويب ( 1 )\r\nبنابراين موضوع بحث تخطئه و تصويب بين علماى شيعه و اهل سنّت مسائل عملى فرعى غير ضرورى است . از باب مثال كسى چهار فرسخ مسافرت مىكند و شب برنمى گردد ، فرداى آن روز برمى گردد ، يك مجتهد مى گويد نماز شكسته است و مجتهد ديگرى مى گويد وظيفه اش تمام است ، اختلاف نظر پيدا مىشود . در بين اهل سنّت هم از اين گونه مسائل اختلافى پيدا مىشود ، ابوحنيفه در يك مسأله فتوايى دارد و شافعى فتواى ديگرى . اينها مسائل نظرى است ، و از راه نظر كسب كرده اند .\r\nدر اين سنخ مسائل علماى شيعه همگى اهل تخطئه هستند ، يعنى مى گويند در اين گونه مسائل يكى حق و ديگرى باطل است ، منتها كسى كه خطا كرده گنهكار نيست ، روايت داريم كه : « للمصيب أجران و للمخطئ أجر واحد » ( 2 ) آن كس كه كوشش كرده و به حق رسيده دو اجر دارد - يك اجر به جهت زحمتى كه كشيده ، و يك اجر هم براى اين كه به حق رسيده است - و آن كه زحمت كشيده و به حق نرسيده يك اجر دارد .\r\nبسيارى از علماى اهل سنّت كه در زمان حضرت على ( عليه السلام ) هم بوده اند مصوّبه هستند و مى گويند : اگر يك مجتهد مثلا در مورد مثالى كه زديم گفت نماز شكسته\r\n\r\n","description":"","footnote":"\r\n1 - به كتاب ولايت فقيه ، ج 2 ، ص 73 تا 78 رجوع شود .\r\n2 - مضمون حديث در سنن الترمذى ، ج 3 ، ص 615 ، باب 2 از ابواب الاحكام ، حديث 1324 آمده است .\r\n","page_name":" 286 ","page_number":286},
  {"content":"\r\nاست و مجتهد ديگر گفت نماز تمام است ، هر دو حق است و هر دو حكم الله واقعى است . در تصوير اين مسأله به چند صورت گفته اند ; بعضى گفته اند : خداوند در اين واقعه حكمى ندارد ، بلكه طبق نظر مجتهد حكم خداوند نازل و تصويب مىشود . بعضى ديگر گفته اند : خداوند از ازل مى دانسته كه حكم اين دو مجتهد مختلف خواهد بود و لذا از ازل دو حكم فرستاده تا حكمى كه اين مجتهد مىدهد درست باشد و حكمى هم كه آن مجتهد مىدهد درست باشد .\r\nبنابراين تصويب يعنى در يك مسأله دو نظر مخالف هر دو صواب و حق مى باشند ، و اين مطلب را اهل سنّت به جايى رساندند كه نسبت به اصحاب پيغمبر ( صلى الله عليه وآله و سلم ) اصرار داشتند كه اگر دو نفر از صحابه پيغمبر اختلاف داشتند هر دو حق است ، حتى راجع به حضرت على ( عليه السلام ) و معاويه مى گويند : حضرت على ( عليه السلام ) از اصحاب پيغمبر بوده معاويه هم از اصحاب پيغمبر بوده ، و نمى شود گفت كه اشتباه مى كرده اند ، كار حضرت على كه با معاويه مى جنگيده بر حق بوده و كار معاويه هم كه با على مى جنگيد بر حق بوده است ، وظيفه معاويه همان بوده كه انجام داد وظيفه على ( عليه السلام ) هم همان بوده كه انجام داد ! اينها نظر و عنايت خاصى نسبت به اصحاب پيغمبر دارند كه بگويند هر آنچه انجام مى داده اند و گفته اند صواب بوده است .\r\nلذا مصوّبه يعنى كسانى كه مى گويند نظر مجتهد حق است و مطابق با واقع و هيچ گاه خطا ندارد ; مثلا شافعى كه در بسيارى از مسائل اختلاف نظر دارد ، بنابراين تعبير مى كنند كه شافعى فى القديم فتوايش اين بوده و شافعى فى الجديد فتوايش آن بوده - فى الجديد يعنى در كتاب امّ - هر دو نظر حق و حكم الله واقعى است ، و يا مثلا اگر در يك مسأله ابوحنيفه و شافعى اختلاف داشتند هر دو حق است .\r\nجمله اى در كتابهاى ما ديده مىشود ، حتى گاهى در كتب علاّمه ديده مىشود ، به نظر مى رسد كه اين جمله از مصوّبه به دست ما رسيده باشد و چيز درستى\r\n","description":"","footnote":"","page_name":" 287 ","page_number":287},
  {"content":"\r\nنيست ، جمله اين است « هذا ما افتى به المفتى و كلّ ما افتى به المفتى فهو حكم الله في حقّي » اين مسأله چيزى است كه مجتهد بر طبقش فتوى داده ، و هر آنچه كه فتوى دهنده طبق آن فتوى دهد حكم خداست در حق من ; اگر مراد از اين عبارت اين است كه حكم واقعى خدا در حق من اين است ، اين غلط است ; اما اگر مراد اين باشد كه وظيفه من به حسب ظاهر اين است كه به اين فتوى عمل كنم ، اما آيا حكم واقعى خدا همين است يا نه من نمى دانم ، آنوقت درست مىشود .\r\nضرورت اجتهاد و افتاء در مسائل\r\nبى گمان اجتهاد در فقه هم مثل اجتهاد در رشته هاى ديگر اعتقادى و عملى است ، همان گونه كه لازم است در طب كه مورد نياز بشر است عده اى بروند درس بخوانند و كوشش كنند و دكتر بشوند ، دكتر يعنى كسى كه در مسائل طبى اهل نظر است ، وقتى يك مريض را كه پايش درد مىكند پيش او مى برند او مريض را نگاه مىكند و روى علائم تشخيص مىدهد اين مريض مثلاً تب مالت دارد و داروى آن هم اين است ، و ممكن است دكتر ديگرى بگويد اين مريض رماتيسم دارد ، هر دو كوشش خودشان را كرده اند منتها گفته يكى درست و ديگرى باطل و خطاست ، در اين صورت آيا درست است ما بگوييم چون دكترها گاهى اشتباه مى كنند اصلا طبابت نباشد ؟ ! قطعاً اين حرف درست نيست ; زيرا اگر بخواهيم بدون نظر پزشكان مداوا كنيم شايد تلفات ما هشتاد درصد باشد و مثلا بيست درصد ممكن است درست عمل كنيم ، اما اگر به اهل نظر و دكترها مراجعه كرديم نود درصد صحّت هست و ده درصد ممكن است اشتباه باشد ، و ما براى ده درصد اشتباه نمى توانيم از مراجعه به دكتر صرف نظر كنيم . پس عقل بشر مى گويد تو در مسائل طبى و پزشكى يا بايد خودت متخصّص باشى يا به متخصّص مراجعه كنى ، گرچه متخصّصين هم گاهى اشتباه مى كنند .\r\n","description":"","footnote":"","page_name":" 288 ","page_number":288},
  {"content":"\r\nدر مسائل فقه هم همين طور است ; ما با اين كه مخطّئه هستيم و مى گوييم علما ممكن است اشتباه كنند ، اما اگر بنا باشد در مسائل فقهى به غير متخصّص مراجعه كنيم و خودسرانه به مسائل نماز و روزه و حج عمل كنيم بيست درصد ممكن است درست باشد ; اما اگر به مجتهد و متخصّص ، يعنى كسى كه پنجاه شصت سال در قرآن و حديث و سنّت و كلمات بزرگان تحقيق كرده و متخصّص در استنباط احكام شده مراجعه كرديم ، مجتهد نود درصد حق را مى گويد و ده درصد ممكن است خطا باشد .\r\nپس باب اجتهاد بايد مفتوح باشد ، اجتهاد يعنى كوشش كردن در ياد گرفتن احكام ، هم اهل سنّت به مجتهد مراجعه مى كنند هم ما ، منتها گروهى از آنها مى گويند باب اجتهاد مسدود است و به مجتهدين گذشته مراجعه مى كنند ، يعنى ابوحنيفه ، شافعى ، مالك بن أنس و احمد حنبل ; ديگر خودشان اجتهاد نمى كنند و يا در فتواهاى آنان اجتهاد مى كنند ; ولى ما مى گوييم كه اسلام به مجتهد خاصّى منحصر نيست ، بلكه در هر زمانى مجتهدين با مراجعه به كتاب و سنّت و عقل و اجماع احكام را استنباط مى كنند ، و ممكن هم هست كه خطا كنند ; و كسى كه مجتهد نيست يا بايد احتياط كند و يا به مجتهد مراجعه نمايد ; مانند مراجعه مريض به پزشك متخصّص .\r\nمعناى وحدت شيعه و سنّى\r\nگاهى بعضى مطرح مى كنند حالا كه ما الحمدلله وحدت كلمه داريم و هفته وحدت تشكيل داده ايم ، و با توجّه به اين كه در مقابل دشمنان اسلام و اسرائيل و ابرقدرتهاى شرق و غرب قرار گرفته ايم ، مطرح كردن شيعه و سنّى چيز صحيحى نيست و دامن زدن به اختلافات است .\r\nبايد توجّه داشت كه شيعه يك فقهى براى خودش دارد و مذاهب اهل سنّت هم\r\n","description":"","footnote":"","page_name":" 289 ","page_number":289},
  {"content":"\r\nفقهى دارند ، نه آنها به فقه ما عمل مى كنند و نه ما به فقه آنان ; مسائل علمى و اعتقادى بايد مطرح شود ، در علم هيچ وقت سانسور نيست .\r\nاين كه ما مى گوييم وحدت ، معناى آن اين نيست كه ما شيعيان فقه خود را كه از اهل بيت پيغمبر و عترت طاهرين او ( عليهم السلام ) اخذ شده كنار بگذاريم ، بلكه معناى آن اين است كه ما مسلمانيم و قرآن و پيغمبر را قبول داريم ، اهل سنّت هم مسلمان هستند و قرآن و پيغمبر را قبول دارند ، در مقابل اسرائيل و ابرقدرتها نبايد با هم جنگ داشته باشيم ، و يا اين كه با آنها سازش كنيم ، بلكه بايستى چهار مذهب اهل سنّت و مذهب شيعه با هم يك مشت شوند و بر دهان دشمنان اسلام بزنند ، اين معناى وحدت كلمه است .\r\nمسائل علمى بايد مطرح شود ، اگر تعصّب در كار نباشد ما موظّفيم كه فقه اهل سنّت را ببينيم ، چنانچه مى بينيم ، و الآن در حوزه هاى علمى ما فقه اهل سنّت مراجعه و مطالعه مىشود . ما در درسمان فتاواى علماى آنها را مطرح مى كنيم . قاعده اش هست كه اهل سنّت هم فقه شيعه را مطرح كنند ، بسا در اثر مطرح كردن دو فقه بسيارى از اختلافات علمى هم حل شود . به هرحال مطرح كردن اين مسائل از نظر علمى است نه اين كه بخواهيم نزاعى و جدالى باشد . خداوند وقتى مى خواهد ما را از اختلاف نهى كند با بهترين تعبير در قرآن مى فرمايد : ( و لاتنازعوا فتفشلوا و تذهب ريحكم ) ( 1 ) ; « تنازعوا » باب تفاعل است از مادّه « نَزع » به معناى كشيدن . خدا نمى فرمايد اختلاف نظر نداشته باشيد - مغز است و فكر مىكند و هر كسى فكرى دارد ، بايد افكار روى هم ريخته شود تا مطالب پخته شود - بلكه مى فرمايد : ( لا تنازعوا ) بِكِش بِكِش عليه يكديگر نداشته باشيد ، اگر اين گونه باشد ( فتفشلوا ) پس ضعيف مىشويد ( و تذهب ريحكم ) و بادتان ( كنايه از شوكتتان ) مى رود ، ديگر باد به پرچمتان نمى خورد ; در آن موقع باد به پرچم اسرائيل مى خورد\r\n\r\n","description":"","footnote":"\r\n1 - سوره انفال ، آيه 46\r\n","page_name":" 290 ","page_number":290},
  {"content":"\r\nو سه ميليون اسرائيلى صهيونيست به يك ميليارد مسلمان زور مى گويند .\r\nسنّت از ديدگاه شيعه و اهل سنّت\r\nبه هرحال هم اهل سنّت اجتهاد را قبول دارند و هم ما ، منتها گفتيم كه دو اختلاف اساسى بين ما و آنها هست ، يكى اين كه ما در اجتهادمان به قياس و استحسانات عمل نمى كنيم آنها عمل مى كنند ، و يكى هم اين كه ما اهل تخطئه هستيم اما بسيارى از آنها اهل تصويب هستند . فرق ديگرى هم بين ما و آنها هست و آن اين كه ما مى گوييم سنّت حجّت است ، يعنى سنّت پيغمبر و عترت هر دو حجّت است ، و پيغمبراكرم ( صلى الله عليه وآله و سلم ) فرمودند : من از بين شما مى روم و دو چيز نفيس را در بين شما باقى مى گذارم ، كتاب خدا و عترتم را . ( 1 ) عترت پيغمبر هم مثل كتاب خدا بر ما حجّت است ، و ما سنّت پيامبر را از راه عترت پيامبر به دست مى آوريم . و برحسب فرمايش پيغمبراكرم ( صلى الله عليه وآله و سلم ) كه توصيه كردند به كتاب و عترت مراجعه كنيد ، ما عترت را حجّت مى دانيم و طريق سنّت پيغمبر مى دانيم ; امام صادق ( عليه السلام ) مى فرمايد : من هرچه مى گويم از پدرم نقل مى كنم ، و پدرم هرچه نقل مىكند از پدرش نقل مىكند تا برسد به پيغمبراكرم ( صلى الله عليه وآله و سلم ) . ( 2 ) اما اهل سنّت قول عترت را رها كردند .\r\nدر اين خطبه حضرت على ( عليه السلام ) مى خواهند عملى را كه آنها در مقام فتوى و قضاوت داشته اند ردّ كنند ، كه اوّلا آنان در مقام فتوى به رأى و قياس و استحسان عمل مى كردند ، و ثانياً اگر دو نفر دو نظر مخالف يكديگر داشتند آنان مى گفتند هر دو حق است .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - المراجعات ، مراجعه 8 ; و بحارالانوار ، ج 2 ، ص 100 و 226 و 285\r\n2 - وسائل الشيعة ، ج 18 ، ص 58 ; و بحارالانوار ، ج 2 ، ص 179\r\n","page_name":" 291 ","page_number":291},
  {"content":"\r\n\r\n","description":"","footnote":"","page_name":" 292 ","page_number":292},
  {"content":"\r\nخطبه 18\r\n( درس 62 )\r\nدلايل و احتمالات فرضى براى اثبات نظريه تصويب و ردّ آنها\r\nردّ احتمالات پنجگانه\r\nعظمت ظاهر و باطن قرآن\r\nيك روايت در مورد اهميّت فتوى\r\n","description":"","footnote":"","page_name":" 293 ","page_number":293},
  {"content":"\r\n\r\n","description":"","footnote":"","page_name":" 294 ","page_number":294},
  {"content":"\r\nبسم الله الرحمن الرحيم\r\n« ثُمَّ يَجْتَمِعُ الْقُضَاةُ بِذَلِكَ عِنْدَ الْإِمَامِ الَّذِى اسْتَقْضَاهُمْ ، فَيُصَوِّبُ آرَاءَهُمْ جَمِيعاً ، وَإلهُهُمْ وَاحِدٌ ! وَنَبِيُّهُمْ وَاحِدٌ ! وَكِتَابُهُمْ وَاحِدٌ ! أَفَأَمَرَهُمُ اللَّهُ تَعَالَى بِاْلإخْتِلاَفِ فَأَطَاعُوهُ ؟ أَمْ نَهَاهُمْ عَنْهُ فَعَصَوْهُ ؟ أَمْ أَنْزَلَ اللَّهُ دِيناً نَاقِصاً فَاسْتَعَانَ بِهِمْ عَلَى إتْمَامِهِ ؟ أَمْ كَانُوا شُرَكَاءَهُ فَلَهُمْ أَنْ يَقُولُوا ، وَعَلَيْهِ أَنْ يَرْضَى ؟ أَمْ أَنْزَلَ اللَّهُ سُبْحَانَهُ دِيناً تَامّاً فَقَصَّرَ الرَّسُولُ ( صلى الله عليه وآله و سلم ) عَنْ تَبْلِيغِهِ وَأَدَائِهِ ؟ وَاللَّهُ سُبْحَانَهُ يَقُولُ : ( مَا فَرَّطْنَا فِى الْكِتَابِ مِنْ شَىء ) وَقَالَ : فِيهِ تِبْيَانٌ لِكُلِّ شَىْء ، وَذَكَرَ اَنَّ الْكِتَابَ يُصَدِّقُ بَعْضُهُ بَعْضاً ، وَأَنَّهُ لاَ اخْتِلاَفَ فِيهِ ، فَقَالَ سُبْحَانَهُ : ( وَلَوْ كَانَ مِنْ عِنْدِ غَيْرِ اللهِ لَوَجَدُوا فِيهِ اخْتِلاَفاً كَثِيراً ) وَإِنَّ الْقُرآنَ ظَاهِرُهُ اَنِيقٌ وَبَاطِنُهُ عَمِيقٌ ، لاَتَفْنَى عَجَائِبُهُ ، وَلاَتَنْقَضِى غَرَائِبُهُ ، وَلاَتُكْشَفُ الظُّلُمَاتُ إِلاَّ بِهِ »\r\nموضوع بحث ما درسهايى از نهج البلاغه بود ، در درس پيش خطبه هجدهم را مطرح كرديم و به عنوان مقدّمه مطالبى به عرض رسيد .\r\nاجمالا حضرت امير ( عليه السلام ) در اين خطبه به دو مطلب نظر دارند ، و اين دو مطلب پايه دو اختلاف اساسى است كه بين مشرب شيعه و اهل سنّت در استنباط احكام هست ، يكى اين كه آنان در استنباط احكام رأى خود را حجّت مى دانند ، يعنى طريق براى كشف واقع ، و رأى كه گفته مىشود همان آرائى است كه از راه قياس و\r\n","description":"","footnote":"","page_name":" 295 ","page_number":295},
  {"content":"\r\nاستحسانات ظنّى به دست مى آيد ; و آنچه از راه قرآن و سنّت صريح به دست آيد فهم است نه رأى . رأى يعنى اين كه از روى قرائن و شواهد و مصالح و مفاسد و ملاكات و خصوصياتى كه به عقلشان مى رسد حكم كنند كه حكم خداوند بايد اين گونه باشد ; ائمّه ( عليهم السلام ) فرموده اند اين قبيل رأى نمى تواند ملاك تشخيص احكام باشد . اكثر اهل سنّت به قياس و استحسان عمل مى كنند ، مخصوصاً پيروان ابوحنيفه كه از همه بيشتر ، و حنابله از همه كمتر .\r\nمطلب دوّم مسأله تصويب و تخطئه است كه آنان نوعاً اهل تصويب مى باشند ، ما در مورد هر دو مطلب در درس گذشته مفصلا بحث كرديم . حضرت در اين خطبه به هر دو مسأله نظر دارند .\r\nقسمتى از خطبه را كه در جلسه قبل خوانديم مرور مى كنيم ; حضرت مى فرمايد :\r\n« تَرِدُ عَلَى أحَدِهِمُ القَضِيَّةُ فِي حُكْم مِنَ الْاَحْكَامِ فَيَحْكُمُ فِيهَا بِرَأْيِهِ »\r\n( وارد مىشود بر يكى از اين فقها يا قضات قضيّه اى ، پس حكم مىكند در آن قضيّه به رأى خودش . )\r\n« قَضيّه » از مادّه « قضاء » است ، يعنى چيزى كه مى خواهد مورد قضاوت قرار گيرد - « قضيّه » همان « دعوا » است - « فيحكم فيها برأيه » اين شخص در اين قضيّه به جاى اين كه به كتاب خدا مراجعه كند و اگر نفهميد از باب علم پيغمبر يعنى حضرت على سؤال كند ، طبق درك خودش كه از روى قياس و استحسانات به دست آورده حكم مىكند ، و اين را اصطلاحاً رأى مى گويند .\r\n« ثُمَّ تَرِدُ تِلْكَ الْقَضِيَّةُ بِعَيْنِهَا عَلَى غَيْرِهِ فَيَحْكُمُ فِيهَا بِخِلافِهِ »\r\n( سپس وارد مىشود همين قضيه بر عالم ديگرى پس حكم مىكند بر خلاف آن عالم . )\r\nاين يك اعتراض حضرت كه چرا علم را از مسير واقعى آن به دست نمى آورند و طبق رأى و استحسان خودشان نظر مى دهند . اعتراض دوّم حضرت اين است كه آن كس كه اين دو قاضى را نصب كرده هر دو نظر را تصويب مىكند ، و مى گويد\r\n","description":"","footnote":"","page_name":" 296 ","page_number":296},
  {"content":"\r\nهر دو حكم الله واقعى است . حضرت مى فرمايد :\r\n« ثُمَّ يَجْتَمِعُ الْقُضَاةُ بِذَلِكَ عِنْدَ الْإِمَامِ الَّذِى اسْتَقْضَاهُمْ ، فَيُصَوِّبُ آرَاءَهُمْ جَمِيعاً »\r\n( پس از آن جمع مى شوند آنهايى كه در اين مسأله حكم كرده اند پيش امامى كه آنان را قاضى قرار داده ، و آن امام رأى همه اينها را تصويب مىكند . )\r\n« استقضاء » از باب استفعال است ; يعنى خواسته و طلب كرده از اينها كه قاضى باشند . « قضاة » جمع « قاضى » است . شايد اشكال حضرت در اينجا به عثمان يا به معاويه باشد ، كه اگر مثلا قاضى عراق در يك مسأله حكمى داده و قاضى حجاز هم در همان مسأله حكم ديگرى ، اينها هر دو را تصويب كرده اند ، در حالى كه دو نظر مخالف هم بوده و نمى شود كه هر دو حق باشند .\r\nحضرت در اين قسمت مسأله تصويب را محكوم مىكند ، تصويب يعنى اين كه ما هر دو نظر متضاد را بگوييم حق اند ; مثلا هم معاويه حق است كه در مقابل حضرت على مى جنگيد و هم على ( عليه السلام ) ، هم طلحه و زبير حق هستند كه با حضرت على جنگيدند و هم حضرت على ( عليه السلام ) ; ما قائل به تصويب نيستيم ، حال چه در مورد دو نظر مخالف از يك مجتهد چه در مورد دو نظر مخالف از دو مجتهد .\r\nدلايل و احتمالات فرضى براى اثبات نظريه تصويب و ردّ آنها\r\nبراى اين كه بتوانيم نظريه تصويب را درست كنيم پنج احتمال وجود دارد ، و حضرت مى خواهد هر پنج احتمال را نفى كند .\r\nاحتمال اوّل : وجود دو خدا ; اين كه بگوييم دوتا خدا داريم ، يك حكم از طرف اين خدا و حكم ديگر از طرف خداى ديگر . اين احتمال قطعاً باطل است ; چون اين نياز به دو تشكيلات دارد ، و بايد هر خدايى براى خود پيغمبر و كتابى جداگانه داشته باشد ، در صورتى كه يك خدا هست و يك پيغمبر و يك كتاب ، و نمى شود كه يك خدا نماينده اش دو گونه حرف بزند و دو حكم بيان كند ، و يا خدا دو نماينده\r\n","description":"","footnote":"","page_name":" 297 ","page_number":297},
  {"content":"\r\nمتفاوت داشته باشد . بنابراين حكم يكى بيشتر نيست ، و هر كس اين حكم را فهميده حق را فهميده و هر كس نفهميده اشتباه كرده . لذا حضرت مى فرمايد :\r\n« وَإلهُهُمْ وَاحِدٌ ! وَنَبِيُّهُمْ وَاحِدٌ ! وَكِتَابُهُمْ وَاحِدٌ ! »\r\n( در حالى كه خدايشان يكى است ! و پيغمبرشان يكى است ! و كتابشان - قرآن - يكى است ! »\r\nبنابراين از راه وحدت خدا و وحدت پيغمبر و وحدت كتاب كشف مى كنيم كه حكم خدا يكى است ، پس يكى از دو حكم « حكم الله » و ديگرى باطل است .\r\nاحتمال دوّم : وجه ديگر براى اين كه بگوييم تصويب درست است اين كه گفته شود خدا يكى است اما دستور داده كه مثلاً معاويه وظيفه اش جنگيدن با على است و على وظيفه اش جنگ با معاويه ، اصلا خدا دستور اختلاف داده ، هر دو نظر دستور خداست ، پس هر دو حق است ، البتّه اين را هم نمى توانيم بگوييم ; زيرا حضرت مى فرمايد :\r\n« أَفَأَمَرَهُمُ اللَّهُ تَعَالَى بِاْلإخْتِلاَفِ فَأَطَاعُوهُ ؟ أَمْ نَهَاهُمْ عَنْهُ فَعَصَوْهُ ؟ »\r\n( آيا پس خداى تعالى آنها را امر كرده به اختلاف و آنها اطاعت خدا را كرده اند ؟ يا اين كه خدا آنها را از اختلاف نهى كرده پس معصيت خدا را كرده اند ؟ )\r\nدر « أم نهاهم » « أم » يا عاطفه و يا منقطعه است به معناى « بل نهاهم » ، وقتى مى گوييم : خداوند بشر را از اختلاف نظر نهى كرده است ، منظور زمانى است كه بخواهند يكديگر را نفى كنند ، نه اين كه خداوند اصل فكر كردن را از بشر گرفته ، خداوند اين را فرموده كه اگر شما حق را فهميدى بايد بپذيرى و زير بار آن به روى ، نه اين كه هر كسى بگويد من حق هستم و يكديگر را نفى كنند ، اين همان است كه خداوند مى فرمايد : ( و لاتنازعوا فتفشلوا و تذهب ريحكم ) ( 1 ) با هم نزاع نكنيد كه ضعيف مىشويد .\r\nآنها اگر از طريق حق مى رفتند دچار اختلاف نمى شدند و حال آن كه كتاب خدا\r\n\r\n","description":"","footnote":"\r\n1 - سوره انفال ، آيه 46\r\n","page_name":" 298 ","page_number":298},
  {"content":"\r\nدر دستشان بود ، و به كتاب ناطق خدا مثل حضرت على ( عليه السلام ) دسترسى داشته اند ، اما آنها به نحوى حضرت على را از صحنه كنار گذاشتند كه حضرت مى رود دنبال كشاورزى ; بر فرض حضرت على هم خليفه نباشد ، نبايد از صحنه علم كنار گذاشته شود ، اما آنها حضرت را از صحنه علم هم كنار گذاشتند .\r\nاحتمال سوّم : وجه سوّم براى اين كه بگوييم تصويب درست است اين كه بگوييم : خداوند دينش را ناقص فرستاده ، خداوند فرموده نماز بخوانيد ، حج به جا آوريد ، اما اين كه نماز را شكسته بايد بخوانى يا تمام خداوند نظر نداده ، و محوّل كرده به اين دو مجتهد يا دو قاضى كه تكميل كنند . خداوند اصول احكام را بيان فرموده اما فروع احكام را نظر نداده ، و به پيغمبر وحى نشده و پيغمبر هم حكمى ندارد ، و بر مجتهدين است كه دين خدا را تكميل كنند ، كه البتّه اين را هم نمى توانيم بگوييم . حضرت مى فرمايد :\r\n« أَمْ أَنْزَلَ اللَّهُ دِيناً نَاقِصاً فَاسْتَعَانَ بِهِمْ عَلَى إتْمَامِهِ ؟ »\r\n( يا اين كه خداوند دين ناقصى را فرستاده و از مجتهدين براى اتمام آن كمك خواسته است ؟ )\r\nمثل قانون اساسى كه شيوخ و بزرگان تهيه مى كنند ، و نمى توانند تمام خصوصيات و فروعش را بيان كنند ، بعد نمايندگان مجلس مى آيند آيين نامه و قوانين آن را تدوين مى كنند ، حالا كسى بگويد خدا هم اصولش را بيان كرده و باقى را گذاشته تا مجتهدين بيايند با نظر خودشان درست كنند .\r\nپيامبراكرم ( صلى الله عليه وآله و سلم ) در خطبه وداعش مى فرمايد : « ما من شىء يقرّبكم من الجنّة و يباعدكم من النّار إلاّ و قد أمرتكم به ، و ما من شىء يقرّبكم من النّار و يباعدكم من الجنّة إلاّ و قد نهيتكم عنه » ( 1 ) هيچ چيزى نيست كه شما را به بهشت نزديك كند و از جهنم دور سازد مگر اين كه به شما دستور آن را داده ام ، و هيچ چيزى نيست كه شما را به آتش نزديك كند و از بهشت دور سازد مگر اين كه من نهى كردم شما را از آن .\r\n\r\n","description":"","footnote":"\r\n1 - اصول كافى ، ج 2 ، ص 74 ، كتاب الايمان و الكفر ، باب الطّاعة و التّقوى\r\n","page_name":" 299 ","page_number":299},
  {"content":"\r\nپيغمبراكرم ( صلى الله عليه وآله و سلم ) احكام خدا را بيان فرموده اند ، منتها مردم نتوانسته اند از آن استفاده كنند .\r\nاحتمال چهارم : اين كه خداوند از اوّل با مجتهدين شريك بوده ، نه اين كه خدا اصل باشد و مجتهدين فرع - خدا اصول را بيان كرده باشد و مجتهدين فروع را - بلكه تقسيم كار كرده اند ، خداوند گفته اين قسمت قانون مال من بقيه مال شما ، اينها اصلا شريك اند ، همين طور كه در احكام شريك اند شايد در خلقت هم شريك باشند ; اين هم كه نمى شود ، چون خدا شريك ندارد ، لذا حضرت مى فرمايد :\r\n« أَمْ كَانُوا شُرَكَاءَهُ فَلَهُمْ أَنْ يَقُولُوا ، وَعَلَيْهِ أَنْ يَرْضَى ؟ »\r\n( يا اين كه اينها در تشريع احكام شريك خدا هستند ، بر عهده آنهاست كه بگويند و بر خداست كه راضى باشد ؟ )\r\nاحتمال پنجم : اين كه بگوييد خدا دينش را كامل كرده ، حتى حكم ديه خدشه اى را هم كه به دست كسى وارد شود بيان كرده ، اما پيغمبر كوتاهى كرده ; اين را هم نمى توانيم بگوييم ، حضرت مى فرمايد :\r\n« أَمْ أَنْزَلَ اللَّهُ سُبْحَانَهُ دِيناً تَامّاً فَقَصَّرَ الرَّسُولُ ( صلى الله عليه وآله و سلم ) عَنْ تَبْلِيغِهِ وَأَدَائِهِ ؟ »\r\n( يا اين كه خداى سبحان دين كاملى بيان كرده امّا پيغمبر - كه درود خدا بر او و آل او باد - از تبليغ و اداى دستور خدا كوتاهى كرده است ؟ )\r\n« سبحانه » مفعول مطلق است ، يعنى « سبَّحتُ سبحاناً » منزه مى كنم خدا را منزه كردنى كه لايق شأن خداست . « سبحان الله » و « سبحانه » در موردى به كار مى رود كه بخواهند چيز ناجورى را به خدا يا پيغمبر خدا نسبت بدهند .\r\nبالاخره اگر بخواهد نظر اين دو مجتهد و اين دو مفتى هر دو صحيح باشند بايد يكى از پنج احتمال را قائل شويم و اين درست نيست ; زيرا خدا يكى است و دين را كامل فرستاده و پيغمبراكرم ( صلى الله عليه وآله و سلم ) هم كامل ادا كرده ، و منبع همه احكام قرآن است ، هرچه بخواهى در قرآن هست ، منتها قرآن فهم مى خواهد ، كسى كه اسرار و رموز\r\n","description":"","footnote":"","page_name":" 300 ","page_number":300},
  {"content":"\r\nقرآن را مىداند بايد مرجع باشد تا اسرار و رموز قرآن را از او بياموزيم . لذا حضرت مى فرمايد :\r\nردّ احتمالات پنجگانه\r\n« وَاللَّهُ سُبْحَانَهُ يَقُولُ : ( مَا فَرَّطْنَا فِى الْكِتَابِ مِنْ شَىء ) ( 1 ) »\r\n( و خداى سبحان مى گويد : ما در قرآن چيزى را فروگذار نكرديم . )\r\nيعنى در كتاب همه اينها وجود دارد . در واقع از اينجا حضرت استدلال مىكند بر اين كه نه خدا دين را ناقص گذاشته و نه پيغمبر خدا كوتاهى كرده است .\r\n« وَقَالَ : فِيهِ تِبْيَانٌ لِكُلِّ شَىْء »\r\n( و خداوند فرموده : در قرآن هر چيزى را بيان كرده است . )\r\nاين عبارت نهج البلاغه عبده است ، و ظاهرش اين است كه اين جمله آيه قرآن باشد ولى در قرآن اين عبارت را نداريم ، آنچه در قرآن داريم اين است : ( و نزّلنا عليك الكتاب تبياناً لكلّ شىء ) ( 2 ) اى پيغمبر نازل كرديم بر تو كتاب را تا بيان كننده هر چيزى باشد .\r\n« تبيان » مصدر است از مادّه « بيّن » . مصادرى كه بر اين وزن است همه اش « ت » اوّل آن مفتوح است ; مثل « تَكرار ، تَعداد ، تَمثال » ، غير از دو كلمه كه اوّل آنها مكسور است : « تِبيان » و « تِلقاء » .\r\nاگر نقل عبده درست باشد و كلمه « و قال » در كلام حضرت باشد ، بايد گفت حضرت نقل به معنا كرده اند ; يعنى حضرت آيه قرآنى را به عبارت خودشان ذكر كرده اند ، و نقل به معنا معمول است ; يك جمله شما مى فرماييد ، ديگرى عين آن جمله را نقل نمى كند ، مضمون آن را به عبارت خودش مى گويد .\r\n\r\n","description":"","footnote":"\r\n1 - سوره انعام ، آيه 38\r\n2 - سوره نحل ، آيه 89\r\n","page_name":" 301 ","page_number":301},
  {"content":"\r\nاما بعضى نسخه هاى نهج البلاغه كلمه « و قال » را ندارد ، از جمله نهج البلاغه اى كه در سال 494 نوشته شده و اخيراً آقاى حاج حسن آقا سعيد آن را فتوكپى كرده و يك نسخه اش را هم براى من فرستاده اند . مرحوم سيّد رضىّ نهج البلاغه را در سال 400 نوشته ، بنابراين نسخه نزديك به زمان سيّد رضىّ است . اگر كلمه « و قال » نباشد بهتر مىشود ، يعنى خود حضرت على ( عليه السلام ) مى فرمايد : « فيه تبيان لكلّ شىء » كه حضرت مضمون قرآن را به بيان خودشان فرموده اند و اين جمله را از قرآن اقتباس كرده اند .\r\nحضرت با اين جمله سه تا از آن احتمالات را خراب كرده اند : يكى اين كه بگويى خدا دين را ناقص گذاشته ، دوّم اين كه بگويى شريك دارد و تقسيم كار كرده ، سوّم اين كه پيغمبر در تبليغ كوتاهى كرده است .\r\nاحتمال ديگر اين بود كه بگويى خداوند دستور اختلاف داده است ، حضرت اين را هم نفى مىكند و مى فرمايد :\r\n« وَذَكَرَ اَنَّ الْكِتَابَ يُصَدِّقُ بَعْضُهُ بَعْضاً ، وَأَنَّهُ لاَ اخْتِلاَفَ فِيهِ ، فَقَالَ سُبْحَانَهُ : ( وَلَوْ كَانَ مِنْ عِنْدِ غَيْرِ اللهِ لَوَجَدُوا فِيهِ اخْتِلاَفاً كَثِيراً ) ( 1 ) »\r\n( و خداوند ذكر كرده كه كتاب بعضى از آن بعض ديگر را تصديق مىكند ، و اين كه اختلافى در قرآن نيست ، پس فرمود خدايى كه منزه از نقص است : اگر چنانچه قرآن از نزد غير خدا بود در آن اختلاف زيادى را مى يافتند . )\r\nالبتّه ما در قرآن « يُصَدِّقُ بَعضُهُ بَعضاً » نداريم ، ولى هنگامى كه در قرآن اختلاف نيست قهراً بعضى از آن مصدّق بعض ديگر خواهد بود ; لذا حضرت با اين بيان اين احتمال را كه خدا امر به اختلاف كرده باشد نفى مىكند .\r\nاما احتمال ديگر كه بگوييد دو خدا در كار بوده ، اين را ديگر خودتان مى دانيد غلط است ، نفى نمى خواهد .\r\n\r\n","description":"","footnote":"\r\n1 - سوره نساء ، آيه 82\r\n","page_name":" 302 ","page_number":302},
  {"content":"\r\nممكن است سؤال شود كه حضرت فرمود بيان همه چيز در قرآن هست ، ما كه خيلى چيزها را در قرآن نمى يابيم . مثلا اين كه چه نمازى چند ركعت است در قرآن نيست ، خلاصه خيلى چيزها را از قرآن نمى فهميم . جواب اين است كه : قرآن ظاهر دارد ، باطن دارد ، و باطنش باطن دارد ، بايد براى فهم آن به كسانى مراجعه كرد كه ظاهر و باطن قرآن دست آنهاست . بگذريم از اين كه قرآن راههاى كلّى را بيان مىكند ، و از آنها مى توان جزئيات را به دست آورد .\r\nعظمت ظاهر و باطن قرآن\r\n« وَإِنَّ الْقُرآنَ ظَاهِرُهُ اَنِيقٌ وَبَاطِنُهُ عَمِيقٌ »\r\n( و همانا قرآن ظاهرش زيبا و جالب است و باطنش عميق . )\r\n« أنيق » چيزى را مى گويند كه جلب توجّه مىكند . ظاهر قرآن خيلى زيباست ، قرآن را با صوت زيبا مى خوانند ، اما آيا تا حال ديده ايد كه تورات و انجيل را با صوت زيبا بخوانند و مثل قرآن در راديو پخش كنند ؟ اين جاذبه اى كه قرآن دارد و به اصطلاح روى الحان و نت هاى موسيقى جور مى آيد ، تورات و انجيل ندارد ; در عربستان كه نه موسيقى بوده و نه دانشگاه ، قرآنى آورده كه با الحان موسيقى جاذبه دار جور بيايد . مخالفين قرآن گوش مى دادند و لذّت مى بردند اما مى گفتند سحر است . حضرت مى فرمايد : قرآن ظاهرش زيباست و جلب توجّه مىكند ، و باطنش خيلى عميق است ، هرچه بخواهى در آن هست ; منتها چاه عميق را من و شما نمى توانيم به عمقش برسيم و استفاده كنيم ، كارشناس مى خواهد ، متخصّص مى خواهد . قرآن هفتاد بطن دارد و از هر بطنى يك چيزى فهميده مىشود ، منتها متخصّص بايد بفهمد .\r\n« لاَتَفْنَى عَجَائِبُهُ ، وَلاَتَنْقَضِى غَرَائِبُهُ »\r\n( عجايب قرآن فانى نمى شود ، و غرايب آن پايان ندارد . )\r\n","description":"","footnote":"","page_name":" 303 ","page_number":303},
  {"content":"\r\nهرچه علم پيش مى رود چيزى از قرآن را كشف مىكند كه براى بشر تازگى دارد .\r\n« وَلاَتُكْشَفُ الظُّلُمَاتُ إِلاَّ بِهِ »\r\n( و تاريكى ها بر طرف نمى شوند مگر به قرآن . )\r\nلذا پيغمبراكرم ( صلى الله عليه وآله و سلم ) فرمود : « إذا التبست عليكم الفتن كقطع اللّيل المظلم فعليكم بالقرآن » ( 1 ) وقتى كه فتنه ها روى آوردند به طرف شما مثل تكه هاى شب تاريك ، بر شما باد رفتن به طرف قرآن .\r\nيك روايت در مورد اهميّت فتوى\r\nچون حضرت على ( عليه السلام ) در اين خطبه راجع به فتوى دادن و اين كه فتوى نبايد از روى قياس و استحسان باشد بلكه بايد طبق قرآن و سنّت و عقل قطعى و اجماع كاشف از قول معصوم باشد ، و ديگر اين كه اگر نظر دو مجتهد در مورد مسأله اى متضاد بود يكى از آن دو خطاست و نمى شود كه هر دو صحيح باشد مطالبى را بيان فرموده اند ، من راجع به عجله كردن در فتوى و فتواى به رأى ، چند حديث يادداشت كرده بودم كه چون وقتى نمانده يكى از آنها را مى خوانم كه اهميت فتوى معلوم شود .\r\nسكونى از امام صادق ( عليه السلام ) روايت مىكند : « قال : قال رسول الله ( صلى الله عليه وآله و سلم ) يعذّب الله اللّسان به عذاب لايعذّب به شيئاً من الجوارح ، فيقول : اى ربّ عذبتني به عذاب لم تعذّب به شيئاً ؟ فيقال له : خرجت منك كلمة ، فبلغت مشارق الأرض و مغاربها ، فسفك بها الدّم الحرام ، و انتهب بها المال الحرام ، و انتهك بها الفرج الحرام ، و عزّتي و جلالي لاعذّبنّك به عذاب لا اعذّب به شيئاً من جوارحك » ( 2 ) :\r\nامام صادق ( عليه السلام ) فرمود : رسول الله ( صلى الله عليه وآله و سلم ) فرمودند : خداوند در روز قيامت\r\n\r\n","description":"","footnote":"\r\n1 - اصول كافى ، ج 2 ، ص 599 ، كتاب فضل القرآن ، حديث 2\r\n2 - اصول كافى ، ج 2 ، ص 115 ، باب الصّمت و حفظ اللّسان ، حديث 16\r\n","page_name":" 304 ","page_number":304},
  {"content":"\r\nعذاب مىكند زبان را به عذابى كه هيچ يك از جوارح به آن عذاب نمى شود ، زبان مى گويد اى پروردگار مرا عذاب مى كنى به عذابى كه هيچ عضوى را به آن عذاب نكردى ، به او گفته مىشود از تو - كه مقام شامخى داشتى ، قاضى بودى ، مفتى بودى - كلمه اى خارج شد كه به مشرق و مغرب زمين رسيد ، و با اين نظر تو خونهاى به ناحقى ريخته شد ، مالهاى حرام غارت شد ، ناموسهاى حرام هتك شد ; قسم به عزّت و جلال خودم تو را به عذابى عذاب مى كنم كه هيچ يك از جوارح تو را اين گونه عذاب نمى كنم .\r\nگناه زبان از همه گناهان خطرش زيادتر است ، خصوصاً جايى كه مربوط به دروغ بر خدا و پيغمبر شود ; توجّه داشته باشند برادران و خواهران كه حتى المقدور زبانشان را حفظ كنند و تا چيزى برايشان روشن نباشد نگويند .\r\nخداوند ان شاء الله به همه ما توفيق دهد كه به حق و حقيقت عامل باشيم ، و خداوند راه درك حقايق را به ما نشان بدهد .\r\nوالسّلام عليكم و رحمة الله و بركاته\r\n","description":"","footnote":"","page_name":" 305 ","page_number":305},
  {"content":"\r\n\r\n","description":"","footnote":"","page_name":" 306 ","page_number":306},
  {"content":"\r\nخطبه 19\r\n( درس 63 )\r\nخلاصه اى از داستان زندگى اشعث بن قيس\r\nنقش اشعث در نجات معاويه از شكست حتمى در جنگ صفّين\r\nشركت اشعث و فرزندان او در قتل حضرت على و حسنين ( عليهم السلام )\r\nمنافق خطرناكتر از كافر\r\n","description":"","footnote":"","page_name":" 307 ","page_number":307},
  {"content":"\r\n\r\n","description":"","footnote":"","page_name":" 308 ","page_number":308},
  {"content":"\r\nبسم الله الرحمن الرحيم\r\nو من كلام له ( عليه السلام ) قاله للاشعث بن قيس و هو على منبر الكوفة يخطب ، فمضى في بعض كلامه شىء اعترضه الاشعث فقال : يا أميرالمؤمنين ، هذه عليك لا لك ، فخفض ( عليه السلام ) إليه بصره ، ثمّ قال :\r\n« مَا يُدْرِيكَ مَا عَلَىَّ مِمَّالي ؟ عَلَيْكَ لَعْنَةُ اللهِ وَلَعْنَةُ اللَّاعِنِينَ ! حَائِكُ ابْنُ حَائِك ! مُنَافِقُ ابْنُ كَافر ! وَاللَّهِ لَقَدْ أسَرَكَ الْكُفْرُ مَرَّةً وَالْإِسْلاَمُ أُخْرَى ، فَمَا فَدَاكَ مِنْ وَاحِدَة مِنْهُمَا مَالُكَ وَلاَ حَسَبُكَ »\r\nموضوع بحث ما درسهايى از نهج البلاغه بود ، در اين جلسه خطبه نوزدهم مطرح مىشود .\r\n« و من كلام له ( عليه السلام ) قاله للاشعث بن قيس »\r\n( از فرمايشاتى است كه حضرت على به اشعث بن قيس فرمود . )\r\nخلاصه اى از داستان زندگى اشعث بن قيس\r\nاسم اصلى اشعث « معدى كرب » بوده - شعث يعنى ژوليده مو - چون موهاى سرش ژوليده و نامنظم بوده به او اشعث مى گفته اند . او در زمانى كه كافر بود از شخصيتهاى عرب حساب مى شد ، خيلى هم طالب رياست و مقام بود . قيس پدر اشعث توسّط قبيله مراد كشته مىشود ، اشعث براى گرفتن انتقام خون پدر جمعيت\r\n","description":"","footnote":"","page_name":" 309 ","page_number":309},
  {"content":"\r\nزيادى از طايفه خويش را كه « بنى كنده » بودند جمع مىكند اما اشتباهاً به قبيله ديگرى حمله مىكند ، در اين حمله افراد اشعث شكست مى خورند و خود اشعث اسير مىشود و در معرض اعدام قرار مى گيرد ; چون ثروتمند و قبيله دار بود ، سه هزار شتر براى او فدا مى دهند و آزادش مى كنند . ديه يك انسان صد شتر است ، براى اشعث سى برابر ديه يك انسان فديه مى دهند ، در عرب معروف شد كه براى هيچ كس تا اين اندازه فديه نداده اند . ( 1 )\r\nاشعث به همراه قبيله اش زمانى كه حضرت رسول در مدينه بود اسلام را اختيار كردند ، در اواخر حيات پيامبراكرم ( صلى الله عليه وآله و سلم ) راجع به مسأله زكات و ماليات بود كه طايفه اى كه به همراهى او مسلمان شده بودند مرتدّ شدند ، بعد به اشعث متوسّل شدند ، او هم چون طالب رياست بود گفت اگر به من تاج و تخت مى دهيد كه رسماً حاكم و شاه شما باشم كمكتان مى كنم ، به او وعده رياست دادند و گفتند تو اصلاً بزرگترين شخصيت ما هستى ، اشعث هم با نيروهايى كه داشت به كمك مرتدّين رفت ، در اين اثناء پيغمبراكرم ( صلى الله عليه وآله و سلم ) از دنيا رفت ، بعد كه ابوبكر خليفه شد دو نفر از شخصيتهاى اسلام به نام زياد و مهاجر را با نيروى زيادى به جنگ آنها فرستاد ، و آنها را شكست دادند و اشعث اسير شد . مرتبه اوّل اسارتش در حال كفر بود و الآن در حال ارتداد .\r\nداستان اسارتش در حال ارتداد اين است كه اشعث و نيروهاى همراه او در قلعه بزرگى متحصن شدند ، نيروهاى ابوبكر قلعه را محاصره كردند ، اشعث به آنها گفت اگر حاضر شويد به من و ده نفر از اقوام من امان دهيد من در قلعه را باز مى كنم ، ارتش ابوبكر هم امان دادند ، در قلعه را باز كرد ، ارتش ابوبكر وارد قلعه شدند و مرتدّين را كه هشتصد نفر بودند كشتند ; چون آنها مرتدّ و از كفّار سرسختى بودند كه با پيغمبر در ستيز بودند ; اشعث و ده نفر از اقوام او را پيش ابوبكر آوردند و داستان\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 292 و 293\r\n","page_name":" 310 ","page_number":310},
  {"content":"\r\nرا گفتند ، بالاخره چون از رؤساى قبيله بنى كنده بود ابوبكر او و ده نفر از اقوامش را آزاد كرد ، و خواهرش امّ فروه را كه زن كورى بود به ازدواج اشعث درآورد ، اشعث شوهر خواهر ابوبكر شد ، بعد راه مى افتاد در شهر مدينه شترهاى مردم را نحر مى كرد و مى گفت : اى مردم اين وليمه عروسى من است ، وقتى به او اعتراض مى كردند كه چرا شترهاى مردم را مى كشى ، مى گفت بياييد پولش را بگيريد . اشعث چنين آدمى بود . ( 1 )\r\nنقش اشعث در نجات معاويه از شكست حتمى در جنگ صفّين\r\nاشعث در جنگ صفّين جزو ارتش حضرت على بود ، و خيانتهاى واضح و روشنى انجام داد .\r\nدر جنگ صفّين ارتش حضرت على در اثر شجاعت و شهامت تا نزديك چادرهاى معاويه و عمروعاص رسيده بودند و نزديك بود به پيروزى برسند ، و اگر حضرت على پيروز مى شد خليفه بلامعارض بود و بعد از او امام حسن و به همين صورت حكومت در مسير حق قرار مى گرفت . عمروعاص براى اين كه لشكر معاويه را از شكست نجات دهد گفت قرآنها را سر نيزه كنيد و بگوييد براى چه مى جنگيد ، حاكم بين ما و شما اين قرآن باشد ، عده اى از جمله همين اشعث كه از سران بنى كنده بود و حرفى كه مى زد قبيله اش هم دنبالش بودند مسأله صلح را مطرح كردند ( 2 ) و به مبارزه با حضرت على پرداختند ، هرچه حضرت على فرمود : كتاب ناطق من هستم ، اينها قرآن را بهانه كرده اند ، چون دارند شكست مى خورند قرآنها را سر نيزه كرده اند ، سخن حضرت در آنها اثر نكرد و گفتند : اينها قرآن را حكم\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 293 تا 296 ; همچنين بخش هايى از اين مطالب در تاريخ طبرى وقايع سال 11 ، تنقيح المقال مامقانى ، اسد الغابة ، نهج البلاغه عبده و ساير كتابها به صورت پراكنده است .\r\n2 - شرح ابن ابى الحديد ، ج 2 ، ص 227 ; و منهاج البراعة ، ج 4 ، ص 96\r\n","page_name":" 311 ","page_number":311},
  {"content":"\r\nقرار داده اند ما هم قرآن را حكم قرار مى دهيم .\r\nحضرت على قبول نمى كرد ، ولى كار به جايى رسيد كه جان حضرت و يارانش از ناحيه منافقين به خطر افتاد ، حضرت از روى ناچارى حكميت را پذيرفت ، قرار بر اين شد كه يك حَكَم از جانب معاويه و يكى هم از طرف حضرت على باشد ، معاويه عمروعاص را حَكَم قرار داد ، حضرت فرمود من عبدالله بن عبّاس را حَكَم قرار مى دهم ، اينها گفتند ابوموسى اشعرى باشد ، او پيرمرد مقدّسى بود ، زودباور بود و خيلى دست به عصا راه مى رفت و زود فريب مى خورد . حضرت هم بر خلاف ميلش ابوموسى را به عنوان حَكَم قرار داد ، و نتيجه اش اين شد كه عمروعاص و ابوموسى بعد از مجالس زيادى كه داشتند قرار بر اين گذاشتند كه حضرت على و معاويه را از حكومت خلع كنند و مسلمانها هر كسى را خواستند براى حكومت انتخاب كنند ، اين پيشنهاد از طرف عمروعاص بود و ابوموسى هم پذيرفت ; وقتى خواستند تصميم خود را به مردم اعلام كنند ، ابوموسى به عمروعاص گفت شما حكم خلع معاويه را اعلام كنيد ، عمروعاص به ابوموسى گفت شما پيرمرد محترمى هستيد و شخصيت شما از من مهمتر است اوّل شما اعلام كنيد بعد من اعلام مى كنم ، ابوموسى در حضور مردم اعلام كرد : همين طور كه من اين انگشتر را از دستم درآوردم على را از خلافت خلع كردم ; بعد عمروعاص در حضور مردم گفت : همين طور كه من اين انگشتر را به دست مى كنم معاويه را به خلافت مسلمين نصب كردم ; عمروعاص ابوموسى را فريب داد و نتيجه حكميّت اين شد كه حضرت على از حكومت كناره گيرى كند و معاويه حاكم مسلمين شود . اين خيانت بزرگى بود كه در جنگ صفّين صورت گرفت و اشعث از سران اين خيانت بود . بعداً افرادى كه اين خيانت را كردند عده اى از خوارج شدند و عده اى هم منافق . ( 1 )\r\n\r\n","description":"","footnote":"\r\n1 - وقعة صفين ، ص 545 و 546 ; شرح ابن ابى الحديد ، ج 2 ، ص 255 و 256 ; و منهاج البراعة ، ج 4 ، ص 113 و 114\r\n","page_name":" 312 ","page_number":312},
  {"content":"\r\nشركت اشعث و فرزندان او در قتل حضرت على و حسنين ( عليهم السلام ) ( 1 )\r\nيكى از كسانى كه در شهيد كردن حضرت على ( عليه السلام ) با ابن ملجم همكارى كرد همين اشعث بود ; حجر بن عدى ، ابن ملجم و اشعث را ديد كه در مسجد كوفه با هم نجوا مى كنند ، و اشعث به ابن ملجم مى گويد صبح نزديك است زود كارت را انجام بده . پسر اين اشعث ، محمّد بن اشعث از سران لشكر ابن زياد بود كه از طرف او به كربلا آمد و با امام حسين ( عليه السلام ) جنگ كرد . دختر اشعث ، جُعده هم همسر امام حسن ( عليه السلام ) بود ، معاويه به او وعده داد كه صد هزار درهم به تو مى دهم و تو را به همسرى پسرم يزيد درمى آورم و تو امام حسن را به زهر مسموم كن ، او هم امام حسن را به وسيله زهر به شهادت رساند ، نمى دانيم كه آيا معاويه پولها را به او داد يا نه ، اما او را به همسرى يزيد درنياورد . ( 2 )\r\nبه هرحال اين اشعث با اين سابقه در مسجد كوفه مى آيد و به سخنان حضرت على ( عليه السلام ) گوش مىدهد ، روزى حضرت على ( عليه السلام ) روى منبر بود يكى از خوارج اشكالى به حضرت كرد و گفت : « نهيتنا عن الحكومة ثمّ أمرتنا بها فما ندرى اىّ الأمرين أرشد » ( 3 ) شما در جنگ صفّين ما را از پذيرفتن حكومت - حكميت - نهى كردى و بعد امر كردى ، ما نمى دانيم كه آيا كدام يك درست است ؟ حضرت على ( عليه السلام ) در جوابش فرمود : « هذا جزاء من ترك العقدة » اين جزاى كسى است كه احتياط را ترك كرده است .\r\nاين كلام حضرت دو احتمال دارد : يكى اين كه مى خواهد بفرمايد : اين جزاى من است كه جانب احتياط را ترك كردم و به حرف شما ترتيب اثر دادم و حكمين را پذيرفتم ; احتمال ديگر اين كه حضرت مى فرمايد : اين جزاى شماست كه احتياط را\r\n\r\n","description":"","footnote":"\r\n1 - منهاج البراعة ، ج 3 ، ص 285\r\n2 - اعيان الشيعة ( 10 جلدى ) ، ج 1 ، ص 576\r\n3 - منهاج البراعة ، ج 3 ، ص 283\r\n","page_name":" 313 ","page_number":313},
  {"content":"\r\nترك كرديد ، من گفتم جنگ كنيد كه پيروزى نزديك است شما قبول نكرديد و در نتيجه ما را گرفتار حكميّت كرديد ، و مرا به پذيرفتن آن مجبور كرديد ، و چون سخن امامتان را نپذيرفتيد نتيجه اش اين شد . اشعث كه پاى منبر حضرت على نشسته بود احتمال اوّل را گرفت و خطاب به حضرت على ( عليه السلام ) گفت : « هذه عليك لا لك » ( 1 ) اين كلامى كه گفتى به ضرر تو بود نه به نفع تو .\r\n« و من كلام له ( عليه السلام ) قاله للاشعث بن قيس و هو على منبر الكوفة يخطب »\r\n( از جمله فرمايشات حضرت على ( عليه السلام ) است به اشعث بن قيس در حالى كه حضرت على ( عليه السلام ) روى منبر كوفه خطبه مى خواند . )\r\n« فمضى في بعض كلامه شىء اعترضه الاشعث فقال : يا أميرالمؤمنين ، هذه عليك لا لك »\r\n( پس گذشت در كلام حضرت جمله اى - همان جمله اى كه حضرت در جواب اعتراض يكى از خوارج فرمود - كه اشعث به حضرت اعتراض كرد و گفت : يا اميرالمؤمنين اين جواب شما به ضرر شماست نه به نفع شما . )\r\n« اعترض » از مادّه « عرض » است يعنى در وسط سخن او سخن گفت و حرف او را قطع كرد . اين برخورد به اصطلاح امروزيها حاكى از يك نوع دموكراسى و آزادى است ، كه يك چنين شخصى با اين همه شيطنت مىتواند آزادانه حرفش را به حضرت على ( عليه السلام ) خليفه مسلمين بزند .\r\n« فخفض ( عليه السلام ) إليه بصره ، ثمّ قال : »\r\n( پس حضرت چشمش را به طرف اشعث پايين آورد ، و به او فرمود : )\r\n« مَا يُدْرِيكَ مَا عَلَىَّ مِمَّالي ؟ »\r\n( تو چه مى دانى كه چه چيز به ضرر من و چه چيز به نفع من است ؟ )\r\n« عَلَىَّ » به معناى ضرر ، و « لى » به معناى نفع است ; « هذه عَلَىَّ » يعنى اين به ضرر من است ، و « هذه لى » يعنى اين به نفع من است .\r\n\r\n","description":"","footnote":"\r\n1 - منهاج البراعة ، ج 3 ، ص 283\r\n","page_name":" 314 ","page_number":314},
  {"content":"\r\n« عَلَيْكَ لَعْنَةُ اللهِ وَلَعْنَةُ اللَّاعِنِينَ ! »\r\n( بر تو باد لعنت خدا و لعنتِ لعنت كنندگان ! )\r\nدر اسلام حيثيت و آبروى اشخاص محترم است و حتى المقدور انسان بايستى حيثيت و آبروى اشخاص را حفظ كند ، اگر كسى در گذشته اشتباهى كرده و حالا پشيمان است و واقعاً توبه كرده و برگشته بايد حيثيتش كاملا حفظ شود . من گاهى اين بچه هاى داغ و تند را نصيحت مى كنم ، كه به بهانه اين كه فلان شخص ده سال پيش فلان اشتباه را كرده نيروها را خرد نكنيد ، نيروهايى كه در خط حق و حقيقت هستند بايد حفظ شوند ، انسان جايزالخطاست ، اگر در گذشته اشتباهى كرده و برگشته بايد پذيرفت ; ما در حكومت اسلامى به نيروهاى خدمتگزار زياد احتياج داريم ، به استاد دانشگاه ، به متخصّصين نياز داريم ، اين به نفع كشور است كه ما از نيروهاى متخصّص استفاده كنيم . اما در عين حال كه اسلام به حيثيت و آبروى اشخاص اهميت داده ، اگر كسى سردسته منافقين است ، از اوّل كارش نفاق و كارشكنى بوده و حالا هم كارش كارشكنى است - مثل همين اشعث كه داستان زندگى او را شنيديد - حضرت على با برخوردش با اشعث اين درس را به ما مىدهد كه حفظ حيثيت و حرمت چنين شخصى لازم نيست ، و چه بسا خرد كردن شخصيتش لازم است ، تا از وجودش سوء استفاده نشود .\r\nدر روايتى دارد كه اشعث در خانه اش كه نزديك مسجد بود مأذنه اى ساخته بود ، هر وقت حضرت على به مأذنه مسجد مى رفت تا اذان بگويد اشعث هم به مأذنه خانه اش مى رفت و خطاب به حضرت على مى گفت : تو آدم دروغگويى هستى ، مردم را فريب نده ; اين گونه با حضرت مبارزه مى كرد . اشعث رييس قبيله بنى كنده بود ، يك عدّه طرفدار داشت ، سردسته مردمى است كه هميشه كارشكنى مى كنند ، حضرت على بايد شخصيت چنين آدمى را در جمعيت خرد كند تا ديگر نتواند قد علم كند ، به اين دليل حضرت على ( عليه السلام ) با اشعث با خشونت سخن مى گويد .\r\n","description":"","footnote":"","page_name":" 315 ","page_number":315},
  {"content":"\r\n« حَائِكُ ابْنُ حَائِك ! »\r\n( اى متكبر فرزند متكبر ! و يا اى بافنده پسر بافنده ! )\r\n« حائك » اگر از مادّه « حيك » باشد به معناى متكبر است و اگر از مادّه « حوك » باشد به معناى بافنده است .\r\nاشعث اهل يمن بوده و يمنى ها نوعاً بافنده بوده اند ، بُرد يمانى هم معروف بوده ; در حقيقت حضرت مى فرمايد : برو يمن پارچه بافى كن ، تو را به سياست و حكومت چه كار .\r\nخالد بن صفوان براى مذمّت مردم يمن مى گفته : « ليس فيهم إلاّ حائك برد او دابغ جلد او سائس قرد ، ملكتهم امرأة ، و اغرقتهم فأرة ، و دلّ عليهم هدهد » ( 1 ) مردم يمن نيستند مگر بافنده بُرد و دبّاغى كننده پوست و بازى دهنده ميمون ، يك زن بر آنها حكومت مى كرد - اشاره به بلقيس است كه در زمان حضرت سليمان سلطان يمن بود - و موشى همه آنها را غرق كرد - سد مَآرِب كه خيلى مهم بوده و همه يمن را سيراب مى كرده توسّط سوراخى كه يك موش در پهلوى آن ايجاد مىكند مى شكند و همه را غرق مىكند - و هدهد ديگران را بر آنها راهنمايى كرد - در زمان حضرت سليمان هدهد حضرت سليمان را بر وجود آنها و اين كه غير خدا را پرستش مى كنند راهنمايى كرد - .\r\nاز بعض روايات استفاده مىشود كه شغل بافندگى كراهت دارد ، ( 2 ) و مى گويند سرّش اين است كه نوعاً بافندگان با طبقه پايين سر و كار داشته اند و فكرشان در مسائل مهم زندگى و مسائل سياسى و اقتصاد و مسائل مملكت و سرنوشت آينده نبوده است . اين يك واقعيت است كه شغل روح و فكر انسان را هم مى سازد ،\r\n\r\n","description":"","footnote":"\r\n1 - نهج البلاغه عبده در شرح همين خطبه ، شرح ابن ابى الحديد ، ج 1 ، ص 297 ; و منهاج البراعة ، ج 3 ، ص 285\r\n2 - وسائل الشيعة ، ج 12 ، ص 100 ، باب 23 از ابواب مايكتسب به\r\n","page_name":" 316 ","page_number":316},
  {"content":"\r\nكسى كه استاد دانشگاه است هميشه با مسائل علمى و مهم در ارتباط است ، كسى كه در سياست باشد با جهان سياست و رجال سياسى در ارتباط است ، و همچنين ديگر شغلها ; كسى كه بافنده است سر و كارش با نخ و سوزن است و مشتريان او هم بيشتر از طبقات پايين هستند . البتّه اين مسأله موجب ناراحتى كسى نشود ، اين تشريح حقايق است ، اين واضح است كه اگر يك كسى در يك محيط باز شغل اختيار كند و سر و كارش با شخصيتها و بزرگان و اهل علم باشد روحش وسيع تر مىشود ، اين انسان ساخته مىشود ، و فرق مىكند با كسى كه در يك محيط بسته مشغول به كار است .\r\nعده اى خواسته اند بگويند : « حائك » در اينجا بافنده نيست بلكه منظور كسى است كه با زبانش تر و خشك را به هم مى بافد ( 1 ) - ظريفى مى گفت : مى دانى فرق بين سياست و قالى چيست ؟ قالى را اوّل مى بافند بعد روى آن مى نشينند اما سياست را اوّل مى نشينند بعد مى بافند - و اين همان بافندگى است كه از آن مذمّت شده است . حديثى هم به اين مضمون داريم كه خاطر بافندگان را تأمين مىكند : « قال : ذكر الحائك عند أبي عبدالله ( عليه السلام ) أنّه ملعون ، فقال : إنّما ذلك الّذي يحوك الكذب على الله و على رسوله » ( 2 ) راوى مى گويد : پيش امام صادق ( عليه السلام ) صحبت شد كه بافنده ملعون است ، حضرت فرمود : حائك كسى است كه دروغ بر خدا و پيغمبر مى بافد ; مطابق اين معنا به اشعث مى فرمايد : تو خودت آدمى دروغ باف هستى همان گونه كه پدرت بوده است ، اين معنا هم بعيد نيست . به هرحال حضرت اين مطلب را براى خرد كردن شخصيت اشعث فرمود ، و بعد مى فرمايد :\r\n« مُنَافِقُ ابْنُ كَافر ! »\r\n( منافق پسر كافر ! )\r\n\r\n","description":"","footnote":"\r\n1 - منهاج البراعة ، ج 3 ، ص 285\r\n2 - وسائل الشيعة ، ج 12 ، ص 101 ، باب 23 از ابواب مايكتسب به ، حديث 2\r\n","page_name":" 317 ","page_number":317},
  {"content":"\r\nمنافق خطرناكتر از كافر\r\nضررى كه منافق به اسلام مى زند بيش از كافر است ، كافر را انسان مىداند دشمن است و در مقابلش موضع مى گيرد ولى منافق در بين مردم است و از امكانات جامعه استفاده مىكند و از داخل ضربه مى زند . به همين دليل است كه تمام سازمانهاى اطلاعاتى دنيا هم بزرگترين دشمن خود را منافقين يعنى جاسوسها يا جاسوسهاى دوجانبه مى دانند .\r\nخداى تبارك و تعالى در اوّل سوره بقره مردم را سه دسته مىكند : متّقين ، كفّار و منافقين . راجع به متّقين چهار آيه ( 1 ) ذكر مىكند ، راجع به كفّار دو آيه ( 2 ) ، و راجع به منافقين سيزده آيه ( 3 ) . و يك سوره هم در قرآن به نام سوره منافقين است .\r\n« وَاللَّهِ لَقَدْ أسَرَكَ الْكُفْرُ مَرَّةً وَالْإِسْلاَمُ أُخْرَى ، فَمَا فَدَاكَ مِنْ وَاحِدَة مِنْهُمَا مَالُكَ وَلاَ حَسَبُكَ »\r\n( به خدا قسم يك مرتبه در حال كفر اسير شدى و بار ديگر در حال اسلام ، و هر دو بار نه مال تو بود كه تو را نجات داد و نه تبارت به فريادت رسيدند . )\r\nيعنى با اين كه هم مال داشتى و هم رييس قبيله بودى و شخصيت اجتماعى داشتى ، هيچ كدام مانع از اسارت تو نشد و تو را حفظ نكرد ، البتّه او را بالاخره با مالش نجات دادند اما هيچ كدام مانع از اسارت او نشدند .\r\nمى خواستم داستان اشعث تمام شود ولى چون وقت گذشته بقيه اش براى جلسه آينده .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - سوره بقره ، آيات 2 تا 5\r\n2 - سوره بقره ، آيات 6 و 7\r\n3 - سوره بقره ، آيات 8 تا 20\r\n","page_name":" 318 ","page_number":318},
  {"content":"\r\nخطبه هاى\r\n19 و 20\r\n( درس 64 )\r\nكلام سيّد رضىّ در مورد خيانت اشعث به قومش ، و ردّ آن\r\nخطر منافقين و آسيب ناپذيرى انقلاب\r\nمردن و مشاهده حقايق\r\nسختى عذاب خدا بعد از مرگ\r\nمرگ سرنوشت حتمى همه انسانها\r\nتماميّت حجّت خدا بر همه\r\nتوصيه اى به برادران پاسدار\r\nصدر خطبه بيستم به نقل كلينى در كافى\r\nلزوم اطاعت از پيشوايان\r\nتوصيه اى به برادران و خواهران\r\n","description":"","footnote":"","page_name":" 319 ","page_number":319},
  {"content":"\r\n\r\n","description":"","footnote":"","page_name":" 320 ","page_number":320},
  {"content":"\r\nبسم الله الرحمن الرحيم\r\nادامه خطبه 19\r\n« وَإِنَّ امْرَأً دَلَّ عَلَى قَوْمِهِ السَّيْفَ ، وَسَاقَ إِلَيْهِمُ الْحَتْفَ ، لَحَرِىٌّ أَنْ يَمْقُتَهُ الْأَقْرَبُ ، وَلاَيَأْمَنَهُ الْأَبْعَدُ »\r\nقال السّيّد الشّريف : يريد ( عليه السلام ) انه أسر فى الكفر مرّة و فى الاسلام مرّة ، و أمّا قوله ( عليه السلام ) : « دَلَّ عَلَى قَوْمِهِ السَّيْفَ » فأراد به حديثاً كان للأشعث مع خالد بن الوليد باليمامة ، غرّ فيه قومه و مكر بهم حتى أوقع بهم خالد ، و كان قومه بعد ذلك يسمّونه « عُرفَ النّار » و هو اسم للغادر عندهم .\r\nموضوع بحث ما درسهايى از نهج البلاغه بود ، در جلسه گذشته خطبه نوزدهم و داستان اشعث مطرح بود ، به اينجا رسيديم كه حضرت مى فرمايد :\r\n« وَإِنَّ امْرَأً دَلَّ عَلَى قَوْمِهِ السَّيْفَ ، وَسَاقَ إِلَيْهِمُ الْحَتْفَ ، لَحَرِىٌّ أَنْ يَمْقُتَهُ الْأَقْرَبُ ، وَلاَيَأْمَنَهُ الْأَبْعَدُ »\r\n( همانا مردى كه راهنمايى كند بر قوم خود شمشير را ، و سوق دهد به طرف آنان مرگ را ، سزاوار است كه نزديك ترين افراد به او او را مبغوض دارد ، و دورترين افراد به او اعتماد نكنند . )\r\n","description":"","footnote":"","page_name":" 321 ","page_number":321},
  {"content":"\r\nدر اينجا حضرت اشاره دارند به داستانى كه در جلسه قبل ذكر كرديم ، يعنى خيانتى كه اشعث به قوم خود كرد و درهاى قلعه را به روى ارتش ابوبكر باز كرد و در نتيجه هشتصد نفر از قبيله اش به دست ارتش ابوبكر كشته شدند ، چون مرتدّ شده بودند .\r\nكلام سيّد رضىّ در مورد خيانت اشعث به قومش ، و ردّ آن\r\n« قال السّيّد الشّريف : يريد ( عليه السلام ) انه أسر فى الكفر مرّة و فى الاسلام مرّة »\r\n( سيّد رضىّ مى فرمايد : منظور حضرت اين است كه اشعث يك مرتبه در حال كفر و يك مرتبه در حال اسلام اسير شده است . )\r\n« و أمّا قوله ( عليه السلام ) : « دَلَّ عَلَى قَوْمِهِ السَّيْفَ » فأراد به حديثاً كان للأشعث مع خالد بن الوليد باليمامة ، غرّ فيه قومه و مكربهم حتى أوقع بهم خالد ، و كان قومه بعد ذلك يسمّونه « عُرفَ النّار » و هو اسم للغادر عندهم »\r\n( اما اين كه حضرت فرمود : راهنمايى كرد بر قومش شمشير را ، مقصود داستانى است كه اشعث در يمامه با خالد بن وليد داشته كه در آن جريان قوم خود را فريب داد و در حق آنان مكر كرد ، تا اين كه خالد بن وليد آنها را كشت ، و قومش بعد از آن به اشعث مى گفتند « عُرف النار » يعنى يال آتش ، و نزد آن قوم اين اسم كسى بود كه مردم را فريب مىدهد . )\r\nآنچه را مرحوم سيّد رضىّ در مورد درگيرى اشعث و قومش با خالد بن وليد مى فرمايد ابن ابى الحديد مى گويد : ما در جايى نيافتيم ، ( 1 ) و مورّخين هم برخوردش را با لشكر ابوبكر حكايت كرده اند ، و ما در جلسه گذشته مفصّل بيان كرديم .\r\nخطر منافقين و آسيب ناپذيرى انقلاب\r\nبه هرحال اشعث از سران منافقين بوده . من در جلسه گذشته عرض كردم كه ضرر\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 296\r\n","page_name":" 322 ","page_number":322},
  {"content":"\r\nمنافقين از ضرر كفّار به مراتب زيادتر است ، دشمنى كافر روشن است ، و انسان در مقابلش جبهه مى گيرد و احتياط مىكند ، اما منافق در داخل از امكانات ملّت سوء استفاده مىكند ; و ضربه اى كه انقلاب و مردم از منافقين مى خورند سنگين تر از ضربه اى است كه از جنگ صدام مى خورند . شايد در تاريخ كمتر سابقه داشته باشد كه انقلابى با بيست الى سى هزار تروريست مواجه شود ، اين كه انقلاب ما بحمدالله سالم مانده ، چون ريشه مردمى دارد و خلاصه انقلاب سى و شش ميليونى است ، و مربوط به اشخاص خاصى نيست . اگر اين انقلاب از دل مردم سرچشمه نگرفته بود تا حالا شكست خورده بود ، و منافقين هم بدانند كه نمى توانند اين انقلاب را شكست بدهند ، و ضرر را از هر كجا برگردانند نفع است ، به نفع آنهاست كه برگردند و به اسلام و اين كشور خدمت كنند و بيش از اين ضربه نزنند كه هم دنيا و هم آخرتشان را از بين مى برند ، عار نداشته باشند ; انسان وقتى فهميد در راه باطل مى رود بايد بگويد اشتباه كردم و برگردد ، برگرديد و توبه كنيد ملّت پذيراى شما هستند .\r\nخطبه 20\r\nو من كلام له ( عليه السلام ) :\r\n« فَإِنَّكُمْ لَوْ عَايَنْتُمْ مَا قَدْ عَايَنَ مَنْ مَاتَ مِنْكُمْ لَجَزِعْتُمْ وَوَهِلْتُمْ وَسَمِعْتُمْ وَأَطَعْتُمْ ، وَلَكِنْ مَحْجُوبٌ عَنْكُمْ مَا قَدْ عَايَنُوا ، وَقَرِيبٌ مَا يُطْرَحُ الْحِجَابُ ، وَلَقَدْ بُصِّرْتُمْ إِنْ أَبْصَرْتُمْ ، وَأُسْمِعْتُمْ إِنْ سَمِعْتُمْ ، وَهُدِيتُمْ إِنِ اهْتَدَيْتُمْ ، بِحَقٍّ أَقُولُ لَكُمْ ، لَقَدْ جَاهَرَتْكُمُ الْعِبَرُ ، وَزُجِرْتُمْ بِمَا فِيهِ مُزْدَجَرٌ ، وَمَايُبَلِّغُ عَنِ اللَّهِ بَعْدَ رُسُلِ السَّماءِ إِلاَّ الْبَشَرُ »\r\n","description":"","footnote":"","page_name":" 323 ","page_number":323},
  {"content":"\r\nو اما شرح خطبه بيستم :\r\n« و من كلام له ( عليه السلام ) : فَإِنَّكُمْ لَوْ عَايَنْتُمْ مَا قَدْ عَايَنَ مَنْ مَاتَ مِنْكُمْ لَجَزِعْتُمْ وَوَهِلْتُمْ وَسَمِعْتُمْ وَأَطَعْتُمْ »\r\n( و از فرمايشات آن حضرت است كه فرمود : اگر مشاهده مى كرديد آنچه را مردگانتان مشاهده كردند جزع و فرياد مى كرديد و حقّ را شنيده و از آن پيروى مى كرديد . )\r\n« عاين » از باب مفاعله و از مادّه « عين » است ، يعنى با چشم خود مشاهده مى كرديد .\r\nمردن و مشاهده حقايق\r\nحضرت مردم را متوجّه مرگ و قيامت مىكند ، مى فرمايد : اين كه شما خودسرى مى كنيد و از دستورات خداوند تخلّف مى كنيد ، براى اين است كه مرگ و عواقب مرگ را مشاهده نكرده ايد . انسان تا در دنياست غافل است ، وقتى از دنيا رفت متنبّه مىشود « النّاس نيام ، اذا ماتوا انتبهوا » ( 1 ) مردم در خوابند ، وقتى مردند بيدار مى شوند ; خداوند مى فرمايد : ( فكشفنا عنك غطاءك فبصرك اليوم حديد ) ( 2 ) پرده را از روى چشم تو - چشم باطن - برداشتيم ، چشم تو در اين روز - روز قيامت - تيزبين است .\r\nما از آخرت خبر نداريم ، وقتى آخرت را ديديم حسرت مى خوريم كه چه كارهايى مى توانستيم به نفع آخرتمان انجام دهيم و انجام نداديم ، چه امكاناتى داشتيم و از آن استفاده نكرديم . خداوند در قرآن مى فرمايد :\r\n( و لو ترى اذ المجرمون ناكسوا رءُوسهم عند ربّهم ربّنا ابصرنا و سمعنا فارجعنا\r\n\r\n","description":"","footnote":"\r\n1 - بحارالانوار ، ج 4 ، ص 43 ; و ج 50 ، ص 134 ، چاپ بيروت\r\n2 - سوره ق ، آيه 22\r\n","page_name":" 324 ","page_number":324},
  {"content":"\r\nنعمل صالحاً انّا موقنون ) ( 1 ) اى پيامبر اگر ببينى وقتى كه گنهكاران سرشان را به زير انداخته اند نزد پروردگارشان و مى گويند خدايا ما ديديم ناديدنى ها را و شنيديم ، ما را برگردان اعمال صالح انجام مى دهيم ما يقين پيدا كرديم به آنچه پيغمبران مى گفتند ، اين حكايت حال گنهكاران است در روز قيامت .\r\n« وَلَكِنْ مَحْجُوبٌ عَنْكُمْ مَا قَدْ عَايَنُوا »\r\n( لكن پوشيده شده از شما آنچه را مردگان مشاهده مى كنند . )\r\nاز خداوند مى خواهيم عاقبت همه ما را ختم به خير كند و از عذاب آخرت نجاتمان دهد .\r\nسختى عذاب خدا بعد از مرگ\r\nعذاب خدا به قدرى مشكل است كه حضرت على بن الحسين امام زين العابدين در دعاى ابوحمزة مى فرمايد : « فمالى لا أبكي ، أبكي لخروج نفسي ، أبكي لظلمة قبري ، أبكي لضيق لحدي ، أبكي لسؤال منكر و نكير إيّاى ، أبكي لخروجي من قبري عرياناً ذليلا حاملاً ثقلي على ظهري ، أنظر مرّة عن يمني و أخرى عن شمالي اذ الخلائق في شأن غير شأني » ( 2 ) خدايا چرا نگريم ، گريه مى كنم براى خارج شدن جانم ، گريه مى كنم براى تاريكى قبرم ، گريه مى كنم براى تنگى لحدم ، گريه مى كنم براى سؤال نكير و منكر از من - كه از خرد و درشت اعمال و اقوال ما سؤال مى كنند - گريه مى كنم براى روزى كه عريان و ذليل از قبر خارج مى شوم در حالى كه بار گناهم را بر پشت دارم ، گاهى به طرف راست خود مى نگرم گاهى به طرف چپ خود ، مى بينم مردم به كارى غير از كار من مشغول هستند ، همه به فكر خودشان هستند ، روز قيامت روز وانفساست .\r\n\r\n","description":"","footnote":"\r\n1 - سوره سجده ، آيه 12\r\n2 - مفاتيح الجنان ، دعاى ابوحمزه ثمالى\r\n","page_name":" 325 ","page_number":325},
  {"content":"\r\nمرگ سرنوشت حتمى همه انسانها\r\n« وَقَرِيبٌ مَا يُطْرَحُ الْحِجَابُ »\r\n( و نزديك است كه حجاب دور انداخته شود . )\r\nحضرت مى فرمايند با برداشته شدن حجاب شما هم مشاهده مى كنيد آنچه را مردگان مى بينند . ما غافليم از اين كه مردن براى همه هست ، در حالى كه مرگ سرنوشت همه انسانهاست . پرده ها كنار رفته حقايق پشت پرده روشن مىشود .\r\nمى گويند گنجشكهاى زيادى روى درختى جمع شده بودند و سر و صدا مى كردند ، آدمى به گنجشكها گفت هيشت ( 1 ) ، گنجشكها نگاهى به هم كردند و از يكديگر سؤال كردند هيشت كيست ، اين آقا چند مرتبه گفت هيشت ، گنجشكها نگاه به هم مى كردند و باز از يكديگر مى پرسيدند كدام از ما هيشت است ، تا آن شخص با تفنگ چند گنجشك را زد ، گفتند معلوم شد هيشت اين چندتا گنجشك بوده اند ! بالاخره آنقدر گنجشك زد تا همه تمام شدند و معلوم شد همه هيشت هستند ; حالا ما هم هيشت هستيم اما غافليم و نمى دانيم . عزرائيل سراغ همه مى آيد ، سراغ حضرت سليمان ( عليه السلام ) رفت ، سراغ پيغمبر ( صلى الله عليه وآله و سلم ) هم رفت ; خداوند در قرآن خطاب به پيغمبراكرم ( صلى الله عليه وآله و سلم ) مى فرمايد : ( انّك ميّت و انّهم ميّتون ) ( 2 ) تو خواهى مرد و ديگران هم مى ميرند ; مرگ پير و جوان ندارد ، انسان بايد هميشه مهياى مرگ و قيامت باشد .\r\nتماميّت حجّت خدا بر همه\r\n« وَلَقَدْ بُصِّرْتُمْ إِنْ أَبْصَرْتُمْ ، وَأُسْمِعْتُمْ إِنْ سَمِعْتُمْ ، وَهُدِيتُمْ إِنِ اهْتَدَيْتُمْ »\r\n( شما را بينا كرده اند اگر چشمتان را باز كنيد ، و به شما شنوانده و گفته اند اگر بشنويد ، و هدايت و راهنمايى شده ايد اگر قابل هدايت باشيد . )\r\n\r\n","description":"","footnote":"\r\n1 - كلمه « هيشت » كلمه اى است كه براى تار و مار كردن گنجشكها به كار مى رود .\r\n2 - سوره زمر ، آيه 30\r\n","page_name":" 326 ","page_number":326},
  {"content":"\r\nصد و بيست و چهار هزار پيغمبر ، اين همه كتابهاى آسمانى ، همه مى گويند قيامت هست ، حساب و كتاب هست ، اين همه ائمّه و علما مى گويند كوچكترين اعمال و اقوال و گفتار و كردار بازخواست دارد ; اينها همه بينايى و گفتار و هدايت براى ماست .\r\nقرآن مى فرمايد : ( فمن يعمل مثقال ذرّة خيراً يره ، و من يعمل مثقال ذرّة شرّاً يره ) ( 1 ) هر كس كه به اندازه سنگينى يك ذرّه عمل خيرى انجام دهد آن را مى بيند ، و اگر به اندازه سنگينى يك ذرّه عمل شرّى هم انجام دهد آن را مى بيند ; و در جاى ديگر مى فرمايد : ( ما يلفظ من قول الاّ لديه رقيب عتيد ) ( 2 ) انسان هيچ سخنى نمى گويد مگر اين كه براى ثبت و ضبط آن ملائكة الله مراقب و مهيّا هستند .\r\nانسان طبعاً به احتمال خطر ترتيب اثر مىدهد ، اگر بگويند فلان مسير خطرناك است ، مثلا درّنده اى در كمين است ، از آن مسير نمى رود هرچند هم بسيار عجله داشته باشد ، خطر بزرگ پيش عقلا احتمالش هم منجّز است ; يعنى اگر با وجود احتمال كسى خودش را به خطر انداخت او را مذمّت مى كنند . اين همه هشدار و گفتار و نصايح از طرف خدا و پيامبران و ائمه و علما در مورد قيامت و حساب و كتاب براى ما بيان شده ، راه عقلائى آن است كه لااقل احتمال درست بودنش را بدهيم ، احتياط كنيم و مطابق گفته آنان عمل كنيم .\r\nحضرت على مجسمه تقوى ، علم و عدالت بهترين وسيله بينايى براى مردم بود ، با اين حال افرادى مثل اشعث بودند كه آگاه نشدند و آن همه خيانت كردند .\r\nتوصيه اى به برادران پاسدار\r\nدر اينجا به برادران پاسدار و مأمورين توصيه مى كنم كه مواظب باشيد توى گوش\r\n\r\n","description":"","footnote":"\r\n1 - سوره زلزال ، آيات 7 و 8\r\n2 - سوره ق ، آيه 18\r\n","page_name":" 327 ","page_number":327},
  {"content":"\r\nكسى نزنيد ، حرف بدى به كسى نزنيد ، بر فرض كسى مجرم باشد ، خائن باشد ، خائن را دادگاه عدالت بايد محاكمه كند ، و مطابق اسلام حكم صادر كند ; اگر مأمور بازداشت كسى شديد ، مواظب باشيد به او توهين نكنيد ، او را كتك نزنيد ، كوچكترين عمل ما در قيامت مورد حساب قرار مى گيرد ، مردم با ديدن روش شما بايد به اسلام اقبال كنند و علاقه مند به اسلام شوند ، نه اين كه رفتار شما براى آنها يادآور پاسبانهاى رژيم سابق باشد ، كار شما بسيار حساس و ظريف است بنابراين مواظب باشيد .\r\n« بِحَقٍّ أَقُولُ لَكُمْ ، لَقَدْ جَاهَرَتْكُمُ الْعِبَرُ »\r\n( به حق با شما سخن مى گويم ، وسائل عبرت و بيدارى علناً با شما صحبت مى كنند . )\r\nاين قبرستانها ، تاريخ پادشاهان ، طواغيت و گردنكشان ، علما و بزرگان ، همه ، هم خوبها و هم بدها ، حوادثى كه هر روز اتفاق مى افتد و ما با چشمان خود مى بينيم ، همه وسيله بيدارى و عبرت ما هستند ، اينها با ما علناً سخن مى گويند .\r\n« وَزُجِرْتُمْ بِمَا فِيهِ مُزْدَجَرٌ »\r\n( و نسبت به كارهاى زشت نهى شده ايد . )\r\n« زجر » به معناى بازداشتن است ، « مزدجر » اصلش « مزتجر » بوده ، از باب افتعال ، در باب افتعال اگر فاءالفعل « ز » باشد « ت » افتعال قلب به « د » مىشود .\r\nحضرت مى فرمايد : تا آن اندازه كه كافى باشد براى بازداشتن شما از كارهاى زشت ، از طرف خدا تذكّر داده شده ، و شما را از طغيان و سركشى و شيطنت باز داشته اند .\r\n« وَمَايُبَلِّغُ عَنِ اللَّهِ بَعْدَ رُسُلِ السَّماءِ إِلاَّ الْبَشَرُ »\r\n( بعد از رسولان آسمانى - ملائكه - كسى تبليغ حكم خدا نمى كند مگر بشر . )\r\nكسانى كه لياقت و استعداد دريافت وحى را داشته باشند ، و در اثر استعداد ذاتى و كمال ذاتى قدرت پذيرش وحى را داشته باشند ، ملائكة الله با آنها تماس مى گيرند\r\n","description":"","footnote":"","page_name":" 328 ","page_number":328},
  {"content":"\r\nو آنها هم با ما تماس مى گيرند ; اين گونه نيست كه براى هر يك از افراد بشر ملكى از آسمان بيايد . فقط وحى خدا بر بشرى نازل مىشود كه به آن مقامى رسيده باشد كه بتواند وحى خدا را دريافت كند . پيغمبراكرم هم يك بشر بود . در قرآن مى فرمايد : ( قل إنّما أنا بشر مثلكم يوحى إلىّ ) ( 1 ) اى پيامبر بگو من هم بشرى هستم مثل شما كه بر من وحى مىشود . بنابراين احكام خدا توسّط بشر به ما ابلاغ مىشود ، جبرئيل براى پيغمبر مى گويد ، و پيغمبر و اوصيا براى مردم ، و در زمان ما هم علما و مجتهدين عادل آگاه كه احكام خدا را استنباط كرده باشند براى ما مى گويند .\r\nصدر خطبه بيستم به نقل كلينى در كافى\r\nتا اينجا خطبه بيستم كه در نهج البلاغه آمده تمام شد ، اما به نظر مى آيد كه اين خطبه آغازى هم داشته كه سيّد رضىّ ( رحمه الله ) در اينجا ذكر نكرده است . رسم سيّد رضىّ در نهج البلاغه اين بوده كه قسمت هايى از يك خطبه را كه به نظرش از نظر فصاحت و بلاغت جالب بوده ذكر مى كرده ، در اين خطبه از كلمه « فَإنّكُم » استفاده مىشود كه خطبه صدرى هم داشته كه مرحوم سيّد رضىّ ذكر نكرده اند ، اما مرحوم كلينى كه قبل از سيّد رضىّ بوده حديثى را در اصول كافى ( 2 ) نقل كرده كه ذيل آن با اين خطبه بيستم هماهنگى دارد ، البتّه يك اختلاف جزئى عبارتى دارد ، و چون صدرش جالب است من براى خواهران و برادران مى خوانم .\r\n« قالَ أميرُالْمؤمِنينَ ( عليه السلام ) : لا تَختانوُا وُلاتَكُم ، وَلاتَغُشُّوا هُداتَكُم ، و لاتَجَهَّلُوا أئِمَّتَكُم »\r\n( به حكّام و واليان خود خيانت نكنيد ، با راهنمايان خود غش نداشته باشيد ، به امامان و پيشوايان خود نسبت جهل ندهيد . )\r\n« ولاة » جمع « والى » است ، « هداة » جمع « هادى » ، و « أئمّة » جمع « امام » است .\r\n\r\n","description":"","footnote":"\r\n1 - سوره كهف ، آيه 110\r\n2 - اصول كافى ، ج 1 ، ص 405 ، باب ما يجب من حقّ الامام على الرّعية و حقّ الرّعية على الامام ، حديث 3\r\n","page_name":" 329 ","page_number":329},
  {"content":"\r\nلزوم اطاعت از پيشوايان\r\nاگر رهبر و فرمانده دستورى داد بايد همه مطيع باشند ، اگر بنا باشد هر كسى طبق سليقه خود عمل كند نتيجه آن هرج و مرج خواهد بود ، مثلا اگر فرمانده ارتش دستورى بدهد ، بعد هر كسى بخواهد طبق نظر خودش عمل كند كارى از پيش نمى رود و هرج و مرج مىشود ، و در نتيجه دشمن مسلّط مىشود ، البتّه قبل از دستور و فرمان بايد مشورت و اظهار نظر باشد تا طرح پخته تر شود .\r\n« وَلاتَصَدَّعُوا عَنْ حَبْلِكُمْ فَتَفْشَلُوا وَتَذْهَبَ رِيحُكُمْ »\r\n( از ريسمانى كه بين شما هست - حبل الله - جدا نشويد كه ضعيف مىشويد و بادتان مى رود . )\r\nديگر باد به پرچمتان نمى خورد ; قرآن مى فرمايد : ( و لاتنازعوا فتفشلوا و تذهب ريحكم ) ( 1 ) با همديگر نزاع نكنيد - بكش بكش نداشته باشيد - كه ضعيف مىشويد و بادتان مى رود و ديگر باد به پرچمتان نمى خورد . اين جمله كنايه از قدرت و شوكت است ; يعنى شكوهتان از دست مى رود .\r\n« وَعَلَى هَذَا فَلْيَكُنْ تَأْسِيسُ أُمُورِكُمْ ، وَالْزَمُوا هَذِهِ الطَّرِيقَةَ »\r\n( و بر اين اساس كه من گفتم‍ هماهنگ با رهبرتان و اتحاد با همديگر - اساس كارتان باشد ، و ملازم اين طريقه و روش باشيد . )\r\nاز امامان و هاديان اطاعت كنيد ، البتّه اين به معناى اين نيست كه مشورت نباشد ، خداوند به عدد مغزها فكر قرار داده ، لذا به پيغمبراكرم مى فرمايد : ( و شاورهم فى الامر فاذا عزمت فتوكّل على الله ) ( 2 ) اى پيغمبر با مردم مشورت كن ، پس وقتى تصميم گرفتى بر خدا توكّل كن .\r\n\r\n","description":"","footnote":"\r\n1 - سوره انفال ، آيه 46\r\n2 - سوره آل عمران ، آيه 159\r\n","page_name":" 330 ","page_number":330},
  {"content":"\r\nتوصيه اى به برادران و خواهران\r\nمن به همه برادران و خواهران توصيه مى كنم كه در هر كارى هستيد و مى خواهيد انجام دهيد عاقبت آن را و قيامت و حساب و كتاب را در نظر داشته باشيد ، اگر ديديد كارى به نفع اسلام است انجام دهيد . حتى كوچكترين سخنى كه مى خواهيد بگوييد ، اگر ديديد غيبت مردم است و به انقلاب و به وحدت كلمه مردم ضربه مى زند مبادا اين حرف را بزنيد ، ضربه زبان بسا از ضربه شمشير سخت تر است . شاعر مى گويد :\r\n« جراحات السّنان لها التيام * و لايلتام ما جرح اللّسان » ( 1 )\r\nجراحات و زخمهاى سرنيزه را التيامى هست و خوب مىشود ، اما زخمى كه زبان مى زند التيام نمى پذيرد . اگر با زبانت دل مسلمانى را شكستى اين ديگر التيام بردار نيست . البتّه امر به معروف و نهى از منكر به جاى خود واجب است حتى نسبت به حكّام و سردمداران .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - جامع الشّواهد ، حرف الجيم بعده الرّاء\r\n","page_name":" 331 ","page_number":331},
  {"content":"\r\n\r\n","description":"","footnote":"","page_name":" 332 ","page_number":332},
  {"content":"\r\nخطبه 21\r\n( درس 65 )\r\nمنتهاى سير انسان\r\nزمان ، بُعد چهارم موجودات مادّى\r\nاستفاده صحيح از مال دنيا\r\nمقام دنيا يك مسئوليت سنگين\r\nسيره عملى سلمان فارسى در مدائن\r\nدو حديث درباره سبك باران\r\nجمع بين بى علاقه بودن به دنيا و مسئوليت پذيرى\r\nخيانت منافقين در فاصله انداختن بين مردم و مسئولين\r\nهم زمانى قيامت و روز حساب همه خلايق\r\nبيان سيّد رضىّ در مورد كلام حضرت\r\n","description":"","footnote":"","page_name":" 333 ","page_number":333},
  {"content":"\r\n\r\n","description":"","footnote":"","page_name":" 334 ","page_number":334},
  {"content":"\r\nبسم الله الرحمن الرحيم\r\nو من خطبة له ( عليه السلام ) :\r\n« فَإِنَّ الْغَايَةَ أَمَامَكُمْ ، وَإِنَّ وَرَاءَكُمُ السَّاعَةَ تَحْدُوكُم ، تَخَفَّفُوا تَلْحَقُوا ، فَإِنَّمَا تَنْتَظِرُ بِأَوَّلِكُمْ آخِرَكُمْ »\r\nقال الشّريف : أقول : انّ هذا الكلام لو وزن ، بعد كلام الله سبحانه و بعد كلام رسول الله ( صلى الله عليه وآله و سلم ) بكلّ كلام لمال به راجحاً ، و برز عليه سابقاً . فامّا قوله ( عليه السلام ) : « تخفّفوا تلحقوا » فما سمع كلام أقلّ منه مسموعاً و لا أكثر محصولاً و ما أبعد غورها من كلمة ! و أنقع نطفتها من حكمة ! و قد نبّهنا في كتاب الخصائص على عظم قدرها و شرف جوهرها .\r\nموضوع بحث ما درسهايى از نهج البلاغه بود ، امروز توضيح خطبه بيست و يكم مطرح است كه چند جمله بيشتر نيست .\r\n« و من خطبة له ( عليه السلام ) »\r\n( از خطبه هاى حضرت على ( عليه السلام ) است . )\r\nاز اين كه در اوّل خطبه « فإنّ » هست معلوم مىشود كه اين جمله مربوط به جمله هاى ديگرى بوده ; چون « ف‍ » براى تفريع است و بر مطلبى قبل از اين تفريع مىكند ، و ظاهر نهج البلاغه اين است كه اين خطبه مستقلى است و ربطى به خطبه\r\n","description":"","footnote":"","page_name":" 335 ","page_number":335},
  {"content":"\r\nقبلى ندارد و ادامه آن خطبه نيست ; اما مرحوم حاج ميرزا حبيب الله خوئى در شرح نهج البلاغه ( 1 ) از بحارالانوار نقل مىكند ، كه بحار از كتاب مطالب السؤول محمّد بن طلحة كلامى از حضرت على نقل مىكند ، كه اين جمله وارد در خطبه بيست و يكم را در ادامه عبارت همان خطبه بيستم ذكر كرده است . ( 2 ) به هرحال چه اين كلام حضرت ادامه خطبه قبلى باشد چه نباشد ، معلوم مىشود قبل از اين مطالبى بوده است و خطبه بيست و يكم جزء خطبه اى بوده كه در ادامه آن حضرت اين مطالب را فرموده ، و نمى شود اين جملات تمام يك خطبه باشد .\r\nمنتهاى سير انسان\r\n« فَإِنَّ الْغَايَةَ أَمَامَكُمْ »\r\n( به درستى كه هدف و نهايت وجود شما جلوى شماست . )\r\n« غايت » منتهاى سير را مى گويند ، در اين دنيا ما در حال سير هستيم خودمان توجّه نداريم ، اوّل نطفه بوده ايم ، بعد علقه شده ايم ، بعد مضغه شده ايم ، بعد انسان كامل به دنيا آمده ايم و در حال حركت طبيعى هستيم تا روزى كه ميوه بدن ما كه همان جان است برسد و از اين بدن جدا شود ، همان گونه كه ميوه درخت سيب اوّل شكوفه است كم كم سيب مىشود و همين طور بزرگ مىشود ، وقتى كه رسيد از درخت جدا مىشود ، خواه سيب شيرين و خوبى باشد و خواه سيب آفت زده متعفّن . به هرحال ما در حال سير هستيم و هدفى در جلوى ما هست كه به طرف آن سير مى كنيم ; وقتى از درخت بدن جدا شديم وارد عالم برزخ مى شويم ، اوّلين دروازه آخرت مرگ است و به واسطه مرگ وارد عالم برزخ مى شويم ، مرگ فنا نيست ، بلكه رسيدن ميوه بدن يعنى جان است ، مرگ جدا شدن ميوه بدن از بدن\r\n\r\n","description":"","footnote":"\r\n1 - منهاج البراعة ، ج 3 ، ص 301\r\n2 - بحارالانوار ، ج 75 ، ص 3 ، حديث 51\r\n","page_name":" 336 ","page_number":336},
  {"content":"\r\nاست . غايت حركت و سير را ممكن است بگوييم مرگ است ، و ممكن هم هست بگوييم بهشت و جهنم است ، و ممكن است از اينها بالاتر ، بگوييم وصول الى الله است ، نقل شده كه خداى تبارك و تعالى فرمود : « يابن آدم خلقت الاشياء لاجلك ، و خلقتك لاجلى » اى پسر آدم من موجودات را براى تو خلق كردم و تو را براى خودم ; بنابراين ما همه سير الى الله مى كنيم ، از پست ترين عالم كه عالم ناسوت و طبيعت است سير مى كنيم ; از عالم مادّه به عالم برزخ و از عالم برزخ به عالم عقلانى ، و بسا به مرحله فناءفى اللّه مى رسيم .\r\nما همه سير الى الله داريم ( إنّا لله و إنّا إليه راجعون ) ( 1 ) همه از خدا شروع شده ايم و به سوى او بازگشت مى كنيم ; مفسّرين گفته اند مراد غايت در اين آيه مرگ است ، ( 2 ) به هرحال ممكن است غايت وصول الى الله باشد ، همه و اصل مى شوند - منتها برخى به رحمت الهى و برخى به غضب الهى - عدّه اى و اصل الى الله مى شوند و عدّه اى هم منحرف مى شوند و به هدف نمى رسند ، شياطين آنها را به راههاى انحرافى مى اندازند ، اما بالاخره هدف در جلوى ما هست و ما خلق شده ايم تا سير الى الله كنيم .\r\nزمان ، بُعد چهارم موجودات مادّى\r\n« وَاِنَّ وَرَاءَكُمُ السَّاعَةَ تَحْدُوكُم »\r\n( و به درستى كه ساعت از پشت سر ، شما را به جلو مى راند . )\r\nوقتى بخواهند شتر را راه ببرند يك نفر از جلو افسار شتر را مى كشد و به طرف مقصد مى برد و يكى هم از پشت سر او را مى راند و براى او حُدى مى خواند ، « حُدى » آواز مخصوصى است كه براى شتر مى خوانند و در آن خيلى اثر مىكند و\r\n\r\n","description":"","footnote":"\r\n1 - سوره بقره ، آيه 156\r\n2 - مجمع البيان ، ج 1 ، ص 238\r\n","page_name":" 337 ","page_number":337},
  {"content":"\r\nراه را به سرعت طى مىكند . موسيقى چيزى است كه همه به آن علاقه دارند و در روحيه همه حتّى در حيوانات اثر مىكند .\r\nدر حقيقت حضرت مى فرمايد : ما يك غايت و هدفى داريم كه ما را به طرف خودش مى كشد ، و ساعتى كه ما را به طرف مرگ مى راند ; منظور از ساعت ساعات عمر است و اين بهترين معنايى است كه اينجا براى ساعت كرده اند ، اين در صورتى است كه مراد از غايت مرگ يا قيامت باشد .\r\nگرچه ساعات شبانه روز پشت سر ما نيست اما با ماست ، زمان چيز جدايى از ما نيست . مرحوم صدرالمتألهين در اسفار مى گويد : ( 1 ) موجودات مادّى دو سنخ بُعد دارند ، بُعد مكانى و بُعد زمانى ; بُعد مكانى كه همين طول و عرض و عمق باشد و به آن كمّ ذاتى مى گويند ، اين داخل وجود موجودات مادّى است ، بُعد زمانى بُعد چهارم موجودات مادّى است ، زمان نحوه وجودى موجودات مادّى است ، وجود موجودات مادّى وجود تدرّجى است ، وجود تدرّجى يعنى حركت ، و حركت با زمان همدوش و هماهنگ است ، زمان متراژ حركت است ، مثلا انسان غير از آن كه راه مى رود ذاتش هم حركت دارد ، و مقدار حركت اسمش زمان است . و بالاخره مادّه و حركت و زمان هماهنگ مى باشند .\r\nبنابراين ساعات شبانه روز جداى از ذات ما نيستند ، در درون ذات ما مى باشند . حضرت على ( عليه السلام ) ساعات عمر را تشبيه به راننده شترى كرده كه از پشت سر شتر را مى راند و براى او حُدى مى خواند تا شتر به سرعت حركت كند ; ساعات عمر هم گويا پشت سر ما قرار گرفته و ما را به جلو مى رانند ، و حوادثى را كه اين ساعات عمر براى ما پيش مى آورند در حقيقت حُدى است كه به گوش ما مى خوانند و باعث مىشود كه ما بيشتر حركت كنيم .\r\nو ممكن است بگوييم مراد از ساعت در اينجا ساعت مرگ باشد ، و اين\r\n\r\n","description":"","footnote":"\r\n1 - اسفار اربعة ، ج 3 ، ص 140 و . . .\r\n","page_name":" 338 ","page_number":338},
  {"content":"\r\nدر صورتى است كه غايت را بهشت و جهنم يا وصول الى الله بگيريم ، آن وقت ساعت مرگ گرچه بعد از ماست ولى مثل اين كه پشت سر ما قرار گرفته ، زيرا مرگ است كه ما را مى كشد و به جلو مى برد ، اما اين خلاف ظاهر است و بهتر همان است كه مراد از ساعت همان ساعات عمر باشد .\r\nبه هرحال راه دور و درازى است و كسى بهتر به مقصد مى رسد كه بارش سبك تر باشد ، لذا حضرت مى فرمايد :\r\n« تَخَفَّفُوا تَلْحَقُوا »\r\n( بارتان را سبك كنيد تا به آنها كه جلو رفتند برسيد . )\r\n« لحوق » معنايش اين است كه افرادى كه در يك مسير هستند و تعدادى جلو افتاده اند آنان كه عقب افتاده اند خود را به آنان كه در جلو هستند برسانند . « تلحقوا » جزم كلمه به خاطر اين است كه جواب شرط واقع شده و در اصل « تخفّفوا ، ان تخفّفوا تلحقوا » بوده است ، سبك بار شويد كه اگر سبك بار شويد به آنها كه جلو رفتند مى رسيد .\r\nپيغمبران و مردان خدا اين راه را به سرعت طى كرده اند ، اگر بخواهيم به آنها برسيم و در وسط راه نمانيم ، در جهنم نيفتيم ، بايد بارمان سبك باشد ، بارتان را سبك كنيد تا به آنها كه جلو رفتند برسيد . داشتن مال و مقام دنيا سعادت نيست ، مال و مقام دنيا براى انسان مسئوليت مى آورد ، و گرفتارى انسان را زياد مىكند ، اگر انسان بتواند از آنها بهره بردارى صحيح كند براى خودش سعادت كسب كرده است ، اما اگر تمام عمر را صرف جمع آورى مال دنيا و كسب مقام دنيا كند ، و از مال و مقامش به نفع آخرت استفاده نكند ، بدبخت خواهد بود .\r\nاستفاده صحيح از مال دنيا\r\nبه برادران و خواهرانى كه خداوند مال دنيا و موقعيت در جامعه به آنها داده\r\n","description":"","footnote":"","page_name":" 339 ","page_number":339},
  {"content":"\r\nتوصيه مى كنم كه تا مى توانيد از موقعيت و مال خودتان به نفع اسلام و ملّت استفاده كنيد ، ببينيد كمبود مردم در چيست ، اگر به مدرسه يا بيمارستان يا دانشگاه و هر چيز ديگر احتياج دارند كمك كنيد ، امروز كشور اسلامى ايران به سرمايه هايى نياز دارد كه از شرّ ابرقدرتهاى شرق و غرب نجات پيدا كند ، از مال و ثروت خود به نفع ملّت استفاده كنيد ، كه بهره واقعى از مال دنيا در همين است . خداوند در قرآن خطاب به قارون مى فرمايد : ( و لا تنس نصيبك من الدّنيا ) ( 1 ) بهره خودت را از دنيا فراموش مكن ; خداوند نمى خواهد بفرمايد در خوراك و پوشاك از مال خود استفاده كند ، او اين كار را مى كرد ، بلكه مى خواهد بفرمايد : بهره تو همان چيزى است كه براى آخرت مى فرستى .\r\nبرگ سبزى به گور خويش فرست * كس نيارد ز پس تو پيش فرست\r\nخداوند مى فرمايد : ( و ما تقدّموا لانفسكم من خير تجدوه عند الله ) ( 2 ) آنچه را پيش مى فرستيد براى خودتان از خيرات آن را در نزد خدا مى يابيد .\r\nهرچه مالت را به مصرف مدرسه و بيمارستان و بر طرف كردن كمبودهاى جامعه برسانى براى تو مى ماند ، اگر كمك كردى و پسر و دختر نيازمندى را زن و شوهر دادى اينها براى تو مى ماند ; امّا اگر ثروت را روى هم انباشتى و از دنيا رفتى ، در قيامت گرفتارى آن را دارى و ديگران بهره آن را برده اند .\r\nاگر انسان مال دنيا نداشته باشد نبايد ناراحت باشد ; در روايت است در ارتباط با فقر و غنا پيش حضرت امام صادق ( عليه السلام ) صحبت شد ، حضرت فرمود : مَثَل شخص فقير - به شرطى كه ايمانش را نفروشد - و غنى ، مثل دو كشتى است كه يكى از آن دو كشتى خالى و كشتى ديگر پر از اجناس تجارتى باشد ، وقتى به گمرك مى رسند آن كشتى كه پر است معطّلى بسيار دارد تا اجناس آن مورد بررسى قرار گيرد و\r\n\r\n","description":"","footnote":"\r\n1 - سوره قصص ، آيه 77\r\n2 - سوره بقره ، آيه 110\r\n","page_name":" 340 ","page_number":340},
  {"content":"\r\nاجناس آن را وارسى كنند كه جنس قاچاقى بين آنها نباشد و خلافى مرتكب نشده باشد ، و در صورتى كه خلافى مرتكب شده باشد نوبت جواب دادن خواهد بود ; اما كشتى خالى وقتى به گمرك رسيد بدون معطّلى مأمور گمرك با يك نگاه مى بيند خالى است مى گويد بفرما ; بنابراين اگر خدا به تو مال زياد نداده ناراحت نشو ، اگر به اندازه كفاف به تو بدهد شاكر باش ، و مواظب باش دينت را نفروشى .\r\nمقام دنيا يك مسئوليت سنگين\r\nدر اينجا مناسب است حديثى هم راجع به كسانى كه مقام دارند ذكر كنم . واقعاً وقتى انسان اين احاديث را مى بيند دلش مى خواهد هيچ شهرتى نداشت ، هيچ كس اصلا او را نمى شناخت ، و مسئوليتى به دوش آدم نمى آمد و انسان راحت بود . البتّه يك وقت هم هست كه انسان مسئوليت پيدا مىكند و نمى تواند از زير بار مسئوليت فرار كند .\r\nابن ابى الحديد در شرح نهج البلاغه ( 1 ) خطبه اى را از حضرت على نقل مىكند كه اين خطبه مرا خيلى تكان داد ، حضرت در ضمن اين خطبه مى فرمايد : « و قد علم الله سبحانه أني كنت كارهاً للحكومة ، بين أمة محمد ( صلى الله عليه وآله و سلم ) ، و لقد سمعته يقول : ما من وال يلي شيئاً من امر أمتى الاّ أتى به يوم القيامة مغلولة يداه الى عنقه على رئوس الخلائق ، ثم ينشر كتابه ، فان كان عادلاً نجا ، و ان كان جائراً هوى » خدا مىداند كه من كراهت داشتم از پذيرش حكومت ، و به تحقيق از پيغمبراكرم ( صلى الله عليه وآله و سلم ) شنيدم كه مى فرمود : هر والى كه كارى از كارهاى امّت من به عهده اش باشد روز قيامت آورده مىشود در حالى كه دستهايش به گردنش بسته است ، پس نامه عملش باز مىشود ، اگر عادل بوده نجات مى يابد ، و اگر ظالم بوده در جهنم سقوط مىكند .\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 309 و 310\r\n","page_name":" 341 ","page_number":341},
  {"content":"\r\nانسان وقتى اين گونه احاديث را مى بيند واقعاً وحشت مىكند ، و هرچه انسان سبك بارتر باشد و مال و مقامى نداشته باشد راحت تر است . البتّه وقتى مسئوليتى به دوش انسان آمد ديگر نمى تواند فرار كند ، بار سنگينى است بايد تحمّل كند و به وظايفش عمل كند .\r\nسيره عملى سلمان فارسى در مدائن\r\nمرحوم حاج ميرزا حبيب الله خوئى در شرح نهج البلاغه ( 1 ) داستانى را از سيّد نعمت الله جزائرى راجع به سلمان فارسى نقل مىكند ، مى گويد : سلمان ايرانى بوده و از صحابه پيغمبر ، او را به عنوان استاندار مدائن - مدائن همان تيسفون است كه پايتخت ايرانى ها بوده و كاخ انوشيروان هم آنجا بوده ، خيلى شهر بزرگى بوده اما الآن تقريباً خرابه شده است و قصبه اى بيش نيست - تعيين كرده بودند ، وقتى مردم شهر باخبر شدند كه استاندار مى خواهد وارد شهر شود ، مردم و در پيشاپيش آنها بزرگان شهر براى استقبال از سلمان آمدند ، اتفاقاً به حضرت سلمان برخورد كردند و گفتند : پيرمرد با امير ما كجا برخوردى ؟ چه موقعى وارد شهر مىشود ؟ سلمان فرمود : « و من اميركم ؟ » امير شما كيست ؟ « قالوا : الامير سلمان الفارسى صاحب رسول الله » گفتند : امير ما سلمان فارسى صحابى پيغمبراكرم ( صلى الله عليه وآله و سلم ) است ، ما آمده ايم به استقبالش ، « فقال : لا أعرف أميراً و أنا سلمان و لست بأمير » حضرت سلمان فرمود : من اميرى نمى شناسم اما سلمان من هستم و امير نيستم ، « فترجّلوا له و قادوا اليه المراكب و الجنائب فقال : انّ حماري هذا خير لي و اوفق » از اسبها پياده شدند و بهترين اسب را پيش كشيدند ، سلمان فرمود همين الاغ براى من مناسب تر است ; حضرت سلمان را به طرف مركزى كه انوشيروان حكومت مى كرد هدايت كردند ، سلمان فرمود : آنجا براى من مناسب نيست ، آمد در بازارى كه مركز تجمّع مردم بود ،\r\n\r\n","description":"","footnote":"\r\n1 - منهاج البراعة ، ج 3 ، ص 304\r\n","page_name":" 342 ","page_number":342},
  {"content":"\r\nدر آنجا دكانى بود ، سلمان گفت : صاحب اين محلّ را حاضر كنيد ، وقتى او را حاضر كردند سلمان گفت : اين محلّ را به من اجاره مى دهى ؟ گفت : بلى ، سلمان آن محلّ را اجاره كرد و گفت : همين جا براى من بس است ، پوستى داشت زيرش انداخت و آفتابه اى داشت كه با آن تطهير و وضو انجام مى داد ، يك عصا هم دستش بود ، و گفت : به مردم بگوييد هر كسى با من كار دارد اينجا بيايد ، سلمان به كارهاى مردم رسيدگى مى كرد ، قضاوت مى كرد ، خلاصه به كار خود مشغول بود تا اين كه زمانى سيل آمد و شهر را فرا گرفت ، تمامى مردم نگران خانه و اموال و اثاثيه خود بودند و داد و فرياد مى كردند ، حضرت سلمان هم اثاثيه اندك خود را برداشت و روى يك بلندى رفت و فرمود : « هكذا ينجوا المخفّفون يوم القيامة » اين گونه سبك باران در قيامت نجات پيدا مى كنند .\r\nدو حديث درباره سبك باران\r\nدو حديث هم از نهايه ابن اثير كه كتاب بسيار وزينى است و لغات احاديث را به ترتيب حروف الفبا معنا مىكند براى شما ذكر كنم :\r\n1 - از پيامبراكرم ( صلى الله عليه وآله و سلم ) نقل مىكند كه فرمود : « إنَّ بين ايدينا عقبةً كؤوداً لا يجُوزُها إلاّ المخفّ » ( 1 ) در جلوى ما گردنه سختى است كه نمى تواند از آن عبور كند مگر كسى كه سبك بار باشد . « عقبة » يعنى گردنه ، و « كَؤود » هم به معناى سخت است ; يعنى كسى كه مى خواهد از گردنه عبور كند بايد بارش سبك باشد ، و در اين روايت مراد از گردنه همان گردنه حساب و كتاب است .\r\n2 - و در روايت ديگرى پيغمبراكرم ( صلى الله عليه وآله و سلم ) مى فرمايد : « نجا المخفّون » ( 2 ) آنهايى كه سبك بارند نجات پيدا مى كنند ; اين فرمايش حضرت على ( عليه السلام ) كه مى فرمايد :\r\n\r\n","description":"","footnote":"\r\n1 - نهايه ابن اثير ، ج 2 ، ص 54\r\n2 - نهايه ابن اثير ، ج 2 ، ص 54\r\n","page_name":" 343 ","page_number":343},
  {"content":"\r\n« تخفّفوا تلحقوا » همان است كه مضمونش از پيغمبراكرم ( صلى الله عليه وآله و سلم ) نقل شده است .\r\nجمع بين بى علاقه بودن به دنيا و مسئوليت پذيرى\r\nالبتّه اين سبك بار بودن و بى علاقه بودن به مال و مقام دنيا معنايش اين نيست كه بگويى پس من بروم دنبال عبادت و از كار و فعاليت به دور باشم ، كارى كه براى رفع نياز خود انسان و جامعه باشد عبادت است ، عبادت ده جزء دارد نه جزء آن تحصيل رزق حلال است . در روايت است كه شخصى مى گويد امام محمد باقر ( عليه السلام ) را مشغول كار در كشتزارى ديدم در حالى كه عرق از سر و رويش مى ريخت ، گفتم بروم اين پيرمرد را نصيحت كنم ، به او گفتم پيرمردى از پيرمردهاى قريش چرا در اين سن از زندگى مشغول كار دنيا هستى ؟ اگر در اين حال اجلت برسد جواب خدا را چه مى دهى ؟ حضرت فرمود : اگر در اين حال مرگ من برسد در حالى است كه مشغول اطاعت خدا هستم ، خود و عيالم را حفظ مى كنم . ( 1 ) كارى كه براى تأمين نيازهاى شخصى و بر طرف كردن نياز جامعه باشد عبادت است .\r\nبرادران و خواهرانى كه قدرت كار توليدى داريد ، قدرت كشاورزى داريد ، قدرت كارهاى ديگر داريد ، ذوق و ابتكار داريد ، بياييد كار كنيد و قصدتان هم خدمت به جامعه باشد ، اين خودش عبادت است ; نگوييد دولت ما را تشويق نمى كند ، كار شما عبادت است ، مگر عبادت را كسى بايد تشويق كند ! خدا تشويق مىكند . با همكارى يكديگر نياز جامعه را بر طرف كنيد ، شرق و غرب مى خواهند ما نيازمند آنها باشيم . اقتصاد يكى از شئون زندگى انسان است . اين كه حضرت مى فرمايد : « سبك بار باشيد » به معناى اين نيست كه نبايد كار و فعاليت كرد ; كار بكن ، فعاليت بكن ، اما جمع نكن ; آنچه مازاد بر نياز زندگى خود به دست مى آورى ، در راه خدا و در راه كارهاى خير مصرف كن ; آنچه بار انسان را سنگين مىكند اين است كه\r\n\r\n","description":"","footnote":"\r\n1 - وسائل الشيعة ، ج 12 ، ص 10 ، باب 4 مقدّمات تجارت ، حديث 1\r\n","page_name":" 344 ","page_number":344},
  {"content":"\r\nجمع كند و بگذارد و برود ، ديگران بهره اش را ببرند و او در قيامت حسابش را پس بدهد .\r\nخيانت منافقين در فاصله انداختن بين مردم و مسئولين\r\nكار عاقلانه آن بود كه سلمان فارسى انجام داد ، وقتى وارد مدائن شد و او را به دارالامارة راهنمايى كردند فرمود : من به دارالامارة نمى روم ، در دكّه اى نشست و به كار مردم رسيدگى كرد . البتّه آن وقت سلمان فارسى گرفتار منافقين نبود كه بخواهند او را ترور كنند ، و اين مصيبتى است كه در اين زمان بزرگان ما پيدا كرده اند ; اگر اين پيشامدها نشده بود ، راه كار همان است كه سلمان انجام داد . كسى كه نخست وزير يا وزير يا استاندار است ، بايد بيايد در جامعه و از گرفتاريهاى مردم اطلاع پيدا كند نه اين كه مردم نتوانند حرفشان را به او بزنند ، اما چه كنيم ، اين خيانتى است كه منافقين به ملّت كردند و بين مردم و مسئولين فاصله انداختند . البتّه از كشته شدن هراسى نيست ، بينى و بين الله مسئوليت انسان كمتر مىشود ، اما سبب مىشود استوانه هاى انقلاب از بين بروند و در نتيجه انسجام جامعه از بين برود و در آن وقت ابرقدرتها نفوذ كنند و حكومت به دست شياطين بيفتد .\r\nهم زمانى قيامت و روز حساب همه خلايق\r\n« فَإِنَّمَا تَنْتَظِرُ بِأَوَّلِكُمْ آخِرَكُمْ »\r\n( آن ساعت نگاه مى دارد اوّلى را و منتظر آخرى شماست . )\r\nروز قيامت و روز حساب روزى است كه سلسله بنى آدم تا آخر همه جمع شوند ، آنها كه قبلا رفته اند منتظر و معطّل مى مانند تا آخرى برسد ، به حساب و كتاب آنان كه اوّل رفتند رسيدگى نمى شود تا آخرى هم برود ، خلاصه تا قيامت نشود همه در ترس و وحشت هستند كه آخر كار چه خواهد شد .\r\n","description":"","footnote":"","page_name":" 345 ","page_number":345},
  {"content":"\r\nبيان سيّد رضىّ در مورد كلام حضرت\r\n« قال الشّريف : أقول : انّ هذا الكلام لو وزن ، بعد كلام الله سبحانه و بعد كلام رسول الله ( صلى الله عليه وآله و سلم ) بكلّ كلام لمال به راجحاً ، و برز عليه سابقاً . فامّا قوله ( عليه السلام ) : « تخفّفوا تلحقوا » فما سمع كلام أقلّ منه مسموعاً و لا أكثر محصولاً و ما أبعد غورها من كلمة ! و أنقع نطفتها من حكمة ! و قد نبّهنا في كتاب الخصائص على عظم قدرها و شرف جوهرها »\r\n( سيّد رضىّ گفت : مى گويم : اين فرمايش حضرت اگر سنجيده شود بعد از كلام خدا و رسول خدا ( صلى الله عليه وآله و سلم ) با همه كلامها ، بر همه آنها رجحان دارد و از همه آنها سبقت مى گيرد . اما كلام حضرت كه فرموده : « تخفّفوا تلحقوا » كلامى شنيده نشده كه لفظش اين اندازه كم و معنايش تا اين حدّ زياد باشد ، چقدر اين كلمه عميق است ! و چقدر اين جمله سيراب كننده و پر از حكمت است ! و ما در كتاب الخصائص ( 1 ) اشاره كرديم بر بزرگى قدر اين كلمه و شرف جوهر اين كلمه . )\r\n« غور » يعنى عمق . « نطفة » يعنى آب خالص كه رفع عطش مىكند .\r\nبالاخره خطبه بيست و يكم يك خط بيشتر نبود ، و به فرمايش سيّد رضىّ بسيار پرمحتوا ; مخصوصاً اين جمله حضرت كه فرمود : « تخفّفوا تلحقوا » . اگر ما در زندگيمان همين يك جمله را محور قرار بدهيم سعادت دنيا و آخرتمان را تأمين كرده ايم .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - مرحوم سيّد رضىّ كتابى داشته به نام « خصائص الائمة » يعنى امتيازهاى ائمه ، كه اين كتاب در محاسن كلام حضرت اميرالمؤمنين و فضائل ائمه بوده است ، سيّد بن طاووس هم در كتاب « الطرف » آن را نقل كرده و همچنين علامه مجلسى هم اين كتاب را نقل كرده است . تفسير حقايق التأويل ، ص 89 ، ترجمة المؤلف .\r\n","page_name":" 346 ","page_number":346},
  {"content":"\r\nخطبه 22\r\n( درس 66 )\r\nخونخواهى عثمان بهانه جنگ جمل\r\nانگيزه اصلىِ طلحه و زبير در برپايى جنگ جمل\r\nخونخواهى قاتلان عثمان از حضرت على ( عليه السلام )\r\nچرا حكم مرتدّ فطرى قتل است ؟\r\nدليل سخت گيرى نظام اسلامى در مقابل منافقين\r\n","description":"","footnote":"","page_name":" 347 ","page_number":347},
  {"content":"\r\n\r\n","description":"","footnote":"","page_name":" 348 ","page_number":348},
  {"content":"\r\nبسم الله الرحمن الرحيم\r\nو من خطبة له ( عليه السلام ) :\r\n« أَلاَ وَإِنَّ الشَّيْطَانَ قَدْ ذَمَّرَ حِزْبَهُ ، وَاسْتَجْلَبَ جَلَبَهُ ، لِيَعُودَ الْجَوْرُ إِلَى أَوْطَانِهِ ، وَيَرْجِعَ الْبَاطِلُ إِلَى نِصَابِهِ . وَاللَّهِ مَا أَنْكَرُوا عَلَىَّ مُنْكَراً وَلاَ جَعَلُوا بَيْنِى وَبَيْنَهُمْ نِصْفاً ; وَإِنَّهُمْ لَيَطْلُبُونَ حَقّاً هُمْ تَرَكُوهُ وَدَماً هُمْ سَفَكُوهُ ; فَلَئِنْ كُنْتُ شَرِيكَهُمْ فِيْهِ فَإِنَّ لَهُمْ لَنَصِيبَهُمْ مِنْهُ ، وَلَئِنْ كَانُوا وُلُوهُ دُونِي فَمَا التَّبِعَةُ إِلاَّ عِنْدَهُمْ ، وَإِنَّ أَعْظَمَ حُجَّتِهِمْ لَعَلَى أَنْفُسِهِمْ ! يَرْتَضِعُونَ أُمّاً قَدْ فَطَمَتْ ، وَيُحْيُونَ بِدْعَةً قَدْ أُمِيتَتْ ، يَا خَيْبَةَ الدَّاعِي ! مَنْ دَعَا ؟ وَإِلاَمَ أُجِيبَ ؟ وَإِنّي لَرَاض بِحُجَّةِ اللَّهِ عَلَيْهِمْ ، وَعِلْمِهِ فِيهِمْ ; فَإِنْ أَبَوْا أَعْطَيْتُهُمْ حَدَّ السَّيْفِ ، وَكَفَى بِهِ شَافِياً مِنَ الْبَاطِلِ ، وَنَاصِراً لِلْحَقِّ ، وَمِنَ الْعَجَبِ بَعْثُهُمْ إِلَىَّ أَنْ أَبْرُزَ لِلطِّعَانِ ! وَأَنْ أصْبِرَ لِلْجِلادِ ! هَبِلَتْهُمُ الْهَبُولُ ! لَقَدْ كُنْتُ وَمَا أُهَدَّدُ بِالْحَرْبِ ، وَلاَ أُرْهَبُ بِالضَّرْبِ ، وَإِنِّي لَعَلَى يَقِين مِنْ رَبِّى ، وَغَيْرِ شُبْهَة مِنْ دِيني »\r\nموضوع بحث درسهايى از نهج البلاغه بود ، در اين جلسه خطبه بيست و دوّم مطرح مىشود ، و احتمال داده مىشود كه اين خطبه با خطبه دهم كه قبلا مطرح شد يكى باشند ، زيرا مضمون آنها يكى است ; و شايد هم حضرت دو دفعه فرموده باشند . در هر صورت هر دو خطبه مربوط به جنگ جمل است .\r\n","description":"","footnote":"","page_name":" 349 ","page_number":349},
  {"content":"\r\nابن ابى الحديد معتزلى در شرح اين خطبه ، سه خطبه مفصّل نقل مىكند كه مضامين آنها قريب به هم هستند و هر سه با اين خطبه هماهنگ هستند ، مثل اين كه اين خطبه نقل به معنا شده ، در بعضى نقل ها مفصّل و در بعضى مختصر آمده است .\r\nحضرت على ( عليه السلام ) در زمان خلافتشان به سه جنگ مهم گرفتار شدند : يكى جنگ جمل كه سردمداران آن طلحه و زبير و عايشه بودند ، جنگ دوّم جنگ صفّين بود كه سردمداران آن معاويه و عمروعاص بودند ، جنگ سوّم جنگ با خوارج بود .\r\nمن در يكى از درسها ( 1 ) گفتم كه عده اى از خوارج مثل اشعث بن قيس منافق بوده اند ; كسى به من نامه نوشته كه شما گفته ايد كه جنگ نهروان با خوارج و منافقين بوده ، منظورتان از منافقين چه كسانى بوده است ؟ اين آقا خيال كرده كه من خواسته ام بگويم كه اينها دو دسته بوده اند ، نه آنچه من مى خواستم بگويم اين است كه بعضى از خوارج مثل اشعث بن قيس منافق هم بوده اند ، منافقين امروز هم دو دسته اند ، يك دسته آنهايى كه خودشان هم مى دانند كه منافق هستند ، و دسته اى از آنها بچه هاى ساده اى هستند كه واقعاً فريب خورده اند ، اشتباه كرده اند كه اگر بفهمند برمى گردند .\r\nخونخواهى عثمان بهانه جنگ جمل\r\nبه هرحال اين خطبه مربوط به جنگ جمل است كه به بهانه خونخواهى عثمان ، طلحه و زبير و عايشه عليه حضرت على ( عليه السلام ) به راه انداختند ، در صورتى كه حضرت على هيچ دخالتى در قتل عثمان نداشت ، بلكه محرّكين اصلى عليه عثمان همين عايشه و طلحه بودند . در يكى از سه خطبه اى كه ابن ابى الحديد از ابومخنف نقل مىكند حضرت على مى فرمايد : « اللّهمّ إنّ طلحة نكث بيعتي ، و ألّب على\r\n\r\n","description":"","footnote":"\r\n1 - درس 63 و 64\r\n","page_name":" 350 ","page_number":350},
  {"content":"\r\nعثمان حتّى قتله ، ثمّ عضهني به و رماني ; اللّهمّ فلا تمهله » ( 1 ) خدايا طلحه بيعت مرا شكست ، و مردم را عليه عثمان تحريك كرد تا عثمان را كشتند ، سپس كشته شدن عثمان را به من نسبت داد و مرا متهم كرد ; خدايا او را مهلت نده .\r\nبعد از كشته شدن عثمان مردم در اطراف حضرت على ( عليه السلام ) ازدحام كردند و با آن حضرت بيعت كردند ، از جمله كسانى كه با حضرت بيعت كردند طلحه و زبير بودند ، كه تفصيل آن در خطبه شقشقيه ( خطبه سوّم ) گذشت .\r\nمعاويه هم مسأله خونخواهى عثمان را سوژه قرار داده بود ، در صورتى كه عثمان از معاويه استمداد كرده بود و معاويه با اين كه نيرو داشت هيچ كمكى به عثمان نكرد ، او مى خواست كه عثمان كشته شود تا بتواند ادّعاى خلافت كند .\r\nبه هرحال طلحه و زبير عايشه را با خود همراه كردند و مردم بصره را تحريك كردند و جنگ جمل را به راه انداختند ، جنگ جمل يك جنگ داخلى بود ، جنگ داخلى از جنگ خارجى مشكل تر است ; در جنگ داخلى مسلمانها با يكديگر مى جنگند و لذا كسانى كه رشد و آگاهى عميقى نداشته باشند نمى دانند كدام طرف حق است كه به او كمك كنند ، لذا حضرت خطاب به مردم در مورد دسته اى كه جنگ جمل را به پا كردند مى فرمايد :\r\n« أَلاَ وَإِنَّ الشَّيْطَانَ قَدْ ذَمَّرَ حِزْبَهُ ، وَاسْتَجْلَبَ جَلَبَهُ »\r\n( آگاه باشيد كه شيطان حزب و گروه خودش را برانگيخته و دسته هاى خود را جلب و جمع آورى نموده است . )\r\n« ذَمَرَ » بدون تشديد و « ذَمَّرَ » با تشديد هر دو صحيح است ، در صورت دوّم مبالغه اش بيشتر است ، زيرا « زيادة المباني تدلّ على زيادة المعاني » زيادى الفاظ دلالت مىكند بر زيادى معانى . « جَلَب » يعنى « ما يُجلَبُ من بَلَد إلى بلد » آنچه از\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 306\r\n","page_name":" 351 ","page_number":351},
  {"content":"\r\nشهرى به شهر ديگر انتقال داده مىشود . « جُلب » و جِلب » هم خوانده اند ، اما ظاهراً صحيحش همان « جَلَب » باشد .\r\nانگيزه اصلىِ طلحه و زبير در برپايى جنگ جمل\r\nحضرت اين دسته را نسبت به شيطان مىدهد ، يعنى خلاصه شيطان اينها را وادار كرده كه جنگ داخلى درست كنند . طلحه و زبير مى خواستند كه بيت المال در اختيارشان باشد و در حكومت هم شركت داشته باشند ، حضرت على هم در مقابل در تقسيم بيت المال سخت گيرى مى كرد ، و از اين كه امور مسلمين را به دست آنها بدهد استنكاف مى نمود ، حضرت على ( عليه السلام ) كسى نبود كه با مصلحت انديشى بر خلاف حق و واقعيت عمل كند ، بلكه مطابق حق عمل مى نمود ; لذا طلحه و زبير مخالف حضرت على شدند و به همراهى عايشه مردم بصره را تحريك نمودند و جنگ جمل را به راه انداختند . البتّه معاويه با نامه اى آنان را تحريك كرده بود .\r\n« لِيَعُودَ الْجَوْرُ إِلَى أَوْطَانِهِ ، وَيَرْجِعَ الْبَاطِلُ إِلَى نِصَابِهِ »\r\n( براى اين كه ظلم و تعدّى به محلّ هاى خودش برگردد ، و باطل به ريشه و اصل خودش بازگشت كند . )\r\n« أوطان » جمع « وطن » است ; « نِصاب » يعنى اصل و ريشه .\r\nاز كلام حضرت استفاده مىشود كه قبل از حضرت على ظلم و جورى بوده است ، كه الآن اينها مى خواهند با جنگ جمل آن ظلم و ستم برگردد ; شيطان مى بيند حق مى خواهد حاكم شود لذا نيروهايش را جمع كرده تا حكومت على را كه مظهر عدالت است ساقط كند . مخصوصاً در زمان عثمان شكى نيست كه حكومت بر خلاف حق بوده است ، و شيطانهايى را مثل حَكَم و مروان كه پيغمبر آنها را تبعيد كرده بود عثمان برگرداند و در حكومت مسئوليت هايى به آنها داد . ( 1 )\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 198 و 199 ; در شرح خطبه 3 ، در درسهاى قبل بحث شده است .\r\n","page_name":" 352 ","page_number":352},
  {"content":"\r\n« وَاللَّهِ مَا أَنْكَرُوا عَلَىَّ مُنْكَراً وَلاَ جَعَلُوا بَيْنِى وَبَيْنَهُمْ نِصْفاً »\r\n( به خدا قسم نمى توانند هيچ امر منكرى را به من نسبت دهند و انصاف و عدالت را بين من و خودشان حَكَم قرار ندادند . )\r\n« نِصف » ، « نَصف » و « نُصف » هر سه به معناى عدالت و انصاف است .\r\nكسانى كه به بهانه خونخواهى عثمان جنگ جمل را به پا كردند و در مقابل حضرت على جنگيدند ، در مورد آنان حضرت مى فرمايد :\r\nخونخواهى قاتلان عثمان از حضرت على ( عليه السلام )\r\n« وَإِنَّهُمْ لَيَطْلُبُونَ حَقّاً هُمْ تَرَكُوهُ وَدَماً هُمْ سَفَكُوهُ »\r\n( آنها حقّى را از ما طلب مى كنند كه خودشان آن را رها كردند ، و خونى را طلب مى كنند كه خودشان آن را ريختند . )\r\nاز محرّكين اصلى عليه عثمان طلحه و عايشه بودند كه الآن به خونخواهى عثمان عليه حضرت على قيام كردند . ( 1 )\r\n« فَلَئِنْ كُنْتُ شَرِيكَهُمْ فِيْهِ فَإِنَّ لَهُمْ لَنَصِيبَهُمْ مِنْهُ »\r\n( اگر فرضاً من شريك آنها باشم در خون عثمان پس براى آنها هم نصيبى از خون عثمان هست . )\r\nحضرت خود را از خون عثمان برىء مىداند و برىء هم بود ، اما مى فرمايد : بر فرض هم من شريك باشم بايد از آنها هم خون عثمان طلب شود ، چرا براى خونخواهى عثمان فقط سراغ من آمده اند ؟ !\r\n« وَلَئِنْ كَانُوا وُلُوهُ دُونِي فَمَا التَّبِعَةُ إِلاَّ عِنْدَهُمْ »\r\n( اگر اينها بدون حضور من متولّى و متصدّى خون عثمان شدند ، پس نيست پيامدى و خونى مگر نزد خودشان . )\r\n\r\n","description":"","footnote":"\r\n1 - به درسهاى 47 تا 49 رجوع شود .\r\n","page_name":" 353 ","page_number":353},
  {"content":"\r\nدر نهج البلاغه عبده « ولّوه » با تشديد آمده اما به نظر مى آيد « ولوه » بدون تشديد صحيح است ، يعنى اينها مجرمند تبعات و گرفتاريش هم بايد براى اينها باشد ، طلحه و زبير خودشان تحريك مى كنند و عثمان را مى كشند بعد به اسم خونخواهى عثمان مردم بصره و جاهاى ديگر را تحريك مى كنند ، جنگ داخلى درست مى كنند و تعداد زيادى از مسلمانان به اسم خونخواهى عثمان كشته مى شوند .\r\nامروز هم صدّام رييس جمهور عراق به تحريك شيطان بزرگ شهرهاى ما را اشغال كرده ، جوانهاى ما و جوانهاى عراق را به كشتن مىدهد ، هر روز شهرهاى بى دفاع ما را بمباران مىكند ، در حالى كه هنوز مناطقى از كشور ما را در اشغال دارد و صلح منطقه را از بين برده مى گويد : صلح ، صلح ! عمال آمريكا در منطقه هم كه به دروغ خود را سران كشورهاى اسلامى قلمداد مى كنند - در حالى كه مهمترين ذخائر اقتصادى از جمله نفت را در اختيار دارند ، كه اگر يك روز نفت را در اختيار آمريكا و اروپا قرار ندهند آنها به ستوه مى آيند - به تحريك آمريكا و با پول خودشان اين جنگ را اداره مى كنند ، نه فقط نوكر بى مزد و پاداش بلكه مزد و پاداش هم به اربابشان مى دهند ; ذخائر خود را در اختيار آمريكا مى گذارند .\r\n« وَإِنَّ أَعْظَمَ حُجَّتِهِمْ لَعَلَى أَنْفُسِهِمْ ! »\r\n( و بزرگترين حجّت اينها به ضرر خودشان است ! )\r\nحجّت به چيزى مى گويند كه به وسيله آن بر طرف مقابل غلبه مى كنند ، يعنى چيزى را كه آنها سوژه و بهانه قرار داده اند به ضرر خودشان است .\r\n« يَرْتَضِعُونَ أُمّاً قَدْ فَطَمَتْ »\r\n( از مادرى شير مى خواهند كه بچه اش را از شيردادن جدا كرده است . )\r\nطلحه و زبير در زمان عثمان اموال بسيارى را جمع آورى كردند و از ناحيه حكومت ثروتهاى فراوانى كسب كردند ، حضرت مى خواهد بفرمايد در حكومت على ( عليه السلام ) از آن خبرها نيست ، و به اصطلاح آن ممه را لولو برد !\r\n","description":"","footnote":"","page_name":" 354 ","page_number":354},
  {"content":"\r\n« وَيُحْيُونَ بِدْعَةً قَدْ أُمِيتَتْ »\r\n( و مى خواهند بدعتى را زنده كنند كه از بين برده شده و مرده است . )\r\nظاهراً مراد ، بدعت در تقسيم بيت المال بوده ; كه عده اى آنقدر ثروتمند شوند كه ندانند چه كنند يك عده هم با شكم گرسنه بخوابند ، البتّه بدعت هاى ديگرى هم بوده . اينها مى خواهند آن بدعت ها را زنده كنند اما حضرت مى فرمايد : آن دوران گذشت .\r\n« يَا خَيْبَةَ الدَّاعِي ! مَنْ دَعَا ؟ وَإِلاَمَ أُجِيبَ ؟ »\r\n( اى نا اميدى و شكست دعوت كننده ! كى دعوت كرد ؟ و به چه كارى اجابت شد ؟ )\r\n« إلامَ » در اصل « إلى ما » بوده است ، « إلى » حرف جرّ است بر « ما » داخل شده ، « الف » آن افتاده . « يا خَيبَةَ الدّاعى » مثل ( يا حسرة على العباد ) ( 1 ) است ، گويا انسان حسرت را خطاب قرار مىدهد و او را مى خواند . حضرت على ( عليه السلام ) اين جملات را براى تحقير برپاكنندگان جنگ جمل و دعوت آنها و كار آنها بيان مىكند . اينها خود ، مردم را به قتل عثمان تحريك مى كردند ، و امروز با سوار كردن عايشه بر شتر ، مردم بصره را به بهانه خونخواهى عثمان دعوت مى كنند ، مردم هم اطراف شتر جمع شدند و تا آنجا پيش رفتند كه هفتاد نفر محافظ شتر عايشه بودند كه همگى در جنگ جمل كشته شدند . ( 2 ) و آيا اين بدبختى نيست كه براى خونخواهى عثمان خود را فداى شتر عايشه كنند ! طلحه عثمان را كشت حالا شما چه مى گوييد ؟ و به من چه ؟ كه شما به دعوت آنها به جنگ من آمده ايد .\r\n« وَإِنّي لَرَاض بِحُجَّةِ اللَّهِ عَلَيْهِمْ ، وَعِلْمِهِ فِيهِمْ »\r\n( به درستى كه من راضى هستم به اين كه خدا حجّتش را بر اينها تمام كرده ، و راضى هستم به علم خدا در مورد آنها . )\r\n\r\n","description":"","footnote":"\r\n1 - سوره يس ، آيه 30\r\n2 - به شرح خطبه 8 رجوع شود .\r\n","page_name":" 355 ","page_number":355},
  {"content":"\r\nيعنى خدا مىداند كه من قاتل عثمان نيستم و خشنودم كه داور خداست و خدا به آن آگاه است ، و اينها كه اين تهمت را مى زنند خود قاتل هستند .\r\n« فَإِنْ أَبَوْا أَعْطَيْتُهُمْ حَدَّ السَّيْفِ »\r\n( اگر از پذيرش حقّ ابا كردند به آنها عطا مى كنم تيزى شمشير را . )\r\nحضرت على ( عليه السلام ) براى اين كه درگيرى صورت نگيرد اوّل نصيحت و موعظه كرد ، افراد فرستاد ، اما گوش نكردند با اين كه خودشان مى دانستند كه حق با على ( عليه السلام ) است و حضرت على هيچ دخالتى در كشته شدن عثمان نداشت ; لذا مى فرمايد : اگر حق را نپذيرفتند چاره اى نخواهد بود مگر جنگ با آنها ، كه « آخِر الدَّواء الْكَىّ » ( 1 ) آخرين دوا داغ كردن است ، مرضى كه با دارو قابل درمان نباشد چاره اى نيست جز اين كه مركز بيمارى را با چاقوى جراحى از بدن بيمار جدا كنند تا آن كه سرايت به اعضاى سالم بدن نكند .\r\nچرا حكم مرتدّ فطرى قتل است ؟\r\nاين كه مى گويند مرتدّ فطرى ( 2 ) را بايد كشت براى اين است كه اگر در جامعه رها شود جامعه آلوده مىشود ، و فساد او جامعه را پر مىكند و در جامعه اسلامى تزلزل فكرى ايجاد مىكند ، لذا اگر توبه هم بكند و توبه اش پيش خدا پذيرفته شود باز هم حاكم اسلام موظف است اين مادّه فساد را بردارد تا افراد به فكر گرايش به افكار الحادى نباشند و اين حالت در جامعه بهوجود نيايد . بنابراين اگر مى بينيم اسلام در مورد مرتدّ فطرى سخت گرفته براى اين است كه او مثل مادّه سرطان است . البتّه اين حكم ظاهراً درباره كفر جحودى است كه با علم به حقانيّت اسلام آن\r\n\r\n","description":"","footnote":"\r\n1 - بحارالانوار ، ج 59 ، ص 118 ، حديث 33 تا 35 ; و ص 263 ، حديث 20 تا 22 ، چاپ بيروت\r\n2 - مرتدّ فطرى به كسى مى گويند كه در خانواده اسلام به دنيا آمده و با اسلام بزرگ شده و بعد كافر شود و آن را انكار نمايد ، و مرتدّ ملى به كسى مى گويند كه كافر بوده بعد مسلمان شده و براى بار دوّم به كفر برگشته است .\r\n","page_name":" 356 ","page_number":356},
  {"content":"\r\nرا انكار كنند و در مقابل اسلام جبهه گيرى نمايند ، نه درباره كسانى كه براى آنان شبهه اى پديد آمده باشد .\r\n« وَكَفَى بِهِ شَافِياً مِنَ الْبَاطِلِ ، وَنَاصِراً لِلْحَقِّ »\r\n( و شمشير كافى است براى اين كه جامعه را از باطل شفا دهد ، و حق را يارى كند . )\r\nوقتى موعظه كردن نتيجه نداشت آنچه باعث نجات است تيزى شمشير است .\r\nدليل سخت گيرى نظام اسلامى در مقابل منافقين\r\nبعضى اعتراض مى كنند كه چرا شما منافقين را اعدام مى كنيد ؟ ! بايد گفت او با سرسختى مى گويد من بايد جمهورى اسلامى را ساقط كنم ، آمريكا هم مى آيد بيايد ، من بايد اين رژيم را ساقط كنم ، با چنين شخصى آيا با منطق ديگرى غير از شمشير مى توان برخورد كرد . حضرت على حدود چهار هزار نفر از خوارج نهروان را از دم شمشير گذراند ، ( 1 ) در حالى كه آنها نماز شب خوان هم بودند ، همين على كه مظهر عطوفت است ، همين على كه وقتى خلخالى را به ناحق از پاى يك دختر اهل ذمّه در مى آورند مى فرمايد : اگر مسلمانى از غصّه بميرد بجاست ، با اين حال همين على چهار هزار نفر نماز شب خوان را از دم تيغ مى گذراند ; براى اين كه جز فتنه هيچ كارى از آنها برنمى آمد . خداوند مى فرمايد : ( و قاتلوهم حتّى لاتكون فتنة ) ( 2 ) با آنها بجنگيد و آنها را بكشيد تا اين كه فتنه نباشد ; و قبل از آن مى فرمايد : ( و الفتنة أشدّ من القتل ) ( 3 ) فتنه از كشتار بدتر است .\r\nآدمى كه فتنه مىكند و قابل اصلاح نيست بايد ريشه اش كنده شود ، تصور نكنيد على از كشتن خوارج خوشحال بود ، على دلى مهربان داشت كه درآوردن يك خلخال را به ناحق از پاى دختر اهل ذمّه تحمّل نمى كند ، اما همان دل رقيق وقتى\r\n\r\n","description":"","footnote":"\r\n1 - شرح ابن ابى الحديد ، ج 2 ، ص 277\r\n2 - سوره بقره ، آيه 193\r\n3 - سوره بقره ، آيه 191\r\n","page_name":" 357 ","page_number":357},
  {"content":"\r\nمصلحت اسلام و مسلمين در كار باشد براى از بين بردن فتنه چهار هزار نفر را مى كشد .\r\n« وَمِنَ الْعَجَبِ بَعْثُهُمْ إِلَىَّ أَنْ أَبْرُزَ لِلطِّعَانِ ! وَأَنْ أصْبِرَ لِلْجِلادِ ! »\r\n( از عجايب است فرستادن آنها نزد من كه براى جنگيدن با نيزه آماده باش ! و براى جنگ با شمشير صبر كن ! )\r\n« طعان » از « طعن » است به معناى زدن با نيزه ، كنايه از جنگيدن است . « جلاد » مصدر باب مفاعله است ، چون شمشير را به پوست همديگر مى زنند به اين اعتبار جنگ با شمشير را « جلاد » مى گويند . آنها كسى را نزد حضرت على فرستادند كه اگر قاتلين عثمان را تحويل ندهى آماده باش براى جنگ ، چه كسى را از جنگ مى ترسانيد ؟ ! على ( عليه السلام ) در همه جنگهاى زمان پيغمبر بوده - تنها به امر پيامبر براى انجام مأموريت مهمترى در جنگ تبوك شركت نداشت - و بيش از همه شجاعت داشته و ترس نداشته است ، اصلا در منطق على ترس نبوده است ، حال اينها به تصور خود مى خواهند على را از جنگ بترسانند ! لذا حضرت تهديد آنها را عجيب مىداند .\r\n« هَبِلَتْهُمُ الْهَبُولُ ! »\r\n( مادر به عزايشان بنشيند ! )\r\n« هبول » يعنى زن بچه مرده .\r\nحضرت مى خواهد بفرمايد : زندگى ديگر به نفع اينها نيست و ديگر وقت مرگ و مردن اينهاست كه به طرف شيطان مى روند .\r\n« لَقَدْ كُنْتُ وَمَا أُهَدَّدُ بِالْحَرْبِ ، وَلاَ أُرْهَبُ بِالضَّرْبِ »\r\n( من اين گونه بوده ام كه به جنگ تهديد نمى شدم ، و به كشته شدن ترسانده نمى شدم . )\r\n« و » در « و ما اهدّد » زائده است ، بعضى هم گفته اند بعيد نيست واو حاليه باشد . حضرت على هيچ وقت به جنگ تهديد نمى شد ، زيرا همه مى دانستند كه على ( عليه السلام )\r\n","description":"","footnote":"","page_name":" 358 ","page_number":358},
  {"content":"\r\nاز جنگ وحشت ندارد ، و كسى او را به زدن و مرگ نمى ترساند ، كسى بايد از مرگ بترسد كه در ايمانش خلل باشد ، على ( عليه السلام ) كشته شدن در راه خدا را سعادت مىداند ، پس از چه بترسد ; با اين وصف اينها مى خواهند على ( عليه السلام ) را تهديد كنند !\r\n« وَإِنِّي لَعَلَى يَقِين مِنْ رَبِّى ، وَغَيْرِ شُبْهَة مِنْ دِيني »\r\n( به درستى كه من در يقين از پروردگارِ خودم هستم ، و هيچ شبهه اى در دينم ندارم . )\r\nكسى از كشته شدن در راه خدا مى ترسد كه به خدا و قيامت و حساب و كتاب يقين ندارد ، على نمى ترسد ، زيرا به همه اينها يقين دارد .\r\nبالاخره خطبه بيست و دوّم هم تمام شد ، در اين خطبه حضرت خطاب به برپاكنندگان جنگ جمل فرمود : اينها را شيطان تحريك كرده ، و حضرت اين جنگ را جنگ شيطان به حساب آورده است ، زيرا جنگى كه انگيزه الهى در آن نباشد انگيزه شيطانى دارد ، هواى نفس هم از جنود شيطان است .\r\nوالسّلام عليكم و رحمة الله و بركاته\r\n","description":"","footnote":"","page_name":" 359 ","page_number":359},
  {"content":"\r\n\r\n","description":"","footnote":"","page_name":" 360 ","page_number":360},
  {"content":"\r\nخطبه 23\r\n( درس 67 )\r\nدو روش اقتصادى در دنياى امروز\r\nروش اقتصاد اسلامى در مقايسه با دو روش موجود\r\nهمه امور از طرف خدا نازل مىشود\r\nنهى حضرت على ( عليه السلام ) از تنگ نظرى و حسادت\r\n","description":"","footnote":"","page_name":" 361 ","page_number":361},
  {"content":"\r\n\r\n","description":"","footnote":"","page_name":" 362 ","page_number":362},
  {"content":"\r\nبسم الله الرحمن الرحيم\r\nو من خطبة له ( عليه السلام ) :\r\n« أَمَّا بَعْدُ ، فَإِنَّ الْأَمْرَ يَنْزِلُ مِنَ السَّماءِ إِلَى الْأَرْضِ كَقَطَرَاتِ الْمَطَرِ ، إِلَى كُلِّ نَفْس بِمَا قُسِمَ لَهَا مِنْ زِيَادَة وَنُقْصَان ، فَإِذَا رَأَى أَحَدُكُمْ لِأَخِيهِ غَفِيرَةً فِي أَهْل اَوْ مَال أوْ نفْس فَلاَتَكُونَنَّ لَهُ فِتْنَةً »\r\nدو روش اقتصادى در دنياى امروز\r\nموضوع بحث ما درسهايى از نهج البلاغه بود ، امروز خطبه بيست و سوّم مطرح است .\r\nبراى روشن شدن فرمايش حضرت اجمالا عرض مى كنيم كه راجع به اقتصاد در دنيا دو روش وجود دارد كه اسلام با هر دو روش مخالف است . يك روش سرمايه دارى و كاپيتاليسم است ، كه در اين روش مردم در تحصيل و مصرف ثروت آزادى مطلق دارند ، مثل دنياى آمريكا و اروپا كه دنياى سرمايه دارى است ، هر كس به هر نحوى كه قدرت دارد تحصيل ثروت مىكند ، از راه ربا گرفتن ، از راه استثمار ، غصب كردن حقوق ديگران و . . .\r\nدر گذشته سرمايه داران انگلستان با حمايت و پشتيبانى انگليس به كشورهاى\r\n","description":"","footnote":"","page_name":" 363 ","page_number":363},
  {"content":"\r\nمختلف مى رفتند ، به ايران ، هندوستان ، مالزى ، سنگاپور و كشورهاى آفريقايى ، و هر كجا منبع درآمدى مى ديدند به يغما مى بردند ، ذخائر و معادنى كه خداوند براى نفع بشر خلق كرده و بايد زير نظر يك حكومت حق به مصرف مصالح عمومى برسد ، به خود اختصاص مى دادند . به هرحال يك مدّتى پرتقالى ها استعمارگر بودند ، مدّتى اسپانيايى ها ، مدّتى انگليسى ها ، و زمانى فرانسوى ها ، و الآن آمريكا ميراث خوار استعمار در دنيا شده ، و از ابهت انگليس كاسته شده است ; امروز آمريكا در هر كشورى كه ذخائر و معادن دارد پايگاه نظامى دارد ، پول نفت كشورهاى خاورميانه در بانكهاى آمريكاست ، آمريكا هر تصميمى بخواهد نسبت به اين كشورها مى گيرد .\r\nزمانى سى و پنج نفر سرمايه دار آمريكايى به دعوت محمّدرضا شاه به ايران آمده بودند براى سرمايه گذارى - خدا رحمت كند مرحوم حجة الاسلام سعيدى را كه در همين رابطه به شهادت رسيدند - آن وقت ( سال 1349 ش ) در روزنامه نوشته بود يكى از اين سى و پنج نفر « راكفلر » است كه در هر دقيقه اى ده هزار دلار به ثروتش افزوده مىشود . در نظام سرمايه دارى اين چنين افرادى آزاد هستند به هر نحوى كه مى توانند ثروت بيندوزند و به هر گونه كه مى خواهند ثروت خود را مصرف كنند ، در راه عيش و نوش و مصرف مشروبات رنگارنگ و فحشا و منكرات و يا حمايت از ظالمين تا اين كه سرمايه هايشان را به صورت بمب خوشه اى درآورند و بر سر ملّت مسلمان بريزند .\r\nاين يك روش در اقتصاد جهان است كه هم در تحصيل ثروت آزادند و هم در مصرف آن .\r\nروش ديگر اقتصاد سوسياليزم است ، كه به قول آنها مرحله كاملش مىشود كمونيزم ، در اين روش همه كاره دولت است ، مى گويند : جامعه متبلور مىشود در دولت ، و چون جامعه متبلور در دولت است پس توليد مال دولت است مصرف هم\r\n","description":"","footnote":"","page_name":" 364 ","page_number":364},
  {"content":"\r\nبه دست دولت است ، بنابراين توليد و توزيع هر دو به دست دولت است . دولت به هر كسى به اندازه نيازش مىدهد ، گويا همه جامعه توليد مى كنند و همين جامعه مصرف مىكند ، اشخاص هيچ كاره اند ، همه كارگر دولت هستند ، دولت هم نماينده جامعه است ; به همين صورت كه الآن در كشورهاى كمونيستى معمول است .\r\nروش اقتصاد اسلامى در مقايسه با دو روش موجود\r\nاسلام با هر دو روش مخالف است ، اسلام اجازه نمى دهد افراد از هر راهى كه بخواهند تحصيل ثروت كنند ، اجازه نمى دهد كسى از ربا تحصيل ثروت كند ، اجازه نمى دهد كسى اموالى را كه خدا براى همه مردم خلق كرده به خودش اختصاص دهد ; جنگل ها ، معادن ، بيابانها ، مراتع ، درياها ، رودخانه ها ، اينها اموالى است كه خداوند براى همه خلق كرده است ، بايد در اختيار حكومت اسلام باشد و به مصلحت مسلمين مورد استفاده واقع شود ، هيچ سرمايه دارى ، هيچ قدرتمندى از نظر اسلام حق ندارد جنگل ها و مراتع و بيابانها را به خودش اختصاص دهد و به مردم بفروشد .\r\nدر تجارت اسلام اجازه احتكار و انحصارطلبى را نمى دهد ، تحصيل ثروت از راه ظلم و غصب حقوق ديگران جايز نيست ، بنابراين اسلام آن آزادى كه كاپيتاليزم در راه تحصيل ثروت به افراد مىدهد نمى دهد و به آن معتقد نيست . در مصرف ثروت هم اسلام محدوديتهايى قائل شده است ، اسلام مى گويد : مالت را گرچه به زحمت خود به دست آورده باشى حق ندارى در راه حرام ، مشروب خوارى و عيّاشى مصرف كنى ، حق ندارى اسراف و تبذير ( 1 ) كنى ، خداوند در قرآن مى فرمايد : ( كلوا و اشربوا و لاتسرفوا إنّه لايحبّ المسرفين ) ( 2 ) بخوريد و بياشاميد و\r\n\r\n","description":"","footnote":"\r\n1 - اسراف : يعنى زياده از حدّ مصرف كردن ، تبذير : يعنى بى جهت مصرف كردن .\r\n2 - سوره اعراف ، آيه 31\r\n","page_name":" 365 ","page_number":365},
  {"content":"\r\nاسراف نكنيد خداوند اسراف كنندگان را دوست ندارد ; و در مورد تبذير مى فرمايد : ( إنّ المبذّرين كانوا إخوان الشّياطين ) ( 1 ) به درستى كه تبذيركنندگان برادران شياطين هستند . بنابراين اسلام در اقتصاد روشش روش كاپيتاليزم نيست كه آزادى مطلق هم در توليد و تحصيل ثروت و هم در مصرف قائل باشد .\r\nاسلام با روش سوسياليزم هم - كه مى گويد افراد چيزى را مالك نباشند ، مالك فقط دولت است ، توليد و توزيع هم به دست دولت باشد - مخالف است ، اسلام براى اشخاص مالكيت قائل است ، مى گويد اگر كسى با زحمت و تلاش و با به كارگيرى هوش و استعداد خود ثروتى تحصيل كرد ، به شرط آن كه از راه حرام نباشد و از اموال عمومى نباشد ، مالك است ; اگر كسى در زمين كشت كرد و ثروتى به دست آورد مالك است ، اگر كسى با تجارت و بازرگانى درآمدى كسب كرد مالك است ; چون با به كار انداختن توان و هوش و استعداد خودش اين ثروت را به دست آورده است . اگر كسى توان مديريت داشته باشد ، مدير يك مؤسسه يا كارخانه باشد ، اگر حقوق كاركنان را بپردازد و حق كسى را تضييع نكند ، آنچه را از ناحيه مديريت كسب مىكند مالك است ، زيرا حسن تدبير و مديريت اوست كه توانسته موادّ اوليّه كارخانه را به موقع فراهم كند تا كارگرى بيكار نشود ، مديريت اوست كه توانسته محصولات كارخانه را به موقع به بازار برساند تا به مصرف برسد و فروخته شود . بنابراين اسلام براى اشخاص مالكيت خصوصى قائل شده است ، اما در عين حال حقوقى را هم قرار داده است ; خانواده انسان واجب النفقه هستند ، در مال انسان زكات و خمس قرار داده است ، اگر زمانى خمس و زكات كافى نبود و حكومت و امام نيازى داشت و از اشخاص كمك خواست بايد كمك كنند .\r\nاگر كسى مالك محصول و بازده كارش نباشد و محصول و بازده كارش را از خودش نداند ، همان گونه كه سوسياليزم مى گويد ، شوق به كار پيدا نمى كند ;\r\n\r\n","description":"","footnote":"\r\n1 - سوره اسراء ، آيه 27\r\n","page_name":" 366 ","page_number":366},
  {"content":"\r\nالآن شوروى كه ربّ النّوع سوسياليزم و كمونيزم است - و از شوروى كمونيزم به ديگر كشورهاى كمونيستى صادر شده است - هميشه كمبود دارد ، ( 1 ) در زمينه هاى صنعتى و كشاورزى نيازمند آمريكا و اروپاست ، با اين كه هم امكانات كشاورزى دارد و هم در صنعت پيشرفته است و هم نيروى كار زياد دارد ، دليلش آن است كه افراد بازده كارشان را از خودشان نمى دانند و قهراً شوق كار ندارند . در شوروى كارگر روزى هشت ساعت سر كار حاضر مىشود و مزد مى گيرد ، اين هشت ساعت را حاضر مىشود اما از كار مى دزدد . حقوق بگير اگر ايمان و تعهّد و احساس مسئوليت نداشته باشد مى گويد من كه حقوق مى گيرم چرا خودم را خسته كنم ، يك ساعت از اوّلش مى دزدد يك ساعت هم از آخرش ، الآن هم كه در ادارات ما نماز ظهر مى خوانند يك ساعت هم به اسم نماز ظهر از زير كار فرار مىكند ، مى بينى نماز هم نمى خواند اما كار هم نمى كند . آن وقت هم كه پشت ميز نشسته يا روزنامه مى خواند و يا به خانم تلفن مىكند كه براى ناهار چه چيزى تهيه كرده اى ، براى اين كه مى بيند بالاخره حقوقش را در هر ماه مى گيرد .\r\nاما كشاورزى كه مى بيند اگر كشت نكند سر خرمن گندم ندارد زحمت مى كشد ، در روزهاى حساس به جاى هشت ساعت شانزده ساعت هم كار مىكند ، زن و بچه اش را هم به كار مى گيرد ; چون مىداند آنچه را تحصيل كند مال خودش است و به خانه خودش مى رود . يك تاجر و يا كاسب مىداند هرچه فعاليت كند جنس بهتر و مرغوبتر تهيه كند سود بهتر خواهد داشت و سودش هم به جيب خودش مى رود ، حركت مىكند در شهرهاى مختلف ، كشورهاى مختلف ، تلاش مىكند و تجارت و كسب مىكند تا درآمد بيشترى به دست آورد ، و اگر خمس و زكاتى مىدهد و يا انفاق مستحبى هم مىكند مىداند اينها عبادت است ، پس با عشق مىدهد و درجاتش را در بهشت بالا مى برد .\r\n\r\n","description":"","footnote":"\r\n1 - اين درس در سال 1361 ش ، قبل از فرو ريختن شوروى سابق بيان شده است .\r\n","page_name":" 367 ","page_number":367},
  {"content":"\r\nاسلام ماليات اسلام را عبادت قرار داده است ، زكات و خمس را عبادت قرار داده همان طورى كه نماز را عبادت قرار داده است ، همانطور كه نماز باعث كمال نفس و سعادت ابدى مىشود خمس و زكات هم همين طور است ، و چون اشخاص مى دانند كه اين گونه است با عشق و علاقه كار مى كنند ، با عشق و علاقه خمس و زكات مى دهند ، بعد هم دنبال اين هستند كه كار خيرى مثل مدرسه سازى و بيمارستان سازى پيدا كنند و انجام دهند . به هرحال انسان چون مالك مغز خود است ، مالك دست خود است ، و اين نيرو را خدا به انسان داده ، بنابراين مالك بازده كارى است كه به وسيله مغز و دست و اعضاء و جوارح خود انجام مىدهد ، و اين يك امر فطرى است .\r\nاسلام خواسته افراد برحسب استعداد و نيرويشان هرچه فعاليت مى كنند محصول اين فعاليت از خودشان باشد تا شوق پيدا كنند و نيروى درونى آنها را وادار كند به كار و فعاليت و كوشش ، تا توليد بالا رود و توزيع عادلانه شود .\r\nما نمى توانيم بگوييم افراد درآمدشان با هم مساوى باشد ، چون افراد با هم متفاوت هستند ، يكى هوشش بيشتر است ، يكى فعاليت بيشترى مىكند ، يكى توان و نيروى بيشترى دارد ، يكى ضعيف است ، البتّه اسلام براى ضعفا هم فكر كرده ; فرموده است : اگر كسى ضعيف باشد كه نتواند كار و فعاليت كند ، حكومت اسلام از محلّ مالياتى كه مى گيرد بايد او را اداره كند . حضرت على ( عليه السلام ) در نامه اى كه به مالك اشتر مى نويسد ( 1 ) جامعه را به هفت دسته تقسيم مىكند ، دسته هفتم ضعفا و زمين گيرها و پيرها و از كار افتاده ها هستند ، مى فرمايد : اى مالك بايد به اينها رسيدگى كنى تا كمبود نداشته باشند ، حكومت از مالياتى كه مى گيرد اينها را هم بايد اداره كند .\r\nاسلام با تنگ نظرى اى كه امروز در بعضى از جوانهاى شرق زده هست و شايد\r\n\r\n","description":"","footnote":"\r\n1 - نهج البلاغه ، نامه 53\r\n","page_name":" 368 ","page_number":368},
  {"content":"\r\nنظر سوئى هم ندارند مخالف است ، اينها مى گويند چرا بعضى افراد پولدار هستند ؟ نبايد پولدار شوند . حكومت اسلام جلو كسانى را كه از راه حرام پولدار شده اند مى گيرد ، اگر جنگل هاى خدا را فروخته اند ، اگر احتكار كرده اند ، انحصارطلبى كرده اند ، حكومت اسلام جلو آنها را مى گيرد ; اما اگر كسى با هوش و ذكاوت خود ، با فعاليت شبانه روزى و با همكارى زن و فرزند ، و به خاطر داشتن مديريت صحيح ثروتى تحصيل كرده و درآمدى به دست آورده باشد ، متعلّق به خود اوست ، منتها چيزى كه هست ماليات اسلام را هم بايد بدهد .\r\nمن بارها به اين جوانان داغ كه شايد سوء نظر هم ندارند و بچه هاى متديّنى هستند عرض كرده ام اگر امر دائر باشد بين اين كه شرايط كار فراهم شود و تمام مردم فعاليت كنند و در رفاه هم باشند ، و در اين ميان يك عدّه كه از مديريت و هوش و ذكاوت بيشترى برخوردارند ثروت بيشترى پيدا كنند ، و حكومت هم از آنها ماليات بگيرد ، و اگر آدمهاى خوبى باشند با همان پول بيمارستان بسازند ، مدرسه بسازند ، وجوهات مال خود را بدهند ، در امر بناى خير كمك كنند ، به جبهه و جنگ كمك كنند ، و يا روشى را پيدا كنيم كه همه مردم وضعشان بد شود و همه بدبخت باشند ، كدام يك بهتر است ؟ همين بازاريهاى متديّن پولدار بودند كه در انقلاب شش ماه اقتصاد اين مملكت را گرداندند . اين چه تنگ نظرى اى است كه ما داريم ، مى گوييم نبايد كسى پولدار باشد .\r\nاين تنگ نظرى اى كه ما الآن احساس مى كنيم ، متأسفانه حضرت على ( عليه السلام ) هم در زمان خودش با چنين افكارى مواجه بوده ، لذا در اوّل خطبه بيست و سوّم چنين افرادى را مورد خطاب قرار مىدهد .\r\n« و من خطبة له ( عليه السلام ) »\r\n( از خطبه هاى حضرت على ( عليه السلام ) است . )\r\n","description":"","footnote":"","page_name":" 369 ","page_number":369},
  {"content":"\r\nهمه امور از طرف خدا نازل مىشود\r\n« أَمَّا بَعْدُ ، فَإِنَّ الْأَمْرَ يَنْزِلُ مِنَ السَّماءِ إِلَى الْأَرْضِ كَقَطَرَاتِ الْمَطَرِ ، إِلَى كُلِّ نَفْس بِمَا قُسِمَ لَهَا مِنْ زِيَادَة وَنُقْصَان »\r\n( بعد از حمد و ثناى خدا ، امور نازل مىشود از آسمان به سوى زمين مانند قطره هاى باران ، براى هر شخصى آنچه برايش مقدّر شده از زياد يا كم . )\r\n« ال » در كلمه « الامر » براى استغراق است ، يعنى همه امور ; « سماء » يعنى بالا ، أعلى عليين ، مقام ذات بارى تعالى .\r\nهمه چيز از خداوند است ، همه امور از طرف حق تعالى نازل مىشود : ( تنزّل الملائكة و الرّوح فيها باذن ربّهم من كلّ أمر ) ( 1 ) فرود مى آيند ملائكه و روح - كه بزرگتر از ملائكه هستند - در شب قدر با هر امرى ; ملائكه واسطه فيض خدا هستند ، تمام امور تكوينى و تشريعى ، حيات و موت و مرضها و همه مقدّرات بشر ، واسطه آن ملائكه هستند ; حتى روايت دارد كه هر قطره باران را يك ملك مى آورد ، بنابراين تمام امور از طرف حق به وسيله ملائكة الله كه جنود حقّ و واسطه فيض هستند به طرف ما فرود مى آيد : ( إن من شىء إلاّ عندنا خزائنه و ما ننزّله إلاّ به قدر معلوم ) ( 2 ) چيزى نيست مگر اين كه خزانه هايش نزد ماست و فرود نمى آوريم آن چيزها را مگر به اندازه معيّن . همه اين چيزها مقدّرات خداست و به وسيله ملائكة الله فرود مى آيد . اگر كسى هوش و مديريت بيشترى از ديگران داشت اين را خدا به او داده است .\r\nنهى حضرت على ( عليه السلام ) از تنگ نظرى و حسادت\r\n« فَإِذَا رَأَى أَحَدُكُمْ لِأَخِيهِ غَفِيرَةً فِي أَهْل اَوْ مَال أوْ نفْس فَلاَتَكُونَنَّ لَهُ فِتْنَةً »\r\n\r\n","description":"","footnote":"\r\n1 - سوره قدر ، آيه 4\r\n2 - سوره حجر ، آيه 21\r\n","page_name":" 370 ","page_number":370},
  {"content":"\r\n( بنابراين اگر يكى از شما براى برادر دينى خود زيادتى در اهل يا مال يا جسم ديد براى او فتنه نباشد . )\r\n« غفيرة » يعنى زيادى ، و در بعضى از نسخه ها هم دارد « عَفْواً » ( 1 ) يعنى مال زياد يا مال خيلى خوب . در قرآن آمده است : ( يسئلونك ماذا ينفقون قل العفو ) ( 2 ) اى پيامبر از تو سؤال مى كنند كه چه چيز را انفاق كنند ، بگو مال زياد يا خوبهايى از مالتان را . « لاتكوننّ » ممكن است ضميرش به « غفيرة » برگردد ، يعنى آن زيادى براى شما فتنه نباشد ، و ممكن هم هست به « رؤيت » برگردد ، يعنى ديدن شما براى شما فتنه نباشد .\r\nحضرت على ( عليه السلام ) مى فرمايد : اگر ديديد كه خداوند به كسى فرزندان زيادى داده است يا مالش زياد است خودش هم آدم قوى و نيرومندى است ، زمين هاى زيادى را كشت مىكند ، توان اداره يك كارخانه را دارد و درآمدش زياد است ، اين زيادى مال او و اين توان و قدرت ، از براى شما فتنه نباشد ، حسود نشويد ، نگوييد چرا او دارد بايد كارى كنيم كه ديگر نتواند درآمدى پيدا كند ، اگر از راه حلال است بگذار باشد ، توليد مىكند ، به نفع جامعه است ، توليدات او در اين كشور مصرف مىشود ، و اگر خدمتى مىكند همه مردم از خدمات او بهره مند مى شوند .\r\nدر حقيقت حضرت على ( عليه السلام ) مى خواهد نهى كند از آن تنگ نظرى اى كه در بعضى از ماها هم هست ، كه مى گوييم چرا بايد عده اى پولدار و ثروتمند شوند ؟ ! اگر پول و ثروت از راه مشروع و حلال باشد چه مانعى دارد ؟ اگر ثروت از راه ظلم و احتكار نباشد و در اختيار افراد عادل و متديّن و خيرخواه باشد چه مانعى دارد ؟ آيا اگر كمك مردم نبود دولت مى توانست بيش از دو ميليون جنگ زده را اداره كند ؟ آيا\r\n\r\n","description":"","footnote":"\r\n1 - مرحوم سيّد رضىّ آخر خطبه و به تبع آن بيشتر شارحان نهج البلاغه اين مطلب را نقل كرده اند .\r\n2 - سوره بقره ، آيه 219\r\n","page_name":" 371 ","page_number":371},
  {"content":"\r\nمى توانست جنگ را با اين همه مخارج اداره كند ؟ قطعاً نمى توانست . ( 1 )\r\nخلاصه زيادى مال و جان و اهل ديگران براى شما فتنه نباشد ، كه حسادت شما را برانگيزد و بخواهيد كارشكنى كنيد . حسادت مرض بسيار بدى براى جامعه است كه فرمود : « الحسود لايسود » ( 2 ) حسود هيچ گاه شخصيت و آقايى پيدا نمى كند و هميشه بدبخت و گرفتار است . البتّه غبطه اشكال ندارد كه عبادت هم هست ، و آن اين است كه اگر انسان ديد ديگرى را خدا مال و نيرو و امكانات داده است مى گويد الحمدلله به او دادى به من هم بده ، خانه خوب دادى به من هم بده .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - اين درس در زمان جنگ تحميلى در سال 1361 بيان شده است .\r\n2 - تصنيف غرر الحكم ، ص 299 ، باب 3 ، فصل 4 ، حديث 6795\r\n","page_name":" 372 ","page_number":372},
  {"content":"\r\nخطبه 23\r\n( درس 68 )\r\nپذيرش تقدير الهى توأم با عمل صالح\r\nانتظارات مسلمان واقعى\r\nهشدارها و رهنمودهاى حضرت على ( عليه السلام )\r\n","description":"","footnote":"","page_name":" 373 ","page_number":373},
  {"content":"\r\n\r\n","description":"","footnote":"","page_name":" 374 ","page_number":374},
  {"content":"\r\nبسم الله الرحمن الرحيم\r\n« فَإنَّ الْمَرْءَ الْمُسْلِمَ مَا لَمْ يَغْشَ دَنَاءَةً تَظْهَرُ فَيَخْشَعُ لَهَا إذَا ذُكِرَتْ ، وَتُغْرَى بِهَا لِئَامُ النَّاسِ ، كَانَ كَالْفَالِجِ الْيَاسِرِ الَّذِي يَنْتَظِرُ أَوَّلَ فَوْزَة مِنْ قِدَاحِهِ تُوجِبُ لَهُ الْمَغْنَمَ ، وَيُرْفَعُ بِهَا عَنْهُ الْمَغْرَمُ ، وَكَذلِكَ الْمَرْءُ الْمُسْلِمُ الْبَرِيءُ مِنَ الْخِيَانَةِ يَنْتَظِرُ مِنَ اللَّهِ إحْدَى الْحُسْنَيَيْنِ ; إمَّا دَاعِىَ اللَّهِ فَمَا عِنْدَاللَّهِ خَيْرٌ لَهُ ، وَإمَّا رِزْقَ اللَّهِ فَإذَا هُوَ ذُو أَهْل وَمَال ، وَمَعَهُ دِينُهُ وَحَسَبُهُ ، إنَّ الْمَالَ وَالْبَنِينَ حَرْثُ الدُّنْيَا ، وَالْعَمَلَ الصَّالِحَ حَرثُ الآخِرَةِ ، وَقَدْ يَجْمَعُهُمَا اللَّهُ لِأَقْوَام ، فَاحْذَرُوا مِنَ اللَّهِ مَا حَذَّرَكُمْ مِنْ نَفْسِهِ ، وَاخْشَوْهُ خَشْيَةً لَيْسَتْ بِتَعْذِير ، وَاعْمَلُوا فِي غَيْرِ رِيَاء وَلاَ سُمْعَة ; فَإنَّهُ مَنْ يَعْمَلْ لِغَيْرِ اللَّهِ يَكِلْهُ اللَّهُ لِمَنْ عَمِلَ لَهُ . نَسْأَلُ اللَّهَ مَنَازِلَ الشُّهَدَاءِ ، وَمُعَايَشَةَ السُّعَدَاءِ ، وَمُرَافَقَةَ الأنْبِيَاءِ »\r\nموضوع بحث ما درسهايى از نهج البلاغه بود ، خطبه بيست و سوّم مطرح بود ، عرض كرديم در زمان حضرت اميرالمؤمنين ( عليه السلام ) افرادى بوده اند از اطرافيان آن حضرت كه اعتراض مى كرده اند چرا خدا به فلان كس پول داده ؟ ! چرا فلانى خانه دارد ؟ ! چرا فلانى باغ دارد ؟ ! چرا فلانى اولادش زياد است ؟ ! از اين گونه اعتراضها ، حضرت در مقابل اين افراد مى فرمايد : امور از طرف خداوند تقدير و نازل مىشود .\r\n","description":"","footnote":"","page_name":" 375 ","page_number":375},
  {"content":"\r\nپذيرش تقدير الهى توأم با عمل صالح\r\nدر حديثى داريم كه بعضى از بندگان صلاحشان در فقر است ; و خدا مى فرمايد : اگر اينها را غنى كنم فاسدشان كرده ام ، و بعضى صلاحشان در غناست كه اگر فقيرشان كنم فاسدشان كرده ام . بعضى مصلحتشان در صحّت است و بعضى در مرض ; امور روى مصالح و مفاسد است ، البتّه نه اين كه امور علل ندارند ، علل طبيعى دارند ولى در عين حال مسبّب الاسباب خداست و مصالح و مفاسد اشخاص منظور است .\r\nانسان در زندگى بايد مواجه با فقر و گرفتارى و مصيبت بشود ، بايد داغ اولاد ببيند ، زندان و پست و بلندى را ببيند تا ساخته شود ، خلقت ما براى اين است كه آزمايش شويم و ساخته شويم ، آيه قرآن مى فرمايد : ( الّذي خلق الموت و الحيوة ليبلوكم أيّكم أحسن عملا ) ( 1 ) خدايى كه مرگ و زندگى را خلق كرده براى اين كه آزمايش كند كدام يك از شما بهترين عمل را انجام مى دهيد .\r\nدر حديث آمده است كه خدا نمى فرمايد كدام يك از شما بيشتر كار مى كنيد ، بلكه مى فرمايد : كدام بهتر كار مى كنيد . ( 2 ) بهترين كارها همان خلوص و نيّت پاك است ، اگر انسان در حال گرفتارى براى رضاى خدا فعاليت داشته باشد ، حتى اگر فعاليت اقتصادى هم باشد و بخواهد به توليد كشور كمك كند ، آن بزرگترين عبادت است . اگر انسان صدمه مى خورد به حساب خدا بگذارد ، زندان مى رود به حساب خدا بگذارد ، فقر و بدبختى پيدا مىكند به حساب خدا بگذارد ، از ميدان در نرود ، صبر و استقامت داشته باشد ، اين جنگ و ستيزها و اين صحنه ها همه كلاس است براى افراد ، افراد در آن ساخته مى شوند .\r\n\r\n","description":"","footnote":"\r\n1 - سوره مُلك ، آيه 2\r\n2 - اصول كافى ، ج 2 ، ص 16 ; و بحارالانوار ، ج 67 ، ص 230 ، حديث 6\r\n","page_name":" 376 ","page_number":376},
  {"content":"\r\nانتظارات مسلمان واقعى\r\nلذا حضرت فرمود : « فإذا رأى أحدكم لأخيه غفيرة في أهل أو مال أو نفس فلاتكوننّ له فتنة » اگر يكى از شما براى برادر دينى خود زيادتى در اهل يا مال يا جسم ديد براى او فتنه نباشد . و بعد فرموده :\r\n« فَإنَّ الْمَرْءَ الْمُسْلِمَ مَا لَمْ يَغْشَ دَنَاءَةً تَظْهَرُ فَيَخْشَعُ لَهَا إذَا ذُكِرَتْ »\r\n( چرا كه شخص مسلمان تا هنگامى كه فرا نگرفته و مرتكب نشده پستى و دنائتى را كه سر زبانها افتد و هرگاه از آن ياد شود سرافكنده گردد )\r\nبعضى از شارحان نهج البلاغه « غَشِىَ » را به « أتى » معنا كرده اند ، « غَشِيَهُ » يعنى « أتاهُ » آمد او را ، ( 1 ) اما به نظر مى آيد به معناى فرا گرفتن باشد ، ( و اللّيل إذا يغشى ) ( 2 ) يعنى شب هنگامى كه مى آيد و شما را فرا مى گيرد .\r\nآدم مسلمان ثروتمند اگر از ثروتش سوء استفاده نكند ، در راههاى حرام مصرف نكند ، بلكه در راه خير مصرف كند ، براى مردم بيمارستان بسازد ، مدرسه بسازد ، به جنگ و آوارگان جنگى كمك كند ، اين چنين انسانى مورد توجّه خداست . چنانچه فقير هم اگر دينش را نفروشد ، و از خدا بخواهد اگر سعادت من در مال است مال به من بده و اگر سعادت من در نداشتن مال دنياست هرچه مقدّر كرده اى من راضى ام ، اين هم مورد توجّه خداست . خلاصه نه همه ثروتمندان مورد غضب خدا هستند ، و نه همه فقيرها مورد لطف خدا هستند ; اما آنان كه زشت كارند و دنبال فحشا و منكرات مى روند خواه فقير باشند و خواه غنىّ ، اگر فطرتشان به طور كلّى عوض نشده باشد پيش خودشان شرمنده اند ، لذا سعى مى كنند كه كار زشتشان علنى نشود و پيش مردم شرمنده نشوند .\r\n\r\n","description":"","footnote":"\r\n1 - به منهاج البراعة ، ج 3 ، ص 319 رجوع شود .\r\n2 - سوره ليل ، آيه 1\r\n","page_name":" 377 ","page_number":377},
  {"content":"\r\n« وَتُغْرَى بِهَا لِئَامُ النَّاسِ »\r\n( و به گونه اى نشده است كه مردمان پست او را الگوى پستى خود قرار دهند )\r\n« تَغْرى » و « تُغْرى » هر دو صحيح است ، « تَغرى » از باب « غَرِىَ يَغْرى » مى باشد ، و « تُغرى » مجهول است از باب « إغراء » « أغْرى يُغْرِى » .\r\nكار زشتى كه اين شخص دارد يك دسته از مردم وقتى مطلع شوند ، مى فهمند كه انسان مىتواند اين قبيل فحشا و كار زشت را مرتكب شود و آنها هم پيروى مى كنند .\r\nمردم در رابطه با اعمال پست و زشت ديگران دو دسته اند : يك دسته آنهايى هستند كه از ديگران در انجام كار زشت پيروى مى كنند ، و دسته ديگر آنهايى هستند كه عمل زشت او را در جامعه افشا مى كنند و به زبان مى آورند و او را شماتت مى كنند به انگيزه اين كه آبروى او را ببرند ; البتّه اگر كسى به انگيزه نهى از منكر عمل زشت كسى را براى او بازگو كند و او را متوجّه كار زشتش كند تا ديگر سراغ كار زشت نرود اين خود يكى از مراتب نهى از منكر است ، اما اگر به انگيزه شماتت و تمسخر باشد اين خود لئامت و پستى است .\r\nحضرت در اينجا مسلمانى را كه به پستى آلوده نشده تا آن كه سر زبانها بيفتد و مورد شماتت مردم قرار گيرد و يا الگوى پست فطرتان قرار گيرد ، بلكه آدمى باشد روى خط حق كه فقط خدا را اطاعت مىكند ، به قمارباز پيروزمند تشبيه كرده و مى فرمايد :\r\n« كَانَ كَالْفَالِجِ الْيَاسِرِ الَّذِي يَنْتَظِرُ أَوَّلَ فَوْزَة مِنْ قِدَاحِهِ تُوجِبُ لَهُ الْمَغْنَمَ ، وَيُرْفَعُ بِهَا عَنْهُ الْمَغْرَمُ »\r\n( اين شخص مثل پيروزمند در قمار است كه منتظر اوّل بُرد و پيروزى است از چوبهاى قمارش ، پيروزى اى كه موجب مىشود براى او غنيمت را ، و بر طرف مىشود به وسيله اين پيروزى از او غرامت . )\r\n« فَالِج » يعنى پيروزمند و رستگار ; « ياسِر » يعنى قمارباز ، قماربازى را عرب\r\n","description":"","footnote":"","page_name":" 378 ","page_number":378},
  {"content":"\r\nمى گويد « مَيْسِر » . در قرآن مى فرمايد : ( إنّما الخمر و الميسر و الأنصاب و الأزلام رجس من عمل الشّيطان ) ( 1 ) همانا خمر و قماربازى و بت ها و چوبه هاى گروبندى پليد و از اعمال شيطان مى باشد .\r\n« مَيْسِر » يا از مادّه « يُسر » است به معناى آسانى ، چون قمارباز پولى را به آسانى به جيب مى زند ; و يا از مادّه « يَسار » است به معناى غنا و ثروت داشتن ، چون قمارباز پولدار مىشود و ثروتى را به دست مى آورد .\r\nدر اين كلامِ حضرت تقديم و تأخير هست ، بايد مى فرمود : « كالياسر الفالج » و علّت اين كه حضرت « الفالج » را مقدّم داشته اين است كه آنچه در اينجا مورد نظر است پيروزى است نه قماربازى .\r\n« قِداح » جمع « قِدْح » است يعنى چوبه تير . يكى از راههاى قماربازى معروف در بين عربها اين بوده كه شترى را نسيه مى خريدند و بعد ده نفر جمع مى شدند و ده چوبه تير هم مى آوردند و روى هفت چوبه تير از يك سهم تا هفت سهم مى نوشتند ، يعنى روى چوبه اوّل يك سهم ، روى چوبه دوّم دو سهم تا برسد به چوبه هفتم هفت سهم ، كه جمعش مىشود بيست و هشت سهم ، و روى سه چوبه چيزى نمى نوشتند ، بعد ده چوبه تير را داخل كيسه اى مى ريختند و هر كسى يك چوبه تير برمى داشت ، سه نفرى كه روى چوبه تير آنها چيزى نوشته نشده بود بايد پول شتر را بدهند ، و بقيّه هم مطابق سهمى كه روى چوبه آنها نوشته شده بود از شتر سهم مى بردند . و اين همان است كه آيه قرآن مى گويد : ( الأزلام ) . ( 2 )\r\nحضرت در اين تشبيه مى فرمايد : آدمى كه در خط خداست و اين دنيا را جاى خودش نمى بيند ، منتظر است كه از طرف خدا چيزى براى او برسد ، كار خيرى كه انجام مىدهد مىداند كه خدا به او پاداش مىدهد ، يا در دنيا و يا در آخرت و يا هم\r\n\r\n","description":"","footnote":"\r\n1 - سوره مائده ، آيه 90\r\n2 - مجمع البيان ، ج 2 ، ص 158 ، در تفسير سوره مائده ، آيه 3 ; و تفسير قمى ، ج 1 ، ص 161\r\n","page_name":" 379 ","page_number":379},
  {"content":"\r\nدر دنيا و هم در آخرت .\r\nبه هرحال مسلمانى كه روى خط حق و حقيقت است و سراغ پستى و زشتى نمى رود كه اين زشتى و پستى او الگو بشود براى ديگران - چه فقير باشد چه ثروتمند - اين انسان منتظر مزد خيلى خوب از خداست ، همچون قماربازى كه به فوت و فن قماربازى كاملاً وارد است و منتظر است پولى به جيب بزند .\r\n« وَكَذلِكَ الْمَرْءُ الْمُسْلِمُ الْبَرِيءُ مِنَ الْخِيَانَةِ يَنْتَظِرُ مِنَ اللَّهِ إحْدَى الْحُسْنَيَيْنِ »\r\n( همين طور مرد مسلمانى كه از خيانت دور باشد از خدا انتظار يكى از دو خوبى را دارد . )\r\nيعنى اگر غنىّ است از مال مردم و از بيت المال دزدى نكرده بلكه از راه حلال به دست آورده ، اگر فقير است دينش را به مردم نفروخته است ، قساوت ندارد و مردم را اذيت نكرده است .\r\n« إمَّا دَاعِىَ اللَّهِ فَمَا عِنْدَاللَّهِ خَيْرٌ لَهُ »\r\n( يا منتظر داعى خداوند و مرگ و شهادت است ، پس آن چيزى كه نزد خداست برايش خوب است . )\r\nمنتظر داعى خداوند است يعنى اين كه مثلاً در راه خدا شهيد شود و سعادت آخرت پيدا كند و يا اجلش برسد و در پيش خدا و عالم ديگر سعادتمند شود .\r\n« وَإمَّا رِزْقَ اللَّهِ فَإذَا هُوَ ذُو أَهْل وَمَال ، وَمَعَهُ دِينُهُ وَحَسَبُهُ »\r\n( يا منتظر رزق خداست و در اين صورت هم صاحب اهل و اولاد است و هم صاحب مال ، و با اوست دين و حسبش . )\r\nآدمى كه منتظر روزى خدا در دنياست و مى خواهد كه خدا به او روزى بدهد ، هم صاحب اهل و اولاد است و هم صاحب مال ، و دينش هم با اوست ، حسب او هم با اوست ، يعنى شخصيت انسانى او هم با اوست ، دنائت و پستى را مرتكب نشده است تا سبب بى شخصيتى شود .\r\n","description":"","footnote":"","page_name":" 380 ","page_number":380},
  {"content":"\r\n« إنَّ الْمَالَ وَالْبَنِينَ حَرْثُ الدُّنْيَا ، وَالْعَمَلَ الصَّالِحَ حَرْثُ الآخِرَةِ ، وَقَدْ يَجْمَعُهُمَا اللَّهُ لِأَقْوَام »\r\n( مال و اولاد توشه و كشت دنيا ، و عمل خوب توشه و كشت آخرت است ، و گاهى خدا هر دو را براى دسته هايى از مردم جمع مىكند . )\r\nيعنى هم دنيا به او مىدهد و هم آخرت ، بنابراين آنچه او دارد خدا برايش مقدّر كرده است ، و نبايد مردم نسبت به او حسادت داشته باشند ، آنچه در اينجا خوب است « غبطه » است ; يعنى اين كه انسان بگويد : خدايا به اين آدم دادى اگر صلاح مى دانى به من هم بده و اگر صلاح نمى دانى در آخرت بيشتر به من بده ; نه اين كه بگويد خدايا از او بگير ، من هم نداشته باشم ، اين ديگر بايد خيلى بدبخت باشد كه بگويد همه ما بايد گرسنه باشيم ، براى اين كه مبادا چهار نفر پول پيدا كنند ، صحيح آن است كه بگويد : خدايا پول را به كسانى بده كه آن را در راه خير و صلاح جامعه استفاده كنند .\r\nهشدارها و رهنمودهاى حضرت على ( عليه السلام )\r\n1 - « فَاحْذَرُوا مِنَ اللَّهِ مَا حَذَّرَكُمْ مِنْ نَفْسِهِ »\r\n( از خدا برحذر باشيد و بترسيد از آنچه خدا شما را از آن ترسانده است . )\r\n« حَذَر » به معناى ترس است ، ممكن است از « حَذْر » باشد به معناى احتياط . خداوند شما را از عذاب اليم و انتقام ظلم و تعدّى ترسانده ، شما بايد بترسيد . آنچه مهم است اين است كه انسان يك حالت خوف و خشيت از خدا داشته باشد .\r\nدر قرآن كريم مى فرمايد : ( فايّاى فارهبون ) ( 1 ) از من بترسيد ، ( و ايّاى فاتّقون ) ( 2 ) از قهر من بپرهيزيد ، ( فليحذر الّذين يخالفون عن أمره أن تصيبهم فتنة أو يصيبهم\r\n\r\n","description":"","footnote":"\r\n1 - سوره نحل ، آيه 51\r\n2 - سوره بقره ، آيه 41\r\n","page_name":" 381 ","page_number":381},
  {"content":"\r\nعذاب أليم ) ( 1 ) بايد بترسند كسانى كه مخالفت امر خدا مى كنند از اين كه به آنها فتنه دنيا يا عذاب دردناك آخرت برسد .\r\nبسيارى از گناهان هست كه انسان آثار بد آنها را در همين دنيا مى بيند ، خصوصاً ظلم به ديگران كه در همين دنيا دامن گير انسان مىشود .\r\n2 - « وَاخْشَوْهُ خَشْيَةً لَيْسَتْ بِتَعْذِير »\r\n( بترسيد از خدا ترسيدنى كه آميخته با عذرتراشى و بهانه هاى بى جا نباشد . )\r\nگاهى اوقات ما اعمال خلاف انجام مى دهيم آنوقت مى خواهيم در مقابل خدا عذرتراشى كنيم ; مثلا كسى به زور به خانه مردم مى رود ، سيلى به صورت كسى مى زند ، مزاحم مىشود ، زندان و شكنجه مىكند ، و بعد مى گويد : المأمور معذور ! و عذرتراشى مىكند ، نه معذور نيستى ، ببين آيا واقعاً عذر دارى كه اين كار را مى كنى يا نه ؟ عذرتراشى نزد خدا پذيرفته نيست : ( بل الانسان على نفسه بصيرة ، و لو القى معاذيره ) ( 2 ) انسان به نفس خودش بيناست و از خوب و بد خود آگاه است هرچند پرده هاى عذر بر چشم بصيرت خود بيفكند .\r\nانسان ته دلش مىداند و اگر فكر كند مى فهمد كه آيا كارى كه مىكند ظلم است يا نه ، آيا مال مردم مى خورد يا نه ، در ظاهر عذرتراشى مىكند و كلاه شرعى مى گذارد اما وقتى به خودش مراجعه كند مىداند كه اين رباست ، مال مردم خورى است ، ظلم است ، در پيش خدا اين گونه عذرها پذيرفته نيست ، حالا به من آخوند بگويد معامله شرعى كردم ، من هم هيچ نگويم ، اما خدا مىداند ، خودش هم مىداند كه اين عذرتراشى است ; لذا حضرت مى فرمايد : بترسيد از خدا ، ترسى كه آميخته با عذرتراشى و بهانه هاى بى جا نباشد . يعنى واقعيت داشته باشد ، واقعاً از خدا بترسيد و چيزى كه حرام است نخوريد . ربا با كلاه شرعى حلال نمى شود .\r\n\r\n","description":"","footnote":"\r\n1 - سوره نور ، آيه 63\r\n2 - سوره قيامت ، آيات 14 و 15\r\n","page_name":" 382 ","page_number":382},
  {"content":"\r\nدر روايت دارد كه يكى از كارهاى مردم اين است كه : « يستحلّون الرّبا بالبيع » ( 1 ) طلب مى كنند حليت ربا را به وسيله بيع ; از راه فروش مى خواهد ربا را حلال كند و بخورد . در حديث ديگر دارد كه در آخرالزمان آنقدر ربا رايج مىشود كه كسى هم كه نمى خورد گردش به او مى رسد « فمن لم يأكله اصابه من غباره » ( 2 ) . من به دوستان مى گفتم : گردش همان وجوهاتى است كه به من و شما داده مىشود ، ما نه تاجريم و نه در بانك كار داريم ، اما بالاخره از همين تجارتهاى آلوده ممكن است وجوهاتى به من و شما بدهند ; و يا كشاورزى كه روى زمين زحمت مى كشد و كار مىكند اهل ربا نيست ، اما ممكن است پولى كه توسط خريدار اجناس او به او مى رسد پول ربا باشد .\r\n3 - « وَاعْمَلُوا فِي غَيْرِ رِيَاء وَلاَ سُمْعَة »\r\n( عمل كنيد نه براى نشان دادن و نه شنواندن به ديگران . )\r\n« رياء » و « سُمعة » هر دو مربوط به اعمال است ، « رياء » از مادّه « رؤيت » است و معناى آن اين است كه انسان عمل را به اين قصد انجام دهد كه مردم ببينند و از او تمجيد كنند ; « سمعة » از مادّه « سمع » به معناى شنيدن است ، يعنى اين كه انسان عمل را به اين قصد انجام دهد كه به گوش مردم برسد و از او تمجيد كنند .\r\nكار كنيد و قصدتان خدا باشد ، اگر در جبهه مى جنگيد براى خدا باشد ، هدفتان اين نباشد كه شما را قهرمان بخوانند ، با شما مصاحبه كنند و از راديو و تلويزيون پخش كنند . عملى كه براى خدا باشد هيچ كس هم كه نداند خدا مىداند و پيش خدا گم نمى شود ، اگر شما يك مسجد ساختيد و به اسم ديگرى شايع شد نبايد ناراحت شويد و بگوييد ما مسجد را با زحمت ساختيم به اسم ديگرى تمام شد ، اگر ناراحت شويد معلوم مىشود كه مسجد را براى اسم ساخته اى نه براى خدا .\r\n\r\n","description":"","footnote":"\r\n1 - نهج البلاغه ، خطبه 156\r\n2 - مجمع البيان ، ج 2 ( جلد 1 ) ، ص 391 ، ذيل آيه 276 از سوره بقره\r\n","page_name":" 383 ","page_number":383},
  {"content":"\r\nخلاصه هر كارى مى كنيد قصدتان خدا باشد .\r\nدر روايت از پيامبراكرم ( صلى الله عليه وآله و سلم ) نقل شده كه فرمود : « يُنادَى المرائي يوم القيامة بأربعة أسماء : يا كافر ، يا فاجر ، يا غادر ، يا خاسر ، ضلّ سعيك ، و بطل عملك ، و لا خلاق لك ، التمس الأجر ممّن كنت تعمل له يا مخادع » ( 1 ) صدا مى كنند رياكار را در قيامت به چهار اسم : اى كافر ، اى فاجر ، اى فريبكار ، اى زيانكار ، تلاشت ضايع شد و عملت باطل شد ، و نصيب و بهره اى از عملت براى تو نيست ، اجر و مزد خود را از كسى طلب كن كه براى او كار كردى اى فريبكار . بنابراين آنچه به عمل انسان ارزش مىدهد قصد خالص است ، « نيّة المؤمن خير من عمله » ( 2 ) نيّت مؤمن بهتر از عمل اوست ; براى اين كه نيّت روح عمل است ، و عمل كالبد و پيكر است ، كالبد بى جان مى گندد ، مى پوسد ، آنچه ارزش دارد جان و روح است ، جان و روح عمل شما نيّت و قصد خلوص شماست ، بنابراين سعى كنيد در عملتان خلوص باشد .\r\n« فَإنَّهُ مَنْ يَعْمَلْ لِغَيْرِ اللَّهِ يَكِلْهُ اللَّهُ لِمَنْ عَمِلَ لَهُ »\r\n( زيرا كسى كه كار مىكند براى غير خدا ، خدا او را واگذار مىكند به آن كسى كه برايش كار كرده . )\r\n« مَنْ » شرطيه است و « يَكِلْهُ » جواب شرط ، جزمش هم به خاطر اين است كه جواب شرط است .\r\n« نَسْألُ اللَّهَ مَنَازِلَ الشُّهَدَاءِ ، وَمُعَايَشَةَ السُّعَدَاءِ ، وَمُرَافَقَةَ الأنْبِيَاءِ »\r\n( از خدا مى خواهيم منازل شهدا را ، و همزيستى با سعدا و آدمهاى خوشبخت را ، و رفاقت با پيامبران را . )\r\n\r\n","description":"","footnote":"\r\n1 - منهاج البراعة ، ج 3 ، ص 325 ; و تفسير عياشى ، ج 1 ، ص 283 ، در تفسير سوره نساء ، حديث 295\r\n2 - علل الشرايع ، ج 2 ، ص 524 ، باب 301 ، حديث 1 ; و بحارالانوار ، ج 67 ، ص 206 ، چاپ بيروت\r\n","page_name":" 384 ","page_number":384},
  {"content":"\r\n« شُهداء » ممكن است جمع « شهيد » باشد ، و ممكن هم هست جمع « شاهد » باشد . منزلهاى شهدا منازلى است كه در قيامت ديگران غبطه اش را مى خورند ; لذا از خداوند مى خواهيم و تقاضا مى كنيم منازلى را كه شهدا دارند به ما بدهد ، يعنى از خدا مى خواهيم كه به ما توفيق شهادت بدهد ، يا اين كه توفيق بدهد هدف شهدا را تعقيب كنيم ، و راهى را كه آنها رفتند برويم و اگر شهيد نشديم اميد هست كه خدا مزدش را به ما بدهد ، براى اين كه حاضر به شهادت بوده ايم و همچون شهيد از خودگذشتگى كرده ايم اما شهادت نصيب ما نشده است .\r\nمنازل شهدا جايگاه بس بلندى است ، خداوند مى فرمايد : ( و لاتقولوا لمن يقتل في سبيل الله أموات بل أحياء و لكن لاتشعرون ) ( 1 ) به كسانى كه در راه خدا كشته مى شوند نگوييد مرده اند بلكه زنده اند و لكن شما نمى فهميد ; و در آيه ديگر مى فرمايد : ( و لاتحسبنّ الّذين قتلوا في سبيل الله أمواتاً بل أحياء عند ربّهم يرزقون ) ( 2 ) گمان نكنيد كه شهيدان راه خدا مرده اند بلكه زنده اند و پيش خدا روزى داده مى شوند .\r\nما نبايد براى شهدا گريه كنيم ، آنها راه رفتنى را از نزديك ترين راه طى كردند و به هدف رسيدند ، بلكه ما بايد براى خودمان گريه كنيم كه اين سعادت را نداشته ايم .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - سوره بقره ، آيه 154\r\n2 - سوره آل عمران ، آيه 169\r\n","page_name":" 385 ","page_number":385},
  {"content":"\r\n\r\n","description":"","footnote":"","page_name":" 386 ","page_number":386},
  {"content":"\r\nخطبه 23\r\n( درس 69 )\r\nرعايت حق خويشاوندى و آثار آن\r\nچند روايت در مورد صله رحم\r\n","description":"","footnote":"","page_name":" 387 ","page_number":387},
  {"content":"\r\n\r\n","description":"","footnote":"","page_name":" 388 ","page_number":388},
  {"content":"\r\nبسم الله الرحمن الرحيم\r\n« أَيُّهَا النَّاسُ إنَّهُ لاَيَسْتَغْنِى الرَّجُلُ ، وَإنْ كَانَ ذَامَال عَنْ عَشِيرَتِهِ ، وَدِفَاعِهِمْ عَنْهُ بِأَيْدِيهِمْ وَأَلْسِنَتِهِمْ ، وَهُمْ أَعْظَمُ النَّاسِ حِيْطَةً مِنْ وَرَائِهِ ، وَاَلَمُّهُمْ لِشَعَثِهِ ، وَأَعْطَفُهُمْ عَلَيْهِ عِنْدَ نَازِلَة إذَا نَزَلَتْ بِهِ ، وَلِسَانُ الصِّدْقِ يَجْعَلُهُ اللهُ لِلْمَرْءِ فِى النَّاسِ خَيْرٌ لَهُ مِنَ الْمَالِ يُوَرِّثُهُ غَيْرَهُ »\r\nو منها : « ألاَ لاَيَعْدِلَنَّ أَحَدُكُمْ عَنِ الْقَرَابَةِ يَرَى بِهَا الْخَصَاصَةَ أَنْ يَسُدَّهَا بِالَّذِي لاَيَزِيدُهُ إنْ أمْسَكَهُ وَلاَيَنْقُصُهُ اِنْ أَهْلَكَهُ ; وَمَنْ يَقْبِضْ يَدَهُ عَنْ عَشِيرَتِهِ ، فَإنَّمَا تُقْبَضُ مِنْهُ عَنْهُمْ يَدٌ وَاحِدَةٌ ، وَتُقْبَضُ مِنْهُمْ عَنْهُ أَيْد كَثِيرَةٌ ; وَمَنْ تَلِنْ حَاشِيَتُهُ يَسْتَدِمْ مِنْ قَوْمِهِ المَوَدَّةَ »\r\nقال الشّريف : أقول : الغفيرة هاهنا الزّيادة و الكثرة ، من قولهم للجمع الكثير : الجمّ الغفير ، و الجمّاء الغفير . و يروى « عفوة من أهل أو مال » و العفوة الخيار من الشّىء ، يقال : أكلت عفوة الطّعام ، أى خياره . و ما أحسن المعنى الّذي أراده ( عليه السلام ) بقوله : « و من يقبض يده عن عشيرته » إلى تمام الكلام . فانّ الممسك خيره عن عشيرته انّما يمسك نفع يد واحدة ، فاذا احتاج إلى نصرتهم ، و اضطرّ الى مرافدتهم ، قعدوا عن نصره ، و تثاقلوا عن صوته ، فمنع ترافد الأيدى الكثيرة ، و تناهض الأقدام الجمّة .\r\nرعايت حق خويشاوندى و آثار آن\r\nموضوع بحث ما درسهايى از نهج البلاغه بود ، خطبه بيست و سوّم مطرح بود ،\r\n","description":"","footnote":"","page_name":" 389 ","page_number":389},
  {"content":"\r\nاز كلام حضرت در اين خطبه معلوم مىشود در زمان حضرت على ( عليه السلام ) - همين طور كه در زمان ما هم هست - بعضى مردم از نظر مادّى وضعشان از ديگران بهتر بوده و عده اى نسبت به آنها حسادت داشته اند ، تا اينجا از خطبه كه در درسهاى گذشته بيان شد حضرت امير خواسته اند بفرمايند : نظام دنيا بر اين اساس است كه عده اى فعاليت بيشترى دارند ، هوش و استعدادشان بيشتر است ، و در اثر فعاليت زياد تمكّن مالى بيشترى پيدا مى كنند ، اين نق زدن ندارد ; و نصايحى را حضرت خطاب به آنهايى كه نسبت به افراد متمكّن حسادت مىورزيدند بيان فرمودند . در اين قسمت از خطبه افراد متمكّن را مورد خطاب قرار داده اند ، و در رعايت حق خويشاوندى و آثار آن مى فرمايد :\r\n« أَيُّهَا النَّاسُ ، إنَّهُ لاَيَسْتَغْنِى الرَّجُلُ ، وَإنْ كَانَ ذَامَال ، عَنْ عَشِيرَتِهِ ، وَدِفَاعِهِمْ عَنْهُ بِأَيْدِيهِمْ وَأَلْسِنَتِهِمْ »\r\n( اى مردم انسان در زندگيش ، گرچه صاحب مال و ثروت باشد بى نياز از قبيله و خويشانش و دفاع آنها از او به دست و زبانشان نيست . )\r\nاشخاصى كه خداوند به آنها هوش و نيروى زيادترى داده و توانسته اند مالى تحصيل كنند بايد به فكر خويشان و وابستگان خود باشند ; زيرا انسان گرچه ثروتمند هم باشد اما در زندگى نياز به كمك دارد ، « هر كه بامش بيش برفش بيشتر » وقتى انسان بامش بيشتر شد برف زيادترى دارد و احتياج به برف روب دارد . كسى كه تمكّن مالى دارد ، اگر بخواهد هم مالش را حفظ كند و هم استفاده توليدى از آن بكند ، احتياج به نيروهاى فعّال دارد ، و در درجه اوّل خويشان او هستند كه مىتواند از آنها كمك بخواهد ، چون آنها را شناخته است ، بنابراين اگر وضع مالى خويشان و وابستگانش بد است بايد به آنها كمك كند .\r\nدر عرب مسأله قبيله و عشيره خيلى مهم بوده است ، اگر كسى از قبيله اش تنها مى افتاد و قبيله اى پشتيبان او نبود در صحنه زندگى كلاهش پس معركه بود .\r\n","description":"","footnote":"","page_name":" 390 ","page_number":390},
  {"content":"\r\nدر عشاير و قبايل ايران هم همين معنا رسم هست كه اگر براى يكى از افراد قبيله مشكلى پيش آيد قبيله و عشيره اش هستند كه از او حمايت مى كنند ; بنابراين حضرت توصيه مىكند كه اگر در بين افراد قبيله خدا به كسى اقبال كرد و تمكّن مالى پيدا كرد ، نبايد سرش را زير بيندازد و به فكر قبيله و عشيره اش نباشد ، زيرا در صحنه زندگى به خويشان خود نياز دارد تا به وسيله قدرتشان از او دفاع كنند ، و اگر كسانى بدگويى او را كردند به وسيله زبانشان از او دفاع كنند ، اگر كسانى خواستند با دروغ و شايعه پراكنى آبروى او را بريزند از او دفاع كنند .\r\n« وَهُمْ أَعْظَمُ النَّاسِ حِيْطَةً مِنْ وَرَائِهِ »\r\n( و خويشان انسان بزرگترين مردمند از نظر احاطه و دفاع از پشت سر او . )\r\n« حَيْطَة » و « حِيْطَة » هر دو صحيح است ، معنايش احاطه و حفظ است ; چون كسى كه به انسان احاطه دارد قهراً او را حفظ مىكند .\r\n« وَاَلَمُّهُمْ لِشَعَثِهِ »\r\n( و خويشان انسان جمع كننده ترين هستند براى پراكندگى هاى او . )\r\n« ألَمّ » افعل التفضيل است به معناى جمع كننده تر ، در اصل « ألْمَم » بوده است ; « شَعَثْ » معنايش تفرّق و پراكندگى است . اگر زندگى انسان در هم ريختگى و پراكندگى پيدا كند ، خويشاوندان هستند كه مى توانند بيايند جمع و جور كنند و انسان را از پراكندگى نجات دهند .\r\n« وَأَعْطَفُهُمْ عَلَيْهِ عِنْدَ نَازِلَة إذَا نَزَلَتْ بِهِ »\r\n( و خويشان انسان باعاطفه ترين و مهربانترين مردم براى انسان هستند ، وقتى كه مصيبت و حادثه اى براى انسان فرود بيايد . )\r\nوقتى كه مصيبتى به انسان برسد ، زلزله اى ، سيلى ، حادثه اى ، مرگ و ميرى ، اين خويشان هستند كه اطراف انسان مى آيند و او را تنها نمى گذارند .\r\nبالاخره حضرت در اين قسمت از سخنانش مى فرمايد : اى انسان حالا كه مال\r\n","description":"","footnote":"","page_name":" 391 ","page_number":391},
  {"content":"\r\nپيدا كردى و خدا به تو تمكّن داده است ، به شكرانه اين تمكّن از آن كسانى كه وضعشان بد است دستگيرى كن ، فقط به فكر خودت نباش .\r\n« وَلِسَانُ الصِّدْقِ يَجْعَلُهُ اللهُ لِلْمَرْءِ فِى النَّاسِ خَيْرٌ لَهُ مِنَ الْمَالِ يُوَرِّثُهُ غَيْرَهُ »\r\n( و زبان راست ( نام نيك ) در مردم كه خدا قرار دهد ، براى انسان بهتر است از مالى كه براى ديگران به ارث بگذارد . )\r\nكسى كه مالش را در راه خير و كمك به بستگانش ، فقرا و ضعيفان به كار گيرد ، بعد از مرگش آنچه براى او مى ماند زبان راست در بين مردم است ، از او به نيكى ياد مى كنند ، مى گويند خدا رحمتش كند چه مرد خوبى بود ، بيمارستان ساخت ، مدرسه ساخت ، دخترهاى بى سرپرست را شوهر داد ، پسرهاى بيچاره را زن داد ; و اين زبان راست بهتر است براى انسان از اين كه مال و ثروت را باقى گذارد و ارث به ديگران برسد و آنها هم قدر مال را ندانند و چه بسا در راه فحشا و خلافكارى مصرف كنند ، در قيامت هم بايد جوابش را بدهد كه چرا سفره اى را كه خدا براى تو گسترده بود و مى توانستى خويشان ، همسايگان ، فقرا و ضعفا را سر اين سفره سير كنى ، نكردى ؟ و گذاشتى كه بعد از تو ديگران اين مال را آتش بزنند .\r\nانسان اگر تمام ثروت دنيا را هم داشته باشد ، همه قدرت دنيا را هم داشته باشد ، رييس جمهور آمريكا هم باشد ، بايد همه را بگذارد و برود ، اگر براى انسان زبان خوش يادگار بماند و مردم از او به نيكى ياد كنند بهتر از آن است كه ثروتى از او باقى بماند .\r\n« و منها : ألاَ لاَيَعْدِلَنَّ أَحَدُكُمْ عَنِ الْقَرَابَةِ يَرَى بِهَا الْخَصَاصَةَ أَنْ يَسُدَّهَا بِالَّذِي لاَيَزِيدُهُ إنْ أمْسَكَهُ وَلاَيَنْقُصُهُ اِنْ أَهْلَكَهُ »\r\n( و قسمتى از اين خطبه است كه فرمود : آگاه باشيد عدول نكند كسى از شما از خويشانش ، كه به آنها فقر و بدبختى را مى بيند ، از اين كه فقر آنان را بر طرف نمايد به مالى كه اگر آن را نگهدارى كند زياد نمى شود و اگر آن را خرج كند كم نمى شود . )\r\n","description":"","footnote":"","page_name":" 392 ","page_number":392},
  {"content":"\r\n« خَصاصة » معنايش فقر و كمبود است ، آيه قرآن مى فرمايد : ( و يؤثرون على انفسهم و لو كان بهم خصاصة ) ( 1 ) مردم خوب ديگران را بر خودشان مقدّم مى دارند گرچه به خودشان فقر و بدبختى باشد .\r\nثروت ثروتمندان حكم چيزهاى روان را دارد كه هرچه از مالشان بردارند جاى آن پر مىشود ، ثروتمندى كه خداوند به او اقبال كرده هرچه از مالش بردارد جاى آن پر مىشود ، چرا انسان از مالش بهره بردارى نكند ؟ خدا مى فرمايد : ( و ما تقدّموا لانفسكم من خير تجدوه عند الله ) ( 2 ) آنچه شما پيش مى فرستيد نزد خدا مى يابيد ; يعنى آنچه را از ثروت خود در راه خير مصرف كنى ، مدرسه بسازى ، دخترهاى بى شوهر را شوهر بدهى ، پسرهاى بى زن را زن بدهى ، اينها براى تو مى ماند ، آن مقدارى كه مى گذارى و مى روى نفعى براى تو ندارد . خداوند در قرآن خطاب به قارون مى فرمايد : ( و لاتنس نصيبك من الدّنيا ) ( 3 ) بهره خود را از دنيا فراموش نكن ; بهره پولدار از دنيا همان است كه در راه خير مصرف مىكند ; حضرت هم در اينجا مى فرمايد كسى كه خدا به او ثروت داده در درجه اوّل فقر خويشان فقيرش را بر طرف كند .\r\n« وَمَنْ يَقْبِضْ يَدَهُ عَنْ عَشِيرَتِهِ ، فَإنَّمَا تُقْبَضُ مِنْهُ عَنْهُمْ يَدٌ وَاحِدَةٌ ، وَتُقْبَضُ مِنْهُمْ عَنْهُ أَيْد كَثِيرَةٌ »\r\n( و كسى كه ببندد دست خود را از خويشان و بستگانش ، همانا بسته مىشود از طرف او بر خويشانش يك دست ، امّا از طرف بستگانش بسته مىشود بر او دستهاى بسيارى . )\r\nاين تعبير بسيار جالبى است ، و سيّد رضىّ ( رحمه الله ) هم مى فرمايد : اين تعبير برجسته اى است . كسى كه دست عطوفت و كمك خود را از خويشانش ببندد و\r\n\r\n","description":"","footnote":"\r\n1 - سوره حشر ، آيه 9\r\n2 - سوره بقره ، آيه 110\r\n3 - سوره قصص ، آيه 77\r\n","page_name":" 393 ","page_number":393},
  {"content":"\r\nبه آنها كمك نكند ، اينجا يك دست از خويشانش دريغ داشته اما هزار دست از خويشان از او دريغ شده ، و كسى كه به خويشانش كمك كند همه آنها پشتيبان او هستند و در حوادث و گرفتاريها از او حمايت مى كنند .\r\n« وَمَنْ تَلِنْ حَاشِيَتُهُ يَسْتَدِمْ مِنْ قَوْمِهِ المَوَدَّةَ »\r\n( و كسى كه اطرافيانش نرم باشند و اخلاقشان با مردم خوش باشد ، دوستى مردم برايش ادامه پيدا مىكند . )\r\nدر حقيقت حضرت خواسته بفرمايد : اگر كسى بخواهد خويشان او و مردم پشتيبان او باشند و از او دفاع كنند و در وقت گرفتارى فريادرس او باشند ، شرطش اين است كه با مال و ثروتش به آنها كمك كند و اطرافيانش با مردم نرم باشند و با خشونت و اخلاق بد با آنها برخورد نكنند ، اخلاق بد اطرافيان است كه انسان را از خويشان و مردم منقطع مىكند .\r\nخطبه بيست و سوّم در اينجا تمام شد . از اينجا به بعد توضيحاتى است كه مرحوم سيّد آورده اند :\r\n« قال الشّريف : أقول : الغفيرة هاهنا الزّيادة و الكثرة ، من قولهم للجمع الكثير : الجمّ الغفير ، و الجمّاء الغفير . و يروى « عفوة من أهل أو مال » و العفوة الخيار من الشّىء ، يقال : أكلت عفوة الطّعام ، أى خياره »\r\n( سيّد رضىّ ( رحمه الله ) مى فرمايد : « غفيرة » در اينجا معنايش زياده و كثرت است ، عربها زياد را « جمّ » مى گويند ، « الجمّ الغفير » و « الجمّاء الغفير » . و به جاى كلمه « غفيرة » روايت شده « عفوة من اهل او مال » و « عفوة » يعنى خوبى از هر چيزى ، اگر گفته مىشود خوردم عفوه طعام را يعنى خوبش را . )\r\nدر قرآن مى فرمايد : ( يسئلونك ماذا ينفقون قل العفو ) ( 1 ) از تو سؤال مى كنند چه چيزى را انفاق كنند بگو عفو را . « عفو » ممكن است به معناى خوب باشد ; يعنى مال خوب را انفاق كن ، و ممكن است به معناى زياده باشد ، يعنى آنچه كه زياده بر\r\n\r\n","description":"","footnote":"\r\n1 - سوره بقره ، آيه 219\r\n","page_name":" 394 ","page_number":394},
  {"content":"\r\nنياز خودت است انفاق كن . بعد سيّد رضىّ ( رحمه الله ) مى فرمايد :\r\n« و ما أحسن المعنى الّذي أراده ( عليه السلام ) بقوله : « و من يقبض يده عن عشيرته » الى تمام الكلام . فانّ الممسك خيره عن عشيرته انّما يمسك نفع يد واحدة ، فاذا احتاج الى نصرتهم ، و اضطرّ الى مرافدتهم ، قعدوا عن نصره ، و تثاقلوا عن صوته ، فمنع ترافد الايدى الكثيرة ، و تناهض الأقدام الجمّة »\r\n( چقدر نيكوست معنايى را كه حضرت على ( عليه السلام ) اراده كرد به كلامش كه فرمود : « و من يقبض يده عن عشيرته » تا پايان سخن ، پس كسى كه دريغ دارد خوبى خودش را از خويشانش ، نفع يك دست را دريغ داشته است ، و زمانى كه محتاج شود به كمك خويشانش و مضطرّ شود به مرافدت و معاونت آنها ، مى نشينند از كمك به او - يعنى به او كمك نمى كنند - و سنگين مى مانند از صداى او - هرچه آنها را صدا بزند سنگين اند و از جا تكان نمى خورند - پس محروم مىشود از كمك دستهاى زيادى و از اين كه قدمهاى زيادى براى يارى او قيام كنند . )\r\nچند روايت در مورد صله رحم\r\nروايت اوّل : مرحوم كلينى در كافى از اسحاق بن عمّار روايت مىكند كه گفت : « بلغني عن أبي عبدالله ( عليه السلام ) أنّ رجلاً أتى النّبىّ ( صلى الله عليه وآله و سلم ) فقال : يا رسول الله أهل بيتي أبوا إلاّ توثّباً علىّ و قطيعة لي و شتيمة فارفضهم ؟ قال ( صلى الله عليه وآله و سلم ) : إذن يرفضكم الله جميعاً ، قال : فكيف أصنع قال : تصل من قطعك ، و تعطي من حرمك ، و تعفو عمّن ظلمك ، فانّك اذا فعلت ذلك كان لك من الله عليهم ظهير » ( 1 )\r\nاسحاق بن عمّار مى گويد : به من خبر رسيد كه امام صادق ( عليه السلام ) فرمود : مردى پيش پيغمبراكرم ( صلى الله عليه وآله و سلم ) آمد و گفت : يا رسول الله اهل بيت من به من حمله مى كنند و قطع رحم مى كنند و دشنامم مى دهند ، آيا من هم آنها را ترك كنم ؟ حضرت فرمود : اگر چنين كنى خدا همه شما را ترك مىكند . آن مرد به رسول اكرم ( صلى الله عليه وآله و سلم ) عرض كرد :\r\n\r\n","description":"","footnote":"\r\n1 - كافى ، ج 2 ، ص 150 ، باب صلة الرّحم ، حديث 2\r\n","page_name":" 395 ","page_number":395},
  {"content":"\r\nپس چه كنم ؟ حضرت فرمود : با كسى كه با تو قطع رحم كرد صله رحم كن ، و به كسى كه تو را از كمك خود محروم كرد كمك كن ، و آن كس را كه به تو ظلم كرده عفو كن ، پس وقتى اين كار را كردى عمل تو سبب مىشود كه خدا در برابر آنان پشتيبان تو باشد .\r\nروايت دوّم : « قال : ابوالحسن الرّضا ( عليه السلام ) : يكون الرّجل يصل رحمه فيكون قد بقى من عمره ثلاث سنين فيصيّرها الله ثلاثين سنة ، و يفعل الله ما يشاء » ( 1 )\r\nحضرت امام رضا ( عليه السلام ) فرمود : شخصى صله رحم مىكند و از عمرى كه براى او مقدّر شده سه سال آن باقى است ، پس خدا اين سه سال را سى سال مىكند ، و خدا هرچه بخواهد انجام مىدهد .\r\nروايت سوّم : مرحوم كلينى از أبوحمزة روايت مىكند كه گفت : « قال أبو جعفر ( عليه السلام ) : صلة الأرحام تزكّى الأعمال ، و تنمى الأموال ، و تدفع البلوى ، و تيسّر الحساب ، و تنسئ فى الأجل » ( 2 )\r\nصله ارحام اعمال را پسنديده مىكند ، و اموال را بركت مىدهد ، و بلا را بر طرف مىكند ، و حساب روز قيامت را آسان مىكند ، و اجل را تأخير مى اندازد .\r\nروايت چهارم : مرحوم كلينى از امام باقر ( عليه السلام ) روايت مىكند كه فرمود : « قال أبوذر رضي الله عنه : سمعت رسول الله ( صلى الله عليه وآله و سلم ) يقول : حافّتا الصّراط يوم القيامة الرّحم و الأمانة ، فإذا مرّ الوصول للرّحم المؤدّىّ للأمانة نفذ إلى الجنّة ، و إذا مرّ الخائن للأمانة القطوع للرّحم لم ينفعه معهما عمل ، و تكفأ به الصّراط فى النّار » ( 3 )\r\nابوذر گفت : از پيامبر شنيدم كه فرمود : بر دو لبه صراط - راهى كه براى رسيدن به بهشت بايد از آن عبور كرد ، و آن پلى است بر روى جهنم - در قيامت خويشاوند و\r\n\r\n","description":"","footnote":"\r\n1 - كافى ، ج 2 ، ص 150 ، باب صلة الرّحم ، حديث 3\r\n2 - كافى ، ج 2 ، ص 150 ، باب صلة الرّحم ، حديث 4\r\n3 - كافى ، ج 2 ، ص 152 ، باب صلة الرّحم ، حديث 11\r\n","page_name":" 396 ","page_number":396},
  {"content":"\r\nامانتدارى است ، وقتى عبور كند از آن پل صراط كسى كه صله رحم كرده و امانت را ادا كرده به بهشت مى رود ، و وقتى عبور كند از روى پل كسى كه در امانت خيانت كرده و قطع رحم كرده ، اعمال ديگرش براى او نفعى ندارد ، و صراط او را سرازير آتش مىكند .\r\nروايت پنجم : مرحوم كلينى از اسحاق بن عمّار روايت مىكند كه گفته است : از امام صادق ( عليه السلام ) شنيدم كه مى فرمود : « إنّ صلة الرّحم و البرّ ليهوّنان الحساب ، و يعصمان من الذّنوب ، فصلوا أرحامكم ، و برّوا بإخوانكم و لو بحسن السّلام و ردّ الجواب » ( 1 )\r\nبه درستى كه صله رحم و نيكى كردن به خويشان و مردم حساب را در قيامت آسان مىكند ، و انسان را از گناهان حفظ مىكند ، پس صله رحم كنيد ، و به برادران دينى خود نيكى كنيد ولو به خوب سلام كردن و خوب جواب سلام دادن .\r\nروايت ششم : مرحوم كلينى از عبدالصمد بن بشير روايت مىكند كه گفت : « قال أبو عبدالله ( عليه السلام ) : صلة الرّحم تهوّن الحساب يوم القيامة و هى منسأة فى العمر ، و تقي مصارع السّوء ، و صدقة اللّيل تطفئ غضب الرّبّ » ( 2 )\r\nامام صادق ( عليه السلام ) فرمود : صله رحم حساب انسان را در قيامت آسان مىكند ، و سبب تأخير عمر است ، و انسان را از پرتگاههاى بدى حفظ مىكند ، و صدقه شب خاموش مىكند غضب پروردگار را .\r\nبه هرحال اين بود نتيجه صله رحم و نيكى كردن به مردم .\r\nخداوند به همه ما قدرت بدهد تا بتوانيم به بندگان خدا خدمت كنيم ، و اگر نمى توانيم كمكى و خدمتى بكنيم با زبان خوش آنها را ردّ كنيم .\r\n\r\n","description":"","footnote":"\r\n1 - كافى ، ج 2 ، ص 157 ، باب صلة الرّحم ، حديث 31\r\n2 - كافى ، ج 2 ، ص 157 ، باب صلة الرّحم ، حديث 32\r\n","page_name":" 397 ","page_number":397},
  {"content":"\r\nمن از همين جا به برادرانى كه در دفتر ما هستند توصيه مى كنم با زبان خوش با مردم برخورد كنند و اگر كارى مربوط به آنها نيست طرف را با زبان خوش رد كنند كه « صاحب الحاجة لايرى الاّ حاجته » صاحب حاجت نمى بيند مگر حاجت خودش را ; خيال مىكند بزرگترين كار در دنيا مشكل و حاجت اوست . خدا به من و به همه برادران و خواهران توفيق بدهد كه بتوانيم به خلق خدا ، به بندگان خدا و به مردم مستضعف كمك كنيم .\r\nوالسّلام عليكم و رحمة الله و بركاته\r\n","description":"","footnote":"","page_name":" 398 ","page_number":398},
  {"content":"\r\nخطبه هاى\r\n24 و 25\r\n( درس 70 )\r\nگناه ترور شخصيّت و ترور شخص\r\nرهنمود خطبه بيست و چهارم\r\nداستان حمله بُسْربن ابى ارطاة به يمن به نقل ابن ابى الحديد\r\nقضاوت ابن ابى الحديد در مورد معاويه\r\nمذمّت اهل كوفه\r\n","description":"","footnote":"","page_name":" 399 ","page_number":399},
  {"content":"\r\n\r\n","description":"","footnote":"","page_name":" 400 ","page_number":400},
  {"content":"\r\nبسم الله الرحمن الرحيم\r\nخطبه 24\r\nوَ مِنْ خُطْبَة لَهُ ( عليه السلام ) :\r\n« وَلَعَمْرِي مَا عَلَىَّ مِنْ قِتَالِ مَنْ خَالَفَ الْحَقَّ ، وَخَابَطَ الْغَىَّ ، مِنْ إدْهَان وَلاَ إيهَان . فَاتَّقُوااللهَ عِبَادَاللهِ ، وَامْضُوا فِى الَّذِي نَهَجَهُ لَكُمْ ، وَقُومُوا بِمَا عَصَبَهُ بِكُمْ ، فَعَلِىٌّ ضَامِنٌ لِفَلْجِكُمْ آجِلاً ، إن لَم تُمْنَحُوهُ عَاجِلاً »\r\nموضوع بحث درسهايى از نهج البلاغه بود ، خطبه بيست و سوّم تمام شد ، در اين جلسه خطبه بيست و چهارم مطرح است .\r\n« وَمِنْ خُطْبَة لَهُ ( عليه السلام ) »\r\n( و از جمله خطبه هاى آن حضرت است . )\r\n« وَلَعَمْرِي مَا عَلَىَّ مِنْ قِتَالِ مَنْ خَالَفَ الْحَقَّ ، وَخَابَطَ الْغَىَّ ، مِنْ إدْهَان وَلاَ إيهَان »\r\n( به حيات و زندگيم قسم - يا - به دينم قسم ، نيست بر من در جنگ با كسى كه با حقّ مخالفت مىكند و با لجاجت در وادى گمراهى مى رود سازش و سستى . )\r\n« عَمْر » در لغت به معناى حيات و زندگى است ، به معناى دين هم مى آيد .\r\n","description":"","footnote":"","page_name":" 401 ","page_number":401},
  {"content":"\r\n« خَبْط » يعنى سير كردن بدون راهنما ; معمولا در صرف مى گويند : باب مفاعله براى فعل طرفينى است ، مثلا « قاتل زيد عمراً » يعنى زيد و عمرو درصدد كشتن يكديگر برآمدند ، ولى بعضى از بزرگان از جمله مرحوم آية الله شيخ محمّدحسين اصفهانى معروف به كمپانى در حاشيه كفايه مى فرمايند : باب مفاعله براى فعل طرفينى نيست ، و ظاهراً حق هم با ايشان است ; فعلى مانند « ضرب » كه با تجهيز و آمادگى صورت مى گيرد معمولا طرف هم عكس العمل نشان مىدهد و طرفينى مىشود ، اما لازم نيست همه جا طرفينى باشد . « خَبَطَ الغىّ » يعنى در وادى گمراهى سرگردان است ، اما اگر كسى وسائل سرگردانى خود را فراهم كند و با عنايت مخصوصى در راه گمراهى برود ، با لجاجت در وادى گمراهى برود ، مى گويند « خَابَطَ الغَىّ » ; و باب مفاعله براى اين معناست كه عنايت فاعل را نسبت به فعل بفهماند . « إدهان » به معناى روغن مالى است لكن در اينجا به معناى سازش است . « إيهان » ممكن است از « وهن » به معناى تاريكى نيمه شب باشد ، يعنى انسان خودش را در تاريكى بيفكند و سازش كند ، ممكن هم هست به معناى ضعف نشان دادن باشد . لذا معناى كلام حضرت اين مىشود : نيست بر من نه تهمت سازش و نه ضعف نشان دادن .\r\nگناه ترور شخصيّت و ترور شخص\r\nاز كلام حضرت معلوم مىشود كه عدّه اى حضرت امير را متهم مى كردند كه در جنگ با دشمن كوتاهى مىكند و به فكر سازش با دشمن است ، و حضرت اين خطبه را در مقام دفاع از خود مى فرمايد . از نظر اسلام تهمت گناه خيلى بزرگى است ، آن هم به حضرت على ( عليه السلام ) كه در رأس جامعه قرار گرفته است .\r\nيكى از چيزهايى كه خيلى مهم است و برادران به آن توجّه دارند ، اين كه بسا كسانى به شخصيتهاى اجتماعى و دينى وصله مى چسبانند و در جامعه آنها را سبك مى كنند ; ترور شخصيّت مثل ترور شخص است بلكه گناهش بيشتر است ;\r\n","description":"","footnote":"","page_name":" 402 ","page_number":402},
  {"content":"\r\nكسى كه در رأس جامعه است و اثر وجودى دارد ، مردم براى او ارزش قائل اند ، استاندار است ، امام جمعه است ، آية الله است ، وقتى شخصيتش شكست ديگر نمى تواند خدمت كند ; و گناهش به گردن كسانى است كه باعث شده اند كه او نتواند خدمت كند و خدمتش زمين بماند ; ( 1 ) انسان با آبرويش مىتواند خدمت كند . لذا وقتى حضرت امير را متهم مى كنند كه در مقام جنگ با دشمن مى خواهى ضعف نشان دهى ، چون تهمت بزرگى است و ضرر اجتماعى دارد ، نصيحت مىكند كه بياييد توبه كنيد تا خدا از تقصيرتان بگذرد ، مى فرمايد :\r\n« فَاتَّقُوااللهَ عِبَادَاللهِ ، وَامْضُوا فِى الَّذِي نَهَجَهُ لَكُمْ ، وَقُومُوا بِمَا عَصَبَهُ بِكُمْ ، فَعَلِىٌّ ضَامِنٌ لِفَلْجِكُمْ آجِلاً ، إن لَم تُمْنَحُوهُ عَاجِلاً »\r\n( پس حريم خدا را حفظ كنيد اى بندگان خدا - واجبات خدا را انجام دهيد و محرّماتش را ترك كنيد كه لازمه اش ترس از خداست - و سير كنيد در راهى كه خدا براى شما معيّن كرده ، و قيام كنيد به آنچه خدا به شما چسبانده - وظايفى كه از طرف خدا به دوش شما آمده - كه در اين صورت على ضامن پيروزى شماست در آخرت ، اگر اين پيروزى در دنيا به شما بخشيده نشد . )\r\n« نَهَج » به معناى راه است . « عَصَب » به معناى چسباندن و بستن است .\r\nرهنمود خطبه بيست و چهارم\r\nخطبه بيست و چهارم خطبه كوتاهى بود اما بهره بزرگى از آن گرفته مىشود ، اين كه يكى از گناهان بزرگ در زندگى متّهم كردن شخصيّتهاى جامعه است و اين كه انسان براى آنها شايعه پراكنى كند ; البتّه ممكن است يكى از شخصيّتها در گذشته اشتباهى را مرتكب شده باشد اما اكنون در پستى مشغول خدمت است و واقعاً هم خدمت مىكند ، اگر براى اين كه او را در انتخابات يا كار ديگرى شكست بدهيم ،\r\n\r\n","description":"","footnote":"\r\n1 - و البته اگر هم گناه مقام و مسئولى از طرق قانونى محرز شد بايد بدون هيچ مسامحه اى و با قاطعيت با او همان گونه عمل شود كه با ساير مردم عمل مىشود . ( معظّم له )\r\n","page_name":" 403 ","page_number":403},
  {"content":"\r\nاز ده سال پيش چيزى را پخش كنيم ، نتيجه اش اين مىشود انسانى كه واقعاً مشغول خدمت است ديگر نتواند خدمت كند .\r\nاز پيامبراكرم ( صلى الله عليه وآله و سلم ) نقل شده است كه مى فرمايد : « و هل يكبّ النّاس على مناخرهم فى النّار إلاّ حصائد السنتهم » ( 1 ) آيا غير از درو شده هاى زبان چيزى انسان را سرازير جهنم مىكند ; گناه زبان را هم جزو گناهان حساب كنيد ، نگو من نماز مى خوانم ، روزه مى گيرم ، خمس و زكات مى دهم ، پس بهشتى هستم ، اگر با زبان آبروى كسى را بريزى اين هم خودش گناه بزرگى است . خدايا به ما توفيق بده زبانمان را حفظ كنيم . البتّه اين حكم استثناء هم دارد ; جايى كه براى امر به معروف و نهى از منكر و حفظ مصالح مهمتر لازم باشد از شخص انتقاد شود .\r\nخطبه 25\r\nو من خطبة له ( عليه السلام ) :\r\nو قد تواترت عليه الأخبار باستيلاء أصحاب معاوية على البلاد و قدم عليه عاملاه على اليمن ، و هما عبيدالله بن عبّاس و سعيد بن نمران ، لما غلب عليهما بسربن أبي أرطاة ، فقام ( عليه السلام ) على المنبر ضجراً بتثاقل أصحابه عن الجهاد ، و مخالفتهم له فى الرّأى ، فقال :\r\n« مَا هِىَ إلاَّ الْكُوفَةُ أقْبِضُهَا وَأبْسُطُهَا ، إنْ لَمْ تَكُونِي إلاَّ أَنْتِ تَهُبُّ أَعَاصِيرُكِ ، فَقَبَّحَكِ اللهُ ! »\r\nو تمثّل بقول الشّاعر :\r\n« لَعَمْرُ أبِيكَ الْخَيْرِ يَا عَمْرو إنَّنِي * عَلَى وَضَر مِنْ ذَا الإنَاءِ قَلِيل »\r\n\r\n","description":"","footnote":"\r\n1 - تحف العقول ، ص 56 ، كلمات قصار پيامبراكرم ( صلى الله عليه وآله و سلم ) ، حديث 156\r\n","page_name":" 404 ","page_number":404},
  {"content":"\r\nثمّ قال ( عليه السلام ) :\r\n« أُنْبِئْتُ بُسْراً قَدِ اطَّلَعَ الَيمَنَ وَاِنِّي وَاللهِ لَأَظُنُّ أَنَّ هؤُلاَءِ الْقَوْمَ سَيُدَالُونَ مِنْكُمْ : بِاجْتَِماعِهِمْ عَلَى بَاطِلهِمْ ، وَتَفَرُّقِكُمْ عَنْ حَقِّكُمْ وَبِمَعْصِيَتِكُمْ اِمَامَكُمْ فِى الْحَقِّ ، وَطَاعَتِهِمْ إمَامَهُمْ فِى الْبَاطِلِ ، وَبِأَدَائِهِمُ اْلاَمَانَةَ اِلَى صَاحِبِهِمْ وَخِيَانَتِكُمْ ، وَبِصَلاَحِهِمْ فِي بِلاَدِهِمْ وَفَسَادِكُمْ . فَلَوِ ائْتَمَنْتُ اَحَدَكُمْ عَلَى قُعْب لَخَشِيتُ اَنْ يَذْهَبَ بِعِلاَقَتِهِ ، اَلَّلهُمَّ اِنِّي قَدْ مَلَلْتُهُمْ وَمَلُّونِي ، وَسَئِمْتُهُمْ وَسَئِمُونِي ، فأَبْدِلْنِي بِهِمْ خَيْراً مِنْهُمْ وَاَبْدِلْهُمْ بِي شَرّاً مِنِّي ، اَلَّلهُمَّ مُثْ قُلُوبَهُمْ كَمَا يُمَاثُ الْمِلْحُ فِى الْمَاءِ . أَمَا وَاللهِ لَوَدِدْتُ اَنَّ لِي بِكُمْ أَلْفَ فَارِس مِنْ بَنِي فِراسِ بْنِ غَنْم\r\nهُنَالِكَ لَوْ دَعَوْتَ ، أَتَاكَ مِنْهُمْ * فَوَارِسُ مِثْلُ أَرْمِيَةِ الْحَمِيمِ » ثم نزل ( عليه السلام ) من المنبر .\r\nقال الشّريف : أقول : الأرمية جمع رمىّ و هو السّحاب ، و الحميم هاهنا وقت الصّيف ، و انما خص الشاعر سحاب الصّيف بالذكر لانه اشد جفولاً و اسرع خفوفاً لانه لا ماء فيه ، و انما يكون السّحاب ثقيل السّير لامتلائه بالماء ، و ذلك لايكون فى الأكثر الأزمان الشّتاء ، و انما أراد الشّاعر وصفهم بالسّرعة إذا دعوا ، و الإغاثة إذا استغيثوا ، و الدّليل على ذلك قوله : هنالك لو دعوت أتاك منهم .\r\n« و من خطبة له ( عليه السلام ) »\r\nاز جمله فرمايشات حضرت على ( عليه السلام ) خطبه بيست و پنجم است ، اين خطبه مربوط است به داستانى كه براى عبيدالله بن عبّاس و سعيد بن نمران اتفاق افتاد ; عبيدالله برادر عبدالله بن عبّاس و پسر عموى حضرت على بود كه از طرف آن حضرت حاكم صنعا در يمن بود ، و از كسانى است كه بالاخره به اصحاب معاويه\r\nپيوست ; سعيد بن نمران هم حاكم جَنَد - كه منطقه اى نزديك صنعا و جزو يمن\r\n","description":"","footnote":"","page_name":" 405 ","page_number":405},
  {"content":"\r\nاست - بود . به هرحال اين دو نفر از طرف حضرت على در يمن حاكم بودند .\r\nدر يمن با اين كه شيعيان حضرت على زياد بودند ولى پيروان عثمان هم بودند كه با حضرت على ( عليه السلام ) دشمن بودند ، اين اشخاص محرمانه براى معاويه نامه مى نوشتند و او را تشويق مى كردند كه به طرف يمن نيرو بفرستد و يمن را از حضرت على ( عليه السلام ) بگيرد ، معاويه بسربن أبى أرطاة را به طرف يمن فرستاد ، جنگ مختصرى پيش آمد و عبيدالله بن عبّاس و سعيد بن نمران افراد ديگرى را به جاى خود گذاشتند و به كوفه فرار كردند و بهانه آوردند كه جنگ ممكن نبود ما هم يمن را تحويل داديم و آمديم . ( 1 )\r\nداستان حمله بُسْربن ابى أرطاة به يمن به نقل ابن ابى الحديد\r\n« فلمّا قدم كتابهم ، دعا بسربن أبي أرطاة ، و كان قاسى القلب فظّاً سفّاكاً للدّماء ، لا رأفة عنده و لا رحمة ، فامره أن يأخذ طريق الحجاز و المدينة و مكّة حتّى ينتهي الى اليمن ، و قال له : لاتنزل على بلد أهله على طاعة علي الاّ بسطت عليهم لسانك ; حتّى يروا أنهم لانجاء لهم و أنك محيط بهم ، ثمّ اكفف عنهم ، و ادعهم الى البيعة لى ، فمن أبى فاقتله ، و اقتل شيعة علىّ حيث كانوا » ( 2 )\r\nوقتى نامه مردم يمن به معاويه رسيد ، بسربن ابى ارطاة را كه مردى قسىّ القلب و خشن بود و رحمت و رأفتى در دلش نبود خواند و به او گفت : از راه حجاز و مدينه و مكه مى روى تا به يمن برسى ، بر شهرى كه مردم آن در اطاعت على هستند فرود نيا مگر اين كه زبان تهديد و ناسزا بر آنها بگشايى به اندازه اى كه چنين پندارند كه راه نجاتى جز اطاعت از تو ندارند ، سپس دست از آنها بردار و آنها را به بيعت با من\r\nدعوت كن ، هر كس از بيعت با من سر باز زند او را بكش ، و بكش شيعه على را\r\n\r\n","description":"","footnote":"\r\n1 - تاريخ طبرى ، ج 4 ، ص 106 ; الغارات ، ج 2 ، ص 633\r\n2 - شرح ابن ابى الحديد ، ج 2 ، ص 6\r\n","page_name":" 406 ","page_number":406},
  {"content":"\r\nهر كجا كه هستند .\r\nبُسر با سه هزار نيرو حركت كرد و بعد در وسط راه عده اى از آنها فرارى شدند يا از بين رفتند ، بالاخره با 2600 نفر آمد و به مدينه حمله كرد ، عده اى را كشت و به زور از مردم براى معاويه بيعت گرفت ، بعد به مكه و طائف حمله كرد و پس از آن به يمن حمله نمود و حتى زنها و بچه ها و از جمله دو پسر صغير عبيداللّه را كشت . نتيجه اين سفر اين شد كه سى هزار نفر را كشت . در شرح حال بُسر دارد كه وقتى حضرت على از جنايات او مطّلع شد به بُسر نفرين كرد كه خدايا عقلش را بگير ، بُسر هم در آخر كار ديوانه شد . ( 1 )\r\nقضاوت ابن ابى الحديد در مورد معاويه\r\nدر اينجا جمله اى را از ابن ابى الحديد در مورد معاويه نقل كنم ، او در شرح نهج البلاغه مى گويد : « و معاوية مطعون في دينه عند شيوخنا ( رحمهم الله ) يرمى بالزندقة . . . و لو لم يكن شىء من ذلك لكان في محاربته الإمام ما يكفي في فساد حاله » ( 2 ) معاويه نزد اساتيد ما از نظر دين مورد طعن است و او را زنديق مى دانند . . . و اگر معاويه هيچ يك از چيزهايى را هم كه برايش نقل كرده اند نداشته باشد ، همين كه با امام وقت و خليفه مسلمين جنگ كرد در فساد حال او كفايت مىكند .\r\nحضرت على ( عليه السلام ) خليفه مسلمانهاست ، معاويه عليه او قيام مىكند و به بُسر دستور مىدهد كه هر كجا شيعيان حضرت على را يافت از دم شمشير بگذراند ، ما اين را با چه منطقى مى توانيم درست كنيم .\r\nبه هرحال اين خطبه مربوط به داستان حمله بُسربن ابى ارطاة به يمن است .\r\n\r\n","description":"","footnote":"\r\n1 - شرح ابن ابى الحديد ، ج 2 ، ص 18 ; الغارات ، ج 2 ، ص 633 ; تاريخ طبرى ، ج 4 ، ص 106 ; و منهاج البراعة ، ج 3 ، ص 360\r\n2 - شرح ابن ابى الحديد ، ج 1 ، ص 340\r\n","page_name":" 407 ","page_number":407},
  {"content":"\r\n« وقد تواترت عليه الأخبار باستيلاء أصحاب معاوية على البلاد و قدم عليه عاملاه على اليمن ، و هما عبيدالله بن عبّاس و سعيد بن نمران ، لما غلب عليهما بسربن أبي أرطاة ، فقام ( عليه السلام ) على المنبر ضجراً بتثاقل أصحابه عن الجهاد ، و مخالفتهم له فى الرّأى ، فقال : »\r\n( به تواتر خبر رسيده بود به امام ( عليه السلام ) كه اصحاب معاويه بر شهرها استيلا پيدا كرده اند ، و دو فرماندار حضرت در يمن عبيدالله بن عبّاس و سعيد بن نمران فرار كرده نزد او آمدند ، وقتى كه بسربن ابى ارطاة بر آنها غلبه كرد ، پس حضرت كه از سنگينى اصحابش از جهاد و مخالفتشان با رأى آن حضرت - مخالفتشان در اين بود كه حضرت مى فرمود بايد با دشمن جنگيد و آنها سستى مى كردند - ناراحت بود پس فرمود : )\r\n« مَا هِىَ إلاَّ الْكُوفَةُ أقْبِضُهَا وَأبْسُطُهَا »\r\n( براى من فقط يك كوفه مانده كه قبض و بسط آن در دست من است . )\r\n« قبض » و « بسط » كنايه از تصرّف و استيلا بر آن است . در واقع حضرت مى فرمايد : با اين سستى شما اطراف بلاد همه مورد هجوم واقع شده و فقط كوفه مانده كه قبض و بسط آن در دست من است ، كوفه هم صد در صد مطيع نبود و هميشه باد اختلاف در آن مىوزيد و پر از آشوب بود . بعد حضرت به نحو جمله معترضه ( 1 ) خطاب به كوفه مى فرمايد :\r\nمذمّت اهل كوفه\r\n« إنْ لَمْ تَكُونِي إلاَّ أَنْتِ تَهُبُّ أَعَاصِيرُكِ ، فَقَبَّحَكِ اللهُ ! »\r\n( اى كوفه اگر بناست فقط تو باشى آن هم با اين همه گردبادها و اختلافات داخلى ، پس خدا رويت را زشت نمايد ! )\r\n« تهبّ » به معناى وزيدن است . « اعاصير » جمع « عصار » است يعنى گردباد . اينجا\r\n\r\n","description":"","footnote":"\r\n1 - جمله معترضه به جمله اى گفته مىشود كه بين پرانتز در خلال كلام ذكر شود و مناسبتى هم با اصل موضوع داشته باشد .\r\n","page_name":" 408 ","page_number":408},
  {"content":"\r\nحضرت عصبانى شده ، وقتى كوفه اى كه مركز ثقل خلافت است و اين همه لشكر و ارتش در آن هست اطاعت امر حضرت را نمى كنند جاى نفرين هست ، نفرين به شهر در حقيقت نفرين به مردم آن شهر است .\r\n« و تمثّل بقول الشّاعر »\r\n( و تمثّل جست حضرت به گفته شاعر )\r\n« لَعَمْرُ أبِيكَ الْخَيْرِ يَا عَمْرو إنَّنِي * عَلَى وَضَر مِنْ ذَا الإنَاءِ قَلِيل »\r\n( به جان پدرت - يا - به دين پدرت قسم اى عمرو من بر مقدار كمى از چربى اين ظرف هستم . )\r\nيعنى اين منطقه وسيع را دارند از من مى گيرند و فقط يك كوفه براى من مانده است .\r\nاين خطبه را حضرت در اواخر عمر شريفش ايراد فرموده ، زمانى كه معاويه هر روز در جايى فتنه درست مى كرده و فقط كوفه در دست حضرت مانده بود .\r\n« ثمّ قال ( عليه السلام ) : أُنْبِئْتُ بُسْراً قَدِ اطَّلَعَ الَيمَنَ وَاِنِّي وَاللهِ لَأَظُنُّ أَنَّ هؤُلاَءِ الْقَوْمَ سَيُدَالُونَ مِنْكُمْ : بِاجْتَِماعِهِمْ عَلَى بَاطِلهِمْ ، وَتَفَرُّقِكُمْ عَنْ حَقِّكُمْ وَبِمَعْصِيَتِكُمْ اِمَامَكُمْ فِى الْحَقِّ ، وَطَاعَتِهِمْ إمَامَهُمْ فِى الْبَاطِلِ ، وَبِأَدَائِهِمُ اْلاَمَانَةَ اِلَى صَاحِبِهِمْ وَخِيَانَتِكُمْ ، وَبِصَلاَحِهِمْ فِي بِلاَدِهِمْ وَفَسَادِكُمْ . فَلَوِ ائْتَمَنْتُ اَحَدَكُمْ عَلَى قُعْب لَخَشِيتُ اَنْ يَذْهَبَ بِعِلاَقَتِهِ »\r\n( سپس فرمود : به من خبر رسيده كه بُسر بر يمن اشراف پيدا كرده است ، و من به خدا قسم مى بينم اين قوم را كه بر شما پيروز خواهند شد ، به خاطر اين كه آنها در باطلشان اتّحاد و همبستگى دارند ، و شما نسبت به حق خود اختلاف داريد ، و شما نافرمانى امام به حقّتان را مى كنيد ، و آنها اطاعت مى كنند امام باطلشان را ، آنها امانت - عهد و پيمانى كه با معاويه داشتند - را به رفيقشان - معاويه - ادا كردند امّا شما خيانت مى كنيد ، آنها در بلاد خودشان اصلاحاتى انجام مى دهند و شما در بلاد خودتان افساد مى كنيد ، پس اگر يك كاسه چوبى را پيش شما امانت بگذارم مى ترسم بندش را ببريد . )\r\n","description":"","footnote":"","page_name":" 409 ","page_number":409},
  {"content":"\r\n« قَعب » و « قُعب » به معناى كاسه چوبى است و « عِلاقة » بند آن است . آنگاه حضرت فرمود :\r\n« اَللَّهُمَّ اِنِّي قَدْ مَلَلْتُهُمْ وَمَلُّونِي ، وَسَئِمْتُهُمْ وَسَئِمُونِي ، فأَبْدِلْنِي بِهِمْ خَيْراً مِنْهُمْ »\r\n( خدايا اين جمعيت از اصرار من بر حق خسته شدند و من هم از اين جمعيت خسته شدم ، من از آنها ناراحتم آنها هم از من ناراحت مى باشند ، خدايا عوض اينها رفيقهاى بهتر به من بده . )\r\nچه رفيقى بهتر از پيامبر و ملائكه و اولياء خدا ، حضرت با شهادتش به عالَم ديگر رفت و خوبان را پيدا كرد ، بالاخره دعاى حضرت مستجاب شد .\r\nوقتى مردم قابليت و استعداد اين را نداشته باشند كه رهبر عادل حق گو بر آنها حكومت كند ، اينجا جاى نفرين مىشود .\r\n« وَاَبْدِلْهُمْ بِي شَرّاً مِنِّي »\r\n( و بدتر از من به آنها بده . )\r\nحضرت كه شر نبوده ، يا بايد بگوييم كه افعل التفضيل از معناى تفضيلى خود افتاده ، يعنى منِ خوب را از آنها بگير و شرّى به آنها بده ، و ممكن است هم بگوييم چون حضرت على - ولو در منتهاى خوبى بوده - در نظر آنها بد بوده ; زيرا آدمى كه لجباز و خيره است آدم حق در مزاجش بد مى آيد ; روى اين اساس حضرت مى فرمايد : حالا كه من به نظر اينها بد هستم كسى بدتر از من به آنها بده .\r\n« اَلَّلهُمَّ مُثْ قُلُوبَهُمْ كَمَا يُمَاثُ الْمِلْحُ فِى الْمَاءِ »\r\n( خدايا دل اينها را آب كن همانطور كه نمك در آب حلّ مىشود . )\r\nچقدر حضرت از شيطنت و نافرمانى اينها جانش به لب رسيده كه اين گونه نفرين مىكند .\r\n« أَمَا وَاللهِ لَوَدِدْتُ اَنَّ لِي بِكُمْ أَلْفَ فَارِس مِنْ بَنِي فِراسِ بْنِ غَنْم »\r\n( به خدا قسم دلم مى خواهد عوض شما هزار اسب سوار از طايفه فراس بن غنم به من داده شود . )\r\n","description":"","footnote":"","page_name":" 410 ","page_number":410},
  {"content":"\r\nبنى فراس طايفه اى بودند به شجاعت معروف و نسبت به رييسشان مطيع ، لذا حضرت مى فرمايد : دوست دارم همه اين ارتش كوفه و مردمش از من گرفته شود و هزار نفر از بنى فراس بن غنم به من داده شود . آنگاه حضرت شعر شاعرى را مى خواند :\r\n« هُنَالِكَ لَوْ دَعَوْتَ ، أَتَاكَ مِنْهُمْ * فَوَارِسُ مِثْلُ أَرْمِيَةِ الْحَمِيمِ »\r\n( اگر چنانچه هزار نفر از چنين سوارانى باشد به محض آن كه آنها را بخوانى به سوى تو مى آيند شتابان چون ابرهاى تابستانى . )\r\n« ثمّ نزل ( عليه السلام ) من المنبر »\r\n( سپس حضرت از منبر پايين آمدند . )\r\nبعد سيّد رضىّ مى فرمايد :\r\n« قال الشّريف : أقول : الأرمية جمع رميّ و هو السّحاب ، و الحميم هاهنا وقت الصّيف و انما خص الشاعر سحاب الصّيف ، بالذكر لانه اشد جفولاً و اسرع خفوفاً لانه لا ماء فيه ، و انما يكون السّحاب ثقيل السّير لامتلائه بالماء ، و ذلك لايكون فى الاكثر الا زمان الشّتاء ، و انما أراد الشّاعر وصفهم بالسّرعة اذا دعوا ، و الاغاثة اذا استغيثوا ، و الدّليل على ذلك قوله هنالك لو دعوت أتاك منهم »\r\n( مى گويم : « ارمية » جمع « رمىّ » و معناى آن ابر است ، « حميم » در اينجا به معناى تابستان است ، و شاعر ابر تابستانى را ذكر كرده ، چون سبك تر است و سريع تر حركت مىكند ، زيرا باران ندارد . و ابر وقتى آهسته حركت مىكند كه پر باران باشد و آن ابر در زمستان است . و شاعر مى خواسته بگويد : اينها آدمهايى هستند كه به سرعت مى آيند اگر خوانده شدند و به داد انسان مى رسند . )\r\n« جفول » و « خفوف » هر دو به معناى حركت سريع است .\r\nوالسّلام عليكم و رحمة الله و بركاته\r\n","description":"","footnote":"","page_name":" 411 ","page_number":411},
  {"content":"\r\n\r\n","description":"","footnote":"","page_name":" 412 ","page_number":412},
  {"content":"\r\nخطبه 26\r\n( درس 71 )\r\nبعثت پيامبراكرم ( صلى الله عليه وآله و سلم )\r\nوضعيت اعراب در عصر بعثت\r\nآيا حضرت على ( عليه السلام ) پس از غصب خلافت بيعت كرد ؟\r\nچرا حضرت على ( عليه السلام ) براى گرفتن حق خود قيام نكرد ؟\r\nبيعت عمروعاص با معاويه\r\nآماده باش جنگى به امر حضرت على ( عليه السلام )\r\n","description":"","footnote":"","page_name":" 413 ","page_number":413},
  {"content":"\r\n\r\n","description":"","footnote":"","page_name":" 414 ","page_number":414},
  {"content":"\r\nبسم الله الرحمن الرحيم\r\nو من خطبة له ( عليه السلام ) :\r\n« اِنَّ اللهَ بَعَثَ مُحَمَّداً ( صلى الله عليه وآله و سلم ) نَذِيراً لِلْعَالَمِينَ ، وَأَمِيناً عَلَى التَّنْزِيلِ ، وَاَنْتُمْ مَعْشَرَ الْعَرَبِ عَلَى شرِّ دِين ، وَفِى شَرِّ دَار ، مُنِيخُونَ بَيْنَ حِجَارَة خُشْن وَحَيَّات صُمٍّ ، تَشْرَبُونَ الْكَدِرَ ، وَتَأْكُلُونَ الْجَشِبَ ، وَتَسْفِكُونَ دِمَاءَكُمْ ، وَتَقْطَعُونَ أَرْحَامَكُمْ ، الْأَصْنَامُ فِيكُمْ مَنْصُوبَةٌ ، وَالْآثَامُ بِكُمْ مَعْصُوبَةٌ »\r\nو منها : « فَنَظَرْتُ فَاِذَا لَيْسَ لِي مُعِينٌ اِلاَّ اَهْلُ بَيْتِي فَضَنَنْتُ بِهِمْ عَنِ الْمَوْتِ ، وَاَغْضَيْتُ عَنِ الْقَذَى ، وَشَرِبْتُ عَلَى الشَّجَى ، وَصَبَرْتُ عَلَى اَخْذِ الكَظَمِ وَعَلَى اَمَرَّ مِنْ طَعْمِ الْعَلْقَمِ »\r\nو منها : « وَلَمْ يُبَايِعْ حَتَّى شَرَطَ أَنْ يُؤْتِيَهُ عَلَى الْبَيْعَةِ ثَمَناً فَلاَ ظَفِرَتْ يَدُ الْبَائِعِ ، وَخَزِيَتْ اَمَانَةُ الْمُبْتَاعِ ، فَخُذُوا لِلْحَرْبِ اُهْبَتَهَا ، وَأَعِدُّوا لَهَا عُدَّتَهَا ، فَقَدْ شَبَّ لَظَاهَا ، وَعَلاَ سَنَاهَا ، وَاسْتَشْعِرُوا الصَّبْرَ فَإنَّهُ أَدْعَى اِلَى النَّصْرِ »\r\nموضوع بحث ما درسهايى از نهج البلاغه بود ، امروز خطبه بيست و ششم مطرح است .\r\nاين خطبه را سيّد رضىّ ( رحمه الله ) سه قطعه كرده كه به نظر مى رسد قسمت هايى از يك خطبه مفصّل بوده اند ، كه مفصّل آن را ابن ابى الحديد شارح معتزلى در شرح\r\n","description":"","footnote":"","page_name":" 415 ","page_number":415},
  {"content":"\r\nخطبه شصت و هفتم ( 1 ) به نقل از كتاب الغارات ابراهيم بن محمّد ثقفى نقل مىكند ، ( 2 ) و مرحوم خوئى هم در جلد سوّم از شرح نهج البلاغه ذكر مىكند . ( 3 ) خطبه را حضرت موقعى ايراد فرموده اند كه خبر شهادت محمّدبن ابى بكر در مصر ، و فتح مصر توسّط معاويه به حضرت على مى رسد .\r\nبعثت پيامبراكرم ( صلى الله عليه وآله و سلم )\r\n« و من خطبة له ( عليه السلام ) »\r\n( و از خطبه هاى حضرت على ( عليه السلام ) است . )\r\nعرض كردم اين خطبه سه قطعه از يك خطبه مفصّل است . امّا قطعه اوّل :\r\n« اِنَّ اللهَ بَعَثَ مُحَمَّداً ( صلى الله عليه وآله و سلم ) نَذِيراً لِلْعَالَمِينَ »\r\n( خداى تبارك و تعالى برانگيخت حضرت محمد ( صلى الله عليه وآله و سلم ) را ترساننده براى همه مردم . )\r\nدين مقدّس اسلام دين جهانى براى همه مردم است تا قيامت . خداوند در قرآن مى فرمايد : ( و ما أرسلناك الاّ كافّة للنّاس ) ( 4 ) نفرستاديم تو را مگر براى همه مردم . اين كلام حضرت كه مى فرمايد : « نذيراً للعالمين » ترساننده همه مردم ، هم از نظر مكان عموم و شمول دارد نسبت به همه كشورها ، و هم به حسب زمان . « حلال محمّد حلال أبداً إلى يوم القيامة و حرامه حرام أبداً إلى يوم القيامة » ( 5 ) آنچه را پيامبر حلال كرده حلال است تا روز قيامت ، و آنچه را حرام كرده حرام است تا روز قيامت . پيغمبراكرم خاتَم النّبيين است ، يعنى مُهر پيامبران است ، و مهر را هميشه در آخر كاغذ يعنى پس از بيان مطلب مى زنند .\r\n\r\n","description":"","footnote":"\r\n1 - شرح ابن ابى الحديد ، ج 6 ، ص 94\r\n2 - الغارات ، ج 1 ، ص 302\r\n3 - منهاج البراعة ، ج 3 ، ص 380\r\n4 - سوره سبأ ، آيه 28\r\n5 - كافى ، ج 1 ، ص 58 ; و بحارالانوار ، ج 2 ، ص 260\r\n","page_name":" 416 ","page_number":416},
  {"content":"\r\nپيامبراكرم ( صلى الله عليه وآله و سلم ) هم « بشير » بوده و هم « نذير » هم مردم را به بهشت بشارت مى داده و هم از غضب خدا مى ترسانده است ، امّا چون حضرت در مقام توبيخ كسانى است كه با آن حضرت و اهل بيت پيغمبر بد رفتارى مى كردند فقط نذير بودن آن حضرت را ذكر مىكند تا آنها را از عاقبت كار بدشان بترساند .\r\n« وَأَمِيناً عَلَى التَّنْزِيلِ »\r\n( و پيغمبر را برانگيخت امين بر قرآنى كه نازل شده از طرف خداست . )\r\n« تنزيل » مصدر است امّا به معنى اسم مفعول ، يعنى نازل شده . « امين » كسى است كه امانت را حفظ كند . پيغمبر قرآن را به همان صورتى كه بر او نازل شده بود به مردم تحويل داد بدون اين كه در آن تصرّف كند .\r\nوضعيت اعراب در عصر بعثت\r\n« وَاَنْتُمْ مَعْشَرَ الْعَرَبِ عَلَى شرِّ دِين ، وَفِى شَرِّ دَار »\r\n( در حالى پيغمبر مبعوث شد كه شما اى جمعيت عرب بدترين دين و بدترين سراى را داشتيد . )\r\nبدترين دين را داشتيد ، مردم حجاز بت پرست بودند ، سيصد و شصت بت در خانه كعبه بود و بزرگشان هُبَل نام داشت ، به دست خود مى تراشيدند و پرستش مى كردند . نقل كرده اند عربى بتى را كه به دست خود تراشيده بود و عبادت مى كرد موقعى ديد دو روباه به صورت آن بول كردند ، عصبانى شد و بت را به دور انداخت و گفت : « اربّ يبول الثعلبان بوجهه ؟ ! » اين هم خدا شد كه دو روباه به روى آن بول كنند ؟ ! بله بدترين دين را داشتند كه دست ساز خودشان را كه يك قطعه چوب و يا سنگ بود مى پرستيدند .\r\nدر بدترين خانه زندگى مى كردند ، يعنى منطقه زندگى آنها بد بود ، نه آب داشت نه آبادانى ، همه اش سنگلاخ بود ، اينها نوعاً بيابان گرد بودند و در بيابانها و\r\n","description":"","footnote":"","page_name":" 417 ","page_number":417},
  {"content":"\r\nسنگلاخها زندگى مى كردند و تعداد اندكى از آنها در مكه زندگى مى كردند .\r\n« مُنِيخُونَ بَيْنَ حِجَارَة خُشْن ، وَحَيَّات صُمٍّ »\r\n( در حالتى كه منزل كرده بوديد بين سنگهاى سخت و مارهاى كر . )\r\n« أناخَ الْبَعيرَ » يعنى شتر را خواباند ، و شتر را در جايى مى خوابانند كه مى خواهند منزل كنند ، بنابراين « منيخون » در حقيقت به معناى « مقيمون » مى باشد . « خُشن » جمع « خشناء » است ، يعنى زبر و سخت . « صُمّ » جمع « أصم » است ، يعنى كر .\r\nحضرت مى خواهد بفرمايد : شما زندگى مى كرديد بين سنگهاى سخت و بى آب و علف و مارهاى كر ، يعنى مارهاى پر زهرى كه هيچ نيرويى نمى تواند آنها را از انسان دفع كند ، نه سحر و جادو در آنها اثر مىكند نه حرف منطقى و نه داد و فرياد ، و شايد هم مارهايى باشند كه واقعاً كرند و گوشى ندارند ، خلاصه وقتى بگزند حساب انسان پاك است . اين معناى ظاهرى عبارت است .\r\nدر اينجا ابن ابى الحديد معتزلى مى گويد : ممكن است معناى مجازى مراد باشد ، و بعد مى گويد : بهتر همين است كه بگوييم معناى مجازى مراد است . به اين صورت كه مراد از سنگهاى سخت ، دلهاى سخت تر از سنگ باشد ; ( 1 ) يعنى مواجه مى شديد هميشه با دشمنانى كه دلشان از سنگ سخت تر بود و مثل مار گزنده بودند و همچون مار كر ، به قدرى در دشمنى پايدار بودند كه هيچ دفاعى در مقابلشان مؤثّر نبود .\r\nبا اين كه ابن ابى الحديد اين معناى مجازى را بهتر مىداند اما ظاهراً وجهى ندارد ، و مراد همان معناى حقيقى باشد كه منطقه زندگى شما منطقه اى سنگلاخ و بى آب و علف بود و بين مارهاى زهردار و گزنده زندگى مى كرديد .\r\n« تَشْرَبُونَ الْكَدِرَ »\r\n( مى آشاميديد آب مكدّر آلوده را . )\r\n\r\n","description":"","footnote":"\r\n1 - شرح ابن ابى الحديد ، ج 2 ، ص 19\r\n","page_name":" 418 ","page_number":418},
  {"content":"\r\nنوعاً در آن منطقه چشمه و آب جارى وجود نداشت ، آب باران در گودالها جمع مى شد ، بو مى گرفت ، كرمها در آن رشد مى كردند ، حيوانات در آن بول مى كردند ، باد گرد و خاك در آن مى ريخت ، آنها هم مجبور بودند از آن آب بياشامند .\r\n« وَتَأْكُلُونَ الْجَشِبَ »\r\n( و غذاهاى سخت و خشن را مى خورديد . )\r\nدر آن زمان بسيارى از مردم مكّه اصلا نمى دانستند نان چيست ! نقل مى كنند در آن زمان شخصى مقدارى گوشت پخته را روى نانى گذاشته و به عربى داد ، او خيال كرد اين نان ظرف گوشت پخته است ، گوشت را خورد و نان را تحويل داد ، گفت ظرفش را بگير ! اصلا نمى دانستند نان گندم چيست . اگر نانى هم تهيّه مى كردند از آرد هسته خرما بود ، آنها حيوانى را مى كشتند و گوشت آن را مى خوردند .\r\nنقل مى كنند كه ابو برده مى گفت : شنيده بوديم هر كس نان بخورد چاق مىشود ، ما هم كه نان نديده بوديم همه اش خوراكمان گوشت شتر بود ، وقتى خيبر را فتح كرديم در منزل يهود خيبر نان پيدا كرديم شروع به خوردن كردم و به خود نگاه مى كردم كه آيا چاق مى شوم يا نه ! ( 1 ) به هرحال از غذاهاى لذيذ در آن بيابان خبرى نبود ، حتّى از نان هم كه يك غذاى عادى است خبرى نبود .\r\n« وَتَسْفِكُونَ دِمَاءَكُمْ »\r\n( و خون همديگر را مى ريختيد . )\r\nممكن است كسى غذاى سخت بخورد و بدبخت هم باشد اما انسان باشد ، عواطف انسانى در او زنده باشد ، اينها اين گونه هم نبودند ، براى اين كه شترى از قبيله اى به چراگاه قبيله ديگر رفته بود ، بين دو قبيله چهل سال جنگ در گرفت و خون همديگر را مى ريختند .\r\n\r\n","description":"","footnote":"\r\n1 - منهاج البراعة ، ج 3 ، ص 365\r\n","page_name":" 419 ","page_number":419},
  {"content":"\r\n« وَتَقْطَعُونَ أَرْحَامَكُمْ »\r\n( و قطع رحم مى كرديد . )\r\nبراى يك امر جزئى برادر برادرش را مى كشت .\r\n« الْأَصْنَامُ فِيكُمْ مَنْصُوبَةٌ ، وَالْآثَامُ بِكُمْ مَعْصُوبَةٌ »\r\n( بتها بين شما برپا بود ، و گناهان به شما چسبيده بود . )\r\n« أصنام » جمع « صنم » است ، يعنى بت . « آثام » جمع « إثم » است ، يعنى گناه . بت را عبادت و پرستش مى كردند و كانون گناه بودند ، اين گونه نبود كه گاه گاهى فريب شيطان را بخورند و آلوده به گناه شوند بلكه گناه به آنها چسبيده بود و از آنها جدا نمى شد . خلاصه حضرت در اين قسمت از خطبه مى خواهد بفرمايد : اى مردم شما وضع زندگيتان اين گونه بود كه هم از نظر خانه و زندگى و هم از نظر امور معنوى و عواطف انسانى در وضع بدى قرار داشتيد و به بركت وجود اين پيغمبر از همه جهات وضع شما خوب شد ، اما شما اين گونه با اهل بيت آن حضرت بدرفتارى مى كنيد .\r\nامّا قسمت دوّم از خطبه :\r\nآيا حضرت على ( عليه السلام ) پس از غصب خلافت بيعت كرد ؟\r\nبعد از وفات پيغمبراكرم ( صلى الله عليه وآله و سلم ) حضرت على و حضرت زهرا ( عليهما السلام ) مورد بى لطفى قرار گرفتند و متاركه شدند و در تعيين خلافت و حكومت اصلا حضرت على را به حساب نياوردند ، حضرت مشغول كفن و دفن پيغمبراكرم ( صلى الله عليه وآله و سلم ) بود و مسأله خلافت در سقيفه مطابق آن اساسى كه داشتند انجام شد . اين مسأله مسلّم است كه حضرت على ( عليه السلام ) در اوّل با خلافت به آن صورت مخالف بود و بيعت هم نكرد ، اما در اين كه آيا حضرت على بعداً بيعت كرد يا نه محل خلاف است . در صحيح بخارى در كتاب المغازى و صحيح مسلم در كتاب الجهاد در حديثى از عايشه\r\n","description":"","footnote":"","page_name":" 420 ","page_number":420},
  {"content":"\r\nنقل مىكند كه حضرت على ( عليه السلام ) بعد از وفات حضرت فاطمه زهرا ( عليها السلام ) كه مى گويد شش ماه بعد از وفات پيغمبر بوده ، بيعت كرد ; ( 1 ) و از نامه بيست و هشتم نهج البلاغه استفاده مىشود كه اين بيعت - اگر فرضاً انجام شده - از روى اجبار بوده است ، اين نامه جواب نامه اى است كه معاويه براى حضرت على ( عليه السلام ) نوشته ، در قسمتى از اين نامه حضرت على مى فرمايد : « قلت انّى كنت اقاد كما يقاد الجمل المخشوش حتّى ابايع ، و لعمر الله لقد أردت أن تذمّ فمدحت ، و ان تفضح فافتضحت . و ما على المسلم من غضاضة في أن يكون مظلوماً ما لم يكن شاكّاً في دينه و لا مرتاباً بيقينه » ( 2 ) و تو اى معاويه گفتى كه من را همچون شترى كه بينى او را مهار كرده باشند مى كشيدند تا بيعت كنم ، به خدا قسم خواستى مرا مذمّت كنى تعريفم كردى ، خواستى مرا مفتضح كنى خود را مفتضح و رسوا كردى ، بر مرد مسلمان نقصى نيست در اين كه مظلوم قرار گيرد در صورتى كه در دينش محكم باشد .\r\nچرا حضرت على ( عليه السلام ) براى گرفتن حق خود قيام نكرد ؟\r\nدر قسمت دوّم از اين خطبه حضرت جواب از سؤال مقدّرى را مىدهد ، و آن اين كه چرا حضرت كه از غصب خلافت و رفتار با اهل بيت رسول الله ناراضى بود قيام نكرد تا حق خود را بگيرد ؟\r\nحضرت در جواب از اين سؤال مى فرمايد :\r\n« و منها : فَنَظَرْتُ فَاِذَا لَيْسَ لِي مُعِينٌ اِلاَّ اَهْلُ بَيْتِي فَضَنَنْتُ بِهِمْ عَنِ الْمَوْتِ »\r\n( و از جمله اين خطبه است : پس نظر كردم ديدم هيچ كمكى ندارم مگر اهل بيت خودم را ، پس بخل كردم از اين كه آنها شهيد شوند . )\r\n« ضَنّ » به معناى بخل است ; حضرت مى خواهد بفرمايد : همه مردم به جاى\r\n\r\n","description":"","footnote":"\r\n1 - صحيح مسلم ، ج 3 ، ص 1380 ، حديث 1759\r\n2 - نهج البلاغه عبده ، ج 3 ، ص 38\r\n","page_name":" 421 ","page_number":421},
  {"content":"\r\nديگرى رفته بودند و اطراف من كسى نبود ، عِدّه و عُدّه نداشتم ، و اگر با اهل بيتم قيام مى كردم همه آنها شهيد مى شدند و به مقصد هم نمى رسيدم ; لذا من نخواستم اهل بيت و وابستگان به پيغمبراكرم ( صلى الله عليه وآله و سلم ) از بين بروند و اين سلسله قطع شود ، بقاى نسل پيغمبر خواسته خدا بوده است ، در واقعه كربلا حضرت سيّدالشهداء و همه اصحاب و اولاد آن حضرت شهيد مى شوند ، خداى تبارك و تعالى از روى تفضّل چنان بيمارى را بر حضرت زين العابدين ( عليه السلام ) مستولى مىكند كه دشمن تصور مىكند او از دنيا خواهد رفت و در صدد قتل آن حضرت برنمى آيد ، و اين لطف خدا بود كه بيمارى را بر حضرت زين العابدين مستولى كند تا شجره امامت باقى بماند ، اگر نبود بيمارى آن حضرت او را هم شهيد مى كردند و تقريباً نسل پيغمبر منقطع مى شد . مسأله بقاء شجره نبوّت مسأله مهمى است ، بايد به عنوان يادگار باقى بماند تا مردم را متوجّه پيغمبر كند . پس دليل اين كه حضرت على ( عليه السلام ) براى گرفتن حق خود قيام نكرد نداشتن نيرو بود .\r\nابن ابى الحديد از كتاب « صفين » نصر بن مزاحم نقل مىكند كه حضرت على بعد از وفات رسول الله بارها مى فرمود : « لو وجدت أربعين ذوي عزم ! » ( 1 ) كاش من چهل نفر صاحب تصميم پيدا مى كردم ; بعد حضرت ناراحتى خود را از وضع موجود بيان مىكند و مى فرمايد :\r\n« وَاَغْضَيْتُ عَنِ الْقَذَى ، وَشَرِبْتُ عَلَى الشَّجَى »\r\n( و چشم پوشيدم بر خاشاكى كه در چشم بود ، و آشاميدم در حالى كه استخوانى در گلويم گير كرده بود . )\r\n« قذى » يعنى آشغال ، وقتى خاشاكى به چشم انسان رفته باشد نمى تواند چشم را روى هم بگذارد ، و وقتى استخوان در گلويش گير كرده باشد نمى تواند آب بياشامد ، اما حضرت على براى بيان شدّت ناراضى بودن خود از وضع موجود مى فرمايد :\r\n\r\n","description":"","footnote":"\r\n1 - شرح ابن ابى الحديد ، ج 2 ، ص 22\r\n","page_name":" 422 ","page_number":422},
  {"content":"\r\nمن در مقابل غصب خلافت و گرفته شدن حكومت همچون انسانى بودم كه خاشاك در چشم و استخوان در گلو داشته باشد ، چشم روى هم گذاشتم و زندگى را به سر بردم و رفتن خلافت را ناديده گرفتم و صبر كردم .\r\n« وَصَبَرْتُ عَلَى اَخْذِ الكَظَمِ وَعَلَى اَمَرَّ مِنْ طَعْمِ الْعَلْقَمِ »\r\n( و صبر كردم در حالى كه گلو و راه نفسم گرفته بود ، و صبر كردم بر حالتى كه تلخ تر بود از طعم علقم . )\r\n« كَظَم » به معناى گلو و راه تنفس است . « عَلْقَم » گياهى است بسيار تلخ . حضرت مى خواهد بفرمايد : صبر كردم در حالى كه آسايش نداشتم و زندگى براى من بسيار تلخ بود . صبر كردم و از حق خود گذشتم براى حفظ اساس اسلام ، و حفظ وحدت مسلمين . و در همين خطبه كه عرض كردم مفصّلِ آن را ابن ابى الحديد و ديگران ذكر كرده اند ، حضرت مى فرمايد : صبر من براى حفظ اساس اسلام بوده است ، و بدون شك تلخى زندگى نه به خاطر از دست دادن خلافت بوده بلكه به خاطر انحرافى بود كه در مسير اسلام پديد آوردند .\r\nاين هم قسمت دوّم خطبه كه سيّد رضىّ نقل كرده است .\r\n« و منها »\r\n( و قسمت ديگرى از اين خطبه )\r\nكه به نقل سيّد رضىّ ( رحمه الله ) قسمت سوّم آن مى باشد .\r\nبيعت عمروعاص با معاويه\r\nبراى روشن شدن اين قسمت از خطبه لازم است به بيعت عمروعاص با معاويه اشاره اى شود . اوّل كسى كه در اسلام مصر را فتح كرد عمروعاص بود ، بعد او را از حكومت مصر خلع كردند . ( 1 ) اين براى او يك عقده شد ، او طالب حكومت مصر بود .\r\n\r\n","description":"","footnote":"\r\n1 - اسد الغابة فى معرفة الصحابة ، ج 4 ، ص 117\r\n","page_name":" 423 ","page_number":423},
  {"content":"\r\nوقتى حضرت على ( عليه السلام ) جنگ بصره را تمام كرد وارد كوفه شد و نامه اى براى معاويه نوشت و نامه را توسّط جرير بن عبدالله بجلى براى معاويه فرستاد . خلاصه نامه اين بود كه حضرت به معاويه نوشت كه مردم مسلمان با من بيعت كرده اند تو هم بايد بيعت كنى ، وقتى كه معاويه نامه را ديد در فكر فرو رفت كه چه كند ، از يك طرف نمى خواهد زير بار حكومت على ( عليه السلام ) برود ، و از طرف ديگر هم فعلا قدرت جنگيدن ندارد ; لذا جرير بن عبدالله را معطل كرد تا اين كه عقبة بن ابى سفيان برادر معاويه به او گفت در اين مورد از عمروعاص كمك بخواه ، معاويه به عمروعاص نامه نوشت كه مرا درياب كه به وجودت نياز است ، وقتى نامه معاويه به عمروعاص رسيد با دو پسر خود به نام عبدالله و محمّد مشورت كرد ، عبدالله به او گفت : پدر ، تو در اسلام سابقه دارى ، اسم و رسمى دارى ، معاويه مى خواهد دينت را از تو بخرد و تو را رو در روى حضرت على قرار دهد ، دين و آبروى خود را حفظ كن . محمّد پسر ديگرش به او گفت : پدر ، تو از شخصيّتهاى بزرگ اسلام هستى ، درست نيست كه خانه نشين باشى ، حال كه در دربار على راهى ندارى پس معاويه را درياب .\r\nعمروعاص نظر فرزندش محمّد را پذيرفت ، پيش معاويه آمد و گفت : اگر مى خواهى من با تو بيعت كنم و همكارى نمايم بايد حكومت مصر را به من بدهى ! معاويه از پذيرفتن اين شرط خوددارى كرد ، عمروعاص به او گفت : الآن كه حكومت مصر در اختيار تو نيست و اگر به من بدهى مال تو خواهد بود ، بالاخره معاويه پذيرفت . عمروعاص دين خود را به معاويه فروخت و ثمن و بهاى آن را حكومت مصر قرار داد ; ( 1 ) حضرت در اين قسمت از كلام شريفش اشاره به اين داستان مىكند و مى فرمايد :\r\n\r\n","description":"","footnote":"\r\n1 - كتاب صفّين نصر بن مزاحم ، ص 34 ; و شرح ابن ابى الحديد ، ج 2 ، ص 61\r\n","page_name":" 424 ","page_number":424},
  {"content":"\r\n« وَلَمْ يُبَايِعْ حَتَّى شَرَطَ أَنْ يُؤْتِيَهُ عَلَى الْبَيْعَةِ ثَمَناً فَلاَ ظَفِرَتْ يَدُ الْبَائِعِ ، وَخَزِيَتْ اَمَانَةُ الْمُبْتَاعِ »\r\n( و بيعت نكرد - عمروعاص با معاويه - تا اين كه شرط كرد بر معاويه كه بر اين بيعت بهايى به او بپردازد ; پيروز مباد دست فروشنده - عمروعاص - و ذليل و نابود باد امانتى - حكومت مصر - كه خريدار - معاويه - به او داده است . )\r\nآماده باش جنگى به امر حضرت على ( عليه السلام )\r\nچون حضرت على ( عليه السلام ) اين خطبه را پس از فتح مصر به دست ارتش معاويه و شهادت محمّدبن ابى بكر ايراد فرموده ، خطاب به مردم مى فرمايد :\r\n« فَخُذُوا لِلْحَرْبِ اُهْبَتَهَا ، وَأَعِدُّوا لَهَا عُدَّتَهَا ، فَقَدْ شَبَّ لَظَاهَا ، وَعَلاَ سَنَاهَا »\r\n( پس - حالا كه مصر به دست ارتش معاويه فتح شده - بگيريد براى جنگ ابزار آن را ، و آماده و مهيا كنيد براى جنگ ابزار و وسائل پيكار را ، كه شعله هاى آتش جنگ بالا آمده ، و روشنى آن بالا آمده و نمايان شده است . )\r\n« اُهبة » و « عُدَّة » به يك معناست ; يعنى ابزار و وسائلى كه وسيله پيروزى در جنگ است ، ابزار و وسائل جنگى . « شَبَّ » يعنى « ارتفع » بالا آمد . « سَنَا » به معناى روشنى است . حضرت در اينجا جنگ را به آتشى مشتعل تشبيه كرده كه هرچه قوّت آن بيشتر شود شعله آن بالاتر مى آيد و روشنى آن بيشتر مىشود .\r\n« وَاسْتَشْعِرُوا الصَّبْرَ فَإنَّهُ أَدْعَى اِلَى النَّصْرِ »\r\n( صبر و بردبارى را شعار خود قرار دهيد ، زيرا شما را بيشتر به پيروزى دعوت مىكند . )\r\n« شِعار » از « شَعْر » به معناى مو است ، و در عرب لباس زير را « شِعار » مى گويند ، از باب اين كه به موى بدن چسبيده ، و لباس رو را « دِثار » مى گويند . « استشعار » يعنى چيزى را به خود چسباندن و شعار خود قرار دادن ، « شعار » به چيزى مى گويند كه حكايت از راز درونى انسان كند . « استشعروا الصّبر » يعنى صبر را به خود بچسبانيد و\r\n","description":"","footnote":"","page_name":" 425 ","page_number":425},
  {"content":"\r\nشعار خود قرار دهيد ، « صبر » يعنى پايدارى و استقامت .\r\nحضرت مى خواهد بفرمايد : در ميدان جنگ صبر و پايدارى را شعار خود قرار دهيد و از ميدان جنگ در نرويد . وقتى انسان به خودش تلقين كرد كه بايد به هر قيمتى هست بمانم حتى اگر كشته شوم ، اين خود سبب پيروزى مىشود ، چنان كه اگر ترس و ضعف باشد سبب شكست خواهد شد . ممكن هم هست بگوييم مراد حضرت اين است كه صبر و استقامت شما در ميدان جنگ سبب مىشود خداوند شما را يارى كند و ملائكه و نيروهاى غيبى را به كمك شما بفرستد .\r\nوالسّلام عليكم و رحمة الله و بركاته\r\n","description":"","footnote":"","page_name":" 426 ","page_number":426},
  {"content":"\r\nخطبه 27\r\n( درس 72 )\r\nشيوه هاى تبليغى اسلام\r\nنمونه هايى از ضرورتهاى دفاعى\r\nتاكتيك هاى معاويه براى تضعيف حكومت حضرت على ( عليه السلام )\r\nجايگاه جهاد در كلام حضرت على ( عليه السلام )\r\nپيامدهاى روگردانى از جهاد\r\n","description":"","footnote":"","page_name":" 427 ","page_number":427},
  {"content":"\r\n\r\n","description":"","footnote":"","page_name":" 428 ","page_number":428},
  {"content":"\r\nبسم الله الرحمن الرحيم\r\nو من خطبة له ( عليه السلام ) :\r\n« أَمَّا بَعْدُ ، فَاِنَّ الْجِهَادَ بَابٌ مِنْ أبْوَابِ الْجَنَّةِ فَتَحَهُ اللَّهُ لِخَاصَّةِ أَوْلِيَائِهِ ، وَهُوَ لِبَاسُ التَّقْوَى ، وَدِرْعُ اللَّهِ الْحَصِينَةُ ، وَجُنَّتُهُ الْوَثِيقَةُ ، فَمَنْ تَرَكَهُ رَغْبَةً عَنْهُ أَلْبَسَهُ اللَّهُ ثَوْبَ الذُّلِّ وَشَمْلَةَ الْبَلاَءِ ، وَدُيِّثَ بِالصَّغَارِ وَالْقَمَاءَةِ ، وَضُرِبَ عَلَى قَلْبِهِ بِاْلاَسْدَادِ ، وَاُدِيلَ الْحَقُّ مِنْهُ بِتَضْيِيعِ الْجِهَادِ وَسِيمَ الْخَسْفَ وَمُنِعَ النَّصَفَ »\r\nموضوع بحث ما درسهايى از نهج البلاغه بود ، امروز خطبه بيست و هفتم مطرح است . اين خطبه مربوط به جهاد است ; لذا قبل از ورود به اصل خطبه مقدّمه كوتاهى را ذكر مى كنيم .\r\nشيوه هاى تبليغى اسلام\r\nيكى از اشكالاتى كه به اسلام مى كنند اين است كه اسلام دين جنگ و شمشير است ، و با زور پيشروى كرده است . اما قرآن با صراحت اعلام مى دارد كه : ( لا إكراه فى الدّين ) ( 1 ) دين اكراه بردار نيست ; دين يك اعتقاد قلبى است ، و قلب انسان\r\n\r\n","description":"","footnote":"\r\n1 - سوره بقره ، آيه 256\r\n","page_name":" 429 ","page_number":429},
  {"content":"\r\nهيچ وقت تسليم زور نمى شود ، و محال است عقيده را با زور شمشير در قلب كسى ايجاد ، يا از قلب كسى بيرون آورد ، خداوند به پيغمبراكرم دستور مىدهد : ( أُدع إلى سبيل ربّك بالحكمة و الموعظة الحسنة و جادلهم بالّتى هى أحسن ) ( 1 ) اى پيغمبر مردم را دعوت كن به سوى پروردگارت با حكمت و موعظه نيكو ، و با آنها به نحو احسن مجادله كن .\r\nدر اين آيه سه مرحله از دعوت ذكر شده است . مرحله اوّل دعوت با حكمت ، يعنى كسانى كه اهل منطق و استدلال و تعقّل اند آنها را با منطق و استدلال محكم و مسائل عقلى دعوت كن . مرحله دوّم دعوت با موعظه نيكو و ذكر مسائل اخلاقى و عاطفى و اين گونه امور ، اين مرحله پايين تر از مرحله اوّل قرار دارد . مرحله سوّم دعوت با مجادله ، يعنى اگر كسانى با تو مجادله مى كنند تو هم با آنها مجادله كن ; مجادله يعنى مبانى محكم طرف را بگيرى و به خودش برگردانى ، و مسائل مسلّم و اصولى مورد قبول طرفين را مبنا قرار دهى و بر آن اساس حق را ثابت كنى .\r\nپيغمبراكرم ( صلى الله عليه وآله و سلم ) سيزده سال در مكه كارش موعظه و بيان كلمات حكمت آميز و اظهار عطوفت و مهربانى نسبت به مردم بود ، تا آن اندازه قانع بود كه مى فرمود : « قولوا لا إله الاّ الله تفلحوا » بگوييد لا إله الاّ الله رستگار مىشويد ; و ديگر كارى با مردم نداشتند . بنابراين اسلام در دعوت خود ، اهل منطق و استدلال و موعظه و مجادله است ; اما اگر كسانى كه دعوت به حق شده اند مجهّز و مسلّح شدند عليه حق و اهل حق ، در اينجا عقل به انسان مى گويد بايد از حق و اهل حق دفاع كرد .\r\nنمونه هايى از ضرورتهاى دفاعى\r\nاگر خوب دقت كنيم مى بينيم تمامى جنگهاى اسلام حالت دفاعى دارد نه حالت هجومى ، آيه شريفه قرآن مى فرمايد : ( و ما لكم لاتقاتلون في سبيل الله و\r\n\r\n","description":"","footnote":"\r\n1 - سوره نحل ، آيه 125\r\n","page_name":" 430 ","page_number":430},
  {"content":"\r\nالمستضعفين من الرّجال و النّساء و الولدان ) ( 1 ) چرا شما در راه خدا براى دفاع از توحيد و حق و مستضعفين از مردان و زنان و كودكان جهاد نمى كنيد ؟\r\nمستضعفين كسانى هستند كه از نظر عقل و عاطفه قوى هستند اما مستكبرين آنها را به بند كشيده اند . اگر تعدادى مستكبر كشورى را قبضه كرده باشند ، ثروت و قدرت كشور دست آنها باشد و مانع شوند از اين كه مردم زير بار حق و حقيقت بروند ، در اينجا عقل چه مى گويد ؟ آيا عقل و منطق مى گويد : بايد يك كشور چند ميليونى را گذاشت در اختيار چند نفر ظالم مستكبر تا هرچه خواستند با دين و دنياى مردم انجام دهند ، و يا عقل مى گويد انسان بايد در مقابل زورگويانى كه مى خواهند حق و عدالت را پايمال كنند ايستادگى داشته باشد ؟ !\r\nخداوند متعال موجودات را به ابزار دفاعى مجهّز كرده ، حيوانات وسيله دفاعى دارند ، در وجود خود انسان بنگريد ، در خون انسان گلبولهاى قرمز وظيفه رساندن مواد غذايى به همه بدن را دارند ، و گلبولهاى سفيد سربازان كشور بدن هستند كه از بدن در مقابل ورود ميكروبها و دشمنان خارجى دفاع مى كنند ، بنابراين ساختمان بدن انسان مجهّز به ارتشى است كه از او دفاع كند ; در ميان زنبوران عسل زنبورانى هستند كه مأموريتشان جلوگيرى از ورود زنبورهاى اجنبى و دشمن به داخل كندو است . پس معلوم مىشود كه مسأله دفاع يك امر طبيعى و غريزى است .\r\nانسان بايد از طبيعت و ناموس تكوين درس بگيرد و حالت دفاعى داشته باشد ، در مقابل باطل حالت دفاعى داشته باشد . خدا مى فرمايد : مانعى ندارد شما نسبت به كفارى كه با مسلمانان كارى ندارند خوبى كنيد يا با مهربانى رفتار كنيد ( لاينهاكم الله عن الّذين لم يقاتلوكم فى الدّين و لم يخرجوكم من دياركم أن تبرّوهم و تقسطوا إليهم انّ الله يحبّ المقسطين ) ( 2 ) خدا نهى نمى كند شما را از اين كه نيكى كنيد\r\n\r\n","description":"","footnote":"\r\n1 - سوره نساء ، آيه 75\r\n2 - سوره ممتحنه ، آيه 8\r\n","page_name":" 431 ","page_number":431},
  {"content":"\r\nبا كسانى كه با شما جنگ و ستيز ندارند و شما را از خانه هايتان بيرون نمى كنند و اين كه با آنها مهربانى كنيد ، خدا دوست دارد كسانى را كه با عدالت رفتار مى كنند .\r\nامروز عراق به ايران حمله و شهرهاى ايران را اشغال كرده است ، وجدان هر انسانى مى گويد بايد اينجا در مقابل باطل ايستادگى و دفاع كرد .\r\nحتى اگر مسلمانى در غرب يا شرق دنيا گرفتار طاغوت و مستكبرين باشد ، چون مسلمانها در حكم يك پيكر واحدند ، وظيفه همه است كه از آن مسلمان دفاع كنند ، انسانها همه پيكر واحدند مخصوصاً مسلمانها . شيخ طوسى در تهذيب از رسول اكرم ( صلى الله عليه وآله و سلم ) روايت مىكند كه فرمود : « من سمع رجلا ينادى يا للمسلمين فلم يجبه فليس بمسلم » ( 1 ) كسى كه بشنود مردى صدا مىكند اى مسلمانها ، اما جواب او را ندهد پس مسلمان نيست .\r\nدفاع كردن از حق و عدالت امرى است طبيعى ، انسان بايد آمادگى براى دفاع از حق و عدالت را داشته باشد . قرآن مى فرمايد : ( و أعدّوا لهم ما استطعتم من قوّة ) ( 2 ) مهيا كنيد در مقابل كفّار آنچه مى توانيد از نيرو .\r\nشيخ طوسى در تهذيب روايت مىكند كه پيغمبراكرم فرمود : « الخير كلّه فى السّيف و تحت ظلّ السّيف ، و لايقيم النّاس إلاّ السّيف و السّيوف مقاليد الجنّة و النّار » ( 3 ) خوبى همه اش در شمشير است و در زير سايه شمشير ، و مردم را به پا نمى دارد مگر شمشير ، و شمشيرها كليدهاى بهشت و جهنم اند ; شمشير يعنى قدرت ، در گذشته شمشير سمبل قدرت بوده است ، حالا هواپيما و موشك و امثال آنها سمبل قدرت مى باشند كه بايستى مسلمانان آنها را بسازند و در اختيار داشته باشند ، نه اين كه كفار بسازند و مسلمانان از آنان بخرند ، آنها هم در اختيار\r\n\r\n","description":"","footnote":"\r\n1 - تهذيب الاحكام ، ج 6 ، ص 175 ، باب النوادر من كتاب الجهاد ، حديث 29\r\n2 - سوره انفال ، آيه 60\r\n3 - تهذيب الاحكام ، ج 6 ، ص 122 ، باب فضل الجهاد و فروضه ، حديث 6\r\n","page_name":" 432 ","page_number":432},
  {"content":"\r\nهر كس خواستند قرار بدهند ، بدهند به اسرائيل كه بمب بر سر مسلمانها بريزد ; امروز كفّار نفت كشورهاى اسلامى را مى گيرند و سلاحهاى از رده خارج شده را به مسلمانان مى دهند ; مسلمين بايد خود سلاحهاى جنگى بسازند و مجهّز شوند و در مقابل دشمنى كه شمشير كشيده شمشير بكشند ، قدرت و شمشير است كه مردم را به پاى مى دارد . اين قدرت اگر در اختيار اهل حق باشد كليد بهشت است ، و اگر در اختيار باطل قرار گيرد كليد جهنم است .\r\nحديث ديگرى مرحوم شيخ در تهذيب از اميرالمؤمنين نقل مىكند كه فرمود : « كتب الله الجهاد على الرّجال و النّساء ، فجهاد الرّجل أن يبذل ماله و نفسه حتّى يقتل في سبيل الله ، و جهاد المرأة أن تصبر على ماترى من أذى زوجها و غيرته ( عشيرته ) » ( 1 ) خداوند واجب كرده است بر مردها و زنها جهاد را - جهاد يعنى كوشش كردن و انسان كوشش مىكند براى دفاع - جهاد مرد آن است كه جان و مال خود را بذل كند تا در راه خدا شهيد شود ، و جهاد زن آن است كه بر آنچه از اذيت شوهر و غيرت شوهر يا خانواده شوهر مى بيند صبر كند . اين جمله را خواهران توجّه كنند كه اگر در مقابل مشكلات و سختى ها و اذيت هاى شوهر و خانواده او صبر كردند و از به هم خوردن كانون خانواده جلوگيرى كردند جهاد است .\r\nاسلام به اين مسأله كه انسان نبايد زير بار زور و ظلم برود بسيار اهميت داده است تا جايى كه مى گويد : اگر مأمور جمع آورى زكات است و بيش از حدّ واجب زكات بگيرد و زور بگويد و تو در مقابل آن ايستادگى كردى و زير بار زور نرفتى و براى اين كه زير بار زور نروى كشته شدى شهيد هستى .\r\nمرحوم شيخ طوسى در تهذيب از امام زين العابدين ( عليه السلام ) روايت مىكند كه فرمود :\r\n\r\n","description":"","footnote":"\r\n1 - تهذيب الاحكام ، ج 6 ، ص 126 ، باب من يجب عليه الجهاد ، حديث 1 ; و در نسخه بدل ، چاپ قديم ، ج 2 ، ص 43 ، « عشيرته » ذكر شده است .\r\n","page_name":" 433 ","page_number":433},
  {"content":"\r\n« من اعتدى عليه في صدقة ماله فقاتل فقتل فهو شهيد » ( 1 ) كسى كه در زكات مالش بر او تعدّى و ظلم شود و در راه جلوگيرى از اين ظلم كشته شود شهيد است . در حديث ديگرى مرحوم شيخ از امام باقر ( عليه السلام ) روايت مىكند كه پيغمبراكرم فرمود : « من قتل دون مظلمته فهو شهيد . ثمّ قال : يا أبامريم هل تدري ما دون مظلمته ؟ قلت : جعلت فداك ، الرّجل يقتل دون أهله و دون ماله ، فقال : يا أبامريم انّ من الفقه عرفان الحقّ » ( 2 ) كسى كه در مقابل مظلمه اش كشته شود شهيد است . راوى مى گويد سپس امام به من فرمود : اى ابومريم آيا مى دانى كشته شدن در مقابل مظلمه يعنى چه ؟ گفتم : يعنى انسان براى دفاع از زن و بچه اش و براى دفاع از مالش كشته شود ، حضرت فرمود : اى ابومريم از فقاهت و فهم است كه انسان حق را بشناسد .\r\nخلاصه سخن اين شد كه جهاد همه اش جنبه دفاعى دارد ، و دفاع يك امر غريزى است كه حتى در ناموس تكوين هم مسأله دفاع مطرح است ، و ما بايد از ناموس طبيعت درس بگيريم و مسأله دفاع مسأله حياتى ما باشد .\r\nاين مقدّمه مختصرى بود راجع به جهاد در اسلام . اما بحث در مورد اصل خطبه .\r\nتاكتيك هاى معاويه براى تضعيف حكومت حضرت على ( عليه السلام )\r\nوقتى معاويه به مخالفت با حضرت على ( عليه السلام ) برخاست و در برابر آن حضرت سرسختى كرد ، خويشان و اطرافيان معاويه به او گفتند : به كوفه حمله كن و با على وارد جنگ شو و حكومت على ( عليه السلام ) را ساقط كن ، معاويه در جواب گفت : حمله به كوفه نيروى زيادى مى خواهد ، ما شهرها و بلادى را كه زير حكومت على ( عليه السلام ) است مورد حمله قرار مى دهيم ، غارت مى كنيم ، مردم را مى كشيم ، بعد تصرّف كوفه راحت و آسان مىشود ; اين بود برنامه معاويه براى بسط حكومتش در مقابل\r\n\r\n","description":"","footnote":"\r\n1 - تهذيب الاحكام ، ج 6 ، ص 166 ، باب الشهداء و احكامهم من كتاب الجهاد ، حديث 1\r\n2 - تهذيب الاحكام ، ج 6 ، ص 167 ، همان باب ، حديث 3\r\n","page_name":" 434 ","page_number":434},
  {"content":"\r\nحضرت على ( عليه السلام ) ; در يك مورد بُسر بن أبى ارطاة را براى حمله به حجاز و يمن و كشتار در آن مناطق فرستاد كه شرحش در خطبه بيست و پنجم گذشت ، و در مورد ديگر سفيان بن عوف غامدى را طلبيد و از او خواست نيرويى تهيه كند و به شهرهاى اطراف فرات كه تحت حكومت حضرت على ( عليه السلام ) هستند حمله كند ، غارت كند ، بكشد ، خرابكارى كند ، سفيان بن عوف غامدى هم با شش هزار نيرو - كه خود معاويه هم از آنها سان ديد - به شهرهاى اطراف فرات حمله كرد .\r\nابن ابى الحديد معتزلى داستان حمله سفيان بن عوف غامدى را از كتاب « الغارات » ابراهيم بن محمّد ثقفى نقل مىكند . معاويه به سفيان بن عوف مى گويد : « و اعلم أنّك ان أغرت على أهل الأنبار و أهل المدائن فكانّك أغرت على الكوفة ، انّ هذه الغارات يا سفيان على أهل العراق ترعّب قلوبهم ، و تفرح كلّ من له فينا هوى منهم ، و تدعو الينا كلّ من خاف الدّوائر ، فاقتل من لقيته ممّن ليس هو على مثل رأيك ، و أخرب كلّ ما مررت به من القرى ، و احرب الاموال ، فانّ حرب الاموال شبيه بالقتل ، و هو أوجع للقلب » ( 1 ) بدان سفيان كه اگر بر شهر انبار و مدائن يورش آورى مثل اين است كه بر كوفه يورش آورى ، اى سفيان اين يورشها و غارتهايى كه تو در عراق انجام مى دهى قلوب مردم عراق را مى لرزاند ، و دوستانى از ما كه بين آنها هستند خوشحال مى شوند و هر كس را كه از حوادث بترسد متوجّه ما مىكند ، پس بكش هر كس را كه ملاقات كردى و با تو همراه نيست ، و بر هر روستايى كه گذر كردى آن را خراب كن ، و اموال را به غارت ببر ، غارت اموال مردم شبيه به كشتن آنهاست ، و غارت اموال قلب آنها را بيشتر به درد مى آورد .\r\nطبق دستور معاويه ، سفيان بن عوف غامدى با شش هزار نيرو به شهرهاى تحت حكومت على ( عليه السلام ) از جمله شهر انبار حمله كرد ، در اين شهر حسّان بن حسّان بكرى نماينده حضرت على ( عليه السلام ) را شهيد كرد ، اموال زيادى را غارت كرد ، حتى گوشواره ها\r\n\r\n","description":"","footnote":"\r\n1 - شرح ابن ابى الحديد ، ج 2 ، ص 86 ; و الغارات ، ج 2 ، ص 464 به بعد\r\n","page_name":" 435 ","page_number":435},
  {"content":"\r\nرا از گوش زنها در مى آورد ، چه زنان مسلمان و چه زنهاى مسيحى و يهودى كه در پناه اسلام بودند . حضرت از اين واقعه دردناك ناراحت شد و اين خطبه را فرمودند .\r\nجايگاه جهاد در كلام حضرت على ( عليه السلام )\r\n« أَمَّا بَعْدُ ، فَاِنَّ الْجِهَادَ بَابٌ مِنْ أبْوَابِ الْجَنَّةِ فَتَحَهُ اللَّهُ لِخَاصَّةِ أَوْلِيَائِهِ ، وَهُوَ لِبَاسُ التَّقْوَى »\r\n( اما بعد از حمد و ثناى خدا ، جهاد كردن در راه خدا درى است از درهاى بهشت ، خدا اين در را براى دوستان خاص خود باز كرده است ، و جهاد لباس تقوى است . )\r\nلباس پوشش است و انسان را از سرما و گرما حفظ مىكند ، جهاد لباس تقوى است ; يعنى جهاد است كه تقوى را حفظ مىكند ، بايد جهاد باشد تا حكومت تقوى برقرار باشد . ممكن است بگوييم در اينجا كلمه « اهل » در تقدير است ، يعنى جهاد پوشش اهل تقوى است ، اگر جهاد نباشد اهل تقوى از بين مى روند ، اهل تقوى و حكومت حق را جهاد حفظ مىكند . احتمال سوّمى هم هست و آن اين كه جهاد مصداق لباسى است كه آن لباس عبارت است از تقوى ، در اين صورت اضافه اضافه بيانيه است ، تقوى بهترين لباسى است كه انسان را از آلوده شدن به گناه حفظ مىكند ، و بالاترين مرتبه تقوى جهاد است ; زيرا كسى كه از جان و مالش مى گذرد روشن است كه به طور كامل در مقابل باطل ايستادگى دارد .\r\n« وَدِرْعُ اللَّهِ الْحَصِينَةُ ، وَجُنَّتُهُ الْوَثِيقَةُ »\r\n( و جهاد زره محكم و سپر مطمئن خداست . )\r\n« حصينة » يعنى محكم ; « جنّة » يعنى سپر . زره و سپر براى محفوظ بودن از اسلحه دشمن است . زره و سپر محكمى كه خداوند قرار داده است براى ما در مقابل دشمن جهاد است ، اگر بخواهيم استقلال و كشورمان محفوظ باشد بايد در مقابل دشمن حالت جهادى داشته باشيم .\r\n","description":"","footnote":"","page_name":" 436 ","page_number":436},
  {"content":"\r\nپيامدهاى روگردانى از جهاد\r\n« فَمَنْ تَرَكَهُ رَغْبَةً عَنْهُ أَلْبَسَهُ اللَّهُ ثَوْبَ الذُّلِّ وَشَمْلَةَ الْبَلاَءِ »\r\n( كسى كه جهاد را ترك و از آن اعراض كند خدا به اين آدم لباس ذلّت و عباى بلا مى پوشاند . )\r\n« رغب عنه » يعنى از او اعراض كرد ، و اگر به « في » متعدّى شود و گفته شود « رغب فيه » يعنى در آن رغبت كرد و به او متمايل شد . « شملة » به معناى لباسى است كه مشتمل بر انسان مىشود مثل عبا ، و در بعضى نسخه ها به صورت فعل آمده است « و شملهُ » يعنى شامل شد او را بلا ، اما ظاهراً « شملة » باشد بهتر است .\r\n« وَدُيِّثَ بِالصَّغَارِ وَالْقَمَاءَةِ ، وَضُرِبَ عَلَى قَلْبِهِ بِاْلاَسْدَادِ »\r\n( و به واسطه كوچكى و فرومايگى ذليل مىشود ، و بر قلبش پرده هاى گمراهى زده مىشود . )\r\n« قماءة » به معناى « صغار » است ، يعنى كوچك شدن و حقارت . « اسداد » جمع « سدّ » است . يعنى كسى كه از جهاد اعراض كند خدا سدها و پرده هايى بر دلش مى اندازد و درك و تعقّل و شعور سياسى از او گرفته مىشود .\r\nانسانِ تو سرى خور ضعيف النفس است ، فرهنگش را از او گرفته اند . قدرتهاى بزرگ وقتى مى خواهند بر كشورى مسلّط شوند اوّل فرهنگ مردم را مى گيرند ، درك مردم را از بين مى برند به نحوى كه گويا اصلا نمى فهمند كه تو سرى خور هستند .\r\nدر بعضى از نسخه ها به جاى « اسداد » « اسهاب » دارد ، ( 1 ) يعنى پرگويى ; آدمهايى كه كوچك و ذليل مى شوند به جاى اين كه اهل كار و فعاليت باشند اهل سياست بافى و پرگويى هستند ، زيرا شجاعت ندارند ، نمى توانند در مقابل دشمن ايستادگى كنند ، اين پرگويى پرده اى است كه مانع از حركت و عمل آنها مىشود .\r\n« وَاُدِيلَ الْحَقُّ مِنْهُ بِتَضْيِيعِ الْجِهَادِ »\r\n( و حكومت حق از اين شخص زايل مىشود براى اين كه جهاد را ضايع كرده است . )\r\n\r\n","description":"","footnote":"\r\n1 - شرح ابن ابى الحديد ، ج 2 ، ص 74 ; همچنين در پاورقى عبده ، ج 1 ، ص 63 ; و منهاج البراعة ، ج 3 ، ص 390 اين قول بيان شده است .\r\n","page_name":" 437 ","page_number":437},
  {"content":"\r\nمرحوم شيخ محمّد عبده اين جمله را اين گونه معنا كرده است : « صارت الدّولة للحقّ بدله » ( 1 ) يعنى دولت و حكومت مال حق مىشود به جاى اين شخص .\r\nاما به نظر مى آيد اين معنى صحيح نباشد ، بلكه در اينجا « اديل » از باب افعال است و يكى از معانى باب افعال « ازاله » است ، مثل « أجلدت البعير » يعنى « أزلت جلده » پوستش را بر طرف كردم ، بر اين اساس معناى « اديل الحقّ منه » مىشود « ازيل دولة الحقّ منه » ، يعنى حكومت حق از اين شخص زائل مىشود و حقش از بين مى رود ، زيرا جهاد را ضايع كرده است .\r\nمرحوم ابن ميثم بحرانى عبارت را اين گونه معنا كرده است : « أديل الحقّ من فلان ، أى غلبه عليه عدوّه » ( 2 ) يعنى دشمنش بر او غلبه كرد . ظاهراً اين همان معناست كه ما گفتيم ; يعنى حقّ از او گرفته شد .\r\n« وَسِيمَ الْخَسْفَ وَمُنِعَ النَّصَفَ »\r\n( و به ذلّت وادار و از انصاف و عدالت محروم مىشود . )\r\n« سيم » مجهول « سام » است ، يعنى مكلَّف مىشود ، در قرآن مى فرمايد : ( يسومونكم سوء العذاب ) ( 3 ) يعنى « يكلّفونكم سوء العذاب » تكليف مى كنند به شما بدى عذاب را . « خسف » يعنى ذلّت . « نَصَف ، نُصْف ، نِصْف » هر سه به معناى عدالت است .\r\nاينها امورى است كه به طور طبيعى براى افرادى كه از جهاد اعراض مى كنند پيش مى آيد ، و آنان كه در راه خدا جهاد مى كنند عزيز و سربلند خواهند بود .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - نهج البلاغه عبده ، ج 1 ، ص 63 ، در شرح خطبه\r\n2 - شرح ابن ميثم ، ج 2 ، ص 31\r\n3 - سوره بقره ، آيه 49\r\n","page_name":" 438 ","page_number":438},
  {"content":"\r\nخطبه 27\r\n( درس 73 )\r\nسستى در امر جهاد و آثار شوم آن\r\nنمونه اى از قتل و غارتهاى سپاه معاويه\r\nاگر كسى از اين غم بميرد . . .\r\nغم جانسوز و نفرين امام ( عليه السلام )\r\n","description":"","footnote":"","page_name":" 439 ","page_number":439},
  {"content":"\r\n\r\n","description":"","footnote":"","page_name":" 440 ","page_number":440},
  {"content":"\r\nبسم الله الرحمن الرحيم\r\n« أَلاَ وَاِنِّى قَدْ دَعَوْتُكُمْ إلَى قِتَالِ هؤُلاَءِ الْقَوْمِ لَيْلا وَنَهَاراً ، وَسِرّاً وَإعْلاَناً ، وَقُلْتُ لَكُمْ : أُغْزُوهُمْ قَبْلَ أَنْ يَغْزُوكُمْ ، فَوَاللَّهِ مَا غُزِىَ قَوْمٌ قَطُّ فِي عُقْرِ دَارِهِمْ إلاَّ ذَلُّوا فَتَوَاكَلْتُمْ ، وَتَخَاذَلْتُمْ حَتَّى شُنَّتْ الْغَارَاتُ عَلَيْكُمْ ، وَمُلِكَتْ عَلَيْكُمُ اْلأَوْطَانُ . وَهذَا أَخُو غَامِد وَقَدْ وَرَدَتْ خَيْلُهُ اْلأَنْبَارَ وَقَدْ قَتَلَ حَسَّانَ بْنَ حَسَّانَ الْبَكْرِىَّ وَأَزَالَ خَيْلَكُمْ عَنْ مَسَالِحِهَا ، وَلَقَدْ بَلَغَنِي أَنَّ الرَّجُلَ مِنْهُمْ كَانَ يَدْخُلُ عَلَى الْمَرْأَةِ الْمُسْلِمَةِ ، وَاْلأُخْرَى الْمُعَاهِدَةِ ، فَيَنْتَزِعُ حِجْلَهَا وَقُلْبَهَا وَقَلاَئِدَهَا وَرِعَاثَهَا مَا تُمْنَعُ مِنْهُ اِلاَّ بِالْإِسْتِرْجَاعِ وَالْإِسْتِرْحَامِ ، ثُمّ انْصَرَفُوا وَافِرِينَ ، مَا نَالَ رَجُلاً مِنْهُمْ كَلْمٌ ، وَلاَ أُرِيقَ لَهُمْ دَمٌ ; فَلَوْ أَنَّ امْرَأً مُسْلِماً مَاتَ مِنْ بَعْدِ هذَا أَسَفاً مَا كَانَ بِهِ مَلُوماً ، بَلْ كَانَ بِهِ عِنْدِي جَدِيراً ; فَيَا عَجَباً وَاللَّهِ - يُمِيتُ الْقَلْبَ وَيَجْلِبُ الْهَمَّ اجْتَِماعُ هؤُلاَءِ الْقَوْمِ عَلَى بَاطِلِهِمْ ، وَتَفَرُّقُكُمْ عَنْ حَقِّكُمْ فَقُبْحاً لَكُمْ وَتَرَحاً حِينَ صِرْتُمْ غَرَضاً يُرْمَى : يُغَارُ عَلَيْكُمْ وَلاَتُغِيرُونَ ، وَتُغْزَوْنَ وَلاَتَغْزُونَ ، وَيُعْصَى اللهُ وَتَرْضَوْنَ »\r\nموضوع بحث درسهايى از نهج البلاغه بود ، خطبه بيست و هفتم مطرح بود ، در جلسه گذشته عرض شد كه حضرت على ( عليه السلام ) اين خطبه را پس از حمله سفيان بن عوف غامدى به شهر انبار و شهادت نماينده حضرت در آن شهر و غارت اموال مردم توسّط ارتش سفيان انشاء فرموده اند ، و انشاء اين خطبه در اواخر عمر\r\n","description":"","footnote":"","page_name":" 441 ","page_number":441},
  {"content":"\r\nحضرت بوده است ، حتى بعضى نوشته اند كه حضرت در بيحالى بود و اين خطبه را مرقوم فرمودند و به يكى از اصحاب دادند تا براى مردم بخوانند . ( 1 ) قسمتى از اين خطبه را در جلسه قبل خوانديم ، در ادامه حضرت مى فرمايد :\r\nسستى در امر جهاد و آثار شوم آن\r\n« أَلاَ وَاِنِّى قَدْ دَعَوْتُكُمْ إلَى قِتَالِ هؤُلاَءِ الْقَوْمِ لَيْلا وَنَهَاراً ، وَسِرّاً وَإعْلاَناً ، وَقُلْتُ لَكُمْ : أُغْزُوهُمْ قَبْلَ أَنْ يَغْزُوكُمْ »\r\n( آگاه باشيد ، به درستى كه من شما را دعوت كردم به جنگ با اين قوم در شب و روز ، و در پنهانى و آشكارا ، و به شما گفتم : با آنها جنگ كنيد قبل از اين كه آنها با شما جنگ كنند . )\r\nبعد از اين كه همه امّت اسلام و اهل حلّ و عقد با حضرت على ( عليه السلام ) بيعت كردند ، ديگر براى احدى عذر و بهانه اى براى سرپيچى از اطاعت حضرت نبود ، اطاعت از حضرت على بر معاويه هم لازم بود ، و چون اطاعت نكرد و تمرّد نمود وظيفه مسلمانها بود كه با معاويه جنگ كنند ; زيرا او عليه حكومت قيام كرده و هر كس در مقابل حكومت حق قيام كند از بُغاة است ، و اين وظيفه مسلمانهاست كه با او بجنگند .\r\n« فَوَاللَّهِ مَا غُزِىَ قَوْمٌ قَطُّ فِي عُقْرِ دَارِهِمْ إلاَّ ذَلُّوا »\r\n( پس به خدا قسم بر هيچ ملّتى در وسط خانه شان هجوم نشد مگر اين كه ذليل شدند . )\r\n« عُقر » يعنى اصل و ريشه يك چيز ، در اينجا مراد وسط است . ( 2 ) اين از نظر روانى يك واقعيتى است ، وقتى كه ارتش مهاجمى توانست وارد كشورى شود احساس قدرت مىكند ، روحيه پيدا مىكند ، و ملّتى كه بر او هجوم واقع شده وقتى دشمن را داخل خانه اش ديد روحيه اش ضعيف مىشود ، دشمن را بسيار قوى تصوّر مىكند ;\r\n\r\n","description":"","footnote":"\r\n1 - الغارات ، ج 2 ، ص 472\r\n2 - كنايه از مركز و قلب شهر است .\r\n","page_name":" 442 ","page_number":442},
  {"content":"\r\nزيرا دشمن وارد خانه او شده ، فكر مىكند لابد اينها پشتشان خيلى گرم است كه جرأت كردند به كشور ما يورش آورند و داخل كشور شوند ، و ما خيلى ضعيف هستيم كه نتوانستيم جلوى آنها را بگيريم . بنابراين اعتراض حضرت على ( عليه السلام ) اين است كه شما نشستيد تا سفيان بن عوف غامدى از طرف معاويه هجوم آورده و داخل شهرهاى شما شده است .\r\n« فَتَوَاكَلْتُمْ ، وَتَخَاذَلْتُمْ حَتَّى شُنَّتْ الْغَارَاتُ عَلَيْكُمْ »\r\n( پس كار دفاع را به يكديگر واگذار كرديد ، و يكديگر را زبون و خوار كرديد تا يورشها يكى پس از ديگرى بر شما انجام شد . )\r\n« تواكل » از مادّه « وكالت » است ، « وكالت » يعنى واگذارى ، و « تواكل » معنايش اين است كه كار را به يكديگر واگذار كنند ، در نتيجه هيچ كس كار را انجام نمى دهد و هر كس به اميد ديگرى است .\r\nدر اسلام يك جنگ ابتدايى داريم كه بايد به اذن امام باشد و تا اذن امام نباشد كسى حق حمله به دشمن را ندارد ، و بعضى از فقها هم مى گويند مراد از امام در اينجا امام معصوم است ; و يك جنگ دفاعى ، يعنى اگر دشمن هجوم آورد دفاع واجب است و ديگر اذن امام هم لازم نيست ، در اين مورد زن و مرد همه وظيفه دفاع دارند و نبايد هر كسى كار دفاع را به ديگرى محوّل كند ، و اينجا بحث اين است كه سفيان بن عوف غامدى به شهرهايى كه تحت حكومت حضرت على بوده يورش آورده و وظيفه همه بوده كه دفاع كنند ، حضرت به آنها مى فرمايد : شما كار دفاع را به يكديگر واگذار كرديد و يكديگر را زبون و خوار كرديد ، يعنى هر كدام سبب خذلان و شكست ديگرى شديد .\r\n« شنّ » و « سنّ » تقريباً به يك معناست ، اگر « سُنَّت الغارات » باشد معنايش اين است كه غارت پشت سر هم بدون اين كه بين آن فاصله باشد انجام شد ، و اگر « شُنَّت الغارات » باشد معنايش اين است كه غارت با كمى فاصله بوده ، مثلا امروز\r\n","description":"","footnote":"","page_name":" 443 ","page_number":443},
  {"content":"\r\nشهرى غارت مى شده و ده روز ديگر شهر ديگرى ، بر اين اساس حضرت مى فرمايد : « شنّت الغارات » معلوم مىشود غارتها با فاصله انجام مى شده ، چنانچه در درسهاى گذشته دانستيم قبل از حمله سفيان بن عوف غامدى به شهرهاى اطراف فرات ، بُسر بن أبى ارطاة به دستور معاويه به مدينه و مكه و طائف و يمن يورش برد و قتل و غارت كرد .\r\n« وَمُلِكَتْ عَلَيْكُمُ اْلأَوْطَانُ »\r\n( و به ضرر شما وطنهاى شما تصرّف شده است . )\r\nمسلمانها همه مثل بدن واحد هستند و اگر يك مسلمان در يك جا شكست بخورد مثل اين است كه همه شكست خورده باشند ; لذا حضرت به مردم كوفه مى فرمايد : به ضرر شما وطنهاى شما تصرّف شد ; يعنى شهرهاى شما را دشمن از دست شما گرفت ، يك كشور وطن تمامى مردم آن كشور است .\r\nنمونه اى از قتل و غارتهاى سپاه معاويه\r\n« وَهذَا أَخُو غَامِد وَقَدْ وَرَدَتْ خَيْلُهُ اْلأَنْبَارَ وَقَدْ قَتَلَ حَسَّانَ بْنَ حَسَّانَ الْبَكْرِىَّ وَأَزَالَ خَيْلَكُمْ عَنْ مَسَالِحِهَا »\r\n( و اين مرد غامدى است كه ارتش و سواره نظام او به شهر انبار وارد شده است و حسان بن حسان بكرى را كشته است ، و سواره نظامش سواره نظام شما را از محل سلاحها يعنى از آن مرزى كه محافظت مى كردند بيرون كرد . )\r\n« أخو غامد » برادر غامد ، يعنى از طايفه غامد است ; « خيل » به معناى اسب است ، و در اينجا يعنى سواره نظام ; « انبار » شهرى بوده در شرق فرات كه به طرف ايران نزديك بوده . در كناره فرات دو شهر روبروى هم قرار داشته يكى « هيت » در طرف غرب ، كسانى كه از طرف شام مى آمدند اوّل به « هيت » مى رسيدند ، و ديگرى « انبار » در طرف شرق فرات . بنابراين ارتش سفيان بن عوف غامدى كه از شام\r\n","description":"","footnote":"","page_name":" 444 ","page_number":444},
  {"content":"\r\nمى آمدند اوّل وارد شهر هيت شده اند ، بعد آنقدر جرأت پيدا كرده اند كه از شط فرات هم گذر كرده و وارد شهر « انبار » شده اند . وقتى ارتش سفيان وارد « انبار » شد ، حسّان بن حسّان به طرف دشمن آمد و فقط سى نفر با او همراهى كردند ، ديگران سستى و فرار كردند ، بالاخره كوتاهى كردند ، حسّان با سى نفر در مقابل دشمن ايستاد و شهيد شد .\r\nكلام حضرت اگر « قَدْ قَتَلَ » باشد ، يعنى اخو غامد حسّان را كشت ; و اگر « قَدْ قُتِلَ » باشد ، يعنى حسّان كشته شد . « مَسالح » جمع « مسلحة » است ، يعنى محلّ سلاح ; در مرزها به محلّ هايى كه براى دشمن قابل نفوذ است ، چون مرزداران در آن محلّ ها با سلاح هستند « مسالح » گفته شده است . بنابراين « عن مسالحها » يعنى از مرزهايى كه مورد حفاظت آنان بودند .\r\n« وَلَقَدْ بَلَغَنِي أَنَّ الرَّجُلَ مِنْهُمْ كَانَ يَدْخُلُ عَلَى الْمَرْأَةِ الْمُسْلِمَةِ ، وَاْلأُخْرَى الْمُعَاهِدَةِ ، فَيَنْتَزِعُ حِجْلَهَا وَقُلْبَهَا وَقَلاَئِدَهَا وَرِعَاثَهَا مَا تُمْنَعُ ( 1 ) مِنْهُ اِلاَّ بِالْإِسْتِرْجَاعِ وَالْإِسْتِرْحَامِ »\r\n( به من خبر رسيده است كه مردى از اينها داخل خانه زن مسلمانى و زن ديگرى كه با ما هم پيمان بوده - يهودى يا مسيحى يا زرتشتى بوده - مى شده پس مى كشيده از پاى آن زن خلخالش را ، از دست او دستبندش را ، و از گردنش گردنبند او را ، و از گوشش گوشواره هاى او را ، و اين زن منع نمى شده از اين مرد مهاجم مگر به وسيله گريه - و يا إنّا للّه و إنّا إليه راجعون گفتن - و طلب ترحّم كردن زن از مرد ، يا قسم دادن او به رحم و خويشاوندى . )\r\n« المُعاهدة » يعنى زنى كه با مسلمانان هم پيمان است و در پناه حكومت اسلام است و حكومت اسلام موظف است حقوقش را حفظ كند ، يهودى باشد يا مسيحى يا زرتشتى فرقى نمى كند . « حِجل و حَجل » هر دو صحيح است ، يعنى خلخال .\r\n\r\n","description":"","footnote":"\r\n1 - كلمه « تمنع » در برخى نسخه ها ( شرح ابن ابى الحديد ، ج 1 ، ص 74 ; و منهاج البراعة ، ج 3 ، ص 389 ) « تمتنع » است ، و معناى جمله چنين است كه در برابر غارتگريهاى لشگر معاويه بجز زارى و رحمت خواستن سلاح ديگرى نداشتند .\r\n","page_name":" 445 ","page_number":445},
  {"content":"\r\n« قُلب » يعنى دستبند . « قلائد » جمع « قِلادَة » است ، يعنى گردنبند . « رِعاث » جمع « رعثة » است ، يعنى گوشواره . « استرجاع » اين كلمه را به دو صورت معنا كرده اند : يكى اين كه اين زن مى گفته : ( إنّا لله و إنّا إليه راجعون ) ، و معناى ديگر اين كه با صدا گريه مى كرده ، صدا وقتى كه با گريه همراه باشد به گلو برمى گردد . « استرحام » را هم به دو صورت معنى كرده اند : يكى اين كه طلب رحم مى كرده و از آن مرد مهاجم مى خواسته كه او را رحم كند ، ديگر اين كه او را به رَحِم و خويشاوندى قسم مى داده است . به هرحال اينها به شهر انبار يورش بردند ، كشتند و غارت كردند و اين گونه طلا و جواهرات زنها را به زور از دست و پا و گردن و گوششان درآوردند و كسى مانع كار آنها نبود .\r\n« ثُمّ انْصَرَفُوا وَافِرِينَ ، مَا نَالَ رَجُلاً مِنْهُمْ كَلْمٌ ، وَلاَ أُرِيقَ لَهُمْ دَمٌ »\r\n( سپس برگشتند در حالى كه پر بودند ، نرسيده است به هيچ مردى از آنها جراحتى ، و هيچ خونى از اينها ريخته نشده . )\r\n« كَلم » به معناى جرح است ; بعضى گفته اند « كلمه و كلام » هم از مادّه همين « كلم » است ; زيرا سخن جراحتى را به انسان وارد مىكند كه شمشير وارد نمى كند ، لذا شاعر عرب مى گويد :\r\n« جراحات السّنان لها التيام * و لايلتام ما جرح اللّسان » ( 1 )\r\nجراحتى را كه سرنيزه وارد مىكند براى آن التيامى هست ، اما التيام پيدا نمى كند جراحتى كه زبان بر جگر انسان وارد مى سازد .\r\nمواظب باشيد يك وقت حرف زشتى ، حرف تندى به مسلمانى نزنيد ، دل مسلمانى را نشكنيد ، كه شكستن دل مسلمان سبب مىشود خدا لطف و محبّتش را از انسان بر طرف كند . به هرحال حضرت مى فرمايد : مهاجمان از شهر انبار پيروزمندانه برگشتند در حالى كه از نظر مال و ثروت تام و وافر بودند ، نه به خودشان\r\n\r\n","description":"","footnote":"\r\n1 - جامع الشواهد ، حرف الجيم بعده الرّاء\r\n","page_name":" 446 ","page_number":446},
  {"content":"\r\nضربه اى خورده بود و نه دست خالى برگشتند ، مال مردم را غارت كردند و افراد را كشتند . بعد حضرت مى فرمايد :\r\nاگر كسى از اين غم بميرد . . .\r\n« فَلَوْ أَنَّ امْرَأً مُسْلِماً مَاتَ مِنْ بَعْدِ هذَا أَسَفاً مَا كَانَ بِهِ مَلُوماً ، بَلْ كَانَ بِهِ عِنْدِي جَدِيراً »\r\n( پس اگر مرد مسلمانى بعد از اين حوادث از روى تأسف بميرد نبايد ملامتش كرد ، بلكه اين مردن براى او پيش من سزاوار است . )\r\nاين فرمايشات حضرت واقعاً دل انسان را آتش مى زند ، كه چگونه مردم ساكت بنشينند و مهاجمين اين گونه حمله كنند و بكشند و غارت كنند و بدون هيچ گونه خسارت و زخمى پيروزمندانه برگردند .\r\nغم جانسوز و نفرين امام ( عليه السلام )\r\n« فَيَا عَجَباً - وَاللَّهِ - يُمِيتُ الْقَلْبَ وَيَجْلِبُ الْهَمَّ اجْتَِماعُ هؤُلاَءِ الْقَوْمِ عَلَى بَاطِلِهِمْ ، وَتَفَرُّقُكُمْ عَنْ حَقِّكُمْ ، فَقُبْحاً لَكُمْ وَتَرَحاً حِينَ صِرْتُمْ غَرَضاً يُرْمَى : يُغَارُ عَلَيْكُمْ وَلاَتُغِيرُونَ ، وَتُغْزَوْنَ وَلاَتَغْزُونَ ، وَيُعْصَى اللهُ وَتَرْضَوْنَ »\r\n( شگفتا ، به خدا قسم دل را مى ميراند و غم و غصه را براى انسان به ارمغان مى آورد هماهنگ و متحد شدن اين قوم در باطلشان ، و تفرّق شما از حقتان ، زشتى باد بر شما ، و غم و غصه هميشه نصيبتان باد ، هنگامى كه شما گشته ايد نشانه تيرهاى دشمن ، آنها بر شما يورش مى آورند و شما بر آنها يورش نمى آوريد ، شما مورد هجوم و جنگ واقع مىشويد و نمى جنگيد و از خود دفاع نمى كنيد ، خدا معصيت مىشود و شما راضى هستيد . )\r\nسكوت شما علامت رضايت شماست ، اگر راضى نبوديد حركتى داشتيد . « تَرَح » يعنى غم و غصه ، و « غَرَض » هدفى را گويند كه به طرف آن تيراندازى كنند .\r\nوالسّلام عليكم و رحمة الله و بركاته\r\n","description":"","footnote":"","page_name":" 447 ","page_number":447},
  {"content":"\r\n\r\n","description":"","footnote":"","page_name":" 448 ","page_number":448},
  {"content":"\r\nخطبه هاى\r\n27 و 28\r\n( درس 74 )\r\nبهانه جويى اصحاب حضرت براى فرار از جنگ\r\nسستى مردم كوفه و آرزوى حضرت على ( عليه السلام )\r\nنفرين حضرت و پندار قريش\r\nپاسخ حضرت على ( عليه السلام )\r\nجايگاه دنيا در ميان عوالم وجود\r\nمعناى مذمّت دنيا\r\n","description":"","footnote":"","page_name":" 449 ","page_number":449},
  {"content":"\r\n\r\n","description":"","footnote":"","page_name":" 450 ","page_number":450},
  {"content":"\r\nبسم الله الرحمن الرحيم\r\nادامه خطبه 27\r\n« فَاِذَا أَمَرْتُكُمْ بِالسَّيْرِ إِلَيْهِمْ فِي أَيَّامِ الحَرِّ قُلْتُمْ : هذِهِ حَمَارَّةُ الْقَيْظِ أمْهِلْنَا يُسَبِّخْ عَنَّا الْحَرُّ ، وَإذَا أَمَرْتُكُمْ بِالسَّيرِ إلَيْهِمْ فِى الشِّتَاءِ قُلْتُمْ : هذِهِ صَبَارَّةُ الْقُرِّ أَمْهِلْنَا يَنْسَلِخْ عَنَّا الْبَرْدُ ، كُلُّ هذَا فِرَاراً مِنَ الْحَرِّ وَالْقُرِّ ، فَاِذَا كُنْتُمْ مِنَ الْحَرِّ وَالْقُرِّ تَفِرُّونَ ، فَأَنْتُمْ وَاللَّهِ مِنَ السَّيْفِ أَفَرُّ ، يَا أَشْبَاهَ الرِّجَالِ وَلاَ رِجَالَ ! حُلُومُ اْلأَطْفَالِ ، وَعُقُولُ رَبَّاتِ الْحِجَالِ ، لَوَدِدْتُ أَنِّى لَمْ أَرَكُمْ وَلَمْ أَعْرِفْكُمْ ! مَعْرِفَةٌ وَاللَّهِ جَرَّتْ نَدَماً ، وَاَعْقَبَتْ سَدَماً ، قَاتَلَكُمُ اللَّهُ ! ! لَقَدْ مَلَأْتُمْ قَلْبِي قَيْحاً ، وَشَحَنْتُمْ صَدْرِي غَيْظاً ، وَجَرَّعْتُمُونِي نُغَبَ التَّهْمَامِ أَنْفَاساً وَأَفْسَدْتُمْ عَلَىَّ رَأْيِي بِالْعِصْيَانِ وَالْخِذْلاَنِ ، حَتَّى قَالَتْ قُرَيْشٌ : إنَّ ابْنَ أَبِي طَالِب رَجُلٌ شُجَاعٌ ، وَلكِنْ لاَ عِلْمَ لَهُ بِالْحَرْبِ .\r\nلِلَّهِ أَبُوهُمْ ! ! وَهَلْ أَحَدٌ مِنْهُمْ أَشَدُّ لَهَا مِرَاساً ، وَأَقْدَمُ فِيهَا مَقَاماً مِنِّى ؟ ! لَقَدْ نَهَضْتُ فِيهَا وَمَا بَلَغْتُ الْعِشْرِينَ ، وَهَا أَنَا ذَا قَدْ ذَرَّفْتُ عَلَى السِّتِّينَ ، وَلكِنْ لاَ رَأْىَ لِمَنْ لاَيُطَاعُ »\r\nموضوع بحث درسهايى از نهج البلاغه بود ، خطبه بيست و هفتم كه مربوط به جهاد است مطرح بود ، گفتيم كه اين خطبه را حضرت بعد از حمله سفيان بن عوف غامدى به شهر انبار و شهيد كردن عدّه اى از مسلمانها و غارت\r\n","description":"","footnote":"","page_name":" 451 ","page_number":451},
  {"content":"\r\nاموال آنها ، راجع به جهاد و تخطئه اصحابش كه چرا در جايى كه دفاع از وطن اسلامى لازم است شما سستى و كوتاهى مى كنيد انشاء فرمودند .\r\nبهانه جويى اصحاب حضرت براى فرار از جنگ\r\nبه اينجا رسيديم كه حضرت فرمود :\r\n« فَاِذَا أَمَرْتُكُمْ بِالسَّيْرِ إِلَيْهِمْ فِي أَيَّامِ الْحَرِّ قُلْتُمْ : هذِهِ حَمَارَّةُ الْقَيْظِ أمْهِلْنَا يُسَبِّخْ عَنَّا الْحَرُّ ، وَإذَا أَمَرْتُكُمْ بِالسَّيرِ إلَيْهِمْ فِى الشِّتَاءِ قُلْتُمْ : هذِهِ صَبَارَّةُ الْقُرِّ أَمْهِلْنَا يَنْسَلِخْ عَنَّا الْبَرْدُ ، كُلُّ هذَا فِرَاراً مِنَ الْحَرِّ وَالْقُرِّ ، فَاِذَا كُنْتُمْ مِنَ الْحَرِّ وَالْقُرِّ تَفِرُّونَ ، فَأَنْتُمْ وَاللَّهِ مِنَ السَّيْفِ أَفَرُّ »\r\n( پس وقتى در ايام تابستان به شما دستور مى دهم به طرف دشمن سير كنيد مى گوييد : الآن در شدّت گرما و تابستان است ، به ما مهلت بده تا گرمى هوا بشكند و ساكن شود ; و وقتى در زمستان به شما امر مى كنم به طرف دشمن برويد مى گوييد : زمستان هوا سرد است ، به ما مهلت بده تا سرماى زمستان تمام شود ; همه اينها براى فرار از گرما و سرماست ، پس به خدا قسم شما كه از گرما و سرما فرار مى كنيد از شمشير بيشتر فرار خواهيد كرد . )\r\n« حمارَّة » در مورد شدّت گرما ، و « صبارَّة » در مورد شدّت سرما استعمال مىشود . « قيظ » به معناى تابستان ، و « قُرّ » به معناى سرما مى باشد . « يسبّخ عنّا الحرّ » يعنى « يسكن عنّا الحرّ » سكون پيدا كند از ما گرما .\r\nكسى كه مردانگى و شجاعت و غيرت و حميت دارد وقتى ببيند دشمنان به كشور اسلامى يورش برده اند و به زنهاى مسلمان بى احترامى كرده اند و اموال مسلمين را غارت كرده اند ، در مقابل دشمن ايستادگى مىكند و ديگر سرما و گرما براى او مطرح نيست ، كسى كه مرد جنگ باشد و در مقابل تير و سرنيزه و شمشير دشمن ايستادگى كند ، از توپ و تانك و خمپاره باكى نداشته باشد ، تحمّل سرما و گرما براى او آسانتر است ، اما مردى كه غيرت و شجاعت نداشته باشد ، از مردانگى فقط صورت مردانه دارد ، لذا حضرت خطاب به مردم كوفه مى فرمايد :\r\n","description":"","footnote":"","page_name":" 452 ","page_number":452},
  {"content":"\r\nسستى مردم كوفه و آرزوى حضرت على ( عليه السلام )\r\n« يَا أَشْبَاهَ الرِّجَالِ وَلاَ رِجَالَ ! حُلُومُ اْلأَطْفَالِ ، وَعُقُولُ رَبَّاتِ الْحِجَالِ ! »\r\n( اى شمايى كه شبيه مردان هستيد اما مرد نيستيد ! عقلهاى بچه گانه ، و زنهاى تازه عروس ! )\r\n« حُلُوم » جمع « حلم » است ، « حِلم » هم به معناى حوصله و بردبارى است و هم به معناى عقل . حضرت مى خواهد بفرمايد : صبر و حوصله شما چون صبر و حوصله بچه هاست ، براى اين كه مآل انديشى نداريد ; يا اين كه عقل شما مثل عقل بچه هاست ، بچه هيچ وقت تدبّر و تعقّل و مآل انديشى ندارد ، عاقبت كار را حساب نمى كند ، او فقط زمان حال را حساب مىكند ، او به اين فكر نيست كه دشمنى كه امروز به شهرى حمله كرده فردا هم به شهر او حمله مىكند ، اموال او را هم غارت مىكند ، حيثيت اسلام و مسلمين در خطر است ، اين گونه افكار را بچه ها ندارند .\r\n« ربّات » جمع « ربّة » است ، يعنى صاحب . « حجال » جمع « حجلة » است . « ربّات الحجال » يعنى صاحبان حجله ها ، زنان تازه عروس . حضرت مى خواهد بفرمايد : عقل شما چون عقل تازه عروسهاست كه هنوز سرد و گرم دنيا را نچشيده اند ، او نمى تواند فكر اين را بكند كه اگر دشمن فردا شهر ما را گرفت چه مىشود ، و چه خطراتى و ضررهايى دارد . البتّه مى دانيد كه زنهاى آن روز در سن نه سالگى ده سالگى به حجله مى رفتند ، مثل امروز نبوده كه خيلى از دخترها به دانشگاه مى روند و پس از گرفتن ليسانس و مطالعات فراوان شوهر مى كنند .\r\n« لَوَدِدْتُ أَنِّى لَمْ أَرَكُمْ وَلَمْ أَعْرِفْكُمْ ! مَعْرِفَةٌ وَاللَّهِ جَرَّتْ نَدَماً ، وَاَعْقَبَتْ سَدَماً »\r\n( به خدا قسم دوست داشتم شما را نمى ديدم و شما را نمى شناختم ! شناختى كه به خدا قسم پشيمانى و حزن و اندوه را به دنبال داشته است . )\r\n« لَوَدِدْتُ » « لام » در اوّل فعل در حقيقت توطئه قسم است ، يك قسم در تقدير\r\n","description":"","footnote":"","page_name":" 453 ","page_number":453},
  {"content":"\r\nدارد . « سَدَم » به معناى حزن و اندوه است .\r\nشهر كوفه به دستور عمر و توسّط سعد وقّاص بنا شد ، ( 1 ) سعد وقّاص كه رييس ارتش اسلام بود بعد از آن كه در جنگ با ايران پيروز شد به دستور عمر شهر كوفه را بنا كرد و ارتش زير پرچمش را كه از قبايل مختلف عرب تركيب شده بود در آنجا اسكان داد ; در حقيقت كوفه شهر ارتشى هاى سابقه دار بوده است ، ارتشيانى كه حقوق از بيت المال مى گرفتند اما كاربردشان كم بود . ارتش بايد به نحوى مجهّز و مهيّا باشد كه به محض اين كه فرمان فرمانده آن صادر شد مثل برق بشتابد و به جبهه برود و با دشمن جنگ كند ، ارتشى كه تنبل باشد جز خسارت چيز ديگرى ندارد ، هزينه سنگين و كاربرد كم . ارتشى كه حضرت در كوفه با آن بود اين گونه بود ; لذا مى فرمايد : دوست داشتم شما را نمى ديدم و نمى شناختم ، شناختى كه براى من پشيمانى آورده و حزن و اندوه را به دنبال داشته است . بعد حضرت آنها را نفرين مىكند و مى فرمايد :\r\nنفرين حضرت و پندار قريش\r\n« قَاتَلَكُمُ اللَّهُ ! ! لَقَدْ مَلَأْتُمْ قَلْبِي قَيْحاً ، وَشَحَنْتُمْ صَدْرِي غَيْظاً ، وَجَرَّعْتُمُونِي نُغَبَ التَّهْمَامِ أَنْفَاساً وَأَفْسَدْتُمْ عَلَىَّ رَأْيِي بِالْعِصْيَانِ وَالْخِذْلاَنِ ، حَتَّى قَالَتْ قُرَيْشٌ : إنَّ ابْنَ أَبِي طَالِب رَجُلٌ شُجَاعٌ ، وَلكِنْ لاَ عِلْمَ لَهُ بِالْحَرْبِ »\r\n( خدا بكشد شما را ! به خدا قسم شما قلب مرا از چرك و سينه مرا از غيظ و خشم پر كرديد ، و به من جرعه جرعه آشامانديد غصّه را ، نفس نفس و بتدريج ، و فكر - نقشه هاى جنگى - مرا از بين برديد به اين كه مرا معصيت كرديد و جانب مرا فروگذارديد ، تا حدّى كه قريش گفتند : على بن ابيطالب مرد شجاعى است اما علم جنگ ندارد . )\r\n« قيح » يعنى چرك . « شحنتم » به معناى « ملأتم » است ، يعنى پر كرديد . « نغب »\r\n\r\n","description":"","footnote":"\r\n1 - اسد الغابة ، ج 2 ، ص 291\r\n","page_name":" 454 ","page_number":454},
  {"content":"\r\nجمع « نغبة » است ، يعنى جرعه . « تهمام » مصدر است به معناى غصّه و همّ ، مى گوييم همّ و غمّ ، مصدرى كه بر وزن « تفعال » باشد « ت » آن مفتوح است مگر در دو مورد يكى « تبيان » و ديگرى « تلقاء » كه « ت » مكسور است . « خذلان » يعنى اين كه انسان را رها كنند و او در كارش موفق نشود و شكست بخورد .\r\nيك فرمانده وقتى كه طرح و نقشه جنگ را مى ريزد اگر ارتش از او اطاعت نكند ، فرمان و رأيش از بين رفته و مردم خيال مى كنند كه اين فرمانده بى عرضه است ; لذا حضرت مى فرمايد : شما اين قدر مرا در رأى خود با نافرمانى و فروگذاريتان شكست داديد تا اين كه قريش در حق من گفتند : پسر ابيطالب مرد شجاعى است و لكن علم به نقشه هاى جنگى ندارد ، و گناه شكست من در رأى و پيروزيهاى معاويه در اطاعت نكردن و فروگذارى شماست ; بعد حضرت از خود دفاع مىكند و مى فرمايد :\r\nپاسخ حضرت على ( عليه السلام )\r\n« لِلَّهِ أَبُوهُمْ ! ! وَهَلْ أَحَدٌ مِنْهُمْ أَشَدُّ لَهَا مِرَاساً ، وَأَقْدَمُ فِيهَا مَقَاماً مِنِّى ؟ ! لَقَدْ نَهَضْتُ فِيهَا وَمَا بَلَغْتُ الْعِشْرِينَ ، وَهَا أَنَا ذَا قَدْ ذَرَّفْتُ عَلَى السِّتِّينَ ، وَلكِنْ لاَ رَأْىَ لِمَنْ لاَيُطَاعُ »\r\n( خدا به پدر قريش خير بدهد ! آيا فردى از اينها هست كه بيشتر از من با جنگ ممارست داشته باشد و مقامش در جنگ پيش از من باشد ؟ ! من قيام كردم در جنگ و فعاليت جنگى داشتم در صورتى كه هنوز بيست ساله نشده بودم ، آگاه باشيد حالا من اين هستم كه مى بينيد از شصت سال گذشته ام ، و لكن براى كسى كه امرش اطاعت نمى شود رأيى نيست . )\r\n« مراس » مصدر باب مفاعله است به معناى ممارست . از نظر تاريخى اوّلين جنگى كه در اسلام شد جنگ بدر بود كه بعد از هجرت پيغمبراكرم اتفاق افتاد ، در آن زمان حضرت على بيش از بيست و سه سال داشت ; زيرا ده ساله بود كه پيغمبراكرم مبعوث به رسالت شد ، سيزده سال هم پيغمبراكرم در مكه بود ، بنابراين\r\n","description":"","footnote":"","page_name":" 455 ","page_number":455},
  {"content":"\r\nهنگام هجرت پيغمبراكرم به مدينه حضرت على بيست و سه سال داشت ; پس اين كه حضرت مى فرمايد : سن من به بيست سال نرسيده بود كه در جنگ قيام كردم ، لابد حضرت على ( عليه السلام ) آمادگى خود و درگيريهاى مختصرى را كه با قريش و مشركين قبل از هجرت پيغمبر ( صلى الله عليه وآله و سلم ) داشته است حساب كرده ، چون در اين مدّت پيامبراكرم درگير بود و حضرت على هم در ركاب پيغمبر بود . به هرحال حضرت مى خواهد بفرمايد : گناه ناكامى ها و شكست ها از من نيست ، من هم علم جنگ دارم و هم به فنون جنگى آشنا هستم ، هم نقشه و طرح جنگى دارم ، گناه از اينهاست كه حرف فرمانده خود را نمى شنوند ، آدمى كه حرفش را نشنوند مثل اين است كه رأى و نظرى ندارد ، نقشه اى كه اجرا نشود مثل اين است كه نقشه اى نباشد .\r\nوقتى اين خطبه آتشين حضرت تمام شد مردى دست فرزند برادرش را گرفته آمد و گفت : يا على من با اين فرزند برادرم مثل بنى اسرائيل نيستيم كه به حضرت موسى گفتند : ( فاذهب أنت و ربّك فقاتلا إنّا هاهنا قاعدون ) ( 1 ) تو با پروردگارت برو جنگ كن فلسطين را بگيريد ما اينجا نشسته ايم ، هر وقت گرفتى و تحويل ما دادى ما حاضريم در آن زندگى كنيم ! حضرت على از اين دو نفر تشكّر كردند و فرمودند : با شما مشكل حلّ نمى شود .\r\nخطبه 28\r\nو من خطبة له ( عليه السلام ) :\r\n« أَمَّا بَعْدُ ، فَإنَّ الدُّنْيَا قَدْ أَدْبَرَتْ ، وَآذَنَتْ بِوَدَاع »\r\n\r\n","description":"","footnote":"\r\n1 - سوره مائده ، آيه 24\r\n","page_name":" 456 ","page_number":456},
  {"content":"\r\nحضرت على خطبه مفصّلى بعد از نماز عيد فطر خوانده اند كه مرحوم صدوق در كتاب « من لايحضر » آن را نقل مىكند ، ( 1 ) مرحوم شيخ عباس قمى هم در اواخر « مفاتيح الجنان » از قول صدوق نقل مىكند ، اين خطبه بيست و هشتم قسمتى از آن خطبه مفصّل حضرت على ( عليه السلام ) است و خطبه چهل و پنجم هم قسمت ديگرى از آن خطبه مفصّل است .\r\n« و من خطبة له ( عليه السلام ) : أَمَّا بَعْدُ ، فَإنَّ الدُّنْيَا قَدْ أَدْبَرَتْ ، وَآذَنَتْ بِوَدَاع »\r\n( و از خطبه حضرت على ( عليه السلام ) است : اما بعد از حمد و ثناى خدا ، به درستى كه دنيا پشت كرده و اعلام كرده به متاركه با شما . )\r\nبعضى از بزرگان كتاب نهج البلاغه را كتاب « نقد الدنيا » تعبير كرده اند ، يعنى كتابى كه از دنيا انتقاد مىكند ، يكى از خطبه هاى نهج البلاغه كه از دنيا مذّمت و انتقاد مىكند اين خطبه است .\r\nجايگاه دنيا در ميان عوالم وجود\r\n« دُنيا » ممكن است ناقص يايى از مادّه « دنى يدنى » باشد به معناى پستى ، آنوقت افعل التفضيل آن مذكّرش مىشود « أدنى » و مؤنث آن « دنيا » يعنى پست تر ; ممكن هم هست ناقص واوى از مادّه « دنا يدنو » به معناى نزديكى باشد يعنى نزديك تر . به هرحال اگر « دنيا » به معناى پست تر باشد ، از اين باب است كه عالَم ناسوت و عالَم طبيعت پست ترين عوالم وجود است . وجود و هستى از ذات حق تعالى كه محض الوجود و وجود بى پايان است شروع مىشود تا به پست ترين مرتبه اش كه اين عالم ناسوت و عالم مادّه و طبيعت است مى رسد . ذات بارى تعالى نور غير متناهى است ، و آسمانها و زمين جلوه و پرتو نور خدا هستند : ( الله نور\r\n\r\n","description":"","footnote":"\r\n1 - من لا يحضره الفقيه ، ج 1 ، ص 514 ، صلاة العيدين ، حديث 1482\r\n","page_name":" 457 ","page_number":457},
  {"content":"\r\nالسّماوات و الارض ) ( 1 ) خدا نور آسمانها و زمين است . در تعريف نور گفته اند « الظّاهر بذاته و المظهر لغيره » ( 2 ) نور آن است كه خودش ظاهر و روشن است و غير خودش را هم ظاهر مىكند . چراغ خودش روشن است محيط اطراف خودش را هم روشن مىكند . مى گويند تعريف نور بر وجود صادق است ، وجود نور است ، زيرا خود ظاهر است و ماهيّات را ظاهر مىكند ، شيخ شهاب الدين سهروردى كه رهبر فلاسفه اشراقى است در كتاب « حكمة الاشراق » مباحث وجود را كه مى خواهد ذكر كند از وجود و هستى تعبير به نور مىكند ، و شايد اين از قرآن گرفته شده كه از خدايى كه وجود بى پايان و هستى بى پايان است به نور تعبير كرده است .\r\nذات بارى تعالى هستى و وجود بى پايان است ، لذا به او مى گوييم واجب الوجود ، يعنى هستى او از خود اوست ، اصلا عين هستى است . عوالم وجود بعد از خدا به اين صورت است كه اوّل « عالَم جبروت » است ، عالم جبروت موجودات كاملى هستند كه مستقيماً جلوه حق تعالى هستند ، و لذا در هستى خيلى قويتر از موجودات مادّى هستند ، و به عالم جبروت عالم عقل نيز گفته مىشود ; و نازلتر از عالم جبروت « عالم ملكوت » است ، يعنى موجوداتى كه مجرّد هستند اما در تجرّد مثل مراتب عقل تجرّد كامل ندارند ; بعد از آن عالم مادّه و « عالم ناسوت » است ، عالم مادّى كه عبارت از زمين و آسمان و اينها باشد در حاشيه عدم قرار گرفته و لذا عالم مادّه مساوق با حركت است ، حركت لغزندگى دارد ، وقتى موجودى ضعيف باشد نمى تواند روى پاى خودش بايستد ، كارش لغزندگى و تغيّر است و به طرف كمال حركت مىكند ، حركت همان تدرّج وجود و لغزندگى وجود است ، و عالم مادّه مساوق با حركت است .\r\n\r\n","description":"","footnote":"\r\n1 - سوره نور ، آيه 35\r\n2 - تفسير الميزان ، ج 15 ، ص 122\r\n","page_name":" 458 ","page_number":458},
  {"content":"\r\nبنابراين عالم مادّه و عالم ناسوت مىشود دنيا . اگر دنيا به معناى پست تر باشد ، يعنى پست ترين عالم به حق تعالى است و در آخر قرار گرفته ; و اگر به معناى نزديك تر باشد ، يعنى به ما نزديك تر است ، ما كه مادّى هستيم اين عالم مادّه به ما از عالم آخرت نزديك تر است ، درجه و رتبه عالم آخرت بالاتر است .\r\nخلاصه اين كه وجود و هستى از ذات حق تعالى كه وجود كامل بى پايان است شروع مىشود مى آيد پايين ، و پست ترين مرتبه اش عالم ناسوت و طبيعت است . ما مى توانيم نسبت عوالم وجود را به ذات حق تشبيه كنيم به نسبت جلوه هاى نور خورشيد به خورشيد . فرض مى كنيم كانون نور خورشيد است ، جلوه ها و ترشّحات نورى از آن كانون و مركز نور كه خورشيد است مى آيد و هرچه از خورشيد دور تر مىشود جنبه نورانيتش كمتر مىشود . مثلاً قسمتى از حياط منزل كه مواجه با خورشيد است نورش شديد است ، مرحله بعد قسمتى از حياط است كه مواجه با خورشيد نيست طبعاً نورش ضعيف تر است ، بعد داخل اطاق كه نورش پرتو نور بيرون است ضعيف تر است ، و نور پستوى اطاق از نور اطاق ضعيف تر است ، پس هرچه به منبع و كانون نور نزديك تر باشد جنبه نورانيت قويتر است و جنبه ظلمت ضعيف تر ، و هرچه از كانون و منبع نور دور تر شود و واسطه بخورد ، جنبه نورانيت ضعيف تر مىشود و جنبه ظلمت و تاريكى بيشتر .\r\nمعناى مذمّت دنيا\r\nبه هرحال دنيا يعنى عالم نزديك تر يا عالم پست تر كه اين عالم مادّه باشد . البتّه دنيايى كه از آن بدگويى مىشود وابستگى ما به دنياست ، متاع دنيا نعمت هاى خداست ، كه اگر اين نعمت ها در راه خودش مصرف شود ، در راه كمال انسان و در مسير آخرت قرار گيرد ، ديگر مذمّت ندارد ; آنچه مذمّت دارد وابستگى و علاقه من و شما به زن و فرزند و مال دنيا و رياست دنياست ، اگر كسى مال و مقام دنيا را\r\n","description":"","footnote":"","page_name":" 459 ","page_number":459},
  {"content":"\r\nپيدا كرد و خودش را گم نكرد خيلى مهم است ، مال و مقام دنيا هرچه باشد انسان بايد بگذارد و برود ، دلبستگى به چيزى كه رفتنى است شايسته نيست .\r\nاين شعر از مثنوى است كه مى گويد :\r\n« چيست دنيا از خدا غافل شدن * نى طلا و نقره و فرزند و زن\r\nمال را كز بهر دين باشى حمول * نعم مالٌ صالحٌ گفت آن رسول » ( 1 )\r\nبنابراين انتقاد حضرت على از دنيا براى اين است كه ما به دنيا دل نبنديم . انسان بايد محكم باشد ، ظرفيت داشته باشد كه اگر تمام دنيا را هم به او دادند در او هيچ اثرى نكند ( لكيلا تأسوا عَلى ما فاتكم و لاتفرحوا بما آتيكم ) ( 2 ) براى آن كه تأسف نخوريد و دلتنگ نشويد بر آنچه از دست مى دهيد و خوشحال نشويد از آنچه به دست مى آوريد و به شما داده مىشود . از خدا هميشه بخواهيد به شما به اندازه كفاف بدهد ; زيرا اضافه اش امانت است و بايد براى ديگران حفظش كنيد . خلاصه حضرت در اين خطبه راجع به دنيا مى فرمايد :\r\n« أمّا بَعدُ ، فَإنَّ الدُّنيا قَدْ أدْبَرَتْ ، وَآذَنَتْ بِوَداع »\r\n( اما بعد از حمد و ثناى خدا ، پس به درستى كه دنيا پشت كرده و اعلام كرده به متاركه با شما . )\r\n« آذَنَ » از باب افعال است ، يعنى اعلام كرده است . به « أذان » اذان گفته مىشود به اعتبار اين كه وقت نماز را اعلام مىكند . « وِدَاع » و « وَدَاع » هر دو صحيح است به معناى متاركه ، اگر « وِداع » باشد مصدر باب مفاعله است ، و اگر « وَداع » باشد معناى اسمى دارد .\r\nانسان رهسپار مرگ و آخرت است و هرچه از عمر انسان مى گذرد به آخرت نزديك تر مىشود و دنيا را پشت سر مى گذارد ، و زحماتى كه انسان در اين دنيا كشيده است اگر به قصد خدا نبوده همه اش هدر مى رود ، حوادثى كه در اطراف ما\r\n\r\n","description":"","footnote":"\r\n1 - مثنوى مولوى ، دفتر اوّل ، ص 22 از چاپ رمضانى\r\n2 - سوره حديد ، آيه 23\r\n","page_name":" 460 ","page_number":460},
  {"content":"\r\nصورت مى گيرد همه اش اعلام دنياست به اين كه با ما متاركه مىكند ، مرگها و تصادفاتى كه هر روز مى بينيم همه اعلام است ، به قبرستانها كه مى رويم مى بينيم كسانى كه امير بودند ، كاخ و زندگى مرفّه داشتند ، اميدها داشتند ، همه را گذاشته و رفته اند ، اين مردن ها و رفتن ها همه اعلام است . نقل شده كه حضرت على ( عليه السلام ) در شعرى راجع به دنيا مى فرمايد :\r\n« رأيت الدّهر مختلفاً يدور * فلا حزن يدوم و لا سرور\r\nو قد بنت الملوك به قصوراً * فما بقى الملوك و لا القصور » ( 1 )\r\nيعنى ديدم روزگار را كه با حالات مختلف در گردش است ، نه غصه دوام دارد و نه سرور و خوشحالى . پادشاهان قصرهاى بزرگى در اين روزگار ساختند ، پس نه شاهان باقى ماندند و نه قصرهايشان .\r\nحضرت لقمان به فرزندش نصيحت مىكند مى فرمايد : « يا بنىَّ إنّك منذ سقطت الى الدّنيا استدبرتها و استقبلت الآخرة ; فدار أنت إليها تسير أقرب إليك من دار أنت عنها متباعد » ( 2 ) فرزندم از همان وقتى كه در اين دنيا افتادى به آن پشت كرده اى و به طرف آخرت مى روى ، پس خانه اى كه به طرف آن سير مى كنى - كه عالم قبر و قيامت باشد - به تو نزديك تر است از خانه اى كه پشت سر گذاشته اى و از آن دور مى شوى .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - منهاج البراعة ، ج 4 ، ص 5 ، به نقل از ديوان منسوب به حضرت على ( عليه السلام )\r\n2 - بحارالانوار ، ج 13 ، ص 411 ، حديث 2 ; از تفسير قمى ، ج 2 ، ص 165 ، در تفسير سوره لقمان\r\n","page_name":" 461 ","page_number":461},
  {"content":"\r\n\r\n","description":"","footnote":"","page_name":" 462 ","page_number":462},
  {"content":"\r\nخطبه 28\r\n( درس 75 )\r\nموقعيت دنيا و بايدها و نبايدها\r\nحقيقت پل صراط و جهنّم\r\nدعوت مردم به توبه و عمل صالح\r\nچند هشدار و رهنمود\r\nنتيجه پيروى از هواى نفس و آرزوهاى طولانى\r\n","description":"","footnote":"","page_name":" 463 ","page_number":463},
  {"content":"\r\n\r\n","description":"","footnote":"","page_name":" 464 ","page_number":464},
  {"content":"\r\nبسم الله الرحمن الرحيم\r\n« وَإنَّ الآخِرَةَ قَدْ أَشْرَفَتْ بِاطِّلاَع ، أَلاَ وَإنَّ الْيَوْمَ الْمِضْمارَ ، وَغَداً السِّبَاقَ ، وَالسَّبَقَةُ الْجَنَّةُ ، وَالْغَايَةُ النَّارُ ; أَفَلاَ تَائِبٌ مِنْ خَطِيئَتِهِ قَبْلَ مَنِيَّتِهِ ؟ أَلاَ عَامِلٌ لِنَفْسِهِ قَبْلَ يَوْمِ بُؤْسِهِ ؟ ! أَلاَ وَإنَّكُمْ فِي أَيَّامِ أَمَل مِنْ وَرَائِهِ أَجَلٌ ، فَمَنْ عَمِلَ فِي أَيَّامِ أَمَلِهِ قَبْلَ حُضُورِ أَجَلِهِ نَفَعَهُ عَمَلُهُ ، وَلَمْ يَضْرُرْهُ أَجَلُهُ ، وَمَنْ قَصَّرَ فِي أَيَّامِ أَمَلِهِ قَبْلَ حُضُورِ أَجَلِهِ فَقَدْ خَسِرَ عَمَلُهُ وَضَرَّهُ أَجَلُهُ ، أَلاَ فَاعْمَلُوا فِى الرَّغْبَةِ كَمَا تَعْمَلُونَ فِى الرَّهْبَةِ ، أَلاَ وَإنِّي لَمْ أرَ كَالْجَنَّةِ نَامَ طَالِبُهَا ، وَلاَ كَالنَّارِ نَامَ هَارِبُهَا ، أَلاَ وَإنَّهُ مَنْ لاَيَنْفَعْهُ الْحَقُّ يَضْرُرْهُ الْبَاطِلُ ، وَمَنْ لَمْ يَسْتَقِمْ بِهِ الْهُدَى يَجُرُّ بِهِ الضَّلاَلُ إلَى الرَّدَى ، أَلاَ وَإنَّكُمْ قَدْ أُمِرْتُمْ بِالظَّعْنِ ، وَدُلِلْتُمْ عَلَى الزَّادِ ، وَإنَّ أَخْوَفُ مَا أَخَافُ عَلَيْكُمْ اِتِّبَاعُ الْهَوَى وَطُولُ الاَْمَلِ ، تَزَوَّدُوا مِنَ الدُّنْيَا مَا تَحْرُزُونَ أَنْفُسَكُمْ بِهِ غَداً »\r\nموضوع بحث ما درسهايى از نهج البلاغه بود ، خطبه بيست و هشتم را در جلسه قبل مطرح كرديم ، در مورد جمله اوّل خطبه اجمالا مطالبى درباره دنيا و خوار شمردن آن به عرض رسيد ، اما دنباله فرمايشات حضرت :\r\n« وَإنَّ الآخِرَةَ قَدْ أَشْرَفَتْ بِاطِّلاَع »\r\n( و به درستى كه آخرت با اطلاع بر شما مشرف شده . )\r\n« اشراف » يعنى از بالا نگاه كردن ، « أشرف » يعنى از بالا نگاه كرد . كسى كه بالا\r\n","description":"","footnote":"","page_name":" 465 ","page_number":465},
  {"content":"\r\nواقع شده به پايين احاطه دارد ، در حقيقت دنيا عالم پستى است و آخرت عالم بالايى ، لذا حضرت نسبت به آخرت تعبير به « أشرفت » كرده ; يعنى عالم آخرت كه از مرگ به بعد شروع مىشود به شما احاطه و از حالات شما اطلاع دارد . اين يك تشبيه است ، مى خواهد بگويد : شما از چشم عمّال و جنود آخرت به دور نيستيد ، ملائكة الله و جنود الهى همه مشرف بر شما هستند و به شما احاطه دارند .\r\nموقعيت دنيا و بايدها و نبايدها\r\n« أَلاَ وَإنَّ الْيَوْمَ الْمِضْمارَ ، وَغَداً السِّبَاقَ ، وَالسَّبَقَةُ الْجَنَّةُ ، وَالْغَايَةُ النَّارُ »\r\n( آگاه باشيد كه امروز - دنيا - ميدان رياضت است ، و فردا - قيامت - ميدان مسابقه ، و پاداش مسابقه براى كسانى كه به نقطه پايان برسند و برنده شوند بهشت است ، و كسى كه به نقطه پايان نرسد در آتش خواهد بود . )\r\n« مضمار » زمان و مكان لاغر كردن را مى گويند . « سَبَقَة » ، « سُبْقَة » و « سَبْقة » هر سه به معناى نقطه پايان مسابقه است ، و نيز جايزه اى كه براى برنده قرار مى دهند .\r\nحضرت على ( عليه السلام ) دنيا را به ميدان تربيت اسب و آخرت را به ميدان مسابقه تشبيه فرموده اند ; اسب را قبل از بردن به ميدان مسابقه تربيت مى كنند براى اين كه در ميدان مسابقه پيش قدم شود ، راه تربيت اسب براى ميدان مسابقه اين است كه چند روزى غذاى مُقوّى و فراوان به اسب مى دهند و حسابى چاق و چله اش مى كنند ، بعد هر روز مقدارى از غذايش را كم مى كنند و او را مى تازانند و رياضت مى دهند تا لاغر شود و در ميدان مسابقه برنده شود .\r\nدنيا ميدانى است كه انسان بايد در آن تربيت شود تا در روز مسابقه برنده شود ; لذا براى انسان مشكلات پيش مى آيد ، جنگ پيش مى آيد ، حوادث پيش مى آيد ; مقابل پيامبر ابوجهل آمد ، مقابل موسى فرعون آمد ; شياطين انسى و جنّى در كارند وسوسه مى كنند ; زينت دنيا ، مال دنيا ، رياست دنيا ، همه اينها براى اين است كه\r\n","description":"","footnote":"","page_name":" 466 ","page_number":466},
  {"content":"\r\nانسان آزمايش شود تا در مسابقه برنده شود و به هدف برسد .\r\nبنابراين دنيا ميدان رياضت است ، خداوند در قرآن مى فرمايد : ( الّذى خلق الموت و الحيوة ليبلوكم أيّكم أحسن عملا ) ( 1 ) خدايى كه مرگ و زندگى را خلق كرد تا آزمايش كند شما را كه چه كسى عملش بهتر است ; يعنى خلوصش زيادتر است .\r\nحقيقت پل صراط و جهنّم\r\nپس اگر دنيا پر از حوادث و ناراحتى و نگرانى است بر خلاف انتظار نيست ، ما آمده ايم تا در اين پيچ و خمها صراط مستقيم را پيدا كنيم ، تا رياضت بكشيم و تربيت شويم و در مسابقه برنده شويم ، مسابقه اى كه در روز قيامت است ، بر روى پل صراط ، پل صراطى كه طبق روايات از مو باريك تر و از شمشير برنده تر است . در روايت دارد كه عدّه اى مثل برق جهنده از آن عبور مى كنند ، و عدّه اى لنگان لنگان از آن مى گذرند ، و عدّه اى هم در جهنم سقوط مى كنند . پل صراط بر روى جهنّم كشيده شده است .\r\nجهنّم همان باطن دنياست ; در خلال همه شئون دنيا يك خط خدايى هست كه انسان بايد از روى آن برود ، اين خط خدايى در قيامت مجسمه اش همان پل صراط است ، در همين دنيا هم راه حق از مو باريك تر است ولى عدّه اى مثل برق جهنده آن را طى مى كنند ، و عدّه اى هم لنگ لنگان مى روند ; بايد از خدا بخواهيم كه اين راه را به سلامت طى كنيم و در وسط راه در جهنّم سقوط نكنيم .\r\nدر اينجا حضرت على ( عليه السلام ) مى فرمايد : « و السبقة الجنّة ، و الغاية النّار » ; « غايت » يعنى نهايت . نهايت سير ممكن است خوب باشد و ممكن هم هست بد باشد ، اما « سبقة » آن نهايتى است كه خوب باشد . در مسابقه به نقطه پايانىِ مسابقه و پاداش مسابقه هر دو مى گويند « سبقة » ، اما آنجايى كه حركت تمام مىشود مى گويند\r\n\r\n","description":"","footnote":"\r\n1 - سوره ملك ، آيه 2\r\n","page_name":" 467 ","page_number":467},
  {"content":"\r\n« غايت » . لذا حضرت مى فرمايد : پايان خطّ مسابقه و پاداش آن بهشت است و آن كس كه از روى خطّ حق نرود پايان طبيعى حركتش جهنم است .\r\nدعوت مردم به توبه و عمل صالح\r\n« أَفَلاَ تَائِبٌ مِنْ خَطِيئَتِهِ قَبْلَ مَنِيَّتِهِ ؟ »\r\n( آيا كسى نيست كه از گناهش قبل از اين كه مرگش برسد توبه كند ؟ )\r\nدنيا براى اين است كه انسان رياضت بكشد و به فكر آخرت باشد ، حال اگر كسى راه را كج رفت و آن گونه كه بايد طى كند نكرد ، مىتواند توبه و بازگشت كند و خدا خطاهاى گذشته او را مى بخشد . گناه حرّ بن يزيد رياحى گناه بزرگى بود ، اگر او راه را بر امام حسين ( عليه السلام ) نبسته بود حضرت در كربلا گرفتار سى هزار لشكر ابن زياد نمى شد ، ولى او وقتى متوجّه خطاى خود شد به فكر توبه و بازگشت افتاد ، خدمت امام حسين ( عليه السلام ) آمد و عرض كرد : آيا من مى توانم توبه كنم و توبه من قبول است ؟ حضرت فرمود : بلى ، توبه و بازگشت در اين دنيا و قبل از رسيدن مرگ ممكن است .\r\n« أَلاَ عَامِلٌ لِنَفْسِهِ قَبْلَ يَوْمِ بُؤْسِهِ ؟ ! »\r\n( آيا كسى نيست كه به نفع خودش پيش از روز بدبختى و فقرش كارى انجام دهد ؟ )\r\n« بؤس » فقر و شدّت را مى گويند . در اين دنيا همه كار مى كنند ، اما بايد ببينيم چه كارهايى به نفع انسان است ، كار اگر با خلوص و براى خدا باشد به نفع انسان است اما اگر براى جمع آورى مال و رسيدن به رياست و مقام دنيا باشد به نفع انسان نيست ; البتّه دنيا همه اش مال نيست ، گاهى انسان ترك دنيا مىكند براى دنيا ، مال دنيا و شهوات دنيا را ترك مىكند براى دنيا ، براى اين كه در بين مردم موقعيت پيدا كند و در بين مردم شناخته شود ، اينها همه اش دنياست ; آدمى كه اهل حقّ است و براى خدا كار مىكند به فكر اين نيست كه اسمش در جايى باشد ، و اگر در جامعه كارى به او محوّل نشد مى گويد چه بهتر مسئوليت من كمتر است ، و خدا\r\n","description":"","footnote":"","page_name":" 468 ","page_number":468},
  {"content":"\r\nپدرشان را بيامرزد كه واجب كفايى را انجام مى دهند و من مسئوليتى ندارم .\r\n« أَلاَ وَإنَّكُمْ فِي أَيَّامِ أَمَل مِنْ وَرَائِهِ أَجَلٌ »\r\n( آگاه باشيد كه شما در روزگاران آرزو هستيد ، آرزويى كه به دنبال آن مرگ است . )\r\nما در دنيايى زندگى مى كنيم كه با اين كه مى دانيم حداكثر صد سال عمر مى كنيم اما به حدّى از مال دنيا جمع مى كنيم كه براى هزار سال يك انسان كافى است و باز هم آرزوى بيشتر را مى كنيم ، انسان در دنيا گرفتار آرزوست ، آرزوهاى دور و دراز ; هرچه از مال و مقام دنيا را پيدا كند آرزوى بيشتر از آن را مىكند ، اما اين آرزوها به دنبالش مرگ است ، بايد به فكر بعد از مرگ بود .\r\n« فَمَنْ عَمِلَ فِي أَيَّامِ أَمَلِهِ قَبْلَ حُضُورِ أَجَلِهِ نَفَعَهُ عَمَلُهُ ، وَلَمْ يَضْرُرْهُ أَجَلُهُ »\r\n( پس كسى كه در ايام آرزويش پيش از اين كه اجلش برسد كار كند اين كارش به نفع اوست ، و اجل و مرگش به او ضررى نمى رساند . )\r\nكسى كه از مال خود در راه خدا مصرف كند ، به مستمندان و امور عام المنفعة كمك كند ، و آرزوهاى دور و دراز را كنار گذارد ، اين كار به نفع اوست و براى او مى ماند ، بدين وسيله خانه آخرت را ساخته و اجل و مرگ به او ضررى نمى رساند .\r\nالبتّه بايد مواظب باشد كه اعمال خوب خود را به وسيله اعمال بد از بين نبرد . در حديث دارد كه پيغمبراكرم فرمود : هر كس يك « الله اكبر » بگويد در بهشت يك درخت براى او كاشته مىشود ، و همچنين يك « لا إله الاّ الله » و يك « الحمد لله » و يك « سبحان الله » ، عرض كردند يا رسول الله : پس ما در بهشت خيلى باغ و درخت داريم ، فرمود به شرط آن كه آتشى نفرستيد كه آن را بسوزاند . ( 1 )\r\n« وَمَنْ قَصَّرَ فِي أَيَّامِ أَمَلِهِ قَبْلَ حُضُورِ أَجَلِهِ فَقَدْ خَسِرَ عَمَلُهُ وَضَرَّهُ أَجَلُهُ »\r\n( و كسى كه كوتاهى كند در روزگاران آرزويش پيش از آن كه مرگش برسد ، عملش زيانكار است - عملش به ضرر اوست - و مرگش به او ضرر مى رساند . )\r\n\r\n","description":"","footnote":"\r\n1 - بحارالانوار ، ج 8 ، ص 186 ، حديث 154\r\n","page_name":" 469 ","page_number":469},
  {"content":"\r\nآدمى كه در آرزوهايش گرفتار شود و به فكر آخرت نباشد ، مرگ كه بيايد اوّل بدبختى و گرفتارى اوست .\r\n« أَلاَ فَاعْمَلُوا فِى الرَّغْبَةِ كَمَا تَعْمَلُونَ فِى الرَّهْبَةِ »\r\n( آگاه باشيد ، كار كنيد براى آخرتتان در وقت خوشى همان گونه كه در حال ترس و بدبختى كار مى كنيد . )\r\nطبيعت انسان اين گونه است كه وقتى خوش است و در زندگى مشكلى ندارد به فكر مرگ و قيامت و خدا نيست ، اما وقتى دچار مشكل و گرفتارى و بيمارى و امثال آن مىشود خالصانه خدا را مى خواند و به فكر اعمال خير مى افتد . در اينجا حضرت مى فرمايد : در وقت خوشى همان گونه عمل كن كه در وقت ترس و گرفتارى و بدبختى عمل مى كنى ; خداوند در قرآن مى فرمايد : ( و اذا أنعمنا على الانسان أعرض و نَآ بجانبه و اذا مسّه الشّرّ فذو دعاء عريض ) ( 1 ) وقتى بر انسان انعام مى كنيم اعراض مىكند و پهلويش را دور مىكند - به ما پشت مىكند - و وقتى شرّى به او مى رسد به طور مستمرّ بسيار دعا مىكند .\r\nمسلمان واقعى كسى است كه در هيچ موقعيتى از ياد خدا و از ياد مرگ و قبر و قيامت غافل نشود ، خواه در حالت خوشى و خواه در حالت سختى و فقر و بيمارى .\r\nچند هشدار و رهنمود\r\n« أَلاَ وَإنِّي لَمْ أرَ كَالْجَنَّةِ نَامَ طَالِبُهَا ، وَلاَ كَالنَّارِ نَامَ هَارِبُهَا »\r\n( آگاه باشيد ، من نديدم مثل بهشت چيزى را كه طالب آن خواب باشد ، و نه چون آتش جهنّم كه ترسنده از آن خواب باشد . )\r\nطبع بشر اين گونه است كه اگر در موردى احتمال خطر بدهد از آن دورى مىكند ، مثلا اگر بشنود در فلان راه دزد است ، خطر است ، از آن راه نمى رود ،\r\n\r\n","description":"","footnote":"\r\n1 - سوره فصّلت ، آيه 51\r\n","page_name":" 470 ","page_number":470},
  {"content":"\r\nحتى اگر يك نفر بگويد ; ولى صد و بيست و چهار هزار پيغمبر آمده اند ، انسان را از آتش دوزخ بر حذر داشته اند ، و از عاقبت بد معصيت و نافرمانى خدا براى ما گفته اند ، و به بهشت و نعمت هاى الهى در صورت اطاعت از خدا نويد داده اند ، اما ما نه از آتش جهنّم اجتناب مى كنيم و نه خود را براى رفتن به بهشت مهيّا مى كنيم ، و دليل آن هم اين است كه شيطان و هواى نفس بر ما مسلّط شده است ، براى متاع دنيا اين همه تلاش مى كنيم اما اصلا به فكر بهشت كه منزلگاه هميشگى ماست نيستيم ، از كارهاى زشتى كه براى ما جهنّم مى آورد فرار نمى كنيم .\r\n« أَلاَ وَإنَّهُ مَنْ لاَيَنْفَعْهُ الْحَقُّ يَضْرُرْهُ الْبَاطِلُ ، وَمَنْ لَمْ يَسْتَقِمْ بِهِ الْهُدَى يَجُرُّ بِهِ الضَّلاَلُ إلَى الرَّدَى »\r\n( آگاه باشيد كسى كه حق به او نفع نرساند باطل به او ضرر مى رساند ، و كسى كه هدايت و حق مستقيم و راستش نكند گمراهى او را به هلاكت مى اندازد . )\r\n« أَلاَ وَإنَّكُمْ قَدْ أُمِرْتُمْ بِالظَّعْنِ ، وَدُلِلْتُمْ عَلَى الزَّادِ »\r\n( آگاه باشيد كه شما به مسافرت مأمور شده ايد ، و به زاد و توشه آخرت راهنمايى گشته ايد . )\r\n« ظَعَن » و « ظَعْن » هر دو به معناى مسافرت است . اين كه حضرت مى فرمايد : شما مأمور به مسافرت شده ايد ، اين امر امرِ تكوينى است ، شما عملا بر طبق نظام تكوين مسافر به عالم آخرت هستيد ، از همان روزى كه مسافر هستيد مسافر به مرگ هستيد .\r\nنتيجه پيروى از هواى نفس و آرزوهاى طولانى\r\n« وَإنَّ أَخْوَفُ مَا أَخَافُ عَلَيْكُمْ اِتِّبَاعُ الْهَوَى وَطُولُ الاَْمَلِ »\r\n( و به درستى كه ترسناكترين چيزى كه از آن بر شما مى ترسم پيروى كردن از هوا و آرزوهاى دور و دراز است . )\r\n« أخوف » افعل التفضيل است ، يعنى ترسناكترين . « هوى » يعنى خواست نفس ; خواست ممكن است خوب باشد و ممكن هم هست بد باشد ، امّا معمولا « هوى »\r\n","description":"","footnote":"","page_name":" 471 ","page_number":471},
  {"content":"\r\nبه آن خواستهاى زشت مى گويند كه انسان را از سعادت باز مى دارد .\r\n« تَزَوَّدُوا مِنَ الدُّنْيَا مَا تَحْرُزُونَ أَنْفُسَكُمْ بِهِ غَداً »\r\n( توشه برداريد از دنيا چيزى را كه به وسيله آن خودتان را فردا حفظ كنيد . )\r\n« حَرَز » و « حَرَس » هر دو به معناى حفظ و حراست است . آرزوهاى دور و دراز نبايد انسان را فريب دهد و از فكر آخرت و فراهم كردن توشه غافل نمايد . بعضى ها اين منطق را دارند كه حالا خوش باشيم آخر عمر توبه مى كنيم ، مگر انسان خبر دارد كه چند سال عمر مىكند تا در آخر توبه كند ؟ !\r\nدر حديث آمده است وقتى كه آيه توبه نازل شد شيطان ناراحت شد ، بالاى كوهى رفت و بچه شيطانها را صدا زد و گفت : بايد فكرى بكنيم ، ما با زحمت اولاد آدم را اغوا مى كنيم ، فريب مى دهيم ، دنبال دنيا و شهوات مى بريم ، يك دفعه پشيمان مىشود و توبه مىكند و تمام زحمت هاى ما از بين مى رود ، هر يك از بچه شيطانها پيشنهادى كرد ، امّا شيطان بزرگ نپسنديد تا اين كه الخنّاس - يعنى تأخير اندازنده - پيشنهاد كرد : ما كه بر اولاد آدم مسلّط هستيم هر موقع خواست توبه كند مى گوييم حق با تو است اما چند روز ديگر صبر كن تا فلان كارت تمام شود ، به همين صورت هر وقت مى خواهد مهياى توبه شود تأخير مى اندازيم ، آرزوها و شهواتش را در مقابل چشمش مجسّم مى كنيم ، تا مرگ او برسد و موفّق به توبه نشود ، اين پيشنهاد به نظر شيطان خوب آمد . ( 1 )\r\nاين خطبه تمام شد . سيّد رضىّ ( رحمه الله ) در دنبال خطبه كلام مفصّلى دارد راجع به امتيازاتى كه در اين خطبه از نظر ادبى و فصاحت و بلاغت هست ، برادرانى كه اهل ادبند خودشان مطالعه كنند ، چون مفصّل است من وقت برادران را نمى گيرم .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - بحارالانوار ، ج 60 ، ص 197 ، چاپ بيروت به نقل از امالى صدوق ، ص 287\r\n","page_name":" 472 ","page_number":472},
  {"content":"\r\nخطبه 29\r\n( درس 76 )\r\nوقايع بعد از حَكَميّت و تاكتيك معاويه\r\nحمله ضحّاك بن قيس فهرى به اطراف كوفه\r\nسرزنش كوفيان از زبان حضرت على ( عليه السلام )\r\nتذّكرى به مسئولان\r\nعلل ناكامى ها\r\nسلب اعتماد حضرت از مردم كوفه\r\n","description":"","footnote":"","page_name":" 473 ","page_number":473},
  {"content":"\r\n\r\n","description":"","footnote":"","page_name":" 474 ","page_number":474},
  {"content":"\r\nبسم الله الرحمن الرحيم\r\nو من خطبة له ( عليه السلام ) :\r\n« أَيُّهَا النَّاسُ الُْمجْتَمِعَةُ أَبْدَانُهُمْ ، الُْمخْتَلِفَةُ أَهْوَاؤُهُمْ ، كَلاَمُكُمْ يُوهِى الصُّمَّ الصِّلاَبَ ، وَفِعْلُكُمْ يُطْمِعُ فِيكُمُ الاَْعْدَاءَ ! تَقُولُونَ فِي الَْمجَالِسِ : كَيْتَ وَكَيْتَ ، فَإذَا جَاءَ الْقِتَالُ قُلْتُمْ : حِيدِي حَيَادِ ! مَا عَزَّتْ دَعْوَةُ مَنْ دَعَاكُمْ ، وَلاَ اسْتَرَاحَ قَلْبُ مَنْ قَاسَاكُمْ ، أَعَالِيلُ بِأَضَالِيلَ ، دِفَاعَ ذِى الدَّيْنِ الْمَطُولِ ، لاَيَمْنَعُ الضَّيْمَ الذَّلِيلُ ، وَلاَيُدْرَكُ الْحَقُّ إلاَّ بِالجِدِّ ، أَىَّ دَار بَعْدَ دَارِكُمْ تَمْنَعُونَ ، وَمَعَ أَىِّ إمَام بَعْدِي تُقَاتِلُونَ ؟ الْمَغْرُورُ وَاللَّهِ مَنْ غَرَرْتُمُوهُ ، وَمَنْ فَازَ بِكُمْ فَقَدْ فَازَ وَاللَّهِ بِالسَّهْمِ الاَْخْيَبِ ، وَمَنْ رَمَى بِكُمْ فَقَدْ رَمَى بِأَفْوَقَ نَاصِل . أَصْبَحْتُ وَاللَّهِ لاَ اُصَدِّقُ قَوْلَكُمْ ، وَلاَ أَطْمَعُ فِي نَصْرِكُمْ ، وَلاَ أُوعِدُ الْعَدُوَّ بِكُمْ ، مَا بَالُكُمْ ؟ مَا دَوَاؤُكُمْ ؟ مَا طِبُّكُمْ ؟ الْقَوْمُ رِجَالٌ أَمْثَالُكُمْ ، أَقَوْلا بِغَيْرِ عِلْم ؟ وَغَفْلَةً مِنْ غَيْرِ وَرَع ؟ وَطَمَعاً فِي غَيْرِ حَقٍّ ؟ ! »\r\nموضوع بحث ما درسهايى از نهج البلاغه بود ، امروز خطبه بيست و نهم مطرح است .\r\nوقايع بعد از حَكَميّت و تاكتيك معاويه\r\nبعد از جنگ صفّين كه به واسطه حكميّت حكمين تمام شد و با فريب\r\n","description":"","footnote":"","page_name":" 475 ","page_number":475},
  {"content":"\r\nعمروعاص ابوموسى حضرت على ( عليه السلام ) را از خلافت خلع و عمروعاص معاويه را به خلافت نصب كرد ، حضرت على ( عليه السلام ) مردم را ترغيب به جنگ با معاويه كرد ; خبر به معاويه رسيد ، به اطراف و اكناف دمشق نامه نوشت ، آنها را جمع آورى كرد و به آنها گفت : على بن ابيطالب قصد يورش به شما را دارد ، مهيّا شويد . عدّه اى گفتند باز هم به صفّين مى رويم ، عدّه اى ديگر گفتند به طرف كوفه مى رويم ، معاويه گفت : ما در جنگ مستقيم با على شكست خورديم ، بنابراين به شهرهايى كه تحت حكومت على بن ابيطالب است حمله مى كنيم ، و در آن شهرها آشوب و نا امنى درست مى كنيم ، اموال مردم را غارت مى كنيم ، اينها سبب تضعيف حكومت على ( عليه السلام ) مىشود . ( 1 )\r\nدر اين بين نامه اى از « عمارة بن عقبة بن أبي معيط » كه از منافقين و ساكن در كوفه بوده به دست معاويه مى رسد ، او در نامه اش براى معاويه نوشته بود : « أما بعد فانّ عليّاً خرج عليه قرّاء أصحابه و نسّاكهم ، فخرج اليهم فقتلهم ، و قد فسد عليه جنده و أهل مصره ، و وقعت بينهم العداوة ، و تفرقّوا اشدّ الفرقة ، و أحببت اعلامك لتحمد الله ، والسّلام » ( 2 ) اما بعد ، قاريان قرآن از اصحاب على و آنها كه اهل عبادت بودند بر على شورش كردند ، على هم بر آنها خروج كرد و با آنها جنگيد و آنها را كشت و لشكر و اهل شهر او مخالف او شدند ، و بين آنها دشمنى و اختلاف شديد بهوجود آمده است ، دوست داشتم اين مطلب را به تو اعلام كنم تا حمد كنى خدا را ، والسّلام .\r\nوقتى اين خبر به معاويه رسيد خيلى خوشحال شد و به برادر عمارة بن عقبة گفت : الحمدلله كسانى هستند كه مجانى براى ما جاسوسى مى كنند .\r\nبلى ، حضرت على ( عليه السلام ) براى از بين بردن فتنه و جلوگيرى از جنگ داخلى با\r\n\r\n","description":"","footnote":"\r\n1 - دو مورد از اين گونه حمله ها در شرح خطبه هاى 25 و 27 ذكر شده است .\r\n2 - شرح ابن ابى الحديد ، ج 2 ، ص 114 و 155\r\n","page_name":" 476 ","page_number":476},
  {"content":"\r\nخوارج كه دچار كج انديشى شده بودند و بر ضد حضرت شورش كردند جنگيد و تمامى آنها را كه چهار هزار نفر بودند كشت ، فقط نه نفر از آنها توانستند جان سالم به در برند و فرار كنند ، امروز هم بقاياى خوارج در عمّان و مسقط به نام « اباضية » هستند و به همان عقايد خاص خود باقى هستند . ( 1 )\r\nحمله ضحّاك بن قيس فهرى به اطراف كوفه\r\nمعاويه از اين فرصت استفاده كرده و ضحّاك بن قيس فهرى را با نيرويى بين سه تا چهار هزار نفر براى حمله به اطراف كوفه اعزام كرد ، و به او چنين دستور داد : « سر حتّى تمرّ بناحية الكوفة و ترتفع عنها ما استطعت ، فمن وجدته من الاعراب في طاعة علىّ ( عليه السلام ) فأغر عليه ، و ان وجدت له مسلحة او خيلا فأغر عليها ، و اذا أصبحت في بلدة فأمس في أخرى ، و لاتقيمنّ لخيل بلغك أنّها قد سرحت اليك لتلقاها فتقاتلها » ( 2 ) حركت كن به جانب كوفه كه مركز حكومت على است اما به خود كوفه كارى نداشته باش ، از اعراب - اعراب معمولا به عشايرى مى گفتند كه در مركز نبودند و در بيابانها و چادرها زندگى مى كردند - هر كه در طاعت على ( عليه السلام ) يافتى بر آنها يورش ببر و غارت كن ، هر كجا مركز نيروهاى نظامى على ( عليه السلام ) را يافتى بر آن يورش ببر و غارت كن ، در يك منطقه ثابت نمان ، اگر صبح را در منطقه اى بودى شب در منطقه ديگرى باش و حمله كن ، اگر به تو خبرى رسيد كه نيرويى براى جنگ با تو اعزام شده است با او درگير نشو و از منطقه اى كه در آن هستى خارج شو .\r\nضحّاك بن قيس حركت كرد از اين شهر به آن شهر و از اين ده به آن ده ، هر كجا رفت يورش برد و غارت كرد و بلوا و آشوب ايجاد كرد ، حتى به عدّه زيادى از مردم\r\n\r\n","description":"","footnote":"\r\n1 - شرح ابن ابى الحديد ، ج 2 ، ص 277 ; و منهاج البراعة ، ج 4 ، ص 136 ; البته خود اباضيه منكر اين قضيه هستند و مدّعى هستند كه خوارج را قبول ندارند . بحوث فى الملل و النحل ، ج 5 ، ص 217 به بعد .\r\n2 - شرح ابن ابى الحديد ، ج 2 ، ص 116 و 117\r\n","page_name":" 477 ","page_number":477},
  {"content":"\r\nكوفه كه رهسپار مكّه بودند و به حجّ مى رفتند حمله برد و اموال آنها را غارت كرد و تعدادى از آنها را كشت .\r\nحضرت على ( عليه السلام ) وقتى از حمله ضحّاك با خبر شد حجر بن عدى را با چهار هزار نفر براى مقابله با او فرستاد ، حجر با ضحّاك درگير شد و دو نفر از ياران حجر و نوزده نفر از ارتش ضحّاك كشته شدند ، بعد ضحّاك از تاريكى شب استفاده كرد و به طرف شام فرار كرد . در اين بحران حضرت على ( عليه السلام ) غيرت و شجاعت لشگريان خود را انتظار داشت ولى برعكس با سستى و عذرتراشى هاى آنان مواجه شدند و در اين رابطه اين خطبه را ايراد فرمودند :\r\nسرزنش كوفيان از زبان حضرت على ( عليه السلام )\r\n« أَيُّهَا النَّاسُ الُْمجْتَمِعَةُ أَبْدَانُهُمْ ، الُْمخْتَلِفَةُ أَهْوَاؤُهُمْ »\r\n( اى مردمى كه بدنهاتان جمع است ، و خواسته هايتان با هم اختلاف دارد )\r\nبا هم جمعيت بزرگى را تشكيل مى دهيد اما هر كدام ميلى و خواسته اى داريد ، يكى مى گويد امروز به جنگ برويم ديگرى مى گويد فردا ، يكى مى گويد در كوفه بمانيم ديگرى مى گويد بيرون برويم . « اهواء » جمع « هوى » است يعنى ميل نفس ، چه ميل و خواسته خوب باشد چه بد ; اما اصطلاحاً هواى نفس در مورد اميال شيطانى گفته مىشود .\r\n« كَلاَمُكُمْ يُوهِى الصُّمَّ الصِّلاَبَ ، وَفِعْلُكُمْ يُطْمِعُ فِيكُمُ الاَْعْدَاءَ ! تَقُولُونَ فِى الَْمجَالِسِ : كَيْتَ وَكَيْتَ ، فَإذَا جَاءَ الْقِتَالُ قُلْتُمْ : حِيدِي حَيَادِ ! »\r\n( كلام شما سست مىكند سنگ هاى سخت را ، و كار شما دشمن را به طمع مى اندازد ! شما در مجالس كه مى نشينيد مى گوييد چه ها و چه ها خواهيم كرد ، امّا وقتى موقع جنگ شد مى گوييد دور شو از من اى جنگ - يا الفرار الفرار ! )\r\n« يوهى » يعنى سست مىكند . « صمّ » جمع « أصمّ » است يعنى كر ; با اين كه كرى\r\n","description":"","footnote":"","page_name":" 478 ","page_number":478},
  {"content":"\r\nبراى انسان است ، اما به سنگ سخت نفوذ ناپذير هم « أصمّ » مى گويند ، چون همانطور كه صدا در گوش كر نفوذ نمى كند سنگ سخت هم نفوذ ناپذير است . « صلاب » جمع « صلب » است يعنى سخت ، « الصمّ الصِّلاب » يعنى سنگهاى سخت ; كه شايد مراد حضرت در اينجا دلهاى سخت باشد ، يعنى شما اين قدر رجزخوانى مى كنيد كه دلهاى سخت هم به وحشت مى افتند ، اما در مقام عمل چنان هستيد كه دشمن در شما طمع مىكند .\r\n« كيت » براى كنايه از كار است ; در زبان عرب براى كنايه از شخص مى گويند « فلان » و براى كنايه از عدد مى گويند « كذا » و براى كنايه از كار مى گويند « كيت » . « حيدي حياد » از « حاد يحيد » گرفته شده است ، به معناى منحرف شدن ، و اين يا خطاب به جنگ است يعنى اى جنگ از من دور شو ، و يا خطاب به مردم يعنى مى گوييد : فرار كن فرار كن ; كلمه « حياد » مبنى بر كسر است .\r\nتذكّرى به مسئولان\r\nنوعاً آدمهايى كه خيلى حرف مى زنند كمتر اهل عمل هستند ، آدمى كه اهل عمل است سرش را پايين مى اندازد و وظيفه خودش را انجام مىدهد ، اما كسانى كه مى خواهند از زير كار در بروند حرفهاى گنده گنده مى زنند . روى اين اصل من هميشه به برادرانى كه مسئول هستند و براى كشور زحمت مى كشند تذكّر داده ام و گفته ام : رفتار ما نبايد مثل رفتار رژيم سابق باشد كه دائماً به ملّت وعده مى داد كه به دروازه تمدّن بزرگ مى رسيم اما عمل در كار نبود ، هر وقت كارى را انجام داديم آن وقت براى اين كه مردم خوشحال شوند به آنها بگوييم كه ما فلان كار را انجام داده ايم . با اين گرفتاريهايى كه ما داريم ، دچار جنگ تحميلى شده ايم ، آمريكا مزاحم ماست ، شوروى مزاحم ماست ، فرانسه مزاحم ماست ، هر روز محاصره\r\n","description":"","footnote":"","page_name":" 479 ","page_number":479},
  {"content":"\r\nاقتصادى داريم ، ( 1 ) هر روز گرفتارى داريم ، چه بسا كمتر بتوانيم به وعده هاى خود عمل كنيم ، آن وقت اگر وعده داديم و نتوانستيم عمل كنيم اين ضعف ما را مى رساند ، پس بهتر آن است كه به مردم وعده ندهيم ، وعده اى كه عمل به دنبال آن نباشد ; خوب است مسئولين قصدشان را خالص كنند و به اندازه قدرتشان كار كنند ، البتّه هر وقت كارى انجام شد به مردم هم بگويند و آنها را خوشحال كنند .\r\nعلل ناكامى ها\r\n« مَا عَزَّتْ دَعْوَةُ مَنْ دَعَاكُمْ ، وَلاَ اسْتَرَاحَ قَلْبُ مَنْ قَاسَاكُمْ ، أَعَالِيلُ بِأَضَالِيلَ ، دِفَاعَ ذِى الدَّيْنِ الْمَطُولِ »\r\n( پيروز و غالب نمى شود دعوت كسى كه شما را بخواند ، و راحت نيست قلب كسى كه شما را به زحمت به كارى وا دارد ، عذرهايى مى آوريد به حرفهاى بيهوده ، دفاع مى كنيد مثل دفاع كردن بدهكارى كه در دادن وام خود بهانه جويى مىكند . )\r\n« عزّ » به معناى غالب شدن است ، « عزيز » يعنى غالب ، « ما عَزَّتْ » يعنى غالب و پيروز نمى شود . « مقاسات » آن است كه به زحمت كارى را انجام دهد . « أعاليل » ممكن است جمع « أعلُولة » باشد ، ممكن هم هست جمع « علّة » باشد ، به معناى عذرها و بهانه ها و علّتها . « أضاليل » جمع « أضلُولة » است ، به معناى حرفهاى باطل و بيهوده . « مَطول » يعنى كسى كه اداء دين خود را زياد تأخير مى اندازد .\r\nبه هرحال حضرت مى خواهد بفرمايد : كسى را كه بخواهى به زور به ميدان جنگ بفرستى بهانه جويى مىكند و به عذرهاى بيهوده روى مى آورد ، شما اين گونه هستيد كه بهانه جويى مى كنيد ، بنابراين فرمانده اى كه به شما اعتماد كند پيروز نمى شود .\r\n\r\n","description":"","footnote":"\r\n1 - اين درس در سال 1361 ش ، زمان جنگ تحميلى و محاصره اقتصادى عليه ايران بيان شده است .\r\n","page_name":" 480 ","page_number":480},
  {"content":"\r\n« لاَيَمْنَعُ الضَّيْمَ الذَّلِيلُ »\r\n( كسى كه ضعيف است نمى تواند جلو ظلم و تعدّى را بگيرد . )\r\n« ضيم » به معناى ظلم است . آدمى كه ذاتاً ذليل و خوار است نمى تواند جلو ظلم را بگيرد ، اگر انسان اعتماد به نفس و اعتماد به خدا داشته باشد مىتواند از حق دفاع كند . مردم كوفه از نظر مادّى وضعشان خوب بود ، سران عرب و رؤساى قبايل و عشاير عرب در كوفه بودند اما اعتماد به نفس نداشتند ، بزدل و ترسو بودند . حضرت على مى خواهد بفرمايد : وقتى مى توانيد در مقابل ظلم ايستادگى كنيد كه شجاع باشيد و اعتماد به نفس داشته باشيد .\r\nمن بارها عرض كرده ام قدرتهاى بزرگ براى اين كه بتوانند ثروت كشورهاى ضعيف را به يغما ببرند اوّل كارى مى كنند كه مردم اين كشورها اعتماد به نفس نداشته باشند ، در مغز آنها القا مى كنند كه سرنوشت شما بايد در كاخ سفيد يا كرملين تعيين شود ; اگر مردم كشورهاى ضعيف اعتماد به نفس داشته باشند و اين معنا را باور نمايند كه مى توانند كار كنند و خودشان سرنوشت خود را تعيين كنند ، اين اسمش شجاعت و اعتماد به نفس است و همين سبب پيروزى مىشود .\r\n« وَلاَيُدْرَكُ الْحَقُّ إلاَّ بِالجِدِّ »\r\n( و حق جز به جدّ و كوشش به دست نمى آيد . )\r\nآدمى كه جدّى نباشد به درد جنگ و مبارزه نمى خورد و هيچ وقت نمى تواند حقّش را بگيرد .\r\nسلب اعتماد حضرت از مردم كوفه\r\n« أَىَّ دَار بَعْدَ دَارِكُمْ تَمْنَعُونَ ، وَمَعَ أَىِّ إمَام بَعْدِي تُقَاتِلُونَ ؟ »\r\n( از چه خانه اى بعد از خانه خودتان دفاع مى كنيد ، و بعد از من در كنار كدام امامى جنگ مى كنيد ؟ )\r\n","description":"","footnote":"","page_name":" 481 ","page_number":481},
  {"content":"\r\nشما كه از خانه خودتان كوفه نمى توانيد دفاع كنيد پس از كجا مى خواهيد دفاع كنيد ؟ وقتى از رهبرى مثل على ( عليه السلام ) با آن همه سابقه در اسلام اطاعت نمى كنيد و همراه او به جنگ با دشمن نمى رويد ، پس از چه كسى مى خواهيد اطاعت كنيد ؟\r\n« الْمَغْرُورُ وَاللَّهِ مَنْ غَرَرْتُمُوهُ »\r\n( قسم به خدا فريب خورده كسى است كه فريب شما را بخورد . )\r\nيعنى شما قابل اعتماد نيستيد .\r\n« وَمَنْ فَازَ بِكُمْ فَقَدْ فَازَ وَاللَّهِ بِالسَّهْمِ الاَْخْيَبِ ، وَمَنْ رَمَى بِكُمْ فَقَدْ رَمَى بِأَفْوَقَ نَاصِل »\r\n( و كسى كه شما نصيب او شده باشيد به خدا قسم مثل كسى است كه سهم اخيب نصيب او شده باشد ، و كسى كه بخواهد به وسيله شما با دشمن بجنگد مثل اين است كه با تيرى كه فُوق و سرش شكسته تيراندازى كند . )\r\n« السّهم الاخيب » يعنى سهمى كه ضررش بيشتر است ، « أخيب » أفعل التفضيل از مادّه « خيبة » است ، يعنى خسران و شكست .\r\nدر جاهليت يك نوع قماربازى معمول بوده كه قرآن از آن به ( أزلام ) ( 1 ) تعبير مىكند . به اين صورت كه شترى را مى كشتند و آن را بيست و هشت سهم مى كردند ، بعد ده چوبه تير برمى داشتند و روى هفت چوبه آن به ترتيب از يك تا هفت سهم مى نوشتند و روى سه چوبه از آن چيزى نمى نوشتند ، بعد ده نفر هر كدام يكى از چوبه ها را برمى داشت ، آنهايى كه روى چوبه هايشان سهمى نوشته شده بود به همان اندازه از شتر سهم مى بردند ، و سه نفرى كه روى چوبه هاى آنها چيزى نوشته نشده بود بايد پول شتر را مى دادند ، ( 2 ) و اسم سهم آنها « سهم أخيب » يعنى سهم پرضرر بود .\r\n\r\n","description":"","footnote":"\r\n1 - سوره مائده ، آيات 3 و 90\r\n2 - تفسير قمى ، ج 1 ، ص 161 ; و مجمع البيان ، ج 2 ، ص 158 ، در تفسير سوره مائده ، آيه 3\r\n","page_name":" 482 ","page_number":482},
  {"content":"\r\n« أفْوَق » تيرى است كه فُوقش يعنى سرش شكسته باشد . « ناصل » تيرى است كه بى پيكان باشد ، چنين تيرى دو عيب دارد : اوّلا نمى شود تير انداخت و ثانياً بر فرض تير انداخته شود پيكان ندارد كه اثر كند . كمانهايى كه سابق بوده يك زه داشته و در زه جايى بوده است كه تير به آن وصل مى شده و تير هم داراى دو قسمت بوده ، يك قسمت آن كه بايد به زه گير كند و به آن « فُوق » مى گفتند ، و قسمت ديگر تيزى سر تير كه به آن « نَصْل » مى گفتند .\r\nخلاصه حضرت مى خواهد به مردم كوفه بفرمايد : شما اثر و نتيجه نداريد ، اوّلا نمى شود با شما وارد ميدان جنگ شد و ثانياً بر فرض هم كه وارد شديد در ميدان جنگ نمى كنيد .\r\n« أَصْبَحْتُ وَاللَّهِ لاَ اُصَدِّقُ قَوْلَكُمْ ، وَلاَ أَطْمَعُ فِي نَصْرِكُمْ ، وَلاَ أُوعِدُ الْعَدُوَّ بِكُمْ ، مَا بَالُكُمْ ؟ مَا دَوَاؤُكُمْ ؟ مَا طِبُّكُمْ ؟ الْقَوْمُ رِجَالٌ أَمْثَالُكُمْ ، أَقَوْلا بِغَيْرِ عِلْم ؟ وَغَفْلَةً مِنْ غَيْرِ وَرَع ؟ وَطَمَعاً فِي غَيْرِ حَقٍّ ؟ ! »\r\n( به خدا قسم صبح كردم در حالى كه ديگر گفته شما را باور نمى كنم ، و طمعى در اين كه مرا يارى كنيد ندارم ، ديگر نمى توانم دشمن را به وسيله شما بترسانم ، چه شده است شما را ؟ دواى درد شما چيست ؟ چه چيز شما را معالجه مىكند ؟ اهل شام هم مردمانى هستند مثل شما ، آيا سزاوار است گفتار بدون علم ؟ و غفلت بدون ورع ؟ و طمع بدون استحقاق ؟ ! )\r\nوالسّلام عليكم و رحمة الله و بركاته\r\n","description":"","footnote":"","page_name":" 483 ","page_number":483},
  {"content":"\r\n\r\n","description":"","footnote":"","page_name":" 484 ","page_number":484},
  {"content":"\r\nخطبه هاى\r\n30 و 31\r\n( درس 77 )\r\nارتباط قتل عثمان با فساد كارگزاران و درباريان او\r\nموضع حضرت على ( عليه السلام ) در قتل عثمان\r\nاستبداد عثمان و ناشكيبايى مردم\r\nتلاش حضرت على ( عليه السلام ) براى جلوگيرى از وقوع جنگ جمل\r\n","description":"","footnote":"","page_name":" 485 ","page_number":485},
  {"content":"\r\n\r\n","description":"","footnote":"","page_name":" 486 ","page_number":486},
  {"content":"\r\nبسم الله الرحمن الرحيم\r\nخطبه 30\r\nو من كلام له ( عليه السلام ) في معنى قتل عثمان :\r\n« لَوْ أَمَرْتُ بِهِ لَكُنْتُ قَاتِلا ، اَوْ نَهَيْتُ عَنْهُ لَكُنْتُ نَاصِراً ، غَيْرَ اَنَّ مَنْ نَصَرَهُ لاَيَسْتَطِيعُ أَنْ يَقُولَ : خَذَلَهُ مَنْ أَنَا خَيْرٌ مِنْهُ ، وَمَنْ خَذَلَهُ لاَيَسْتَطِيعُ أَنْ يَقُولَ : نَصَرهُ مَنْ هُوَ خَيْرٌ مِنِّى وَأَنَا جَامِعٌ لَكُمْ أَمْرَهُ : اسْتَأْثَرَ فَأَسَاءَ الاَْثَرَةَ ، وَجَزِعْتُمْ فَأَسَأْتُمُ الْجَزَعَ وَلِلّهِ حُكْمٌ وَاقِعٌ فِى الْمُسْتَأْثِرِ وَالْجَازِعِ »\r\nموضوع بحث درسهايى از نهج البلاغه بود ، در اين جلسه خطبه سى و سى و يكم مطرح است .\r\n« و من كلام له ( عليه السلام ) في معنى قتل عثمان »\r\n( از فرمايشات حضرت در مورد كشتن عثمان است . )\r\nارتباط قتل عثمان با فساد كارگزاران و درباريان او\r\nيكى از اشكالاتى كه بر عثمان وارد مى كردند و كم كم اين اشكال عمومى شد و\r\n","description":"","footnote":"","page_name":" 487 ","page_number":487},
  {"content":"\r\nمنجر به اين شد كه همه مردم حتى دوستان عثمان بر او يورش بردند اين بود كه افراد فاسق را مورد مشاوره خود قرار داد و بر سر كار آورد و حكّام را از بين اينها انتخاب مى كرد ; مثلا عبدالله بن سعد بن ابى سَرْح كه برادر رضاعى او بود و در زمان پيامبراكرم ( صلى الله عليه وآله و سلم ) مرتدّ شد و پيغمبراكرم فرمود : هر كس او را يافت او را بكشد ، ( 1 ) عثمان اين شخص را به دربار خود آورد و حاكم مصر قرار داد ; و يا مروان و حكم كه هر دو را پيغمبراكرم تبعيد كرده بود ، عثمان به دربار خود آورد ، و مروان را مشاور خود قرار داد ، و از طرف ديگر بيت المال مسلمين را كه در آن زمان به خاطر فتوحات مسلمين در ايران و مصر و شامات پول بسيارى داشت در اختيار آنها گذاشته بود و پولهاى كلانى به آنها مى داد . اين گونه مسائل باعث شد كه مردم از اطراف و اكناف گرد آمدند و عليه عثمان قيام كردند و به حدّى شورش مردم اوج گرفت كه ديگر قابل كنترل نبود ، و باعث قتل عثمان شد . ( 2 )\r\nموضع حضرت على ( عليه السلام ) در قتل عثمان\r\nحضرت على راجع به مسأله قتل عثمان مى فرمايد :\r\n« لَوْ أَمَرْتُ بِهِ لَكُنْتُ قَاتِلا ، اَوْ نَهَيْتُ عَنْهُ لَكُنْتُ نَاصِراً ، غَيْرَ اَنَّ مَنْ نَصَرَهُ لاَيَسْتَطِيعُ أَنْ يَقُولَ : خَذَلَهُ مَنْ أَنَا خَيْرٌ مِنْهُ ، وَمَنْ خَذَلَهُ لاَيَسْتَطِيعُ أَنْ يَقُولَ نَصَرهُ مَنْ هُوَ خَيْرٌ مِنِّى »\r\n( اگر به كشتن او فرمان داده بودم كشنده او بودم ، و اگر جلوگيرى كرده بودم ياور او بودم ، ليكن كسى كه او را يارى كرد نمى تواند بگويد : من بهتر از خوار كننده او هستم ، و كسى كه او را خوار كرد نمى تواند بگويد : كسى كه او را يارى كرد از من بهتر است . )\r\nمنظور اين است كه ياوران او افراد بدى بودند . وقتى اوضاع ناجور شد عثمان چندين مرتبه به حضرت على متوسل شد ، حضرت به او فرمود : روش و مشى خود\r\n\r\n","description":"","footnote":"\r\n1 - اسد الغابة فى معرفة الصحابة ، ج 3 ، ص 173\r\n2 - الغدير ، ج 8 ، ص 282\r\n","page_name":" 488 ","page_number":488},
  {"content":"\r\nرا عوض كن و افراد فاسد همچون مروان را از اطراف خود كنار بزن ، عثمان روى منبر رفت و گفت من توبه كرده ام و مشى خود را عوض مى كنم ، قول مى داد اما باز تخلّف مى كرد ، به حدّى اوضاع بد شد كه ديگر قابل دفاع نبود ; در اوايل حضرت از قتل او نهى مى كرد ، ولى وقتى كه ديگر قابل دفاع نبود حضرت بى طرف شد . ( 1 )\r\nحضرت مى فرمايد : در ارتباط با قتل عثمان من بى طرف بودم ، آنهايى هم كه عثمان را رها كردند مسلمانان پاك و مؤمن بودند ، و آنهايى كه او را يارى مى كردند افرادى فاسد بودند ، امثال مروان و عبدالله بن سعد ، بدين جهت كار عثمان به جايى رسيد كه آدمهاى خوب نمى توانستند از او دفاع كنند ، چرا كه ديگر قابل دفاع نبود .\r\nاستبداد عثمان و ناشكيبايى مردم\r\n« وَأَنَا جَامِعٌ لَكُمْ أَمْرَهُ : اسْتَأْثَرَ فَأَسَاءَ الاَْثَرَةَ ، وَجَزِعْتُمْ فَأَسَأْتُمُ الْجَزَعَ وَلِلّهِ حُكْمٌ وَاقِعٌ فِى الْمُسْتَأْثِرِ وَالْجَازِعِ »\r\n( و من جمع مى كنم حكومت عثمان را در يك كلام ، استبداد و ديكتاتورى نمود و بدگونه ديكتاتورى كرد ، و شما مردم هم ناراحت شديد و بى صبرى كرديد ، و بد بى صبرى كرديد ، و از براى خدا حكمى است كه واقع خواهد شد در مورد آن كس كه ديكتاتورى كرد - عثمان - و آن كس كه بر او قيام كرد و يورش برد . )\r\nحضرت مى فرمايد : آنچه باعث قتل عثمان شد ديكتاتورى و استبداد او بود . انسان هرچه مقامش بالا باشد ، بايد در مسائل با ديگران مشورت كند ، پيغمبراكرم با اين كه عقل كل است خداوند به او مى فرمايد : ( و شاورهم فى الامر ) ( 2 ) اى پيغمبر با مردم مشورت كن . مشورت به معناى شخصيت دادن به افراد است ، وقتى به افراد شخصيت داده شد آنها براى كار كردنِ بيشتر شوق پيدا مى كنند ، و آنها هم متقابلا\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 198 ; و ج 2 ، ص 129 ; و منهاج البراعة ، ج 4 ، ص 33 بخشى از كارهاى عثمان و علّت قتل او را نوشته اند .\r\n2 - سوره آل عمران ، آيه 159\r\n","page_name":" 489 ","page_number":489},
  {"content":"\r\nبراى تو شخصيت قائل مى شوند . در مشورت مطلب پخته تر مىشود و راه صواب به دست مى آيد ; على ( عليه السلام ) در نهج البلاغه مى فرمايد : « من شاور الرّجال شاركها في عقولها » ( 1 ) كسى كه با مردم مشورت كند خودش را در عقل آنها شريك كرده است .\r\nخلاصه آن كه عثمان ديكتاتورى كرد ، ديكتاتورى هم عكس العمل دارد ، عكس العمل آن يورش مردم بود ، هم عثمان در ديكتاتورى خود بد كرد و هم مردم در يورش خود به عثمان ، و جزاى هر كدام را خدا مىدهد .\r\nخطبه 31\r\nو من كلام له ( عليه السلام ) لابن العبّاس لمّا أرسله الى الزّبير يستفيئه الى طاعته قبل حرب الجمل :\r\n« لاَتَلْقَيَنَّ طَلْحَةَ فَإنَّكَ إنْ تَلْقَهُ تَجِدْهُ كَالثَّوْرِ عَاقِصاً قَرْنَهُ ، يَرْكَبُ الصَّعْبَ وَيَقُولُ : هُوَ الذَّلُولُ ، وَلكِنِ الْقَ الزُّبَيْرَ ، فَإنَّهُ أَلْيَنُ عَرِيكَةً ، فَقُلْ لَهُ : يَقُولُ لَكَ ابْنُ خَالِكَ : عَرَفْتَنِي بِالْحِجازِ ، وَأَنْكَرْتَنِي بِالْعِرَاقِ ، فَمَاعَدَا مِمَّا بَدَا »\r\nقال الشّريف : اقول : هو أوّل من سمعت منه هذه الكلمة ، أعنى « فما عدا ممّا بدا »\r\n« و من كلام له ( عليه السلام ) لابن العبّاس لمّا أرسله الى الزّبير يستفيئه الى طاعته قبل حرب الجمل »\r\n( از فرمايشات حضرت است به ابن عبّاس وقتى كه او را پيش از جنگ جمل نزد زبير فرستاد تا از او بخواهد به اطاعت او برگردد . )\r\n« استفاءَ » از مادّه « فيء » است به معناى رجوع و بازگشت ; سايه بعد از ظهر را هم\r\n\r\n","description":"","footnote":"\r\n1 - نهج البلاغه ، حكمت 161\r\n","page_name":" 490 ","page_number":490},
  {"content":"\r\n« فيء » مى گويند چون سايه بعد از آن كه تمام شد دوباره برمى گردد ; اموال عمومى را هم « فيء » مى گويند چون مال بيت المال و حكومت اسلامى مى باشند و وقتى برگشت پيش حاكم مسلمين به آن « فيء » مى گويند . لذا معناى « يستفيئه » چون باب استفعال براى طلب است چنين مىشود كه حضرت از زبير طلب مى كرد كه برگردد .\r\nتلاش حضرت على ( عليه السلام ) براى جلوگيرى از وقوع جنگ جمل\r\nطلحه و زبير با اين كه اوّل كسى بودند كه با حضرت على ( عليه السلام ) بيعت كردند ، بيعت خود را شكستند و به مكه رفتند و عايشه را با خود همراه كردند و به بصره رفتند ، مردم بصره را تحريك كردند و جنگ جمل را راه انداختند . حضرت براى اين كه جنگ نشود و اتمام حجّت كرده باشد ، عبدالله بن عبّاس را پيش زبير فرستاد تا وساطت كند . حضرت به عبدالله بن عبّاس مى فرمايد :\r\n« لاَتَلْقَيَنَّ طَلْحَةَ فَإنَّكَ إنْ تَلْقَهُ تَجِدْهُ كَالثَّوْرِ عَاقِصاً قَرْنَهُ ، يَرْكَبُ الصَّعْبَ وَيَقُولُ : هُوَ الذَّلُولُ ، وَلكِنِ الْقَ الزُّبَيْرَ ، فَإنَّهُ أَلْيَنُ عَرِيكَةً ، فَقُلْ لَهُ : يَقُولُ لَكَ ابْنُ خَالِكَ : عَرَفْتَنِي بِالْحِجازِ ، وَأَنْكَرْتَنِي بِالْعِرَاقِ ، فَمَاعَدَا مِمَّا بَدَا »\r\n( با طلحه ملاقات نكن ، به راستى كه اگر او را ملاقات كنى مى يا بى او را همچون گاو نرى كه شاخش در هم پيچيده است ، شتر چموش را سوار مىشود و مى گويد رام است ، لكن زبير را ملاقات كن كه طبيعت او نرمتر است ، پس به او بگو پسر دايى تو چنين گفته كه مرا در حجاز - مدينه - شناختى و بيعت كردى و در عراق - بصره - مرا انكار مى كنى و با من مخالفت مى كنى ، چه چيزى باعث شد كه منحرف شوى از آن چيزى كه بر تو ظاهر شد ! )\r\nدر بعضى از نسخه ها به جاى « تَجِدْهُ » ، « تُلفِهِ » كه هر دو به يك معنا مى باشند آمده است . ( 1 ) « عاقص » به معناى در هم پيچيدگى شاخ است . « صعب » به معناى شتر چموش ، و « ذَلول » به معناى شتر رام است . « عَريكة » به معناى طبيعت است ، كوهان\r\n\r\n","description":"","footnote":"\r\n1 - اين مطلب در اكثر شرحهاى نهج البلاغه مانند شرح عبده ، شرح ابن ابى الحديد ، منهاج البراعة و شرح ابن ميثم آمده است .\r\n","page_name":" 491 ","page_number":491},
  {"content":"\r\nشتر را نيز « عريكة » مى گويند ، اگر به معناى كوهان شتر باشد ، وقتى كوهان شتر نرمتر باشد سوارى او نرمتر است . حضرت مى خواهد بفرمايد : زبير آدم نرمى است و مىشود با او حرف زد ; و طلحه غرور دارد و آدم لجبازى است ، چيزهاى بزرگ را كوچك مى شمرد ، كارهاى بزرگى چون جنگ را كه در آن مردم كشته مى شوند و گرفتاريها دارد كوچك مى شمرد ، پس هرچه با او صحبت كنى و از عواقب و خطرات جنگ برايش بگويى فايده ندارد و در او تأثير نمى كند .\r\nعلى ( عليه السلام ) در گفتگو با زبير از نظر روانى روى يك مسأله عاطفى كه خويشاوندى است تكيه مىكند كه تأثيرش بيشتر باشد ، نمى گويد اميرالمؤمنين چنين مى گويد ، بلكه مى فرمايد : پسر دايى تو چنين مى گويد . در داستان موسى و هارون وقتى حضرت موسى آمد و ريش هارون را گرفت ، هارون به موسى عرض كرد ( يا ابن امّ ) ( 1 ) پسر مادرم ، نگفت يا نبىّ الله . اين از نظر روانى تأثير بيشترى دارد .\r\nملاقات ابن عبّاس با زبير اثر گذاشت و زبير از صحنه جنگ كنار زد ، آن كه خيلى سرسختى مى كرد طلحه بود ، عبدالله پسر زبير وقتى فهميد پدرش دارد از جنگ كنار مى رود گفت : هان اى پدر از شمشيرهاى على ترسيدى ، در صورتى كه زبير داشت متوجّه خطاى خود مى شد ، بالاخره زبير حاضر به ادامه جنگ نشد تا اين كه « ابن جرموز » او را ترور كرد و حضرت على ( عليه السلام ) از اين ترور ناراحت شد .\r\n« قال الشّريف : اقول : هو أوّل من سمعت منه هذه الكلمة ، أعنى « فما عدا ممّا بدا »\r\n( سيّد رضىّ مى گويد : كلمه « فما عدا ممّا بدا » از اوّل كسى كه شنيده شد على ( عليه السلام ) است . )\r\nمقصود اين است كه « ما صرفك ممّا ظهر لك » چه چيز تو را منصرف كرد از آن چيزى كه برايت ظاهر شده بود .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - سوره طه ، آيه 94\r\n","page_name":" 492 ","page_number":492},
  {"content":"\r\nخطبه 32\r\n( درس 78 )\r\nويژگى هاى روزگار حضرت على ( عليه السلام )\r\nانحراف انقلابيون پس از پيروزى هر انقلابى\r\nمعناى بد بودن زمان و زمانه\r\nنشانه هاى جامعه ناسالم\r\nپرسش انسان از آنچه نمى داند\r\nچهار دسته مردم دنياطلب\r\n","description":"","footnote":"","page_name":" 493 ","page_number":493},
  {"content":"\r\n\r\n","description":"","footnote":"","page_name":" 494 ","page_number":494},
  {"content":"\r\nبسم الله الرحمن الرحيم\r\nو من خطبة له ( عليه السلام ) :\r\n« أَيُّهَا النَّاسُ اِنَّا قَدْ أَصْبَحْنَا فِي دَهْر عَنُود ، وَزَمَن كَنُود ، يُعَدُّ فِيهِ الُْمحْسِنُ مُسِيئاً ، وَيَزْدَادُ الظَّالِمُ عُتُوّاً ، لاَنَنْتَفِعُ بِمَا عَلِمْنَا ، وَلاَنَسْأَلُ عَمَّا جَهِلْنَا ، وَلاَنَتَخَوَّفُ قَارِعَةً حَتَّى تَحُلَّ بِنَا . فَالنَّاسُ عَلَى اَرْبَعَةِ اَصْنَاف : مِنْهُمْ مَنْ لاَيَمْنَعْهُمُ الْفَسَادَ إلاَّ مَهَانَةُ نَفْسِهِ ، وَكَلاَلَةُ حَدِّهِ وَنَضِيضُ وَفْرِهِ ; وَمِنْهُمُ الْمُصْلِتُ لِسَيْفِهِ ، وَالْمُعْلِنُ بِشَرِّهِ ، وَالُْمجْلِبُ بِخَيْلِهِ وَرَجْلِهِ ، قَدْ أَشْرَطَ نَفْسَهُ ، وَأَوْبَقَ دِينَهُ ، لِحُطَام يَنْتَهِزُهُ ، أوْ مِقْنَب يَقُودُهُ ، أوْ مِنْبَر يَفْرَعُهُ . وَلَبِئْسَ الْمَتْجَرُ أنْ تَرَى الدُّنْيَا لِنَفْسِكَ ثَمَناً ، وَمِمَّا لَكَ عِنْدَاللَّهِ عِوَضاً »\r\nموضوع بحث ما درسهايى از نهج البلاغه بود ، در اين جلسه خطبه سى و دوّم مطرح است .\r\nويژگى هاى روزگار حضرت على ( عليه السلام )\r\n« أَيُّهَا النَّاسُ اِنَّا قَدْ أَصْبَحْنَا فِي دَهْر عَنُود ، وَزَمَن كَنُود »\r\n( اى مردم ، ما در روزگارى كه ظالم و سركش است و زمانى كه ناسپاس است به سر مى بريم . )\r\n« عَنُود » صفت مشبهه است از « عَنَدَ يَعْنُدُ » يعنى ستمگر . « كَنُود » صفت مشبهه\r\n","description":"","footnote":"","page_name":" 495 ","page_number":495},
  {"content":"\r\nاست يعنى ناسپاس ، خداوند در قرآن مى فرمايد : ( انّ الانسان لربّه لكنود ) ( 1 ) به درستى كه انسان ناسپاس و كنودِ نعمت هاى پروردگار است ; كنود است يعنى جدّيتى كه بايد در انجام وظايف داشته باشد ندارد ، از ريشه همان « كُند » است كه در فارسى به كار مى رود . در بعضى از نسخه ها به جاى « كَنُود » « شديد » دارد ، ( 2 ) يعنى بخيل ، در قرآن مى فرمايد : ( و انّه لحبّ الخير لشديد ) ( 3 ) به درستى كه انسان به خاطر محبّتى كه به خير يعنى مال دنيا دارد بخيل است ، لذا اگر كلام حضرت « و زمن شديد » باشد ، يعنى زمانه اى كه بخيل است .\r\nانحراف انقلابيون پس از پيروزى هر انقلابى\r\nعلى ( عليه السلام ) مردم زمانى را كه به خلافت رسيده با مردم زمان پيامبر مقايسه مىكند ، مردم در زمان پيامبراكرم ( صلى الله عليه وآله و سلم ) بخصوص در مدينه داراى خلوص و صفا و از خودگذشتگى بودند ، واقعاً فداكارى و فعاليت مى كردند ، اين خلوص و فداكارى در زمان حضرت على از ميان رفته بود و مردم بيشتر به دنيا اقبال كرده بودند و كمتر به حق و حقيقت توجّه داشتند .\r\nانسان وقتى تاريخ را مطالعه مىكند مى بيند انقلابات و تحوّلاتى كه در دنيا پيدا شده معمولا اين گونه بوده است كه يك عدّه از روى ايمان و خلوص قيام كرده و انقلاب مى كنند و تحرّك ايجاد مىشود ; ولى وقتى انقلاب پيروز شد و اوضاع دنيا به نفع آنها شد و حكومت و رياست به دستشان آمد ، خيلى از آنهايى كه در صحنه بودند عوض مى شوند و اهل دنيا مى شوند .\r\nاسلام يكى از بزرگترين انقلابهاى جهان بوده است كه به وسيله پيامبراكرم ( صلى الله عليه وآله و سلم ) در عربستان پيدا شد ، كسانى كه در اوّل دور پيغمبر بودند جز فداكارى و خلوص و\r\n\r\n","description":"","footnote":"\r\n1 - سوره عاديات ، آيه 6\r\n2 - شرح ابن ابى الحديد ، ج 2 ، ص 174 ; و منهاج البراعة ، ج 4 ، ص 48\r\n3 - سوره عاديات ، آيه 8\r\n","page_name":" 496 ","page_number":496},
  {"content":"\r\nصفا چيز ديگرى در آنها نبود ، ولى بعد كه اسلام بسط پيدا كرد و روم و ايران را فتح كرد ، غنائم جنگى و ثروتها به طرف كشور اسلام سرازير شد ، رياست و حكومت پيدا شد ، صفا و خلوص در خيلى ها از بين رفت و به رياست و مال و ثروت روى آوردند ; حضرت على ( عليه السلام ) خلوص و صفاى مردم را در اوّل اسلام در مدينه اطراف پيامبر ديده ، و الآن هم مى بيند كه مردم بر سر ثروت و پست و مقام جنگ و نزاع مى كنند ، و آن گونه كه بايد مردم به اسلام اقبال داشته باشند ندارند و اقبال به دنيا زياد شده ; لذا حضرت مى فرمايد : روزگارى كه ما در آن هستيم روزگارى است ستمگر و ناسپاس .\r\nمعناى بد بودن زمان و زمانه\r\nزمان و زمانه هيچ وقت گنهكار نيست ; اما چون گناهان و خطاها در زمان واقع مىشود ، از باب مجاز گناهان به زمان و زمانه نسبت داده مى شوند ; زمان و زمانه از معدّات وجود اشياء است ، يعنى اشياء در زمان پيدا مى شوند . همين طور كه موجودات مادّى مكان دارند ، زمان هم دارند . به فرمايش مرحوم صدرالمتألهين در اسفار : « للجسم امتدادان » ( 1 ) جسم دو امتداد دارد : يكى امتداد مكانى كه طول و عرض و عمق است كه اين فضا را اشغال مىكند ، و ديگرى امتداد زمانى . زمان بُعد چهارم موجودات مادّى است ، اصلا زمان نحوه وجود موجودات مادّى است ، و موجودات مادّى از زمان جدا نيستند . بنابراين چون زمان با موجودات مادّى در آميخته است ، بدى افراد را نسبت به زمانه مى دهند و مى گويند زمانه بد است ، و گرنه واقعيت اين است كه زمان بد نيست ، خوبى و بدى مال اشخاص است . حضرت على ( عليه السلام ) هم روى همين اصطلاح عمومى در اينجا بدى را به زمانه نسبت داده اند . در واقع نسبت دادن بديهاى اشخاص به زمانه يك نحو مجاز رايج است .\r\n\r\n","description":"","footnote":"\r\n1 - اسفار اربعه ، ج 3 ، ص 140\r\n","page_name":" 497 ","page_number":497},
  {"content":"\r\nنشانه هاى جامعه ناسالم\r\n« يُعَدُّ فِيهِ الُْمحْسِنُ مُسِيئاً »\r\n( در اين زمانه شخص نيكوكار بدكردار شمرده مىشود . )\r\nوقتى مردم به كارهاى خلاف روى آوردند ، اگر كسى پيدا شد كه بخواهد صحيح عمل كند ، امر به معروف و نهى از منكر كند ، او را تخطئه مى كنند . قبل از انقلاب بودند افرادى كه به ما مى گفتند : اين كارها چيست كه شما مى كنيد ؟ ! خودتان را به زندان و تبعيد مى اندازيد ، مگر ديوانه شده ايد ؟ ! سرتان را پايين بيندازيد و مشغول كار خودتان باشيد ، چه كار داريد به شاه و سياست .\r\n« وَيَزْدَادُ الظَّالِمُ عُتُوّاً »\r\n( و ظالم در اين زمانه سركشى را زياد مىكند . )\r\nآدمهاى ظالم و ستمگر روحاً مى خواهند سركشى كنند ، اگر حكومت حقّى باشد كه بتواند آنها را كنترل كند جلو ظلمشان گرفته مىشود ، اما اگر زمانه بد شد ظالمين از اين محيط بد سوء استفاده مى كنند و به ظلم و سركشى خود مى افزايند .\r\nفرض كنيد در آن زمان كه حضرت على ( عليه السلام ) در مقام شامخ حكومت بود ، اگر فرماندارى در گوشه اى به وظيفه اش عمل نكند ، ظالمين و ستمگران از اين موقعيت سوء استفاده مى كنند و به ظلم و سركشى ادامه مى دهند ، بلكه اضافه هم مى كنند .\r\n« لاَنَنْتَفِعُ بِمَا عَلِمْنَا »\r\n( از آنچه مى دانيم نفع نمى بريم . )\r\nعلم به دين و قيامت و دستورات دين داريم اما عمل نمى كنيم ، پس نفع نمى بريم . مى دانيم كه اعمال و رفتارمان مورد توجّه خداست ، حساب و كتاب هست ، هر حرفى كه بزنيم روى آن حساب هست و نوشته مىشود ، اما در مقام عمل به آن ترتيب اثر نمى دهيم ، پس از آنچه مى دانيم نفع نمى بريم . علم براى اين\r\n","description":"","footnote":"","page_name":" 498 ","page_number":498},
  {"content":"\r\nاست كه بر طبق آن عمل شود چه علم دين و چه علوم ديگر ، و وقتى عمل نشود نفعى براى انسان ندارد .\r\nپرسش انسان از آنچه نمى داند\r\n« وَلاَنَسْأَلُ عَمَّا جَهِلْنَا »\r\n( و از آنچه نمى دانيم سؤال نمى كنيم . )\r\nاصولا بد است كه انسان چيزى را نداند و حاضر هم نباشد از ديگران سؤال كند ، خيلى چيزها را ما نمى دانيم ، جهل و نادانى براى انسان عار است ، سؤال كردن و پرسيدن عار نيست ، آيه قرآن مى فرمايد : ( فسئلوا أهل الذّكر ان كنتم لاتعلمون ) ( 1 ) از اهل ذكر و علما سؤال كنيد اگر نمى دانيد .\r\nچند روايت در مورد اين كه سؤال از آنچه نمى دانيم لازم است براى برادران و خواهران بخوانم :\r\n1 - « قال أبو عبدالله ( عليه السلام ) لحَمران بن اَعْيَن في شىء سأله : انّما يهلك النّاس لأنّهم لايسألون » امام صادق ( عليه السلام ) به حمران بن اعين در مورد سؤالى كه كرده بود فرمود : مردم هلاك مى شوند براى اين كه از چيزهايى كه بايد سؤال كنند ، سؤال نمى كنند . ( 2 )\r\n2 - عن أبى عبدالله ( عليه السلام ) قال : قال رسول الله ( صلى الله عليه وآله و سلم ) : افّ لرجل لايفرّغ نفسه في كلّ جمعة لأمر دينه فيتعاهده و يسأل عن دينه » ( 3 ) امام صادق ( عليه السلام ) مى فرمايد : پيغمبراكرم ( صلى الله عليه وآله و سلم ) فرمود : واى بر مردى كه آزاد نمى كند خود را هر جمعه براى امر دينش ، تا بررسى كند امر دينش را و از آن سؤال كند . « تَعَاهُد » يعنى بررسى كردن .\r\n3 - در روايت است از امام زين العابدين كه مى فرمايد : « لو يعلم النّاس ما في طلب\r\n\r\n","description":"","footnote":"\r\n1 - سوره انبياء ، آيه 7\r\n2 - كافى ، ج 1 ، ص 40 ، حديث 2\r\n3 - كافى ، ج 1 ، ص 40 ، حديث 5\r\n","page_name":" 499 ","page_number":499},
  {"content":"\r\nالعلم لطلبوه و لو بسفك المهج و خوض اللّجج » ( 1 ) اگر مردم مى دانستند چه فوايدى در طلب علم هست ، در جستجوى علم مى رفتند گرچه به ريختن خون دل و فرو رفتن در گردابها باشد .\r\n« وَلاَنَتَخَوَّفُ قَارِعَةً حَتَّى تَحُلَّ بِنَا »\r\n( و نمى ترسيم از حوادث كوبنده تا اين كه بر ما حلول كند و نازل شود . )\r\n« قارعة » يعنى كوبنده ، به قيامت هم ( قارعة ) ( 2 ) گفته مىشود چون حوادث آن كوبنده است .\r\nيكى از چيزهايى كه لازمه عقل انسان است اين است كه آينده نگر باشد ، فقط حال را نبيند ، پيش بينى حوادث آينده را هم بكند ، چه حوادث دنيايى مثل جنگها ، اختلافها ، خشك سالى ها ، و چه حوادث مربوط به مردن و قيامت و حساب و كتاب . انسان بايد آينده را پيش بينى كند و از همين الآن كارى كند كه در مقابل حوادث عاجز نشود و بر اوضاع مسلّط باشد ; مخصوصاً كسانى كه در رأس يك حكومت هستند بايد حوادث آينده را پيش بينى كنند .\r\nچهار دسته مردم دنياطلب\r\n« فَالنَّاسُ عَلَى اَرْبَعَةِ اَصْنَاف »\r\n( پس مردم بر چهار دسته اند : )\r\nدسته اوّل :\r\n« مِنْهُمْ مَنْ لاَيَمْنَعْهُمُ الْفَسَادَ إلاَّ مَهَانَةُ نَفْسِهِ ، وَكَلاَلَةُ حَدِّهِ وَنَضِيضُ وَفْرِهِ »\r\n( از آنهاست كسى كه او را از فساد باز نمى دارد مگر خوار و بى مقدار بودنش ، و كند شدن تيغش - قدرت نداشتن بر فساد - و كم بودن مالش . )\r\n\r\n","description":"","footnote":"\r\n1 - كافى ، ج 1 ، ص 35 ، حديث 5\r\n2 - سوره رعد ، آيه 31\r\n","page_name":" 500 ","page_number":500},
  {"content":"\r\n« مَهَانَة » به معناى خوار بودن است . « حدّ » به معناى تيزى ، و « كَلالَة » به معناى كند شدن است ، « كَلّ » و « كَلِيل » صفت مشبهه آن است . « نضيض » يعنى كم بودن ، و « وَفْر » به معناى مال است .\r\nخلاصه دسته اوّل آن كسانى هستند كه مى خواهند فساد كنند اما چون ضعيف هستند و اعتماد به نفس ندارند و قدرت و پول و ثروت و امكانات ندارند ، فساد نمى كنند . آبى وجود ندارد و گرنه شناگر ماهرى هستند .\r\nدسته دوّم :\r\n« وَمِنْهُمُ الْمُصْلِتُ لِسَيْفِهِ ، وَالْمُعْلِنُ بِشَرِّهِ ، وَالُْمجْلِبُ بِخَيْلِهِ وَرَجْلِهِ ، قَدْ أَشْرَطَ نَفْسَهُ ، وَأَوْبَقَ دِينَهُ ، لِحُطَام يَنْتَهِزُهُ ، أوْ مِقْنَب يَقُودُهُ ، أوْ مِنْبَر يَفْرَعُهُ »\r\n( و از آنهاست كسى كه شمشيرش را از غلاف كشيده ، و شرّش را علنى كرده است ، سواره نظام و پياده نظامش را آورده ، و خودش را آماده كرده ، و دينش را از بين برده و تباه كرده است ; براى متاعى از دنيا كه مى خواهد آن را به غنيمت ببرد ، يا فوج سربازى كه بر آنها فرمان دهد ، يا منبرى كه بالاى آن برود . )\r\n« رَجْل » و « رَجِل » هر دو جمع « راجل » است ، يعنى پياده نظام . « أشرَطَ » يعنى خود را مهيا كرده ، مهيا كردن براى فساد . « حُطَام » يعنى متاع دنيا ، چيزهايى مثل بوته ها را كه مى خشكد و خرد مىشود مى گويند « حطام » ، مال دنيا و متاع دنيا چون چيز بى ارزش است به آن مى گويند « حُطام » . « ينتهز » به معناى « يغتنم » مى باشد ، يعنى به غنيمت ببرد . « مقنب » گروهى سرباز را مى گويند كه بين سى تا چهل نفر باشد . « يَفْرَعُهُ » يعنى « يَعْلُوهُ » برود بالاى آن .\r\nخلاصه دلش مال مى خواهد يا رياست بر سربازانى كه به آنها فرمان دهد ، يا كه منبر برود و مريد داشته باشد ، امر و نهى كند ، و با رياست شرّ به پا كند . نظر حضرت به منبرهايى است كه بالاى آن مى رفتند و پا روى حقّ مى گذاشتند ، اين منبرها در اختيار حكومتها بوده است .\r\n","description":"","footnote":"","page_name":" 501 ","page_number":501},
  {"content":"\r\n« وَلَبِئْسَ الْمَتْجَرُ أنْ تَرَى الدُّنْيَا لِنَفْسِكَ ثَمَناً ، وَمِمَّا لَكَ عِنْدَاللَّهِ عِوَضاً »\r\n( و همانا بد تجارتى است اين كه دنيا را براى خودت ثمن قرار دهى - آن را بهاى خودت قرار دهى - و آن را در مقابل آنچه براى تو هست نزد خدا عوض قرار بدهى . )\r\nحضرت مى فرمايد : بدبختى است كه تو آن همه اجر و ثوابى كه مى توانى با خدمت به مردم و مخصوصاً با هدايت مردم توسّط منبر به دست آورى ، در مقابل رياست و آقايى دنيا از دست بدهى .\r\nوالسّلام عليكم و رحمة الله و بركاته\r\n","description":"","footnote":"","page_name":" 502 ","page_number":502},
  {"content":"\r\nخطبه 32\r\n( درس 79 )\r\nويژگى هاى خداجويان واقعى\r\nجايگاه دنيا و عبرت از پيشينيان\r\nگفتگوى حضرت عيسى با دنيا\r\n","description":"","footnote":"","page_name":" 503 ","page_number":503},
  {"content":"\r\n\r\n","description":"","footnote":"","page_name":" 504 ","page_number":504},
  {"content":"\r\nبسم الله الرحمن الرحيم\r\n« وَمِنْهُمْ مَنْ يَطْلُبُ الدُّنْيَا بِعَمَلِ الاْخِرَةِ ، وَلاَيَطْلُبُ الاْخِرَةَ بِعَمَلِ الدُّنْيَا ، قَدْ طَأمَنَ مِنْ شَخْصِهِ ، وَقَارَبَ مِن خَطْوِهِ ، وَشَمَّرَ مِنْ ثَوْبِهِ ، وَزَخْرَفَ مِنْ نَفْسِهِ لِلْأَمَانَةِ ، وَاتَّخَذَ سَتْرَاللَّهِ ذَرِيعَةً إلَى الْمَعْصِيَةِ ، وَمِنْهُمْ مَنْ اَبْعَدَهُ عَنْ طَلَبِ الْمُلْكِ ضُؤُولَةُ نَفْسِهِ ، وَانْقِطَاعُ سَبَبِهِ ، فَقَصَرَتْهُ الْحَالُ عَلَى حَالِهِ ، فَتَحَلَّى بِاسْمِ الْقَنَاعَةِ ، وَتَزَيَّنَ بِلِبَاسِ أَهْلِ الزَّهَادَةِ ، وَلَيْسَ مِنْ ذلِكَ فِي مُرَاح وَلاَ مَغْدىً ، وَبَقِىَ رِجَالٌ غَضَّ أَبْصَارَهُمْ ذِكْرُ الْمَرْجِعِ ، و أَرَاقَ دُمُوعَهُمْ خَوْفُ الَْمحْشَرِ ، فَهُمْ بَيْنَ شَرِيد نَادٍّ ، وَخَائِف مَقْمُوع ، وَسَاكِت مَكْعُوم ، وَدَاع مُخْلِص ، وَثَكْلاَنَ مُوجَع قَدْ أَخْمَلَتْهُمُ التَّقِيَّةُ ، وَشَمَلَتْهُمُ الذِّلَّةُ ، فَهُمْ فِي بَحْر أُجَاج ، أَفْوَاهُهُمْ ضَامِزَةٌ ، وَقُلُوبُهُمْ قَرِحَةٌ ، وَقَدْ وَعَظُوا حَتَّى مُلُّوا ، وَقُهِرُوا حَتَّى ذَلُّوا ، وَقُتِلُوا حَتَّى قَلُّوا ، فَلْتَكُنِ الدُّنْيَا فِي أَعْيُنِكُمْ أَصْغَرَ مِنْ حُثَالَةِ الْقَرَظِ ، وَقُرَاضَةِ الْجَلَمِ ، وَاتَّعِظُوا بِمَنْ كَانَ قَبْلَكُمْ ، قَبْلَ أَنْ يَتَّعِظَ بِكُمْ مَنْ بَعْدَكُمْ ، وَارْفُضُوهَا ذَمِيمَةً ; فَإنَّهَا قَدْ رَفَضَتْ مَنْ كَانَ أَشْغَفَ بِهَا مِنْكُمْ »\r\nموضوع بحث ما درسهايى از نهج البلاغه بود ، در خطبه سى و دوّم حضرت على ( عليه السلام ) مردم طالب دنيا را به چهار دسته تقسيم كرده اند كه دو دسته آنها را در جلسه قبل مطرح كرديم .\r\n","description":"","footnote":"","page_name":" 505 ","page_number":505},
  {"content":"\r\nامّا دسته سوّم :\r\n« وَمِنْهُمْ مَنْ يَطْلُبُ الدُّنْيَا بِعَمَلِ الآخِرَةِ ، وَلاَيَطْلُبُ الآخِرَةَ بِعَمَلِ الدُّنْيَا ، قَدْ طَأمَنَ مِنْ شَخْصِهِ ، وَقَارَبَ مِن خَطْوِهِ ، وَشَمَّرَ مِنْ ثَوْبِهِ ، وَزَخْرَفَ مِنْ نَفْسِهِ لِلْأَمَانَةِ ، وَاتَّخَذَ سَتْرَاللَّهِ ذَرِيعَةً إلَى الْمَعْصِيَةِ »\r\n( و از آنها كسى است كه طلب مىكند دنيا را به واسطه عمل آخرت ، و طلب نمى كند آخرت را به عمل دنيا ، خودش را كوچك و متواضع نشان مىدهد ، آرام آرام قدم برمى دارد - خودش را باوقار نشان مىدهد - دامانش را بالا مى زند - تا به نجاست آلوده نشود و بگويند آدم خوبى است - خودش را به اعمال آخرتى زينت مىدهد تا خودش را امين مردم نشان بدهد ، و پرده پوشى خدا را وسيله اى قرار داده براى اين كه معصيت خدا كند . )\r\nخلاصه دسته سوّم كسانى هستند كه عمل آخرت را انجام مى دهند ; يعنى نماز مى خوانند و روزه مى گيرند و اعمال واجب و مستحب را انجام مى دهند ، اما براى اين كه در نظر مردم خوب جلوه كنند ، در صورتى كه مى توانند با اعمال دنيايى هم مثل كار كردن و كشاورزى كردن آخرت را طلب كنند .\r\nانسان اگر قصدش خدا باشد مىتواند با اعمال دنيايى هم به خداوند تقرّب پيدا كند ; راوى مى گويد : امام باقر ( عليه السلام ) را ديدم كه در هواى گرم روى زمين كار مىكند و بيل مى زند ، گفتم بروم و اين پيرمرد را نصيحت كنم ، به او عرض كردم : پيرمردى از پيرمردهاى قريش در اين سن و در هواى گرم طالب دنيا هستى ، اگر در اين حال اجلت برسد جواب خدا را چه مى گويى ؟ حضرت فرمود : اگر اجل من در اين حال برسد در حالى است كه من در عبادت خدا هستم . ( 1 )\r\nپس دسته سوّم كسانى هستند كه ظاهرى آراسته دارند اما باطنشان خراب است ، و خداوند هم در اين دنيا باطن آنها را مى پوشاند ; و اگر خداوند متعال باطن ما را\r\n\r\n","description":"","footnote":"\r\n1 - وسائل الشيعة ، ج 12 ، ص 10 ، باب استحباب طلب الرزق ، حديث 1\r\n","page_name":" 506 ","page_number":506},
  {"content":"\r\nبر يكديگر ظاهر مى كرد همه از هم فرار مى كرديم . اين كه ما به هم اعتماد داريم روى همين جهت است كه باطن هايمان مخفى است .\r\nدسته چهارم :\r\n« وَمِنْهُمْ مَنْ اَبْعَدَهُ ( 1 ) عَنْ طَلَبِ الْمُلْكِ ضُؤُولَةُ نَفْسِهِ ، وَانْقِطَاعُ سَبَبِهِ ، فَقَصَرَتْهُ الْحَالُ عَلَى حَالِهِ ، فَتَحَلَّى بِاسْمِ الْقَنَاعَةِ ، وَتَزَيَّنَ بِلِبَاسِ أَهْلِ الزَّهَادَةِ ، وَلَيْسَ مِنْ ذلِكَ فِي مُرَاح وَلاَ مَغْدىً »\r\n( و از آنهاست كسى كه دور كرده او را از طلب حكومت و رياست ضعف نفس و عدم اعتماد به نفس ، و نداشتن سبب و وسيله ، پس وضعيتش او را محدود كرد تا به همين حالى كه هست بسنده كند ، و به اسم قناعت خودش را آرايش داده و زينت كرده ، و آراسته است خودش را به پوشش اهل زهد ، در حالى كه از اهل زهد نيست نه در شب و نه در روز . )\r\n« مراح » به معناى شامگاه ، و « مغدى » به معناى صبحگاه است .\r\nخلاصه دسته چهارم كسانى هستند طالب دنيا ، اما چون توان رسيدن به حكومت و رياست دنيا را ندارند به دروغ زاهدپيشه مى شوند تا اعتماد و نظر مردم را از اين راه به خود جلب كنند .\r\nتا اينجا حضرت على ( عليه السلام ) اهل دنيا و دنياطلبان را به چهار دسته تقسيم كردند : دسته اوّل كسانى هستند كه دنيا را مى خواهند ولى چون عاجزند كنار مى روند ، دسته دوّم كسانى هستند كه با زور و قدرت و تعدّى و تجاوز مقامى را اشغال مى كنند ، دسته سوّم كسانى كه عبادات و اعمال اخروى را وسيله دنيا و مقام قرار مى دهند ، و دسته چهارم كسانى كه از راه زهدنمايى و درويشى مردم را به طرف خود جذب مى كنند . سپس حضرت خصوصيات خداجويان واقعى را ذكر مىكند و مى فرمايد :\r\n\r\n","description":"","footnote":"\r\n1 - در بعضى نسخه ها « اقعده » آمده است ; يعنى از طلب حكومت دست كشيده و سست شده اند . به منهاج البراعة ، ج 4 ، ص 49 مراجعه شود .\r\n","page_name":" 507 ","page_number":507},
  {"content":"\r\nويژگى هاى خداجويان واقعى\r\n« وَبَقِىَ رِجَالٌ غَضَّ أَبْصَارَهُمْ ذِكْرُ الْمَرْجِعِ ، و أَرَاقَ دُمُوعَهُمْ خَوْفُ الَْمحْشَرِ »\r\n( و مردان ديگرى هستند كه چشمهايشان را ياد قيامت شكسته است ، و ريخته است اشكهاى آنها را ترس از محشر . )\r\n« غَضّ » يعنى شكستن . خداوند در قرآن مى فرمايد : ( قل للمؤمنين يغضّوا من أبصارهم ) ( 1 ) اى پيغمبر به مؤمنين بگو چشمهاى خود را بشكنند ; يعنى با چشم تيز به زنهاى مردم نگاه نكنند ، چشمتان را بشكنيد ، چشم چرانى نكنيد ، با توجّه به زنهاى مردم نگاه نكنيد . كسى كه به دنيا توجّه ندارد ، نگاه مىكند اما با بى اعتنايى نگاه مىكند ، علاقه به مال و رياست و آقايىِ دنيا ندارد .\r\n« مَرجع » يعنى مكان و زمان رجوع ، يعنى خدا و قيامت و معاد ; ( إنّا لله و إنّا اليه راجعون ) ( 2 ) ما از خداييم و به سوى خدا برگشت مى كنيم . « مَحشَر » اسم مكان است ، يعنى مكان جمع شدن .\r\nخداجويان واقعى اين گونه هستند كه ياد قيامت ، ياد روز حساب و كتاب ، ياد روزى كه ( من يعمل مثقال ذرّة شرّاً يره ) ( 3 ) هر كس كوچكترين شرّ و بدى انجام داده باشد آن را مى بيند ، ياد روزى كه وقتى نامه عمل انسان را به دست او مى دهند با تعجّب مى گويد ( مال هذا الكتاب لايغادر صغيرة و لا كبيرة الاّ أحصيها ) ( 4 ) اين چه نوشته اى است كه كوچك و بزرگ اعمال ما در آن ثبت شده است ، آنها را از توجّه به دنيا باز مى دارد ، و با بى اعتنايى به دنيا و مال و مقام آن نگاه مى كنند ، و ترس از محشر اشك آنها را جارى مى سازد .\r\n\r\n","description":"","footnote":"\r\n1 - سوره نور ، آيه 30\r\n2 - سوره بقره ، آيه 156\r\n3 - سوره زلزلة ، آيه 8\r\n4 - سوره كهف ، آيه 49\r\n","page_name":" 508 ","page_number":508},
  {"content":"\r\n« فَهُمْ بَيْنَ شَرِيد نَادٍّ ، وَخَائِف مَقْمُوع ، وَسَاكِت مَكْعُوم ، وَدَاع مُخْلِص ، وَثَكْلاَنَ مُوجَع »\r\n( پس اينها يا از مردم فرار كرده و تنها افتاده اند ، يا از مردم ترسيده و مقهورند ، يا ساكت و دهان بسته اند ، يا از روى خلوص دعوت كننده مردم به طرف خدا هستند ، و يا غمگين هستند و جامعه دل آنها را به درد آورده است . )\r\n« شَريد » يعنى فرار كرده . « نادّ » يعنى تنها افتاده . « مقموع » يعنى مقهور . « مكعوم » يعنى دهان بسته ; چيزهايى را كه به وسيله آن دهان شتر يا حيوانات ديگر را مى بندند مى گويند « كعام » به اصطلاح دهان بند . « ثكلان » يعنى محزون . « موجع » از « وجع » است به معناى درد ، يعنى كسى كه دلش را به درد آورده اند .\r\nخلاصه شرايط و محيطها براى خداجويان فرق مىكند ، ممكن است در محيطى باشند كه از مردم مأيوس شده باشند ، در گوشه اى به دور از جامعه و تنها ، و يا در محيطى باشند كه آنها را سركوب كرده و مقهور ساخته اند ، يا اين كه حرفهايش را براى جامعه زده اما مى بيند نتيجه اى ندارد از اين رو سكوت كرده ، مثل اين كه چيزى بر دهان او زده باشند ; و يا اين كه در محيطى هستند كه هنوز امر به معروف و نهى از منكر فايده دارد و خالصانه مردم را به سوى خدا دعوت مى كنند ، و يا اين كه جامعه آنها را غمگين ساخته و دلشان را به درد آورده است .\r\n« قَدْ أَخْمَلَتْهُمُ التَّقِيَّةُ ، وَشَمَلَتْهُمُ الذِّلَّةُ »\r\n( اينها را تقيه خاموش كرده ، و ذلّت شامل اينها شده است . )\r\n« تَقِيّة » يعنى نگهدارى ، آدمى كه تقيه مىكند كارى مىكند كه خود را حفظ كند ، دينش را حفظ كند ; منظور اين كه تقيه مىكند و خودش را از شرّ مردم حفظ مىكند ، از باب اين كه ترس از دشمنان دارد لذا خاموش است ; و يا اين كه خود را از عواقب اعمال سوء حفظ مىكند ، از اين جهت سراغ كارهايى كه دنياخواهان دارند نمى رود تا خودش را حفظ كند ، از اين رو خاموش است .\r\nو اين كه حضرت مى فرمايد : ذلّت شامل اينها شده است ، يعنى جامعه اين افراد\r\n","description":"","footnote":"","page_name":" 509 ","page_number":509},
  {"content":"\r\nرا كوچك كرده است ، جامعه اى كه رو به فساد باشد اين طور اشخاص را ناديده مى گيرد و به آنها بى اعتنايى مىكند .\r\n« فَهُمْ فِي بَحْر أُجَاج »\r\n( پس گويى آنها در دريايى شور هستند . )\r\nكسى كه در درياى شور باشد ، آب شور براى رفع عطش او به كار نمى آيد ، اما اگر كسى از دور نگاه كند مى گويد او در درياست ، غافل از اين كه دريا شور است و به درد اين آدم نمى خورد . اگر انسان در جامعه اى باشد كه با روح او سازگار نيست گويا در آن جامعه بيگانه و تنهاست .\r\n« أَفْوَاهُهُمْ ضَامِزَةٌ ، وَقُلُوبُهُمْ قَرِحَةٌ ، وَقَدْ وَعَظُوا حَتَّى مُلُّوا ، وَقُهِرُوا حَتَّى ذَلُّوا ، وَقُتِلُوا حَتَّى قَلُّوا »\r\n( دهانهايشان ساكت است ، و قلب هايشان مجروح و ناراحت ، مردم را موعظه كرده اند تا هم خودشان خسته شده اند و هم مردم ، در جامعه مقهور شده اند تا اين كه ذليل و خوار شدند ، و كشته شده اند تا اين كه عدّه آنها كم شده است . )\r\n« ضامز » به معناى ساكت است . خلاصه سخن حضرت اين است كه اهل حق و مردان خوب در جامعه اى كه رو به فساد است دشمن زياد دارند ، چون كسى به سخن آنها گوش نمى كند ساكت اند و از بس مورد آزار و بى توجّهى قرار گرفته اند دلهايشان رنجور است ، از بس موعظه كرده اند و كسى توجّه نكرده خسته شده اند ، جامعه به آنها اعتنايى ندارد ، و دشمن آنها را مى كشد و تعداد آنها كم شده است .\r\nجايگاه دنيا و عبرت از پيشينيان\r\n« فَلْتَكُنِ الدُّنْيَا فِي أَعْيُنِكُمْ أَصْغَرَ مِنْ حُثَالَةِ الْقَرَظِ ، وَقُرَاضَةِ الْجَلَمِ »\r\n( پس بايد دنيا در نظر شما از دور ريخته هاى برگ دباغى ، و چيده شده قيچى پشم چينى كوچكتر و بى ارزشتر باشد . )\r\n","description":"","footnote":"","page_name":" 510 ","page_number":510},
  {"content":"\r\n« قَرَظ » نام برگى است كه با آن پوستها را دبّاغى مى كرده اند . « حُثَالَة » يعنى زيادى و اضافى يك چيز ، و در اينجا اضافى آن برگى كه به وسيله آن دباغى مى كرده اند .\r\nوقتى به وسيله اين برگ دباغى مى كنند ، تا اندازه اى كه رنگ و خاصيت و نيرو دارد مصرف مىشود و زياديهايش دور ريخته مىشود ، اين زيادى چقدر ارزش دارد ؟ ! حضرت مى فرمايد : دنيا در نظر شما از اين هم بى ارزشتر باشد .\r\n« قُرَاضة » زيادى چيزهايى است كه با قيچى چيده مىشود . « جَلَم » قيچى هاى بزرگى است كه با آن پشم مى چينند . لابلاى پشم هاى چيده شده مقدارى خرده پشم و آشغال هست كه از پشم ها جدا مى كنند و دور مى ريزند اين را مى گويند « قُراضة » .\r\n« وَاتَّعِظُوا بِمَنْ كَانَ قَبْلَكُمْ ، قَبْلَ أَنْ يَتَّعِظَ بِكُمْ مَنْ بَعْدَكُمْ ، وَارْفُضُوهَا ذَمِيمَةً ; فَإنَّهَا قَدْ رَفَضَتْ مَنْ كَانَ أَشْغَفَ بِهَا مِنْكُمْ »\r\n( و موعظه شويد به وسيله كسانى كه پيش از شما بوده اند ، پيش از آنى كه موعظه شوند به وسيله شما كسانى كه بعد از شما مى آيند ، و دور اندازيد دنيا را در حالى كه پست است ، زيرا اين دنيا دور انداخته كسانى را كه علاقه آنها به دنيا بيشتر از شما بوده است . )\r\nگفتگوى حضرت عيسى با دنيا\r\nدر اينجا مناسب است روايتى را از شرح نهج البلاغه خوئى برايتان بخوانم : « روى أنَّ عيسى ( عليه السلام ) كوشف بالدّنيا فرآها في صورة عجوزة هتماء ، عليها من كلّ زينة ، فقال لها كم تزوّجت ؟ قال : لا أحصيهم ، قال : فكلّهم مات عنك أو طلّقوك ؟ قال : بل كلّهم قتلت ، قال عيسى ( عليه السلام ) : بؤساً لازواجك الباقين كيف لايعتبرون بأزواجك الماضين ! كيف أهلكتهم واحداً واحداً و لايكونون منك على حذر » ( 1 ) روايت شده است كه دنيا براى حضرت عيسى در قيافه پيرزن بى دندانى ظاهر شد كه خودش را به انواع\r\n\r\n","description":"","footnote":"\r\n1 - منهاج البراعة ، ج 4 ، ص 58\r\n","page_name":" 511 ","page_number":511},
  {"content":"\r\nزينتها آرايش كرده بود ، حضرت عيسى فرمود : تاكنون چند شوهر كرده اى ؟ گفت : نمى توانم شماره كنم ، حضرت عيسى فرمود : شوهرهاى تو مردند يا اين كه تو را طلاق دادند ، گفت : همه آنها را كشته ام ، حضرت عيسى فرمود : بدبخت شوهرهاى آينده تو كه از شوهرهاى گذشته تو عبرت نمى گيرند كه چگونه آنها را يكى پس از ديگرى هلاك كردى ، و از تو بر حذر نيستند . در اينجا شعرى هم نقل شده :\r\n« يا طالب الدّنيا يغرّك وجهها * و لتندمنَّ اذا رأيت قفاها » ( 1 )\r\nاى طالب دنيا فريب مىدهد تو را روى او ، و قطعاً پشيمان خواهى شد وقتى كه پشت آن را ببينى .\r\nدر آخر خطبه سيّد رضىّ ( رحمه الله ) مى فرمايد : كسى كه از علم و دانش بى بهره است اين خطبه را به معاويه نسبت داده ، در حالى كه بدون هيچ شكى اين خطبه از حضرت اميرالمؤمنين ( عليه السلام ) است ; چه مناسبتى دارد طلا با خاك ، و آب شيرين و گوارا با شور ؟ جاحظ كه خرّيت فن بلاغت است اين نسبت را نقد كرده ; زيرا در كتاب خودش « البيان و التبيين » نام كسى كه اين خطبه را به معاويه نسبت داده ذكر كرده ، و بعد فرموده : اين سخن به گفتار على شبيه تر است ، و به روش او در تقسيم مردم و اخبار از حالات آنان لايق تر است ، و كجا ديده ايم معاويه را كه كلامش چون كلام زاهدان و عابدان باشد ؟ !\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - منهاج البراعة ، ج 4 ، ص 58\r\n","page_name":" 512 ","page_number":512},
  {"content":"\r\nخطبه 33\r\n( درس 80 )\r\nعلى ( عليه السلام ) و ارزش گذارى حكومت\r\nحكومت وسيله است نه هدف\r\nعظمت ملّت عرب به واسطه اسلام\r\nنقش حضرت على ( عليه السلام ) در پيشرفت اسلام\r\nهدف حضرت على ( عليه السلام ) در جنگ جمل\r\nشرح اين خطبه به روايت ديگر ( خطبه 104 )\r\nتذكّرى به مسئولان در مورد رسيدگى به محرومان\r\n","description":"","footnote":"","page_name":" 513 ","page_number":513},
  {"content":"\r\n\r\n","description":"","footnote":"","page_name":" 514 ","page_number":514},
  {"content":"\r\nبسم الله الرحمن الرحيم\r\nو من خطبة له ( عليه السلام ) عند خروجه لقتال أهل البصرة :\r\nقال عبدالله بن العبّاس : دخلت على أميرالمؤمنين ( عليه السلام ) بذي قار و هو يخصف نعله ، فقال لي : « مَا قِيمَةُ هذِهِ النَّعْلِ ؟ » فقلت : لا قيمة لها ، فقال ( عليه السلام ) : « وَاللهِ لَهِىَ أَحَبُّ اِلَىَّ مِنْ إمْرَتِكُمْ اِلاّ أنْ أُقِيمَ حَقّاً أوْ أدْفَعَ بَاطِلاً » ثمّ خرج فخطب النّاس فقال :\r\n« إنَّ اللَّهَ بَعَثَ مُحَمَّداً ( صلى الله عليه وآله و سلم ) وَلَيْسَ أَحَدٌ مِنَ الْعَرَبِ يَقْرَأُ كِتَاباً ، وَلاَيَدَّعِي نُبُوَّةً ، فَسَاقَ النَّاسَ حَتَّى بَوَّأَهُمْ مَحَلَّتَهُمْ ، وَبَلَّغَهُمْ مَنْجَاتَهُمْ ، فَاسْتَقَامَتْ قَنَاتُهُمْ ، وَاطْمَأَنَّتْ صَفَاتُهُمْ . أَمَا وَاللهِ اِنْ كُنْتُ لَفِي سَاقَتِهَا حَتَّى وَلَّتْ بِحَذَافِيرِهَا ، مَا ضَعُفْتُ ، وَلاَ جَبُنْتُ ، وَاِنَّ مَسِيرِي هذَا لِمِثْلِهَا ، فَلَأَنْقُبَنَّ الْبَاطِلَ حَتَّى يَخْرُجَ الْحَقُّ مِنْ جَنْبِهِ . مَالِي وَلِقُرَيْش ! وَاللهِ لَقَدْ قَاتَلْتُهُمْ كَافِرِينَ ، وَلَأُقَاتِلَنَّهُمْ مَفْتُونِينَ ، وَإنِّي لَصَاحِبُهُمْ بِالْأَمْسِ كَمَا أَنَا صَاحِبُهُمُ الْيَوْمَ »\r\nبحث ما درسهايى از نهج البلاغه بود ، خطبه سى و سوّم از نهج البلاغه عبده مطرح است .\r\n« و من خطبة له ( عليه السلام ) عند خروجه لقتال أهل البصرة »\r\n( از خطبه هاى حضرت على ( عليه السلام ) است به هنگام خارج شدن براى جنگ با اهل بصره . )\r\n","description":"","footnote":"","page_name":" 515 ","page_number":515},
  {"content":"\r\nعلى ( عليه السلام ) و ارزش گذارى حكومت\r\n« قال عبدالله بن العبّاس : دخلت على أميرالمؤمنين ( عليه السلام ) بذي قار و هو يخصف نعله ، فقال لي : مَا قِيمَةُ هذِهِ النَّعْلِ ؟ فقلت : لا قيمة لها ، فقال ( عليه السلام ) : وَاللهِ ، لَهِىَ أَحَبُّ اِلَىَّ مِنْ إِمْرَتِكُمْ إلاَّ أَنْ أُقِيمَ حَقّاً أَوْ أَدْفَعَ بَاطِلاً »\r\n( عبدالله بن عبّاس مى گويد : وارد شدم در « ذى قار » بر اميرالمؤمنين ( عليه السلام ) در حالى كه كفشش را وصله مى كرد ، پس به من فرمود : قيمت اين كفش چقدر است ؟ گفتم ارزش و قيمتى ندارد ، حضرت فرمود : به خدا قسم اين كفش نزد من محبوبتر است از امارت و حكومت بر شما ، مگر اين كه بتوانم حقّى را به پا دارم يا باطلى را از بين ببرم و نابود كنم . )\r\n« عبدالله بن عبّاس » پسر عموى حضرت على ( عليه السلام ) و از كسانى است كه در تشكيلات حكومت على ( عليه السلام ) بوده و در مواردى هم استاندار بوده است . ( 1 )\r\n« ذى قار » شهركى بوده نزديك بصره ، همان منطقه اى است كه بين ايرانيها و عربها جنگ شد و به پيروزى عرب منجر شد ، و گفته شده كه در آنجا چشمه اى است كه آب آن مانند قير سياه است .\r\nحكومت وسيله است نه هدف\r\nاگر انسان چشم بصيرت داشته باشد مىداند چيزى كه رفع نياز او را بكند براى او بهتر است از چيزى كه براى او ايجاد مسئوليت كند و در مقابل آن بايد جوابگو باشد . بنابراين حضرت يك واقعيت را فرمود ، زيرا كفشى كه به نظر ابن عبّاس هيچ ارزشى ندارد ، چون رفع نياز آن حضرت را مىكند براى او بهتر است از حكومتى كه دفاع از حق و پياده كردن حق و نابودى ظلم در آن نباشد .\r\nحضرت على ( عليه السلام ) خواسته اند در اينجا درسى به ما بدهند كه اشخاص توجّهشان\r\n\r\n","description":"","footnote":"\r\n1 - اسد الغابة ، ج 3 ، ص 192 ; و تنقيح المقال ، ج 2 ، ص 191\r\n","page_name":" 516 ","page_number":516},
  {"content":"\r\nبه رياست و مقام به عنوان هدف نباشد ، بلكه به عنوان وسيله باشد ; رياست جمهورى ، نخستوزيرى ، استاندارى ، فرماندارى ، رياست ارتش ، رييس يك اداره بودن ، اگر انسان به اينها به عنوان وسيله نگاه كند ، وسيله اى براى خدمت به مردم و پياده كردن دستورات اسلام ارزش دارد ، و زحمات انسان هم عبادت است ، و پيش خدا هم قرب دارد . اما اگر اينها هدف باشد ، و انسان به عنوان هدف به آنها نگاه كند ، دين و دنياى خود را بفروشد براى اين كه به مقامى برسد ، اين بدبختى است و اين همان حكومتى است كه حضرت على ( عليه السلام ) مى فرمايد : ارزش يك جفت كفش پاره براى من از چنين حكومتى بيشتر است .\r\nو در جاى ديگرى حضرت خطاب به اشعث بن قيس كه استاندار آذربايجان بوده مى فرمايد : « إنّ عملك ليس لك بطعمة ، ولكنّه في عنقك أمانة » ( 1 ) اين پست و مقام براى تو طعمه نيست بلكه امانتى است كه به دوش تو گذاشته شده است . انسان از طعمه بهره مى برد ، ولى در حفظ امانت بايد بكوشد و فقط براى انسان مسئوليت دارد .\r\nمن به همه برادرانى كه داراى پست و مسئوليتى هستند سفارش مى كنم كه اين فرمايش حضرت على را آويزه گوششان قرار دهند و به مقامى كه دارند به عنوان هدف نگاه نكنند ، بلكه به عنوان يك وظيفه و مسئوليت به آن نگاه كنند ، و بدانند كه هرچه پست و مقامشان بالاتر باشد مسئوليت آنها بيشتر است . بنابراين اگر كسى مسئوليت جامعه را به عهده گرفت نبايد موجب ناراحتى ديگران بشود بلكه بايد شاكر خدا باشند كه اين مسئوليت را ديگرى به عهده گرفت ، و اين واجب كفايى را ديگرى انجام داد ، و از آنها ساقط شده است . حال اين آقا آمد استاندار شد ، امام جمعه شد ، ما ديگر وظيفه نداريم و بايد خوشحال هم باشيم . كسى كه به مقام به عنوان وظيفه نگاه كند نه به عنوان مقام و پست ، قهراً از اين كه ديگرى متصدّى\r\n\r\n","description":"","footnote":"\r\n1 - نهج البلاغه عبده ، نامه 5\r\n","page_name":" 517 ","page_number":517},
  {"content":"\r\nشود خوشحال مىشود ، مگر اين كه ديگرى نتواند به وظايف خود عمل كند .\r\n« ثمّ خرج فخطب النّاس فقال : »\r\n( سپس حضرت خارج شد از خيمه خود و خطاب به مردم فرمود : )\r\nعظمت ملّت عرب به واسطه اسلام\r\n« إنَّ اللَّهَ بَعَثَ مُحَمَّداً ( صلى الله عليه وآله و سلم ) وَلَيْسَ أَحَدٌ مِنَ الْعَرَبِ يَقْرَأُ كِتَاباً ، وَلاَيَدَّعِي نُبُوَّةً ، فَسَاقَ النَّاسَ حَتَّى بَوَّأَهُمْ مَحَلَّتَهُمْ ، وَبَلَّغَهُمْ مَنْجَاتَهُمْ »\r\n( به درستى كه خداوند حضرت محمد ( صلى الله عليه وآله و سلم ) را برانگيخت در حالى كه هيچ يك از افراد عرب كتاب خوان نبود و هيچ كسى هم ادّعاى پيغمبرى نكرده بود ، پس پيغمبر مردم را به طرف خدا سوق داد تا اين كه جاى داد آنها را در جايى كه بايد وارد شوند ، و رساند مردم را به محلّ نجاتشان . )\r\nمراد از « كتاب » در اينجا كتاب آسمانى است ، البتّه نوعاً مردم بى سواد بودند و خواندن نمى دانستند ، ولى در اينجا مقصود كتاب آسمانى است ; يعنى با دين نبودند ، نوعاً بت پرست بودند ، مگر بعضى از آنها كه يهودى و مسيحى بودند كه كتابهاى آنها هم تحريف شده بود .\r\n« بَوَّأَهُمْ مَحَلَّتَهُمْ » يعنى منزل داد آنان را در جايشان . « محلّ » اسم مكان از مادّه « حلول » است ; يعنى وارد شدن در جايى . خدا بشر را خلق كرده براى اين كه او را پرستش كنند و به حقايق عالم وجود پى ببرند ، پيغمبراكرم ( صلى الله عليه وآله و سلم ) مردم را از گمراهى و سردرگمى نجات داد و وارد منزلگاهشان كرد . « مَنجَاة » اسم مكان است ، يعنى محلّ نجات ، پيغمبراكرم ( صلى الله عليه وآله و سلم ) براى مردم توحيد و نبوّت و معاد و اخلاق اسلامى آورد ، و نجات آنها در همين چيزها بود .\r\n« فَاسْتَقَامَتْ قَنَاتُهُمْ »\r\n( پس سرنيزه هايشان مستقيم شد . )\r\n","description":"","footnote":"","page_name":" 518 ","page_number":518},
  {"content":"\r\nيعنى نيرومند شدند . شايد تاريخ دنيا نشان نداده باشد چنين حادثه اى را كه در ظرف كمتر از نيم قرن ، دينى يك ملّتى را كه از همه عقب افتاده تر ، از همه ملّتها بى سوادتر ، خرافى تر ، بدبخت تر و فقيرتر بودند ، به جايى برساند كه شرق و غرب مطيع آنها شوند .\r\nعربها در زمان پيغمبراكرم ( صلى الله عليه وآله و سلم ) از همه ملّتها وحشى تر ، بى سوادتر ، خونخوارتر و خرافى تر بودند ، پيغمبراكرم آنها را به جايى رساند كه حكومت كسرى و قيصر در مقابل آنها شكست خورد .\r\n« وَاطْمَأَنَّتْ صَفَاتُهُمْ »\r\n( و سنگ صاف زير پاى آنها آرامش پيدا كرد . )\r\n« صفاة » سنگ صاف را مى گويند . اينها كنايه است ، يعنى جنگ و ستيز از بين آنها رفت و آرامش پيدا كردند .\r\nعربها در آن زمان اصلاً در زندگى آرامش نداشتند ، آنچه بين آنها حاكم بود جنگ و خونريزى و قتل و غارت بود ، به بركت اسلام آن جنگها و زد و خوردهاى جاهليت از بين رفت و ملّت عرب داراى آرامش شدند .\r\nنقش حضرت على ( عليه السلام ) در پيشرفت اسلام\r\n« أَمَا وَاللهِ اِنْ كُنْتُ لَفِي سَاقَتِهَا حَتَّى وَلَّتْ بِحَذَافِيرِهَا ، مَا ضَعُفْتُ ، وَلاَ جَبُنْتُ »\r\n( آگاه باشيد ، به خدا قسم به درستى كه من بر عقب لشكر جاهليت بودم كه آنها را متفرّق كنم تا اين كه جاهليت پشت كرد به تمامى جوانبش و متفرّق شد ، هرگز نه ناتوان شدم ، و نه ترسيدم . )\r\nكلمه « إن » شرطيه نيست بلكه مخفّف « إنّ » مى باشد . « ساقة » جمع « سائق » است ، قسمت عقب لشكر را ساقه مى گويند . در عرب به ارتش مى گويند « خميس » به اعتبار اين كه ارتش در گذشته پنج قسمت داشت : ( 1 ) « مقدمة الجيش » قسمتى كه\r\n\r\n","description":"","footnote":"\r\n1 - نهايه ابن اثير ، ج 2 ، ص 79\r\n","page_name":" 519 ","page_number":519},
  {"content":"\r\nجلودار بود ، « ميمنة » قسمت طرف راست ، « ميسرة » قسمت طرف چپ ، « قلب » قسمتى كه در وسط بود ، « ساقة » قسمتى كه در عقب لشكر بود . و اين قسمت به يك حساب نقشش از همه بيشتر بود ; زيرا اوّلا مانع از فرار ارتش مى شدند ، و ثانياً مداوا و حمل مجروحين و واماندگان از جنگ به عهده اين قسمت بود ، و ثالثاً كليه تداركات ارتش از آذوقه و وسائل جنگى به عهده اينها بود . ضمير « ها » در كلمه « ساقتها » و « حذافيرها » به گفته ابن ابى الحديد به جاهليتى كه مفهوم از كلام حضرت على است برمى گردد .\r\nاما اين كه حضرت على ( عليه السلام ) مى فرمايد من در ساقه ارتش جاهليت بودم ، نه به اين معناست كه من جزء لشكر جاهليت و كفر بودم ، بلكه به اين معناست كه من ارتش جاهليت را سوق مى دادم و مى راندم كه متفرّق شوند و حقيقت جاى آن را پر كند . « حذافير » جمع « حُذْفور » و « حِذْفَار » به معناى جانب است .\r\nخلاصه حضرت مى فرمايد : با تمام وجود و از هر طرف تمامى جاهليت و رسوم آن را متفرّق كردم ، تا اين كه اين جاهليت با تمام وجودش پشت كرد و فرار كرد ، و من در تمامى مبارزات هيچ گونه ترس و ضعفى از خود نشان ندادم .\r\nهدف حضرت على ( عليه السلام ) در جنگ جمل\r\nآنچه را حضرت على ( عليه السلام ) تا اينجا فرمود مقدّمه اى است براى بيان مطلب بعد ، مى خواهد بفرمايد : همانطور كه بعثت پيامبراكرم ( صلى الله عليه وآله و سلم ) براى ريشه كن كردن خرافات و اختلافات و رسوم جاهليت و پياده كردن حق بود ، و من هم در تمامى مراحل با پيغمبراكرم بودم و براى پياده شدن حق فعاليت داشتم ، حالا هم كه براى جنگ جمل مى روم با اين كه طرف من عايشه و طلحه و زبير هستند و مسلمانند ، اما من هدفم در اينجا همان هدفى است كه در زمان پيغمبراكرم ( صلى الله عليه وآله و سلم ) داشتم ، مى خواهم حق را پياده كنم و باطل را از بين ببرم ، نه اين كه براى محكم كردن\r\n","description":"","footnote":"","page_name":" 520 ","page_number":520},
  {"content":"\r\nپايه هاى حكومت خودم باشد كه حكومت براى من ارزش يك جفت كفش پاره را هم ندارد ، مگر اين كه بخواهم حقّى را پياده كنم و يا باطلى را از بين ببرم . لذا مى فرمايد :\r\n« وَاِنَّ مَسِيرِي هذَا لِمِثْلِهَا ، فَلَأَنْقُبَنَّ الْبَاطِلَ حَتَّى يَخْرُجَ الْحَقُّ مِنْ جَنْبِهِ »\r\n( و به درستى كه مسير و هدف من در اين جنگ - جمل - مثل همان جنگهاى اوّل است - هدف حقيقى در هر دو يكى است - قطعاً من باطل را مى شكافم تا اين كه حق از پهلويش در بيايد . )\r\n« فَلَأَنْقُبَنَّ » يعنى قطعاً سوراخ مى كنم ، و در بعضى از نسخه ها دارد « فَلَأَبْقَرَنَّ » يعنى قطعاً مى شكافم . در اينجا حضرت تشبيه كرده اند حق را به درّ گرانبهايى كه مثلا حيوانى آن را بلعيده باشد ، كه بايد شكم آن را شكافت و آن درّ را بيرون آورد ; لذا مى فرمايد : من حق و حقيقت را كه در وسط خرافات و دروغها و اوهام و اميال شخصى افراد و خلاصه در دل باطل مخفى شده ، با شكافتن شكم باطل آن را از پهلويش در مى آورم .\r\n« مَالِي وَلِقُرَيْش ! وَاللهِ لَقَدْ قَاتَلْتُهُمْ كَافِرِينَ ، وَلَأُقَاتِلَنَّهُمْ مَفْتُونِينَ ، وَإنِّي لَصَاحِبُهُمْ بِالْأَمْسِ كَمَا أَنَا صَاحِبُهُمُ الْيَوْمَ »\r\n( چيست از براى من با قريش ! - من با آنها دشمنى ندارم - قسم به خدا جنگيدم با قريش در حالى كه كافر بودند ، و امروز هم با آنها مى جنگم چون گرفتار فتنه شده اند ، با قريش ديروز برخورد داشتم همانطور كه امروز هم برخورد دارم . )\r\nبرخورد و مبارزه حضرت على ( عليه السلام ) با قريش در گذشته به خاطر آن بود كه بت پرست بودند ، كافر بودند ، و امروز هم به خاطر اين است كه دچار فتنه شده اند ، گرچه مسلمان هستند اما عليه امام مسلمين به جنگ برخاسته اند و از بُغاة گشته اند ، و خداوند در قرآن جنگ با بغاة را واجب فرموده : ( و ان طائفتان من المؤمنين اقتتلوا\r\n","description":"","footnote":"","page_name":" 521 ","page_number":521},
  {"content":"\r\nفأصلحوا بينهما فان بغت احديهما على الأخرى فقاتلوا الّتي تبغي حتّى تفيء الى أمر الله ) ( 1 ) اگر دو طايفه از مسلمانها با هم جنگ كردند بين آنها اصلاح كنيد ، اگر دسته اى بر ديگرى طغيان كرد با او بجنگيد تا به امر خدا باز گردد .\r\nخطبه سى و سوّم به نقل عبده تا اينجا تمام شد ، ولى در برخى از شروح نهج البلاغه و از جمله شرح ابن ابى الحديد تتمّه اى دارد :\r\n« واللّه ما تنقم منّا قريش الاّ أنّ اللّه اختارنا عليهم ، فادخلناهم فى حيّزنا ، فكانوا كما قال الاوّل :\r\nأدمت لعمرى شربك المحض صابحاً * و اكلك بالزّبد المقشّرة البجرا\r\nو نحن وهبناك العلاء و لم تكن * عليّاً ، و حطنا حولك الجرد و السّمرا »\r\n( به خدا قسم قريش از ما انتقام نمى گيرد مگر به اين جهت كه خدا از ميان آنان ما را برگزيده است ، ولى ما آنان را در كنار خود داخل نموديم پس آنان همچون گفته شاعر گشتند : به جان خود سوگند كه هر صبح از شير خالص صاف نوشيدى و از غذاى لذيذ و چرب خوردى ، ما به تو بزرگوارى بخشيديم در حالى كه بزرگى نداشتى و در اطراف تو با اسبها و سرنيزه ها از تو نگهدارى كرديم . )\r\n« محض » به معناى شير خالص صاف است ; « صابح » به معناى غذاى صبحانه ، و « مقشّرة » به معناى خرمايى است كه پوست و هسته آن از آن جدا شده باشد ; « بُجر » هم به معناى زياد و خوب ، « جُرد » جمع « أجرد » به معناى اسبهاى مو باريك ، و « سُمر » جمع « أسمر » به معناى سرنيزه هاست .\r\nضمناً خطبه صد و چهارم نهج البلاغه هم با اين خطبه از نظر مضمون يكى است ، اما چون مزايايى دارد آن را در اينجا مى آوريم .\r\n\r\n","description":"","footnote":"\r\n1 - سوره حجرات ، آيه 9\r\n","page_name":" 522 ","page_number":522},
  {"content":"\r\nو من خطبة له ( عليه السلام ) و قد تقدّم مختارها بخلاف هذه الرّواية :\r\n« أَمَّا بَعْدُ ، فَإنَّ اللهَ سُبْحَانَهُ بَعَثَ مُحَمَّداً ( صلى الله عليه وآله و سلم ) وَلَيْسَ أَحَدٌ مِنَ الْعَرَبِ يَقْرَأُ كِتَاباً ، وَلاَيَدَّعِي نُبُوَّةً وَلاَ وَحْياً ، فَقَاتَلَ بِمَنْ أَطَاعَهُ مَنْ عَصَاهُ ، يَسُوقُهُمْ إلَى مَنْجَاتِهِمْ ، وَيُبَادِرُ بِهِمُ السَّاعَةَ أَنْ تَنْزِلَ بِهِمْ ، يَحْسِرُ الْحَسِيرُ ، وَيَقِفُ الْكَسِيرُ ، فَيُقِيمُ عَلَيْهِ حَتَّى يُلْحِقَهُ غَايَتَهُ ، إلاَّ هَالِكاً لاَ خَيْرَ فِيهِ ، حَتَّى أرَاهُمْ مَنْجَاتَهُمْ ، وَبَوَّأَهُمْ مَحَلَّتَهُمْ ، فَاسْتَدَارَتْ رَحَاهُمْ ، وَاسْتَقَامَتْ قَنَاتُهُمْ ، وَأَيْمُ اللهِ لَقَدْ كُنْتُ فِي سَاقَتِهَا حَتَّى تَوَلَّتْ بِحَذَافِيرِهَا ، وَاسْتَوْسَقْتُ فِي قِيَادِهَا ، مَا ضَعُفْتُ ، وَلاَ جَبُنْتُ ، وَلاَ خُنْتُ ، وَلاَ وَهَنْتُ ، وَأَيْمُ اللهِ ، لَأَبْقَرَنَّ الْبَاطِلَ حَتَّى اُخْرِجَ الْحَقَّ مِن خَاصِرَتِهِ »\r\nشرح اين خطبه به روايت ديگر ( خطبه 104 )\r\n« و من خطبة له ( عليه السلام ) و قد تقدّم مختارها بخلاف هذه الرّواية »\r\n( از جمله خطبه هاى حضرت على ( عليه السلام ) است و قبلا گذشت مختار خطبه به خلاف اين نقل . )\r\n« أَمَّا بَعْدُ ، فَإنَّ اللهَ سُبْحَانَهُ بَعَثَ مُحَمَّداً ( صلى الله عليه وآله و سلم ) وَلَيْسَ أَحَدٌ مِنَ الْعَرَبِ يَقْرَأُ كِتَاباً ، وَلاَيَدَّعِي نُبُوَّةً وَلاَ وَحْياً »\r\n( اما بعد از حمد و ثناى خداوند ، به درستى كه خداوند منزّه از هر عيب و نقصى برانگيخت حضرت محمد ( صلى الله عليه وآله و سلم ) را در حالى كه نبود هيچ يك از عرب كه كتاب آسمانى بخواند ، و نبود هيچ كس هم كه ادّعاى پيغمبرى و وحى كند . )\r\nنه به اين معنا كه خودشان ادّعاى نبوت نداشتند بلكه به اين معنى كه نمى گفتند پيغمبرى از طرف خدا براى ما آمده ، مى گفتند لات و هبل خداى ما هستند ، كار به جايى رسيده بود كه به وسيله خرما بتى درست مى كردند و در مقابل او سجده مى كردند ، بعد هر وقت گرسنه مى شدند خدا را مى خوردند تا وقتى دوباره خرما پيدا كنند و خدايى بسازند !\r\n","description":"","footnote":"","page_name":" 523 ","page_number":523},
  {"content":"\r\n« فَقَاتَلَ بِمَنْ أَطَاعَهُ مَنْ عَصَاهُ »\r\n( پس پيغمبراكرم به وسيله افرادى كه مطيعش بودند با كسانى كه معصيت و نافرمانى او را مى كردند مبارزه و جهاد كرد . )\r\nهدف اسلام از جهاد دفاع از توحيد و عدالت است نه كشورگشايى ، براى توضيح بيشتر به شرح خطبه بيست و هفتم مراجعه كنيد .\r\nبه هرحال هدف پيامبر از اين جهاد نجات مستضعفين و محرومين و توحيد و عدالت بود نه كشورگشايى ، مى خواست مردم را به سرمنزل مقصود برساند ، و سرمنزل مقصود وصول به خداست ، در حديثى قدسى مى فرمايد : « يابن آدم خلقت الأشياء لأجلك و خلقتك لأجلي » اى فرزند آدم من همه اشياء را براى تو خلق كردم و تو را براى خودم .\r\n« يَسُوقُهُمْ إلَى مَنْجَاتِهِمْ ، وَيُبَادِرُ بِهِمُ السَّاعَةَ أَنْ تَنْزِلَ بِهِمْ »\r\n( پيامبر مى خواست مردم را سوق دهد به محلّ نجاتشان ، و عجله داشت تا قبل از اين كه ساعت - يعنى مرگ يا قيامت - بر آن مردم فرود آيد از گمراهى نجاتشان دهد . )\r\nپيامبراكرم آنقدر در نجات مردم از گمراهى شتاب داشت كه خدا در قرآن خطاب به آن حضرت مى فرمايد : ( لعلّك باخع نفسك الاّ يكونوا مؤمنين ) ( 1 ) اى پيغمبر شايد تو دارى خودت را به هلاكت مى اندازى براى اين كه چرا ايمان نمى آورند . پيغمبر تلاش مى كرد كه مبادا يك فرد جهنمى شود ، مى خواست پيروان حق را بيشتر كند .\r\n« يَحْسِرُ الْحَسِيرُ ، وَيَقِفُ الْكَسِيرُ ، فَيُقِيمُ عَلَيْهِ حَتَّى يُلْحِقَهُ غَايَتَهُ ، إلاَّ هَالِكاً لاَ خَيْرَ فِيهِ ، حَتَّى أرَاهُمْ مَنْجَاتَهُمْ ، وَبَوَّأَهُمْ مَحَلَّتَهُمْ »\r\n( خسته اى در وسط راه باز مى ماند ، و شكسته پايى متوقّف مىشود ، پس پيامبراكرم بر بالين او مى ايستد تا او را به هدفش برساند ، مگر آدمى كه هلاك شده و در او خيرى نيست ، تا اين كه به آنها محلّ نجاتشان را نشان داد ، و آنها را در منزلگاهشان جاى داد . )\r\n\r\n","description":"","footnote":"\r\n1 - سوره شعراء ، آيه 3\r\n","page_name":" 524 ","page_number":524},
  {"content":"\r\nقافله انسانها براى سير الى الله خلق شده اند ، هدف سير الى الله است : ( إنّا لله و إنّا إليه راجعون ) ( 1 ) ما از خدا شروع شده ايم و به خدا رجوع مى كنيم . حال اگر كسى در اين قافله بشرى كه بايد به سوى خدا سير كند خسته شود و يا پايش بشكند ، پيامبر بالاى سرش مى ايستد تا او را راه برد و به قافله برساند . اينها همه تشبيه است براى بيان اين مطلب كه پيامبراكرم با تمام وجود براى هدايت مردم مى كوشيد ، و حتى كسانى را كه از روى نادانى و جهالت هدايت نشده بودند پيغمبراكرم ( صلى الله عليه وآله و سلم ) باز آنها را هدايت مى كرد تا به سرمنزل مقصود برسند .\r\nدر تاريخ نقل كرده اند وقتى پيامبراكرم ( صلى الله عليه وآله و سلم ) مردم را نصيحت مى كرد و آنها سنگ زدند و پيشانى حضرت را شكستند و خون جارى شد فرمودند : « اللّهمّ اهد قومي فانّهم لايعلمون » ( 2 ) خدايا قوم مرا هدايت كن ، اينها نمى دانند و جاهل اند . پيغمبر رحمة للعالمين است ، مظهر رحمت حق است ; او مى خواهد همه را هدايت كند حتى معاندين را مى خواهد از منجلاب و گردابها نجات دهد ، مگر آدمى كه هلاك شده و خير در او نيست ، يعنى ديگر قابل هدايت نيست ، كه خدا مى فرمايد : ( ذرهم يأكلوا و يتمتّعوا ويلههم الأمل فسوف يعلمون ) ( 3 ) آنها را رها كن بخورند و لذّت ببرند و آنها را آرزوها سرگرم كند كه به زودى عاقبت كار خويش را خواهند دانست . خلاصه پيغمبراكرم ( صلى الله عليه وآله و سلم ) در هدايت عرب كوشش كرد تا اين كه به آنها محلّ نجاتشان را بنماياند و آنها را به منزلگاهشان و به سرمنزل مقصود برساند .\r\n« فَاسْتَدَارَتْ رَحَاهُمْ ، وَاسْتَقَامَتْ قَنَاتُهُمْ »\r\n( پس به چرخش افتاد آسياب آنها ، و مستقيم شد سرنيزه هايشان . )\r\nاينها استعاره است ، يعنى اوضاعشان رو به راه شد و قدرتمند شدند .\r\n\r\n","description":"","footnote":"\r\n1 - سوره بقره ، آيه 156\r\n2 - بحارالانوار ، ج 20 ، ص 21 و 117\r\n3 - سوره حجر ، آيه 3\r\n","page_name":" 525 ","page_number":525},
  {"content":"\r\n« وَأَيْمُ اللهِ لَقَدْ كُنْتُ فِي سَاقَتِهَا حَتَّى تَوَلَّتْ بِحَذَافِيرِهَا ، وَاسْتَوْسَقْتُ فِي قِيَادِهَا ، مَا ضَعُفْتُ ، وَلاَ جَبُنْتُ ، وَلاَ خُنْتُ ، وَلاَ وَهَنْتُ »\r\n( و به خدا قسم من در عقب لشكر جاهليت بودم تا آنها را متفرّق كنم ، تا اين كه جاهليت پشت كرد به تمامى جوانبش و متفرّق شد ، و اينها را منظم تحت فرماندهى واحد قرار دادم ، نه هرگز ضعيف شدم ، و نه ترسيدم ، و نه خيانت كردم ، و نه سست شدم . )\r\n« استيساق » به معناى منظم كردن ، و « قياد » به معناى افسار است . شايد معناى كلام حضرت اين باشد كه ما جاهليت متفرّق را جمع كرديم و آنها را زير بار اسلام آورديم تا هر كسى روى مرز خودش باشد .\r\nشايد هم اين گونه باشد كه پيغمبراكرم به منزله قائد جمعيت بوده ، و على ( عليه السلام ) به منزله سائق بوده كه عقب جمعيت را مى رانده است ، آن كسى كه از عقب مى راند اگر افرادى بخواهند متفرّق شوند آنها را جمع مىكند تا در مسير قائد قرار گيرند .\r\n« وَأَيْمُ اللهِ ، لَأَبْقَرَنَّ الْبَاطِلَ حَتَّى اُخْرِجَ الْحَقَّ مِن خَاصِرَتِهِ »\r\n( و به خدا قسم كه دل باطل را مى شكافم تا حق را از پهلويش خارج كنم . )\r\nدر خطبه سى و سوّم قبل از اين قسمت از بيان حضرت على ( عليه السلام ) اين جمله بود : « و انّ مسيري هذا لمثلها » كه با توجّه به اين جمله عرض كرديم كه حضرت مى فرمايد : من در جنگ جمل همان هدفى را تعقيب مى كنم كه در زمان پيغمبراكرم ( صلى الله عليه وآله و سلم ) بوده ، يعنى هدف من در آن روز حق بوده الآن هم حق است ، منتها فرقى كه هست اين است كه در آن زمان با كفّار مى جنگيدم و امروز با كسانى كه ادّعاى اسلام دارند ، و حق را در دل اوهام و خرافات مخفى كرده اند ، من دل باطل را مى شكافم تا اين كه حق را از آن خارج كنم .\r\nتذكّرى به مسئولان در مورد رسيدگى به محرومان\r\nحكومت تمامى شعبش از رهبرى گرفته تا بخش دار يك بخش ، مسئوليت است ; و بايد افراد وظيفه و مسئوليت را خوب انجام دهند و به ضعفا بيشتر توجّه كنند .\r\n","description":"","footnote":"","page_name":" 526 ","page_number":526},
  {"content":"\r\nمن به مسئولين تذكّر مى دهم الآن كه حكومت اسلامى است به فكر مستضعفين و جنوب شهرى ها باشيد ، ما نمى گوييم به فكر شمال شهر نباشيد بلكه مى گوييم به همان اندازه كه آنها مورد نظر و توجّه هستند جنوب شهرى ها و مستضعفين هم مورد توجّه باشند ، ما كه مى گوييم حامى مستضعفين هستيم واقعاً بايد به فكر آنها باشيم ، فقط حرف و شعار نباشد ، بايد دولت افرادى را بفرستد تا كمبودهاى روستاها را شناسايى و آنها را بر طرف كنند . بار سنگين جامعه به دوش روستاييان است ، توليد دست آنهاست ، اگر آنها گندم و سيب زمينى و ميوه و . . . توليد نكنند شمال شهرى ها و مقامات دولتى و دولتى ها از گرسنگى مى ميرند ، بنابراين زحمت را اين بيچاره ها مى كشند آنوقت سوبسيد گوشت و نان و امثال آن را به شهرنشينان مى دهند ، و اين مبناى رژيم سابق بوده است كه سوبسيد را به عنوان رشوه به شهرنشينان مى داده تا ساكت باشند ، چرا بايد تهرانى گوشت كيلويى پنجاه و شصت تومان بخورد و روستايى گوشت كيلويى صد و بيست تومان ؟ ! ( 1 ) اگر تهرانى نمى تواند در تهران زندگى كند به روستا برود و كشاورزى كند ، اصلا اين همه آدم براى چه در تهران جمع بشوند ؟ ! شهر بزرگ غلط است ، شهر بزرگ برنامه استعمار است ، بايد بروند در روستاها بيابانهاى خدا را احيا كنند ، دامدارى كنند . دولت بايد تصميم بگيرد يا به همه سوبسيد بدهد يا به هيچ كس ندهد .\r\nعدالت اسلامى اقتضا مىكند كه حكومت اسلام مستضعفين و مستكبرين را به يك چشم نگاه كند ، نمى گوييم مستكبرين بشر نيستند ، آنها را هم بايد از استكبار نجات داد ، استكبار هم يك مرضى است ، بايد روحيه استكبار را از آنها بگيريم .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - اين خطبه در تاريخ 12 / 12 / 1361 توسّط حضرت استاد تفسير شده و در آن تاريخ گوشت كوپنى در قم و تهران هر كيلو پنجاه تومان بود .\r\n","page_name":" 527 ","page_number":527},
  {"content":"\r\n\r\n","description":"","footnote":"","page_name":" 528 ","page_number":528},
  {"content":"\r\nخطبه 34\r\n( درس 81 )\r\nمناسبت و زمان ايراد اين خطبه\r\nسرزنش مردم پيمان شكن و ذلّت پذير\r\nترس لشگريان حضرت از جهاد\r\nقابل اعتماد نبودن مردم كوفه\r\nبيدارى دشمن و غفلت شما\r\nچگونه گمراهان پيروز مى شوند ؟\r\nسستى و عجز كسى كه دشمن را بر خود مسلّط كند\r\nعلى ( عليه السلام ) مرد جهاد\r\nحقوق متقابل مردم و حكومت\r\nحقوق ملّت بر والى\r\nحقوق والى بر ملّت\r\n","description":"","footnote":"","page_name":" 529 ","page_number":529},
  {"content":"\r\n\r\n","description":"","footnote":"","page_name":" 530 ","page_number":530},
  {"content":"\r\nبسم الله الرحمن الرحيم\r\nو من خطبة له ( عليه السلام ) في استنفار النّاس الى اهل الشّام :\r\n« أُفٍّ لَكُمْ ، لَقَدْ سَئِمْتُ عِتَابَكُم ، أَرَضِيتُمْ بِالْحَيَاةِ الدُّنْيَا مِنَ الاْخِرَةِ عِوَضاً ، وَبِالذُّلِّ مِنَ الْعِزِّ خَلَفَاً ؟ إذَا دَعَوْتُكُمْ إِلَى جِهَادِ عَدُوِّكُمْ دَارَتْ أَعْيُنُكُمْ كَأَنَّكُمْ مِنَ الْمَوْتِ فِي غَمْرَة ، وَمِنَ الذُّهُولِ فِي سَكْرَة ، يُرْتَجُ عَلَيْكُمْ حَوَارِي فَتَعْمَهُونَ ، فَكَأَنَّ قُلُوبَكُمْ مَأْلُوسَةٌ ، فَأَنْتُمْ لاَتَعْقِلُونَ ، مَا أَنْتُمْ لِي بِثِقَة سَجِيسَ الَّليَالِي ، وَمَا أَنْتُمْ بِرُكْن يُمَالُ بِكُمْ ، وَلاَ زَوَافِرُ عِزٍّ يُفْتَقَرُ إلَيْكُمْ ، مَا أَنْتُمْ اِلاَّ كَإبِل ضَلَّ رُعَاتُهَا ، فَكُلَّمَا جُمِعَتْ مِنْ جَانِب انْتَشَرَتْ مِنْ آخَرَ ، لَبِئْسَ - لَعَمْرُ اللهِ - سَعْرُ نَارِ الْحَرْبِ أَنْتُمْ ، تُكَادُونَ وَلاَتَكِيدُونَ ، وَتُنْقَصُ أَطْرَافُكُمْ فَلاَتَمْتَعِضُونَ ، لاَيُنَامُ عَنْكُمْ وَأَنْتُمْ فِي غَفْلَة سَاهُونَ ، غُلِبَ وَاللهِ الْمُتَخاذِلُونَ ، وَأيْمُ اللهِ إنِّي لَأَظُنُّ بِكُمْ أَنْ لَوْ حَمِسَ الْوَغَى وَاسْتَحَرَّ الْمَوْتُ ، قَدِ انْفَرَجْتُمْ عَنِ ابْنِ أبِي طَالِب انْفِرَاجَ الرَّأْسِ . وَاللهِ إنَّ امْرَأً يُمَكِّنُ عَدُوَّهُ مِنْ نَفْسِهِ يَعْرُقُ لَحْمَهُ وَيَهْشِمُ عَظْمَهُ وَيَفْرِي جِلْدَهُ ، لَعَظِيمٌ عَجْزُهُ ، ضَعِيفٌ مَا ضُمَّتْ عَلَيْهِ جَوَانِحُ صَدْرِهِ ، أَنْتَ فَكُنْ ذَاكَ إنْ شِئْتَ ، فَأَمَّا أَنَا فَوَاللهِ دُونَ أَنْ أُعْطِىَ ذَلكَ ضَرْبٌ بِالْمَشْرَفِيَّةِ تَطِيرُ مِنْهُ فَرَاشُ الْهَامِ ، وَتَطِيحُ السَّوَاعِدُ وَالاَْقْدَامُ ، وَيَفْعَلُ اللهُ بَعْدَ ذَلكَ مَا يَشَاءُ .\r\nأَيُّهَا النَّاسُ ، إنَّ لِي عَلَيْكُمْ حَقّاً ، وَلَكُمْ عَلَىَّ حَقٌّ ; فَأَمَّا حَقُّكُمْ عَلَىَّ فَالنَّصِيحَةُ لَكُمْ ، وَتَوْفِيرُ فَيْئِكُمْ عَلَيْكُمْ ، وَتَعْلِيمُكُمْ كَيْلاتَجْهَلُوا ، وَتأْدِيبُكُمْ كَيَْما تُعَلَّمُوا ، وَأَمَّا حَقِّي عَلَيْكُمْ ، فَالْوَفَاءُ بِالْبَيْعَةِ ، وَالنَّصِيحَةُ فِي الْمَشْهَدِ وَالْمَغِيبِ ، وَالاِْجَابَةُ حِينَ أَدْعُوكُمْ ، وَالطَّاعَةُ حِينَ آمُرُكُمْ »\r\n","description":"","footnote":"","page_name":" 531 ","page_number":531},
  {"content":"\r\nموضوع بحث ما درسهايى از نهج البلاغه بود ، خطبه سى و چهارم از نهج البلاغه عبده است ; قبلا گفتيم كه در طول خلافت حضرت اميرالمؤمنين ( عليه السلام ) سه جنگ به ايشان تحميل شد : يكى جنگ جمل كه به وسيله طلحه و زبير و عايشه به حضرت تحميل شد ، دوّم جنگ صفّين بود كه به حكميّت منتهى شد امّا با حيله عمروعاص و نادانى ابوموسى جنگ به سود معاويه تمام شد ، سوّم هم جنگ نهروان بود كه به وسيله خوارج به آن حضرت تحميل گرديد .\r\nمناسبت و زمان ايراد اين خطبه\r\n« و من خطبة له ( عليه السلام ) في استنفار النّاس الى اهل الشّام »\r\n( و از جمله خطبه هاى آن حضرت است در كوچ دادن مردم به طرف اهل شام . )\r\nبعد از آن كه نتيجه حكميّت در جنگ صفّين به نفع معاويه تمام شد ، معاويه تعدّيات زيادترى را عليه حكومت حضرت امير ( عليه السلام ) شروع كرد ، و افرادى را براى آشوبگرى به مناطقى كه در قلمرو حكومت آن حضرت بود مى فرستاد ، از اين رو حضرت اميرالمؤمنين ( عليه السلام ) بعد از اتمام جنگ نهروان مردم را ترغيب به جنگ با معاويه فرمود ، ولى مردم بهانه جويى مى كردند و بيش از همه اشعث بن قيس سخنگوى مخالفين بود ، اينها مى گفتند ما تازه از جنگ برگشته ايم و اين همه مجروح داريم ، گرفتاريم ، هوا سرد است ، بگذاريد وقتى هوا گرمتر شود ! حضرت على فرمودند : سردى هوا فقط براى شماست يا براى لشگر معاويه هم هوا سرد است ؟ اگر هوا براى شما سرد است براى آنها هم سرد است ، در حقيقت حضرت مى خواستند فرصت را از معاويه بگيرند و او نتواند روز به روز پيشرفت بيشترى بكند .\r\nهرچه حضرت اصرار مى فرمودند آنها بهانه بيشترى مى آوردند ، و از جمله\r\n","description":"","footnote":"","page_name":" 532 ","page_number":532},
  {"content":"\r\nمى گفتند : برويم كوفه يك نفسى تازه كنيم ، يك سرى به اهل و عيالمان بزنيم ، جراحاتمان بهتر شود ، آمادگى بيشترى پيدا كنيم و . . . تا اين كه حضرت هم ديدند اينها بهانه گيرى مى كنند و جنگ با اجبار هم فايده اى ندارد ، به طرف كوفه حركت كردند و وقتى به نخيله كه نزديكى كوفه است رسيدند لشگرگاه قرار دادند و فرمودند همگى يك مرتبه وارد كوفه نشويد ، هر چند نفر برويد سرى بزنيد و برگرديد بعد يك عدّه ديگر بروند ، تا جمع لشگر باقى بماند و همگى از همين جا براى جنگ با معاويه حركت كنيم ، ولى وقتى ديدند مردم رفتند و يك عدّه اى ديگر نيامدند ، حضرت خطبه سى و چهارم را ايراد فرمودند .\r\nالبتّه در اين كه آيا اين خطبه را در نخيله ايراد كرده اند ( 1 ) يا در همان نهروان و يا در كوفه ، محل اختلاف است . گرچه مشهور اين است كه خطبه در نهروان ايراد شده ، و سيّد رضىّ ( رحمه الله ) هم مدّعى شده كه حضرت اين خطبه را در نهروان ايراد كرده اند ; ولى بعضى گفته اند بعد از آن كه حضرت آنها را مكرراً براى جهاد تشويق مى فرمود و آنها بهانه مى آوردند ، حضرت اين خطبه را براى جلوگيرى از بهانه آوردن آنها ايراد فرموده است ، در نتيجه حضرت در آن وقت در كوفه بوده اند .\r\nسرزنش مردم پيمان شكن و ذلّت پذير\r\n« أُفٍّ لَكُمْ ، لَقَدْ سَئِمْتُ عِتَابَكُم ، أَرَضِيتُمْ بِالْحَيَاةِ الدُّنْيَا مِنَ الاْخِرَةِ عِوَضاً ، وَبِالذُّلِّ مِنَ الْعِزِّ خَلَفَاً ؟ »\r\n( افّ و پريشانى بر شما باد ، عتاب كردن شما مرا خسته كرده ، آيا به زندگى دنيا عوض از آخرت راضى شده ايد ؟ و آيا به جاى عزّت و سربلندى به ذلّت و خوارى راضى هستيد ؟ )\r\nوقتى كه حضرت مى بينند اين مردم در امر دفع دشمن كوتاهى مى كنند شروع به\r\n\r\n","description":"","footnote":"\r\n1 - شرح ابن ابى الحديد ، ج 2 ، ص 193 ; منهاج البراعة ، ج 4 ، ص 73 ; و شرح ابن ميثم بحرانى ، ج 2 ، ص 77 نقل مى كنند كه اين خطبه در نخيله ايراد شده است .\r\n","page_name":" 533 ","page_number":533},
  {"content":"\r\nايراد اين خطبه مى فرمايند : « أُفّ لكم » افّ بر شما باد ; « أُفّ » را گفته اند اسم فعل است به معناى « اتضجّر » يعنى من از شما ناراحت هستم ; ولى من بارها گفته ام كه « أُفّ » اسم صوت است ، همين كه خودمان در فارسى مى گوئيم « اُه » يا « وَه » اين « أُفّ » در عربى است ، با گفتن « أُفّ » به طرف مى فهمانيم كه من از تو ناراحت هستم ، حضرت اميرالمؤمنين ( عليه السلام ) در اينجا فرموده اند : « أُفّ لكم » يعنى « وَه ، شما هم براى من نيرو شديد ؟ » در حقيقت حضرت نسبت به آنها اظهار ناراحتى مى كنند و بعد مى فرمايند : « لقد سئمت عتابكم » من از عتاب شما و از اين كه هى گفتم و شما بى اعتنايى كرديد و بهانه آورديد خسته شدم « ارضيتم بالحياة الدُّنيا من الآخرة عوضاً » آيا شما در عوض آخرت به همين زندگى دنيا راضى هستيد ؟ « و بالذّلّ من العزّ خلفاً » و آيا در عوض عزّت به ذلّت تن داده ايد و راضى شده ايد ؟ ! يعنى حاضريد كه عزّت اسلامى و استقلالتان را با ذلّت رفتن زير بار معاويه و افراد او عوض كنيد ؟\r\nترس لشگريان حضرت از جهاد\r\n« إذَا دَعَوْتُكُمْ إِلَى جِهَادِ عَدُوِّكُمْ دَارَتْ أَعْيُنُكُمْ كَأَنَّكُمْ مِنَ الْمَوْتِ فِي غَمْرَة ، وَمِنَ الذُّهُولِ فِي سَكْرَة »\r\n( هر وقت شما را به جنگ با دشمن خودتان دعوت مى كنم ، چشمهايتان مى چرخند مثل اين كه در گرداب مرگيد و از پريشانى حواس مدهوش گشته ايد . )\r\n« دارت » از مادّه « دَوَران و دور » است يعنى دور مى زند . « غمرة » به معناى گرداب و كنايه از سختى است ، يعنى سختى مرگ . « ذهول » به معناى غفلت و گيجى و پريشانى حواس ، و « سكرة » به معناى مستى است .\r\nمى فرمايند : وقتى شما را براى جنگ با دشمنانتان دعوت مى كنم ، چشمهايتان در حدقه مى چرخند ، مثل آن وقتى كه در گرداب مرگ فرو رفته ايد و از ترس مرگ\r\n","description":"","footnote":"","page_name":" 534 ","page_number":534},
  {"content":"\r\nچشمانتان در حدقه دور مى زنند . « و من الذّهول في سكرة » و مثل اين كه شما از پريشانى حواس در مستى هستيد . عاقبتِ كارِ اين سستى و ايستادگى نكردن در مقابل معاويه ذلّت و بدبختىِ هميشگى است ، خيال نكنيد اگر معاويه بيايد برايتان خوب مىشود و به همه شما پول مىدهد ، به چند نفر پول مىدهد ولى بقيه را قلع و قمع مىكند .\r\n« يُرْتَجُ عَلَيْكُمْ حَوَارِي فَتَعْمَهُونَ ، فَكَأَنَّ قُلُوبَكُمْ مَأْلُوسَةٌ ، فَأَنْتُمْ لاَتَعْقِلُونَ »\r\n( از پاسخ سخنانم در مى مانيد پس سرگردان مىشويد ، گويا قلبهاى شما گرفتار جنون است ، پس تعقّل نداريد . )\r\n« يرتج » به معناى « يغلق » يعنى بسته مىشود . « حوار » از « محاورة » به معناى ردّ و بدل كردن سخن است ; يعنى وقتى سخن از جنگ مىشود سخن گفتن شما با من هم قطع مىشود و نمى توانيد با من صحبت كنيد . « فتعمهون » پس در حالت سرگردانى مى گذرانيد « فكانَّ قلوبكم مألوسة » پس مثل اين كه قلبهاى شما قاطى شده . « مألوس » از مادّه « ألس » به معناى قاطى و مخلوط شدن است ; « فأنتم لاتعقلون » پس وقتى در چنين سرگردانى فرو برويد ديگر قدرت تعقّل نداريد ، مثل اين كه در يك حالت تحيّر و جنونى فرو رفته ايد كه نمى توانيد فكر كنيد .\r\nقابل اعتماد نبودن مردم كوفه\r\n« مَا أَنْتُمْ لِي بِثِقَة سَجِيسَ الَّليَالِي ، وَمَا أَنْتُمْ بِرُكْن يُمَالُ بِكُمْ ، وَلاَ زَوَافِرُ عِزٍّ يُفْتَقَرُ إلَيْكُمْ »\r\n( شما هيچ گاه براى من محلّ وثوق و اطمينان نيستيد ، و شما يك ستونى كه بتوان بر آن تكيه نمود نمى باشيد ، و يارى دهندگان عزّت نيستيد كه به شما احتياج پيدا شود . )\r\n« سجيس » از مادّه « سجس » به معناى ظلمت و تيرگى شب است ، و « سجيس اللّيالي » به معناى تاريكى و تيرگى شب است و منظور از آن هميشگى است ; يعنى شما براى من هيچ گاه مورد اعتماد نيستيد ، و اين مورد اعتماد نبودن شما مثل\r\n","description":"","footnote":"","page_name":" 535 ","page_number":535},
  {"content":"\r\nتاريكى شب طولانى است ; يعنى خلاصه با اين وضع و برخورد كه شما داريد هيچ وقت براى من قابل اعتماد نيستيد ; « و ما انتم بركن يُمال بكم » و شما مانند آن ستون محكمى كه انسان به آن تكيه مىكند ، آن گونه محكم نيستيد كه بتوان به وسيله شما دشمن را نابود كرد ; « و لا زوافر عزّ يفتقر اليكم » ، « زوافر » جمع « زافرة » به معناى سر و صدا است ، به معناى حمله هم هست ، و كسى هم كه بار انسان را بكشد مى گويند : « زفر عنه » يعنى از او دفاع كرد ، بار او را به دوش كشيد ; بنابراين عشيره انسان ، دوستان انسان ، ارتش و لشگرى كه از انسان فرمان مى برند « زوافر » انسان هستند ; اينجا حضرت على مى فرمايد : شما انسانهايى كه بشود به شما احتياج داشت نيستيد ، و چون انسانهاى پشت كار دارى نيستيد انسان به شما احتياج ندارد .\r\n« مَا أَنْتُمْ اِلاَّ كَإبِل ضَلَّ رُعَاتُهَا ، فَكُلَّمَا جُمِعَتْ مِنْ جَانِب انْتَشَرَتْ مِنْ آخَرَ ، لَبِئْسَ - لَعَمْرُ اللهِ - سَعْرُ نَارِ الْحَرْبِ أَنْتُمْ »\r\n( شما مانند شترانى هستيد كه ساربانانشان نباشند ، هرگاه جمع شوند از سويى ، از سوى ديگر پراكنده مى شوند - قسم به بقاى خدا - شما براى برافروخته شدن آتش جنگ بد مردمى هستيد . )\r\nاگر نيروهايى باشند كه دلهايشان با هم نباشد و هر كدام عقيده و مرامى داشته باشند و بخواهند دنبال حرف و عقيده خودشان بروند ، اين نيروها كارى از پيش نمى برند ، و چنين نيرويى را حضرت به گله شترى تشبيه فرموده كه هر كدام از طرفى مى روند و وقتى صاحب آنها نباشد بالاخره جمع شدنى نيستند ، بعد هم فرموده اند : « لبئس لعمر الله سعر نار الحرب انتم » يعنى با اين وضعيّت و سستى كه شما داريد ، به بقاى خدا سوگند براى روشن كردن زبانه جنگ بد مردمى هستيد . « لعمرالله » به معناى جان خداست ، ولى به اين معنا نيست كه خدا مثل افراد بشر جسم و جان داشته باشد ، لذا در معناى كلام مى گوييم : به بقاى خداوند سوگند .\r\n","description":"","footnote":"","page_name":" 536 ","page_number":536},
  {"content":"\r\n« سعر نار الحرب » به معناى آتش گيرانه جنگ است ، و مقصود از آن نيرويى است كه در همان مرحله اوّل حمله مىكند و سرنوشت جنگ را تعيين مىكند ، مقصود حضرت اين است كه يك چنين نيرويى ندارم و شما براى چنين كارى خوب مردمى نيستيد .\r\nبيدارى دشمن و غفلت شما\r\n« تُكَادُونَ وَلاَتَكِيدُونَ ، وَتُنْقَصُ أَطْرَافُكُمْ فَلاَتَمْتَعِضُونَ ، لاَيُنَامُ عَنْكُمْ وَأَنْتُمْ فِي غَفْلَة سَاهُونَ »\r\n( دشمنان به شما مكر و حيله مى كنند ولى شما مكر نمى كنيد ، بلاد و شهرهاى اطراف شما به جهت قتل و غارت نقصان مى پذيرند و شما غضب نمى كنيد ، دشمنان شما نمى خوابند ولى شما در خواب غفلت هستيد . )\r\nبر شما مكر و حيله مىشود و دشمنان شما به شما مكر و حيله مى زنند ولى شما مكر و حيله نمى زنيد . درباره جنگ گفته اند : « الحرب خدعة » جنگ خدعه است ، بايد در مقابل مكر و حيله هاى دشمن مكر و حيله كرد و نقشه دشمن را نقش بر آب نمود ، معاويه با نيرنگ و حيله پيش مى رود ، ابوموسى را با مكر و حيله فريب دادند ، امّا شما هيچ به فكر مكر و حيله نيستيد ; « تنقص اطرافكم » به وسيله شبيخونهاى معاويه و لشگر او اطراف شما نقص و كمبود پيدا مىكند ، بلاد شما را يكى پس از ديگرى از شما مى گيرند « فلا تمتعضون » ولى شما به غيرتتان برنمى خورد كه غضب كنيد و برويد از آنها پس بگيريد ; راحت نشسته ايد و در فكر دشمن نيستيد . « لاينام عنكم » از شما خوابش نمى برد ; از آن ترس و وحشتى كه از شما دارد و شما را مزاحم منافع خود مىداند خواب نمى رود و هميشه بيدار است و شما را زير نظر دارد . « و انتم في غفلة ساهون » امّا شما در حالت غفلت و سهو و فراموشى اوقات را مى گذرانيد . نيروهايى كه يك دل و يك زبان نباشند در مقابل دشمن نيرومند نيستند\r\n","description":"","footnote":"","page_name":" 537 ","page_number":537},
  {"content":"\r\nو ضربه پذير و آسيب پذيرند ، و از طرفى به فكر دفع دشمن هم نيستند .\r\nچگونه گمراهان پيروز مى شوند ؟\r\n« غُلِبَ وَاللهِ الْمُتَخاذِلُونَ ، وَأيْمُ اللهِ إنِّي لَأَظُنُّ بِكُمْ أَنْ لَوْ حَمِسَ الْوَغَى وَاسْتَحَرَّ الْمَوْتُ ، قَدِ انْفَرَجْتُمْ عَنِ ابْنِ أبِي طَالِب انْفِرَاجَ الرَّأْسِ »\r\n( به خدا سوگند آنها كه يكديگر را فروگذارند مغلوب مى باشند ، و به خدا سوگند به گمانم مى رسد وقتى آتش جنگ بالا گيرد و معركه مرگ گرم شود ، شما هم مانند جدا شدن سر از بدن ، از فرزند ابوطالب جدا مىشويد . )\r\n« متخاذلون » در مقابل « متناصرون » است ، « متخاذلون » يعنى كسانى كه همديگر را رها مى كنند ، و « متناصرون » يعنى كسانى كه همديگر را يارى مى كنند . « و أيم الله إنى لأظن بكم » بعد از اين كه حضرت على بارها آنها را براى جنگ تحريك كردند و آنها توجّه نمى كردند مى فرمايند : به خدا سوگند من به شما چنين گمان مى برم كه « ان لو حمس الوغى » اگر آتش جنگ شديد شد و تنور كشتار و مرگ افروخته شد على بن ابيطالب را رها مى كنيد .\r\n« حمس » به معناى اشتداد و شدّت پيدا كردن است . « وغى » به معناى سر و صدا است ; يعنى اگر سر و صدا زياد شد ، كه كنايه از بالا گرفتن جنگ است . « و استحرّ الموت » و داغ شد تنور مرگ ، « استحرّ » از مادّه حرارت است ، يعنى داغ شدن تنور جنگ ، يعنى ديگر كُشت و كشتار در جنگ بالا گرفت كه مرگ برايتان نمايان شد ; « قد انفرجتم عن ابن ابيطالب » آن وقت شما از فرزند ابوطالب جدا مىشويد . حضرت در اين جمله مى خواهند به آنها بفرمايند : شما كه با اين زور حاضر به جنگ مىشويد و تمايل قلبى نداريد ، اگر آتش جنگ بالا گرفت و تنور مرگ داغ شد فرزند ابوطالب را رها مى كنيد ، از فرزند ابوطالب جدا مىشويد ، « انفراج الرّأس » مانند جدا شدن سر از بدن .\r\n","description":"","footnote":"","page_name":" 538 ","page_number":538},
  {"content":"\r\nسستى و عجز كسى كه دشمن را بر خود مسلّط كند\r\n« وَاللهِ إنَّ امْرَأً يُمَكِّنُ عَدُوَّهُ مِنْ نَفْسِهِ يَعْرُقُ لَحْمَهُ وَيَهْشِمُ عَظْمَهُ وَيَفْرِي جِلْدَهُ ، لَعَظِيمٌ عَجْزُهُ ، ضَعِيفٌ مَا ضُمَّتْ عَلَيْهِ جَوَانِحُ صَدْرِهِ »\r\n( به خدا سوگند انسانى كه دشمن را بر خود متمكّن سازد به گونه اى كه او گوشت انسان را بخورد و استخوانهاى او را بشكند و پوست او را پاره پاره كند ، عجز اين انسان بزرگ است ، و آن دلى كه در سينه اوست سست و ضعيف است . )\r\n« يمكّن عدوّه من نفسه » يعنى دشمن را بر خود مسلّط كند . « يعرق » از مادّه « عرق » و به معناى « اَكَلَ » است ; يعنى آن كسى كه دشمن خود را بر خود مسلّط كند و آن دشمن « يعرق لحمه » گوشت او را بخورد « و يهشم عظمه » و استخوان او را خُرد كند « و يفرى جلده » و پوست اين آدم را جدا كند ، « لعظيم عجزه » يك چنين آدمى عاجز است و عجز و ناتوانى او هم خيلى بزرگ است « ضعيف ما ضمّت عليه جوانح صدره » و يك چنين آدمى آنچه را كه در سينه خود جا داده ضعيف است ; مى خواهند بفرمايند كه چنين آدمى از يك تصميم و اراده قوى برخوردار نيست . « جوانح » جمع « جانحة » به معناى استخوانهاى سينه است .\r\nعلى ( عليه السلام ) مرد جهاد\r\n« أَنْتَ فَكُنْ ذَاكَ إنْ شِئْتَ ، فَأَمَّا أَنَا فَوَاللهِ دُونَ أَنْ أُعْطِىَ ذَلكَ ضَرْبٌ بِالْمَشْرَفِيَّةِ تَطِيرُ مِنْهُ فَرَاشُ الْهَامِ ، وَتَطِيحُ السَّوَاعِدُ وَالاَْقْدَامُ ، وَيَفْعَلُ اللهُ بَعْدَ ذَلكَ مَا يَشَاءُ »\r\n( پس تو اگر مايلى مانند اين عاجز كاهل باش ، امّا من به حق خدا پيش از اين كه چنين امكانى به دشمن بدهم و متحمّل چنين خوارى بشوم چنان با شمشير مشرفى به او مى زنم كه ريزه استخوانهاى سر او بپرد ، و بازوها و قدمهايش قطع شود ، و پس از كوشش من اختيار فتح با خداست . )\r\n","description":"","footnote":"","page_name":" 539 ","page_number":539},
  {"content":"\r\n« فراش الهام » استخوانهاى ريز سر را مى گويند . و « طاح يطيح » به معناى « سقط » مى باشد .\r\nعمده ترين فردى كه در اين مورد بهانه گيرى مى كرد اشعث بن قيس بود ، اين شخص در جنگ صفّين هم با ادامه جنگ مخالفت مى كرد ، و اينجا هم خيلى بهانه گيرى مى كرد ، حضرت هم نمى توانست او را طرد كند ; براى اين كه كوفه از شهرهاى جديدالاحداثى بود كه جنبه نظامى هم داشت و معمولا تركيب يافته از قبايل مختلف بود و در حقيقت ارتش اسلام را قبايل مختلف تشكيل مى داد ، و هرگاه مى خواستند مردم را بسيج كنند به همين رؤساى قبايل مى گفتند ، او نيز افراد قبيله خود را جمع مى كرد . پس اگر حضرت اميرالمؤمنين ( عليه السلام ) مى خواستند اشعث بن قيس فتنه گر را طرد كنند ، در حقيقت يك نفر را طرد نكرده بودند بلكه يك قبيله را طرد مى كردند و همه اين قبيله عليه حضرت قيام مى كردند ، پس حضرت بايد طورى عمل كند كه رؤساى قبايل عليه ايشان حركت نكنند ، به قول معروف بايد خيلى دست به عصا حركت كند ، چون قدرت در دست رؤساى قبايل است ، از اين رو مى فرمايند : خوب آقاى اشعث بن قيس « انت فكن ذاك ان شئت » اگر تو دلت مى خواهد دشمن را بر خود مسلّط كنى و دوست دارى از دشمن تو سرى بخورى حرفى نيست ، البتّه ممكن است غير از اشعث كسان ديگرى هم بوده اند ولى مصداق شاخص مخالفين اشعث بن قيس بوده است ، نسخه نهج البلاغه هم كلمه اشعث ندارد ولى از اين جهت كه او يكى از مخالفين است مصداق « انت » است ، ( 1 ) و خلاصه سخن حضرت اين است كه اگر تو آزادى و عزّت و شخصيّت نمى خواهى ، خودت مى دانى ، امّا من شخصاً زير بار نمى روم .\r\n« فامّا انا فوالله دون ان اعطى ذلك ضرب بالمشرفية » اگر دلت مى خواهد ضعف\r\n\r\n","description":"","footnote":"\r\n1 - نهج البلاغه عبده ، ج 1 ، ص 79 ، شرح ذيل خطبه ; منهاج البراعة ، ج 4 ، ص 76 عن الغارات ، ج 2 ، ص 495 ; شرح ابن ابى الحديد ، ج 2 ، ص 191 ; و شرح ابن ميثم ، ج 2 ، ص 82\r\n","page_name":" 540 ","page_number":540},
  {"content":"\r\nنشان بدهى و دشمن بر تو مسلّط شود خوب حرفى نيست ، امّا من پيش از آن كه يك چنين قدرتى به دشمن بدهم كلّه او را با شمشيرى از شمشيرهاى مشرفى مى زنم . حضرت در اين جمله فرموده اند : « انا فوالله ضرب بالمشرفية » من به خدا سوگند ضرب المشرفية هستم ، اين اسناد ( حمل مصدر بر اسم ذات ) از باب « زيدٌ عدلٌ » است ، و « زيدٌ عدلٌ » هم براى مبالغه است ; يعنى مثل اين كه زيد مجسمه عدالت است ، و اينجا هم كه حضرت فرموده اند : « انا ضرب » ، و نگفته اند « انا ضارب » براى مبالغه است ، مى خواهند بفرمايند من يك پارچه ضرب هستم ; يعنى هيچ امانى به آنها نمى دهم ، من يك پارچه زدن هستم ، آن هم زدن با مشرفى !\r\n« مشرفية » با ميم مفتوح است ، منسوب به مشارف است و مشارف به معناى دهات اطراف شهر است كه سطح آنها بالاتر از سطح شهر باشد ; يعنى به طورى است كه روى بلندى است و مُشرف بر شهر است . البتّه اين يك اصطلاحى است كه براى روستاهاى كوهستانى و روستايى كه روى بلندى واقع شده است مى گفته اند ، و به روستاهاى اطراف يمن و اطراف شام هم مشارف مى گفته اند .\r\nخصوصيّتى كه شمشيرهاى مشارف داشته ظاهراً اين بوده كه از شمشيرهايى كه در شهر مى ساخته اند از جنسِ بهتر و با حدّت و تيزى بيشتر بوده ، شايد هم « مشرفيه » يك محلّ خاصى بوده كه شمشيرهاى آنجا معروف بوده است . خلاصه مقصود اين است كه من زير بار ننگ و ذلّت نرفته و در اوّلين فرصت با شمشير مشرفى چنان به آنها مى زنم كه : « تطير منه فراش الهام » استخوانهاى ريز ريز سرشان بپرد ; وقتى استخوانهاى روى سر خُرد شود ، مغز سر آنها هم متلاشى مىشود « و تطيح السّواعد و الاقدام » و بازوها و ساقهاى پاهاى آنها هم با اين شمشير قطع مىشود و آنها روى زمين مى افتند و نابود مى شوند . « و يفعل الله بعد ذلك ما يشاء » مى فرمايند : من اين كارها را مى كنم و وظيفه ام را انجام مى دهم حالا اگر خدا نخواهد و در آخر هم معاويه پيروز شود مسأله ديگرى است .\r\n","description":"","footnote":"","page_name":" 541 ","page_number":541},
  {"content":"\r\nانسان بايد در مقابل باطل ايستادگى كند ، دفاع از حق يك وظيفه است ، امام حسين ( عليه السلام ) در مقابل باطل با آخرين فرزندان و ياوران خود ايستاد ، آخر هم برحسب ظاهر يزيديان پيروز شدند ، ولى آنها به وظيفه عمل كردند ، اگر انسان در مقابل باطل ايستادگى كند بر فرض شكست هم بخورد ، از اين جهت كه به وظيفه خود عمل كرده پيروز است . على ( عليه السلام ) مى فرمايند : اين وظيفه من است « و يفعل الله بعد ذلك ما يشاء » و خدا هم هرچه بخواهد عمل مىكند . آنگاه فرمودند :\r\nحقوق متقابل مردم و حكومت\r\n« أَيُّهَا النَّاسُ ، إنَّ لِي عَلَيْكُمْ حَقّاً ، وَلَكُمْ عَلَىَّ حَقٌّ »\r\n( اى مردم به تحقيق كه من به گردن شما حقّى دارم ، شما هم به گردن من حقّى داريد . )\r\nدر اين قسمت از سخن خود رابطه متقابل امام و مردم را بيان مى فرمايند ، فرموده اند : هر يك از والى و مردم به گردن يكديگر حقّى دارند ; اى مردم من به گردن شما حقّى دارم و شما هم به گردن من حقّى داريد .\r\nحقوق ملّت بر والى\r\n« فَأَمَّا حَقُّكُمْ عَلَىَّ فَالنَّصِيحَةُ لَكُمْ ، وَتَوْفِيرُ فَيْئِكُمْ عَلَيْكُمْ ، وَتَعْلِيمُكُمْ كَيْلاتَجْهَلُوا ، وَتأْدِيبُكُمْ كَيَْما تُعَلَّمُوا »\r\n( امّا حقّ شما بر من اين است كه از خيرخواهى شما دريغ نورزم ، و سهم هر يك از شما را از بيت المال به طور كامل بپردازم ، و شما را تعليم دهم تا نادان نباشيد ، و تأديب كنم تا اين كه عالم شويد و عمل نماييد . )\r\nدر مقام بيان حقّ مردم بر امام چهار مورد را يادآور شده اند ; يعنى حقوقى كه ملّت بر حاكم ، والى و يا امام خود دارند چهار حقّ است : يكى اين كه : « النّصيحة لكم » من خيرخواه شما باشم ; يعنى از شما دفاع كنم و آنچه را كه مصلحت شماست برايتان انجام دهم .\r\n","description":"","footnote":"","page_name":" 542 ","page_number":542},
  {"content":"\r\n« و توفير فيئكم عليكم » حقّ ديگر اين است كه بيت المال را به نحو وافر بين شما تقسيم كنم ; « فيء » همان غنائمى است كه مسلمانان بر اثر جنگ و جهاد به دست مى آورده اند ، منتها گاهى اوقات بدون جنگ هم غنائمى به دست مى آمد ; يعنى وقتى كه دشمنان مى ديدند در شرف شكست خوردن هستند مال و اموال خود را مى دادند و صلح مى كردند كه از جمله اينها فدك است ، اين گونه درآمدها در اصطلاح احاديث تعبير به « فيء » شده است . « فيء » در لغت عرب به معناى رجوع است ، و رجوع يعنى برگشت ; نكته اى را كه براى تعبير به « فىء » گفته اند اين است كه : خداوند اموال عمومى را از اوّل براى استفاده بندگان خوب خود آفريده است ، و اين كه اين اموال در دست كفّار قرار گرفته مثل اين است كه اين اموال در دست افراد نا اهل قرار گرفته ، و وقتى مسلمانان آن اموال را با جنگ از دست آنها مى گيرند حق خود را از كفّار پس گرفته اند ، همين پس گرفتن به معنى رجوع اموال به دست اهل است ، مسلمانان حقّ خود را از كفّار پس گرفتند و حقّ به دست صاحبان حقّ رسيده است ، و حالا در مقام توزيع آن فرموده : « و توفير فيئكم عليكم » حقّ ديگرى كه ملّت به گردن حاكم دارد اين است كه بيت المال را در حدّ وفور و فراوان بين مسلمانان تقسيم كند . به نظر مى رسد كه در اين جمله طعن و تعريضى بر خلفاى قبلى باشد كه بيت المال را اموال شخصى خود مى دانستند ، و مخصوصاً عثمان اين اموال را به هر كسى كه مى خواست بدون حساب بذل و بخشش مى كرد و بسيارى از اين اموال را به افرادى مانند حَكَم و مروان حَكَم مى داد . ( 1 ) حضرت على ( عليه السلام ) در مقام تقسيم مى فرمايند : اين طور نيست كه هر كسى هر مقدار از اموال بيت المال را به هر نحوى تصاحب كند ، بلكه اين اموال بايد به نحو مساوى ميان افراد مسلمان تقسيم شود .\r\n« و تعليمكم كيلا تجهلوا » يكى ديگر از حقوق ملّت كه به گردن امام مسلمين\r\n\r\n","description":"","footnote":"\r\n1 - الغدير ، ج 8 ، ص 286 ; و شرح ابن ابى الحديد ، ج 2 ، ص 129 تا 161\r\n","page_name":" 543 ","page_number":543},
  {"content":"\r\nاست اين است كه وسائل فراگيرى علم و دانش را براى آنها فراهم كند ; به طور خلاصه از وظايف امام و پيشوايان مسلمين نشر علم و دانش است ، « كيلا تجهلوا » تا اين كه جهل و نادانى از ميان مسلمانان ريشه كن شود ، و امروز هم ما در قانون اساسى داريم كه از آموزش ابتدايى تا دانشگاه به عهده دولت است . مقصود حضرت از اين جمله رفع جهل و نادانى و نشر علم و دانش است .\r\n« و تأديبكم كيما تعلّموا » و در مقام عمل هم مى فرمايند : و بر امام مسلمين ادب كردن مسلمين است ; در مرحله قبل آموزش را مطرح فرموده و در اين جمله پرورش را مطرح فرموده اند ; يعنى در مقام عمل تأديب لازم است ، اين تأديب براى آن است كه مسلمانان ادب شوند تا مستعدّ تعلّم و سپس عمل گردند ، آنچه را بايد بدانند بدانند تا جهل و نادانى به اجبار هم كه هست از ميان برود . در بيان علّت « تأديب » فرموده اند : « كيما تعلّموا » كلمه « ما » در « كيما » براى نفى نيست ، بلكه « ما » زائده است ; يعنى « كى تعلّموا » تا اين كه بياموزند . پس معناى جمله اين است كه : از وظايف امام مسلمين ادب كردن مسلمين است تا زمينه تعلّم و عمل آنان فراهم گردد ; و ممكن است گفته شود جمله دوّم تأكيد جمله اوّل مى باشد .\r\nحقوق والى بر ملّت\r\n« وَأَمَّا حَقِّي عَلَيْكُمْ ، فَالْوَفَاءُ بِالْبَيْعَةِ ، وَالنَّصِيحَةُ فِي الْمَشْهَدِ وَالْمَغِيبِ ، وَالاِْجَابَةُ حِينَ أَدْعُوكُمْ ، وَالطَّاعَةُ حِينَ آمُرُكُمْ »\r\n( و امّا حقّ من بر شما پس وفا كردن شماست بر بيعت ، و خيرخواهى در حضور و غياب امام ، و اجابت كردن و فرمانبردارى است وقتى شما را مى خوانم ، و اطاعت كردن است وقتى شما را امر مى كنم . )\r\nاين قسمت از سخن حضرت در مورد حقّ و يا حقوقى است كه امام به گردن مسلمين دارد . يكى از اين حقوق را وفاى به بيعت گفته اند ; يعنى مردم و مسلمانان\r\n","description":"","footnote":"","page_name":" 544 ","page_number":544},
  {"content":"\r\nموظفند به آن بيعتى كه با امام كرده اند پايبند باشند . البتّه تكيه حضرت در اين مورد روى بيعت است و اين كلام بر معيار مماشات با مردمى است كه روش خلفاى گذشته را ملاك عمل خود قرار داده اند . عقيده ما در خلافت حضرت على ( عليه السلام ) اين است كه حضرت خاتم الانبياء ( صلى الله عليه وآله و سلم ) حضرت اميرالمؤمنين ( عليه السلام ) را به عنوان خليفه بعد از خود تعيين فرموده اند ، ولى چون اين حقّ مسلّم در سقيفه غصب شد و ابوبكر را با بيعت پنج نفره و بعد هم با تهديد و ارعاب از ديگران بيعت گرفتن خليفه نمودند و پس از ابوبكر ، عمر و عثمان را هم با بيعت روى كار آوردند ، حضرت اميرالمؤمنين ( عليه السلام ) هم بر همين معيار با مردم سخن گفته و فرموده اند : « فالوفاء بالبيعة » يعنى يكى از حقوقى كه حاكم به گردن ملّت دارد اين است كه به آن بيعتى كه با امام كرده اند پايبند باشند . « و النّصيحة فى المشهد و المغيب » و حقّ ديگر اين است كه خيرخواه امام خود باشند ، خواه در حضور و خواه در غياب او ; يعنى در هرحال از او دفاع كنند ، دوستى او را به دل داشته باشند و از كارى كه ديگران عليه امام مى كنند جلوگيرى كنند . « و الاجابة حين ادعوكم » وقتى شما را مى خوانم مرا اجابت كنيد ; « اجابة » به معناى جواب دادن و « ادعو » به معناى خواندن است ، اين جمله از جهت معنا نسبت به جمله بعد عام است و كليّت دارد ، ولى معناى جمله بعد خاص است . « و الطّاعة حين آمركم » و حقّ ديگر امام بر ملّت و رعيّت اين است كه وقتى امام دستورى به رعيّت بدهد اطاعت كنند .\r\nوالسّلام عليكم و رحمة الله و بركاته\r\n","description":"","footnote":"","page_name":" 545 ","page_number":545},
  {"content":"\r\n\r\n","description":"","footnote":"","page_name":" 546 ","page_number":546},
  {"content":"\r\nخطبه هاى\r\n35 و 36\r\n( درس 82 )\r\nستايش خداوند\r\nفرجام نافرمانى از رهبرى لايق\r\nنهايت تلاش امام و مخالفت بدخواهان\r\nاشاره به گروههاى مخالف حضرت على ( عليه السلام ) و داستان خوارج\r\nهشدار حضرت به خوارج\r\nحكميّت از نظر حضرت على ( عليه السلام )\r\n","description":"","footnote":"","page_name":" 547 ","page_number":547},
  {"content":"\r\n\r\n","description":"","footnote":"","page_name":" 548 ","page_number":548},
  {"content":"\r\nبسم الله الرحمن الرحيم\r\nخطبه 35\r\nو من خطبة له ( عليه السلام ) بعد التّحكيم :\r\n« اَلْحَمْدُ لِلَّهِ وَإنْ أَتَى الدَّهْرُ بِالْخَطْبِ الْفَادِحِ ، وَالْحَدَثِ الْجَلِيلِ ، وَأَشْهَدُ اَنْ لاَ إلَهَ اِلاَّ اللهُ وَحْدَهُ لاَ شَرِيكَ لَهُ ، لَيْسَ مَعَهُ إِلهٌ غَيْرُهُ ، وَأَنَّ مُحَمَّداً عَبْدُهُ وَرَسُولُهُ ( صلى الله عليه وآله و سلم ) .\r\nأَمَّا بَعْدُ ، فَإنَّ مَعْصِيَةَ النَّاصِحِ الشَّفِيقِ الْعَالِمِ الُْمجَرِّبِ تُورِثُ الْحَيْرَةَ ، وَتُعْقِبُ النَّدَامَةَ ، وَقَدْ كُنْتُ أَمَرْتُكُمْ فِي هذِهِ الْحُكُومَةِ أَمْرِي ، وَنَخَلْتُ لَكُمْ مَخْزُونَ رَأْيي ، لَوْ كَانَ يُطَاعُ لِقَصِير أَمْرٌ فَاَبَيْتُمْ عَلَىَّ اِبَاءَ الُْمخَالِفِينَ الْجُفَاةِ ، وَالْمُنَابِذِينَ الْعُصَاةِ ، حَتَّى ارْتَابَ النَّاصِحُ بِنُصْحِهِ ، وَضَنَّ الزَّنْدُ بِقَدْحِهِ ، فَكُنْتُ وَاِيَّاكُمْ كَمَا قَالَ أَخُو هَوَازِنَ :\r\nأَمَرْتُكُمْ أَمْرِي بِمُنْعَرِجِ اللِّوَى * فَلَمْ تَسْتَبِينُوا النُّصْحَ إلاَّ ضُحَى الْغَدِ »\r\nموضوع بحث درسهايى از نهج البلاغه بود ، خطبه سى و پنجم از نهج البلاغه عبده است . بعد از آن كه آثار پيروزى در جنگ صفّين به نفع على ( عليه السلام ) ظاهر شد ، معاويه و عمروعاص به دست و پا افتادند و آدمهاى قرآن خوان اهل شام را\r\n","description":"","footnote":"","page_name":" 549 ","page_number":549},
  {"content":"\r\nجلو انداختند ، اينها هم قرآن سر دست گرفتند و گفتند قرآن ميان ما حَكَم باشد ، از طرفى عدّه اى از مقدّس مآبهاى لشگر حضرت هم گفتند اينها تسليم هستند و قرآن را حكم قرار داده اند و ما ديگر نمى جنگيم ، حضرت امير ( عليه السلام ) به آنها مى فرمود : اين حيله است ، آنها دروغ مى گويند و تا لحظاتى ديگر ما به پيروزى مى رسيم ، ولى آنها قبول نكردند و خلاصه حضرت را ناچار به قبول حكمين نمودند .\r\nمعاويه از سوى خود عمروعاص را حكم قرار داد و حضرت امير ( عليه السلام ) هم عبدالله بن عبّاس را به عنوان حكم معرّفى فرمود ، امّا همين مقّدس مآبهاى لشگر حضرت على ( عليه السلام ) گفتند ابن عبّاس نباشد ، على ( عليه السلام ) فرمود : ابن عبّاس كسى است كه مىتواند در مقابل حيله گريها و مكّاريهاى عمروعاص بايستد ، آنها گفتند : ابن عبّاس از خويشاوندان توست و در اين امر جانبدارى تو را مىكند ، كس ديگرى را معرّفى كن كه با تو خويشاوندى نداشته باشد ، حضرت مالك اشتر را معرّفى فرمود ، باز هم او را قبول نكردند و بهانه ديگرى آوردند و خودشان ابوموسى اشعرى را پيشنهاد كردند ، هرچه حضرت دليل آورد كه ابوموسى صلاحيّت اين كار را ندارد و فريب مى خورد ، گوش ندادند و اصرار كردند تا سرانجام همين ابوموسى را به حضرت تحميل كردند و نتيجه آن شد كه ابوموسى فريب عمروعاص را خورد و نتيجه حكميّت به نفع معاويه تمام شد . ( 1 )\r\nحضرت از اين لجاجتى كه اصحابش در جلوگيرى از ادامه جنگ و تحميل حكمين و سپس تحميل ابوموساى اشعرى به عنوان يكى از دو حكم كرده بودند خيلى نگران و ناراحت شدند و اين خطبه را به مناسبت ايراد فرمودند .\r\n« و من خطبة له ( عليه السلام ) بعد التّحكيم »\r\n( و از جمله خطبه هاى حضرت است بعد از مسأله حكم قرار دادن . )\r\n\r\n","description":"","footnote":"\r\n1 - شرح ابن ابى الحديد ، ج 2 ، ص 228 و 255 و 256\r\n","page_name":" 550 ","page_number":550},
  {"content":"\r\nستايش خداوند\r\n« اَلْحَمْدُ لِلَّهِ وَإنْ أَتَى الدَّهْرُ بِالْخَطْبِ الْفَادِحِ ، وَالْحَدَثِ الْجَلِيلِ »\r\n( حمد و سپاس ذات خداوند را سزاوار است ، هرچند روزگار بلاى بزرگ و پيشامد بسيار سخت پيش آورد . )\r\n« ال » در « الحمد » براى استغراق است ، معناى آن اين است كه همه حمد و ثنا مخصوص خداوند است . حضرت مى خواهند بفرمايند : درست است كه شكست خورده ايم ولى به خدا نق نمى زنيم و حمد و ثناى او را به جا مى آوريم . « الحمد للّه » حمد و ثنا مخصوص خداست « و ان اتى الدّهر بالخطب الفادح » گرچه روزگار مصيبت سنگينى آورده ; « خطب » يعنى حادثه و مصيبت ، و « فادح » به معناى سنگين است . « و الحدث الجليل » يعنى حادثه بزرگى براى ما رخ داده است .\r\nواقعاً حادثه بزرگ و غم انگيزى است و آيا بزرگتر و غم انگيزتر از اين حادثه هم در تاريخ اسلام رخ داده است كه على ( عليه السلام ) با همه آن سوابق كه در اسلام دارد بايد كنار برود و معاويه اى كه تا سال هشتم هجرى عليه اسلام و مسلمين جنگ مى كرده ( 1 ) خليفه رسول خدا ( صلى الله عليه وآله و سلم ) و امام مسلمين بشود ؟ اين مصيبت تا روز قيامت تازه است و مصيبتى به بزرگى آن تا قيامت رخ نخواهد داد ، و مصيبت هاى ديگرى هم كه بعد از اين مصيبت به وجود آمده زاييده همين مصيبت است .\r\n« وَأَشْهَدُ اَنْ لاَ إلَهَ اِلاَّ اللهُ وَحْدَهُ لاَ شَرِيكَ لَهُ ، لَيْسَ مَعَهُ إِلهٌ غَيْرُهُ »\r\n( و گواهى مى دهم كه خدايى جز خداى يگانه نيست و شريكى براى او نيست ، و با او خداى ديگرى نيست . )\r\nجمله « ليس معه إله غيره » تأكيد است براى « لا إله الاّ الله » ; يعنى گواهى مى دهم\r\n\r\n","description":"","footnote":"\r\n1 - در تاريخ طبرى ، ج 2 ، ص 329 ; و سيره ابن هشام ، ج 4 ، ص 43 ، و ديگر كتب تاريخى آمده كه ابوسفيان و معاويه در سال هشتم هجرت بعد از فتح مكه مسلمان شدند .\r\n","page_name":" 551 ","page_number":551},
  {"content":"\r\nكه خدايى بجز الله وجود ندارد ; اين اصل كلام است ، مقصود حضرت اين است كه بگويند : خدايى بجز الله وجود ندارد ، بعد جمله « وحده لا شريك له » همان معناى « لا إله الاّ الله » را تأكيد مىكند و بعد هم جمله « ليس معه إله غيره » تأكيد « لا إله الاّ الله » است ، يعنى هيچ معبودى غير از خداى يگانه وجود ندارد .\r\n« وَأَنَّ مُحَمَّداً عَبْدُهُ وَرَسُولُهُ ( صلى الله عليه وآله و سلم ) »\r\n( و گواهى مى دهم كه محمّد ( صلى الله عليه وآله و سلم ) بنده و فرستاده اوست . )\r\nاين جمله شهادت و گواهى به رسالت حضرت محمّد ( صلى الله عليه وآله و سلم ) مى باشد ، و عطف است بر جمله قبل ; يعنى « و اشهد انّ محمّداً عبده و رسوله ( صلى الله عليه وآله و سلم ) » و گواهى مى دهم كه حضرت محمّد ( صلى الله عليه وآله و سلم ) بنده او و رسول اوست .\r\nفرجام نافرمانى از رهبرى لايق\r\n« أَمَّا بَعْدُ ، فَإنَّ مَعْصِيَةَ النَّاصِحِ الشَّفِيقِ الْعَالِمِ الُْمجَرِّبِ تُورِثُ الْحَيْرَةَ ، وَتُعْقِبُ النَّدَامَةَ »\r\n( اما بعد ، نتيجه نافرمانى نصيحت كننده مهربان دانا و باتجربه حسرت و اندوه است ، و در پى آن ندامت و پشيمانى است . )\r\nعلى ( عليه السلام ) در اين قسمت راجع به آن بى توجّهى اى كه اصحاب نسبت به حضرت كردند سخن مى گويند ، مى فرمايند : بله من يك آدم دلسوز و باتجربه از همان اوّل شما را راهنمايى كردم ، از همان اوّل گفتم جنگ را ادامه دهيد ، شما گوش نكرديد و فريب قرآنهاى آنها را خورديد ، من از آنها شناخت داشتم كه اينها خلاف قرآن حركت مى كنند ، امّا شما فريب ظاهر آنها را خورديد ، بعد هم كه مرا ناگزير به پذيرفتن حكمين كرديد ، من عبدالله بن عبّاس را تعيين كردم و شما قبول نكرديد ، مالك اشتر را پيشنهاد دادم ، او را هم رد كرديد ، و از پيش خود ابوموساى مغرور و فريب خور را معرّفى و تحميل كرديد ; خوب نتيجه آن كارهاى شما همين شد كه مى بينيد « فانّ معصية النّاصح الشّفيق العالم المجرّب » پس پشت پا زدن به نصيحت\r\n","description":"","footnote":"","page_name":" 552 ","page_number":552},
  {"content":"\r\nفردى كه هم شفيق و مهربان است و هم دانا و كارآزموده ، نتيجه اش اين است كه « تورث الحيرة » براى انسان حيرت مى آورد .\r\nعلى ( عليه السلام ) نصيحت كننده اى شفيق و مهربان ، و دانايى باتجربه و كارآزموده بود . آن حضرت نسبت به افراد و اشخاص شناخت كامل داشت و ابوموسى ها و اشعث بن قيس ها و معاويه و عمروعاص ها را به خوبى مى شناخت ، آن حضرت فرد كارآزموده و باتجربه اى بود كه مى دانست ابوموساى مغرور به وسيله عمروعاص حيله باز فريب مى خورد و حيثيّت مسلمانان را به باد مىدهد ; آنان نصيحت حضرت را در ادامه جنگى كه تا پيروزى نهايى چند قدمى بيشتر نمانده بود نشنيدند و به مكر و حيله عمروعاص تن در دادند و قبول حكميّت را به على ( عليه السلام ) كه ناصحى شفيق براى آنان بود تحميل كردند ، بعد هم وقتى كه حضرت در مقابل عمروعاص ابن عبّاس و مالك اشتر را معرّفى فرمود ، آنها به مخالفت پرداختند و هر كدام را به بهانه اى رد كردند ، در جبهه حكميّت حضرت را شكست دادند و سپس در حيرت ماندند ; حضرت هم در كلامشان به همين نكته اشاره فرموده اند : نافرمانى ناصح مشفق « تورث الحيرة و تعقب الندامة » نتيجه اش حيرت و پس از آن پشيمانى است .\r\nنهايت تلاش امام و مخالفت بدخواهان\r\n« وَقَدْ كُنْتُ أَمَرْتُكُمْ فِي هذِهِ الْحُكُومَةِ أَمْرِي ، وَنَخَلْتُ لَكُمْ مَخْزُونَ رَأْيي ، لَوْ كَانَ يُطَاعُ لِقَصِير أَمْرٌ »\r\n( و به تحقيق كه من رأى خود را در اين حكميت برايتان بيان كردم ، و خالص نمودم رأى واقعى خود را براى شما ، و اى كاش رأى « قصير » اطاعت مى شد . )\r\nمقصود از « هذه الحكومة » همين حكميّتى است كه به حضرت تحميل شد ; مى فرمايند : من از همان اوّل رأى و نظر خودم را در باب اين حكميت بيان كردم « و نخلت لكم مخزون رأيى » ، « نخلت » از مادّه « نخل » به معناى تصفيه كردن و\r\n","description":"","footnote":"","page_name":" 553 ","page_number":553},
  {"content":"\r\nالك كردن است ; يعنى رأى و نظرم را براى شما صاف و تصفيه كردم « لو كان يطاع لقصير امر » و اى كاش دستور « قصير » اطاعت مى شد .\r\nجمله « لو كان يطاع لقصير امر » يك جمله معترضه است و به عنوان ضرب المثل بيان شده است ، « قصير » نام شخصى است كه اوّل بنده زرخريد بوده ولى بعداً آزاد شده و اين جمله از اوست .\r\nداستان او از اين قرار است : جذيمه ابرش پادشاه منطقه حيره در نزديكى هاى كوفه بوده ، و با پادشاه الجزيره معروف درگير شده و او را مى كشد ، زبّاء دختر پادشاه الجزيره كه دخترى زيبا و بدون شوهر بود و زمام امور الجزيره را به عهده گرفته بود در فكر انتقام گرفتن از جذيمه ابرش برآمد ، از اين رو نامه اى به او نوشت كه اگر از من خواستگارى كنى حاضرم با تو ازدواج كنم و آن وقت هر دو مملكت را يكى مى كنيم و يك كشور بزرگ مستقلّى به وجود مى آوريم ، خلاصه با اين حرفها جذيمه را به طمع انداخت ، او با همين قصير كه غلام آزاد شده او بود مشورت كرد ، قصير گفت : اين كلك است و مواظب باش فريب او را نخورى ، جذيمه گفت : او يك نامه محبّت آميز نوشته و از من دعوت كرده است ، قصير گفت : آخر تو پدر او را كشته اى ، چطور او حاضر است با كسى كه پدر او را كشته ازدواج كند ؟ جذيمه قبول نكرد و براى خواستگارى عازم الجزيره شدند ، زبّاء نيز ارتش مجهّزى را به استقبال آنها فرستاد و دستور داده بود جذيمه را بگيرند و كلكش را بكنند . وقتى جذيمه لشگر زبّاء را ديد ، قصير به او گفت از وضع اين لشگر پيداست كه به استقبال شما نمى آيند و اگر قصدش عروسى بود بالاخره يك علامت شادمانى در بين آنها بود و اينها قصد سوء دارند ، ولى باز هم جذيمه قبول نكرد و گفت اين خانم نامه محبّت آميز نوشته است ، تا بالاخره او را گرفتند و كشتند ; و قصير گفت : « لايطاع لقصير امر » گفته قصير اطاعت نمى شود ، بعد اين يك ضرب المثل شد كه اگر جذيمه حرف قصير را\r\n","description":"","footnote":"","page_name":" 554 ","page_number":554},
  {"content":"\r\nشنيده و به آن عمل كرده بود به چنين روزى نمى افتاد . ( 1 ) حالا حضرت به اين مثل معروف اشاره فرموده و مقصود اين است كه اگر شما ملّت رأى و كلام على ( عليه السلام ) را پذيرفته و از آن اطاعت مى كرديد به اين پشيمانى و نگرانى مبتلا نمى شديد .\r\n« فَاَبَيْتُمْ عَلَىَّ اِبَاءَ الُْمخَالِفِينَ الْجُفَاةِ ، وَالْمُنَابِذِينَ الْعُصَاةِ ، حَتَّى ارْتَابَ النَّاصِحُ بِنُصْحِهِ ، وَضَنَّ الزَّنْدُ بِقَدْحِهِ »\r\n( پس مرا پيروى نكرديد و مانند مخالفين جفاكار و پيمان شكنان معصيت كار از من نافرمانى كرديد ، به گونه اى كه نصيحت كننده در پند خود مردّد گشت ، و آتش زنه از آتش بخل ورزيد . )\r\nحضرت فرموده اند شما امر مرا اطاعت نكرديد ، با اين كه من خليفه مسلمانها بودم و مردم مى بايست از فرمان خليفه اطاعت كنند ، شما با من مخالفت كرديد ; « اباء المخالفين الجفاة » مانند مخالفت كردن مخالفينى كه خشن و ظالم هستند . « جفاة » جمع « جافي » به معناى انسان خشن و ظالم است ، و عبارت « اباء المخالفين الجفاة » مفعول مطلق نوعى است ، و معناى آن چنين است كه حضرت فرموده : « شما امر مرا امتناع كرديد مانند امتناع كردن مخالفينى كه خشن و ظالم باشند » ; مخالف دو گونه است : گاهى كسى با انسان مخالف است ولى در عين حال با انسان با متانت و كرامت و آقايى برخورد مىكند ، ولى گاهى در عين مخالفت با خشونت و ظلم و ستم برخورد مىكند ، مخالفين حضرت در صفّين از كسانى بودند كه حتّى على ( عليه السلام ) را تهديد به مرگ هم مى نمودند و خواسته هاى خود را از اين راه عملى مى كردند ، از اين رو حضرت فرموده اند : « اباء المخالفين الجفاة » سر باز زدن شما از دستورات من مانند سر باز زدن دشمنان سرسخت و ستمگر بود . در برخى شروح « الجُناة » ذكر شده كه جمع « جانى » و به معناى جانى ها مى باشد .\r\n« و المنابذين العصاة » و امتناع كردن شما مانند امتناع كردن متمرّدين گناهكار بود . « منابذين » از مادّه « نبذ » به معناى دور اندازنده است . « عصاة » جمع « عاصى »\r\n\r\n","description":"","footnote":"\r\n1 - منهاج البراعة ، ج 4 ، ص 87 ; و شرح ابن ميثم ، ج 2 ، ص 86\r\n","page_name":" 555 ","page_number":555},
  {"content":"\r\nبه معناى معصيت كاران است ; يعنى مانند مخالفين جفاكار حرف و دستور مرا از روى سركشى و معصيت زيرپا گذاشتيد .\r\n« حتّى ارتاب النّاصح بنصحه » آنقدر با من مخالفت كرديد كه نصيحت كننده را هم به شك و ترديد انداختيد . بى گمان على ( عليه السلام ) در اوامر و دستورات خود شك و ترديد پيدا نمى كرد ، بلكه مقصود اين است كه از بس شما مخالفت كرديد ، اگر نصيحت كننده اى غير از من بود بسا در نصايح خود شك و ترديد پيدا مى كرد .\r\n« و ضنّ الزّند بقدحه » و آتش زنه از آتش دادن بخل ورزيد . « ضنّ » به معناى بخل ورزيدن است . « زند » به آن چوبى گفته مىشود كه مثل چوب كبريت آتش گيرانه است . « بقدحه » يعنى به اين كه آتش را روشن كند . اين هم يك تشبيه است ; يعنى اگر چنانچه انسان يك نظرى داشت و بعد همه مخالفت كردند ، ديگر آدم به فكرش مى آيد كه نمى تواند درست فكر كند و اگر فكر كند و نظر بدهد نظرش درست نيست . البتّه گفتيم كه على ( عليه السلام ) چنين نيست كه اشتباه كند يا فكر كند كه اشتباه كرده ، ولى بر حسب معمول اين است كه اگر كس ديگرى غير از على ( عليه السلام ) باشد به فكرش مى رسد كه نكند من اشتباه كرده ام .\r\n« فَكُنْتُ وَاِيَّاكُمْ كَمَا قَالَ اَخُو هَوَازِنَ »\r\n( پس حكايت ما مانند حكايت آن مرد هوازنى است كه گفته : )\r\nيعنى حالا كه به اينجا رسيديم و شما مخالفت امر مرا كرديد و در نتيجه به اين شكست رسيديم ، پس مَثَل من و شما آن چنان است كه شاعر عرب - آن مرد هوازنى - گفته است :\r\n« أَمَرْتُكُمْ أَمْرِي بِمُنْعَرِجِ اللِّوَى * فَلَمْ تَسْتَبِينُوا النُّصْحَ إلاَّ ضُحَى الْغَدِ »\r\n( شما را در منعرج اللوى از رأى خود آگاه كردم و رأى و دستورات خود را به شما گفتم ولى شما فايده پند مرا ندانستيد مگر چاشتگاه فردا . )\r\nدر اينجا حضرت كار خود و اصحابش را به گفته اين شاعر تشبيه كرده ;\r\n","description":"","footnote":"","page_name":" 556 ","page_number":556},
  {"content":"\r\nمقصودشان اين است كه شما هم نسبت به دستورات من معصيت كرديد و در آخر به حسرت و حيرت مبتلا شديد .\r\nخطبه 36\r\nو من خطبة له ( عليه السلام ) فى تخويف اهل النهروان :\r\n« فَاَنَا نَذِيرُكُمْ أَنْ تُصْبِحُوا صَرْعَى بِأَثْنَاءِ هذَا النَّهْرِ وَبِأَهْضَامِ هذَا الْغَائِطِ ، عَلَى غَيْرِ بَيِّنَة مِنْ رَبِّكُمْ وَلاَ سُلْطَان مُبِين مَعَكُمْ ، قَدْ طَوَّحَتْ بِكُمُ الدَّارُ ، وَاحْتَبَلَكُمُ الْمِقْدَارُ ، وَقَدْ كُنْتُ نَهَيْتُكُمْ عَنْ هذِهِ الْحُكُومَةِ فَاَبَيْتُمْ عَلَىَّ إبَاءَ الُْمخَالِفِينَ الْمُنَابِذِينَ ، حَتَّى صَرَفْتُ رَأْيِي اِلَى هَوَاكُمْ ، وَاَنْتُمْ مَعَاشِرُ اَخِفَّاءُ الْهَامِ ، سُفَهَاءُ الاَْحْلاَمِ ، وَلَمْ آتِ - لاَ اَبَا لَكُمْ - بُجْراً ، وَلاَ أَرَدْتُ لَكُمْ ضُرّاً »\r\nاشاره به گروههاى مخالف حضرت على ( عليه السلام ) و داستان خوارج\r\nدر موارد ديگر گفته ايم كه حضرت با سه دسته از مخالفين جنگيدند : يك دسته آنهايى بودند كه جنگ جمل را به راه انداختند و به آنها « ناكثين » گفته مىشود ، يعنى كسانى كه بيعت خود را شكستند و با آن حضرت به مخالفت برخاستند ، سردسته آنها طلحه و زبير بودند كه با تحريك عايشه و به همراه در آوردن او جنگ جمل را به راه انداختند . دسته ديگر قاسطين بودند ، يعنى كسانى كه ظلم و جور كردند ; معناى « قسط » هم عدالت و هم جور است و اينجا مقصود جور است و « قاسطين » يعنى ظالمين ; اينها بانيان جنگ صفّين هستند كه سركرده آنها معاويه و عمروعاص بود . و دسته سوّم مارقين يعنى خوارج بودند ، « مارقين » جمع « مارق » است و به كسانى گفته مىشود كه در اعتقاد از امام خود جلوتر افتاده اند ; از اين جهت كه\r\n","description":"","footnote":"","page_name":" 557 ","page_number":557},
  {"content":"\r\nبر امام خود خروج كردند و با او سر جنگ گذاشتند به نام خوارج و از اين جهت كه در تقدّس از امام خود جلو زدند به مارقين مشهور شدند .\r\nدر حديثى نقل شده كه اميرالمؤمنين ( عليه السلام ) فرمودند : « أيّها النّاس إني سمعت رسول اللّه ( صلى الله عليه وآله و سلم ) يقول : يخرج قوم من أمّتي يقرؤون القرآن ليس قراءتكم الى قراءتهم بشيء ، و لا صلاتكم الى صلاتهم بشيء ، و لا صيامكم الى صيامهم بشيء ، يقرؤون القرآن يحسبون أنّه لهم و هو عليهم ، لاتجاوز صلاتهم تراقيهم ، يمرقون من الاسلام كما يمرق السّهم من الرّمية » ( 1 ) اى مردم ! از رسول خدا شنيدم مى فرمود : قومى از امّت من خروج مى كنند ، قرآن مى خوانند و هيچ گاه قرائت شما نسبت به قرائت آنان چيزى نيست ، و نماز شما نسبت به نماز آنان چيزى نيست ، و روزه شما نسبت به روزه آنان چيزى نيست ، قرآن مى خوانند در حالى كه گمان مى كنند قرآن به نفع آنان مى باشد در صورتى كه به ضرر آنان است ، نماز آنان از گردنهاى آنان تجاوز نمى كند - در قلبشان نفوذ نمى كند - از اسلام خارج مى شوند همان گونه كه تير از هدف خارج مىشود و به جاى ديگر اصابت مىكند .\r\nاين مضمون حكايت مىكند از تندرويهاى آنان نسبت به مسائل دينى . اين خشكه مقدّسهايى كه گاهى از خود پيغمبر و امام هم مقدّستر مى شدند ، به پيغمبر و امام هم اشكال و ايراد مى كردند ، اين دسته از مسلمانان از مخلصين على ( عليه السلام ) بودند و در جنگهاى جمل و صفّين هم در ركاب آن حضرت بودند و خوب هم مى جنگيدند ، امّا بعد از آن كه در جنگ صفّين اصحاب معاويه قرآنها را سر دست بلند كردند و حكميّت قرآن را خواستار شدند و حضرت امير ( عليه السلام ) اين كار معاويه را يك حيله و نيرنگ معرّفى فرمود ، اينها حضرت امير ( عليه السلام ) را ناچار به پذيرفتن حكميّت كردند ، ولى بعد از آن كه نتيجه حكميّت به نفع معاويه شد ، دوباره همين افراد كه خود حكميّت را به حضرت تحميل كرده بودند به حضرت اعتراض كردند\r\n\r\n","description":"","footnote":"\r\n1 - صحيح مسلم ، ج 2 ، ص 748 ، كتاب الزكاة ، حديث 156 ; و منهاج البراعة ، ج 4 ، ص 119\r\n","page_name":" 558 ","page_number":558},
  {"content":"\r\nكه چرا حكميّت را پذيرفته اند و بايد از اين كار خود توبه كنند !\r\nبه طورى كه نوشته اند حضرت على ( عليه السلام ) در مورد جنگ با خوارج ابن عبّاس را فرستاد تا با آنها صحبت كند ، ابن عبّاس با عبدالله بن كوّاء كه يكى از خوارج بود صحبت كرد كه اگر حرفى دارد با خود حضرت در ميان بگذارد ، او كه حتّى در نماز عليه حضرت شعار داده بود مى ترسيد كه حضرت او را بكشد ، حضرت پيغام دادند كه ما آدم كش نيستيم و اگر حرف حسابى داريد حاضريم بشنويم ، بعد او با ده نفر از افرادش آمدند و حضرت آنها را قانع كردند ، آنها هم قانع شدند و نسبت به گذشته خود توبه كردند ولى بقيّه خوارج دوازده هزار نفر بودند كه همه آنها براى جنگ با حضرت امير ( عليه السلام ) اجتماع كرده بودند ، باز عبدالله بن عبّاس جلو رفت و به آنها گفت حرف حسابتان چيست و براى چه آماده جنگيد ؟ گفتند ما اشكالاتى داريم و بايد به خود على ( عليه السلام ) بگوييم ، حضرت فرمودند مطرح كنيد ، اينها چهار پنج اشكال داشتند و اشكال مهم آنها همين بود كه چرا حكميّت را قبول كرده اند ؟ حضرت به طور مستدل جواب اشكالات را بيان فرمودند و از آن دوازده هزار نفرى كه خود را براى جنگ مهيّا كرده بودند هشت هزار نفر قانع شدند و توبه كردند ، ولى چهار هزار نفر ديگر قانع نشدند و در مقابل حضرت ايستادگى كردند ، حضرت هم با آنها جنگيد . ( 1 )\r\nمورّخين شيعه و سنّى نوشته اند كه حضرت امير ( عليه السلام ) براى هدايت اين تعداد از مارقين سخنان و نصايح زيادى را بيان فرمودند ، و يكى از چيزهايى كه به عنوان اخبار غيبى نسبت به حضرت بيان كرده اند اين است كه حضرت فرمودند : از اين تعداد ده نفر هم سالم نمى ماند و از لشگر ما نيز تعداد ده نفر هم كشته نمى شود ، كه پس از پايان جنگ معلوم شد از اصحاب حضرت فقط نه نفر شهيد شده و از مارقين نيز فقط نه نفر باقى مانده بودند ، اين نه نفر از جنگ فرار كردند ، دو نفر\r\n\r\n","description":"","footnote":"\r\n1 - منهاج البراعة ، ج 4 ، ص 133 تا 136 ; و بعض قسمت هاى آن در ابن ابى الحديد ، ج 2 ، ص 265 به بعد مى باشد .\r\n","page_name":" 559 ","page_number":559},
  {"content":"\r\nبه الجزائر رفتند ، دو نفر به سيستان و بلوچستان ، دو سه نفر در عمان ، بالاخره اين نه نفر متفرّق شدند و هر دو نفرى به يك منطقه اى پناه بردند ، از آن دو سه نفرى كه به عمان پناه بردند مذهب اباضيه ( 1 ) در كشور عمان درست شد كه عمده مردم آن از سلطان قابوس گرفته تا ديگران اباضى هستند ، و هر تعداد پيرو خوارج كه در دنيا وجود دارد همگى نتيجه همين نه نفر هستند . خطبه سى و ششم در نصيحت آن تعداد از خوارج است كه با جوابهاى حضرت قانع نشدند .\r\n« و من كلام له ( عليه السلام ) فى تخويف اهل النهروان »\r\n( و از خطبه هاى حضرت است در ترساندن اهل نهروان . )\r\nنهروان رودخانه اى بوده در حدود چهار فرسخى بغداد . و اهل نهروان خوارجى بودند كه در اطراف اين رودخانه براى جنگ با آن حضرت اجتماع كرده بودند .\r\nهشدار حضرت به خوارج\r\n« فَاَنَا نَذِيرُكُمْ أَنْ تُصْبِحُوا صَرْعَى بِأَثْنَاءِ هذَا النَّهْرِ وَبِأَهْضَامِ هذَا الْغَائِطِ ، عَلَى غَيْرِ بَيِّنَة مِنْ رَبِّكُمْ وَلاَ سُلْطَان مُبِين مَعَكُمْ »\r\n( من شما را مى ترسانم از اين كه صبح كنيد در حالتى كه در ميان اين نهر و در بين اين زمينهاى پست و بلند كشته و افتاده باشيد ، بدون اين كه نزد خداى خود دليل و برهان واضحى داشته باشيد . )\r\n\r\n","description":"","footnote":"\r\n1 - نهج البلاغه ، خطبه 59 ; و منهاج البراعة ، ج 4 ، ص 136 و 353 ; اباضيه منسوب به عبدالله بن اباض ( م 84 ه‍ . ق ) رهبر فكرى اباضيه مى باشد و گفته مىشود از كسانى است كه انديشه و عملكرد خوارج را قبول نداشته و از جمع آنان خارج شده است . ( نشأة الحركة الاباضية ، دكتر عوض محمد خليفات ، ص 79 ) اباضيه به شدّت وابستگى خود را به خوارج نفى مى كنند و معتقدند آنان از جمع خوارج خارج شده و با يكى از رهبران بزرگ آنان يعنى نافع بن ازرق درگير شده اند . به هرحال آنچه مسلّم است وى شاگرد عبدالله بنوهب راسبى خارجى بوده ، و شركت وى در جنگ نهروان به سال 37 با على ( عليه السلام ) مشخص نيست ، گرچه برخى ديدگاههاى خوارج را تأييد نمى كرده امّا بسيارى از تندرويهاى آنان چون تكفير و جنگ با حضرت را تأييد كرده است . ( همان مأخذ ، ص 84 ، و الفكر السّياسى عند الاباضية ، ص 29 و 36 )\r\n","page_name":" 560 ","page_number":560},
  {"content":"\r\n« تصبحوا » از « اصبح » و به معناى صبح مى كنيد است . « صرعى » جمع « صريع » به معناى ساقط شده است . « أثناء » جمع « ثِنْى » به معناى وسطها و پيچ و خمهاى اطراف رودخانه است ، اين در صورتى است كه متن نهج البلاغه « بأثناء هذا النّهر » باشد ، همچنان كه بيشتر نسخه هاى نهج البلاغه اين طور است ، آن وقت به معناى « اطراف » است . معناى جمله چنين مىشود : من شما را مى ترسانم از اين كه در اطراف اين رودخانه ريخته شده باشيد ; مقصود حضرت اين است كه اگر ايستادگى كنيد و بجنگيد ، نتيجه اش اين مىشود كه بدنهاى بى روح شما در اطراف اين رودخانه ريخته باشد .\r\n« و بأهضام هذا الغائط » ، « أهضام » جمع « هَضم » يا « هِضم » است و به معناى زمينهاى پست آمده . « غائط » به معناى گودال است ، و اين كه به مدفوع انسان « غائط » گفته مىشود به اين علّت است كه عربها براى قضاى حاجت در يك زمين گودى مى رفته اند تا ديگران آنها را نبينند ، لذا به علاقه حال و محل به مدفوع هم غائط گفته اند ; يعنى من شما را مى ترسانم از اين كه در اين پستى ها و گودالها افتاده باشيد ; « على غير بيّنة من ربّكم » در حالى كه در پيشگاه خدا حجّت و دليلى نداشته باشيد ، « و لا سلطان مبين معكم » و يك سلطان ظاهرى براى شما وجود نداشته باشد . « بينّة » به معناى دليل است . « سلطان » به معناى سلطنت است ، آن هم نه به معناى پادشاهى بلكه به معناى قدرت و قوّت ; يعنى يك دليل محكم ; يعنى وقتى در جنگ مغلوب مىشويد و كشته هاى شما روى زمين مى افتد ، در قيامت پيش خدا دليل موجّهى نداريد كه چرا ايستادگى كرديد و خود را به كشتن انداختيد .\r\n« قَدْ طَوَّحَتْ بِكُمُ الدَّارُ ، وَاحْتَبَلَكُمُ الْمِقْدَارُ »\r\n( شما به وسيله اين روزگار هلاك ، و به وسيله مقدّرات به تور افتاده ايد . )\r\n« طوّح » از مادّه « طوح » به معناى « سقط » است ، « طوّح » با تشديد « واو » به معناى « اسقط » است . « دار » به معناى خانه است ولى در اين عبارت به معناى روزگار است .\r\n","description":"","footnote":"","page_name":" 561 ","page_number":561},
  {"content":"\r\n« احتبلكم » از مادّه « حبالة » و آن به معناى تور و شبكه صيّادى است . « المقدار » از همان قضا و قدر است و به معناى مقدّرات مى آيد . معناى جمله اين است كه : روزگار شما را ساقط و هلاك مىكند ، و مقدّرات روزگار شما را به تور مى اندازد .\r\nحكميّت از نظر حضرت على ( عليه السلام )\r\n« وَقَدْ كُنْتُ نَهَيْتُكُمْ عَنْ هذِهِ الْحُكُومَةِ فَاَبَيْتُمْ عَلَىَّ إبَاءَ الُْمخَالِفِينَ الْمُنَابِذِينَ ، حَتَّى صَرَفْتُ رَأْيِي اِلَى هَوَاكُمْ »\r\n( و من شما را از اين حكميّت باز داشتم امّا شما همانند مخالفان سرسخت سخنم را زير پا گذاشتيد تا اين كه رأى من به ميل شما تغيير جهت داد . )\r\nحالا حضرت در ضمن اين كه دارند آنها را مى ترسانند نصيحت هم مى كنند و موضوع حكميّت را كه خود آنان بر آن ايستادگى كردند و امروز مخالف آن هستند يادآورى مى كنند ; مى فرمايند : من شما را از اين حكميّت نهى كردم ، مقصود از حكومت ، همان حكميّتى است كه آنها در جنگ صفّين به حضرت تحميل كردند .\r\nجمله « اباء المخالفين المنابذين » با اندكى تغيير در خطبه قبل هم بود ، از نظر تركيب هم گفتيم كه مفعول مطلق نوعى است ، « منابذين » را هم گفتيم جمع « منابذ » از مادّه « نبذ » و به معناى دور اندازنده و زير پا گذارنده است ; يك وقت كسى را از روى خيرخواهى از كارى جلوگيرى مى كنند ، مى نشينند و از روى دليل و منطق به او ثابت مى كنند كه اين كار صحيح نيست ; امّا يك وقت است كه از روى لجاجت با طرف مخالفت مى كنند و او را باز مى دارند . اينجا مقصود حضرت اين است كه شما از روى لجاجت با من مخالفت كرديد ، و هرچه گفتم اين قرآن سر نيزه كردن معاويه و اين حكميّت يك حيله است شما بدون دليل با من مخالفت كرديد ، وقتى هم كه مرا ناچار به ترك جنگ و قبول حكميّت كرديد ، هرچه اصرار كردم ابن عبّاس يا مالك اشتر حكم باشند ، شما با زور و اجبار مرا وادار به قبول ابوموساى اشعرى\r\n","description":"","footnote":"","page_name":" 562 ","page_number":562},
  {"content":"\r\nكرديد ، و هيچ كدام اينها از روى عقل و منطق نبود . پس شما بوديد كه « ابيتم علىّ اباء المخالفين المنابذين » با من از روى عناد و لجاجت مخالفت كرديد و مرا از جنگ باز داشتيد « حتّى صرفت رأيى الى هواكم » آنقدر در مقابل من ايستادگى و لجاجت كرديد تا اين كه من ناگزير شدم رأى خودم را به ميل شما بگردانم .\r\n« وَاَنْتُمْ مَعَاشِرُ اَخِفَّاءُ الْهَامِ ، سُفَهَاءُ الاَْحْلاَمِ ، وَلَمْ آتِ - لاَ اَبَا لَكُمْ - بُجْراً ، وَلاَ أَرَدْتُ لَكُمْ ضُرّاً »\r\n( و شما گروه سبك عقل و سفيه هستيد ، اى بى ريشه ها من شرّى را بر شما نياوردم ، و نخواستم ضررى به شما برسانم . )\r\n« أخفّاء » جمع « خفيف » و به معناى سبك است . « هام » جمع « هامة » به معناى مغز سر است . « معاشر » جمع « معشر » به معناى گروه و طايفه است . « سفهاء » جمع « سفيه » به معناى نادان است . « أحلام » جمع « حُلُم » به معناى عقل است ; يعنى شما گروه سبك سرهاى بى عقليد . « لا ابا لكم » بى پدر باشيد « لم آت بجراً » شرّى براى شما نياوردم ; « بُجر » به معناى شرّ است . « و لا اردت لكم ضرّاً » و نه براى شما ضررى را اراده كردم .\r\nبرگشت كلام حضرت در اين جملات به همان حكميّت در صفّين است ، مى خواهند بفرمايند از اين كه در جنگ صفّين من ادامه جنگ را مى خواستم و پس از اين كه شما با ادامه جنگ مخالف بوديد و حكميّت را به من تحميل كرديد در حكميّت هم من ابن عبّاس را معرّفى كردم ، شرّى براى شما نبود و ضررى براى شما نداشت ، مسلّم اين چنين بود و كلك معاويه كنده مى شد و شرّ بنى اميّه از سر مسلمين رفع مى شد و طبعاً جنايات ديگرى كه بعداً آنها و بنى عبّاس انجام دادند به انجام نمى رسيد .\r\nوالسّلام عليكم و رحمة الله و بركاته\r\n","description":"","footnote":"","page_name":" 563 ","page_number":563},
  {"content":"\r\n\r\n","description":"","footnote":"","page_name":" 564 ","page_number":564},
  {"content":"\r\nخطبه هاى\r\n37 و 38\r\n( درس 83 )\r\nپيش تازى و روشن بينى حضرت على ( عليه السلام )\r\nدفاع از ستمديدگان و اجراى عدالت\r\nپاسخ به شايعات در ارتباط با غيب گويى هاى حضرت\r\nانجام وظيفه\r\nموضع دوستان و دشمنان خدا در برابر شبهات\r\nمرگ براى دوست و دشمن\r\n","description":"","footnote":"","page_name":" 565 ","page_number":565},
  {"content":"\r\n\r\n","description":"","footnote":"","page_name":" 566 ","page_number":566},
  {"content":"\r\nبسم الله الرحمن الرحيم\r\nخطبه 37\r\nو من كلام له ( عليه السلام ) يجرى مجرى الخطبة :\r\n« فَقُمْتُ بِالاَْمْرِ حِينَ فَشِلُوا ، وَتَطَلَّعْتُ حِينَ تَقَبَّعُوا ، وَنَطَقْتُ حِينَ تَمَنَّعُوا ، وَمَضَيْتُ بِنُورِ اللَّهِ حِينَ وَقَفُوا ، وَكُنْتُ اَخْفَضَهُمْ صَوْتاً ، وَاَعْلاَهُمْ فَوْتاً ، فَطِرْتُ بِعِنَانِهَا ، وَاسْتَبْدَدْتُ بِرِهَانِهَا ، كَالْجَبَلِ لاَتُحرِّكُهُ الْقَوَاصِفُ ، وَلاَتُزِيلُهُ الْعَوَاصِفُ ، لَمْ يَكُنْ لِأَحَد فِيَّ مَهْمَزٌ ، وَلاَ لِقَائِل فِيَّ مَغْمَزٌ ، الذَّلِيلُ عِنْدِى عَزِيزٌ حَتَّى آخُذَ الْحَقَّ لَهُ ، وَالْقَوِىُّ عِنْدِى ضَعِيفٌ حَتَّى آخُذَ الْحَقَّ مِنْهُ ، رَضِينَا عَنِ اللهِ قَضَاءَهُ ، وَسَلَّمْنَا لِلَّهِ أَمْرَهُ ، أَتَرَانِي أَكْذِبُ عَلَى رَسُولِ اللهِ ( صلى الله عليه وآله و سلم ) ؟ وَاللهِ لَأَنَا اَوَّلُ مَنْ صَدَّقَهُ فَلاَاَكُونُ أوَّلَ مَنْ كَذَبَ عَلَيْهِ ، فَنَظَرْتُ فِي اَمْرِي ، فَإِذَا طَاعَتِي قَدْ سَبَقَتْ بَيْعَتِي ، وَإِذَا الْمِيثَاقُ فِي عُنُقِي لِغَيْرِي »\r\nموضوع بحث درسهايى از نهج البلاغه بود ، خطبه سى و هفتم از نهج البلاغه عبده است . مرحوم سيّد فرموده است : از جمله فرمايشات حضرت على ( عليه السلام ) است كه جارى مجراى خطبه است .\r\nگفته اند خطبه وقتى است كه گوينده يك جمعيّت زيادى داشته باشد و براى\r\n","description":"","footnote":"","page_name":" 567 ","page_number":567},
  {"content":"\r\nتحريك آنها خطبه بخواند ، امّا در اينجا حضرت خودشان را معرّفى مى كنند و درد دلهايى از خودشان بيان مى كنند ، از اين جهت اين سخنان را به جارى مجراى خطبه تعبير فرموده اند .\r\nابن ابى الحديد به كلام مرحوم سيّد ايراد گرفته و مى گويد ظاهراً اين طور نيست و حضرت پس از جنگ نهروان يك خطبه خيلى مفصّلى ايراد كرده كه مرحوم سيّد قسمت هايى از آن خطبه را در اينجا نقل كرده است ، به گفته ابن ابى الحديد كلام حضرت در اينجا چهار قسمت است و هيچ يك از اين چهار قسمت به هم مربوط نيستند . ( 1 )\r\nپيش تازى و روشن بينى حضرت على ( عليه السلام )\r\n« فَقُمْتُ بِالاَْمْرِ حِينَ فَشِلُوا ، وَتَطَلَّعْتُ حِينَ تَقَبَّعُوا ، وَنَطَقْتُ حِينَ تَمَنَّعُوا »\r\n( پس براى يارى دين اسلام قيام كردم آن هنگامى كه مسلمين ضعيف و ناتوان بودند ، و خود را آشكار نمودم آنگاه كه آنها سر در گريبان بودند ، و لب به سخن باز كردم هنگامى كه آنها ابا مى كردند . )\r\nبعضى افراد مثل ابن ابى الحديد عقيده دارند اين سخنان حضرت مربوط به زمان عثمان است ، زيرا حضرت از كجى ها و نابسامانى هاى زمان عثمان سخن مى گويد كه خلاصه حكومت در دست بنى اميّه بود و بيت المال مسلمين در دست عثمان ، و او هرچه مى خواست بذل و بخشش مى كرد ، مروان حكم و پدرش حكم و عقبة بن ابى معيط و وليد بن عقبة و از قبيل اينها در رأس حكومت بودند و تا زمانى كه اينها در رأس حكومت بودند هيچ كس جرأت حرف زدن نداشت ، امّا من در مقابل آنها ايستادگى مى كردم و آنها را امر به معروف و نهى از منكر مى كردم ، اين سخن\r\n\r\n","description":"","footnote":"\r\n1 - شرح ابن ابى الحديد ، ج 2 ، ص 284\r\n","page_name":" 568 ","page_number":568},
  {"content":"\r\nابن ابى الحديد است . ( 1 )\r\nبعضى ديگر از شارحان نهج البلاغه احتمال داده اند ( 2 ) مقصود حضرت اختناق صدر اسلام است كه هيچ كس دور پيامبرخدا ( صلى الله عليه وآله و سلم ) نمى آمد و همه مى ترسيدند ، امّا حضرت اميرالمؤمنين ( عليه السلام ) در تمام مراحل در خدمت اسلام و پيامبر اسلام ( صلى الله عليه وآله و سلم ) بوده و از اسلام و حقّ دفاع مى كردند و با تمام قدرتشان فعّاليّت مى كردند ; اين دو احتمالى است كه در اين مورد داده شده است .\r\nبه هرحال حضرت مى فرمايند : « فقمت بالامر حين فشلوا » من قيامِ به امر كردم در وقتى كه همه مردم مى ترسيدند و ضعيف بودند . اگر مقصود از « امر » حكومت و خلافت باشد ، اين سخنان نه با زمان رسول خدا مى سازد و نه با زمان عثمان ; چون در هيچ يك از اين دو زمان حكومت در دست حضرت على ( عليه السلام ) نبود ; ولى اگر مقصود از « امر » امر به معروف و نهى از منكر باشد ، هم با زمان رسول خدا ( صلى الله عليه وآله و سلم ) مى سازد ، چون حضرت امير ( عليه السلام ) با شمشير خود امر به معروف و نهى از منكر مى كردند در حالى كه مردمِ ديگر مى ترسيدند و ضعيف بودند ; و هم با زمان عثمان مى سازد ، چون على ( عليه السلام ) افرادِ حكومت و مردم را امر به معروف و نهى از منكر مى كردند ، از اين رو فرموده اند : « فقمت بالامر حين فشلوا » من به وظيفه خود قيام كردم وقتى كه مردم در ضعف و ناتوانى بودند .\r\n« و تطلعت حين تقبعوا » و آن وقتى كه مردم سرشان را در لاكشان فرو برده و مخفى شده بودند ، من سركشى مى كردم . « تطلّعت » از مادّه « طلع » و به معناى سركشى كردن و خبر گرفتن ، و « تقبّعوا » از « تَقَبَّعَ » به معناى سر در لاك كردن است . فرموده اند : آن وقتى كه مردم سرشان را در لاكشان كرده بودند ، من سركشى مى كردم\r\n\r\n","description":"","footnote":"\r\n1 - شرح ابن ابى الحديد ، ج 2 ، ص 285 ; و براى آگاهى از بخشش هاى عثمان مى توان به الغدير ، ج 8 ، خصوصاً ص 286 رجوع كرد .\r\n2 - منهاج البراعة ، ج 4 ، ص 142 ; و شرح ابن ميثم بحرانى ، ج 2 ، ص 93\r\n","page_name":" 569 ","page_number":569},
  {"content":"\r\nو اخبار را به دست مى آوردم و امر به معروف و نهى از منكر مى كردم . « و نطقت حين تمنّعوا » نطق مى كردم و سخن مى گفتم وقتى كه ديگران مانع داشتند و ابا مى كردند .\r\nدر بعضى نسخه ها « حين تعتعوا » آمده ، ( 1 ) « تَعْتَعَ » به معناى اين است كه انسان موقع سخن گفتن لُكنت داشته باشد و نتواند درست حرفش را بزند . به هرحال مقصود حضرت اين است : آن وقتى كه مردم از ترس ، قدرت سخن گفتن و دفاع از حقّ را نداشتند من سخن مى گفتم و به وظيفه خود عمل مى كردم .\r\n« وَمَضَيْتُ بِنُورِ اللَّهِ حِينَ وَقَفُوا ، وَكُنْتُ اَخْفَضَهُمْ صَوْتاً ، وَاَعْلاَهُمْ فَوْتاً »\r\n( و به نور خدا گذشتم زمانى كه آنها حيران و سرگردان بودند ، صدايم از همه آهسته تر بود ، ولى از همه پيش گام تر بودم . )\r\n« مضيت » از « مُضِىّ » به معناى گذشتن است . « وقفوا » از « وقوف » و در مقابل « مُضِىّ » است ; يعنى من به وسيله نور خداوند پيش رفتم هنگامى كه آنان حركتى نداشتند ; به وسيله هدايت خداوند همه چيز براى من روشن بود ، امّا آنها حيران و سرگردان بودند . « و كنت اخفضهم صوتاً » و صدايم از همه آرامتر بود ; كسانى كه حرفشان حقّ است خيلى با متانت و بردبارى حرف خود را با صداى ملايم بيان مى كنند ، امّا كسانى كه حرفشان حقّ نيست تلاش مى كنند با داد و فرياد حرف خود را به كرسى بنشانند ; اينجا حضرت مى فرمايند : چون حقّ براى من روشن بود و از كسى هم واهمه نداشتم سخنم را با ملايمت و نرمى مى گفتم ، داد و فرياد نمى كردم . « و اعلاهم فوتاً » ولى در مقام سبقت از همه بالاتر بودم . « فوت » در اين عبارت تميز و به معناى سبقت است ، مى گوييم اين دو چيز با هم تفاوت دارند يعنى از هم جدا هستند ، آنوقت كسى كه از ديگران سبقت مى گيرد يعنى از ديگران فوت ( جدا ) مىشود و مى رود جلوتر ، پس « فوتاً » به معناى جدايى از جهت سبقت گرفتن است .\r\n\r\n","description":"","footnote":"\r\n1 - منهاج البراعة ، ج 4 ، ص 140 ; و شرح ابن ابى الحديد ، ج 2 ، ص 284\r\n","page_name":" 570 ","page_number":570},
  {"content":"\r\n« فَطِرْتُ بِعِنَانِهَا ، وَاسْتَبْدَدْتُ بِرِهَانِهَا ، كَالْجَبَلِ لاَتُحرِّكُهُ الْقَوَاصِفُ ، وَلاَتُزِيلُهُ الْعَوَاصِفُ »\r\n( پس زمام فضايل را گرفته و پرواز كردم ، و رهان را به خود اختصاص دادم ، همانند كوه استوار كه بادهاى تند و شكننده آن را حركت نمى دهند و زايل نمى كنند . )\r\n« فَطِرْتُ » از مادّه « طار » به معناى پرواز كردن است و كنايه از سبقت مى باشد . « عنان » به معناى افسار و لجام است ; اينها همه تشبيهات است . هنگام مسابقه با اسب افسار اسب را مى گيرند و به وسيله همان افسار به اسب فرمان مى دهند ، هرچه مهارت بيشتر داشته باشند مسابقه را بهتر مى برند ، اينجا حضرت مى فرمايند : من افسار فضايلى را كه در اختيار داشتم گرفتم و پرواز كردم و خود را به سعادت رساندم . « و استبددت برهانها » ; به آن چيزى كه براى برنده مسابقه قرار مى دهند « رهان » مى گويند . « استبداد » هم به معناى اين است كه آن رهان را بدون اين كه ديگران شريك شوند اين شخص به خود اختصاص داده است ; يعنى رهان آن مسابقه را من به تنهايى به دست آوردم . مى خواهند بفرمايند : در فضايل و مناقب و در دفاع از اسلام و از حقّ ، فقط من پيشتاز بودم و كسى به گرد من نمى رسيد .\r\nطبق گفته ابن ابى الحديد و منهاج البراعة اين قسمت تا اينجا يك قسمت جداگانه از ديگر قسمت هاست ، ( 1 ) و از جمله بعد قسمت دوّم اين خطبه شروع مىشود ، كه در اين قسمت هم حضرت در معرّفى خودشان فرموده اند :\r\n« كالجبل لاتحرّكه القواصف و لاتزيله العواصف » يعنى من مانند كوهى هستم كه بادهاى تند و شكننده آن را حركت نمى دهند و از جا نمى كنند ; « قواصف » جمع « قاصفة » به معناى بادهاى شكننده است ، و « عواصف » جمع « عاصفة » به معناى باد شديد و طوفانى است . ظاهر عبارت نشان مىدهد كه اين قسمت به قسمت قبل مربوط است ، ولى ابن ابى الحديد و بعضى شارحان ديگر مى گويند خطبه مركّب از چهار قسمت است ، و اين قسمت را جدا از قسمت قبل مى دانند .\r\n\r\n","description":"","footnote":"\r\n1 - شرح ابن ابى الحديد ، ج 2 ، ص 285 ; و منهاج البراعة ، ج 4 ، ص 144\r\n","page_name":" 571 ","page_number":571},
  {"content":"\r\nدفاع از ستمديدگان و اجراى عدالت\r\n« لَمْ يَكُنْ لِأَحَد فِيَّ مَهْمَزٌ ، وَلاَ لِقَائِل فِيَّ مَغْمَزٌ ، الذَّلِيلُ عِنْدِى عَزِيزٌ حَتَّى آخُذَ الْحَقَّ لَهُ ، وَالْقَوِىُّ عِنْدِى ضَعِيفٌ حَتَّى آخُذَ الْحَقَّ مِنْهُ »\r\n( هيچ كس نتوانسته از من عيب و نقصى پيدا كند نه در حضور و نه در غياب ، ستم كشيده نزد من عزيز و ارجمند است تا حقّ او را بستانم ، و قوى و ستمگر نزد من ناتوان است تا حقّ ديگران را از او پس بگيرم . )\r\n« مَهْمَز » اسم مكان و به معناى نقطه عيب است ; يعنى هيچ كس در من يك نقطه عيب سراغ ندارد . « مَغْمَز » از مادّه « غَمْز » به معناى نگاه با گوشه چشم است ; يعنى و هيچ گوينده اى نمى تواند با گوشه چشمى به من اشاره كند و از من بدى نشان دهد و به من طعنه اى بزند .\r\n« الذّليل عندى عزيز » ستمديده نزد من عزيز است ; « عزيز » به كسى گفته مىشود كه غلبه دارد و غالب است ; « حتّى آخذ الحقّ له » تا اين كه حقّ را براى او بگيرم ، شايد مقصود اين است كه من حامى و طرفدار و پشتيبان شما مظلومان و ستمديدگان هستم . « و القوىّ عندى ضعيف » و ستمكار و زورمند نزد من ضعيف و خوار است ، « حتّى آخذ الحقّ منه » تا اين كه حقّ ديگران را از او پس بگيرم ; يعنى حكومت من حكومت عدل است و نمى گذارم افراد قوى به افراد ضعيف ستم كنند .\r\nپاسخ به شايعات در ارتباط با غيب گويى هاى حضرت\r\n« رَضِينَا عَنِ اللهِ قَضَاءَهُ ، وَسَلَّمْنَا لِلَّهِ اَمْرَهُ ، أَتَرَانِي أَكْذِبُ عَلَى رَسُولِ اللهِ ( صلى الله عليه وآله و سلم ) ؟ وَاللهِ لَأَنَا اَوَّلُ مَنْ صَدَّقَهُ فَلاَاَكُونُ اوَّلَ مَنْ كَذَبَ عَلَيْهِ »\r\n( ما از قضا و قدر الهى خشنود ، و تسليم فرمان او هستيم ، آيا مرا دروغگوى به رسول خدا ( صلى الله عليه وآله و سلم ) مى دانيد ؟ والله كه من اوّلين كسى هستم كه او را تصديق كرده ام و هرگز اوّلين كسى نمى شوم كه او را تكذيب كرده باشم . )\r\n","description":"","footnote":"","page_name":" 572 ","page_number":572},
  {"content":"\r\nاين عبارت بنا به قول ابن ابى الحديد قسمت سوّم از اين خطبه است كه حضرت در جواب انتقاداتى كه از وى راجع به غيب گويى هاى حضرت مى شده ايراد فرموده اند . حضرت امير ( عليه السلام ) در موارد مختلف اخبارى از غيب داده اند كه شيعه و سنّى بسيارى از آنها را نقل كرده اند ، همين ابن ابى الحديد در شرح نهج البلاغه خود غيب گويى هاى زيادى را كه شيعه و سنّى نقل كرده اند در شرح همين خطبه آورده ( 1 ) و داستانهايى را كه حاكى از غيب گويى حضرت است نقل كرده است . برخى از مردم زمان حضرت وقتى اين اخبار را مى شنيدند از آنها به چاخان و دروغ تعبير مى كردند كه در حقيقت تهمت دروغگويى به آن حضرت بود ، وقتى اين سخنان به گوش آن حضرت رسيد فرمودند : هر كه هر چه مى خواهد بگويد ، اينها تهمت است كه به من مى زنند « رضينا عن الله قضاءه » ما راضى به قضا و قدر خدا هستيم . كار به جايى رسيده كه على ( عليه السلام ) با آن سوابق درخشانى كه در اسلام دارد ، يك عدّه اى بگويند اين اخبار دروغ است ، آنچه آن حضرت مى فرموده اخبارى بوده كه از رسول خدا ( صلى الله عليه وآله و سلم ) شنيده ، ولى در عين حال گفته هاى حضرت را ردّ مى كردند . مى فرمايند : من راضى هستم به رضاى خدا ، « و سلّمنا لله امره » و ما در مقابل امر خدا تسليم هستيم .\r\n« اترانى اكذب على رسول الله ( صلى الله عليه وآله و سلم ) ؟ » فكر مى كنيد من بر رسول خدا ( صلى الله عليه وآله و سلم ) دروغ مى بندم ؟ براى اين كه آنچه را حضرت به عنوان اخبار غيبى مى فرمود ، به رسول خدا ( صلى الله عليه وآله و سلم ) نسبت مى داد و مى گفت : از رسول خدا ( صلى الله عليه وآله و سلم ) شنيدم كه چنين مى فرموده است ، و هيچ گاه مستقيماً به عنوان خودشان نقل نمى فرمودند . بنابراين اگر آنچه را كه حضرت فرموده چاخان و دروغ بدانند در حقيقت آن حضرت را متّهم به دروغ بستن به رسول خدا ( صلى الله عليه وآله و سلم ) كرده اند ، از اين رو در ردّ اين اتّهام مى فرمايند : « اترانى اكذب على رسول الله ( صلى الله عليه وآله و سلم ) ؟ » آيا خيال مى كنيد در اخبارى كه مى دهم بر رسول خدا دروغ مى بندم ؟ « والله لأنا اوّل من صدّقه » به خدا سوگند من اوّلين كسى\r\n\r\n","description":"","footnote":"\r\n1 - شرح ابن ابى الحديد ، ج 2 ، ص 286\r\n","page_name":" 573 ","page_number":573},
  {"content":"\r\nبودم كه پيغمبر ( صلى الله عليه وآله و سلم ) را تصديق كردم ; بلى او اوّلين مردى بود كه به رسول خدا ( صلى الله عليه وآله و سلم ) ايمان آورد و اين موضوع را شيعه و سنّى نوشته اند ، ( 1 ) خوب وقتى چنين است كه من اوّلين تصديق كننده او بوده ام « فلا اكون اوّل من كذب عليه » پس اوّلين كسى كه بر پيامبراكرم ( صلى الله عليه وآله و سلم ) دروغ مى بندد نيستم ; مقصود حضرت اين است كه آنچه را به پيغمبر اسلام ( صلى الله عليه وآله و سلم ) نسبت داده ام دروغ نيست .\r\nانجام وظيفه\r\n« فَنَظَرْتُ فِي اَمْرِي ، فَإِذَا طَاعَتِي قَدْ سَبَقَتْ بَيْعَتِي ، وَإِذَا الْمِيثَاقُ فِي عُنُقِي لِغَيْرِي »\r\n( پس در امر خود انديشه كردم ، در آن هنگام لزوم اطاعت از رسول خدا ( صلى الله عليه وآله و سلم ) را پيش از بيعت خود ديدم ، پس بر طبق عهد و پيمان خود رفتار نمودم . )\r\nبه نقل ابن ابى الحديد و برخى ديگر از شارحان اين عبارت قسمت چهارم اين خطبه است . ( 2 ) به عقيده ما شيعيان حضرت خاتم الانبياء ( صلى الله عليه وآله و سلم ) در غدير خم و جاهاى ديگر على ( عليه السلام ) را به عنوان خليفه و جانشين بعد از خود معرّفى فرموده ، امّا شخص رسول الله ( صلى الله عليه وآله و سلم ) به طور سرّى به آن حضرت فرموده بودند كه ما وظيفه مان را عمل كرديم و وظيفه مردم هم اين است كه همراه تو باشند و از تو پيروى كنند ، ولى قضايا غير از اين مىشود ; يك عدّه اى خودشان را جلو مى اندازند و حقّ را منحرف مى كنند ، و آنوقت مصلحت اين است كه صبر كنى ، سكوت كنى و با آنها كار نداشته باشى ، از اين جهت مى فرمايند : « فنظرت في امرى » پس نگاه كردم و در امر خود دقّت كردم « فاذا طاعتى قد سبقت بيعتى » پس ديدم اطاعت كردن من از خدا و رسول خدا ( صلى الله عليه وآله و سلم ) بر بيعت من پيشى گرفته است ، از اين رو من اطاعت خدا و رسولش را مقدّم داشتم .\r\n\r\n","description":"","footnote":"\r\n1 - اسد الغابة ، ج 4 ، ص 16 به بعد از كتابهايى است كه به صورت مشروح اين بحث را بيان كرده اند ; به آن و به سيره ابن هشام ، ج 1 ، ص 262 رجوع شود .\r\n2 - شرح ابن ابى الحديد ، ج 2 ، ص 295 ; منهاج البراعة ، ج 4 ، ص 145 ; و شرح ابن ميثم ، ج 2 ، ص 97\r\n","page_name":" 574 ","page_number":574},
  {"content":"\r\nدر كلمه « بيعتى » دو احتمال است : يكى اين كه مقصود بيعت كردن مردم با على ( عليه السلام ) باشد ، يعنى من خود را در معرض قرار ندادم تا مردم با من بيعت كنند ; و احتمال ديگر اين كه مقصود بيعت كردن حضرت با خلفاى غاصب است ، يعنى وظيفه ام اطاعت دستور خدا در بيعت كردن با آنها بود و لذا با آنها بيعت كردم . بنابر احتمال اوّل جمله دلالت ندارد كه حضرت با آنان بيعت كرده باشند .\r\n« و اذا الميثاق في عنقى لغيرى » و در آن وقت پيمان در گردن من براى غير من بود . اين عبارت را اهل سنّت اين طور معنا مى كنند كه وظيفه من اين بود كه از ابوبكر و عمر اطاعت كنم ; ولى احتمال مى رود كه معناى جمله اين باشد كه : وظيفه اى كه من داشتم و عهدى كه به گردن من بود اطاعت از خدا و رسول خدا ( صلى الله عليه وآله و سلم ) بود ، آنها به من دستور داده بودند سكوت كنم ، من هم سكوت كردم . پس مى خواهند بفهمانند سكوتى را كه آن وقت به مصلحت اسلام بوده و حضرت به آن پايبند بوده اند ميثاقى بوده كه از خدا بر گردن آن حضرت بوده است .\r\nخطبه 38\r\nو من خطبة له ( عليه السلام ) :\r\n« وَإِنَّمَا سُمِّيَتِ الشُّبْهَةُ شُبْهَةً لِأَنَّهَا تُشْبِهُ الْحَقَّ ; فَاَمَّا اَوْلِيَاءُ اللهِ فَضِيَاؤُهُمْ فِيهَا الْيَقِينُ ، وَدَلِيلُهُمْ سَمْتُ الْهُدَى ، وَاَمَّا اَعْدَاءُ اللهِ فَدُعَاؤُهُمْ فِيهَا الضَّلاَلُ ، وَدَلِيلُهُمُ الْعَمَى ، فَمَايَنْجُو مِنَ الْمَوْتِ مَنْ خَافَهُ ، وَلاَيُعْطَى الْبَقَاءَ مَنْ اَحَبَّهُ »\r\nاز جمله خطبه هاى حضرت اميرالمؤمنين ( عليه السلام ) است كه ظاهراً قسمت كوتاهى از\r\n","description":"","footnote":"","page_name":" 575 ","page_number":575},
  {"content":"\r\nيك خطبه بزرگ بوده و مرحوم سيّد آن را تقطيع كرده است ; اين خطبه راجع به شبهه و مسائل شبهه ناك است .\r\nموضع دوستان و دشمنان خدا در برابر شبهات\r\n« شبهه » از مادّه « شباهت » است ، و شبهه ناك به چيزى مى گويند كه شباهت به حقّ دارد ، آنهايى كه مى خواهند حرف باطل و مرام باطل خود را به خورد جامعه بدهند ، رنگ و روغن حقّ به آن مى زنند ، سر و صورت حقّ به آن مى دهند . چيزهايى كه باطل بودن آنها روشن است مورد قبول جامعه قرار نمى گيرد ، ولى ممكن است عدّه زيادى از مردم به چيزهاى شبهه ناك تمايل پيدا كنند ، از اين جهت اهل باطل براى اين كه به اهداف خود برسند به مرام خود رنگ حقّ به جانبى مى زنند ، با تبليغات دروغ باطل را حقّ جلوه مى دهند . حضرت هم در معرفى شبهه ناك فرموده اند :\r\n« وَإِنَّمَا سُمِّيَتِ الشُّبْهَةُ شُبْهَةً لِأَنَّهَا تُشْبِهُ الْحَقَّ ; فَاَمَّا اَوْلِيَاءُ اللهِ فَضِيَاؤُهُمْ فِيهَا الْيَقِينُ ، وَدَلِيلُهُمْ سَمْتُ الْهُدَى »\r\n( شبهه را از اين جهت شبهه ناميده اند كه شبيه و مانند حقّ است ، پس روشنىِ دوستان خدا در چيزهاى شبهه ناك ، ايمان و يقين است ، و راهشان راه هدايت و رستگارى است . )\r\nيعنى گول شبهه را نمى خورند ; شبهه را شبهه ناميده اند « لانّها تشبه الحقّ » چون شبيه حقّ است . « تُشْبِهُ » به معناى اين است كه شباهت دارد ، نه اين كه آن را شبيه كرده اند ; « تُشْبِهُ » از باب افعال است نه از باب تفعيل . صفت مشبهه را هم كه در صرف مير خوانده ايم ، صفت « مُشْبِهَة » است بدون تشديد نه صفت « مُشَبَّهَة » با تشديد ; يعنى صفتى كه خودش شباهت به اسم فاعل دارد نه اين كه آن را تشبيه به اسم فاعل كرده اند . در اين جمله هم فرموده اند : « لانّها تشبه الحقّ » يعنى براى اين كه آن باطل شبيه حقّ است و سر و صورت حقّ دارد .\r\n","description":"","footnote":"","page_name":" 576 ","page_number":576},
  {"content":"\r\n« فامّا اولياء الله فضياؤهم فيها اليقين » اما دوستان خدا وقتى كه با چيزهاى شبهه ناك برخورد مى كنند روشنايى آنها يقين است ; يعنى به چيزى كه يقين دارند واقعاً حقّ است عمل مى كنند ، چيزهايى را كه يقين به حقّ بودن آن ندارند و چيزهايى را كه به نظرشان شبهه ناك است رها مى كنند و سراغ آن نمى روند . « و دليلهم سمت الهدى » يعنى دليل و راهنماى دوستان خدا در هنگام مواجه شدن با شبهه طريقه هدايت است . « سَمْت » به معناى طريقه است . مقصود اين است كه دوستان خدا دنبال راه هدايت هستند و شبهه در آنها اثر ندارد .\r\n« وَاَمَّا اَعْدَاءُ اللهِ فَدُعَاؤُهُمْ فِيهَا الضَّلاَلُ ، وَدَلِيلُهُمُ الْعَمَى »\r\n( و امّا دشمنان خدا پس دعوت آنان به ضلالت و گمراهى است ، و راهنماى آنان كورى آنان مى باشد . )\r\nدشمنان خدا در چيزهاى شبهه ناك به طرف ضلالت و گمراهى دعوت مى كنند . « و دليلهم العمى » و راهنماى آنان كورى آنان است . در اين جمله « و دليلهم العمى » دو احتمال است : يكى اين كه كورى دشمنان خدا مايه گرايش خودشان به شبهات مىشود ; چون كورند و حقّ را نمى بينند ، زر و زيورى كه باطل را جلوه داده آنها را فريب مىدهد و در شبهات غرق مى شوند . احتمال دوّم اين است كه اين دشمنان خدا از كورىِ ديگران سوء استفاده مى كنند و آنها را به وسيله كورى اى كه دارند فريب مى دهند و در راه باطل مى اندازند .\r\nبنابراين شبهه چيزى است كه به حقّ شباهت دارد و فريب دهنده است ، افرادى كه از اولياء خدا هستند ، چون هدفشان هدايت و رسيدن به حقّ است آنچه را كه تشخيص مى دهند حقّ است عمل مى كنند و آنچه براى آنها مشتبه باشد و نتوانند حقّانيت آن را اثبات كنند از آن پرهيز مى كنند ، ولى دشمنان خدا چون دنباله رو باطل هستند به وسيله كورى اى كه دارند شبهه ناك را عمل مى كنند و يا از كورى ديگران سوء استفاده مى كنند و آنها را فريب مى دهند و در شبهات وارد مى كنند .\r\n","description":"","footnote":"","page_name":" 577 ","page_number":577},
  {"content":"\r\nمرگ براى دوست و دشمن\r\n« فَمَايَنْجُو مِنَ الْمَوْتِ مَنْ خَافَهُ ، وَلاَيُعْطَى الْبَقَاءَ مَنْ اَحَبَّهُ »\r\n( كسى كه از مرگ بيم داشته باشد بالاخره نجات و رهايى براى او نيست ، و كسى كه دوستدار زنده بودن باشد هميشه زنده نخواهد ماند . )\r\nابن ابى الحديد و ديگران عقيده دارند اين جمله از نظر معنا ربطى به جملات قبل ندارد و مرحوم سيّد رضىّ آن را از جاى ديگر آورده و به اين خطبه چسبانده است ، ( 1 ) و خلاصه اش اين است كه مى فرمايند : مرگ خواهى نخواهى براى انسان حتمى است و بالاخره گريبان انسان را مى گيرد ; تو از مرگ بترسى يا نترسى ، دوست داشته باشى زنده بمانى يا نه ، آخر مردنى هستى و مرگ به سراغت مى آيد .\r\nقرآن شريف فرموده است : ( اينما تكونوا يدرككم الموت ولو كنتم في بروج مشيّدة ) ( 2 ) اگر در برجهاى بلند و محكمى هم باشيد مرگ را درك مى كنيد ، اجل فرا مى رسد و بالاخره مى ميريد .\r\n« فما ينجو من الموت من خافه » كسى كه از مرگ مى ترسد از مرگ نجات پيدا نمى كند ، « و لا يعطى البقاء من احبّه » و اين طور نيست كه هر كس از ماندنِ در دنيا خوشش مى آيد از مرگ نجات پيدا كند ، البتّه احتمال دارد كه ضمير در « احبّه » به « الموت » برگردد ، و روى اين احتمال معنا اين مىشود : آن كسى هم كه مرگ را دوست دارد خواهد مرد .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - شرح ابن ابى الحديد ، ج 2 ، ص 299\r\n2 - سوره نساء ، آيه 78\r\n","page_name":" 578 ","page_number":578},
  {"content":"\r\nخطبه هاى\r\n39 و 40\r\n( درس 84 )\r\nعلّت ايراد خطبه سى و نهم\r\nعلى ( عليه السلام ) گرفتار مردمى نافرمان و بى تفاوت\r\nپيامد نافرمانى ها\r\nپاسخى نامناسب به درخواست حضرت على ( عليه السلام )\r\nعلّت ايراد خطبه چهلم\r\nواقعيت امر در معناى « ان الحكم الاّ لله » و منظور خوارج از آن\r\nضرورت حكومت و ثمرات آن\r\nنقل خطبه به گونه اى ديگر\r\n","description":"","footnote":"","page_name":" 579 ","page_number":579},
  {"content":"\r\n\r\n","description":"","footnote":"","page_name":" 580 ","page_number":580},
  {"content":"\r\nبسم الله الرحمن الرحيم\r\nخطبه 39\r\nو من خطبة له ( عليه السلام ) :\r\n« مُنِيتُ بِمَنْ لاَيُطِيعُ اِذَا أَمَرْتُ ، وَلاَيُجِيبُ اِذَا دَعَوْتُ ، لاَ اَبَا لَكُمْ مَا تَنْتَظِرُونَ بِنَصْرِكُمْ رَبَّكُمْ ؟ أَمَا دِينٌ يَجْمَعُكُمْ ، وَلاَ حَمِيَّةٌ تُحْمِشُكُمْ ؟ اَقُومُ فِيكُمْ مُسْتَصْرِخاً ، وَأُنَادِيكُمْ مُتَغَوِّثاً ، فَلاتَسْمَعُونَ لِي قَوْلا ، وَلاتُطِيعُونَ لِي اَمْراً ، حَتَّى تَكَشَّفَ الْأُمُورُ عَنْ عَوَاقِبِ الْمَسَاءَةِ ، فَمَا يُدْرَكُ بِكُمْ ثَارٌ ، وَلايُبْلَغُ بِكُمْ مَرَامٌ ; دَعَوْتُكُمْ اِلَى نَصْرِ اِخْوَانِكُمْ فَجَرْجَرْتُمْ جَرْجَرَةَ الْجَمَلِ الْأَسَرِّ ، وَتَثَاقَلْتُمْ تَثَاقُلَ النِّضْوِ الْأَدْبَرِ ، ثُمَّ خَرَجَ اِلَىَّ مِنْكُمْ جُنَيْدٌ مُتَذَائِبٌ ضَعِيفٌ ( كَأَنَّمَا يُسَاقُونَ اِلَى الْمَوْتِ وَهُمْ يَنْظُرُون ) »\r\nموضوع بحث درسهايى از نهج البلاغه بود ، خطبه سى و نهم از نهج البلاغه عبده است .\r\nعلّت ايراد خطبه سى و نهم\r\nعلّت ايراد اين خطبه اين است كه معاويه گفته بود يك جوانمرد مى خواهم برود\r\n","description":"","footnote":"","page_name":" 581 ","page_number":581},
  {"content":"\r\nدر لب شطّ فرات يك غارتى بكند و ضربه اى به ارتش عراق بزند و وحشتى در دل عراقى ها بيندازد و برگردد ، البتّه مقصود از ارتش عراق ارتش حضرت امير ( عليه السلام ) بوده و مقصود از لب شطّ فرات هم حيطه قدرت حضرت امير در عراق بوده است ، و قصد معاويه هم جنگ مستقيم با حضرت امير ( عليه السلام ) نيست بلكه او مى خواسته عدّه اى را بفرستد تا در نزديكى هاى كوفه كه مقرّ حكومت حضرت است آشوب و نا امنى درست كنند .\r\nنعمان بن بشير كه قبلا توسط مالك بن كعب فرماندار عين التّمر ضربه خورده و زندانى شده بود ، داوطلب شد و گفت من حاضرم ، نعمان بن بشير انگيزه داشت و مى خواست تلافى گذشته را درآورد ، معاويه هم دو هزار نيرو در اختيار او گذاشت ، او آمد به عين التّمر حمله كرد .\r\nاز آن طرف مالك بن كعب قبل از اين حمله به عين التّمر ، داراى يك هزار نيروى اضافى بود كه به علّت وجود صلح و آرامش در منطقه احتياجى به آنها نداشت ، يكصد نفر آنها را نگه داشته و نهصد نفر ديگر را مرخص كرده بود ، ولى وقتى فهميد نعمان بن بشير به طرف عين التّمر مى آيد و قصد حمله و غارت دارد فوراً به حضرت امير ( عليه السلام ) نامه نوشت ، حضرت هم براى جمع آورى نيرو خطبه خواند و مردم را تحريك كرد امّا آنها بى توجّهى كردند ، ناچار رؤساى قبايل را خواست و خلاصه با هزار زحمت سيصد نفر نامرغوب جمع آورى كرد ، از طرفى مالك بن كعب هم ديد از كوفه نيرويى به عين التّمر فرستاده نشد خودش به فعّاليّت افتاد و پنجاه نفر نيروى ديگر تهيه كرد و با آن صد نفرى كه داشت به نعمان بن بشير حمله كردند و آنها را متوارى نمودند و به حضرت اميرالمؤمنين ( عليه السلام ) نامه نوشت كه الحمدلله ما با يكصد و پنجاه نفر نيرويى كه داشتيم آنها را از پاى درآورديم و پيروز شديم ، حضرت هم وقتى ديدند با آن همه تشويق و ترغيبى كه كرده اند فقط سيصد نفر جمع شده است و مردم خيلى بى تفاوتى از خودشان نشان دادند به ايراد\r\n","description":"","footnote":"","page_name":" 582 ","page_number":582},
  {"content":"\r\nاين خطبه پرداخته و آنها را سرزنش مى فرمايند كه چرا انگيزه دينى نداريد ؟ و چرا غيرت و حميّت به خرج نمى دهيد ؟ !\r\nعلى ( عليه السلام ) گرفتار مردمى نافرمان و بى تفاوت\r\nفرموده اند :\r\n« مُنِيتُ بِمَنْ لاَيُطِيعُ اِذَا أَمَرْتُ ، وَلاَيُجِيبُ اِذَا دَعَوْتُ ، لاَ اَبَا لَكُمْ مَا تَنْتَظِرُونَ بِنَصْرِكُمْ رَبَّكُمْ ؟ »\r\n( به كسانى گرفتار شده ام كه وقتى آنها را امر مى كنم پيروى نمى كنند ، و وقتى آنها را مى خوانم اجابت نمى كنند ، اى بى ريشه ها براى يارى خدا منتظر چه چيز هستيد ؟ )\r\n« مُنِيتُ » به معناى « بُلِيتُ » است يعنى مبتلا شدم . مى فرمايند : من به مردمى مبتلا شده ام كه وقتى آنها را امر مى كنم و دستور مى دهم مرا اطاعت نمى كنند . اين خطبه حضرت در مقام گلايه از مردم و درد دل حضرت است ، حضرت امير ( عليه السلام ) امام واجب الاطاعة بودند و مردم بايد بدون چون و چرا اوامر حضرت را عمل مى كردند ، ولى چون مقام و موقعيّت حضرت را نشناخته بودند با بى توجّهى با آن حضرت برخورد مى كردند . « و لايجيب اذا دعوت » و وقتى آنها را به كارى دعوت مى كنم دعوتم را اجابت نمى كنند « لا ابا لكم » اى بى ريشه ها ، اين يك جمله اى است كه عربها هنگام مذمّت به كار مى برند ; و شايد مى خواهند بگويند شما حميّت و غيرت نداريد كه از خود دفاع نمى كنيد . به هرحال به نظر مى رسد جزو جمله بعد باشد ; يعنى « لا ابا لكم ما تنتظرون بنصركم ربّكم ؟ » اى بى ريشه ها چه مى گوييد ، چه چيز انتظار داريد كه خدا را يارى نمى كنيد ؟ حقيقت جهاد يارى دين خداست ، و حقيقت يارى دين خدا يارى خداست ، در آيه شريفه آمده است : ( ان تنصروا الله ينصركم و يثبّت اقدامكم ) ( 1 ) اگر خدا را يارى كنيد خدا هم شما را\r\n\r\n","description":"","footnote":"\r\n1 - سوره محمّد ( صلى الله عليه وآله و سلم ) ، آيه 7\r\n","page_name":" 583 ","page_number":583},
  {"content":"\r\nيارى مىكند و شما را ثابت قدم مى دارد .\r\n« أَمَا دِينٌ يَجْمَعُكُمْ ، وَلاَ حَمِيَّةٌ تُحْمِشُكُمْ ؟ اَقُومُ فِيكُمْ مُسْتَصْرِخاً ، وَأُنَادِيكُمْ مُتَغَوِّثاً »\r\n( آيا دينى نيست كه شما را گرد آورد ، و آيا حميّت و غيرتى نيست كه شما را به غضب آورد ؟ من در ميان شما مى ايستم فرياد كنان و يارى جويان . )\r\nاز جمله وسائل جمع كننده و گردآورنده مردم عقيده و انگيزه و غيرت است ، وقتى همه معتقد به اسلام هستيم بايد براى حمايت از دين اجتماع كنيم و دشمن را از خود برانيم - كه اصولا تشريع جهاد هم براى حفظ كيان اسلامى است - به همين علّت حضرت فرموده اند : « اما دين يجمعكم » آيا دينى نيست كه شما را جمع كند ؟ « و لا حميّة تحمشكم » و آيا غيرتى نداريد تا شما را تحريك كند و به غضب در آورد تا برخيزيد و با دفع كردن دشمن از حيثيّت خود دفاع كنيد ؟\r\n« احمشه » به معناى « اغضبه » است ، يعنى او را به غضب درآورد ، قوّه غضبيّه او را تحريك مىكند تا از خود دفاع كند . هر يك از اين قواى شهوانى و غضبى كه خدا در وجود انسان گذاشته علّتى دارد ; اگر قوّه شهوانى جنسى نباشد نوع بشر فانى شده و نسل بشر منقطع مىشود ، و اگر قوّه غضبيّه نباشد انسان غيرت پيدا نمى كند و از خود و ناموس و دينش دفاع نمى كند ، پس قوّه غضب و شهوت لازمه وجود انسان است و خلقت آن بى جهت نيست ، منتها ما بايد اين دو نيرو را تحت اختيار و فرمان عقل درآوريم .\r\nانسان يك موجود چند بُعدى است ، يك شتر گاو پلنگ است ; هم داراى نيروى شهوانى است و هم غضب دارد ، هم نيروى واهمه و خيال دارد و هم نيروى عقل و خرد را خدا در او گذاشته است تا به وسيله نيروى عقل هر يك از قواى ديگر را كنترل كند ; يعنى شهوت روى يك ميزان خاصى به كار گرفته شود ، غضب در جاى مناسب تحريك شود ، و گرنه دنياى بشريّت همچون دنياى حيوانات در توحّش خواهد بود .\r\n","description":"","footnote":"","page_name":" 584 ","page_number":584},
  {"content":"\r\nقوّه غضب براى اين است كه انسان در مقابل حمله دشمن بيگانه به مال و جان و\r\nدين و عقيده راستين از خود دفاع كند ; در اينجا هم حضرت اميرالمؤمنين ( عليه السلام ) در برابر حمله ناجوانمردانه معاويه به شهرهاى تحت سلطه آن حضرت از مردم مى خواهد كه بى تفاوت نباشند ، ولى آنها بى توجّه بودند ، مى فرمايند : « اقوم فيكم مستصرخاً » در بين شما در حالى كه فرياد مى زنم ايستاده ام . « صراخ » آن فريادى است كه انسان از روى دلسوزى مى زند ، مى فرمايند : من در بين شما ايستاده ام و از روى دلسوزى فرياد و ناله مى زنم . « و اناديكم متغوّثاً » و شما را صدا مى زنم در حالى كه استغاثه مى كنم ; « متغوثاً » حال است ، يعنى در حالتى كه الغوث الغوث مى كردم و از شما كمك مى خواستم .\r\nپيامد نافرمانى ها\r\n« فَلاتَسْمَعُونَ لِي قَوْلا ، وَلاتُطِيعُونَ لِي اَمْراً ، حَتَّى تَكَشَّفَ الْأُمُورُ عَنْ عَوَاقِبِ الْمَسَاءَةِ »\r\n( پس نه سخن مرا گوش مى كنيد ، و نه دستورم را اطاعت مى نماييد ، تا اين كه نشانه هاى پيشامدهاى بد برايتان ظاهر شد . )\r\nمن آن همه براى شما دلسوزى مى كنم و از روى دلسوزى فرياد مى زنم و استغاثه مى كنم ولى شما دنبال كار خود هستيد و هيچ حرفم را گوش نمى كنيد . « و لاتطيعون لى امراً » و هيچ فرمانى را هم از من اطاعت نمى كنيد « حتّى تكشّف الامور عن عواقب المساءة » تا اين كه نشانه هاى عواقب بد برايتان ظاهر شده .\r\nاين عبارت را دو جور خوانده اند : يكى اين كه « تَكَشَّفَ » فعل ماضى از باب تَفَعُّل خوانده شود ; يعنى شما غيرت به خرج نداديد بدبختى هم شامل حال شما شده ; همين كه معاويه نعمان بن بشير را فرستاده از بدبختى شماست . ولى اگر « تَكْشِفَ » خوانده شود فعل مضارع است و معنا چنين مىشود كه : شما حالا غيرت به خرج نمى دهيد و قرائن نشان مىدهد كه بعداً بدبختى نصيب شما مىشود .\r\n","description":"","footnote":"","page_name":" 585 ","page_number":585},
  {"content":"\r\n« فَمَا يُدْرَكُ بِكُمْ ثَارٌ ، وَلايُبْلَغُ بِكُمْ مَرَامٌ »\r\n( به وسيله شما خونخواهى نمى توان كرد ، و به وسيله شما مقصودى حاصل نمى شود . )\r\n« ثار » به معناى خون و انتقام خون است . « فما يدرك بكم ثار » يعنى به وسيله شما نمى شود انتقام خونى را گرفت ، معاويه آمده است مسلمانان را كشته و اموال مردم را غارت كرده است ، بايد رفت و از او انتقام گرفت ، شما كسانى نيستيد كه بشود به وسيله شما انتقام خون مسلمانان را گرفت ; « و لايبلغ بكم مرام » و شما كسانى نيستيد كه بتوان به وسيله شما به مقصود رسيد ; يعنى بر اثر بى اعتمادى اى كه نسبت به شما هست نمى توان به مقاصد اسلامى رسيد و دستورات اسلام را به وسيله شما پياده كرد .\r\nپاسخى نامناسب به درخواست حضرت على ( عليه السلام )\r\n« دَعَوْتُكُمْ اِلَى نَصْرِ اِخْوَانِكُمْ فَجَرْجَرْتُمْ جَرْجَرَةَ الْجَمَلِ الْأَسَرِّ ، وَتَثَاقَلْتُمْ تَثَاقُلَ النِّضْوِ الْأَدْبَرِ »\r\n( شما را براى يارى برادرانتان دعوت كردم پس ناله كرديد مانند ناله شترى كه نافش درد مىكند ، و سنگينى كرديد مانند شتر لاغرى كه پشتش زخم است . )\r\nمقصود از « نصر اخوانكم » يارى مسلمانان عين التّمر است كه آن موقع مورد تهاجم نعمان بن بشير عامل معاويه قرار گرفته بودند ; مى فرمايند : شما را براى يارى مسلمانان عين التّمر دعوت كردم ; « فجرجرتم جرجرة الجمل الاسرّ » اين يك تشبيه است و از اين قبيل تشبيهات در كلمات حضرت اميرالمؤمنين ( عليه السلام ) فراوان است . اينجا حضرت عذرآوريهاى مردم را براى فرار از جنگ تشبيه به صدا و ناله شترهايى كرده كه درد در ناف آنها افتاده و ناله مى زنند . « سُرّة » به معناى ناف است و « اسرّ » به معناى مبتلا به درد ناف است .\r\n« و تثاقلتم تثاقل النّضو الادبر » و هنگامى كه شما را براى يارى مسلمانان\r\n","description":"","footnote":"","page_name":" 586 ","page_number":586},
  {"content":"\r\nعين التّمر دعوت مى كردم سنگينى كرديد مانند سنگينى كردن شتر لاغرى كه\r\nپشتش زخم است ; شترى را كه پشتش زخم است و قدرت بار بردن ندارد ، وقتى بخواهند آن را براى بار بردن ببرند ، به زودى از زمين بلند نمى شود و خود را به زمين مى چسباند ، اينجا حضرت افرادى را كه براى جنگ احساس خستگى مى كنند و حاضر به جنگ نمى شوند تشبيه به شتر لاغرى فرموده كه بر اثر درد پشت حاضر به بار بردن نيست . « نِضْو » به شتر لاغر مى گويند . « ادبر » به معناى شترى است كه به درد پشت مبتلا شده است ; وقتى شتر لاغرى به اين درد مبتلا شود ، درد و نگرانى آن بيشتر از شتر چاق است ، و حضرت هم خواسته اند بى حالى بيشترى را براى آنها ثابت كنند .\r\n« ثُمَّ خَرَجَ اِلَىَّ مِنْكُمْ جُنَيْدٌ مُتَذَائِبٌ ضَعِيفٌ ( كَأَنَّمَا يُسَاقُونَ اِلَى الْمَوْتِ وَهُمْ يَنْظُرُون ) ( 1 ) »\r\n( سپس سپاه اندكى از سوى شما به سوى من آمد نگران و ناتوان ، مانند اين كه آنها به سوى مرگ فرستاده مى شوند و آنها مرگ را مى بينند . )\r\n« جنيد » تصغير « جُند » به معناى لشگر كوچك و اندك است . « متذائب » از مادّه « ذئب » است ، « ذئب » به معناى گرگ و « متذائب » به معناى مضطرب است ، گرگ را چون هنگام ربودن گوسفند مضطرب است « ذئب » گويند ، گرگ در عين حال كه شجاع است مضطرب هم هست . يعنى بعد از آن همه تحريك و تحريص هايى كه من در مورد جمع آورى يك لشگر بزرگ داشتم ، يك لشگر كوچكى از شما به طرف من آمد كه ضعيف و مضطرب بودند و مثل اين بود كه داريم آنها را به طرف مرگ مى بريم و آنها مرگ را نظاره مى كنند . اين كه حضرت آنها را به گرگ مضطرب تشبيه فرموده ، براى اين است كه همان تعداد اندك ( سيصد نفر ) هم از روى ناچارى حاضر به جنگ شدند و دلهره و اضطراب در آنها نمايان بود . حضرت با تضمين جمله اى از سوره انفال مقصود خود را كه وحشت شديد اين گروه است بيان فرموده اند .\r\n\r\n","description":"","footnote":"\r\n1 - سوره انفال ، آيه 6\r\n","page_name":" 587 ","page_number":587},
  {"content":"\r\nخطبه 40\r\nو من كلام له ( عليه السلام ) فى الخوارج لمّا سمع قولهم : « لا حكم الاّ للّه » قال ( عليه السلام ) :\r\n« كَلِمَةُ حَقٍّ يُرَادُ بِهَا الْبَاطِلُ ! ! نَعَمْ إِنَّهُ لاَ حُكْمَ اِلاَّ لِلَّهِ ، وَلكِنْ هؤُلاَءِ يَقُولُونَ : لاَ اِمْرَةَ اِلاَّ لِلَّهِ ، وَاِنَّهُ لاَبُدَّ لِلنَّاسِ مِنْ اَمِير بَرٍّ اَوْ فَاجِر ، يَعْمَلُ فِي اِمْرَتِهِ الْمُؤْمِنُ ، وَيَسْتَمْتِعُ فِيهَا الْكَافِرُ ، وَيُبَلِّغُ اللهُ فِيهَا الْأَجَلَ ، وَيُجْمَعُ بِهِ الْفَيْءُ ، وَيُقَاتَلُ بِهِ الْعَدُوُّ ، وَتَأْمَنُ بِهِ السُّبُلُ ، وَيُؤْخَذُ بِهِ لِلضَّعِيفِ مِنَ الْقَوِيِّ حَتَّى يَسْتَرِيحَ بَرٌّ ، وَيُسْتَرَاحُ مِنْ فَاجِر »\r\nو في رواية أخرى انّه ( عليه السلام ) لمّا سمع تحكيمهم قال :\r\n« حُكْمَ اللهِ أَنْتَظِرُ فِيكُمْ » و قال : « اَمَّا الْاِمْرَةُ الْبَرَّةُ فَيَعْمَلُ فِيهَا التَّقيُّ ، وَاَمَّا الْاِمْرَةُ الْفَاجِرَةُ فَيَتَمَتَّعُ فِيهَا الشَّقِيُّ ، اِلَى اَنْ تَنْقَطِعَ مُدَّتُهُ ، وَتُدْرِكَهُ مَنِيَّتُهُ »\r\nعلّت ايراد خطبه چهلم\r\nقبلا گفته ايم خوارج كسانى بودند كه بر امام زمان خود « حضرت على ( عليه السلام ) » خروج كرده و جنگ نهروان را به راه انداختند و فقط نه نفر از آنها در آن جنگ جان سالم به در برده و فرار كردند ، آنها پيش از جنگ نهروان هميشه و در همه جا عليه آن حضرت شعار مى دادند و از جمله شعارهاى آنان عليه حضرت اين بود كه مى گفتند : « لا حُكمَ الاّ لله » يعنى حكم مخصوص خداست .\r\nبا وجود اين كه خود اينها ( خوارج ) بودند كه حضرت امير ( عليه السلام ) را در جنگ صفّين از ادامه جنگ بازداشتند و حكميّت را به آن حضرت تحميل كردند ، ولى بعد كه در حكميّت شكست خوردند و قضيه به نفع معاويه تمام شد مخالف\r\n","description":"","footnote":"","page_name":" 588 ","page_number":588},
  {"content":"\r\nحضرت امير ( عليه السلام ) شدند و در ردّ حكميّت شعار « لا حكم الاّ لله » مى دادند . خلاصه حرف اينها اين بود كه چرا على حكميّت را قبول كرده و به جنگ ادامه نداده است ، و وقتى به آنها مى گفتند اين شما بوديد كه مانع ادامه جنگ شديد ، و اين شما بوديد كه حكميّت را به آن حضرت تحميل كرديد ، و همچنان اين شما بوديد كه نماينده على ( عليه السلام ) را قبول نكرديد و ابوموساى اشعرى را به آن حضرت تحميل كرديد ، و گرنه على ( عليه السلام ) از اوّل با اصل حكميّت و ترك جنگ مخالف بود و بعد هم ابن عبّاس و مالك اشتر را نماينده خود قرار داد ، پس تحميل حكميّت و تحميل ابوموسى توسط شما بوده نه على ( عليه السلام ) ، اينها در جواب مى گفتند اوّلا ما توبه كرده ايم و در ثانى گرچه ما اصرار مى كرديم ولى او نمى بايست قبول مى كرد !\r\nجمله اى كه اينها به زبان جارى كردند در چند جاى قرآن با عبارت ( ان الحكم الاّ لله ) ( 1 ) آمده ، و همين معنا در آيه ديگرى با عبارت ( الا له الحكم و هو اسرع الحاسبين ) ( 2 ) آمده است ، در حقيقت اينها مى گفتند حكم و فرمان مال خداست و يعنى چه كه خليفه بگويد هرچه اين حكمين گفتند ما قبول داريم ؟ دستور و حكم مال خداست و غير خدا حقّ دستور ندارد ; لذا اين كه على ( عليه السلام ) حكميّت را پذيرفته گناه كرده و بايد توبه كند ، على ( عليه السلام ) هم وقتى سخن آنها را شنيد براى روشن شدن حقيقت به ايراد اين خطبه پرداخت .\r\nواقعيت امر در معناى « ان الحكم الاّ لله » و منظور خوارج از آن\r\n« كَلِمَةُ حَقٍّ يُرَادُ بِهَا الْبَاطِلُ ! ! نَعَمْ إِنَّهُ لاَ حُكْمَ اِلاَّ لِلَّهِ ، وَلكِنْ هؤُلاَءِ يَقُولُونَ : لاَ اِمْرَةَ اِلاَّ لِلَّهِ »\r\n( سخن حقّى است كه از آن اراده باطل شده است ! ! بلى همانا حكم مخصوص خداست ، ولى اينها مى گويند امارت و رياست مخصوص خداوند است و منكر اصل حكومت مى باشند . )\r\n\r\n","description":"","footnote":"\r\n1 - سوره انعام ، آيه 57 ; و سوره يوسف ، آيات 40 و 67\r\n2 - سوره انعام ، آيه 62\r\n","page_name":" 589 ","page_number":589},
  {"content":"\r\nدر اين مورد كه حكم مخصوص خداوند است شك و ترديدى وجود ندارد ; يعنى به طور كلّى تكويناً و تشريعاً حكم مال خداست ، و آيه شريفه هم دو احتمال دارد : يك احتمال اين كه عالم و نظام وجود با حكم و قضا و قدر خدا مى گردد و تكويناً اين طور است كه آنچه از ازل مقدّر شده همان انجام شدنى است ، و احتمال ديگر حكم تشريعى است كه ما عقيده داريم اصل تشريع مال خداست ، او پيامبر و كتاب فرستاده و دستور مىدهد ، حكم كلّى مال خداست و آنچه بر ماست تطبيق كليّات بر مصاديق است ; و محتمل است هر دو معنا مراد باشد .\r\nاگر بگوييم همين تطبيق كليّات بر مصاديق هم كار ما نيست و هيچ كس حقّ ندارد تطبيق كند ، پس معنايش اين مىشود كه هيچ كس حقّ ندارد حكومت كند و حكومت براى بشر لازم نيست ; براى اين كه بالاخره حاكم بايد دستور بدهد و براى هر يك از افراد وظيفه تعيين كند . الآن دولتهايى كه در دنيا وجود دارند حكم مى كنند و دستور مى دهند ، منتها اگر حكومت اسلامى باشد فرقش با حكومتهاى ديگر اين است كه آنها خودخواهانه عمل مى كنند و هرچه خودشان تشخيص مى دهند عمل مى كنند ، ولى در حكومت اسلامى معيار حكم خداست و همان قانون كلّى الهى را بر جزئيّات تطبيق مى كنند .\r\nبه عنوان مثال عقل و شرع دستور به نظم امور داده اند ، و در وصيت حضرت اميرالمؤمنين ( عليه السلام ) است : « و نظم امركم » ( 1 ) ، حالا وقتى بخواهيم اين حكم را در جامعه پياده كنيم ، مثلا اگر انجمنى باشد يكى را رييس قرار مى دهند يكى را معاون ، يكى ناظم مىشود يكى نظافتچى و ديگرى مثلا آبدارچى ، بعد رييس دستور مىدهد و ديگران عمل مى كنند .\r\nدر امر رانندگى و عبور و مرور دستور مى دهند راننده ها از سمت راست حركت كنند ، با چراغ قرمز توقّف كنند ، در جاهاى مخصوص پياده و سوار كنند ،\r\n\r\n","description":"","footnote":"\r\n1 - نهج البلاغه ، نامه 47\r\n","page_name":" 590 ","page_number":590},
  {"content":"\r\nدر فلان جا توقّف نكنند ، پياده ها از فلان جا عبور كنند و . . . اينها همه مصداقهاى آن كلّىِ « و نظم امركم » است ، و اين حكم كلّى كه حكم خداست در همه شئون زندگى از يك خانواده سه نفره گرفته تا يك مملكت صد ميليون نفرى و بيشتر جارى است ، منتها آن حكم كلّى به تشريع خداست و اين تطبيق بر جزئيّات و مصداقها حكم حاكم است . بنابراين « لا حكم الاّ لله » يا ( ان الحكم الاّ لله ) كه قرآن دارد به اين دو معنا درست است ; هم تكويناً نظام وجود تحت حكم خداست و هم تشريعاً ; اصل تشريع كلّى و قانونگذارى كلّى مال خداست .\r\nاگر بگوييم مقصود از اين كلام اين است كه به طور كلّى كسى حقّ هيچ گونه حكمى را گرچه جزئى و تطبيق بر مصداق باشد ندارد ، و حكومت بى حكومت ! لازمه اين حرف هرج و مرج است آن هم چه هرج و مرجى ; ديگر نه پدر مىتواند به فرزندان خود امر و نهى كند ، نه صاحب يك كارگاه مىتواند به كارگرهاى خود كه عصر بايد حقوق آنان را پرداخت كند امر و نهى نمايد ، نه رييس يك مدرسه مىتواند به شاگردها بگويد برويد كلاس و يا موقع تفريح است از كلاس خارج شويد ، نه معلم مىتواند به شاگرد خود بگويد چرا تكاليف شب خود را انجام نداده اى ، نه انسانها مى توانند امر به معروف كنند و بگويند نماز بخوانيد ، و نه مى توانند نهى از منكر كنند و بگويند دروغ نگوييد ، مشروبات الكلى مصرف نكنيد و . . . آن وقت لازمه آن اين است كه مشروبخوار در حالت مستى توى جامعه راه برود ، زناكار جامعه را به فساد بكشد ، آدمكش به خونريزى ، و دزد به سرقت اموال مردم دست بزند و هيچ كس حقّ جلوگيرى نداشته باشد ، و اين مخالف كتاب خدا و سنّت رسول خدا ( صلى الله عليه وآله و سلم ) است ، و بلكه خلاف قانون طبيعت نيز هست ، چون بسيارى از موجودات جهان هستى از جمله مورچه ، موريانه ، زنبور عسل و بسيارى از پرندگان و چرندگان بر يك نظم خاص و تحت فرمان يكديگر زندگى مى كنند و هرج و مرج نيست .\r\n","description":"","footnote":"","page_name":" 591 ","page_number":591},
  {"content":"\r\nدر اين خطبه حضرت مى فرمايند : اين كه خوارج مى گويند « لا حكم الاّ لله » مقصودشان همين است كه هيچ كس حقّ هيچ گونه حكومتى ندارد ، اين كه شعار مى دهند « لا حكم الاّ لله » كلمه حقّى است ولى آنها از آن اراده باطل كرده اند ، از اين رو مى فرمايند : « كلمة حق يراد بها الباطل » اينها از اين شعار قصد باطل دارند و مى خواهند بگويند اصلا و به طور كلّى حكومت نباشد . « نعم انّه لا حكم الاّ لله » بلى در اصل درست است كه غير از حكم خدا حكمى نيست « و لكن هؤلاء يقولون لا امرة الاّ لله » ولى اينها مى خواهند بگويند اصلا حكومتى نيست ، يعنى با « لا حكم » نفى امارت مى كنند ، و معناى حرف اينها اين است كه خدا بايد بيايد توى خانه و به آن جوان بگويد برو مثلا نان بخر ، برو گوشت بخر ، خدا بايد بيايد توى مدرسه و به بچه ها بگويد برويد كلاس ، از كلاس خارج شويد ، و خدا بايد بيايد توى اجتماع و بگويد اين شارب خمر را تازيانه بزنيد ، دست اين دزد را قطع كنيد ! و برگشت حرف اينها اين مىشود كه اصلا خدا بى خود پيامبر فرستاده است ; چون هيچ كس نبايد حكم بدهد ، و پيامبر كه مى گويد دست دزد را قطع كنيد و شارب خمر را تازيانه بزنيد و . . . بى خود حكم مىدهد !\r\nضرورت حكومت و ثمرات آن\r\n« وَاِنَّهُ لاَبُدَّ لِلنَّاسِ مِنْ اَمِير بَرٍّ اَوْ فَاجِر ، يَعْمَلُ فِي اِمْرَتِهِ الْمُؤْمِنُ ، وَيَسْتَمْتِعُ فِيهَا الْكَافِرُ »\r\n( و حال آن كه ناچار براى مردم اميرى لازم است ، نيكوكار باشد يا بدكار ، تا مؤمن در حكومت او به اطاعت خدا مشغول شود و كافر بهره خود را از دنيا ببرد . )\r\nمردم بايد يك حاكم داشته باشند خواه اين حاكم نيكوكار باشد يا فاسق و فاجر ، اين يك ضرورت اجتماعى است و جامعه بدون حكومت و حاكم اداره نمى شود ، لذا حضرت در اين عبارت اصل ضرورت حكومت را بيان فرموده . اين جمله را اهل سنّت هم نقل كرده اند و جملات ديگرى هم به همين معنا وجود دارد كه ما\r\n","description":"","footnote":"","page_name":" 592 ","page_number":592},
  {"content":"\r\nدر ولايت فقيه نقل كرده ايم و اينجا براى يادآورى آقايان آن را مى خوانم :\r\nمبرّد در كامل مى گويد : « و لمّا سمع علىّ ( عليه السلام ) نداءَهم لا حكم الاّ للّه ، قال : كلمة عادلة يراد بها جور ، انّما يقولون : لا امارة ، و لابدّ من امارة برّة او فاجرة » هنگامى كه على ( عليه السلام ) نداى آنان را كه مى گفتند : « لا حكم الاّ للّه » شنيدند فرمودند : كلمه عدالتى است كه از آن قصد جور دارند ، اينان مى گويند حكومت و امارت نيست در حالى كه چاره اى از وجود امارت نيست ، نيكوكار باشد يا ستمگر .\r\nو كنزالعمال از حضرت اميرالمؤمنين ( عليه السلام ) نقل مىكند كه حضرت فرمود : « لايصلح النّاس الاّ امير برّ او فاجر » مردم را اصلاح نمى كند مگر امير نيكوكار باشد يا ستمگر . آقايان مى توانند به كتاب ولايت فقيه مراجعه نمايند . ( 1 )\r\nروايت ديگرى است از حضرت امير ( عليه السلام ) كه فرمودند : « اسد حطوم خير من سلطان ظلوم و سلطان ظلوم خير من فتن تدوم » ( 2 ) شيرى كه حمله كننده و كوبنده باشد بهتر است از پادشاه ظالم و ستمگر ، و پادشاه ظالم از فتنه دائمى و هميشگى بهتر است ; اگر پادشاهى نباشد كه از تعدّيات ديگران جلوگيرى كند ، مردم همديگر را مى خورند ، نواميسشان در خطر قرار مى گيرد ، و خلاصه جامعه آنها مانند يك جنگل مىشود و هيچ سنگى روى سنگ قرار نمى گيرد .\r\nابن ميثم بحرانى نيز از رسول خدا ( صلى الله عليه وآله و سلم ) نقل مىكند كه فرمود : « الامام الجائر خير من الفتنة » ( 3 ) امام جائر بهتر از فتنه است .\r\nحضرت امير ( عليه السلام ) هم در همين خطبه فرموده اند : « يعمل في امرته المؤمن ، و يستمتع فيها الكافر » در حكومت سلطان فاجر مؤمن به عبادت و اطاعت خدا مى پردازد و كافر هم به بهره خود از دنيا مى رسد .\r\n\r\n","description":"","footnote":"\r\n1 - ولايت فقيه ، ج 1 ، ص 175\r\n2 - بحارالانوار ، ج 72 ، ص 359 ; غرر و درر ، ج 6 ، ص 236 ، حديث 10109 ; ولايت فقيه ، ج 1 ، ص 176\r\n3 - شرح ابن ميثم ، ج 2 ، ص 103 ; ولايت فقيه ، ج 1 ، ص 176\r\n","page_name":" 593 ","page_number":593},
  {"content":"\r\nاين عبارت را سه جور معنا كرده اند : اوّل اين كه ضمير در « امرته » به پادشاه فاجر برگردد ; يعنى در حكومت حاكم فاجر ، مؤمن به اطاعت خدا مشغول است و كافر نيز بهره مى برد .\r\nدوّم اين كه ضمير را به « امير » برگردانيم نه به « امير فاجر » ; بدين معنا كه امير برّ باشد يا فاجر ، در امارت او مؤمن به وظايف خود عمل مىكند كافر نيز بهره خود را مى برد .\r\nمعناى سوّم اين است كه مقصود از اين مؤمن و كافر ، خود آن امير باشد نه اين كه مقصود مردم باشند ; روى اين فرض معنا اين مىشود كه : اميرى كه مؤمن است كارهاى خوب مىكند ، و اميرى كه كافر است از اين امارت بهره مند مىشود و بهره هاى دنيايى مى برد . مردم نيز قهراً در لواى اين حكومت به وظايف خود عمل مى كنند .\r\n« وَيُبَلِّغُ اللهُ فِيهَا الْأَجَلَ ، وَيُجْمَعُ بِهِ الْفَيْءُ ، وَيُقَاتَلُ بِهِ الْعَدُوُّ ، وَتَأْمَنُ بِهِ السُّبُلُ »\r\n( و خدا در زمان او هر كسى را به اجل مقدّر مى رساند ، و به توسط او ماليات جمع ، و با دشمن جنگ مىشود ، و راهها ايمن مى گردد . )\r\nيعنى در اين حكومت هر كسى عمر طبيعى خود را مىكند ، چون نزاع و آدمكشى نيست هر كسى عمر خودش را مىكند . « و يجمع به الفيء » و به واسطه امير مالياتها جمع مىشود و عمران و آبادى مىشود . « و يقاتل به العدوّ » جنگ كه مىشود به وسيله امير و سلطان نيرو جمع مىشود و دشمن از پاى در مى آيد . « و تأمن به السبل » و به وسيله همين سلطان و امير است كه راهها امنيت پيدا مى كنند و به كسى تعدّى نمى شود .\r\n« وَيُؤْخَذُ بِهِ لِلضَّعِيفِ مِنَ الْقَوِيِّ حَتَّى يَسْتَرِيحَ بَرٌّ ، وَيُسْتَرَاحُ مِنْ فَاجِر »\r\n( و به وسيله آن حقّ ضعيف از قوى گرفته مىشود تا نيكوكار در رفاه ، و از شرّ بدكار آسوده بماند . )\r\n","description":"","footnote":"","page_name":" 594 ","page_number":594},
  {"content":"\r\nاگر حكومت نباشد زورمندان حقوق ضعيفان و زيردستان را ضايع مى كنند ، بنابراين به وسيله امير از تضييع كردن حقوق ضعفا جلوگيرى مىشود . « و يؤخذ به للضّعيف من القوّى » يعنى حقّ ضعيف به وسيله امير از قوىّ و زورمند گرفته مىشود ، « حتّى يستريح برّ » تا اين كه مؤمن راحت مىشود ، « و يستراح من فاجر » و از دست فاجر آسوده مى گردد .\r\nنقل خطبه به گونه اى ديگر\r\n« و في رواية أخرى انّه ( عليه السلام ) لمّا سمع تحكيمهم قال : »\r\nمرحوم سيّد رضىّ مى گويد در روايت ديگر اين طور آمده است : « لمّا سمع تحكيمهم » وقتى حضرت اين كلام « لا حكم الاّ لله » را شنيدند فرمودند :\r\n« حُكْمَ اللهِ أَنْتَظِرُ فِيكُمْ »\r\n( من منتظر حكم خدا درباره شما هستم . )\r\nقبلا گفته ايم كه شيعه و سنّى اين موضوع خوارج را نقل كرده اند كه پيامبراكرم ( صلى الله عليه وآله و سلم ) خبر داده است ، ابن ابى الحديد هم زياد نقل مىكند كه پيامبراكرم ( صلى الله عليه وآله و سلم ) موضوع خروج خوارج را به حضرت على ( عليه السلام ) خبر داده ( 1 ) و اميرالمؤمنين ( عليه السلام ) هم مى بايست در مقابل آنها ايستادگى مى كرد و گرنه اينها به طور كلّى جامعه مسلمين را از بين مى بردند ، و حضرت على ( عليه السلام ) هم طبق وظيفه اى كه داشت مقابل آنها ايستاد و با موعظه هشت هزار نفر از آنها را توبه داد و از چهار هزار نفر ديگر فقط نه نفر موفّق به فرار شدند و بقيّه همگى كشته شدند ، ( 2 ) اينجا حضرت على مى فرمايند : من حكم خدا را درباره شما منتظر هستم ; و بعد فرمودند :\r\n\r\n","description":"","footnote":"\r\n1 - شرح ابن ابى الحديد ، ج 2 ، ص 265 تا 283 و 286 تا 295\r\n2 - منهاج البراعة ، ج 4 ، ص 136\r\n","page_name":" 595 ","page_number":595},
  {"content":"\r\n« اَمَّا الْاِمْرَةُ الْبَرَّةُ فَيَعْمَلُ فِيهَا التَّقيُّ ، وَاَمَّا الْاِمْرَةُ الْفَاجِرَةُ فَيَتَمَتَّعُ فِيهَا الشَّقِيُّ ، اِلَى اَنْ تَنْقَطِعَ مُدَّتُهُ ، وَتُدْرِكَهُ مَنِيَّتُهُ »\r\n( پرهيزگار در حكومت نيك به وظايف خود عمل مىكند ، و زيانكار در حكومت فاسد بهره خود را مى برد ، تا عمر او به سرآيد و مرگ را دريابد . )\r\nحكومت به دو صورت است : يا حكومت حكومت حقّ و اسلام است ، و يا حكومت سلطان ظالم و جائر است ; پس اگر حكومت حكومت امام عادل باشد ، انسانهاى متقى و پرهيزگار در اين حكومت اعمال صالح انجام مى دهند ، « و امّا الامرة الفاجرة فيتمتّع فيها الشّقىّ » و امّا اگر حكومت حكومت فاسد و فاجر باشد ، گناهكاران در آن حكومت بهره مند مى شوند ، آدمهاى شقىّ و بدبخت در حكومت ناصالح از زندگى خوبى برخوردارند « الى ان تنقطع مدّته » تا اين كه مدّتش تمام مىشود « و تدركه منيّته » و مرگ خود را درك مىكند ; يعنى مرگش مى رسد .\r\nپس خلاصه اين حديث طبق اين نقل اين است كه اگر حكومت هر زمان حكومتى عادل و مطابق اسلام باشد ، آنهايى كه مقيّد به قوانين اسلام هستند به راحتى وظايف خود را انجام مى دهند و از گناه پرهيز مى كنند و كسى هنگام انجام فرايض آنها را سرزنش نمى كند ، و طبيعى است كه اشقيا و فجّار در اين زمان به سختى زندگى را مى گذرانند ; در زمان حكومت اسلام و امامت عادل گناهكاران در انجام گناه آزاد نيستند ، امّا اگر حكومت انسانهاى فاسق و فاجر روى كار باشد ميدان براى تاختوتاز ستمكاران وسيع است ، ولى مؤمنين و پرهيزگاران هنگام انجام فرايض و واجبات در مضيقه هستند ; و بالاخره اصل حكومت لازم و ضرورى است .\r\nوالسّلام عليكم و رحمة الله و بركاته\r\n","description":"","footnote":"","page_name":" 596 ","page_number":596},
  {"content":"\r\nخطبه هاى\r\n41 و 42\r\n( درس 85 )\r\nتوضيحى درباره خطبه چهل و يكم\r\nهمراهى وفا و راستى\r\nكثرت زيرك نمايان و پندار نابخردان\r\nديندارى مانع حيله گرى\r\nبى دينى عامل فرصت طلبى\r\nهواپرستى و آرزوهاى دور و دراز\r\nكوتاهى عمر دنيا\r\nسفارش به آخرت گرايى ، و معناى فرزند دنيا يا آخرت بودن\r\nقيامت يعنى روز نتيجه و حساب\r\n","description":"","footnote":"","page_name":" 597 ","page_number":597},
  {"content":"\r\n\r\n","description":"","footnote":"","page_name":" 598 ","page_number":598},
  {"content":"\r\nبسم الله الرحمن الرحيم\r\nخطبه 41\r\nو من خطبة له ( عليه السلام ) :\r\n« اِنَّ الْوَفَاءَ تَوْأَمُ الصِّدْقِ ، وَلاَ اَعْلَمُ جُنَّةً اَوْقَى مِنْهُ ، وَلاَيَغْدِرُ مَنْ عَلِمَ كَيْفَ الْمَرْجِعُ ، وَلَقَدْ أَصْبَحْنَا فِى زَمَان قَدِ اتَّخَذَ اَكْثَرُ اَهْلِهِ الْغَدْرَ كَيْساً ، وَنَسَبَهُمْ اَهْلُ الْجَهْلِ فِيهِ اِلَى حُسْنِ الْحِيلَةِ ، مَا لَهُمْ ؟ قَاتَلَهُمُ اللهُ ! قَدْ يَرَى الْحُوَّلُ الْقُلَّبُ وَجْهَ الْحِيلَةِ وَدُونَهُ مَانِعٌ مِنْ اَمْرِ اللهِ وَنَهْيِهِ ، فَيَدَعُهَا رَأْىَ عَيْن بَعْدَ الْقُدْرَةِ عَلَيْهَا ، وَيَنْتَهِزُ فُرْصَتَهَا مَنْ لاَ حَرِيجَةَ لَهُ فِى الدِّينِ »\r\nموضوع بحث درسهايى از نهج البلاغه بود ، خطبه چهل و يكم از نهج البلاغه عبده است .\r\nتوضيحى درباره خطبه چهل و يكم\r\nهمان گونه كه قبلاً و در موارد ديگر گفته ايم مقصود مرحوم سيّد رضىّ اين بوده كه آنچه را از كلمات و سخنان حضرت امير ( عليه السلام ) كه داراى فصاحت و بلاغت بيشترى است جمع آورى نمايد ، و لذا نام آن را نهج البلاغة گذاشته است ، سيّد رضىّ خطبه\r\n","description":"","footnote":"","page_name":" 599 ","page_number":599},
  {"content":"\r\nحاضر را هم تقطيع نموده و يك قسمت از آن را ذكر كرده ، و به همين خاطر با جمله\r\n« إنّ الوفاء توأم . . . » و بدون حمد و ثناى الهى شروع شده است .\r\nمرحوم حاج ميرزا حبيب الله خوئى به نقل از مرحوم مجلسى قسمتى را به عنوان صدر اين خطبه ذكر نموده ( 1 ) كه برخى از آن جزئى از خطبه سى و پنجم و برخى از آن جزئى از خطبه سى و هشتم هستند ، و آن قسمت اين است : « الحمد لله و ان اتى الدّهر بالخطب الفادح و الحدث الجليل ، فانّه لاينجو من الموت من خافه ، و لايعطى البقاء من احبّه » قسمت اوّل در حال حاضر در صدر خطبه سى و پنجم است و قسمت دوّم سطر آخر خطبه سى و هشتم است ، و خطبه چهل و يكم كه با « إنّ الوفاء » شروع شده متّصل به آخر خطبه سى و هشتم بوده ، پس با اين بيان مى فهميم كه دو خطبه سى و هشتم و چهل و يكم يك خطبه بوده ; و از طرف ديگر چون خطبه سى و هشتم با جمله « انّما سمّيت . . . » و بدون حمد و ثنا شروع شده و به نقل مرحوم خوئى ابتداى آن خطبه سى و پنجم است ، معلوم مىشود اين سه خطبه يك خطبه بوده كه اوّل آن خطبه سى و پنجم و وسط آن خطبه سى و هشتم و آخر آن همين خطبه چهل و يكم است .\r\nهمراهى وفا و راستى\r\n« اِنَّ الْوَفَاءَ تَوْأَمُ الصِّدْقِ ، وَلاَ اَعْلَمُ جُنَّةً اَوْقَى مِنْهُ ، وَلاَيَغْدِرُ مَنْ عَلِمَ كَيْفَ الْمَرْجِعُ »\r\n( به درستى كه وفا همراه و قرين راستى است ، و من سپرى حفظ كننده تر از آن سراغ ندارم ، و كسى كه بداند بازگشتن چگونه است مكر و حيله نمى كند . )\r\n« توأم » به معناى دو چيز همراه است ، دو كودك دو قلو و هر دو چيز همراه را توأم مى گويند ; اينجا هم فرموده : وفا با صدق توأم است ; يعنى وفا همراه صدق و راستى است ، آن كسى كه صادق و راستگو است وفاى به عهد و پيمان هم مىكند ،\r\n\r\n","description":"","footnote":"\r\n1 - منهاج البراعة ، ج 4 ، ص 188 ; و بحارالانوار ، ج 74 ، ص 336 ( چاپ بيروت ) ، حديث 23\r\n","page_name":" 600 ","page_number":600},
  {"content":"\r\nدر حقيقت يكى از معانى صدق وفاى به عهد و پيمان است .\r\nالبتّه وفاى به عهد توسعه دارد و منحصر به يك عهد و پيمان كوچك بين دو نفر نيست ، بلكه شامل عهد و پيمانهاى بزرگ و بين المللى هم هست ; مثلاً عهد و پيمان ملّت با حكومت ، و عهد و پيمان حكومت با مردم ، يعنى همين وعده هايى كه دولت به مردم مىدهد ، و عهد دولتى با دولت ديگر ، و همچنين عهد و پيمان انسان با خدا و عهد و پيمان خدا با بندگان خود ، البتّه خدا به عهد و پيمان خود با بندگان عمل مىكند و شك و ترديدى هم در آن نيست ، اين بندگان خدا هستند كه به عهد و پيمان خود با خداى جهان پايبند نيستند . عهد و پيمان بندگان با خدا اين است كه به خدا وعده داده اند متابعت از شيطان نكنند ، قرآن شريف فرموده است : ( الم اعهد اليكم يا بنى آدم ان لاتعبدوا الشّيطان ) ( 1 ) آيا عهد و پيمان نبستيد كه متابعت از شيطان نكنيد ؟ اين كه با خداى خود قول دادى كه مسلمان باشى و غير از او را عبادت نكنى ، اين عهد و پيمان با خداست و بايد به آن وفا كنى ، اگر از عبادت خدا سر باز زدى در ايمانت راستگو نبوده اى ، اگر به لوازم ايمان كه پاكدامنى و تقوى است عمل نكردى در عهد و پيمان و در صداقت و راستگويى تو خلل است . بعد به همين مناسبت فرموده اند :\r\n« و لا اعلم جنّة اوقى منه » هيچ سپرى را حفظ كننده تر از وفا سراغ ندارم . « جنّة » به معناى سپر است ، سپر انسان را در جنگ از ضربه دشمن حفظ مىكند ، اينجا حضرت وفا را به سپر تشبيه فرموده اند ; چون وفاى به عهد انسان را از بسيارى از رذايل حفظ مىكند . « اوقى » افعل التفضيل است از مادّه « وقى » و به معناى حفظ كننده تر است ; فرموده : من از اين وفاى به عهدى كه گفتيم همراه صدق و راستگويى است چيزى را حفظ كننده تر نديده ام ، سپر خوبى است براى اين كه انسان را از هر خلافى حفظ كند .\r\n\r\n","description":"","footnote":"\r\n1 - سوره يس ، آيه 60\r\n","page_name":" 601 ","page_number":601},
  {"content":"\r\nحضرت در قسمتى از نامه خود به مالك اشتر روى عهد و پيمان تكيه مىكند و\r\nخصوصاً در عهد و پيمان با دشمن مى فرمايد : « و ان عقدت بينك و بين عدوّك عقدة او البسته منك ذمّة فحط عهدك بالوفاء » ( 1 ) اگر بين خود و دشمن عقد و قراردادى گذاشتى به عهد و پيمانت گرچه او دشمن و كافر است وفا كن ، و مبادا نقض عهد و پيمان كنى . همه ملل و تمام كشورهاى دنيا اين قول و قرار و اين عهد و پيمان را دارند ، همه با هم قول و قرار دارند و معاهده مى بندند ، و اگر بنا شود به عهد و پيمانها توجّه نشود و روى آن پا بگذارند هيچ كس به ديگرى اعتماد نمى كند ، و هيچ كس با ديگرى ارتباط برقرار نمى كند و همه معاملات مردم به هم مى خورد ; زيرا همه معاملات بر اساس همين وفاى به عهد و پيمان است . لذا وفاى به عهد و پيمان چه در روابط بين اشخاص ، چه در روابط بين حكومت و ملّت يا ملّت و حكومت ، و چه در روابط بين دو دولت ، و چه در رابطه انسان با خدا ، از واجبات است و همه بايد ملتزم به آن باشند ، اگر همه به آن عمل مى كردند صفا و صميميّت بين مردم و دولت ، بلكه دولتها و ملّتها برقرار مى شد و مردم دنيا از اعتماد بيشترى برخوردار بودند ، و شايد به همين جهت هم باشد كه مى فرمايند : « و لا اعلم جنّة اوقى منه » من سپرى حفظ كننده تر از وفاى به عهد سراغ ندارم ; يعنى وفاى به عهد انسان را از فتنه هاى دنيا بهتر از هر چيز حفظ مىكند .\r\n« و لايغدر من علم كيف المرجع » و كسى كه بداند بازگشتش چگونه است مكر و حيله نمى كند . « غدر » به معناى ترك وفاست ، كسى كه ترك وفا كند در حقيقت حيله و مكر مىكند ، و اصل لغت « غدر » به معناى ترك است ، در آيه شريفه هم آمده : ( مال هذا الكتاب لايغادر صغيرة و لا كبيرة الاّ احصيها ) ( 2 ) اين نامه عمل هيچ چيز كوچك و بزرگى را ترك نكرده است ; به گودال آب باران هم كه « غدير » مى گويند\r\n\r\n","description":"","footnote":"\r\n1 - نهج البلاغه عبده ، نامه 53\r\n2 - سوره كهف ، آيه 49\r\n","page_name":" 602 ","page_number":602},
  {"content":"\r\nبراى اين است كه آب باران در گودال ترك شده است ، آنوقت به اعتبار علاقه حال و\r\nمحل به خود گودال « غدير » مى گويند ; و اينجا چون « لايغدر » در مقابل وفاست ، پس به معناى خيانت و حيله آمده است ، يعنى ترك وفا .\r\n« مرجع » مصدر ميمى است ، البتّه امكان دارد كه اسم مكان باشد يعنى رجوع كردن و يا محل رجوع كه روز قيامت است ; مقصود اين است كه كسى كه بداند در قيامت رجوع كردن چگونه است ، يا كسى كه بداند روز قيامت چگونه است ، مكر و حيله نمى كند . اگر انسان به قيامت اعتقاد داشته باشد خيانت نمى كند ، و تمام اين خيانت ها و ظلم ها و ستم ها براى اين است كه شخص به قيامت و به بازگشت پس از مرگ براى حساب و كتاب عقيده و ايمان ندارد .\r\nكثرت زيرك نمايان و پندار نابخردان\r\n« وَلَقَدْ أَصْبَحْنَا فِى زَمَان قَدِ اتَّخَذَ اَكْثَرُ اَهْلِهِ الْغَدْرَ كَيْساً ، وَنَسَبَهُمْ اَهْلُ الْجَهْلِ فِيهِ اِلَى حُسْنِ الْحِيلَةِ »\r\n( ما در زمانى واقع شده ايم كه بيشتر مردم آن مكر و حيله را زيركى مى پندارند ، و نادانان آنان را به حيله خوب - زرنگى - نسبت مى دهند . )\r\nاين مطلبى كه حضرت نسبت به آن زمان فرموده در همين زمان ما هم هست ، و مثل اين كه دو زمان شبيه به هم هستند . مى فرمايند : ما در زمانى واقع شده ايم كه بيشتر مردم آن حقّه باز هستند . « كيس » به معناى زيركى و كلاه شرعى است ; مثلا كسى مى بيند يك قولى داده كه اگر بخواهد عمل كند ضرر مىكند ، آنوقت يك كلاه شرعى درست مىكند و از گير آن قولى كه داده در مى رود ، به قول خودش يك دروغ سياسى ، يك كلاه سياسى و خلاصه به يك جورى از زير بار آن ضرر نجات پيدا مىكند و خود را زيرك مى پندارد . « و نسبهم اهل الجهل فيه الى حسن الحيلة » آنوقت آدمهايى كه جاهل هستند و نمى فهمند ، مى گويند اينها سياستمدار هستند ،\r\n","description":"","footnote":"","page_name":" 603 ","page_number":603},
  {"content":"\r\nنسبت مى دهند اينها را « الى حسن الحيلة » به اين كه سياستمدار خوبى هستند !\r\nديندارى مانع حيله گرى\r\n« مَا لَهُمْ ؟ قَاتَلَهُمُ اللهُ ! قَدْ يَرَى الْحُوَّلُ الْقُلَّبُ وَجْهَ الْحِيلَةِ وَدُونَهُ مَانِعٌ مِنْ اَمْرِ اللهِ وَنَهْيِهِ ، فَيَدَعُهَا رَأْىَ عَيْن بَعْدَ الْقُدْرَةِ عَلَيْهَا »\r\n( چه سودى مى برند اين مكر كنندگان ؟ خدا آنها را بكشد ! شخص زيرك آگاه راه حيله هر كار را مىداند ولى چون امر و نهى خدا را مىداند حيله به كار نمى برد و كلاه نمى گذارد ، پس با اين كه قدرت بر آن دارند آن را ترك مى كنند . )\r\nجمله « قاتلهم الله » نفرين است ، و اين كه در حقّ چه كسانى است دو احتمال است : يكى اين كه در حقّ حيله كنندگان باشد ، به دليل جمله بعد كه در مورد كسانى است كه حيله گرى را مى دانند ولى به خاطر خدا حيله نمى كنند ، و يك احتمال هم اين كه نفرين در حقّ اهل جهلى باشد كه اين حيله كنندگان را به خوبى ياد مى كنند . مى فرمايد : « ما لهم » چرا چنين مى پندارند ، يا چه سودى مى برند اين حيله كنندگان يا آنهايى كه حيله كنندگان را تعريف مى كنند ؟ « قاتلهم الله » خدا آنها را بكشد .\r\n« قد يرى الحوّل القلّب وجه الحيلة » ، « حُوّل » به كسى گفته مىشود كه بصير و آگاه به تحوّلات روزگار است ، و « قُلّب » كسى است كه بصير به تقلّبات است ; حضرت مى خواهند بفرمايند ما كه تقلّبات و تحوّلات روزگار را مى دانيم راه حيله را بلديم امّا اگر حيله و مكر نمى كنيم از خدا مى ترسيم ، « و دونه مانع من امر الله و نهيه » آدمهاى متّقى و پرهيزگار حيله بازى و كلاه گذارى نمى كنند ; چون امر و نهى خدا را مى دانند ، قيامت را پيش روى خود مى بينند ، از اين رو از حرام پرهيز مى كنند . « فيدعها رأى عين بعد القدرة عليها » پس انسان متّقى هنگامى كه حيله را مى بيند با وجودى كه قدرت بر انجام آن دارد آن را رها مىكند و حيله نمى كند . گرچه حضرت در اينجا كلّى گويى كرده اند ، ولى مصداق كاملش خود حضرت است كه در مقابله با\r\n","description":"","footnote":"","page_name":" 604 ","page_number":604},
  {"content":"\r\nحيله گريهاى معاويه بعداً از حكميّت تخلّف نفرمود و سياسى كارى نكرد ، نه اين كه نمى دانست يا نمى توانست .\r\nبى دينى عامل فرصت طلبى\r\n« وَيَنْتَهِزُ فُرْصَتَهَا مَنْ لاَ حَرِيجَةَ لَهُ فِى الدِّينِ »\r\n( و كسى كه در دين از هيچ گناهى باك ندارد فرصت را از دست نمى دهد و به هر مكر و حيله اى دست مى زند . )\r\n« انتهز » به معناى غنيمت دانستن فرصت است . « حريج » از مادّه « حرج » به معناى مانع است ; و كسى كه مبالاتى در دين و ديانت ندارد دنبال فرصتهاى حيله زدن و كلاه گذاشتن مى گردد ، و اگر فرصتى به دست او آمد آن را غنيمت دانسته و از آن كمال استفاده را مى برد . مصداق كامل اين سخن حضرت ، معاويه و عمروعاص هستند كه از چنين فرصتهايى كمال استفاده را مى كردند ، و اگر فرصتى هم پيدا نمى شد به انحاء مختلف فرصت سازى مى نمودند .\r\nخطبه 42\r\nو من خطبة له ( عليه السلام ) :\r\n« اَيُّهَا النَّاسُ اِنَّ اَخْوَفَ مَا اَخَافُ عَلَيْكُمُ اثْنَانِ : اِتِّبَاعُ الْهَوَى ، وَطُولُ الْأَمَلِ ، فَاَمَّا اتِّبَاعُ الْهَوَى فَيَصُدُّ عَنِ الْحَقِّ ، وَاَمَّا طُولُ الْأَمَلِ فَيُنْسِى الاْخِرَةَ ، اَلاَ وَاِنَّ الدُّنْيَا قَدْ وَلَّتْ حَذَّاءَ ، فَلَمْ يَبْقَ مِنْهَا اِلاَّ صُبَابَةٌ كَصُبَابَةِ الْإِنَاءِ اصْطَبَّهَا صَابُّهَا ، اَلاَ وَاِنَّ الاْخِرَةَ قَدْ اَقْبَلَتْ وَلِكُلٍّ مِنْهُمَا بَنُونَ ، فَكُونُوا مِنْ اَبْنَاءِ الاْخِرَةِ ، وَلاَتَكُونُوا اَبْنَاءَ الدُّنْيَا ; فَاِنَّ كُلَّ وَلَد سَيُلْحَقُ بِاُمِّهِ يَوْمَ الْقِيَامَةِ ، وَاِنَّ الْيَوْمَ عَمَلٌ وَلاَ حِسَابٌ ، وَغَداً حِسَابٌ وَلاَ عَمَلٌ »\r\n","description":"","footnote":"","page_name":" 605 ","page_number":605},
  {"content":"\r\nبر طبق نقل مرحوم سيّد رضىّ اين خطبه هم يكى از خطبه هاى حضرت على ( عليه السلام )\r\nاست كه طبق معمول - خصوصاً با توجّه به اين كه شروع آن بدون حمد و ثناى خداست - بايد قسمتى از يك خطبه اى باشد كه تقطيع شده است .\r\nهواپرستى و آرزوهاى دور و دراز\r\n« اَيُّهَا النَّاسُ اِنَّ اَخْوَفَ مَا اَخَافُ عَلَيْكُمُ اثْنَانِ : اِتِّبَاعُ الْهَوَى ، وَطُولُ الْأَمَلِ ، فَاَمَّا اتِّبَاعُ الْهَوَى فَيَصُدُّ عَنِ الْحَقِّ ، وَاَمَّا طُولُ الْأَمَلِ فَيُنْسِى الاْخِرَةَ »\r\n( اى مردم ، ترسناكترين چيزى كه از ابتلاى شما به آن مى ترسم دو چيز است : يكى پيروى هواى نفس و دوّم آرزومندى دور و دراز ، پيروى از هواى نفس شخص را از راه حقّ باز مى دارد ، و آرزومندى بى حساب آخرت را از ياد انسان مى برد . )\r\nمفاد خطبه موعظه براى دورى از دنياست ، حضرت در اين خطبه انسان را از دو چيز بر حذر مى دارد و از آن تعبير به ترسناكترين چيز مىكند ، خطاب به همه مردم است و همه بايد توجّه كنند ; اى مردم « انّ اخوف ما اخاف عليكم » ترسناكترين چيزى كه براى شما مى ترسم « اثنان » دو چيز است .\r\n« اخوف » افعل التفضيل است ، در قواعد صرفى گفته اند افعل التفضيل را از فعل معلوم يا از اسم فاعل مى گيرند ، « خاف » متعدّى است و « خائف » يعنى ترسو ، پس اگر « اَخوف » را از « خائف » بگيريم معنايش ترسوترين افراد است ، ولى مى دانيم كه در اين عبارت مقصود ترسوتر بودن نيست ، بلكه ترسناكتر بودن مطرح است ; پس ناگزير در اينجا بر خلاف قاعده و قانون افعل التفضيل را از « مخوف » كه اسم مفعول است و در حقيقت از فعل مجهول درست شده مى گيريم ، و بالاخره « اخوف » در اين مورد از فعل مجهول ساخته شده است و به معناى مخوفترين و ترسناكترين چيز مى آيد .\r\n","description":"","footnote":"","page_name":" 606 ","page_number":606},
  {"content":"\r\n« اتّباع الهوى ، و طول الامل » آن دو چيزى كه حضرت فرمود ابتلاى شما به آن براى من از ترسناكترين چيزهاست ، يكى پيروى و متابعت از خواسته هاى نفسانى\r\nاست ، و ديگرى آرزوهاى طولانى و بلند است . متابعت هواى نفسانى آن است كه انسان به هشدارهاى عقل توجّه نكند و هرچه را كه دل او خواسته از حلال و حرام تأمين كند . اين قواى باطنى مانند غضب و شهوت كه خداوند در انسان گذاشته بدون حكمت نيست ولى بايد هر كدام آنها تحت كنترل عقل باشند ; اگر غضب و شهوت انسان بدون سرپرستى نيروى عقل به اداره انسان بپردازند ، انسان را از انسانيّت دور مى كنند و به ورطه سقوط مى كشانند ; قرآن شريف فرموده است : ( فأمّا من طغى ، و آثر الحيوة الدّنيا ، فإنّ الجحيم هى المأوى ، و أمّا من خاف مقام ربّه و نهى النّفس عن الهوى ، فإنّ الجنّة هى المأوى ) ( 1 ) هر كس سركش و طاغى شد و زندگى دنيا را برگزيد جايگاه او دوزخ است ، ولى هر كس از حضور در پيشگاه خدا ترسيد و از هواى نفس دورى جست بهشت جايگاه اوست .\r\nيكى ديگر از آن دو چيز « طول الامل » آرزوى دور و دراز است . انسان گاهى آرزوهايى را در مغز خود مى پروراند كه عقلا هم محال است ولى وقتى به او مى گويى اين از محالات است مى گويد هيچ كارى و هيچ چيزى نزد خداوند غير ممكن نيست ، در حالى كه مشيّت خداوند به محالات عقلى تعلّق نمى گيرد .\r\nحضرت در توضيح هر يك از اين دو مى فرمايند : « فأمّا اتّباع الهوى فيصدّ عن الحقّ » اگر انسان متابعت هواى نفس خود را پيشه كند او را از حقّ باز مى دارد ; هواى نفس انسان را از پاكى و پاكدامنى منع مىكند و به كارهايى چون منكرات و تمايلات شهوانى و نفسانى دعوت مىكند ، طبيعت هواى نفسانى اين است كه به كارهاى خير تمايلى ندارد ، ولى در عوض به خواسته هاى شيطانى جامه عمل مى پوشد ; از اين رو حضرت فرموده است : متابعت هواى نفسانى تو را از حقّ\r\n\r\n","description":"","footnote":"\r\n1 - سوره نازعات ، آيات 37 تا 41\r\n","page_name":" 607 ","page_number":607},
  {"content":"\r\nباز مى دارد . « و امّا طول الامل فينسى الآخرة » و داشتن آرزوهاى دور و دراز آخرت را از ياد انسان مى برد ; كسى كه در فكر به دست آوردن كاخ ، ماشين ، منصب و مقام و\r\nپيدا كردن باغ آنچنانى و اين قبيل چيزهاست ، كى مىتواند به ياد آخرت و حساب و كتاب باشد ؟\r\nكوتاهى عمر دنيا\r\n« اَلاَ وَاِنَّ الدُّنْيَا قَدْ وَلَّتْ حَذَّاءَ ، فَلَمْ يَبْقَ مِنْهَا اِلاَّ صُبَابَةٌ كَصُبَابَةِ الْإِنَاءِ اصْطَبَّهَا صَابُّهَا »\r\n( آگاه باشيد كه دنيا به سرعت و تندى رو مى گرداند ، پس باقى نمانده از آن مگر ته مانده اى مانند باقى مانده آب ظرفى كه كسى آن را ريخته است . )\r\n« ولّت » يعنى پشت كرده است . « حذّاء » به معناى سريع است ، البتّه در بعضى نسخه ها « جذّاء » نقل شده ، ( 1 ) اگر اين درست باشد به معناى قطع است . پس معناى جمله بنابر اين كه « حذّاء » باشد ، يعنى آگاه باشيد كه دنيا خيلى سريع مى گذرد ; و اگر « جذّاء » باشد ، يعنى آگاه باشيد كه دنيا پشت كرده و دارد قطع خير مىكند ; مگر امروزه عمرها چند سال است ؟ و مگر شصت سال و هشتاد سال به زودى نمى گذرد ؟ قرآن مى گويد : ( حتّى اذا بلغ اشدّه و بلغ اربعين سنة ) ( 2 ) تا اين كه به رشد برسد و چهل ساله شود ; انسان وقتى به چهل سالگى رسيد به سرحدّ كمال عقل و رشد جسمى و روحى رسيده است ، تا چهل سالگى حركت به طرف قلّه است ولى بعد از چهل سالگى در سراشيبى است ، از اين پس هر كسى به انسان مى گويد تو كه عمرت را كرده اى .\r\nبنابراين دنيا به سرعت درگذر است « فلم يبق منها الاّ صبابة » ; اين جمله يك تشبيه بسيار زيبايى است براى بى ارزشى دنيا . « صُبابة » بر وزن فُعَالَة است ، اين وزن\r\n\r\n","description":"","footnote":"\r\n1 - اين قول را مرحوم سيّد رضىّ در آخر همين خطبه در نهج البلاغه نقل مىكند .\r\n2 - سوره احقاف ، آيه 15\r\n","page_name":" 608 ","page_number":608},
  {"content":"\r\nبراى اثرى است كه از كارى باقى مى ماند ; مثلا وقتى جايى را جارو مى زنيم آن خاك و آشغال دم جارو را « كناسة » مى گويند كه بر وزن فُعَالة است ، همچنين پارچه اى را\r\nكه قيچى مى كنند به آن پارچه اى كه از دم قيچى مى ريزد و اثر قيچى كردن است « قراضة » مى گويند ، قلم را كه مى تراشند به آن خرده چوبها « قُلامة » مى گويند ، همه اينها بر وزن « فُعالة » است . حالا اينجا حضرت فرموده « صُبابة » بر وزن « فُعالة » و از مادّه « صبّ » به معناى ريختن است ; « صبابة » يعنى ته مانده آبى كه پس از ريخته شدن ته ظرف مانده است ، چقدر ناچيز و بى مقدار است ! مَثَلِ اين دنيا مثل همان آب ته مانده است و به همان اندازه بى ارزش و بى مقدار است ! « كصبابة الاناء اصطبّها صابّها » اين عبارت دنباله همان تشبيه است ; يعنى مانند ته مانده ظرفى كه ريزنده اش آن را ريخته باشد ، كه شايد يك قطره اى بيش نمانده باشد .\r\n« اصطبّها » از مادّه « صبّ » به معناى ريختن است ، و چون به باب افتعال رفته « اصتبّ » شده ، « ت » به مناسبت فاءالفعل كه « ص » است قلب به « ط » شده ; يعنى ريخته است آن را « صابّها » ريزنده اش .\r\nسفارش به آخرت گرايى ، و معناى فرزند دنيا يا آخرت بودن\r\n« اَلاَ وَاِنَّ الاْخِرَةَ قَدْ اَقْبَلَتْ وَلِكُلٍّ مِنْهُمَا بَنُونَ ، فَكُونُوا مِنْ اَبْنَاءِ الاْخِرَةِ ، وَلاَتَكُونُوا اَبْنَاءَ الدُّنْيَا ; فَاِنَّ كُلَّ وَلَد سَيُلْحَقُ بِاُمِّهِ يَوْمَ الْقِيَامَةِ »\r\n( آگاه باشيد كه آخرت روى آورده است و براى هر يك از دنيا و آخرت فرزندانى هست ، پس شما فرزندان آخرت باشيد نه فرزندان دنيا ; زيرا كه در قيامت هر كسى به مادرش ملحق مىشود . )\r\nاقبال كردن آخرت به اين است كه عمر انسان تمام مىشود ، مى ميرد و از اين دنيا مى رود ، مرگ كه نزديك شد مثل اين است كه آخرت نزديك شده باشد ، گرچه در واقع آخرت هم نزديك مىشود ; اگر يك روز از عمر اين دنيا برود ، يك روز\r\n","description":"","footnote":"","page_name":" 609 ","page_number":609},
  {"content":"\r\nبه عالم برزخ نزديك مى شويم و برزخيان هم يك روز به روز قيامت و آخرت نزديك مى شوند ، كه در حقيقت همه به آخرت نزديك مى شويم .\r\n« لكلّ منهما بنون » هر يك از اين دنيا و آخرت داراى فرزندانى هستند ، فرزندان دنيا آنهايى هستند كه اهل دنيا و مرتبط با دنيا هستند ، فرزندان آخرت هم افرادى هستند كه اهل آخرتند ، به دنيا علاقه اى ندارند و براى آخرت تلاش مى كنند .\r\nمناسبت اين كه حضرت از اهل دنيا و آخرت تعبير به فرزند فرموده ، اين است كه همان طورى كه فرزند نسبت به مادر خود علاقه مند است و با او ارتباط دارد و به او دل بسته است ، اهل دنيا و آخرت هم به دنيا و آخرت علاقه دارند و با آن همچون مادر خود ارتباط دارند ; بنابراين اين جمله يك تشبيه است ، دنيا و آخرت به مادر و اهل آنها به فرزندان تشبيه شده اند . بعد مى فرمايند :\r\n« فكونوا من أبناء الآخرة ، و لاتكونوا أبناء الدّنيا » پس از فرزندان آخرت باشيد نه دنيا . البتّه بارها گفته ايم كه معناى اهل دنيا نبودن اين نيست كه گوشه اى بنشينيم و دست به كارى نزنيم و فقط عبادت كنيم ، اين طور نيست كه مال دنيا به طور كلّى بد باشد ; اگر از دنيا مذمّت كرده اند ، در حقيقت از غرق شدن در آن مذمّت كرده اند نه اين كه از همه چيز دنيا مذمّت كرده باشند ، و به قول مثنوى :\r\n« چيست دنيا ؟ از خدا غافل شدن * نى طلا و نقره و فرزند و زن\r\nمال را كز بهر دين باشى حمول * نعم مال صالح گفت آن رسول » ( 1 )\r\nآن چيزى كه مذمّت شده و مذمّت هم دارد دلبستگى به دنياست ; اين كه حضرت دنيا را به مادر و اهل دنيا را به فرزند تشبيه فرموده براى اين است كه فرزند نسبت به مادر خود دلبستگى دارد و حتّى نمى تواند لحظه اى از او دور شود ; امّا اگر دلبستگى به دنيا وجود نداشته باشد و دنيا را براى تأمين سعادت آخرت بخواهد ، گذشته از اين كه مذمّتى ندارد ممدوح هم هست ; مالى را كه انسان در راه آخرت\r\n\r\n","description":"","footnote":"\r\n1 - مثنوى مولوى ، دفتر اوّل ، ص 22 از چاپ رمضانى\r\n","page_name":" 610 ","page_number":610},
  {"content":"\r\nبه فقرا و بينوايان بدهد ، با آن مسجد و مدرسه بسازد ، خرج ترويج دين و اعلاى كلمه « لا إله الاّ الله » كند ، چه بدى دارد ؟ آن دنيايى بد است كه انسان را در خود\r\nغرق كند و انسان خيال كند هر چه هست و نيست در همين دنيا خلاصه شده است ، آن مال دنيايى بد است كه انسان وجوهات آن را ندهد و روى هم انباشته كند و يا در راههاى فساد مصرف كند .\r\nپس فرزندان آخرت باشيد ، يعنى از كسانى باشيد كه دنيا و اموال و رياست دنيا را براى تأمين سعادت آخرت مى خواهند ; و از فرزندان دنيا نباشيد ، يعنى از كسانى نباشيد كه اموال دنيا را براى دنيا مى خواهند ، براى خوشگذرانى دنيا مى خواهند ; « فانّ كلّ ولد سيلحق بامّه يوم القيامة » زيرا هر فرزندى روز قيامت با مادر خود محشور مىشود ; اهل دنيا با دنيا در جهنّم هستند ، اهل آخرت هم در بهشت خواهند بود . در بعضى نسخه ها « فانّ كلّ ولد سيلحق بابيه يوم القيامة » دارد ، ( 1 ) يعنى در روز قيامت افراد ملحق به پدرشان مى شوند . البتّه بايد توجّه داشت كه اين يك مثال و يك تشبيه است نسبت به دنيا ، و گرنه در روز قيامت هيچ كسى با پدر و مادر خود كار ندارد ، و هيچ فرزندى را به حساب پدر يا مادرش محاسبه نمى كنند ; زيرا كه قرآن فرموده است : ( فإذا نفخ فى الصّور فلا أنساب بينهم يومئذ و لايتساءلون ) ( 2 ) وقتى كه در صور دميده و قيامت برقرار شد ديگر اين خويشاونديهاى دنيا وجود ندارد و از كسى نمى پرسند تو فرزند چه كسى بوده اى . پس اين طور نيست كه واقعاً در قيامت فرزندان به پدر يا مادرشان ملحق شوند ، بلكه از يكديگر فرار هم مى كنند ، و قرآن هم در اين مورد فرموده است : ( يوم يفرّ المرء من أخيه ، و أُمّه و أبيه ، و صاحبته و بنيه ، لكلّ امرئ منهم يومئذ شأن يغنيه ) ( 3 ) قيامت روزى است كه\r\n\r\n","description":"","footnote":"\r\n1 - منهاج البراعة ، ج 4 ، ص 199\r\n2 - سوره مؤمنون ، آيه 101\r\n3 - سوره عبس ، آيات 34 تا 37\r\n","page_name":" 611 ","page_number":611},
  {"content":"\r\nاز شدّت ترس و وحشت انسان از برادر ، پدر ، مادر ، همسر و فرزند خود فرار مىكند . پس مقصود حضرت اين است كه اهل دنيا در قيامت در جهنّم هستند .\r\nقيامت يعنى روز نتيجه و حساب\r\n« وَاِنَّ الْيَوْمَ عَمَلٌ وَلاَ حِسَابٌ ، وَغَداً حِسَابٌ وَلاَ عَمَلٌ »\r\n( و به تحقيق كه امروز و اين دنيا جاى عمل است نه حساب و مكافات ، ولى فرداى قيامت روز حساب است نه عمل . )\r\nشايد اين جمله حضرت براى اين باشد كه به مردم بفهماند پس از مردن ديگر جاى عمل نيك و كار خير انجام دادن نيست ، هر كارى مى خواهيد در همين دنيا انجام دهيد ، عمل فردا فايده اى ندارد و يا اصلا فردا وظيفه و تكليفى نيست ، امروز روز عمل است ، امروز شما مكلّف به نماز و روزه و خمس و زكات هستيد ، امروز شما وظيفه امر به معروف و نهى از منكر داريد ، فردا روز حسابرسى و گرفتن پاداش اعمال است ، روز قيامت روز نتيجه است ; اين محصّلى كه براى گرفتن نتيجه امتحانات به دفتر مدرسه مراجعه كرده ، ديگر درس خواندن آن روز براى زياد شدن نمرات در روز نتيجه اثر و فايده اى ندارد ، مى بايست در روزهاى پيش از امتحان مى خواند ; بنابراين روز قيامت روز نتيجه اعمال دوران عمر در دنياست . نه امروز روز مجازات است و نه فردا عمل فايده دارد ، بلكه امروز روز عمل و فردا روز نتيجه است .\r\nاين دنيا در حقيقت « متجر » و محلّ تجارت ماست ، و اين عمرى كه خداوند براى بندگان خود مقدّر كرده سرمايه اى است كه بايد در اين محلّ تجارت صرف شود و براى آخرت خود چيزى را اندوخته كند ; اندوخته هاى امروز ما به درد فرداى قيامت مى خورد ، انسانى كه از متابعت هواى نفسانى دست كشيده باشد مىتواند سرمايه عمر خود را در راه سعادت صرف نمايد ، كسانى كه آرزوهاى طولانى ندارند\r\n","description":"","footnote":"","page_name":" 612 ","page_number":612},
  {"content":"\r\nمى توانند به ياد آخرت خود باشند و براى فرداى قيامت كار كنند و چيزى پس انداز نمايند .\r\nدر حديث قدسى آمده است : « يا موسى لاتطول فى الدّنيا أملك فيقسو لذلك قلبك و قاسى القلب منّى بعيد » ( 1 ) اى موسى آرزويت را در اين دنيا طولانى نكن براى اين كه قلبت قساوت پيدا مىكند ، و كسى كه قلبش قساوت داشته باشد از خدا دور است .\r\nو در ديوان منسوب به حضرت امير ( عليه السلام ) هم آمده است :\r\n« تؤمل فى الدّنيا طويلاً و لاتدرى * اذا جنّ ليل هل تعيش الى فجر\r\nفكم من صحيح مات من غير علّة * و كم من مريض عاش دهراً الى دهر\r\nو كم من فتى يمسى و يصبح آمناً * و قد نسجت اكفانه و هو لايدرى » ( 2 )\r\nآرزوهايت را در دنيا طولانى مى كنى در حالى كه نمى دانى اگر شب آمد آيا تا صبح زنده هستى ، چه بسيار كسانى كه سالم اند و بدون مريضى مى ميرند و چه بسيار مريض هايى كه ساليانى زنده مى مانند ، و چه بسيار جوانهايى كه صبح و شب در ايمنى به سر مى برند و حال آن كه كفنهاى آنها به تحقيق بافته شده و آنها نمى دانند .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - منهاج البراعة ، ج 4 ، ص 204\r\n2 - منهاج البراعة ، ج 4 ، ص 205\r\n","page_name":" 613 ","page_number":613},
  {"content":"\r\n\r\n","description":"","footnote":"","page_name":" 614 ","page_number":614},
  {"content":"\r\nخطبه هاى\r\n43 ، 44 و 45\r\n( درس 86 )\r\nعلّت ايراد خطبه چهل و سوّم\r\nمخالفت امام با درگيرى شتاب زده\r\nانتظار و آماده سازى\r\nقطعى بودن جنگ با معاويه\r\nعلّت سقوط عثمان\r\nعلّت ايراد خطبه چهل و چهارم\r\nفرار زبونانه مَصْقله\r\nمهلت به بدهكاران بيت المال\r\nتوضيحى درباره خطبه چهل و پنجم\r\nاختصاص همه ستايشها به خداوند\r\nدنيا هم فناپذير و هم لذيذ\r\nبا دنيا چه ارتباطى بايد داشت ؟\r\n","description":"","footnote":"","page_name":" 615 ","page_number":615},
  {"content":"\r\n\r\n","description":"","footnote":"","page_name":" 616 ","page_number":616},
  {"content":"\r\nبسم الله الرحمن الرحيم\r\nخطبه 43\r\nو من كلام له ( عليه السلام ) و قد اشار عليه اصحابه بالاستعداد للحرب بعد ارساله جرير بن عبدالله البجلى الى معاوية :\r\n« اِنَّ اسْتِعْدَادِى لِحَرْبِ اَهْلِ الشَّامِ وَجَرِيرٌ عِنْدَهُمْ اِغْلاَقٌ لِلشَّامِ ، وَصَرْفٌ لِأَهْلِهِ عَنْ خَيْر اِنْ اَرَادُوهُ ، وَلكِنْ قَدْ وَقَّتُّ لِجَرِير وَقْتاً لاَيُقِيمُ بَعْدَهُ اِلاَّ مَخْدُوعاً اَوْ عَاصِياً ، وَالرَّأْىُ عِنْدِى مَعَ الْأَنَاةِ فَأَرْوِدُوا ، وَلاَ اَكْرَهُ لَكُمُ الْاِعْدَادَ ، وَلَقَدْ ضَرَبْتُ اَنْفَ هَذَا الْأَمْرِ وَعَيْنَهُ ، وَقَلَّبْتُ ظَهْرَهُ وَبَطْنَهُ ، فَلَمْ اَرَ لِى اِلاَّ الْقِتَالَ اَوِ الْكُفْرَ ، اِنَّهُ قَدْ كَانَ عَلَى النَّاسِ وَال أَحْدَثَ أَحْدَاثاً ، وَأَوْجَدَ لِلنَّاسِ مَقَالا ، فَقَالُوا ، ثُمَّ نَقَمُوا فَغَيَّرُوا »\r\nموضوع بحث درسهايى از نهج البلاغه بود ، خطبه چهل و سوّم از نهج البلاغه عبده .\r\nعلّت ايراد خطبه چهل و سوّم\r\nبعد از آن كه حضرت اميرالمؤمنين ( عليه السلام ) از جنگ جمل فارغ شدند و به كوفه\r\n","description":"","footnote":"","page_name":" 617 ","page_number":617},
  {"content":"\r\nبرگشتند و كوفه را مركز حكومت قرار دادند ، اصحاب حضرت اصرار داشتند تا معاويه جان نگرفته است حساب معاويه را هم برسيم ; براى اين كه معاويه طغيان كرده و حاضر نيست به انتخاب حضرت تن در دهد .\r\nمعاويه از زمان عمر بعد از مرگ برادرش يزيد بن ابوسفيان به حكومت شام منصوب شده ، و چون از همان اوّل در فكر رياست و قدرت بود در زمان عثمان هم به گونه اى عمل مى كرد تا پس از او خود را حاكم مسلمين كند ، و لذا با پول شامات به هر طورى كه بود از خود تبليغ مى كرد ، بعد از كشته شدن عثمان و روى كار آمدن حضرت امير ( عليه السلام ) هم سوژه خوبى به دست آورده بود .\r\nبا وجودى كه عثمان اقارب نزديك داشت ، امّا معاويه براى تحكيم قدرت خود و براى اين كه به بهانه خونخواهى عثمان مخالفين حضرت على ( عليه السلام ) را دور خود جمع كند و حكومت خود را تثبيت كند ، مى گفت عثمان از بنى اميّه بوده من هم از بنى اميّه هستم ، بنابراين من بايد قاتلين عثمان را قصاص كنم . معاويه با وجود اين كه مى دانست قاتلين عثمان يك عدّه شورشيان مصرى بوده اند ولى به دروغ گناه را به گردن بسيارى از دوستان مخلص حضرت اميرالمؤمنين ( عليه السلام ) كه از مهاجرين و انصار بودند انداخته بود و مى گفت على بايد اوّل قاتلين عثمان را تحويل من بدهد تا من آنها را قصاص كنم و بعد بياييم حاكم مسلمين را معلوم كنيم ، او گاهى هم مى گفت ما وقتى حكومت على را به رسميّت مى شناسيم كه على قاتلين عثمان را به ما تحويل دهد .\r\nمعاويه قصدش از اين ياوه گويى ها اين بود كه اوّلا بهانه اى براى نرفتن زير بار حكومت على ( عليه السلام ) در دست داشته باشد ، و ثانياً قلمداد كند كه على ( عليه السلام ) حامى قاتلين عثمان است و چنين فردى لياقت حكومت بر مسلمين را ندارد ، و ثالثاً بيعت كنندگان با آن حضرت را قاتلين عثمان معرّفى كرده باشد .\r\nحضرت على ( عليه السلام ) پس از آن كه اصحابش اصرار كردند كه با معاويه جنگ كنند و\r\n","description":"","footnote":"","page_name":" 618 ","page_number":618},
  {"content":"\r\nكار او را هم يكسره كنند جرير بن عبدالله بجلى را كه زمان عثمان حاكم همدان بود و بعد از عثمان هم حضرت على ( عليه السلام ) را به عنوان خليفه مسلمين معرّفى كرده بود ، با يك نامه به طرف معاويه فرستاد . البتّه جرير آن موقع به كوفه رفته بود و وقتى فهميد حضرت اميرالمؤمنين قصد دارند نامه اى به معاويه بنويسند و با او اتمام حجّت كنند ، خودش پيشنهاد كرد كه چون من با معاويه دوست هستم نامه را من مى برم ، حضرت هم در عين حال كه مالك اشتر مخالفت كرده بود و مى گفت اين جرير خودش هم كمى تمايل به عثمان و معاويه دارد بنابراين صلاح نيست نامه را جرير ببرد ، ولى باز هم على ( عليه السلام ) نامه را توسط جرير فرستادند .\r\nجرير به شام رفته بود ولى اصحاب حضرت على اصرار داشتند كه تا معاويه جان نگرفته بايد حمله را شروع كنيم ، حضرت على ( عليه السلام ) هم فرمود : آخر من جرير را فرستاده ام و هنوز خبر جرير به ما نرسيده ، و اگر بخواهيم جنگ را شروع كنيم در حقيقت محاصره شام است ، ما بايد به مردم فرصت بدهيم ، چه بسا مردم شام مردّد هستند كه معاويه را بپذيرند يا نه ، و خلاصه بر اثر اصرارى كه اصحاب آن حضرت روى جنگ با معاويه داشتند حضرت اين خطبه را ايراد كرده و مى فرمايند :\r\nمخالفت امام با درگيرى شتاب زده\r\n« اِنَّ اسْتِعْدَادِى لِحَرْبِ اَهْلِ الشَّامِ وَجَرِيرٌ عِنْدَهُمْ اِغْلاَقٌ لِلشَّامِ ، وَصَرْفٌ لِأَهْلِهِ عَنْ خَيْر اِنْ اَرَادُوهُ »\r\n( آماده شدنم براى جنگ با مردم شام در حالى كه جرير در بين آنهاست بستن در است به روى آنها ، و باعث روگرداندن آنهاست از خوبى اگر اراده كرده باشند . )\r\n« استعداد » از مادّه « عدّ » به معناى مهيّا شدن است ; « اغلاق » به معناى بستن در است . جمله « و جرير عندهم » حاليّه است ، يعنى و حال آن كه جرير نزد آنهاست ;\r\n","description":"","footnote":"","page_name":" 619 ","page_number":619},
  {"content":"\r\nحضرت مى فرمايند : اگر من بخواهم آماده جنگ با اهل شام شوم موجب مىشود راه تفكّر صحيح به روى مردم شام بسته شود ، « و صرف لاهله عن خير ان ارادوه » و موجب مىشود آنها را از گرايش به حقّ - اگر قصد گرايش به حقّ كرده باشند - منصرف كنيم .\r\nعلى ( عليه السلام ) اهل قلدرى ، چماق كشى و شانتاژ بازى نيست و مى خواهد خود مردم شام بينديشند و از روى اختيار انتخاب كنند ، على ( عليه السلام ) مى فرمود : اگر ما با يك لشگر به شام برويم و شام را محاصره كنيم ، آن وقت مردم شام كه مى بينند على شام را محاصره كرده طبيعتاً تحريك مى شوند كه با ما بجنگند ; ولى اگر به آنها فرصت داده شود و فكر كنند ، بسا يك عدّه از آنها از روى فكر صحيح به طرف ما آيند ، ما نبايد سدّ باب خير شويم .\r\nجرير هم طبق نقل تاريخ نامه حضرت امير ( عليه السلام ) را به معاويه رساند و او را نصيحت كرد و مثلا گفت عثمان هر چه شد خوب يا بد گذشت ، مردم هم على ( عليه السلام ) را انتخاب كردند ، براى تو هم مصلحت در اين است كه با پسر عمّ خود على بن ابيطالب بيعت كنى و با او باشى ، و از اين قبيل سخنان را با معاويه گفته بود . خلاصه مقصود حضرت اين بود كه قبل از جنگ با معاويه و مردم شام با آنها اتمام حجّت كرده باشند .\r\nانتظار و آماده سازى\r\n« وَلكِنْ قَدْ وَقَّتُّ لِجَرِير وَقْتاً لاَيُقِيمُ بَعْدَهُ اِلاَّ مَخْدُوعاً اَوْ عَاصِياً ، وَالرَّأْىُ عِنْدِى مَعَ الْأَنَاةِ فَأَرْوِدُوا ، وَلاَ اَكْرَهُ لَكُمُ الْاِعْدَادَ »\r\n( ولى من براى جرير وقتى را تعيين كرده ام كه بيش از آن پيش معاويه نمى ماند مگر اين كه معاويه او را با خدعه در جواب معطل كند يا گناه كند و طرفدار معاويه شود ، و رأى من مدارا مى باشد شما هم مدارا كنيد ، ولى بدم نمى آيد كه شما آماده جنگ باشيد . )\r\n","description":"","footnote":"","page_name":" 620 ","page_number":620},
  {"content":"\r\nفرموده اند اين طور نيست كه جرير برود و ما دنبال كار را رها كنيم ، من براى جرير وقت تعيين كرده ام « قد وقّتّ لجرير وقتاً لايقيم بعده » يعنى من براى جرير وقت تعيين كرده ام كه بيش از آن نماند ، « الاّ مخدوعاً » مگر اين كه معاويه دفع الوقت كند و بخواهد با امروز و فردا كردن جرير را سرگرم كند و خود را مجهّز نمايد ، كه اتفاقاً معاويه همين كار را هم كرد ، و چون مى دانست تا وقتى نماينده على ( عليه السلام ) در شام است آن حضرت تصميم نمى گيرد ، از اين رو هرچه جرير مطالبه جواب مى كرد معاويه مى گفت بگذار فكر كنيم و جواب دهيم ، و دفع الوقت و امروز و فردا مى كرد ; حضرت هم اينجا به اصحاب خود مى فرمايند : من براى جرير وقت تعيين كرده ام كه مثلا تا سه ماه ديگر اگر جوابى نداد پيش معاويه نمان و بعد از اين مدّت ديگر معطل جواب نباش ; « او عاصياً » و يا اين كه جرير خودش فريب بخورد و طرفدارى معاويه را اختيار كند و در حقيقت على را به معاويه بفروشد .\r\n« و الرّأى عندى مع الاناة » ، « اناة » به معناى تأنّى است ; مى فرمايند : رأى و عقيده من صبر و تأنّى در اين مورد است ، « فأرودوا » پس شما هم با ارفاق و مدارا حركت كنيد . « ارواد » به معناى تأنّى كردن است ; براى اين كه اصولا در شروع جنگ بايد صبر و تأنّى كرد ; و بعد در رابطه با آمادگى اصحاب خود مى فرمايند : « و لا اكره لكم الاعداد » امّا از اين كه خودتان آماده و مهيّاى جنگ باشيد - به اين معنا كه مثلا شمشيرهايتان را تيز كنيد ، خرج سفرتان را فراهم كنيد ، اسبهاى خوب و چالاكى تهيّه كنيد - من حرفى ندارم و شما را از آن منع نمى كنم .\r\nيك وقت است از من مى خواهيد كه همين الآن بگويم ايّها النّاس حركت كنيد ، كه من با وجود فرستادن جرير حاضر به چنين كارى نيستم ; چون بايد صبر كنيم تا خبر جرير معلوم شود ; ولى يك وقت است كه مى خواهيد آمادگى داشته باشيد ، خوب من حرفى ندارم ، و چه عيبى دارد كه لشگر آمادگى آن را داشته باشند كه اگر معاويه بخواهد به لجاجت خود ادامه دهد به او حمله كنيم و كلكش را بكنيم .\r\n","description":"","footnote":"","page_name":" 621 ","page_number":621},
  {"content":"\r\nقطعى بودن جنگ با معاويه\r\n« وَلَقَدْ ضَرَبْتُ اَنْفَ هَذَا الْأَمْرِ وَعَيْنَهُ ، وَقَلَّبْتُ ظَهْرَهُ وَبَطْنَهُ ، فَلَمْ اَرَ لِى اِلاَّ الْقِتَالَ اَوِ الْكُفْرَ »\r\n( من بينى و چشم اين كار را زده ام ، و نهان و آشكار آن را زير و رو كردم ، و چاره اى جز جنگ و يا كفر نديدم . )\r\nآماده بودن شما را براى روز كارزار مى ستايم ، خيال نكنيد من قصد صلح و سازش با معاويه را دارم ، بلكه غير از جنگ با او راه ديگرى نيست ; حضرت به حكم خدا قصد جنگ با معاويه را داشتند ، چون رسول خدا ( صلى الله عليه وآله و سلم ) خبر جنگ با ناكثين و قاسطين و مارقين را بعد از خودشان به حضرت اميرالمؤمنين على ( عليه السلام ) داده بودند و به همين دليل هم بود كه آن حضرت به اصحابشان - در مقابل آن اصرارى كه در جنگ با معاويه داشتند - مى فرمودند : « لقد ضربت انف هذا الامر و عينه » من چشم و بينى اين كار را زده ام « و قلّبت ظهره و بطنه » و نهان و آشكار آن را زير و رو كرده ام . اين جمله با جمله قبل يك مثال و يك ضرب المثل است ; يك حيوانى را كه مى خواستند بخرند ، چشم و گوش و دندانها و بينى و پشت و شكم آن را نگاه مى كردند و به قول معروف آن را بررسى مى كردند و مى خريدند ، اينجا هم حضرت موضوع درگيرى با معاويه را به خريد يك حيوان تشبيه كرده و مى فرمايند : من در اين مورد رسيدگى كافى كرده ام ، « فلم ار لى الاّ القتال او الكفر » من غير از جنگ با معاويه راه ديگرى را نمى بينم و يا كافر شويم به آنچه حضرت محمد ( صلى الله عليه وآله و سلم ) به من خبر داده است كه تو با معاويه مى جنگى .\r\nپس اگر حضرت اميرالمؤمنين ( عليه السلام ) در اين موقعيّت حاضر به جنگ نيست ، در انتظار خبر جرير است ; و اگر جرير را نفرستاده بود و در انتظار او نبود و نمى خواست با مردم شام اتمام حجّت كند ، شايد هم همان وقت حمله به معاويه و\r\n","description":"","footnote":"","page_name":" 622 ","page_number":622},
  {"content":"\r\nجنگ با او را آغاز مى فرمود .\r\nعقيده حضرت در مورد جنگ با معاويه اين است كه چون رسول خدا ( صلى الله عليه وآله و سلم ) از اين جنگ خبر داده پس جنگ حتمى است ، و گرنه بايد به اخبار غيبى رسول خدا ( صلى الله عليه وآله و سلم ) كافر شويم ، ولى عجله در كار جنگ را هم جايز نمى داند .\r\nعلّت سقوط عثمان\r\n« اِنَّهُ قَدْ كَانَ عَلَى النَّاسِ وَال أَحْدَثَ أَحْدَاثاً ، وَأَوْجَدَ لِلنَّاسِ مَقَالا ، فَقَالُوا ، ثُمَّ نَقَمُوا فَغَيَّرُوا »\r\n( عثمان بر امّت حكومت مى كرد و بدعتهاى چندى پديد آورد ، و سبب گفتگو بين مردم شد ، و ايشان هم گفتند ، و نسبت به او بى ميل شدند و تغييرش دادند . )\r\nدر اين قسمت به جريان عثمان كه معاويه خونخواهى او را بهانه كرده بود اشاره مى كنند و مى فرمايند : « انّه قد كان على النّاس وال احدث احداثاً » عثمان بر مردم حكومت مى كرد و چيزهاى تازه اى را احداث كرد ; مقصود اين است كه چيزهايى را كه در دين نبود در دين وارد كرد ; يعنى بدعت گذارى كرد « و اوجد للنّاس مقالا » و با اين كارهايى كه مى كرد در بين مردم عليه خودش حرفهايى درست كرد ، « فقالوا » يعنى وقتى كار خلاف مى كرد مردم هم اين طرف و آن طرف خلافهاى او را به زبان مى آوردند ، « ثمّ نقموا » بعد از آن كه هى پشت سرش حرف مى زدند كم كم اين حرفها به ميتينگ و تظاهرات كشيده شد . مثل زمان شاه كه اوّل مردم بر اثر خلافكاريهاى او جرأت پيدا كردند كارهاى خلاف او را به زبان بياورند ، و بعد هم جرأتشان بيشتر شد و تظاهرات به راه انداختند ، اينجا هم حضرت مى فرمايند : خود عثمان با اين كارهاى خلافى كه مى كرد مردم اوّل حرفش را زدند ، « ثمّ نقموا » بعد شورش كردند ، « فغيّروا » بعد هم تغييرش دادند ; يعنى با كشتن او را از كار بر كنار كردند و كس ديگرى ( على ( عليه السلام ) ) را به جاى او آوردند .\r\n","description":"","footnote":"","page_name":" 623 ","page_number":623},
  {"content":"\r\nخطبه 44\r\nو من كلام له ( عليه السلام ) لمّا هرب مصقلة بن هبيرة الشيبانى الى معاوية ، و كان قد ابتاع سبى بنى ناجية من عامل اميرالمؤمنين ( عليه السلام ) واعتقه فلما طالبه بالمال خاس به و هرب الى الشّام ، فقال :\r\n« قَبَّحَ اللهُ مَصْقَلَةً ، فَعَلَ فِعْلَ السَّادَاتِ وَفَرَّ فِرَارَ الْعَبِيدِ ، فَمَا أنْطَقَ مَادِحَهُ حَتَّى اَسْكَتَهُ ، وَلاَ صَدَّقَ وَاصِفَهُ حَتَّى بَكَّتَهُ ، وَلَوْ اَقَامَ لَأَخَذْنَا مَيْسُورَهُ ، وَانْتَظَرْنَا بِمَالِهِ وُفُورَهُ »\r\nعلّت ايراد خطبه چهل و چهارم\r\nاين خطبه مربوط به داستان مصقلة بن هبيرة شيبانى است ، مصقله عامل حضرت امير بود در اردشير خرّه كه اطراف همين فيروزآباد شيراز بوده است . اصل جريان مصقله و فرار او و ملحق شدنش به اصحاب معاويه در شرح نامه چهل و سوّم در قسمت نامه ها توضيح داده شده ، آقايان به آن قسمت مراجعه كنند ; آنچه براى استحضار خواننده لازم است اين است كه وقتى خرّيت بن راشد در جريان جنگ صفّين از عقيده به حضرت امير ( عليه السلام ) برگشت و جزو خوارج در آمد و با تعدادى از خوارج به حوالى فيروزآباد آمده و راهها را ناامن كرده بودند ، حضرت امير ( عليه السلام ) معقل بن قيس رياحى را با سپاهى فرستاد و در اطراف خليج فارس با آنها جنگيدند و عدّه زيادى از آنها را اسير كردند و هنگام عبورِ اسرا به اردشير خرّه برخورد كردند ، اين اسرا چون از خويشان مصقله بودند از وى درخواست كمك كردند ، او با همتاى خود معقل بن قيس رياحى كه از طرف حضرت امير ( عليه السلام )\r\n","description":"","footnote":"","page_name":" 624 ","page_number":624},
  {"content":"\r\nفرمانده جنگ بود تبادل نظر كرد و قرار شد براى هر يك از اسرا مبلغ يك هزار درهم و در مجموع مبلغ پانصد هزار درهم بپردازد ، مصقله اين مبلغ را از بيت المال قرض برداشت و آن اسرا را خريد و آزاد كرد ، و چون بعد از مدّتى قرض را ادا نكرد و حضرت نامه اى به او نوشتند ( نامه چهل و سوّم ) او از حضرت امير ( عليه السلام ) قهر كرد و به معاويه پناهنده شد ، وقتى به حضرت خبر دادند كه مصقله فرار كرده و به معاويه پيوسته است ، حضرت اين خطبه را ايراد فرمودند كه شايد مانند ديگر خطب حضرت مفصّل و طولانى بوده و سيّد رضىّ آن را خلاصه كرده باشد . در اينجا فرموده : از جمله كلام حضرت امير ( عليه السلام ) است وقتى كه مصقلة بن هبيرة شيبانى فرار كرد و به معاويه پيوست ، او اسراى بنى ناجيه را از عامل حضرت على خريده و آزاد كرده بود ، پس وقتى حضرت بدهى مصقله را كه به بيت المال بدهكار بود مطالبه كرد نسبت به آن خيانت كرده و به شام فرار نمود ، آن وقت حضرت فرمود :\r\nفرار زبونانه مَصْقله\r\n« قَبَّحَ اللهُ مَصْقَلَةً ، فَعَلَ فِعْلَ السَّادَاتِ وَفَرَّ فِرَارَ الْعَبِيدِ »\r\n( خدا مصقله را زشت كند ، كارش كار بزرگان بود ولى مانند بردگان فرار كرد . )\r\nنه اين كه مصقله در فكر آزادى پانصد نفر اسير برآمد و آنها را خريد و آزاد كرد ، حضرت به خاطر اين كار مهمّى كه كرده و آن آزادمنشى اى كه از خود نشان داده بود فرمود : « فَعَلَ فِعْلَ السّادات » كارش كار بزرگان بود ، ولى چون براى پرداخت بدهى خود فرار كرد ، فرموده اند : « فَرَّ فِرار العبيد » مانند بردگان فرار كرد .\r\n« فَمَا أنْطَقَ مَادِحَهُ حَتَّى اَسْكَتَهُ ، وَلاَ صَدَّقَ وَاصِفَهُ حَتَّى بَكَّتَهُ »\r\n( پس هنوز مدح كننده خود را گويا نكرده خاموش گردانيد ، و هنوز توصيف كننده خود را تصديق نكرده او به توبيخش پرداخت . )\r\nوقتى كسى كار نيكى انجام دهد ديگران او را تشويق مى كنند و به مدحِ او\r\n","description":"","footnote":"","page_name":" 625 ","page_number":625},
  {"content":"\r\nمى پردازند ، اينجا مقصود حضرت اين است كه كار نيك مصقله دوامى نداشت ، هنوز مدح كنندگان شروع به مدح او نكرده بودند كه او يك كار زشتى انجام داد و ستايش كننده را خاموش كرد ; هنوز يك كار نيك نكرده يك كار زشت انجام داد ; « لا صدّق واصفه حتّى بكّته » تشويق كننده خود را به سرزنش كننده خود تبديل كرد .\r\nمهلت به بدهكاران بيت المال\r\n« وَلَوْ اَقَامَ لَأَخَذْنَا مَيْسُورَهُ ، وَانْتَظَرْنَا بِمَالِهِ وُفُورَهُ »\r\n( اگر مى ماند و فرار نمى كرد آنچه را قدرت داشت از او مى گرفتيم ، و منتظر زياد شدن مال او مى شديم . )\r\nنه اين كه مصقله با حضرت امير ( عليه السلام ) در بازپرداخت بدهى خود صحبت نكرده و نمى دانست كه آيا حضرت به او مهلت مىدهد يا نه و بدون توجّه فرار كرد ، حالا حضرت دارند او را سرزنش مى كنند كه اگر نرفته بود و به ما مى گفت هرچه فعلا داشت از او مى گرفتم و بقيه را صبر مى كردم تا هنگام توانايى او .\r\nخطبه 45\r\nو من خطبة له ( عليه السلام ) :\r\n« اَلْحَمْدُ لِلَّهِ غَيْرَ مَقْنُوط مِنْ رَحْمَتِهِ ، وَلاَ مَخْلُوٍّ مِنْ نِعْمَتِهِ ، وَلاَ مَأْيُوس مِنْ مَغْفِرَتِهِ ، وَلاَ مُسْتَنْكَف مِنْ عِبَادَتِهِ ، الَّذِي لاَتَبْرَحُ مِنْهُ رَحْمَةٌ ، وَلاَتُفْقَدُ لَهُ نِعْمَةٌ ، وَالدُّنْيَا دَارٌ مُنِيَ لَهَا الْفَنَاءُ ، وَلِأَهْلِها مِنْهَا الْجَلاَءُ ، وَهِىَ حُلْوَةٌ خَضِرَةٌ ، وَقَدْ عَجِلَتْ لِلطَّالِبِ ، وَالْتَبَسَتْ بِقَلْبِ النَّاظِرِ ، فَارْتَحِلُوا عَنْهَا بِاَحْسَنِ مَا بِحَضْرَتِكُمْ مِنَ الزَّادِ ، وَلاَتَسْأَلُوا فِيهَا فَوْقَ الْكَفَافِ ، وَلاَتَطْلُبُوا مِنْهَا اَكْثَرَ مِنَ الْبَلاَغِ »\r\n","description":"","footnote":"","page_name":" 626 ","page_number":626},
  {"content":"\r\nتوضيحى درباره خطبه چهل و پنجم\r\nمرحوم سيّد رضىّ دو سه تا از خطبه هاى نهج البلاغه را از خطبه حضرت در روز عيد فطر گرفته است ، خطبه اى است از آن حضرت كه مرحوم شيخ صدوق در من لايحضر ( 1 ) نقل كرده و مرحوم شيخ عبّاس قمى هم آن را در آخر مفاتيح الجنان آورده اند . قطعه هايى از اين خطبه موعظه است ، و مرحوم سيّد رضىّ هم آن قطعه هايى را كه از نظر فصاحت و بلاغت به نظرشان خيلى زيبا مى آمده به عنوان « و من كلام له ( عليه السلام ) » نقل كرده اند كه از جمله آنها خطبه بيست و هشتم و همين خطبه چهل و پنجم است .\r\nاختصاص همه ستايشها به خداوند\r\n« اَلْحَمْدُ لِلَّهِ غَيْرَ مَقْنُوط مِنْ رَحْمَتِهِ ، وَلاَ مَخْلُوٍّ مِنْ نِعْمَتِهِ ، وَلاَ مَأْيُوس مِنْ مَغْفِرَتِهِ ، وَلاَ مُسْتَنْكَف مِنْ عِبَادَتِهِ »\r\n( حمد خدايى را سزاست كه هيچ كس از رحمت او مأيوس و از نعمت او بى بهره و از آمرزش او نوميد نيست ، و از عبادت او نبايد استنكاف كند . )\r\n« ال » در « الحمد » براى جنس يا استغراق است ، و مقصود از حمد همه حمد است ; يعنى كلّ ستايش مخصوص خداوند است ; به عبارت بهتر چون خداوند مستجمع همه كمالات است و كمالات همه از آنِ او مى باشند ، و ستايش افراد هم براى خاطر كمالات است ، پس طبيعت حمد و ثنا طبعاً براى خداوندى كه مستجمع جميع كمالات است واقع مىشود .\r\nاين كه مردم اشخاص و اشياء را ستايش مى كنند براى كمال آن شخص و آن چيز است ، و چون كمال مطلق خداوند است ستايشى كه مردم مى كنند خواهى نخواهى\r\n\r\n","description":"","footnote":"\r\n1 - من لا يحضره الفقيه ، ج 1 ، ص 514 ، صلاة العيدين ، حديث 1482\r\n","page_name":" 627 ","page_number":627},
  {"content":"\r\nبراى خداوند كه كمال مطلق است واقع مىشود ، و گناه مردم اين است كه چرا حقّ را تشخيص نداده اند و روى همين حساب غير حقّ را ستايش كرده اند . پس معناى « الحمد للّه » اين است كه هرگاه در هر گوشه اى از دنيا حمد و ستايشى صورت پذيرد ، اين حمد براى خداوند واقع مىشود . اين در صورتى است كه جمله خبريه باشد ، و اگر انشاء باشد بدين معناست كه همه حمدها بايد براى خداوند واقع شوند .\r\n« غير مقنوط من رحمته » جمله حاليه است ; يعنى در حالتى كه خدا غير مقنوط است . « مقنوط » يعنى مأيوس ، و « غير مقنوط » يعنى خدايى كه كسى از او مأيوس نيست و يا نبايد مأيوس باشد ، رحمت خداوند وسعت دارد و همه موجودات و بندگان از رحمت او بهره مند مى شوند . در قرآن شريف هم آمده است : ( لاتقنطوا من رحمة الله انّ اللّه يغفر الذّنوب جميعاً ) ( 1 ) از رحمت خداوند مأيوس نباشيد كه خداوند همه گناهان را مى آمرزد .\r\n« و لا مخلوّ من نعمته » اين هم يك صفت ديگرى است براى خداوند ; « مخلوّ » اسم مفعول از خالى است و « لا مخلوّ » يعنى هيچ كس و هيچ چيز از نعمت او خالى نيست ، يعنى اين طور نيست كه خزانه هاى خدا از نعمت خالى شوند .\r\n« و لا مأيوس من مغفرته » اين هم يك صفت است براى خداوند ; يعنى هيچ كس از مغفرت و عفو و بخشش خداوند مأيوس و نااميد نيست يا نبايد نا اميد باشد .\r\n« و لا مستنكف من عبادته » ، « مستنكف » بايد به فتح « كاف » خوانده شود تا اسم مفعول باشد ; يعنى خدايى كه هيچ كس نبايد از عبادتش استنكاف كند ، كه اگر استنكاف كرديم ما « مستنكِف » استنكاف كننده و خدا « مستنكَف » استنكاف شده است .\r\n\r\n","description":"","footnote":"\r\n1 - سوره زمر ، آيه 53\r\n","page_name":" 628 ","page_number":628},
  {"content":"\r\n« الَّذِي لاَتَبْرَحُ مِنْهُ رَحْمَةٌ ، وَلاَتُفْقَدُ لَهُ نِعْمَةٌ »\r\n( آن خدايى كه رحمتش قطع نمى شود ، و نعمتش زوال نمى پذيرد . )\r\nجمله « الّذى لا تبرح منه رحمة » صفت « الله » است ، و جمله « و لا تفقد له نعمة » هم عطف به جمله قبل است و اين هم صفت ديگرى است براى « الله » ، و جمله « الّذى لا تبرح منه رحمة » در حقيقت علّت است براى « غير مقنوط و لا مأيوس » ; يعنى چرا از رحمت خدا و مغفرت او مأيوس نباشيم ؟ براى اين كه « لا تبرح منه رحمة » هيچ وقت رحمت خدا قطع نمى شود . جمله « لا تفقد له نعمة » هم در حقيقت علّت است براى « و لا مخلوّ من نعمته » ; يعنى چرا خدا غير مخلوّ از نعمت است ؟ براى اين كه « لا تفقد له نعمة » هيچ وقت نعمت خدا تمام نمى شود و او هميشه صاحب نعمت است .\r\nبنابراين معناى كلام حضرت تا به اينجا چنين است : هر ستايشى به خودىِ خود مخصوص خداوند است ، كه به دليل زايل نشدن رحمت او هيچ كس از رحمت و مغفرتش مأيوس نيست ، و به دليل تمام نشدن نعمت هاى او و سرشار بودن خزائن او هيچ كس از نعمت هاى خداوند محروم نيست .\r\nدنيا هم فناپذير و هم لذيذ\r\n« وَالدُّنْيَا دَارٌ مُنِيَ لَهَا الْفَنَاءُ وَلِأَهْلِها مِنْهَا الْجَلاَءُ ، وَهِىَ حُلْوَةٌ خَضِرَةٌ ، وَقَدْ عَجِلَتْ لِلطَّالِبِ ، وَالْتَبَسَتْ بِقَلْبِ النَّاظِرِ »\r\n( دنيا سرايى است فناپذير و براى اهلش رفتن مقدّر گرديده ، و آن شيرين و سبز و خرّم است ، و شتابان به سراغ خواهان خود مى آيد ، و از راه فريب خود را در دل نگاه كننده جا مى اندازد . )\r\n« مُنِىَ » به معناى « قُدِّرَ » يعنى مقدّر شده است ، و به معانى ديگر و از جمله به معناى « ابتلاء » هم آمده است . « الفناء » به معناى از بين رفتن و نابود شدن است ، « الجلاء » اصلاً به معناى ظهور است و در اينجا به معناى خارج شدن از وطن است ،\r\n","description":"","footnote":"","page_name":" 629 ","page_number":629},
  {"content":"\r\nچون در حقيقت ظاهر و آفتابى شده است . مى فرمايند : دنيا خانه و سرايى است كه فانى شدن آن مقدّر شده ; يعنى اين خانه هميشگى نيست ، فناپذير و نابود شدنى است ; « و لاهلها منها الجلاء » اهل دنيا هم از اين دنيا رفتنى هستند ، براى اهل دنيا رفتن از آن مقدّر شده است . « هى حلوة خضرة » اين دنيا شيرين و سرسبز است ; مقصود متاع دنياست كه براى اهل دنيا هم شيرين است و هم سرسبز و خرّم ، البتّه دلربايى متاع دنيا و جاذبه آن مقصود است ; اين مقام و رياست دنيا ، آن ثروت و زر و زيور دنيا ، آن باغ و كاخ و ماشين دنيا دلربايى دارند و براى اهل دنيا شيرين مى باشد ، اهل دنيا از رياست دنيا لذّت مى برند و به همين خاطر هم براى رسيدن به آن به همديگر تملّق مى گويند و گاهى جنگ و نزاع مى كنند ، آن همه جنگ و قتل و غارتى كه مىشود همه براى رسيدن به رياست دنيا و براى بسيارى رسيدن به زر و سيم دنياست ، اينها همه دليل است كه متاع دنيا جاذبه و دلربايى دارد .\r\n« و قد عجلت للطّالب » يعنى دنيا به طرف طالبين خود عجله مىكند و به سرعت به طرف آنها مى آيد . نگوييد خيلى ها دنبال دنيا مى دوند و دنيا گيرشان نمى آيد ، براى اين كه آنها راهش را نمى دانند ، اگر كسى اهل دنيا باشد و بر حسب طبع علل و اسباب را فراهم كند ، مقدّمات هر كارى را درست فراهم كند طبيعتاً دنيا هم برايش فراهم مىشود ، البتّه اين طور هم نبوده كه بدون مقدّمه و زحمت چيزى به كسى بدهند يا مثلا سقف را سوراخ كنند و چيزى پايين بريزند .\r\n« و التبست بقلب النّاظر » ، « التبست » از مادّه « لُبس » به معناى پوشش و چسبيدن است ; مى فرمايد : هر كسى به دنيا نگاه كند اين دنيا به قلب او مى چسبد ، يعنى در قلب او جا مى گيرد ، از بس دلرباست هر كس كه با چشم خريدارى به دنيا نگاه كند ، دنيا چشم او را مى گيرد ، مورد پسند او واقع مىشود ، اين طور نيست كه زر و زيور و مال و مقام دنيا به چشم بيننده زشت بيايد ، همه آن را مى پسندند و آن را\r\n","description":"","footnote":"","page_name":" 630 ","page_number":630},
  {"content":"\r\nدوست دارند ; و اگر « التبست » از مادّه « لَبس » به معناى اشتباه باشد بدين معناست كه دنيا از راه اشتباه كارى و فريب خود را در دلها جا مى اندازد .\r\nبا دنيا چه ارتباطى بايد داشت ؟\r\n« فَارْتَحِلُوا عَنْهَا بِاَحْسَنِ مَا بِحَضْرَتِكُمْ مِنَ الزَّادِ ، وَلاَتَسْأَلُوا فِيهَا فَوْقَ الْكَفَافِ ، وَلاَتَطْلُبُوا مِنْهَا اَكْثَرَ مِنَ الْبَلاَغِ »\r\n( پس كوچ كنيد از اين دنيا و از بهترين متاع خود توشه برداريد ، و در آن بيش از رفع حاجت نخواهيد ، و زيادتر از آنچه نياز داريد طلب نكنيد . )\r\n« ارتحلوا » از « ارتحال » به معناى كوچ كردن است . « من الزّاد » بيان « ما بحضرتكم » است ; كوچ كنيد با بهترين سرمايه دنيا كه نزد شما هست ، تلاش كنيد زاد و توشه اين دنيا را با خودتان به آخرت منتقل كنيد . « بأحسن ما بحضرتكم » يعنى از بهترين چيزهايى كه نزدتان هست ; مال و ثروت دارى براى آخرتت صرف كن ، علم نافع به حال مردم دارى همان را در راه خدمت به مردم صرف كن و بدان كه اين دنيا هدف نيست ، بلكه وسيله رسيدن به آخرت است .\r\n« و لاتسألوا فيها فوق الكفاف » بيش از كفاف نخواهيد ، آنچه از مال دنيا كه كفايت مخارج حدّ متوسط انسان را مىكند كافى است ، و بيش از آن را اگر صرف آخرت كنيد براى شما سودمند است ، امّا اگر صرف آخرت خود نكنيد پس خزانه دارى ديگران را كرده ايد . « و لاتطلبوا منها اكثر من البلاغ » ، ضمير « منها » به دنيا برمى گردد . « بلاغ » به معناى رساندن است ; يعنى آن مقدارى را از دنيا مطالبه كنيد كه شما را به انتها مى رساند ، يعنى بيش از رفع نياز نخواهيد . اين جمله در حقيقت تعبير ديگرى از همان جمله « و لاتسألوا فيها فوق الكفاف » است ; هر دو جمله يك معنا را مى رسانند منتها با دو تعبير بيان شده اند ، و تفنن در عبارت است ، آنچه شما را كفايت مىكند همانى است كه شما را به نهايت مى رساند .\r\n","description":"","footnote":"","page_name":" 631 ","page_number":631},
  {"content":"\r\nاضافه بر مخارج روزانه يا سالانه فقط در اين صورت مفيد است كه صرف مخارج آخرت شود ، فرزندان انسان در پيشگاه خدا روزىِ جداگانه اى دارند و اين طور نيست كه شما وظيفه داشته باشيد دنياى آنها را تأمين كنيد ، تا هنگامى كه تحت تكفّل شما هستند شما وظيفه داريد ، ولى وقتى به سر و سامان رسيدند و از تكفّل شما خارج شدند ديگر شما نسبت به آنان وظيفه نداريد .\r\nوالسّلام عليكم و رحمة الله و بركاته\r\n","description":"","footnote":"","page_name":" 632 ","page_number":632},
  {"content":"\r\nخطبه هاى\r\n46 ، 47 و 48\r\n( درس 87 )\r\nدعاى حضرت هنگام رفتن به شام\r\nخداوند همراه انسان و نگاهبان بازماندگان\r\nسوق العُكاز\r\nكوفه و پيش گويى حضرت على ( عليه السلام ) درباره آن\r\nتوضيح فرمايش حضرت على ( عليه السلام ) در خطبه چهل و هشتم\r\nحمد و سپاس خداى سبحان\r\nعلّت تغيير مسير در بيان حضرت على ( عليه السلام )\r\nجمجمه انوشيروان\r\n","description":"","footnote":"","page_name":" 633 ","page_number":633},
  {"content":"\r\n\r\n","description":"","footnote":"","page_name":" 634 ","page_number":634},
  {"content":"\r\nبسم الله الرحمن الرحيم\r\nخطبه 46\r\nو من كلام له ( عليه السلام ) عند عزمه على المسير الى الشّام :\r\n« اَللَّهُمَّ اِنِّى اَعُوذُ بِكَ مِنْ وَعْثَاءِ السَّفَرِ ، وَكَآبَةِ الْمُنْقَلَبِ ، وَسُوءِ الْمَنْظَرِ فِى الْأَهْلِ وَالْمَالِ . اَللَّهُمَّ اَنْتَ الصَّاحِبُ فِى السَّفَرِ ، وَاَنْتَ الْخَلِيفَةُ فِى الْأَهْلِ ، وَلاَيَجْمَعُهُمَا غَيْرُكَ ، لِأَنَّ الْمُسْتَخْلَفَ لاَيَكُونُ مُسْتَصْحَباً ، وَالْمُسْتَصْحَبَ لاَيَكُونُ مُسْتَخْلَفاً »\r\nموضوع بحث درسهايى از نهج البلاغه بود ، خطبه چهل و ششم از نهج البلاغه عبده است ; اين خطبه در اصل متعلّق به رسول خدا ( صلى الله عليه وآله و سلم ) بوده كه بعداً حضرت امير ( عليه السلام ) چند جمله كوتاهى به آن اضافه فرموده اند . اين خطبه را طبق نقل مرحوم سيّد هنگامى كه حضرت آماده سفر شام براى جنگ با معاويه شدند فرمودند ، در هر مرحله اى دعايى خوانده اند ، و اين دعا را به محض اين كه پايشان را در ركاب گذاشته اند به پيشگاه مقدّس خداوند عرضه مى دارند : ( 1 )\r\n\r\n","description":"","footnote":"\r\n1 - شرح ابن ابى الحديد ، ج 3 ، ص 165 ; بحارالانوار ، ج 32 ، ص 391\r\n","page_name":" 635 ","page_number":635},
  {"content":"\r\nدعاى حضرت هنگام رفتن به شام\r\n« اَللَّهُمَّ اِنِّى اَعُوذُ بِكَ مِنْ وَعْثَاءِ السَّفَرِ ، وَكَآبَةِ الْمُنْقَلَبِ ، وَسُوءِ الْمَنْظَرِ فِى الْأَهْلِ وَالْمَالِ »\r\n( بار خدايا از مشقّت سفر ، و اندوه وقت بازگشت ، و بدى نگاه در اهل و مال به تو پناه مى برم . )\r\nهمان طورى كه رسول خدا ( صلى الله عليه وآله و سلم ) خبر داده بودند على ( عليه السلام ) مى دانستند كه پس از به قدرت رسيدن ، با ناكثين و قاسطين و مارقين درگير مى شوند و جنگ مى كنند ، اينك در جنگ با ناكثين به پيروزى رسيده بودند و آماده سفرِ شام و شركت در جنگ با قاسطين هستند ، براى اوّلين لحظه اى كه پا در ركاب مى كنند خداى خود را مورد توجّه قرار داده و عرضه مى دارند :\r\n« اللّهمّ انّى اعوذ بك من وعثاء السّفر » خدايا من از مشقّت سفر به تو پناه مى برم . « وَعْث » به حسب اصل لغت به معناى خاكهاى بسيار نرمى ( پودر ) است كه در راهها بوده كه در غير وقت بارانى عابرين در آن فرو مى رفته و راه رفتن در آن مشقّت داشته ، در وقت باران هم همان خاكها به صورت دوغابه درمى آمده و از اين جهت نيز براى عابرين يك نوع مشقّت ديگر داشته است ، كه به هرحال عابر و مسافر را به مشقّت مى انداخته است ، امّا در محاورات اين كلمه را كنايه از مطلق مشقّت سفر مى آورند ; خدايا من از مشقّت سفر به تو پناه مى برم ، گرچه آن خاكهاى نرم و آن گل و شُل ها نباشد ولى به هرحال سفر مخصوصاً سفرى كه انسان براى جنگ و جبهه مى رود داراى مشقّت و سختى است .\r\n« و كآبة المنقلب » ، « منقلب » اگر اسم زمان باشد به معناى « هنگام برگشتن » و اگر مصدر ميمى باشد به معناى « برگشتن » است . « كآبة » را عرب در موارد غصّه و گرفتارى استعمال مىكند ، يعنى غصّه و گرفتاريها ; يعنى خدايا من از گرفتاريهاى\r\nهنگام بازگشت به تو پناه مى برم ، « كآبة المنقلب » يعنى غم و غصّه هنگام برگشتن ;\r\n","description":"","footnote":"","page_name":" 636 ","page_number":636},
  {"content":"\r\nاين يك نكته خاصّى دارد ، مسافرتهاى گذشته به اين دليل كه با شتر و اسب و قاطر بوده زمان زيادى طول مى كشيده ، وضعيّت درمان هم مثل امروزه نبوده كه وقتى كسى مريض شود فوراً او را معالجه كنند و سالم شود ، ممكن بوده يك مسافر بعد از ماهها كه سفرش با چه زحمت و مشقّتى تمام مى شده و به وطن خود برمى گشته مواجه با غم و غصّه هاى فراوانى بشود ; مثلا مشاهده كند همسرش مرده ، يا فرزندش از دست رفته ، يا غارتگرها مال و اموالش را برده اند ، و بالاخره ممكن بود مشكلاتى از اين قبيل به او رسيده باشد كه پس از برگشتن به وطن به او خبر مى دهند ، اينها غم و غصّه هاى بعد از سفر است . حالا حضرت دعا مى كنند كه خدايا ما را دچار اين طور مصائب و غم و غصّه ها نگردان ، و وقتى از سفر برمى گرديم خبرهاى بد و ناگوار به ما نرسد .\r\n« و سوء المنظر فى الاهل و المال » و بدنظرى در مال و اولاد ; « سوء » به معناى بدى است ، و « المنظر » مصدر ميمى و به معناى نظر كردن است ، « سوء المنظر » يعنى بدنظرى ، يعنى خدايا به تو پناه مى برم از نظرها و نگاههاى بدى كه ممكن است مال و اولادم را نابود كند ; شايد مقصود از اين نظرهاى بد نگاههاى خيانت بارى باشد كه افراد به زن و مال انسان مى كنند ، و يا نظرهايى كه به اهل يا مال او مى زنند كه در اصطلاح از آن تعبير به چشم زخم مى كنند ، اين دو احتمال در اين عبارت وجود دارد ; ممكن است دزدى به مال انسان نگاه خيانت بار بكند يا مرد لااُبالى به ناموس او از روى خيانت نگاه كند ، و ممكن هم هست كه مال و اولاد انسان به چشم كسى خوش بيايد و صاحب مال را چشم بزند . به هرحال مقصود اين است كه خدايا كارى بكن كه وقتى از سفر برمى گردم به درد و غم و مشكلات خانوادگى مبتلا نشوم .\r\nاين معنايى كه كرديم در صورتى است كه جمله « و سوء المنظر فى الاهل و\r\n","description":"","footnote":"","page_name":" 637 ","page_number":637},
  {"content":"\r\nالمال » بيان براى جمله « و كآبة المنقلب » باشد ، و يك احتمال هم اين است كه جمله مستقل و جداگانه اى باشد .\r\nخداوند همراه انسان و نگاهبان بازماندگان\r\n« اَللَّهُمَّ اَنْتَ الصَّاحِبُ فِى السَّفَرِ ، وَاَنْتَ الْخَلِيفَةُ فِى الْأَهْلِ ، وَلاَيَجْمَعُهُمَا غَيْرُكَ »\r\n( خدايا تو در سفر همراه و رفيق من ، و در بين اهل و اولادم جانشين من هستى ، و غير از تو كسى قدرت هر دو را ندارد . )\r\n« صاحب » به معناى مصاحب ، همراه و رفيق است . « خليفه » از « خَلَف » و به معناى جانشين است . « اهل » منسوبين نزديك هستند ; يعنى خدايا تو در سفر همراه و همسفر من هستى . « و أنت الخليفة فى الاهل » و در عين حالى كه در سفر همراه من و همسفر من هستى در بين زن و فرزندانم نيز جانشين من هستى .\r\nتا اينجاى خطبه را گفته اند از رسول خدا ( صلى الله عليه وآله و سلم ) است ( 1 ) و از اينجا به بعد را حضرت امير ( عليه السلام ) اضافه فرموده اند : « و لايجمعهما غيرك » يعنى اين دو صفت كه هم در سفر همراه من و هم در اهل و عيالم جانشين من باشى در غير از تو جمع نمى شود ; و در مقام بيان علّت آن فرموده اند :\r\n« لِأَنَّ الْمُسْتَخْلَفَ لاَيَكُونُ مُسْتَصْحَباً ، وَالْمُسْتَصْحَبَ لاَيَكُونُ مُسْتَخْلَفاً »\r\n( زيرا كه جانشين نمى تواند همراه باشد ، و همراه هم نمى تواند جانشين شود . )\r\nاين دو جمله بيان علّت جمله قبل است كه فرمود « و لايجمعهما غيرك » ; يعنى غير از تو اگر خليفه ( مستخلَف ) من باشد ديگر نمى تواند همراه و همسفر ( مستصحَب ) من باشد ، و اگر همسفرِ ( مستصحَب ) من باشد ديگر نمى تواند جانشينِ ( مستخلَف ) من در اهل و عيالم باشد ; امّا تو چون مجرّد و محيط بر\r\n\r\n","description":"","footnote":"\r\n1 - بحارالانوار ، ج 32 ، ص 391 ; و ج 73 ، ص 293 ، چاپ بيروت\r\n","page_name":" 638 ","page_number":638},
  {"content":"\r\nهمه عالم هستى و در آنِ واحد در همه جا هستى ، بنابراين هم خليفه من در بين اهل و عيالم و هم همراه و همسفرِ من هستى .\r\nخطبه 47\r\nو من كلام له ( عليه السلام ) فى ذكر الكوفة :\r\n« كَأَنِّى بِكِ يَا كُوفَةُ تُمَدِّينَ مَدَّ الْأَدِيمِ الْعُكَاظِىِّ ، تُعْرَكِينَ بِالنَّوَازِلِ ، وَتُرْكَبِينَ بِالزَّلاَزِلِ ، وَاِنِّى لَأَعْلَمُ أَنَّهُ مَا اَرَادَ بِكِ جَبَّارٌ سُوءاً اِلاَّ ابْتَلاَهُ اللهُ بِشَاغِل ، وَرَمَاهُ بِقَاتِل »\r\nاين خطبه از فرمايشات حضرت امير ( عليه السلام ) خطاب به كوفه است ، ضمير خطاب در « بِكِ » را به اعتبار اين كه كوفه مؤنث است آورده اند .\r\n« كَأَنِّى بِكِ يَا كُوفَةُ تُمَدِّينَ مَدَّ الْأَدِيمِ الْعُكَاظِىِّ »\r\n( اى كوفه مثل اين كه تو را مى بينم كه مانند چرم عكاظ كشيده مى شوى . )\r\n« تُمَدِّينَ » از مادّه « مَدّ » به معناى كشيدن است ، يعنى كشيده مى شوى .\r\nسوق العُكاز\r\nجمله « مَدَّ الاديم العكاظىّ » مفعول مطلق نوعى است ، يعنى مانند كشيدن چرم عكاظى ; « اديم » به معناى پوست دبّاغى شده ( چرم ) است ، « عُكاظى » منسوب به « عُكاظ » و مقصود از آن بازار عكاظ است ، عكاظ بيابانى بوده بين مكّه و طائف كه هم خنك و هم از جهت وسعت و بزرگى قابل بهره بردارى كار آنها در آن روزگار بوده است .\r\n","description":"","footnote":"","page_name":" 639 ","page_number":639},
  {"content":"\r\nاعراب آن روز همانند امروز كه كشورهاى دنيا به مناسبتى در كشور خود نمايشگاهى ترتيب مى دهند و اكثر كشورها مصنوعات و اختراعات خود را به نمايش مى گذارند ، در اين بيابانِ خيلى وسيع سالانه دو تا سه مرتبه چادر مى زدند و نمايشگاهى تشكيل مى دادند و مصنوعات خود را كه از جمله چرم بود به آنجا مى آوردند ; اين بازار معروف به « سوق العكاظ » بود . « عُكاظ » از مادّه « معاكظة » است ، و « معاكظة » به معناى مفاخره و فخرفروشى است ، و « سوق عكاظ » هم به همين علّت گفته اند كه اعراب در اين بازار بر همديگر مفاخره و فخرفروشى مى كردند ، و اگرچه فروشندگان اين بازار همه چيزهاى مورد نياز را براى فروش و تجارت و بردن سود به اين بازار مى آوردند ، امّا قصد اصلى آنان تفاخر و فخرفروشى بوده و لذا شعرا نيز اشعار خود را در آن بازار عرضه مى كردند و به همين جهت آنجا را « عُكاظ » ناميده اند .\r\nكوفه و پيش گويى حضرت على ( عليه السلام ) درباره آن\r\nحضرت اميرالمؤمنين ( عليه السلام ) شهر كوفه را به چرمى كه منسوب به همان بيابان يا بازارى كه در آن بيابان عكاظ تشكيل داده مى شد و به آن « اديم العكاظى » مى گفتند تشبيه فرموده اند ، خصوصيّت چرم اين است كه هنگام ساختن كفش آن را با دست يا هر وسيله ديگر مى كشيدند و بعد با چيزى مانند چكشهاى مخصوص كفّاشى آن را مى كوبيدند تا آماده بهره بردارى شود ، در حقيقت حضرت خطاب به كوفه مى فرمايند : اى كوفه تو هم هر روزى مانند كشيده شدن چرم عكاظى كشيده و فشار داده مى شوى ! و يا مقصود اين است كه گسترش مى يا بى و بزرگ مى شوى .\r\nشهر كوفه همان طورى كه قبلا اشاره كرده ام شهر نو احداثى بوده كه در زمان عمر توسط سعد وقّاص بنا گرديد ، و علّت بناى آن از اين قرار بود كه وقتى سعد وقّاص براى فتح ايران نيروى زيادى برده بود ، پس از فتح ايران ديد فعلا جنگى نيست\r\n","description":"","footnote":"","page_name":" 640 ","page_number":640},
  {"content":"\r\nولى ممكن است در آينده اى نه چندان دور اين نيروها مورد احتياج واقع شوند و اگر پراكنده شوند جمع كردن آنها كار مشكلى است ، از طرفى فاصله تا پايتخت اسلام ( مدينه ) هم خيلى زياد است و رفت و برگشت آنها به پايتخت مشكل است ، لذا به فكرش رسيد همين سرزمين را براى اسكان ارتش آماده كند و شهرى بسازد ، به عمر نامه نوشت و از او اجازه بناى شهر را براى تجمّع سپاه اسلام درخواست كرد ، و پس از دستور عمر آن را بنا كرد و سپاه را در آن جاى داد ، در حقيقت شهر كوفه يك شهر ارتشى بود .\r\nچون لشگر اسلام از مردم و قبايل مختلف تشكيل شده بود ، جمعيت اين شهر هم به همان منوال از قبايل مختلف تشكيل شد و همه يا اكثر آنها مردمى جنگجو و آزموده و كاركشته بودند ، و اگر چنانچه كسى مى خواست كودتا كند و مثلا كشور اسلام را بگيرد اوّلين كارى كه مى كرد به سراغ ارتشى ها مى آمد و سعى و تلاش خود را در قلع و قمع كردن آنها مصروف مى داشت . بنابراين كوفه هميشه مورد نظر بود و هميشه هم از طرف شام و معاويه مورد حمله قرار مى گرفت ، و مخصوصاً پس از شهادت حضرت على ( عليه السلام ) معاويه با لشگر و رجّاله ها براى فتح كوفه به اين شهر هجوم برد و آنجا را مورد تاختوتاز خود قرار داد ، بعد از معاويه ساير خلفاى بنى اميّه و بعداً خلفاى بنى عبّاس نيز به كوفه حمله مى كردند ، اين حملات به خاطر شيعيانى بود كه در كوفه وجود داشتند و خلفا از وجود آنها در هراس بودند .\r\nگفته اند منصور دوانيقى يكى از كسانى بود كه از شهر كوفه در هراس بود ، او تصميم گرفت كوفه را تخريب و قلع و قمع كند ، وقتى در اين مورد با امام صادق ( عليه السلام ) مشورت كرد ، حضرت صادق ( عليه السلام ) او را قانع كرد كه چنين كارى به صلاح او نيست و او هم از تخريب اين شهر صرف نظر نمود . ( 1 )\r\nخلاصه كوفه مورد تاختوتاز قدرتمندانى مانند خلفاى بنى اميّه و بنى عبّاس بود\r\n\r\n","description":"","footnote":"\r\n1 - شرح ابن ابى الحديد ، ج 3 ، ص 198\r\n","page_name":" 641 ","page_number":641},
  {"content":"\r\nو بكش بكش و فشار در اين شهر وجود داشت . حضرت اميرالمؤمنين ( عليه السلام ) به عنوان پيش گويى شهر كوفه را مخاطب قرار داده و فرموده اند : اى كوفه ! مثل اين كه تو را مى بينم كه مانند چرم عكاظى مى كشند و تحت فشار قرار مى دهند .\r\n« تُعْرَكِينَ بِالنَّوَازِلِ ، وَتُرْكَبِينَ بِالزَّلاَزِلِ »\r\n( از پيشامد حادثه ها پايمال مى شوى ، و جنبش ها بر تو وارد مىشود . )\r\n« تُعركين » از مادّه « عرك » به معناى محلّ تاختوتاز قرار گرفتن است ; يعنى به تو هجوم مى آورند . « نوازل » جمع « نازلة » به معناى حادثه است ; يعنى با تو برخورد تند مىشود . « تركبين » از مادّه « ركب » ، و « زلازل » جمع « زلزلة » به معناى دگرگونى است ; يعنى با تو برخوردهاى تند مىشود ، تو محلّ و صحنه تاختوتاز قرار مى گيرى ; همين هم بود ، يك روز معاويه آمد ، يك روز حجّاج آمد ، ( 1 ) و هر روزى يك كسى مى آمد و كوفه را محلّ هجوم و تاختوتاز خود قرار مى داد . وقتى كه فردى مانند حجّاج وارد كوفه مىشود و صد و بيست هزار نفر از شيعيان حضرت على ( عليه السلام ) را مى كشد ، اين يك زلزله عجيبى است كه مىشود ; بعد مى فرمايند :\r\n« وَاِنِّى لَأَعْلَمُ أَنَّهُ مَا اَرَادَ بِكِ جَبَّارٌ سُوءاً اِلاَّ ابْتَلاَهُ اللهُ بِشَاغِل ، وَرَمَاهُ بِقَاتِل »\r\n( و من مى دانم كه هيچ ستمگرى بر تو اراده ظلم و جور نمى كند مگر اين كه خدا او را به بلايى و يا كشنده اى مبتلا مىكند . )\r\nحضرت در ادامه خطاب به شهر كوفه مى فرمايند : اين را هم به تو بگويم ، همه اينهايى كه به تو حمله مى كنند روزى كشته مى شوند « ما اراد بك جبّار سوءاً » هيچ جبّار و ستمگرى نسبت به تو اراده بد نمى كند « الاّ ابتلاه الله بشاغل » مگر اين كه خداوند او را به يك گرفتارى مبتلا مىكند « و رماه بقاتل » و كسى را مأمور مىكند كه او را بكشد ; اينجا ابن ابى الحديد پنج شش نفر از اين خلفا و جبّاران را نقل مىكند كه\r\n\r\n","description":"","footnote":"\r\n1 - حضرت على ( عليه السلام ) در خطبه 116 نهج البلاغه از آينده مردم كوفه و حكومت حجاج بن يوسف خبر مىدهد .\r\n","page_name":" 642 ","page_number":642},
  {"content":"\r\nيا كشته شدند و يا گرفتار بليه اى شدند ، مثلا معاويه كه يكى از آن جبّاران بود اگر كشته نشد ولى گرفتار بلا شده بود .\r\nخطبه 48\r\nو من خطبة له ( عليه السلام ) عند المسير إلى الشّام :\r\n« اَلْحَمْدُلِلَّهِ كُلَّمَا وَقَبَ لَيْلٌ وَغَسَقَ ، وَالْحَمْدُلِلَّهِ كُلَّمَا لاَحَ نَجْمٌ وَخَفَقَ ، وَالْحَمْدُلِلَّهِ غَيْرِ مَفْقُودِ الْإِنْعَامِ وَلاَ مُكَافَئِ الْإِفْضَالِ .\r\nاَمَّا بَعْدُ ، فَقَدْ بَعَثْتُ مُقَدَّمَتِى وَاَمَرْتُهُمْ بِلُزُومِ هَذَا الْمِلْطَاطِ حَتَّى يَأْتِيَهُمْ اَمْرِى ، وَقَدْ اَرَدْتُ أَنْ اَقْطَعَ هَذِهِ النُّطْفَةَ اِلَى شِرْذِمَة مِنْكُمْ مُوطِنِينَ اَكْنَافَ دَجْلَةَ فَاُنْهِضَهُمْ مَعَكُمْ اِلَى عَدُوِّكُمْ ، وَاَجْعَلَهُمْ مِنْ أَمْدَادِ الْقُوَّةِ لَكُمْ »\r\nقال السّيّد الشّريف : أقول : يعنى عليه السّلام بالملطاط هاهنا السّمت الّذى امرهم بلزومه ، و هو شاطئ الفرات ، و يقال ذلك ايضاً لشاطئ البحر ، و اصله ما استوى من الارض ، و يعنى بالنّطفة ماء الفرات ، و هو من غريب العبارات و عجيبها .\r\nاين خطبه را همان طورى كه مرحوم سيّد رضىّ گفته اند حضرت على ( عليه السلام ) موقع حركت به شام ايراد فرمودند . ابتداى اين خطبه در يك سطر و نيم حمد و ثناى خداست و سه سطر ديگر در مورد هدف از مسيرى كه انتخاب فرموده اند .\r\nتوضيح فرمايش حضرت على ( عليه السلام ) در خطبه چهل و هشتم\r\nمقرّ حكومت حضرت اميرالمؤمنين ( عليه السلام ) كوفه بوده و براى رفتن به صفّين اگر\r\n","description":"","footnote":"","page_name":" 643 ","page_number":643},
  {"content":"\r\nبخواهند از طرف مدائن و بغداد كه در كنار شطّ است بروند يك مقدارى راه دور كردن است ; چون اين طرف شطّ و بغداد و مدائن به طرف ايران است و راه رسيدن به صفّين يك مقدارى دور تر مىشود تا اين كه بخواهند از آن طرف شطّ بروند ، ولى علّت اين تغيير مسير و انتخاب راه دور تر اين بوده كه عمدتاً شيعيان و ارادتمندان به حضرت و عشاير شيعه در اطراف شطّ دجله زندگى مى كردند ، حضرت هم براى اين كه اين شيعيان را به جمع لشگر خود اضافه كنند مسير خود را تغيير داده و از سمت مدائن و بغداد حركت كردند .\r\nبه طورى كه مى گويند الآن هم اطراف دجله عشاير شيعه هستند ، و علماى بزرگى مثل مرحوم ميرزاى شيرازى ، مرحوم سيّد ابوالحسن اصفهانى و آقايان ديگر وقتى مى خواستند حركتى و انقلابى بكنند از اين عشاير كمك مى گرفتند ; به هرحال علّت تغيير مسير حركت همين بوده و خودِ حضرت هم در همين خطبه به اين معنا اشاره فرموده اند . در مورد حمد و ستايش خدا فرموده اند :\r\nحمد و سپاس خداى سبحان\r\n« اَلْحَمْدُلِلَّهِ كُلَّمَا وَقَبَ لَيْلٌ وَغَسَقَ »\r\n( حمد و سپاس خداى را هرگاه كه شب شود و تاريكى همه جا را فرا گيرد . )\r\nهمان طورى كه قبلا توضيح داده شد « ال » در « الحمد » براى استغراق است ، يعنى همه حمد و ستايش مخصوص خداست ; « كلّما وقب ليلٌ و غسق » ، « وقب » به معناى « دَخَلَ » يعنى داخل شد ، و « غسق » به معناى فراگيرى تاريكى است ; يعنى حمد مخصوص خداست وقتى كه شب داخل شود و تاريكى آن همه جا را فرا گيرد .\r\n« وَالْحَمْدُلِلَّهِ كُلَّمَا لاَحَ نَجْمٌ وَخَفَقَ »\r\n( و حمد و ستايش مخصوص خداست هرگاه كه ستاره اى ظاهر شود و غروب كند . )\r\n","description":"","footnote":"","page_name":" 644 ","page_number":644},
  {"content":"\r\n« لاح » به معناى « ظَهَرَ » يعنى ظاهر و آشكار شود ، « خَفَقَ » به معناى « غَرُبَ » است ; يعنى حمد و ستايش مخصوص خداست هر وقت ستاره اى ظاهر شود و غروب كند .\r\n« وَالْحَمْدُلِلَّهِ غَيْرِ مَفْقُودِ الْإِنْعَامِ وَلاَ مَكَافَئِ الْإِفْضَالِ »\r\n( و حمد و ستايش مخصوص خدايى است كه بخشش او تمامى ندارد ، و فضل و كرمش جبران ندارد . )\r\n« انعام » مصدر « اَنْعَمَ » است و معناى بخشش مىدهد ; يعنى بخشش كردنش پايان ناپذير است . عبارت « غير مفقود الانعام » صفت است براى « الله » ; يعنى حمد و ستايش مخصوص خدايى است كه بخشش او پايان ناپذير است . « و لا مكافئ الافضال » ، « مكافئ » اسم مفعول است ، « افضال » هم مصدر است از مادّه « فضل » و به معناى تفضّل است ، معناى اين جمله اين است كه تفضّل خداوند هيچ گاه جبران شدنى نيست ، آن وقت اين جمله كه صفت « الله » واقع شده معنايش اين مىشود كه : حمد و سپاس مخصوص خدايى است كه تفضّلش جبران شدنى نيست ، هيچ كسى نمى تواند فضل و كرم خدا را نسبت به خودش جبران كند .\r\nعلّت تغيير مسير در بيان حضرت على ( عليه السلام )\r\n« اَمَّا بَعْدُ ، فَقَدْ بَعَثْتُ مُقَدَّمَتِى وَاَمَرْتُهُمْ بِلُزُومِ هَذَا الْمِلْطَاطِ حَتَّى يَأْتِيَهُمْ اَمْرِى »\r\n( بعد از حمد و ثناى خداوند ، من جلودار لشگر خود را فرستادم و به آنها دستور دادم كه در كنار فرات درنگ كنند تا فرمانم به آنها برسد . )\r\n« بَعَثْتُ » از « بَعْث » به معناى برانگيختن و فرستادن است . « مقدّمتى » هم به فتحِ دال خوانده شده و هم به كسرِ دال ، و به معناى آن تعدادى از لشگر است كه قبل از حركت لشگر براى انجام كارهاى مقدّماتى مى رفتند و به آنها « مقدمة الجيش » مى گفتند . « مِلطاط » از مادّه « لطط » است ، اصل اين لغت به معناى چسبيدن است ،\r\n","description":"","footnote":"","page_name":" 645 ","page_number":645},
  {"content":"\r\nعربها به ساحل رودخانه و دريا به اين جهت كه چسبيده به دريا و رودخانه هستند « مِلطاط » مى گويند . « امرتهم بلزوم هذا الملطاط » يعنى به آنها دستور دادم در ساحل اين شطّ فرات باشند .\r\nخلاصه كلام حضرت در اين عبارت اين است كه چون براى هر لشگرى يك مقدّمة الجيشى را مى فرستاده اند تا كارهاى مقدّماتى لازمى را از قبيل شناسايى موقعيّت محلّ ، شناسايى موقعيّت دشمن ، برآورد تعداد لشگر دشمن و . . . انجام دهند ، حضرت به آنها فرموده اند ملازم ساحل اين شطّ باشيد تا مجدداً دستور ديگرى به شما بدهم .\r\n« وَقَدْ اَرَدْتُ أَنْ اَقْطَعَ هَذِهِ النُّطْفَةَ اِلَى شِرْذِمَة مِنْكُمْ مُوطِنِينَ اَكْنَافَ دَجْلَةَ فَاُنْهِضَهُمْ مَعَكُمْ اِلَى عَدُوِّكُمْ ، وَاَجْعَلَهُمْ مِنْ أَمْدَادِ الْقُوَّةِ لَكُمْ »\r\n( و مصلحت را در اين ديدم كه از اين آب عبور كرده نزد عدّه اى از شما بروم كه در اطراف دجله ساكن هستند ، ايشان را تجهيز كرده به جنگ با دشمن شما بياورم و آنها را براى شما كمك قرار دهم . )\r\n« نُطفة » در اصل به آب صاف و خالص گفته مىشود ، و مقصود حضرت از « هذه النّطفة » شطّ فرات است . در بيان علّت تغيير مسير فرموده اند : من اراده كردم از اين شطّ فرات عبور كنم و به يك جمعيّتى از شما كه اطراف دجله ساكن هستند برخورد كنم ; « فانهضهم معكم الى عدوّكم » تا آنها را همراه شما در مقابله با دشمنان برانگيزم ، « و اجعلهم من امداد القوّة لكم » و آنها را كمك نيروى شما قرار دهم ; يعنى هدف من از تغيير مسير اين است كه از نيروى عشاير مسلمانِ نيرومند كه در اطراف دجله هستند براى شما استفاده كنم و آنها را براى مقابله با دشمنِ شما بسيج نمايم .\r\nجمجمه انوشيروان\r\nمرحوم حاج ميرزا حبيب الله خوئى در شرح خود به نقل از بحارالانوار از\r\n","description":"","footnote":"","page_name":" 646 ","page_number":646},
  {"content":"\r\nعمّار ساباطى حديثى آورده كه از عجايب است . حديث اين است كه وقتى حضرت و اصحابشان در اين مسير به مدائن رسيدند وارد ايوان مدائن شدند و تمام آن را گردش كردند و در اين بين به يك جمجمه پوسيده اى برخورد كردند ، به يكى از اصحاب فرمودند اين جمجمه را بردار ، بعد آمدند وارد ايوان شدند و نشستند ، حضرت فرمود : طشت آبى بياوريد ، و بعد به آن شخصى كه جمجمه را در دست داشت فرمود : جمجمه را در آن طشت بينداز ، بعد حضرت خطاب به آن جمجمه فرمودند : تو را سوگند مى دهم كه من و خودت را معرّفى كن ; جمجمه به قدرت خداوند با لغت فصيح عربى گفت : امّا تو « اميرالمؤمنين و سيّدالوصيين و امام المتّقين » هستى ، و امّا من « عبدالله و ابن امة الله كسرى انوشيروان » بنده خداوند فرزند كنيز خداوند كسرى انوشيروان هستم ; حضرت اميرالمؤمنين ( عليه السلام ) پرسيدند : « كيف حالك ؟ » حالت چطور است ؟ البتّه مقصود حضرت اين بوده كه وضع و حالت در عالم برزخى كه هستى چطور است ، جواب داد : اى امير مؤمنان ! من سلطان عادلى بودم كه نسبت به رعيّت و زيردستان خود شفقت و مهربانى داشته و هميشه به آنها ترحّم مى كردم ولى به خاطر دين مجوسى كه داشتم از بهشت محروم هستم ، با اين كه محمّد در زمان سلطنت من به دنيا آمد و بيست و سه كنگره از كنگره هاى قصر من در شب تولدش فرو ريخت و من مى خواستم به او ايمان آورم و ليكن از آن غفلت كردم و از اين نعمت بزرگ محروم شدم ، ولى خدا با اين كه در جهنّم هستم به واسطه آن عدالتى كه داشتم عذاب آتش را از من برداشته است ، و بعد گفت : « فوا حسرتا لو آمنت لكنت معك يا سيّد اهل بيت محمّد ( صلى الله عليه وآله و سلم ) و يا امير امّته » واحسرتا و صد افسوس كه اگر ايمان آورده بودم روز قيامت در بهشت با تو بودم اى بزرگ اهل بيت پيامبر ( صلى الله عليه وآله و سلم ) و اى امير امّت او . ( 1 )\r\n\r\n","description":"","footnote":"\r\n1 - منهاج البراعة ، ج 4 ، ص 272\r\n","page_name":" 647 ","page_number":647},
  {"content":"\r\nضمن اين كه حضرت راه خودشان را منحرف كرده و به مدائن رفتند و حدود هشتصد نفر از مدائن و تعدادى ديگر هم از جاهاى ديگر به سپاه ايشان پيوستند ، اين معجزه را هم كه از عجايب معجزات است به ياران خود نشان دادند ; البتّه اين حديث طولانى است و مطالب ارزنده ديگرى در آن ذكر شده كه به دليل خارج بودن از موضوع بحث از آنها صرف نظر مى كنيم .\r\n« قال السّيّد الشّريف : أقول : يعنى عليه السّلام بالملطاط هاهنا السّمت الّذى امرهم بلزومه ، و هو شاطئ الفرات ، و يقال ذلك ايضاً لشاطئ البحر ، و اصله ما استوى من الارض ، و يعنى بالنّطفة ماء الفرات ، و هو من غريب العبارات و عجيبها »\r\n( سيّد رضىّ ( رحمه الله ) مى فرمايد : مقصود حضرت از « ملطاط » در اينجا سمتى است كه حضرت دستور دادند سير كنند ، و آن كنار فرات است ، و به كنار دريا نيز ملطاط گفته مىشود ، و ريشه كلمه عبارت است از زمين صاف ، و مقصود از « نطفه » آب فرات است ، و اين تعبير از عبارتهاى عجيب و غريب مى باشد . )\r\nوالسّلام عليكم و رحمة الله وبركاته\r\nوالحمد لله ربّ العالمين\r\nوصلّى الله على محمّد وآله الطّاهرين .\r\n\r\n","description":"","footnote":"","page_name":" 648 ","page_number":648}
  ]