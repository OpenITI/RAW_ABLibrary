[
  {"content":"\r\n\r\nارهاب الجنوب\r\nترجمه جلد اول\r\nإرشاد القلوب\r\nديلمى\r\nنصايح و مواعظ\r\nاز آيات قرآن و اخبار و احاديث نبويه و آثار ائمه\r\nبقلم\r\nالحاج السيد هداية الله المسترحمى الجرقوئى\r\nبامقدمهء حضرت آية الله العظمى\r\nالسيد شهاب الدين الحسينى المرعشى النجفى\r\nدام ظله العالم\r\nكتابفروشى بوذر جمهرى مصطفوي\r\nتلفن 29593\r\n\r\n","description":"","footnote":"","page_name":" شناسنامهء كتاب 1 ","page_number":1},
  {"content":"\r\n\r\n\r\nجلد اول\r\n\r\nمقدمهء مترجم\r\nبسم اللّه الرحمن الرحيم\r\nالحمد للّه ربّ العالمين ، و الصّلوة و السّلام على سيّدنا سيّد المرسلين و خاتم النبيين محمّد بن عبد اللّه صلّى اللّه عليه و آله و سلّم و على بنته فاطمة الزهراء ، و على بن عمّه و وصيّه عليّ بن أبيطالب و على أولاده المعصومين عليهم السّلام و لعنة اللّه على أعدائهم أجمعين ، من الأوّلين و الآخرين .\r\nخوانندهء محترم : بهترين روش تربيت و پرورش أفراد بشر و رسيدن باوج سعادت همانا پس از آيات شريفهء قرآن مجيد تعليمات و دستورات پيشوايان دين مقدس إسلام و مذهب شيعه است ، چون در بيانات خود نكات سعادت جامعه را پيش‌بينى فرموده‌اند و آنچه را كه براى پيشرفت معنوى و مادى لازم است يادآور شده‌اند ، و علماى اعلام ( جزاهم اللّه خير الجزاء ) با بذل جان و مال و صرف وقت كوشيده‌اند تا بيانات ايشانرا در كتابهاى خود جمع نمايند .\r\nو از جملهء آنها مرحوم علّامهء ديلميّ است كه اين كتاب حاضر را جمع‌آورى فرموده از آيات شريفه قرآن و روايات مرويّه از رسولخدا صلّى اللّه عليه و آله و سلّم و أئمه هدى عليهم السّلام و كلمات و نصايح بزرگان و دانايان ، و چون عربى بود و همگى را بهره نبود بنا بدستور جناب عاليقدر آقاى حاج على آقاى مصطفوى آن را ترجمه نمودم بطور نقل بمعنى ، و مطلب اضافى را بين دو خطّ هلالى و يا در پاورقى نوشتم كه تصرف در أصل روايت و عبارت ننموده باشم ،\r\n\r\n","description":"","footnote":"","page_name":" شناسنامهء كتاب 2 ","page_number":2},
  {"content":"\r\n\r\nو تا اين تاريخ با آنكه بسيار تحقيق كردم اطلاع نيافتم كه كسى آن را ترجمه نموده باشد .\r\nبنابراين أولين بار بدست اين بنده ترجمه شده و بسى جاى خوشوقتى است كه مورد توجه و استقبال عموم برادران دينى واقع گرديد بطوريكه نسخه‌هاى چاپ اول آن بفاصله چند ماه ناياب گرديد از اينجهت إقدام بچاپ دوّم شد .\r\nو متأسفانه در چاپ اول چون فرصت براى مراقبت و دقت و تصحيح كمتر بود اغلاط و اشتباهات مختصرى رخ داده بود كه به حمد اللّه در اين چاپ بر طرف گرديد و با چندين نسخه متعدّد عربى آن تطبيق شد و اضافاتى بر آن افزودم كه بالنتيجه 19 صفحه بر چاپ اول اضافه شد ، و أشعار آن حتى المقدور با اعراب چاپ شد و فهرستى تقريبا مفصّل تنظيم گرديد .\r\nلذا ميتوان گفت اين چاپ بر چاپ اول امتياز كامل دارد و از كليه علاقمندان اين كتاب كه چاپ اول را در دست دارند خواستارم كه در سر فرصت آن را با اين چاپ مقابله نموده و تصحيح نمايند تا بهتر مورد استفاده واقع شود .\r\nو در خاتمه از خوانندگان و فضلاء انتظار دارم اين بنده را از اشكالات و نقائصى كه مشاهده مينمايند آگاه فرمايند سپاسگزار خواهم بود .\r\nجمعه 14 جمادى الأول 1380 هجرى قمرى\r\nحاج سيد هدايت اللّه مسترحمى حسن‌آبادي جرقويه‌اى\r\n\r\n","description":"","footnote":"","page_name":" شناسنامهء كتاب 3 ","page_number":3},
  {"content":"\r\n\r\n\r\n[ فهرست موضوعات 
  ]\r\nصفحه / موضوع\r\nمقدمه در شرح حال علامه ديلميّ\r\n2 كسى كه خواهان سعادت و\r\n3 نصايح و مواعظ از آيات قرآن\r\n24 نااميد نفرموده كسى را\r\n30 باب اول در ثواب موعظه و نصيحت نمودن\r\n30 عبادت بهتر است يا ياد دادن احكام دين\r\n32 عمل مرد منقطع مىشود مگر از سه چيز\r\n36 نميباشد كسى مسلمان تا آنكه\r\n38 باب دوّم در زهد و تقوى\r\n41 بدانيد ايمردم كه زندگانى\r\n42 فرمود پيغمبر صلّى اللّه عليه و آله و سلم بابى ذر\r\n43 گفت سعد به حضرت سلمان\r\n45 مؤمن زاد و توشه برميدارد\r\n47 سعدا در دنيا كسانى هستند كه\r\n48 گفت نوف بودم شبى حضور\r\n49 على عليه السّلام پيروى نكردم من\r\n52 باب سوم در مذمت دنيا\r\n53 روايت شده كه يافت گرديد\r\nصفحه موضوع\r\n57 باب چهارم در ترك دنيا و\r\n59 رفاقت نمودم در دنيا با :\r\n61 لوحى كه در زير پايه ديوار\r\n63 گفته يكى از بزرگان كه\r\n65 سعد وقاص و خرقه\r\n69 يافته شد سنگ لوحى در قبرستان\r\n70 اي إنسان . . . در اول . . .\r\n71 فرمود حضرت امام حسين كه\r\n72 سرزنش نكرده كسى دنيا را\r\n74 باب پنجم ياد آخرت و كيفر اعمال\r\n77 خدا رحمت كند مرديرا كه\r\n79 رفتن پيغمبر بقبرستان بقيع\r\n81 اگر بدانيد آنچه را كه من ميدانم\r\n83 به دنيا نظر كنيد مانند نگاه كردن\r\n84 بدانيد زمانى مىشود كه\r\n85 ايمردم بدانيد كه\r\n87 قيس گفت بر حضرت رسول ( ص )\r\n89 براى هركس سه دوست مىباشد\r\n91 من از قرآن آيه‌ائى را ميشناسم\r\n92 باب ششم عقوبت در دنيا\r\n\r\n","description":"","footnote":"","page_name":" شناسنامهء كتاب 4 ","page_number":4},
  {"content":"\r\n\r\n93 باب هفتم در آمال و آرزوها\r\n96 باب هشتم در كوتاهى عمر\r\n99 بهترين جوانان شما آنهائى هستند\r\n101 باب نهم در بيمارى و مصلحت آن\r\n102 أبو الدرداء بيمار گرديد و\r\n102 باب دهم در ثواب عيادت مريض\r\n104 مستحب است بيمار را دعا كنند و\r\n105 باب يازدهم در توبه و شرايط آن\r\n106 اگر توبه از . . .\r\n111 توبه شش شرط دارد\r\n113 باب دوازدهم در آمادگى بمرگ\r\n116 باب سيزدهم در كوشش در عمل\r\n117 حكايت كنند كه\r\n119 جمع اموال ميكنى براى سه دشمن\r\n120 مردى به حضرت صادق عرضكرد\r\n123 أهل بهشت پشيمان نيستند مگر از\r\n124 وصيت حضرت لقمان بفرزندش\r\n125 روايت نموده‌اند ثقات از\r\n130 در قيامت چون به‌بينند مردم\r\n139 خداى تعالى فرموده : هركه\r\n141 يكى از صلحا گفت كه شبى\r\n142 باب چهاردهم در حالت مؤمن\r\n143 نيست خانه‌اى مگر آنكه\r\n146 گفت سلمان سه چيز مرا\r\n148 گفت براء بن عازب بودم با\r\n149 نوشت يكى از بزرگان براى\r\n150 باب پانزدهم موعظه از كلام\r\n151 شيعهء من نيست كسى كه\r\n152 باب شانزدهم ساعت قيامت و\r\n152 رسولخدا صلّى اللّه عليه و آله و سلّم فرمود دربارهء\r\n155 حكايت شده زمانيكه\r\n156 چه ميكنيد شما زمانيكه ظاهر شو\r\n157 گفت عبد اللّه عبّاس بيايد بر\r\n159 دو طايفه از امت من اگر\r\n161 كسى كه ادعاى دوستى با\r\n162 باب هفدهم در عقوبت زنا و ربا\r\n163 اگر در ميان مردم پنج چيز\r\n164 باب هيجدهم در وصاياى حضرت لقمان و رسولخدا و أئمه ( ع )\r\n167 وصيّت فرمود رسولخدا صلّى اللّه عليه و آله و سلّم\r\n169 در تورات ( اصلى )\r\n169 گفت ابوذر ( ره ) كه\r\n172 روايت شده در حديث\r\n174 كمك به ظالم و\r\n\r\n","description":"","footnote":"","page_name":" شناسنامهء كتاب 5 ","page_number":5},
  {"content":"\r\n\r\n175 و در عهد داود پيغمبر\r\n175 اذيت و ضرر بمؤمن\r\n176 حضرت عيسى بحوارييّن\r\n176 على عليه السّلام بابى ذر\r\n177 مروّت در شش چيز\r\n177 أهل مسجد و مردمان\r\n178 باب 19 - در قرائت قرآن\r\n178 قرآن بر پنج قسم : حلال و حرام و محكم و متشابه و قصص\r\n179 به خدا قسم قرآن براى\r\n180 باقى نماند در دنيا از\r\n181 رسولخدا ( ص ) خطبه خواندند\r\n182 كسل و بخيل و عاجز و دردترين مردم\r\n183 باب بيستم خطبه در مواعظ توأم با آيات سوره ق\r\n183 ايگروه مردم بسيار\r\n185 و در آن روز گناهكار\r\nصفحه موضوع\r\n187 مهمومين بخوانند\r\n187 هميشه اين دعا را بخوانيد\r\n188 مرويست از ذو النون\r\n188 باب بيست و يكم در ذكر و\r\n189 ذكر و شكر و توبه و\r\n189 فرمود حضرت سجاد عليه السّلام\r\n189 صفات مؤمن\r\n190 دشمن چيزى از من بخواهد\r\n190 نزديكترين حالات إنسان\r\n190 عمر بن عبد العزيز خطبه‌اى\r\n192 ايگروه مردم بشتابيد\r\n192 سه چيز است كه ضرر\r\n193 تو كه فائق نشدى بر بديها\r\n193 گناه تا 7 ساعت ننويسند و\r\n194 فائده خواندن قل هو اللّه احد\r\n194 سخن صواب و روزه و إطعام و تهجّد در شب\r\n195 شب معراج چون\r\n\r\n","description":"","footnote":"","page_name":" شناسنامهء كتاب 6 ","page_number":6},
  {"content":"\r\n\r\n\r\nفهرست اعلام و پاورقيها\r\nصفحه اعلام\r\n186 ابن ملجم\r\n94 انس بن مالك\r\n148 براء بن عازب\r\n159 حذيفه يمانى\r\n58 حسن بصرى\r\n128 حسن بن محبوب\r\n53 خليل بن أحمد\r\n188 ذو النون مصرى\r\n32 سالم بن معقل\r\n43 سعد\r\n194 سعد بن معاذ\r\n90 سفيان بن عيينه\r\n49 سويد بن غفله\r\n155 شعبى\r\n190 عمر بن عبد العزيز\r\nصفحه اعلام\r\n87 قيس بن عاصم\r\n140 كعب الاحبار\r\n61 محمّد بن حنفيه\r\n167 معاذ بن جبل\r\n48 نوف بكالى\r\n186 يزيد\r\n* * * 174 اقتداء پيغمبر بانبياء\r\n179 حلال و حرام و محكم و متشابه و قصص قرآن\r\n157 عجم كيست\r\n163 عقوبت ربا\r\n181 مراد از حفظ نمودن\r\n70 مربوط بشعر أين الملوك\r\n162 معتزله كيانند\r\nپايان\r\nفهرست كتاب\r\nجلد اوّل - چاپ سوّم\r\n\r\n","description":"","footnote":"","page_name":" شناسنامهء كتاب 7 ","page_number":7},
  {"content":"\r\n\r\n( ) العبد : الحاجّ السّيد هداية اللّه المسترحمّى الجرقوئى\r\n\r\n","description":"","footnote":"","page_name":" شناسنامهء كتاب 8 ","page_number":8},
  {"content":"\r\n\r\nمفرّج الكروب\r\n\r\n[ شرح حال نويسندهء كتاب ارشاد القلوب 
  ]\r\nفى ترجمة صاحب إرشاد القلوب بقلم حضرت حجّة الإسلام و المسلمين آية اللّه العظمى السيّد شهاب الدين الحسيني المرعشيّ النجفيّ دام بقائه العالى\r\n\r\n","description":"","footnote":"","page_name":" مقدمهء كتاب 1 ","page_number":9},
  {"content":"\r\n\r\nبسم اللّه الرّحمن الرّحيم\r\nالحمد للّه ربّ العالمين و العاقبة للمتقين و الصلاة و السلام على سيدنا و نبيّنا محمّد و آله الميامين .\r\nو بعد چنين گويد خادم علوم أهل بيت وحى و طهارت .\r\nابو المعالى شهاب الدين الحسيني المرعشيّ النجفيّ\r\nمخفى نماند بر أرباب فضل و دانش و صاحبان هوش و بينش كه دل هر فرد انسانى چون بدنش در معرض مرض و كسالت واقع است و بر اين مطلب اخبار كثيره دلالت صريح و روشن دارد و براى هريك از اينها معالجاتى است كه اثر آن مرض را به كلى از بين ميبرد از جملهء معالجات سودمندى كه براى امراض قلبى و ناراحتيهاى فكرى است همانا وعظ و ارشاد و يادآورى منجيات و مهلكات و معرفى آنچه را كه سبب خلاصى از طوفانهاى سهمگين درياى شهوات و هوى و هوس نفسانى است .\r\nآرى راهنمائيهاى خردمندانه افراد پاك و روشن ضمير است كه مليونها نفر از نفوس بشرى را چه در حالت حيات و چه در حال ممات از لغزشهاى حتمى و انحطاط اخلاقى نجات ميدهد خداوند بزرگ دانشمندان عاليقدر إسلامي را از عواطف بىپايان خود بهره‌مند سازد كه نهايت سعى و كوشش را در اين مقام به كار برده و با تأليفات كثيره و كتابهاى نافعه خود چراغ روشن هدايت راه تاريك افراد انسانى واقع شده‌اند از بهترين\r\n\r\n","description":"","footnote":"","page_name":" مقدمهء كتاب 2 ","page_number":10},
  {"content":"\r\n\r\nاين كتابها ( إرشاد القلوب ) علامهء محدث ثقه بارع زاهد ناسك شيخ ابى محمّد الحسن الديلميّ است با اينكه خيلى مختصر و حجمش كوچك است ولى جامع كثيرى از أحاديث قدسيه و روايات مأثوره از پيغمبر اكرم صلّى اللّه عليه و آله و سلّم و عترت طاهرينش و كلمات درربار دانشمندان صالح و پرهيزكار از گذشتگان است كه در مقام پند و اندرز و راهنمائى بشر القاء نموده‌اند خداوند جزاى نيكو و پاداش جميل عطا فرمايد اين كتاب به زبان عربى و تازى بشيوه آراسته و پيراسته برشته تحرير درآمده و آنهائيكه حظ كافى از لسان عربى دارند مىتوانند بطور اكمل از مندرجات بكر و عالى آن در تهذيب اخلاق و تذكير نفس و ارشاد و هدايت استفاده كنند ولى بسيار جاى تأسف و تأثر بود كه فارسىزبانان غيرآشنا به زبان عربى نميتوانستند از اين كتاب استفاده كنند و از اين مشعل فروزان عالم علم و اخلاق كسب نور نمايند روى اين قسمت فاضل دانشمند و محترم آقاى سيد هدايت اللّه مسترحمى جرقويهء كه از جوانان صالح و متدين و آراسته بفضل و تقوى و اخلاق است در مقام ترجمهء اين كتاب از لسان عربى به زبان پارسى به طرز أحسن و أسلوب نيكو و بيان شيرين و نمكين برآمده خداوند متعال در قبال اينهمه زحمت أجر جزيل بايشان مرحمت فرمايد .\r\nاز نويسندهء اين رساله تقاضا شد كه مختصرى در شرح حال و ترجمهء مؤلف همام و عاليمقام اين كتاب هم از لحاظ تعميم فائده و هم از جهت أداء حق بزرگى كه اين عالم جليل بجامعه مسلمين دارند برشته تحرير درآورم ديدم خود شرح حال افراد بزرگ و مردان حقّ و حقيقت مشعل فروزان ديگرى است براى هدايت افكار و تهذيب اخلاق فلذا بطور اختصار و سبيل فهرست چند كلمه‌اى در شرح حال مؤلف منيف بنگارش درآوردم\r\n\r\n","description":"","footnote":"","page_name":" مقدمهء كتاب 3 ","page_number":11},
  {"content":"\r\n\r\n\r\nاسم و نسب مولف\r\nعلّامهء مفسّر ، فقيه متبّحر ، متكلّم محدّث ، شاعر اديب ، الشيخ ابو محمّد الحسن بن أبي الحسن محمّد الفقيه بن عليّ بن عبد اللّه بن الحسن الديلميّ .\r\n\r\nمشايخ درايت و روايتى ايشان\r\nجمعى از بزرگان عصر خود از مشايخ رجالى و يا روايتى ايشان محسوب ميشوند ،\r\nاز جمله آنها - والد ماجدشان مىباشد كه غالب استفادات علمى صاحب ترجمه از محضر پدرش بوده و روايات زيادى از او نقل كرده است و در يكى از اجازاتى كه ببعضى از تلاميذش نگاشته و ما متعرض خواهيم شد اين موضوع را كاملا تنصيص نموده‌اند .\r\nو از جملهء آنها - علامهء بزرگوار و شيخ سعيد عاليمقام شهيد اول است كه از مشايخ صاحب ترجمه بوده چنان كه از اجازهء فوق الذكر ظاهر است\r\nو باز از جملهء آنها - علامه محقق و مدقق ( فخر المحققين ) است كه بايشان هم در اين اجازه اشاره فرموده‌اند .\r\n\r\nتلاميذ و روايت‌كنندگان از ايشان\r\nجماعتى از فضلاء و دانشمندان از محضر ايشان استفاده نموده و در اخذ علوم و كسب اجازهء علمى توفيق حاصل كرده‌اند .\r\nاز جمله آنها - علامه بزرگ شيخ محمّد الجيلانى است كه از تلاميذ مبرز ايشان محسوب ميشوند و مؤلف محترم در اجازه‌اى كه در پشت يكى\r\n\r\n","description":"","footnote":"","page_name":" مقدمهء كتاب 4 ","page_number":12},
  {"content":"\r\n\r\nاز نسخ ( فقيه ) براى ايشان مرقوم فرموده‌اند و اين نسخه را شيخ محمّد جيلانى در خدمت مؤلف محترم قرائت نموده به اين مطلب اشاره نموده‌اند .\r\nو از جمله آنها - علامه زاهد و ناسك الشيخ أبو العباس بن فهد الحلى صاحب كتاب عدّة الداعي است و غير از اين دو نفر باز تلاميذ ديگرى داشته‌اند .\r\n\r\nآثار علمى و تاليفات قلمى ايشان\r\nآثار علمى و قلمى مؤلف محترم زياد است : از جمله آنها كتاب ( إرشاد القلوب المنجى من عمل به من العقاب ) كه همين كتابست كه در دسترس علماء و دانشمندان و قرّاء گرامى قرار ميگيرد و انصافا كتابيست بسيار عزيز و عاليقدر و مشهور اينست كه دو جزء است جزء اول در مواعظ و جزء دوّم در مناقب ولى در نزد ما تقريبا ثابت است كه جزء دوم از ايشان نيست و هركسى ملاحظه و تدبر كند اين معنى برايش واضح و هويدا خواهد شد .\r\nو از جمله - كتابهايش ( غرر الاخبار و درر الآثار ) است كه كتابيست بسيار نفيس و باارزش و در همين كتابست كه قسمتى از حديث كساء معروف را مترجم ذكر نموده به همان عباراتيكه در مجالس مؤمنين براى قضاء حوائج و شفاء امراض خوانده مىشود .\r\nو از كتابهاى ديگر مؤلف كتاب ( اعلام الدين في صفحات المؤمنين )\r\nو كتاب ( التفسير الكبير ) مىباشد كه مؤلف محترم اخبار مرويه از ائمه هداة در تفسير آيات كريمه را در اين كتاب وارد نموده و كتابيست بسيار نافع و سودمند و كتابهاى ذيقيمت ديگرى هم دارند كه دربارهء آنها\r\n\r\n","description":"","footnote":"","page_name":" مقدمهء كتاب 5 ","page_number":13},
  {"content":"\r\n\r\nزحمتها كشيده شده است .\r\n\r\nكلمات دانشمندان در حقّ ايشان\r\nهركسى از مترجمين والامقام كه متعرض شرح حال صاحب ترجمه شده زياده از حدّ در تبجيل و ثنايش داد سخن داده و در علم و زهد و ثقه بودنش كاملا حقّ مطلب را أداء نموده‌اند علامه بزرگ و بحاثه سترك خريت در علم تراجم و رجال ( ميرزا عبد اللّه افندى ) در كتاب نفيس خود رياض العلماء در مدح و ثنا و تعريف مؤلف فروگذارى نكرده و همچنين صاحب وسائل در كتاب نفيس ( امل الامل ) و علامه بزرگ ميرزا محمّد خونساري در كتاب ( روضات الجنّات ) و علامه محقق نورى در مستدرك الوسائل و علامه محدث قمى در ( الكنى و الألقاب ) و علامه مجاهد محقق سيّد محسن جبل عاملى در أعيان الشيعة ، بعبارات گوناگون در حق صاحب ترجمه ثناها كرده‌اند .\r\n\r\nموفقيت و ارزش علمى ( إرشاد القلوب ) در پيش دانشمندان\r\nمحدثين بزرگ و دانشمندان در مقام نقل غالبا به اين كتاب استناد نموده و اعتماد كرده‌اند مراجعه كنيد بكتاب ( بحار الأنوار ) شيخ بزرگ مولانا علامه مجلسيّ ( قده ) و كتاب ( الوسائل ) شيخ علامه الحرّ العامليّ و ( الانوار ) تأليف سيد بزرگوار علامه جزائرى و كتابهاى علامه صاحب وافى و علامه سيد عبد اللّه شبر و علامه نورى شيخ مشايخ ما در اجازه و غير اينها تا حقيقت امر براى شما خوانندگان عزيز روشن گردد .\r\nدر اينكه اين كتاب ( إرشاد القلوب ) مقام شامخى در تنوير افكار\r\n\r\n","description":"","footnote":"","page_name":" مقدمهء كتاب 6 ","page_number":14},
  {"content":"\r\n\r\nو ارشاد قلوب دارد بحثى نيست فلذا بعضى از علماء و دانشمندان در تعريف كتاب چكامه‌ها و يا ابياتى بسلك نظم كشيده‌اند از جمله آنها دو بيت شعرى است كه بعلامه محقق شارح صحيفه كريمه سجاديه سيّد عليخان الحسيني المدنيّ نسبت ميدهند و ما آن دو بيت را ذكر ميكنيم :\r\n اذا ضلت قلوب عن هداها * فلم تدر العقاب من الثواب\r\nفارشدها جزاك اللّه خيرا * بارشاد القلوب الى الضواب \r\n\r\nذوق شعرى مولف\r\nبعضى اشعار و قصائد در مجامع بمؤلف نسبت ميدهند از جمله آنها دو بيت زيرين است :\r\n صبرت و لم اطلع هواى على صبرى * و اخفيت ما بى منك من موضع الصبر\r\nمخافة ان يشكو ضميرى صبابتى * الى دمعتى سرا فتجرى و لا ادرى \r\n\r\nوفات ايشان\r\nخيلى مايه تأسف است كه ما در طى تتبعات و مراجعات خود بمراجع علمى سنه وفات تحقيقي مؤلف را بدست نياورديم و آنچه را كه بعضى از أرباب تراجم در سنه وفات مؤلف جليل بيان داشته‌اند براى اثبات مطلب كافى و وافى نبوده و آنچه مسلم است وفات ايشان بعد از شهادت شيخ بزرگ ما علامه شهيد اول بوده است و كاملا از اجازه فوق الذكر اين موضوع ظاهر و لائح است و على ايّ نحو كان مترجم از رجال و دانشمندان اواخر مأه ثامنه يا اوائل مأه تاسعه مىباشد .\r\n\r\n","description":"","footnote":"","page_name":" مقدمهء كتاب 7 ","page_number":15},
  {"content":"\r\n\r\n\r\nدر حول كلمه ديلميّ\r\nديلميّ منسوب است ( بديلم ) بفتح دال مهملة و سكون ياء و فتح لام و ميم ساكنه ، كوهى و يا قريه‌اى است بين قزوين و جيلان ( گيلان ) و جمعش ( ديالمه ) كه جمع على خلاف قياس است مىباشد و از كلمات سمعانيّ اين معنى ظاهر است .\r\nجمع كثيرى از علماء و دانشمندان و فقهاء و محدثين از فرق مسلمين از ديلم برخاسته‌اند آنكه از عامه مىشود نام برد : ابو يعلى عثمان بن الحسن بن عليّ بن عورة بن ديلم الديلميّ الوراق مشهور بطوسيّ متوفى در سنهء 367 هجرى است .\r\nو ديگر أبو محمّد الحسن المحدث بن موسى بن پندار بن حرشاد الديلميّ و أبو عليّ إسماعيل بن يوسف الديلميّ از تلاميذ أحمد بن حنبل صاحب مسند مشهور ، و أبو شجاع شيرويه ابن شهردار الديلميّ نزيل همدان حافظ شهير صاحب كتابهاى ( فردوس ) و ( المنامات ) است كه در سال 509 وفات كرده است و غير از اينها كه اين مختصر گنجايش بسط بيشتر را ندارد .\r\nعلمائيكه از فرقه زيديه برخاسته‌اند عبارتند از : الناصر بالله ابن الحسين بن محمّد الحسيني مقتول در سنه 444 و اين مرد در عداد ائمه طائفه زيديه محسوب است و فقه ديلميّ رائج در بلاد يمن به او نسبت داده مىشود .\r\nو اما علماء و دانشمندانيكه از ميان أصحاب ما شيعه أثنى عشرى از ديلم برخاسته‌اند جماعتى را مىشود نام برد :\r\n\r\n","description":"","footnote":"","page_name":" مقدمهء كتاب 8 ","page_number":16},
  {"content":"\r\n\r\nاز جمله آنها علامه محقق و فقيه مدقق شيخ أبو يعلى سالار مشتهر بسلار بن عبد العزيز الديلميّ است كه در سنه 436 وفات نموده و در قصبه خسرو شاه از اعمال شهرستان تبريز مدفون شده‌اند ايشان از تلاميذ و شاگردان فخر علماء شيعه و شيخ بزرگوار و محقق متكلم نابغه وحيد و فريد أبو عبد اللّه المفيد و علامه فقيه محقق آبروى شيعه سيد مرتضى علم الهدى ميباشند .\r\nكتابهاى نافعه‌اى تأليف و تصنيف نموده أشهر آنها كتاب ( المراسم ) در فقه مىباشد كه از مراجع فقه أصحاب ما مىباشد .\r\nو از جمله آنها است علامه مفسر شهير الشيخ سديد الدين الحسن بن أبي الحسن بن أبي محمّد الورامينى الديلميّ مشهور بقهرمان كه در فهرست علامه شيخ منتجب الدين بن بابويه شرح حالش مذكور است ، تفسير بزرگى دارد كه در عداد تفاسير مشهوره محسوب است فلذا غالبا مؤلّفش معروف بديلميّ مفسر مىباشد .\r\nو از جمله آنها است علامه محقق المولى حسن بن محمّد الديلميّ القزوينى صاحب كتاب مقتل ، از تلاميذ مولانا مجلسيّ قدّس سرّه ، كتاب مقتلش در موضوع خود بسيار ارجدار و حاوى حقائق تلخ بيشمارى است و از جمله آنها است المولى عبد اللّه بن محمّد بن الحسن الديلميّ صاحب كتاب ( شرح الفقيه ) و تعليقه‌اى بر كافى مىباشد تلمذش در محضر علامه مولى خليل قزوينى و غير ايشان از اجلاء بوده است .\r\nنكته مهمى كه بايد اشاره شود اينست كه ديلميّ كما اينكه منسوب است بديلم اسم كوه و يا قريه‌اى از قراء ما بين قزوين و جيلان گاهى هم اطلاق مىشود در مقام نسبت بقوميكه ساكن ديلم بوده‌اند .\r\n\r\n","description":"","footnote":"","page_name":" مقدمهء كتاب 9 ","page_number":17},
  {"content":"\r\n\r\nو اما ديلمانى نسبتش بديلمان است كه از قراء جرجان و يا أصفهان و يا نيشابور مىباشد و اين نكتهء بود كه نبايد غفلت از آن شود .\r\n\r\nطرق سند ما در روايت كتاب از مؤلف همام\r\nما را طرق كبيره‌اى است كه منتهى مىشود بمؤلف قدّس سرّه .\r\nاز جمله آنها طريقى است كه ما نقل ميكنيم از علامه محدث معاصر خاتم أرباب الرواية ، محور رحى الاجازة آية البارى الحاجّ الشيخ محمّد باقر الخراسانيّ البيرجندى صاحب كتاب ( الكبريت الأحمر ) كه ايشان از جماعتى نقل ميكنند از جمله آنها شيخ بزرگوار ايشان مولانا ثقة الإسلام النوريّ صاحب كتاب مستدرك الوسائل ، كه ايشان بطرق كثيرة خود از مؤلف همام نقل ميكنند .\r\nو از جمله آنها طريقى است كه نقل مىكند از علامه رجالى الحاجّ ملا على الخليلى الرازيّ كه ايشان از جماعتى نقل ميكنند .\r\nاز جمله آنها أستادشان فقيه شيعه علامه محقق توانا مولانا الشيخ محمّد حسن النجفيّ صاحب كتاب ( جواهر الكلام ) كه از جمعى نقل ميكنند از آنها است علامه فقيه السيّد محمّد الجواد الحسيني العاملى صاحب كتاب ( مفتاح الكرامة ) از جماعتى كه از آنهاست علامه بحر العلوم الطباطبائى از جماعتى كه از آنهاست علامه فقيه أهل بيت عصمت و طهارت الشيخ يوسف البحرينى صاحب كتاب نفيس ( الحدائق ) از جماعتى كه از آنهاست علامه الآخوند ملا محمّد رفيع الجيلانى از جماعتى كه از آنهاست علامه محقق و زبردست غواص بحار الأنوار مولانا علامه مجلسيّ بطرق كثيره خودش كه در خاتمه بحار ذكر فرموده و بمؤلف همام و غير او از علماء مىرساند\r\n\r\n","description":"","footnote":"","page_name":" مقدمهء كتاب 10 ","page_number":18},
  {"content":"\r\n\r\nو طريق ديگر ما بمؤلف طريقى است كه نقل ميكنيم از نسابهء عترت طاهره علامه محقق در جميع علوم و فنون آيت درخشان عالم علم و دانش والد بزرگوارمان السيّد شمس الدين محمود الحسيني المرعشيّ النجفيّ كه در سنه 1338 بدار بقا ارتحال فرمودند ، ايشان از جمع كثيرى از بزرگان علم و دانش نقل ميكنند .\r\nاز جمله آنها والد ارجمند ايشان علامه السيّد شرف الدين على الحسيني المرعشيّ متوفى در سنهء 1316 ، از جماعتى كه از آنهاست پدر بزرگوارشان علامه محدث فلكى ، نسابه خاندان وحى و طهارت الحاجّ السيّد محمّد الحسيني المرعشيّ الحائرى از جماعتى كه از جمله آنهاست علامه فقيه السيّد محمّد المجاهد الطباطبائى الحائرى ، از جماعتى كه از آنها است والد والامقامشان علامه فقيه المير سيد على الطباطبائى صاحب كتاب ( الرياض ) از جمع كثيرى كه از آنهاست دائى بزرگوارشان علامه استاذ آقا محمّد باقر الوحيد البهبهانى از جماعتى كه از آنهاست والد علامه شان مولى محمّد اكمل از جماعتى كه از آنهاست علامه مدقق شيروانى صاحب حاشيه بر معالم از جماعتى كه از آنهاست ملانا علامه مجلسيّ بطرق خودش بمؤلف .\r\nو طريق ديگر ما بمؤلف طريقى است كه نقل ميكنيم از استاذ بزرگوار شيخ الاجازة و مركز الاسنادة الثبت الثبت علامه در جميع علوم إسلامي مخصوصا در فقه و حديث و رجال آية الحق جل شانه مولانا أبو محمّد السيّد حسن صدر الدين الموسوى الكاظمينى صاحب كتاب ذيقيمت ( تأسيس الشيعة الكرام لفنون الإسلام ) از جماعتى از آنهاست علامه فقيه الشيخ محمّد الحسين الكاظمينى صاحب كتاب ( هداية الأنام في شرح شرايع الإسلام ) از\r\n\r\n","description":"","footnote":"","page_name":" مقدمهء كتاب 11 ","page_number":19},
  {"content":"\r\n\r\nعدهء كثيرى از اعيان عصر خودش كه از آنهاست شيخ بزرگوارشان فقيه شيعه صاحب ( الجواهر ) بطريق خودش كه مذكور شد .\r\nو غير از اينها ما را اساتيد و طرق ديگرى است كه منتهى مىشود بمؤلف جليل قدّس سرّه .\r\nاين بود خلاصه آنچيزيكه بطريق استعجال در صبحگاه روز پنجشنبه ششم ماه جمادى الثاني سنه 1378 در نهايت ايجاز و اختصار تحرير يافت اميد از پيشگاه حضرت پروردگارى داريم كه ناشر محترم را در نشر آثار دينيه و طبع كتب علماء و دانشمندان و ترويج شعائر مذهبى موفق و مؤيد بدارد و ما و همهء دوستداران خاندان عصمت و طهارت را بسعادت ولاء اهل بيت طاهر نائل فرمايد .\r\nحرره الداعي المستكين ناشر آثار آل الرسول صلّى اللّه عليه و آله و سلّم .\r\nشهاب الدين الحسيني المرعشيّ النجفيّ\r\n\r\n","description":"","footnote":"","page_name":" مقدمهء كتاب 12 ","page_number":20},
  {"content":"\r\n\r\nترجمه جلد اول\r\nإرشاد القلوب\r\nديلمى\r\n\r\n","description":"","footnote":"","page_name":" 1 ","page_number":21},
  {"content":"\r\n\r\n\r\n[ مقدمهء كتاب 
  ]\r\nبِسْمِ اللَّهِ الرَّحْمنِ الرَّحِيمِ\r\nبنام خداوند بخشندهء مهربان الحمد للَّه ربّ العالمين و صلى اللَّه على محمّد خاتم النبيين و على آله الطاهرين و بعد به منظور اينكه چون سلطه و اقتدار دو نيروى مقتدر كه عبارت است از قوه شهوت و غضب بر بشر ضعيف ، بعلاوه دوست داشتن هر بشرى نفس خود را ، و اعراض نمودن از آخرت و مسكن هميشگى بواسطه توجه داشتن بزخارف دنياى بىمقدار است . لذا براى خدمت بجامعه و نوع پرورى و انجام وظيفه دينى در خير خواهى برادران دينى و أخلاء ايمانى بهتر و بالاتر از پند و اندرز نيست ، اين مجموعهء ( إرشاد القلوب ) كه متضمن آيات باهرهء الهى است و گفتار كشتيهاى نجات در دنيا و آخرت محمّد و آل طيبين آن بزرگوار است تقديم جامعهء مسلمين ميگردد كه عمل‌كنندگان را راهنما و منقذ و ناجى از عذاب و عقاب دردناك بوده باشد .\r\nپس كسى كه خواهان سعادت هميشگى و گريزان از ذلت و بدبختى است لازم است كه اين كتاب را سرمشق قرار داده و از سخنان آن پند بگيرد ، بدانيد بدرستى كه خداوند نيافريده است بشر را بىفائده و واگذارده باشد آن را باطل ( و غرضى در خلقتش منظور ننموده باشد ) بلكه قرار داده براى بشر عقل را كه رهبر آنها است بشناختن خالق ، و هويدا نموده است براى آنها شواهد قدرت ، و دلايل يكتائى خود را ، و عطا نموده بايشان قوائى را كه بتوانند بدان واسطه اطاعت نمايند و ترك معصيت كنند ،\r\n\r\n","description":"","footnote":"","page_name":" 2 ","page_number":22},
  {"content":"\r\n\r\nو براى آنكه نتوانند بذات مقدسش اعتراض نمايند فرستاده است پيغمبران را و ختم فرموده آنها را به سيد رسل حضرت محمّد بن عبد اللَّه صلّى اللَّه عليه و آله و سلّم كه بصدق و امانت موصوف است .\r\n\r\n[ نصايح و مواعظ از آيات قرآن 
  ]\r\nو فرستاده است بوسيله پيغمبران كتابهائى كه متضمن وعده است به بهشت و وعيد است از جهنم ، و بشير و نذيرند فرستادگان حق بمنطوقه :\r\n رُسُلًا مُبَشِّرِينَ وَ مُنْذِرِينَ لِئَلَّا يَكُونَ لِلنَّاسِ عَلَى اللَّهِ حُجَّةٌ بَعْدَ الرُّسُلِ  « 1 » و رسولان را فرستاد كه نيكان را بشارت دهند و بدان را بترسانند تا آنكه پس از فرستادن ابن همه رسولان مردم را بر خدا حجتى نباشد . و :  وَ لَوْ أَنَّا أَهْلَكْناهُمْ بِعَذابٍ مِنْ قَبْلِهِ لَقالُوا رَبَّنا لَوْ لا أَرْسَلْتَ إِلَيْنا رَسُولًا فَنَتَّبِعَ آياتِكَ مِنْ قَبْلِ أَنْ نَذِلَّ وَ نَخْزى  « 2 » و اگر ما پيش از فرستادن پيغمبر ، كافران ( و مشركان ) را بنزول عذاب هلاك ميكرديم البته آنها ميگفتند پروردگارا چرا بر ما رسولى نفرستادى تا از او پيروى كنيم كه اين ذلت و خوارى بر ما پيش نيايد .\r\n وَ ما كُنَّا مُعَذِّبِينَ حَتَّى نَبْعَثَ رَسُولًا  « 3 » و ما تا رسول نفرستيم ، هرگز كسى را عذاب نخواهيم كرد .\r\n يا أَيُّهَا النَّاسُ قَدْ جاءَتْكُمْ مَوْعِظَةٌ مِنْ رَبِّكُمْ وَ شِفاءٌ لِما فِي الصُّدُورِ وَ هُدىً وَ رَحْمَةٌ لِلْمُؤْمِنِينَ  « 4 » اى مردمان عالم نامه‌اى ( قرآن ) كه همه پند و اندرز و شفاى دلهاى شما و هدايت و رحمت بر مؤمنان است از جانب خدا براى نجات شما آمده .  وَ يُحَذِّرُكُمُ اللَّهُ نَفْسَهُ *  « 5 » خدا شما را از عقاب خود ميترساند . و :  وَ اعْلَمُوا أَنَّ اللَّهَ يَعْلَمُ ما فِي أَنْفُسِكُمْ فَاحْذَرُوهُ  « 6 » بدانيد كه خداوند از نيّات درونى شما آگاهست از او بترسيد .\r\n\r\n\r\n","description":"","footnote":"\r\n( 1 ) . 165 - النساء\r\n( 2 ) . 134 - طه\r\n( 3 ) . 15 - الاسرى\r\n( 4 ) . 75 - يونس\r\n( 5 ) . 28 - آل عمران\r\n( 6 ) . 235 - البقره\r\n","page_name":" 3 ","page_number":23},
  {"content":"\r\n\r\nو :  وَ اتَّقُوا اللَّهَ وَ اعْلَمُوا أَنَّكُمْ مُلاقُوهُ  « 1 » و خدا ترس باشيد و بدانيد كه محققا نزد خدا خواهيد رفت  وَ اتَّقُونِ يا أُولِي الْأَلْبابِ  « 2 » و از من بپرهيزيد و خدا ترس شويد اى صاحبان عقل و ادراك . و :  وَ اتَّقُوا يَوْماً تُرْجَعُونَ فِيهِ إِلَى اللَّهِ ثُمَّ تُوَفَّى كُلُّ نَفْسٍ ما كَسَبَتْ وَ هُمْ لا يُظْلَمُونَ  « 3 » بترسيد از آن روزى كه در آن روز بسوى خدا بازگشت ميكنيد ، پس هر كسى كاملا پاداش عمل خويش خواهد يافت ، و به هيچ كس ستمى نكنند . و :  وَ اتَّقُوا يَوْماً لا تَجْزِي نَفْسٌ عَنْ نَفْسٍ شَيْئاً وَ لا يُقْبَلُ مِنْها عَدْلٌ وَ لا تَنْفَعُها شَفاعَةٌ وَ لا هُمْ يُنْصَرُونَ  « 4 » و بترسيد از روزى كه هر كس جزاى عمل خود را در آن روز ببيند ، و كسى را بجاى ديگرى مجازات نكنند و از هيچ كس فدائى پذيرفته نشود و شفاعت كسى سودمند نبود و كسى را ياورى نباشد .\r\nو :  يا أَيُّهَا النَّاسُ اتَّقُوا رَبَّكُمْ وَ اخْشَوْا يَوْماً لا يَجْزِي والِدٌ عَنْ وَلَدِهِ وَ لا مَوْلُودٌ هُوَ جازٍ عَنْ والِدِهِ شَيْئاً إِنَّ وَعْدَ اللَّهِ حَقٌّ فَلا تَغُرَّنَّكُمُ الْحَياةُ الدُّنْيا وَ لا يَغُرَّنَّكُمْ بِاللَّهِ الْغَرُورُ  « 5 » اى مردم از خدا بترسيد و بينديشيد از آن روزى كه نه هيچ پدرى را بجاى فرزند و نه هيچ فرزندى را بجاى پدر پاداش و كيفر كنند ، البته وعدهء خدا حق و حتمى است پس زنهار شما را زندگانى دنيا فريب ندهد و شيطان از عقاب خداوند بعفو و كرمش سخت مغرور نگرداند . و :   يا أَيُّهَا النَّاسُ اتَّقُوا رَبَّكُمْ إِنَّ زَلْزَلَةَ السَّاعَةِ شَيْءٌ عَظِيمٌ   « 6 » اى مردمان خدا ترس و پرهيزكار باشيد كه زلزله روز قيامت بسيار حادثهء بزرگ و واقعهء سختى خواهد بود . و :\r\n\r\n\r\n","description":"","footnote":"\r\n( 1 ) . 223 - البقره\r\n( 2 ) . 194 - البقره\r\n( 3 ) . 282 - البقره\r\n( 4 ) . 118 - البقره\r\n( 5 ) . 34 - لقمان\r\n( 6 ) . 2 - الحج\r\n","page_name":" 4 ","page_number":24},
  {"content":"\r\n\r\n  يا أَيُّهَا النَّاسُ اتَّقُوا رَبَّكُمُ الَّذِي خَلَقَكُمْ مِنْ نَفْسٍ واحِدَةٍ وَ خَلَقَ مِنْها زَوْجَها وَ بَثَّ مِنْهُما رِجالًا كَثِيراً وَ نِساءً   « 1 » اى مردم بترسيد از پروردگار خود ، آن خدائى كه همهء شما را از يكتن بيافريد و هم از آن ، جفت او را خلق كرد و از آن دو تن خلقى بسيار در اطراف عالم از مرد و زن بر انگيخت و  يا عِبادِ فَاتَّقُونِ  « 2 » اى بندگان از آتش قهر من بترسيد .\r\nو :  فَاتَّقُوا النَّارَ الَّتِي وَقُودُهَا النَّاسُ وَ الْحِجارَةُ أُعِدَّتْ لِلْكافِرِينَ  « 3 » بپرهيزيد از آتشى كه هيزمش مردم بدكار است و سنگهاى خارا كه قهر الهى براى كافران مهيا كرده است و :    اقْتَرَبَ لِلنَّاسِ حِسابُهُمْ وَ هُمْ فِي غَفْلَةٍ مُعْرِضُونَ ما يَأْتِيهِمْ مِنْ ذِكْرٍ مِنْ رَبِّهِمْ مُحْدَثٍ إِلَّا اسْتَمَعُوهُ وَ هُمْ يَلْعَبُونَ    « 4 » روز حساب مردم بسيار نزديك شد و مردم سخت غافلند و ( از ياد قيامت و مهياى حساب شدن ) اعراض ميكنند ( يعنى هر چه از عمر ميگذرد مردم بمرگ نزديكتر شده ولى علاقه آنها به دنيا و غفلتشان از آخرت بيشتر مىشود ) هيچ پند و موعظهء از جانب پروردگارشان نيامد جز آن پند را شنيده ( و نشنيده گرفتند ) و باز ببازى دنيا و لهو و لعب عمر ميگذرانند .\r\nو :  يا أَيُّهَا الَّذِينَ آمَنُوا لا تَتَّبِعُوا خُطُواتِ الشَّيْطانِ وَ مَنْ يَتَّبِعْ خُطُواتِ الشَّيْطانِ فَإِنَّهُ يَأْمُرُ بِالْفَحْشاءِ وَ الْمُنْكَرِ  « 5 » اى كسانى كه به خدا ايمان آورده‌ايد زنهار پيروى شيطان مكنيد كه هر كس قدم بقدم از پى شيطان رفت ، او به كار زشت و منكرش واميدارد ( و عاقبت هلاك ميگردد ) .\r\nو :  يا أَيُّهَا الَّذِينَ آمَنُوا قُوا أَنْفُسَكُمْ وَ أَهْلِيكُمْ ناراً وَقُودُهَا النَّاسُ وَ الْحِجارَةُ ، عَلَيْها مَلائِكَةٌ غِلاظٌ شِدادٌ لا يَعْصُونَ اللَّهَ ما أَمَرَهُمْ وَ يَفْعَلُونَ ما يُؤْمَرُونَ  « 6 » اى كسانى كه به خدا ايمان آورده‌ايد ( در اطاعت حق بكوشيد و )\r\n\r\n\r\n","description":"","footnote":"\r\n( 1 ) . 2 - النساء\r\n( 2 ) . 19 - الزمر\r\n( 3 ) . 23 - البقره\r\n( 4 ) . 3 - الأنبياء\r\n( 5 ) . 22 - النور\r\n( 6 ) . 7 - التحريم\r\n","page_name":" 5 ","page_number":25},
  {"content":"\r\n\r\nخود را با خانواده خويش از آتش دوزخ نگاه داريد چنان آتشى كه مردم ( دل سخت كافر ) و سنگ خارا آتش افروز اوست و بر آن دوزخ فرشتگانى بسيار دل سخت مأمورند كه هرگز نافرمانى خدا را ( در اجراى قهر و غضب حق ) نخواهند كرد و آنچه به آنها حكم شود فورا انجام دهند .\r\nو :  يا أَيُّهَا الَّذِينَ آمَنُوا اتَّقُوا اللَّهَ وَ لْتَنْظُرْ نَفْسٌ ما قَدَّمَتْ لِغَدٍ وَ اتَّقُوا اللَّهَ إِنَّ اللَّهَ خَبِيرٌ بِما تَعْمَلُونَ  « 1 » اى اهل ايمان خدا ترس شويد و هر نفسى ( در كار دنياى خود نيك ) بنگرد تا چه عملى براى فرداى قيامت خود پيش ميفرستد و از خدا بترسيد كه او به همه نيك و بد كردارتان آگاهست .\r\n وَ اتَّقُوا اللَّهَ إِنَّ اللَّهَ شَدِيدُ الْعِقابِ *  « 2 » و از خدا بترسيد كه عقاب خدا بسيار سخت است .\r\nو :  يا أَيُّهَا الْإِنْسانُ ما غَرَّكَ بِرَبِّكَ الْكَرِيمِ  « 3 » اى انسان ( غافل ) چه باعث شد كه بخداى كريم بزرگوار خود مغرور گشتى ( و نافرمانى او كردى ) و :  أَ لَمْ يَأْنِ لِلَّذِينَ آمَنُوا أَنْ تَخْشَعَ قُلُوبُهُمْ لِذِكْرِ اللَّهِ وَ ما نَزَلَ مِنَ الْحَقِّ  « 4 » آيا نوبت آن نرسيده كه گرويدگان ( ظاهرى ) دلهاشان به ياد خدا خاشع گردد و به آنچه از حق نازل شده بدل توجه كنند .\r\nو :  أَ فَحَسِبْتُمْ أَنَّما خَلَقْناكُمْ عَبَثاً وَ أَنَّكُمْ إِلَيْنا لا تُرْجَعُونَ  « 5 » آيا چنين پنداشتيد كه ما شما را بعبث و بازيچه آفريده‌ايم و ( پس از مرگ ) هرگز بما رجوع نخواهيد كرد و :   أَ يَحْسَبُ الْإِنْسانُ أَنْ يُتْرَكَ سُدىً أَ لَمْ يَكُ نُطْفَةً مِنْ مَنِيٍّ يُمْنى   « 6 » آيا آدمى پندارد كه او را مهمل از تكليف و ثواب و عقاب گذارند ( و غرضى در خلقتش منظور نداشته‌اند ) ( اين آيه را على عليه السّلام\r\n\r\n\r\n","description":"","footnote":"\r\n( 1 ) . 19 - الحشر\r\n( 2 ) . 4 - المائده\r\n( 3 ) . 7 - الانفطار\r\n( 4 ) . 16 - الحديد\r\n( 5 ) . 117 - المؤمنون\r\n( 6 ) . 38 - القيمة\r\n","page_name":" 6 ","page_number":26},
  {"content":"\r\n\r\nبسيار ميخواند و ميگريست ) آيا در اول قطره آب منى نبود . و :   أَ فَأَمِنَ أَهْلُ الْقُرى أَنْ يَأْتِيَهُمْ بَأْسُنا بَياتاً وَ هُمْ نائِمُونَ أَ وَ أَمِنَ أَهْلُ الْقُرى أَنْ يَأْتِيَهُمْ بَأْسُنا ضُحًى وَ هُمْ يَلْعَبُونَ   « 1 » آيا اهل شهر و ديار ( كه بنافرمانى خدا و اعمال ناستوده مشغولند ) از آن ايمنند شبانگاه كه در خوابند عذاب ما آنها را فرا گيرد آيا اهل شهر و ديار ( كه از ياد خدا و طاعت او غافلند ) از آن ايمنند كه بروز سرگرم بازيچه دنيا هستند عذاب ما آنان را فرا رسد .\r\nو :      فَأَمَّا مَنْ طَغى وَ آثَرَ الْحَياةَ الدُّنْيا فَإِنَّ الْجَحِيمَ هِيَ الْمَأْوى وَ أَمَّا مَنْ خافَ مَقامَ رَبِّهِ وَ نَهَى النَّفْسَ عَنِ الْهَوى فَإِنَّ الْجَنَّةَ هِيَ الْمَأْوى      « 2 » پس هر كس از حكم خدا سركش و طاغى ( و ياغى ) شد و زندگى دنيا را برگزيد دوزخ جايگاه او است ، و هر كس از حضور در پيشگاه عز ربوبيت بترسيد و از اطاعت هواى نفس دورى جست همانا بهشت منزلگاه او است .\r\nو :  أَ وَ لَمْ نُعَمِّرْكُمْ ما يَتَذَكَّرُ فِيهِ مَنْ تَذَكَّرَ وَ جاءَكُمُ النَّذِيرُ  « 3 » آيا شما را عمرى مهلت نداديم و رسولان بر شما نفرستاديم تا هر كه قابل تذكر و پند شنيدن بود اين روز را متذكر شود ( و در دنيا بتوبه بپردازد ) و :  وَ أَنِيبُوا إِلى رَبِّكُمْ وَ أَسْلِمُوا لَهُ مِنْ قَبْلِ أَنْ يَأْتِيَكُمُ الْعَذابُ ثُمَّ لا تُنْصَرُونَ  « 4 » و بدرگاه خداى خود بتوبه و انابه باز گرديد و تسليم أمر او شويد پيش از آنكه عذاب خدا فرا رسد ، و آن زمان هيچ نصرت و نجاتى نخواهيد يافت . و :  وَ تُوبُوا إِلَى اللَّهِ جَمِيعاً أَيُّهَا الْمُؤْمِنُونَ لَعَلَّكُمْ تُفْلِحُونَ  « 5 » توبه كنيد همه بدرگاه خداوند اى اهل ايمان ، باشد كه رستگار شويد . و :  يا أَيُّهَا الَّذِينَ آمَنُوا تُوبُوا إِلَى اللَّهِ تَوْبَةً نَصُوحاً  « 6 »\r\n\r\n\r\n","description":"","footnote":"\r\n( 1 ) . 97 - الاعراف\r\n( 2 ) . 42 - النازعات\r\n( 3 ) . 37 - الفاطر\r\n( 4 ) . 54 - الزمر\r\n( 5 ) . 31 - النور\r\n( 6 ) . 7 - التحريم\r\n","page_name":" 7 ","page_number":27},
  {"content":"\r\n\r\nاى مؤمنان بدرگاه خداوند توبه نصوح ( با خلوص و دوام ) كنيد  أَ فَلا يَتُوبُونَ إِلَى اللَّهِ وَ يَسْتَغْفِرُونَهُ وَ اللَّهُ غَفُورٌ رَحِيمٌ  « 1 » آيا نبايستى ( بندگان از اين كفر و شرك خود دست بردارند و ) بسوى خدا باز گردند و توبه كنند و از او طلب آمرزش نمايند ( تا از گناهشان درگذرد ) با اينكه خدا بخشنده و مهربانست .\r\nپس تخويف فرموده خداوند بندگان را از احوال قيامت و زلزلهء بزرگ و خطرهاى خارج از حيّز تصور و تعقل و براى مهيا نمودن زاد و توشه از براى آن روز خطرناك ، و ناميده است آن را به الواقعة و الراجفة و الطامة و القيامة و الحاقة و الساعة و يوم النشور و يوم الحشر و يوم الندامة و يوم المسألة و يوم الندم و يوم الفصل و يوم الحق و يوم الحساب و يوم المحاسبة و يوم التّلاق .\r\nو :   يَوْمَ لا يَنْفَعُ مالٌ وَ لا بَنُونَ إِلَّا مَنْ أَتَى اللَّهَ بِقَلْبٍ سَلِيمٍ   « 2 » آن روزى كه مال و فرزندان هيچ به حال انسان سود نبخشد و تنها آن كس سود برد كه با اخلاص و دل پاك از شرك و ريب بدرگاه خدا آيد و :   وَ يَوْمَ يُنْفَخُ فِي الصُّورِ فَفَزِعَ مَنْ فِي السَّماواتِ وَ مَنْ فِي الْأَرْضِ إِلَّا مَنْ شاءَ اللَّهُ وَ كُلٌّ أَتَوْهُ داخِرِينَ وَ تَرَى الْجِبالَ تَحْسَبُها جامِدَةً وَ هِيَ تَمُرُّ مَرَّ السَّحابِ صُنْعَ اللَّهِ الَّذِي أَتْقَنَ كُلَّ شَيْءٍ إِنَّهُ خَبِيرٌ بِما تَفْعَلُونَ   « 3 » و ( اى پيغمبر بمردم يادآور شو ) روزى را كه صور اسرافيل دميده شود ، آن روز هر كه در آسمانها و هر كه در زمين است ، جز آنان را كه خدا خواسته ، همه ترسان و هراسان باشند و همه منقاد و ذليل بر محشر در آيند ، و در آن روز چون بكوهها نظر كنى جامد و ساكن تصور كنى در صورتى كه مانند ابر ( تند سير ) در حركتند ،\r\n\r\n\r\n","description":"","footnote":"\r\n( 1 ) . 78 - المائده\r\n( 2 ) . 88 - الشعراء\r\n( 3 ) . 87 - النمل\r\n","page_name":" 8 ","page_number":28},
  {"content":"\r\n\r\nصنع خداست كه هر چيزى را در كمال اتقان و استحكام ساخته ، همانا خداوند از رفتار و گفتار و كردار شما كاملا خبر دارد .\r\nو :  كَأَنَّهُمْ يَوْمَ يَرَوْنَ ما يُوعَدُونَ لَمْ يَلْبَثُوا إِلَّا ساعَةً مِنْ نَهارٍ بَلاغٌ فَهَلْ يُهْلَكُ إِلَّا الْقَوْمُ الْفاسِقُونَ  « 1 » روزى كه آنچه وعده داده شده به چشم به بينند پندارند كه ( در دنيا ) بجز ساعتى از روز درنگ نداشتند ، اين قرآن ( و آيات وعده و وعيدش ) تبليغ رسالت ( و اتمام حجتى ) است پس آيا ( بقيامت ) جز مردم ( شهوت پرست ) فاسق هيچ كس هلاك خواهد شد ؟ .\r\nو :   وَ اسْتَمِعْ يَوْمَ يُنادِ الْمُنادِ مِنْ مَكانٍ قَرِيبٍ يَوْمَ يَسْمَعُونَ الصَّيْحَةَ بِالْحَقِّ ذلِكَ يَوْمُ الْخُرُوجِ   « 2 » و بنداى روزى كه منادى حق ( اسرافيل ) از مكان نزديك مردگان را براى زنده شدن ندا كند ، گوش فرا دار ( كه هم اكنون به گوش دلت نداى او را بشنوى ) روزى كه خلق آن صيحه ( اسرافيل ) را به حق بشنوند ، آن روز هنگام خروج از قبرها است .\r\n  يَوْمَ يُكْشَفُ عَنْ ساقٍ وَ يُدْعَوْنَ إِلَى السُّجُودِ فَلا يَسْتَطِيعُونَ خاشِعَةً أَبْصارُهُمْ تَرْهَقُهُمْ ذِلَّةٌ   « 3 » روز قيامت را ( ياد كنند ) كه پرده برداشته مىشود در آن از روى امر شديد و دشوار و بزرگى ( و آن حساب است ) و واقف شدن بر اعمال و جزاء افعال و ظهور سرّها و منكشف گشتن باطنها و برخوردن بر حسنات و سيئات ( و با كمال جدّ و جهد بر نجات خود بكوشند و سودى نبرند ) و مجرمان تكليف نموده ميشوند بسجود و نميتوانند كرد در حالى كه چشمانشان با خشوع و ترسان است ، ذلت و حسرت آنها را فرا گرفته باشد .\r\nو :    يَوْمَ تَكُونُ السَّماءُ كَالْمُهْلِ وَ تَكُونُ الْجِبالُ كَالْعِهْنِ وَ لا يَسْئَلُ حَمِيمٌ حَمِيماً   \r\n\r\n\r\n","description":"","footnote":"\r\n( 1 ) . 35 - الاحقاف\r\n( 2 ) . 41 - ق\r\n( 3 ) . 42 - ن و القلم\r\n","page_name":" 9 ","page_number":29},
  {"content":"\r\n\r\n    يُبَصَّرُونَهُمْ يَوَدُّ الْمُجْرِمُ لَوْ يَفْتَدِي مِنْ عَذابِ يَوْمِئِذٍ بِبَنِيهِ وَ صاحِبَتِهِ وَ أَخِيهِ وَ فَصِيلَتِهِ الَّتِي تُؤْوِيهِ وَ مَنْ فِي الْأَرْضِ جَمِيعاً ثُمَّ يُنْجِيهِ     « 1 » روزى كه آسمان بدان عظمت ( از هول و دهشت ) چون فلز گداخته شود ، و كوهها بدان صلابت ( از ترس و هيبت ) مانند پشم زده متلاشى گردد ، و ( چنان همه گرفتارند كه ) هيچ كس از خويش خود جويا نشود ، چون حقيقت حالشان به آنها بنمايند آن روز كافر بدكار آرزو كند كه كاش توانستى فرزندانش فداى خود سازد و از عذاب برهد ، و هم زن و برادرش ، و هم خويشان و قبيله‌اش كه هميشه حمايتش ميكردند و هر كه روى زمين است همه را فداى خويش گرداند تا مگر خود از آن عذاب نجات يابد .\r\nو :  يَوْمَ تَرْجُفُ الْأَرْضُ وَ الْجِبالُ وَ كانَتِ الْجِبالُ كَثِيباً مَهِيلًا  « 2 » آن روزى كه ( از وحشت آن روز بزرگ ) زمين و كوهها بلرزه در آيد و تل ريگى شود و چون موج روان گردد .\r\nو :   فَكَيْفَ تَتَّقُونَ إِنْ كَفَرْتُمْ يَوْماً يَجْعَلُ الْوِلْدانَ شِيباً السَّماءُ مُنْفَطِرٌ بِهِ كانَ وَعْدُهُ مَفْعُولًا   « 3 » پس ( اى مردم غافل ) اگر امروز به خدا كافر شويد ، چگونه از عذاب نجات مييابيد روزى كه كودك از هول و سختى آن پير شود ، و آسمان از وحشت آن شكافته شود و وعدهء ( ثواب و عقاب ) الهى بوقوع انجامد ،  إِلى رَبِّكَ يَوْمَئِذٍ الْمَساقُ  « 4 » در آن روز خلق را بسوى خدا خواهند كشيد .\r\nو :   إِلى رَبِّكَ يَوْمَئِذٍ الْمُسْتَقَرُّ يُنَبَّؤُا الْإِنْسانُ يَوْمَئِذٍ بِما قَدَّمَ وَ أَخَّرَ   « 5 » آن روز جز درگاه خدا هيچ آرامگاهى نيست آن روز آدمى بهر نيك و بدى\r\n\r\n\r\n","description":"","footnote":"\r\n( 1 ) . 8 - المعارج\r\n( 2 ) . 14 - المزمل\r\n( 3 ) . 18 - المزمل\r\n( 4 ) . 30 - القيمه\r\n( 5 ) . 12 - القيمه\r\n","page_name":" 10 ","page_number":30},
  {"content":"\r\n\r\nكه در ايام حيوة خود كرده و آنچه را كه به آن وصيت نموده ( كه بعد از او به عمل آورند ) از نتيجه همه آگاه خواهد شد .\r\n  هذا يَوْمُ لا يَنْطِقُونَ وَ لا يُؤْذَنُ لَهُمْ فَيَعْتَذِرُونَ   « 1 » آن روزيست كه كافران ( بر نجات خود ) سخنى نتوانند گفت و به آنها رخصت عذر خواهى نيز نخواهند داد . و هذا يوم الفصل جمعناكم و الاولين فان كان لكم كيد فكيدون « 2 » اين روز فصل ( حكم و جدائى نيك و بد ) است كه شما را با همه گذشتگان پيشين بعرصه محشر جمع گردانيم پس اگر فكر و حيلتى بر نجات خود داريد و ميتوانيد حيلت كنيد .\r\nو :          إِنَّ يَوْمَ الْفَصْلِ كانَ مِيقاتاً يَوْمَ يُنْفَخُ فِي الصُّورِ فَتَأْتُونَ أَفْواجاً وَ فُتِحَتِ السَّماءُ فَكانَتْ أَبْواباً وَ سُيِّرَتِ الْجِبالُ فَكانَتْ سَراباً إِنَّ جَهَنَّمَ كانَتْ مِرْصاداً لِلطَّاغِينَ مَآباً لابِثِينَ فِيها أَحْقاباً لا يَذُوقُونَ فِيها بَرْداً وَ لا شَراباً إِلَّا حَمِيماً وَ غَسَّاقاً          . . .    يَوْمَ يَقُومُ الرُّوحُ وَ الْمَلائِكَةُ صَفًّا لا يَتَكَلَّمُونَ إِلَّا مَنْ أَذِنَ لَهُ الرَّحْمنُ وَ قالَ صَواباً ذلِكَ الْيَوْمُ الْحَقُّ فَمَنْ شاءَ اتَّخَذَ إِلى رَبِّهِ مَآباً إِنَّا أَنْذَرْناكُمْ عَذاباً قَرِيباً يَوْمَ يَنْظُرُ الْمَرْءُ ما قَدَّمَتْ يَداهُ وَ يَقُولُ الْكافِرُ يا لَيْتَنِي كُنْتُ تُراباً    « 3 » همانا روز فصل ( روز قيامت كه در آن فصل خصومتها شود ) وعده‌گاه تمام خلق است ، آن روزى كه در صور بدمند ( تا مردگان زنده شوند ) و فوج فوج به محشر در آيند ، و درهاى آسمان بطور مختلف گشوده شود ( تا هر فوجى از درى شتابند ) و كوهها بمانند سراب گردد ( و خودبينيها نابود شود ) همانا دوزخ در انتظار بدكارانست ، آن دوزخى جايگاه مردم سركش و ستمكار است كه در آن قرنها عذاب كشند ، و هرگز در آنجا قطرهء آب سرد و گوارا نياشامند ( چنان كه در دنيا از\r\n\r\n\r\n","description":"","footnote":"\r\n( 1 ) . 35 - المرسلات\r\n( 2 ) . 38 - المرسلات\r\n( 3 ) . 16 - النبأ\r\n","page_name":" 11 ","page_number":31},
  {"content":"\r\n\r\nعلوم انبياء بهره نيافتند ) مگر آبى پليد سوزان كه حميم و غساق جهنم است به آنها داده شود ، روزى كه آن فرشته بزرگ ( روح القدس ) با همه فرشتگان صف زده و بنظم برخيزند و هيچ كس سخن نگويد جز آن كس كه خداى مهربانش اذن دهد و او سخن بصواب گويد ( و باذن پروردگار شفاعت گناهكاران كند ) چنين روز محققا خواهد بود پس هر كه ميخواهد نزد خداى خود ( در آن روز ) مقام و منزلتى يابد در راه ايمان و طاعت بكوشد . ما شما را از روز عذاب كه نزديكست ترسانيده و آگاه ساختيم ، روزى كه هر كس هر چه ( از نيك و بد ) كرده در پيش روى خود حاضر بيند و كافر در آن روز ( از فرط عذاب ) آرزو كند كه اى كاش خاك بود ( تا چنين به آتش كفر خود نميسوخت ) .\r\nو :     يَوْمَ تَرْجُفُ الرَّاجِفَةُ تَتْبَعُهَا الرَّادِفَةُ قُلُوبٌ يَوْمَئِذٍ واجِفَةٌ أَبْصارُها خاشِعَةٌ     « 1 » روزى كه ( نفخه صور الهى ) جهان را بلرزاند ، و ( نفخه صور ديگر ) از پى آن در آيد ، در آن روز سخت دلها سخت هراسان شود ( مردم از ترس ) چشمها به زير افكنند .\r\nو :   يَوْمَ يَتَذَكَّرُ الْإِنْسانُ ما سَعى وَ بُرِّزَتِ الْجَحِيمُ لِمَنْ يَرى   « 2 » روزيست كه آدمى هر چه كرده به ياد آورد و دوزخ براى بينندگان آشكار شود ( دوزخى كه خود از گنهكارى بر خويش ساختند و در دنيا نميديدند آن روز پديدار شود )         يَوْمَ يَكُونُ النَّاسُ كَالْفَراشِ الْمَبْثُوثِ وَ تَكُونُ الْجِبالُ كَالْعِهْنِ الْمَنْفُوشِ فَأَمَّا مَنْ ثَقُلَتْ مَوازِينُهُ فَهُوَ فِي عِيشَةٍ راضِيَةٍ وَ أَمَّا مَنْ خَفَّتْ مَوازِينُهُ فَأُمُّهُ هاوِيَةٌ وَ ما أَدْراكَ ما هِيَهْ نارٌ حامِيَةٌ         « 3 » در روز قيامت مردم مانند ملخ هر سو پراكنده شوند و كوهها از هيبت آن همچون\r\n\r\n\r\n","description":"","footnote":"\r\n( 1 ) . 6 - النازعات\r\n( 2 ) . 34 - النازعات\r\n( 3 ) . 3 - القارعه\r\n","page_name":" 12 ","page_number":32},
  {"content":"\r\n\r\nپشم زده متلاشى گردد پس آن روز عمل هر كس را در ميزان حق سنگينى باشد در بهشت بآسايش و زندگانى خوش خواهد بود .\r\nو :  يَوْمَ نَقُولُ لِجَهَنَّمَ هَلِ امْتَلَأْتِ وَ تَقُولُ هَلْ مِنْ مَزِيدٍ  « 1 » روزى كه جهنم را گوئيم آيا امروز مملو از وجود كافران شدى ، او گويد آيا دوزخيان بيش از اين هم هستند . و :  وَ وُضِعَ الْكِتابُ فَتَرَى الْمُجْرِمِينَ مُشْفِقِينَ مِمَّا فِيهِ وَ يَقُولُونَ يا وَيْلَتَنا ما لِهذَا الْكِتابِ لا يُغادِرُ صَغِيرَةً وَ لا كَبِيرَةً إِلَّا أَحْصاها  « 2 » و در آن روز كتاب اعمال نيك و بد خلق را پيش نهند و اهل عصيان را از آنچه در نامه عمل آنها است ترسان و هراسان بينى ، در حالى كه با خود گويند اى واى بر ما اين چگونه كتابى است كه اعمال كوچك و بزرگ ما هيچ فرو نگذاشته جز آنكه همه را احصا كرده .\r\nو مكرر ذكر نموده روز واپسين را در قرآن مجيد و فرو گذار نفرموده در سوره مگر آنكه ياد از روز قيامت فرموده ، زيرا رساتر است در ترساندن مردمان و تأكيدتر است در واجب بودن حجت و دليل بر آنها و بينائى است براى آنها و شفقت و مهربانى و موعظه است ايشان را ، پس تفكر و تدبر نمائيد از امر قيامت ، و فارغ داريد دلهاى خود را براى روز قيامت و نباشيد از جمله غافلين ، چنان كه ميفرمايد خداوند سبحان :\r\n أَ فَلا يَتَدَبَّرُونَ الْقُرْآنَ أَمْ عَلى قُلُوبٍ أَقْفالُها  « 3 » آيا منافقان در آيات قرآن تفكر و تدبر نميكنند يا آنكه بر دلهاى خود قفلها ( ى جهل ) زده‌اند پس آگاه باشيد اى برادران بتدبر و تفكر و بصيرت و عبرت گرفتن ، زيرا نبى اكرم صلّى اللَّه عليه و آله و سلّم فرموده بعد از من بيايد شما را فتنه‌ها مثل ساعات شبهاى تاريك ( كه راه رستگارى و رهائى از آن پيدا نيست ) صحابه\r\n\r\n\r\n","description":"","footnote":"\r\n( 1 ) . 30 - ق\r\n( 2 ) . 48 - الكهف\r\n( 3 ) . 24 - محمد ( ص )\r\n","page_name":" 13 ","page_number":33},
  {"content":"\r\n\r\nعرض كردند يا رسول اللَّه صلّى اللَّه عليه و آله و سلّم بچه چيز نجات ميتوان يافت آن زمان ، فرمود بشما باد به قرآن همانا كسى كه قرار دهد قرآن را پيشواى خود ميكشاند او را ( بسعادت و ) به بهشت و كسى كه توجه نداشته باشد به قرآن ( با او دشمن مىشود و ) ميبرد او را بسوى ( بدبختى و ) آتش جهنم ، و قرآن روشنتر دليليست به بهترين راه ، راستگو دانيد كسى كه سخن گويد از قرآن و عادل بدانيد كسى كه حكم نمايد از قرآن ، و هر كس بگيرد قرآن را ( و عمل كند به احكام آن ) اجر و مزد مييابد .\r\nو فرمود مولاى متقيان عليه السّلام در حالتى كه تعريف ميفرمود مؤمن عمل‌كنندهء به قرآن را : بتحقيق گرفته است قرآن زمام او را ، و قرآنست كشاننده و راه نماينده او بسعادت و آسايش در زندگى دنيا و آخرت و فرمود آن حضرت قرآن ظاهرش بسيار نيكو ( است براى حفظ حقوق بشر ) و باطنش دريائيست بسيار عميق و بىپايان ( پس همه كس را اسرار آن بدست نيايد ) عجائب نكات و اسرار آن و غرائب شگفت‌آور آن بانتها نميرسد ، و روشن نميشود تاريكيها ( ى جهل و نادانى و شبهات ) مگر بوسيله قرآن ، پس بسيار فكر كنيد و خود را از بديها باز داريد زيرا خداى تعالى فرموده  وَ أَنْذِرْهُمْ يَوْمَ الْآزِفَةِ إِذِ الْقُلُوبُ لَدَى الْحَناجِرِ كاظِمِينَ ما لِلظَّالِمِينَ مِنْ حَمِيمٍ وَ لا شَفِيعٍ يُطاعُ  « 1 » اى رسول تمامى مردم را از روز قيامت بترسان ، كه از هول و ترس آن روز جانها بگلو ميرسد و از بيم آن حزن خشم خود را فرو مىبرند و ستمكاران را هيچ خويشى نيست كه حمايت كند ، و ياورى كه شفاعتش پذيرفته شود نخواهد بود .\r\n\r\n\r\n","description":"","footnote":"\r\n( 1 ) . 18 - المؤمن\r\n","page_name":" 14 ","page_number":34},
  {"content":"\r\n\r\nو :  وَ أَنْذِرْهُمْ يَوْمَ الْحَسْرَةِ إِذْ قُضِيَ الْأَمْرُ وَ هُمْ فِي غَفْلَةٍ وَ هُمْ لا يُؤْمِنُونَ  « 1 » اى رسول ما بندگان را از روز غم و حسرت ( يعنى روز مرگ و قيامت ) بترسان ، كه آن روز كارشان گذشته است ( و فكر و تدبيرى نتوانند كرد ) و ( بعضى از ) مردم به كلى از آن روز غافلند و به آن ايمان نمىآورند .\r\nو :   أَزِفَتِ الْآزِفَةُ لَيْسَ لَها مِنْ دُونِ اللَّهِ كاشِفَةٌ   « 2 » روز قيامت بسيار نزديك شده است و نميتواند كسى غير خداوند آن روز را آشكار و ظاهر نمايد   وَ أَنْذِرِ النَّاسَ يَوْمَ يَأْتِيهِمُ الْعَذابُ فَيَقُولُ الَّذِينَ ظَلَمُوا رَبَّنا أَخِّرْنا إِلى أَجَلٍ قَرِيبٍ نُجِبْ دَعْوَتَكَ وَ نَتَّبِعِ الرُّسُلَ أَ وَ لَمْ تَكُونُوا أَقْسَمْتُمْ مِنْ قَبْلُ ما لَكُمْ مِنْ زَوالٍ وَ سَكَنْتُمْ فِي مَساكِنِ الَّذِينَ ظَلَمُوا أَنْفُسَهُمْ وَ تَبَيَّنَ لَكُمْ كَيْفَ فَعَلْنا بِهِمْ وَ ضَرَبْنا لَكُمُ الْأَمْثالَ   « 3 » اى رسول مردم را از روزى كه هنگام عذاب و كيفر اعمالشان فرا ميرسد بترسان ، كه ستمكاران خلق خواهند گفت پروردگارا عذاب ما بتأخير افكن ( و ما را باز به دنيا برگردان ) تا دعوت تو را اجابت كنيم و پيرو رسولان تو شويم ( و از هر كار بد باز گرديم ) .\r\nبه آنها پاسخ آيد كه آيا شما بارها پيش از اين سوگند ياد نمىكرديد كه ما را ابدا زوال و هلاكى نخواهد بود ، شما ستمكاران بوديد كه در منازل ستمگران پيش از خود مسكن گزيديد ( و هلاك و مرگ آنان شما را عبرت نگرديد ) و حال آنكه مشاهده كرديد كه عاقبت بسر پنجه قهر مرگ چه بر سر آنها آورديم و بر شما سرگذشت آنها را مثل آورديم ( تا مگر عبرت گيريد و از كار زشت و ستمگرى دست كشيد ولى هرگز پند نگرفته و بيدار نشديد ) . و :    أَ لا يَظُنُّ أُولئِكَ أَنَّهُمْ مَبْعُوثُونَ لِيَوْمٍ عَظِيمٍ يَوْمَ يَقُومُ النَّاسُ لِرَبِّ الْعالَمِينَ    « 4 » آيا آنها نميدانند كه ( پس از مرگ\r\n\r\n\r\n","description":"","footnote":"\r\n( 1 ) . 38 - مريم\r\n( 2 ) . 58 - النجم\r\n( 3 ) . 43 - ابراهيم\r\n( 4 ) . 3 - المطففين\r\n","page_name":" 15 ","page_number":35},
  {"content":"\r\n\r\nروزى براى مجازات ) برانگيخته ميشوند ، كه آن روز بسيار بزرگست ، روزيست كه تمام مردم در حضور پروردگار عالم ( براى حساب ) ميايستند .\r\nو :  يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً وَ ما عَمِلَتْ مِنْ سُوءٍ تَوَدُّ لَوْ أَنَّ بَيْنَها وَ بَيْنَهُ أَمَداً بَعِيداً وَ يُحَذِّرُكُمُ اللَّهُ نَفْسَهُ وَ اللَّهُ رَؤُفٌ بِالْعِبادِ  « 1 » روزى كه هر شخصى هر كار نيكو كرده پيش روى خود حاضر بيند ، و آنچه بد كرده آرزو كند كه اى كاش ميان او و كار بدش بمسافتى دور جدائى بود ، و خداوند شما را از عقاب خود ميترساند كه او در حق بندگان بسى مهربانست .\r\nو :  يَوْمَ تَرَوْنَها تَذْهَلُ كُلُّ مُرْضِعَةٍ عَمَّا أَرْضَعَتْ وَ تَضَعُ كُلُّ ذاتِ حَمْلٍ حَمْلَها وَ تَرَى النَّاسَ سُكارى وَ ما هُمْ بِسُكارى وَ لكِنَّ عَذابَ اللَّهِ شَدِيدٌ  « 2 » چون هنگامهء آن روز بزرگ را مشاهد كنيد هر زن شير دهى طفل خود را از هول فراموش كند و هر آبستنى فرزند خود را بيفكند و مردم را از وحشت آن روز بى خود و مست بنگرى در صورتى كه مست نيستند ، و لكن عذاب خدا سخت است ( كه از هول آن مردم چون مست و مدهوشند ) .\r\nو : يوما يجعل الوالدان شيبا السماء منفطر به كان وعده مفعولا « 3 » روزى كه كودك از هول و سختى آن پير شود ، و آسمان ( ز وحشت آن ) شكافته شود و وعدهء ( ثواب و عقاب ) الهى بوقوع انجامد .\r\nپس به پرهيزيد بندگان خدا از روزى كه سفيد مىشود در آن سرهاى اطفال و متحير و سرگردان ميشوند در آن روز زيركها و دانايان و بر طرف ميگردد در آن كوهها چنان كه ميفرمايد حق جل شأنه :\r\n\r\n\r\n","description":"","footnote":"\r\n( 1 ) . 28 - آل عمران\r\n( 2 ) . 2 - الحج\r\n( 3 ) . 18 - المزمل\r\n","page_name":" 16 ","page_number":36},
  {"content":"\r\n\r\n يَوْمَ تَبْيَضُّ وُجُوهٌ وَ تَسْوَدُّ وُجُوهٌ  « 1 » روزى بيايد كه گروهى ( مؤمنان ) رو سفيد و گروهى ( كافران ) روسياه باشند .\r\n   يَوْمَئِذٍ يَصْدُرُ النَّاسُ أَشْتاتاً لِيُرَوْا أَعْمالَهُمْ فَمَنْ يَعْمَلْ مِثْقالَ ذَرَّةٍ خَيْراً يَرَهُ وَ مَنْ يَعْمَلْ مِثْقالَ ذَرَّةٍ شَرًّا يَرَهُ    « 2 » در روز قيامت مردم از قبرها پراكنده بيرون آيند تا پاداش نيك و بد اعمال خود را ( با حساب و ميزان حق ) به بينند ، پس در آن روز هر كس به قدر ذره‌ئى كار نيكى كرده ( پاداش ) آن را خواهد ديد و هر كس به قدر ذره‌ئى كار زشتى مرتكب شده آن هم بكيفرش خواهد رسيد و :  يَوْمَ لا يُغْنِي مَوْلًى عَنْ مَوْلًى شَيْئاً وَ لا هُمْ يُنْصَرُونَ  « 3 » روزى كه هيچ حمايت خويش و يار و ياور كسى را از عذاب نرهاند ، واحدى را نصرت نكنند .\r\n    يَوْمَ يَفِرُّ الْمَرْءُ مِنْ أَخِيهِ وَ أُمِّهِ وَ أَبِيهِ وَ صاحِبَتِهِ وَ بَنِيهِ لِكُلِّ امْرِئٍ مِنْهُمْ يَوْمَئِذٍ شَأْنٌ يُغْنِيهِ     « 4 » آن روز كه ( از وحشت و هولناكى ) هر كسى از برادرش ميگريزد ( بلكه ) هم از مادر و پدر و از زن و فرزندش ( گريزانست ) و در آن روز هر كسى چنان گرفتار شأن و كار خود است كه به هيچ كس نتواند پرداخت . و :  يَوْمَ تَأْتِي كُلُّ نَفْسٍ تُجادِلُ عَنْ نَفْسِها وَ تُوَفَّى كُلُّ نَفْسٍ ما عَمِلَتْ وَ هُمْ لا يُظْلَمُونَ  « 5 » ياد كن آن روزى را كه هر كسى براى رفع عذاب از خود بجدل و دفاع برخيزد ، و هر كسى را بجزاى عمل ( نيك و بد ) او كاملا ميرسانند و بر آنها ستم نميكنند :\r\nو : يوم ينظر المرء ما قدّمت يداه و يقول الكافر يا ليتنى كنت ترابا « 6 » روزى كه هر كسى هر چه ( از نيك و بد ) كرده در پيش روى خود\r\n\r\n\r\n","description":"","footnote":"\r\n( 1 ) . 102 - آل عمران\r\n( 2 ) . 6 - الزلزال\r\n( 3 ) . 41 - الدخان\r\n( 4 ) . 34 - عبس\r\n( 5 ) . 112 - النحل\r\n( 6 ) . 41 - عم\r\n","page_name":" 17 ","page_number":37},
  {"content":"\r\n\r\nحاضر بيند و كافر در آن روز ( از فرط عذاب ) آرزو كند اى كاش خاك بود ( تا چنين به آتش كفر خود نميسوخت ) . و : يوم لا ينفع الظالمين معذرتهم و لهم اللعنة و لهم سوء الدار « 1 » در آن روز ستمكاران را ( پشيمانى و ) عذر خواهى سود ندهد و بر آنها خشم و عذاب و منزلگاه بد ( جهنم ) مهيا است .\r\nو :     وَ جِيءَ يَوْمَئِذٍ بِجَهَنَّمَ يَوْمَئِذٍ يَتَذَكَّرُ الْإِنْسانُ وَ أَنَّى لَهُ الذِّكْرى يَقُولُ يا لَيْتَنِي قَدَّمْتُ لِحَياتِي فَيَوْمَئِذٍ لا يُعَذِّبُ عَذابَهُ أَحَدٌ وَ لا يُوثِقُ وَثاقَهُ أَحَدٌ     « 2 » و آن روز جهنم را پديد مىآورند و همان روز آدمى متذكر كار خود گردد ( و از خواب غفلت بيدار شود و كافر پشيمان گردد ) و آن تذكر چه سود به حال او بخشد و ( با حسرت ) گويد اى كاش در دنيا براى زندگانى ابدى و هميشگى امروزم كار خيرى انجام ميدادم ، و آن روز بمانند عذاب كافر هيچ كس عذاب نكشد و كسى همانند او به بند ( هلاك ) گرفتار نشود .\r\nو :  يَوْمَ تُبَدَّلُ الْأَرْضُ غَيْرَ الْأَرْضِ وَ السَّماواتُ وَ بَرَزُوا لِلَّهِ الْواحِدِ الْقَهَّارِ  « 3 » روزى كه زمين را ( بامر خداوند ) به غير اين زمين مبدل كنند و هم آسمانها را ( دگرگون سازند ) و تمام خلق در پيشگاه حكم خداى قادر قاهر حاضر شوند و :   وَ يَوْمَ نُسَيِّرُ الْجِبالَ وَ تَرَى الْأَرْضَ بارِزَةً وَ حَشَرْناهُمْ فَلَمْ نُغادِرْ مِنْهُمْ أَحَداً وَ عُرِضُوا عَلى رَبِّكَ صَفًّا لَقَدْ جِئْتُمُونا كَما خَلَقْناكُمْ أَوَّلَ مَرَّةٍ بَلْ زَعَمْتُمْ أَلَّنْ نَجْعَلَ لَكُمْ مَوْعِداً   « 4 » و ياد كن اى رسول ما روزى را كه كوهها را برفتار آريم ، و زمين را صاف و بدون پست و بلندى آشكارا بينى و همه را در صف محشر از قبرها برانگيزانيم و\r\n\r\n\r\n","description":"","footnote":"\r\n( 1 ) . 55 - المؤمن\r\n( 2 ) . 24 - الفجر\r\n( 3 ) . 47 - ابراهيم\r\n( 4 ) . 46 - الكهف\r\n","page_name":" 18 ","page_number":38},
  {"content":"\r\n\r\nيكى را فرو نگذاريم ، و خلايق را در صفى بر خدا عرضه كنند ( و بكافران گفته شود ، ديديد ) همان گونه كه اول بار شما را آفريديم باز بسوى ما آمديد و آن معادى را كه به خيال باطل منكر بوديد به چشم مشاهده كرديد .\r\nو :  يَوْمَ نَطْوِي السَّماءَ كَطَيِّ السِّجِلِّ لِلْكُتُبِ  « 1 » روزى كه آسمانها را مانند طومار درهم پيچيم .\r\nو :  يَوْمَ تَشْهَدُ عَلَيْهِمْ أَلْسِنَتُهُمْ وَ أَيْدِيهِمْ وَ أَرْجُلُهُمْ بِما كانُوا يَعْمَلُونَ  « 2 » ( بترسيد از ) روزى كه زبان و دست و پاى ايشان بر اعمال ( ناشايسته ) آنها گواهى دهد . و :  وَ يَخافُونَ يَوْماً كانَ شَرُّهُ مُسْتَطِيراً  « 3 » ( اهل بيت رسالت و شيعيانشان ) از قهر خدا در روزى كه شر و سختيش همهء اهل محشر را فرا رسد ميترسند . و :  وَ نَضَعُ الْمَوازِينَ الْقِسْطَ لِيَوْمِ الْقِيامَةِ فَلا تُظْلَمُ نَفْسٌ شَيْئاً وَ إِنْ كانَ مِثْقالَ حَبَّةٍ مِنْ خَرْدَلٍ أَتَيْنا بِها وَ كَفى بِنا حاسِبِينَ  « 4 » و ما ترازوهاى عدل را براى روز قيامت خواهيم نهاد و ستمى به هيچ كس نخواهد شد ، و اگر عملى به قدر دانه خردلى باشد در حساب آريم . و ( در دقت نظر ) كافيست كه ما حسابگر باشيم .\r\nو فرموده از قول لقمان :  يا بُنَيَّ إِنَّها إِنْ تَكُ مِثْقالَ حَبَّةٍ مِنْ خَرْدَلٍ فَتَكُنْ فِي صَخْرَةٍ أَوْ فِي السَّماواتِ أَوْ فِي الْأَرْضِ يَأْتِ بِهَا اللَّهُ إِنَّ اللَّهَ لَطِيفٌ خَبِيرٌ  « 5 » ( لقمان گفت ) اى فرزند عزيزم بدان كه خدا اعمال خوب و بد خلق را اگر چه به مقدار خردلى « 6 » در ميان سنگى يا در طبقات آسمانها يا زمين پنهان باشد ، همه را ( در محاسبه ) مىآورد ، بدرستى كه خداوند بر همه چيز توانا و آگاهست .\r\n\r\n\r\n","description":"","footnote":"\r\n( 1 ) . 104 - الأنبياء\r\n( 2 ) . 24 - النور\r\n( 3 ) . 6 - هل أتى\r\n( 4 ) . 46 - الأنبياء\r\n( 5 ) . 15 - لقمان\r\n( 6 ) . خردل دانهء گياهيست بسيار ريز\r\n","page_name":" 19 ","page_number":39},
  {"content":"\r\n\r\nو بذات مقدسش سوگند ياد فرموده خداوند چنان كه ميفرمايد :\r\n  فَوَ رَبِّكَ لَنَسْئَلَنَّهُمْ أَجْمَعِينَ عَمَّا كانُوا يَعْمَلُونَ   « 1 » قسم بخداى تو كه از همهء آنها سخت مؤاخذه خواهيم كرد ، و از آنچه ميكنند بازخواست ميشوند .\r\n  فَلَنَسْئَلَنَّ الَّذِينَ أُرْسِلَ إِلَيْهِمْ وَ لَنَسْئَلَنَّ الْمُرْسَلِينَ فَلَنَقُصَّنَّ عَلَيْهِمْ بِعِلْمٍ وَ ما كُنَّا غائِبِينَ   « 2 » البته ما از اعمال مردم و هم از پيغمبران آنها پرسش خواهيم كرد ، پس بر آنان حكايت حال آنها را بعلم و دانش بيان كنيم تا بدانند كه از كردار آنان غافل نيستيم .\r\nو :  وَ نَكْتُبُ ما قَدَّمُوا وَ آثارَهُمْ وَ كُلَّ شَيْءٍ أَحْصَيْناهُ فِي إِمامٍ مُبِينٍ  « 3 » كردار گذشته و آثار وجودى آينده مردم را در نامهء اعمال آنها ثبت خواهيم كرد ، و همه را در لوح محفوظ آشكارا به شماره آورده‌ايم .\r\nو :  يَوْمَ يَبْعَثُهُمُ اللَّهُ جَمِيعاً فَيُنَبِّئُهُمْ بِما عَمِلُوا أَحْصاهُ اللَّهُ وَ نَسُوهُ وَ اللَّهُ عَلى كُلِّ شَيْءٍ شَهِيدٌ  « 4 » بيادآور روزى كه خداوند جميع خلايق را ( براى حساب ) بر انگيزاند تا آنها را به نتيجهء اعمالشان كه او تمام را به شماره ضبط فرموده و آنها فراموش كرده‌اند آگاه سازد ، و خدا بر همهء موجودات عالم گواهست .\r\nو :  وَ يَوْمَ يَعَضُّ الظَّالِمُ عَلى يَدَيْهِ يَقُولُ يا لَيْتَنِي اتَّخَذْتُ مَعَ الرَّسُولِ سَبِيلًا  « 5 » روز قيامت ظالم انگشت حسرت و ندامت را بدندان گرفته و بگويد اى كاش من ( در دنيا ) با رسول و فرستادگان حق راه دوستى و طاعت پيش ميگرفتم .\r\nو لكن خداوند عز شأنه از رحمت بىانتهايش نااميد نفرموده كسى را كه بنفس خود بدى كرده و ظلم نموده باشد و وعدهء پذيرفتن\r\n\r\n\r\n","description":"","footnote":"\r\n( 1 ) . 92 - الحجر\r\n( 2 ) . 5 - الاعراف\r\n( 3 ) . 11 - يس\r\n( 4 ) . 7 - المجادله\r\n( 5 ) . 29 - الفرقان\r\n","page_name":" 20 ","page_number":40},
  {"content":"\r\n\r\nتوبه و دوستى با او فرموده هر زمانى كه توبه كند و بازگشت نمايد بسوى حق و از رفتار بد خود پشيمان و شرمگين گردد ، چنان كه فرموده در قرآن مجيد :  وَ مَنْ يَعْمَلْ سُوءاً أَوْ يَظْلِمْ نَفْسَهُ ثُمَّ يَسْتَغْفِرِ اللَّهَ يَجِدِ اللَّهَ غَفُوراً رَحِيماً  « 1 » هر كسى كه عمل زشتى از او سر زند يا بخويشتن ظلم كند سپس ( پشيمان شود و ) از خدا طلب آمرزش و عفو كند ، پروردگار را بخشنده و مهربان خواهد يافت .\r\nو :  كَتَبَ رَبُّكُمْ عَلى نَفْسِهِ الرَّحْمَةَ أَنَّهُ مَنْ عَمِلَ مِنْكُمْ سُوءاً بِجَهالَةٍ ثُمَّ تابَ مِنْ بَعْدِهِ وَ أَصْلَحَ فَأَنَّهُ غَفُورٌ رَحِيمٌ  « 2 » پروردگار بر خود رحمت و مهربانى را فرض نموده ، كه هر كس از شما كار زشتى را بنادانى كرد و بعد از آن توبه كند و اصلاح نمايد ( اعمال فاسدشدهء خود را ) البته خداوند ( به او و ) براى همه بخشنده و مهربانست .\r\nو :  وَ الَّذِينَ إِذا فَعَلُوا فاحِشَةً أَوْ ظَلَمُوا أَنْفُسَهُمْ ذَكَرُوا اللَّهَ فَاسْتَغْفَرُوا لِذُنُوبِهِمْ وَ مَنْ يَغْفِرُ الذُّنُوبَ إِلَّا اللَّهُ وَ لَمْ يُصِرُّوا عَلى ما فَعَلُوا وَ هُمْ يَعْلَمُونَ  « 3 » آنهائى كه هر گاه كار ناشايستهء از ايشان سر زند يا ظلمى بنفس خويش كنند ، و خداوند را به ياد آرند ، پس از گناه خود بدرگاه پروردگار توبه و استغفار نمايند ( مىآمرزد زيرا ) جز خدا هيچ كس نميتواند گناه خلق را بيامرزد ، و آنها هستند كه بر نميگردند به كارهاى زشت چون بزشتى معصيت آگاهند و :  وَ لَوْ أَنَّهُمْ إِذْ ظَلَمُوا أَنْفُسَهُمْ جاؤُكَ فَاسْتَغْفَرُوا اللَّهَ وَ اسْتَغْفَرَ لَهُمُ الرَّسُولُ لَوَجَدُوا اللَّهَ تَوَّاباً رَحِيماً  « 4 » و اگر هنگامى كه گروه منافق بر خود بگناه ستم كردند و از كردار خود به خدا توبه نموده و به تو\r\n\r\n\r\n","description":"","footnote":"\r\n( 1 ) . 111 - النساء\r\n( 2 ) . 54 - الانعام\r\n( 3 ) . 134 - آل عمران\r\n( 4 ) . 63 - النساء\r\n","page_name":" 21 ","page_number":41},
  {"content":"\r\n\r\nرجوع ميكردند كه براى آنها استغفار كنى و از خدا آمرزش خواهى ، البته در اين حال خدا را پذيرندهء توبه و مهربان مييافتند .\r\nو حضرت احديت خوانده است بندگانش را بلطيف‌ترين گفتار و اميدوارترين اميدها كه رغبت بسوى او كنند چنان كه ميفرمايد :  قُلْ يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّهِ إِنَّ اللَّهَ يَغْفِرُ الذُّنُوبَ جَمِيعاً إِنَّهُ هُوَ الْغَفُورُ الرَّحِيمُ  « 1 » ( اى رسول رحمت ) به آن بندگانم كه بعصيان اسراف بر خود كرده‌اند بگو از رحمت ( نامنتهاى ) خدا نااميد مباشيد ، البته خداوند همهء گناهان را ( چون توبه كنيد ) خواهد بخشيد ، بدرستى كه او خداى بسيار آمرزنده و مهربانست .\r\nو :  إِنَّ اللَّهَ لا يَغْفِرُ أَنْ يُشْرَكَ بِهِ وَ يَغْفِرُ ما دُونَ ذلِكَ لِمَنْ يَشاءُ *  « 2 » محقق است كه پروردگار هر كس را كه به او شرك آورد نخواهد بخشيد ، و سواى شرك ( گناه ) هر كه را خواهد ميبخشد .\r\nو :  وَ سارِعُوا إِلى مَغْفِرَةٍ مِنْ رَبِّكُمْ وَ جَنَّةٍ عَرْضُهَا السَّماواتُ وَ الْأَرْضُ أُعِدَّتْ لِلْمُتَّقِينَ  « 3 » بشتابيد بسوى مغفرت پروردگار خود ، و بسوى بهشتى كه پهناى آن به قدر همهء آسمانها و زمين است ، و مهيا براى پرهيزكارانست .\r\nو :  ادْعُونِي أَسْتَجِبْ لَكُمْ  « 4 » بخوانيد مرا ( با خلوص دل و تضرع كنيد ) تا دعاى شما را مستجاب كنم .\r\n( آرى ) وعده داده است خداى مهربان بندگانش را باجابت و مدح فرموده آنها را در قرآن مجيد در صورتى كه اطاعت و فرمانبردارى كنند و بشتابند بسوى خيرات و مبرّات ، و ترغيب فرموده آنها را به كارهاى نيك ،\r\n\r\n\r\n","description":"","footnote":"\r\n( 1 ) . 57 - الزمر\r\n( 2 ) . 48 - النساء\r\n( 3 ) . 133 - آل عمران\r\n( 4 ) . 59 - المؤمن\r\n","page_name":" 22 ","page_number":42},
  {"content":"\r\n\r\nچنان كه نهى ميفرمايد و ميترساند آنها را از عملهاى ناشايسته .\r\nبقولش كه ميفرمايد   وَ مَنْ يَتَّقِ اللَّهَ يَجْعَلْ لَهُ مَخْرَجاً وَ يَرْزُقْهُ مِنْ حَيْثُ لا يَحْتَسِبُ وَ مَنْ يَتَوَكَّلْ عَلَى اللَّهِ فَهُوَ حَسْبُهُ إِنَّ اللَّهَ بالِغُ أَمْرِهِ قَدْ جَعَلَ اللَّهُ لِكُلِّ شَيْءٍ قَدْراً   « 1 » و هر كس خدا ترس و پرهيزكار شود ، خدا راه بيرون شدن ( از گناهان و بلا و حوادث سخت عالم را ) بر او ميگشايد ، و از جايى كه گمان نبرد به او روزى عطا كند ، و هر كه ( در هر امرى ) بر خدا توكل كند خدا او را كفايت خواهد كرد ، زيرا خداوند امرش ( بر همه عالم ) نافذ است ، و بر هر چيزى قدر و اندازه‌اى مقرر داشته است ( و به هيچ تدبيرى سر از تقديرش نتوان پيچيد ) .\r\nو :  وَ مَنْ يَتَّقِ اللَّهَ يَجْعَلْ لَهُ مِنْ أَمْرِهِ يُسْراً  « 2 » هر كس از پروردگار بترسد مشكلات او را ( در دنيا و آخرت ) آسان ميگرداند .\r\n وَ مَنْ يَتَّقِ اللَّهَ يُكَفِّرْ عَنْهُ سَيِّئاتِهِ وَ يُعْظِمْ لَهُ أَجْراً  « 3 » هر كه از خدا بترسد خدا گناهانش را بپوشاند و او را پاداشى بزرگ عطا كند .\r\nو :   الَّذِينَ آمَنُوا وَ كانُوا يَتَّقُونَ لَهُمُ الْبُشْرى فِي الْحَياةِ الدُّنْيا وَ فِي الْآخِرَةِ لا تَبْدِيلَ لِكَلِماتِ اللَّهِ ذلِكَ هُوَ الْفَوْزُ الْعَظِيمُ   « 4 » آنهائى كه اهل ايمان و خدا ترسند آنها را از پروردگار پيوسته بشارتست هم در حيوة دنيا ( بمكاشفات در عالم خواب ) و هم در آخرت بنعمتهاى بهشت ، تغيير و تبديلى در سخنان خداوند نيست ، اين پيروزى بزرگ نصيب دوستان خداست .\r\nو :  قُلْ بِفَضْلِ اللَّهِ وَ بِرَحْمَتِهِ فَبِذلِكَ فَلْيَفْرَحُوا هُوَ خَيْرٌ مِمَّا يَجْمَعُونَ  « 5 » اى پيغمبر بخلق بگو كه شما بفضل و رحمت پروردگار شادمان باشيد\r\n\r\n\r\n","description":"","footnote":"\r\n( 1 ) . 3 - الطلاق\r\n( 2 ) . 4 - الطلاق\r\n( 3 ) . 5 - الطلاق\r\n( 4 ) . 62 - يونس\r\n( 5 ) . 57 - يونس\r\n","page_name":" 23 ","page_number":43},
  {"content":"\r\n\r\nكه آن بهتر و مفيدتر است از ثروتى كه اندوخته ميكنيد .\r\nو :    يا عِبادِ لا خَوْفٌ عَلَيْكُمُ الْيَوْمَ وَ لا أَنْتُمْ تَحْزَنُونَ الَّذِينَ آمَنُوا بِآياتِنا وَ كانُوا مُسْلِمِينَ ادْخُلُوا الْجَنَّةَ أَنْتُمْ وَ أَزْواجُكُمْ تُحْبَرُونَ    « 1 » ( آن روز خطاب شود ) اى بندگان صالح من امروز شما را هيچ ترسى و حزنى نخواهد بود ، آنان كه بآيات ما ايمان آوردند و تسليم امر ما شدند ( به همه خطاب رسد ) كه شما با همسرانتان مسرور و شادمان در بهشت جاويد وارد شويد . و :    وَ أُزْلِفَتِ الْجَنَّةُ لِلْمُتَّقِينَ غَيْرَ بَعِيدٍ هذا ما تُوعَدُونَ لِكُلِّ أَوَّابٍ حَفِيظٍ مَنْ خَشِيَ الرَّحْمنَ بِالْغَيْبِ وَ جاءَ بِقَلْبٍ مُنِيبٍ    « 2 » و آن روز بهشت را براى اهل تقوى نزديك آرند تا هيچ از آن دور نباشند ( و رنج حركت نكشند ) اين بهشت همانست كه وعده شد بر همهء بندگانى كه بدرگاه خداوند پناه برده و نفس را از حرام نگهداشتند و آن كس كه از خداى مهربان در باطن ترسيد و با قلب خاشع و نالان بدرگاه او باز آمد .\r\nپس مأيوس و نااميد نفرموده كسى را از فضل و رحمت خودش و بسط و پهن نموده بخشش و رحمت را و وعدهء بهشت و وعيد از آتش داده براى آنكه بندگان بين خوف و رجا باشند ، همچنان كه روايت شده اگر در قيامت و زن شود خوف و ترس بندهء مؤمن ، با رجا و اميدواريش هر آينه مطابق يك ديگر است ، و هر گاه ترس بندهء براى آخرتش بسيار گرديد ميكشاند او را بسوى سلامتى ( دار السلام ) و نجات ( و خوشوقت ميگردد بسعادتى كه هرگز سختى بعد از آن نبيند ) همچنان كه خداوند سبحان در بعضى از كتابهاى نازل‌شده‌اش فرموده قسم بعزت و جلال خودم جمع نميكنم براى بندهء مؤمن خوف و\r\n\r\n\r\n","description":"","footnote":"\r\n( 1 ) . 67 - الزخرف\r\n( 2 ) . 31 - ق\r\n","page_name":" 24 ","page_number":44},
  {"content":"\r\n\r\nايمنى در دنيا را و خوف و ايمنى در آخرت را زيرا اگر بندهء مؤمن ترسيد از من در دنيا ايمن ميگردانم او را در آخرت و هر گاه در دنيا نترسيد ( و نافرمانى كرد ) بترسانم او را در قيامت ، و دليل بر اين مطلب در قرآن كريم زياد است از جمله فرموده :   وَ أَمَّا مَنْ خافَ مَقامَ رَبِّهِ وَ نَهَى النَّفْسَ عَنِ الْهَوى فَإِنَّ الْجَنَّةَ هِيَ الْمَأْوى   « 1 » هر كسى از حضور در پيشگاه پروردگارش بترسيد ( و گناه نكرد ) و دورى جست از هواى نفس همانا بهشت منزلگاه هميشگى اوست .\r\nو :  وَ لِمَنْ خافَ مَقامَ رَبِّهِ جَنَّتانِ  « 2 » و هر كه از مقام قهر و كبريائى خدا بترسد ( براى حساب قيامتش و ترك نافرمانى كند ) براى او دو باغ در بهشت خواهد بود .\r\nو :  إِنَّما يَخْشَى اللَّهَ مِنْ عِبادِهِ الْعُلَماءُ  « 3 » و از ( ميان ) اصناف بندگان تنها مردمان عالم و دانا مطيع و خدا ترسند ( و از معصيت دورى مينمايند ) و :    وَ أَقْبَلَ بَعْضُهُمْ عَلى بَعْضٍ يَتَساءَلُونَ قالُوا إِنَّا كُنَّا قَبْلُ فِي أَهْلِنا مُشْفِقِينَ فَمَنَّ اللَّهُ عَلَيْنا وَ وَقانا عَذابَ السَّمُومِ    « 4 » و در بهشت آنها با هم بصحبت رو كرده و از سر گذشت يك ديگر و علت سلامت را پرسش كنند و با هم گويند ( خدا را شكر ) كه ما از پيش در دنيا ميان اهل و قبيله خود خائف و خدا ترس بوديم و بالنتيجه خداوند ما را از عذاب حفظ نمود .\r\n قالَ رَجُلانِ مِنَ الَّذِينَ يَخافُونَ أَنْعَمَ اللَّهُ عَلَيْهِمَا ادْخُلُوا عَلَيْهِمُ الْبابَ فَإِذا دَخَلْتُمُوهُ فَإِنَّكُمْ غالِبُونَ  « 5 » دو نفر مرد خدا ترسى ( يوشع و كالب ) كه مورد لطف خدا بودند ، گفتند اى بنى اسرائيل بر آنها از درب\r\n\r\n\r\n","description":"","footnote":"\r\n( 1 ) . 39 - النازعات\r\n( 2 ) . 46 - الرحمن\r\n( 3 ) . 25 - الفاطر\r\n( 4 ) . 24 - الطور\r\n( 5 ) . 22 - المائده\r\n","page_name":" 25 ","page_number":45},
  {"content":"\r\n\r\nشهر ( كه خدا فرموده ) در آئيد ، چون در آمديد آنگاه محققا بر آنها غالب خواهيد شد ( كه مدح فرموده پروردگار آنها را باطاعت نمودنشان ) .\r\n وَ يَدْعُونَنا رَغَباً وَ رَهَباً وَ كانُوا لَنا خاشِعِينَ  « 1 » در حال بيم و اميد ما را ميخواندند و هميشه بدرگاه ما خاضع و خاشع بودند .\r\nو همچنين حكايت از قول هابيل ميفرمايد :  إِنِّي أَخافُ اللَّهَ رَبَّ الْعالَمِينَ  « 2 » من از خداى جهانيان ميترسم .\r\nو فرموده است  وَ اتَّقُونِ يا أُولِي الْأَلْبابِ  « 3 » از من بپرهيزيد و خدا ترس شويد اى صاحبان عقل و ادراك .\r\nآيات در اين موضوع بسيار است ، و ( همين قدر كافيست زيرا ) عبرت ميگيرد و تفكر در اين آيات مينمايد كسى كه خداوند او را سعادت داده بتذكر و بيدار نموده باشد او را از غفلت به بينائى ، و تدبر در آن مىكند كسى كه در آمال و آرزو گرفتار نشده باشد ، بدرستى كه جماعتى فريب داده آنها را آرزوهاى آمرزش و عفو خداوند در حالى كه بيرون رفته‌اند از دنيا بدون توشه‌ئى كه رساننده باشد به مقصد ، و بدون عملى كه نفع بخشنده باشد آنها را ، پس نتيجهء اعمال بد آنها زيان‌آور است ، و كم ارزش است اميد آنها ، و هويدا شده از جانب خداوند براى آنها چيزهائى كه ( عذاب ) گمان نميكردند پس سؤال ميكنم از خداوند رحمان توفيق بندگى و راهنمائى بطريقهء مستقيمه را .\r\nچنين گويد بندهء محتاج به حضرت سبحانى ابو محمّد الحسن بن ابى - الحسن بن محمّد الديلمى كه پس از ذكر آيات باهرات و پنديات با بركات\r\n\r\n\r\n","description":"","footnote":"\r\n( 1 ) . 91 - الأنبياء\r\n( 2 ) . 31 - المائده\r\n( 3 ) . 193 - البقره\r\n","page_name":" 26 ","page_number":46},
  {"content":"\r\n\r\nاز قرآن شريف و مصحف منيف ، پرداخته شد بفرمايشات منبع كمالات ناطق بوحى سيد انبياء رسول اكرم صلّى اللَّه عليه و آله و سلّم ، كه جامع ايجاز و بلاغت است كه كسى به اين رتبه و مقام نرسيده از اهل عالم ( جز آن حضرت و اهل بيت ) او .\r\nچنان كه خود فرموده : أوتيت جوامع الكلم - داده شد به من كليات كلمات و دستورات هر آينه راست فرموده آن سرور زيرا اگر كسى فكر نمايد در اين گفتارش : أكثروا من ذكرها دم اللذات - بسيار ياد كنيد درهم شكنندهء لذات را . ميداند كه به اين فرمايش مختصر چه موعظه جامعهء بليغه و چه تذكر منتها درجهء بلاغت را فرموده چنان كه در قرآن كريم هم خداوند در مورد امتنان به حضرت ابراهيم و ذريتش عليهم السّلام ميفرمايد :  إِنَّا أَخْلَصْناهُمْ بِخالِصَةٍ ذِكْرَى الدَّارِ  « 1 » بدرستى كه ما آنان را خالص و پاكدل براى تذكر سراى آخرت گردانيديم .\r\nو همچنين فرموده آن حضرت : و إياك و ما تعتذر - عملى را انجام مده كه عذر خواهى كنى كه در اين گفتارش جمع فرموده تمام آداب دنيا را و ميفرمايد : دع ما يريبك إلى ما لا يريبك واگذار چيزى كه تو را به شك و ترديد مياندازد كه منع فرموده از تمامى شبهات .\r\nو هم فرموده تمامى امور بر سه قسم است :\r\nاول - كارى كه هويداست خوبى آن پس آن را متابعت كنيد .\r\nدوم - كارى كه آشكار است بدى و گمراهى آن پس واگذاريد و از آن دورى نمائيد .\r\nسوم - كارى كه بر شما مشتبه است ، خوبى و بدى آن را نميفهميد آن را بسوى خدا برگردانيد ( و بدستور او رفتار كنيد ) .\r\n\r\n\r\n","description":"","footnote":"\r\n( 1 ) . 46 - ص\r\n","page_name":" 27 ","page_number":47},
  {"content":"\r\n\r\nو باز ميفرمايد آن حضرت : ايّاك و ما يسوء الادب - بپرهيز از چيزى كه تو را بد ادب كند . ( و در أنظار بىادب نشان دهد ) كه به اين جملهء كوتاه خود حقيقت مطلب را بيان داشته و آدمى را بر حذر نموده از هر چيزى كه بد است در نظر خدا و مردم ؟ و متوجه فرموده انسانى را از آنچه كه موجب كراهت و بدى او ميگردد .\r\nو از اين قبيل فرمايش بسيار فرموده كه ان شاء اللَّه ذكر ميكنم بقدرى كه ميسر است از آن پندهاى شيوا و سخنان سودمند كه بهترين راهنما و كاملترين راه صلاح و فلاح را روشن ساخته و وظيفهء انسانيت را نشان داده و بسعادت جاودانى هدايت مىكند لكن بحذف اسناد از جهت شهرتش در كتب مؤلفين ( و براى كمى حجم كتاب و سهولت بر برادران ايمانى و أخلاء روحانى و أصدقاء جسمانى ) و بعد از كلمات آن حضرت بيانات اهل بيت آن حضرت و پيروان صالح ايشان را ذكر خواهم كرد .\r\nأنس بن مالك گويد مردى آمد خدمت رسول اكرم صلّى اللَّه عليه و آله و سلّم و عرض نمود : يا رسول اللَّه شكايت ميكنم بسوى شما قساوت قلبم را .\r\nفرمود : بقبرستان و مزار مردگان گذر نما و عبرت بگير از آنها و به ياد آور روز محشر را ( تا قساوت قلب از تو برود ) .\r\nو ميفرمايد آن حضرت : عيادت نمائيد بيماران را و مشايعت كنيد جنازه‌ها را تا به ياد شما بياورد روز قيامت را .\r\nبتحقيق كه تحريص فرموده خداوند در شنيدن پنديات و موعظه و نيكو شمرده آن را رسول اكرم صلّى اللَّه عليه و آله و سلّم چنان كه ميفرمايد حق سبحانه :\r\n ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ  « 1 » اى رسول ما\r\n\r\n\r\n","description":"","footnote":"\r\n( 1 ) . 124 - النحل\r\n","page_name":" 28 ","page_number":48},
  {"content":"\r\n\r\nخلق را بحكمت و برهان و موعظهء نيكو به راه خداوند دعوت كن .\r\nو ميفرمايد  وَ عِظْهُمْ وَ قُلْ لَهُمْ فِي أَنْفُسِهِمْ قَوْلًا بَلِيغاً  « 1 » اى پيغمبر به آنها نصيحت كن و بگفتار مؤثر خود با ايشان سخنگو .\r\nو ميفرمايد :  وَ ذَكِّرْ فَإِنَّ الذِّكْرى تَنْفَعُ الْمُؤْمِنِينَ  « 2 » و امت را پند و تذكر فرما كه پند و تذكر مؤمنان را سودمند باشد .\r\nو ميفرمايد  وَ ذَكِّرْهُمْ بِأَيَّامِ اللَّهِ  « 3 » و روزهاى خدا را به ياد مردم آور ، كه آن روز مردن و روز سؤال در قبر و روز نشور و قيامت و پرسش از اعمال مردم است ، كه سلامتى آن را حضرت عيسى بن مريم على نبينا و آله و عليه السّلام از خداوند درخواست نموده و عرض مىكند :  وَ السَّلامُ عَلَيَّ يَوْمَ وُلِدْتُ وَ يَوْمَ أَمُوتُ وَ يَوْمَ أُبْعَثُ حَيًّا  « 4 » سلامتى بر من باد روزى كه به دنيا آمدم و روزى كه از جهان بروم و روزى كه براى زندگانى ابدى آخرت باز بر انگيخته شوم ، و در اين گفتارش ( يوم ولدت ) مىباشد براى شكر نعمت سلامتى اوست در آن روز ( چون بندگان در اين سه روز بيشتر بلطف خداوند محتاجند ) .\r\nچنين گويد ( مؤلف و ) مصنف اين كتاب كه ترتيب داده شد اين كتاب بر پنجاه و چهار باب .\r\n\r\n\r\n","description":"","footnote":"\r\n( 1 ) . 66 - النساء\r\n( 2 ) . 55 - الذاريات\r\n( 3 ) . 5 - ابراهيم\r\n( 4 ) . 34 - مريم\r\n","page_name":" 29 ","page_number":49},
  {"content":"\r\n\r\n\r\nباب اول در ثواب موعظه و نصيحت نمودن است\r\nفرمود پيغمبر صلّى اللَّه عليه و آله و سلّم : هديه نداده است مسلمانى برادر مسلمانش را هديه‌اى كه بهتر و بالاتر باشد از كلمه موعظه و حكمتى كه زياد كند در شنونده هدايت را يا باز دارد او را از معصيت و هلاكت .\r\nو باز فرموده است : نيكو بخششى است و نيكو هديه‌ايست موعظه و پند و اندرز ، چنان كه خداوند سبحان وحى فرموده به حضرت موسى كه اى موسى ياد بگير خير و موعظه را و ياد بده كسى را كه نميداند بدرستى كه من روشن‌كننده هستم قبر ياد دهنده و يادگيرنده را تا اينكه وحشت نكنند در قبرشان .\r\nو روايت شده كه گفته شد در حضور پيغمبر صلّى اللَّه عليه و آله و سلّم از حال دو نفر مرد كه يكى از آنها بعد از اداء نماز واجب مينشست و ياد ميداد بمردم احكام دين را و ديگرى روزها روزه ميگرفت و شبها بعبادت مشغول بود ، رسول خدا فرمودند : فضيلت ياد دهنده مانند فضيلت منست بر ساير مردم ، آيا نمىبينيد كه مدح فرموده خداى تعالى اسماعيل صادق الوعد را و فرموده :   إِنَّهُ كانَ صادِقَ الْوَعْدِ وَ كانَ رَسُولًا نَبِيًّا وَ كانَ يَأْمُرُ أَهْلَهُ بِالصَّلاةِ وَ الزَّكاةِ وَ كانَ عِنْدَ رَبِّهِ مَرْضِيًّا   « 1 » بدرستى كه او بسيار در وعده صادق ( و در عهد استوار ) و پيغمبرى بزرگوار بود و هميشه اهل بيت خود را باداء نماز و زكات امر ميكرد و او در نزد خدا بندهء پسنديده‌اى بود .\r\n\r\n\r\n","description":"","footnote":"\r\n( 1 ) . 55 - مريم\r\n","page_name":" 30 ","page_number":50},
  {"content":"\r\n\r\nو فرمود رسول خدا صلّى اللَّه عليه و آله و سلّم نيست صدقه و احسانى كه مؤمن بدهد و نزد خداوند نيكو و محبوب باشد مانند موعظه و پند و اندرز كه ياد دهد آن را بمردمان گمراه و پراكنده و على التحقيق نفع بخشنده است خداوند آنها را بوسيلهء موعظه ، و ياد دادن پند و گفتن نصيحت بهتر است از عبادت يك سال .\r\nپس بنا بر اين گوش فرا دار براى شنيدن موعظه‌اى عاقل هوشيار و روى مگردان از ذكر خداوند و غلبه پيدا كن بر هواى نفست و مجاهده با نفس خويشتن كن و فارغ بدار قلب خود را از فكر دنيا ، جز اين نيست كه قرار داده شد از براى تو گوش تا جاى دهى در آن حكمت را ، و چشم داده شدى تا آنكه عبرت بگيرى از آنچه كه بينى از خلقت آسمانها و زمينها و آنچه كه ما بين آنها است از مخلوقات ، و زبان داده شدى براى آنكه شكرگزارى كنى نعمتهاى حق را و ذكر گوئى و حمد نمائى و قرآن بخوانى ، و قلبت دادند براى آنكه فكر نمائى با آن ( در مصنوعات الهى و توجه نمائى بامور دينى و آخرتى خود ) .\r\nپس قرار بده شغل خود را در أمر آخرت و چيزهائى كه در آنجا به تو نفع بخشد و همت عالى را در كار آخرت داشته باش براى آنكه سهم تو از دنيا بدون فكر به تو ميرسد و حركتى لازم ندارد .\r\nچنان كه فرموده حضرت امير المؤمنين عليه السّلام : پيشى ميگيرند جماعتى بسوى جنات عدن و حال آنكه بيشتر از ديگران نماز خوانده‌اند و روزه گرفته‌اند هنگامى كه بدرب آن رسيدند آنها را ميرانند و مانع ورود آنها ميشوند ، پس گويندهء گويد آيا نبودند در دنيا نماز گذار و روزه‌گيرنده و حج و عمره‌كننده ؟ در آن هنگام از جانب پروردگار ندا\r\n\r\n","description":"","footnote":"","page_name":" 31 ","page_number":51},
  {"content":"\r\n\r\nميرسد : چرا بودند نمازگزار و روزه‌گيرنده و حج و عمره‌كننده بلكه كسى بيشتر از اينها اين كارها را نميكردند لكن غافل بودند اينها از مواعظ الهى .\r\nسالم « 1 » از پدرش از رسول خدا صلّى اللَّه عليه و آله و سلّم نقل كرده كه فرمود دوست‌ترين مؤمن نزد خدا كسيست كه قرار دهد نفس خود را در طاعت حق سبحانه و نصيحت كند امت پيغمبر خود را و تفكر در عيوب خويشتن نمايد و باصلاح نفس خود پردازد و به احكام الهى كلا عمل كند و به ديگران هم ياد دهد .\r\nانس بن مالك گويد كه فرمود رسول خدا صلّى اللَّه عليه و آله و سلّم آيا خبر ندهم بشما از سخىترين اسخيا ؟ عرض كردند بلى خبر دهيد ما را . فرمود : سخىترين اسخياء پروردگار است و من از تمام اولاد آدم سخىترم و سخىتر از تمام مردم بعد از من كسيست كه ياد گيرد علم به احكام را و به ديگران ياد دهد ، و هم آن كسيست كه در راه خدا بجنگد و كشته شود .\r\nو فرمود : پيغمبر صلّى اللَّه عليه و آله و سلّم هر كه ياد بدهد علم ( به احكام الهى ) را هر آينه براى اوست اجر كسى كه عمل به آن نموده تا روز قيامت .\r\nو فرمود آن حضرت زمانى كه از دنيا رفت مردى ، منقطع و تمام مىشود عمل او مگر از سه چيز : اول صدقه جاريه « 2 » كه باقى گذارده باشد . دوم علمى كه بهره‌مند شوند به آن مردم ( مانند تأليف و تصنيف و ترجمه كتاب ) . سوم فرزند صالح و شايسته‌اى كه دعا كند براى او .\r\n\r\n\r\n","description":"","footnote":"\r\n( 1 ) . سالم بن معقل غلام ابو حذيفه و آزاد كردهء زوجهء ابو حذيفه است و از قاريان قرآنست و مقتول در جنگ يمامه است - مترجم .\r\n( 2 ) . مانند موقوفه و ساختمان مسجد و آب انبار و بيمارستان و امثال ذلك .\r\n","page_name":" 32 ","page_number":52},
  {"content":"\r\n\r\nو حضرت عيسى عليه السلام فرمود : كسى كه تعليم بگيرد و عمل نمايد به آن بالاتر از ملائكه‌هاى مقربين مىشود .\r\nو روايت شده كه در قيامت مىآورند عالم را ، و عمل او را در ميزان ميگذارند ، سپس چيزى مانند ابر مىآورند و ميگذارند در ميزان اعمال و به او ميگويند : آيا ميدانى اين چيست ؟ خواهد گفت نميدانم . گويند اين علميست كه ياد دادى آن را بمردم و عمل كردند به آن بعد از تو .\r\nو فرمود حضرت رسول صلّى اللَّه عليه و آله و سلّم كه دنيا ملعونست ، و ملعونست كسى كه در او مىباشد مگر سه طايفه اول عالم دوم طالبان علم سوم كسانى كه به ياد خدا باشند و زبان ذاكرى داشته باشند .\r\nو روايت شده در ذيل آيهء  إِنَّ إِبْراهِيمَ كانَ أُمَّةً قانِتاً لِلَّهِ حَنِيفاً وَ لَمْ يَكُ مِنَ الْمُشْرِكِينَ  « 1 » همانا ابراهيم ( خليل تنها شخص ) مطيع و فرمان بردار حق بود كه هرگز بخداى يكتا شرك نياورد ، بدرستى كه او ياد ميداد راه خير و خوبى و موعظه و اندرز را .\r\nو روايت شده است كه موعظه كردن سبب حفظ از خطا ( در اعمال ) است و امان از اذيت ( و تعدى مردم به يكديگر ) و روشن و پاك‌كنندهء قلبها است از كثافات معصيت و گمراهى .\r\nو ميفرمايد حضرت امير المؤمنين عليه السلام زاهدين در دنيا كسانى هستند كه وعظ و پند داده ميشوند پس ميپذيرند آن را ، و ترسانيده ميشوند از عذاب قيامت پس حذر ميكنند ( از رفتار ناشايسته ) ، و تعليم داده ميشوند پس عمل ميكنند ، و اگر برسد آنها را كمى از مال شكر ميكنند ، و اگر فرا گيرد آنها را فقر و فاقه صبر مينمايند ، صحابهء آن حضرت عرض كردند يا على امر بمعروف نميكنيم ما كسى را تا اينكه عمل به آن كنيم ،\r\n\r\n\r\n","description":"","footnote":"\r\n( 1 ) . 119 - النحل\r\n","page_name":" 33 ","page_number":53},
  {"content":"\r\n\r\nو نهى نميكنيم كسى را مگر آنكه باز داريم خودمان را از آن . فرمود :\r\nاين چنين نباشيد بلكه امر بمعروف بنمائيد اگر چه به تمام اوامر عمل نميكنيد ، و نهى از منكر كنيد اگر چه خودتان را باز نميداريد از تمام آن و فرمود آن حضرت سخت‌ترين مردم در قيامت از جهت حسرت و پشيمانى و عذاب كسانى هستند كه علمى را ياد بگيرند و از آن نفع نبرند ( و عمل بعلم خود ننمايند ) .\r\nو فرمود ياد بگيريد ( از واجب و مستحب ) هر چه را كه ميخواهيد به شرط آنكه عمل كنيد ، زيرا نفع نميبريد از آن علم مگر اينكه عمل نمائيد بدرستى كه علما ( ى حقيقى آنهائى هستند كه ) همتشان عمل است و همت نادانان فقط بگفتار است بدون عمل .\r\nفرمود نبى اكرم صلّى اللَّه عليه و آله و سلّم كه خداى تعالى وحى فرمود بيكى از پيغمبران كه بگو به كسانى كه دانش ميجويند براى غير دين و ياد ميگيرند براى غير عمل و طلب ميكنند دنيا را و نظر بآخرت ندارند ، و ميپوشند پوست گوسفندان را براى خود نمائى و حال آنكه دل‌هاى آنها مانند دل گرگ است ، و زبان آنها شيرين‌تر است از عسل ( كه سخن را نيكو ادا ميكنند ) و عمل آنها تلخ‌تر است از هر تلخى ، آيا به من مكر و خدعه ميكنند و به من مغرور ميشوند و بدين من استهزاء مينمايند : و نميدانند كه براى آنها آزمايشى هست ، هر آينه آنچنان آنها را امتحان كنم كه حكيمان و دانايان ايشان حيران و سرگردان بمانند .\r\nو فرمود آن حضرت كسى كه عالم باشد و عمل ننمايد بعلم خود مانند چراغى است كه خود را ميسوزاند و روشنى ميدهد ديگران را ، عالم آن كسيست كه فراركننده باشد از دنيا نه آنكه ميل به دنيا نمايد ،\r\n\r\n","description":"","footnote":"","page_name":" 34 ","page_number":54},
  {"content":"\r\n\r\nبه جهت اينكه علم او ميفهماند به او كه دنيا زهريست كشنده ، پس وامىدارد او را كه از هلاكت فرار كند ، لذا زمانى كه رو به دنيا آورد ، بايد مردم او را دروغگو بشناسند در گفتارش .\r\nو فرمود آن حضرت : براى خداوند است بندگان خاصى از مردمان كه مسكن ميدهد آنها را در منازل و مساكن عاليهء بهشت ، به علت اينكه داناترين اهل دنيا ميباشند . عرض كردند چگونه داناترين از اهل دنيايند ؟\r\nفرمود چون همت و كوشش آنها شتاب نمودنست بسوى پروردگار در آنچه كه خوشنود مينمايد او را ، پس خداوند خوار ميگرداند دنيا را نزد آنها ، و نيز صبر ميكنند مدت كمى را در اين نشأه فانى و راحت ميشوند مدت بسيارى را در آخرت .\r\nو فرمود : از براى هر چيزى معدنى است و معدن تقوا دلهاى خداشناسان است .\r\nو فرمود در قيامت احدى از بندگان قدم از قدم بر ندارد ( بسوى بهشت ) تا پنج چيز از او سؤال كنند : از عمر او كه در چه فانى كرده ؟ و از جوانى او كه در چه تباه كرده ؟ و از مال او كه از كجا كسب كرده و در چه صرف كرده ؟ و از علم او چرا عمل نكرد به آنچه كه ميدانست ؟ و فرمود امير المؤمنين عليه السلام جز اين نيست كه اعراض ميكنند مردم از طلب علم چون كه مىبينند كمى نفع علم را از ( عالم ) بىعمل .\r\nو فرمود نبى اكرم صلّى اللَّه عليه و آله و سلّم علمى كه از آن نفع نبرند مانند گنجى ( و ثروتى ) است كه از آن انفاق نكنند ( و بهرهء آخرتى از آن نبرند و دستگيرى بيچارگان و افتادگان ننمايند ) .\r\nو فرمود آن حضرت علم دو نوعست علميست به زبان و او حجتست\r\n\r\n","description":"","footnote":"","page_name":" 35 ","page_number":55},
  {"content":"\r\n\r\nبر صاحبش و علميست بقلب كه نفع بخشنده است كسى را كه به آن عمل كند ، و نيست علم بآرزو ( داشتن آن ) بلكه چيزيست كه ثابت و قرار گرفته باشد در قلب و عمل به آن نمايد جوارح انسان ، چنان كه بود نقش نگين انگشتر حضرت ابى عبد اللَّه الحسين عليه السلام ( علمت فاعمل ) چون دانستى ( احكام امر و نهى الهى را ) پس عمل كن .\r\nو گفته‌اند بعضى از بزرگان كه اول علم سكوت است ، بعد شنيدن ، سپس حفظ نمودن ، و بعد از آن عمل كردن ، و آخر منتشر ساختن است ، چنان كه گفته‌اند در تفسير آيهء كريمهء  فَنَبَذُوهُ وَراءَ ظُهُورِهِمْ  « 1 » يعنى واگذاشته‌اند گذاشته‌اند علم را به عمل و منتشر نمودن او را .\r\nو فرمود رسول خدا صلّى اللَّه عليه و آله و سلّم مثل آنچه كه بر انگيخته شدم بر او از هدايت و رحمت مانند بارانست كه به زمين برسد ، پس يك قسمى از آن سست است فرو ميبرد آب باران را و ميرويد در آن گياهها ، و قسم ديگر آب را نگاه ميدارد پس مردم مىآشامند و زراعتهاى خود را آب ميدهند و قسم ديگر شوره‌زار است نه آب را نگه ميدارد و نه گياه در آن روئيده مىشود . همچنين است دلهاى علماء عمل‌كننده و دلهاى كسانى كه ترك‌كننده هستند عمل را .\r\nو فرمود آن حضرت نميباشد كسى مسلمان تا اينكه در سلامت باشند مردم از دست و زبان او ، و نميباشد مؤمن مگر اينكه ايمن باشند برادران دينى او از شرش ، و همسايهء او از بدخوئيش ، و نميباشد عالم مگر آنكه عمل كند به آنچه ميداند ، و نميباشد عابد تا اينكه پرهيزكار گردد ، و نميباشد پرهيزكار مگر اينكه اعراض كند از آنچه كه در دست\r\n\r\n\r\n","description":"","footnote":"\r\n( 1 ) . 184 - آل عمران\r\n","page_name":" 36 ","page_number":56},
  {"content":"\r\n\r\nمردم است .\r\n( چنين گويد مؤلف اين كتاب كه ) اى برادر طول بده سكوت را ، و خاموشى را شعار خود نما ، و بسيار باشد فكر تو ( براى آخرت ) و عمل كن بمواعظ ، و كم گردان خندهء خود را ، و پشيمان باش بر گناهانت تا آنكه بوده باشى نزد خداوند آبرومند و پسنديده .\r\nو فرمود پيغمبر صلّى اللَّه عليه و آله و سلّم شبى كه مرا بمعراج بردند جماعتى را ديدم كه لبهاى آنها را بمقراض‌هاى آتشين مقراض ميكردند و سپس آنها را در آتش ميانداختند گفتم اى جبرئيل كيانند اينها ؟ گفت خطباى امت تو هستند كه امر مينمايند مردم را به خوبى و فراموش ميكنند خود را با اينكه كتاب خدا ( قرآن ) را ميخوانند .\r\nو گفته‌اند بعضى از بزرگان كه عالم طبيب است و دنيا درد است زمانى كه ديدى طبيبى را كه ميكشاند درد را بسوى خود پس متهم بدان او را در علم و دورى بكن از او و بدان كه ناصح نيست و اعتماد بگفتارش منما ( زيرا خود گمراهست و گمراه نميتواند ديگرى را نجات دهد ) .\r\nو فرمود رسول خدا صلّى اللَّه عليه و آله و سلّم طلب نكنيد علم را به جهت فخر و مباهات نمودن بعلما و نه براى آنكه مجادله نمائيد با سفيهان ، و نه براى خود نمائى در مجالس و نه براى توجه مردم بشما كه رياست بر آنها داشته باشيد پس كسى كه چنين كند در آتش است و روز قيامت علم او حجت خواهد بود بر او ، و لكن طلب نمائيد علم را ( براى عمل كردن و زياد شدن معرفت شما به خداوند ) و ياد دهيد ديگران را .\r\n\r\n","description":"","footnote":"","page_name":" 37 ","page_number":57},
  {"content":"\r\n\r\n\r\nباب دوم در زهد و تقوى\r\n يا أَيُّهَا النَّاسُ اتَّقُوا رَبَّكُمْ وَ اخْشَوْا يَوْماً لا يَجْزِي والِدٌ عَنْ وَلَدِهِ وَ لا مَوْلُودٌ هُوَ جازٍ عَنْ والِدِهِ شَيْئاً إِنَّ وَعْدَ اللَّهِ حَقٌّ فَلا تَغُرَّنَّكُمُ الْحَياةُ الدُّنْيا وَ لا يَغُرَّنَّكُمْ بِاللَّهِ الْغَرُورُ  « 1 » اى مردم از خدا بترسيد و بينديشيد از آن روزى كه هيچ پدرى را بجاى فرزند و نه فرزندى را بجاى پدر پاداش دهند و كيفر كنند ، البته وعدهء خدا حق و حتمى است ، پس مبادا زندگانى دنيا شما را فريب دهد و از عقاب خدا شيطان بعفو و كرمش مغرورتان نگرداند .\r\n يا أَيُّهَا الَّذِينَ آمَنُوا اتَّقُوا اللَّهَ وَ لْتَنْظُرْ نَفْسٌ ما قَدَّمَتْ لِغَدٍ وَ اتَّقُوا اللَّهَ إِنَّ اللَّهَ خَبِيرٌ بِما تَعْمَلُونَ  « 2 » اى اهل ايمان از عذاب خدا بپرهيزيد و هر كسى ( بايد در كار دنياى خود نيك ) بنگرد تا چه عملى را براى فرداى ( قيامت ) خود پيش ميفرستد و از خداوند بترسيد كه او به همه ( نيك و بد ) كردارتان به خوبى آگاهست .\r\nو :  وَ فَرِحُوا بِالْحَياةِ الدُّنْيا وَ مَا الْحَياةُ الدُّنْيا فِي الْآخِرَةِ إِلَّا مَتاعٌ  « 3 » و ( مردم كافر ) بزندگانى و متاع دنيائى دل شادند در صورتى كه دنيا در مقابل آخرت متاع ناقابلى بيش نيست .\r\n  إِنَّ الَّذِينَ لا يَرْجُونَ لِقاءَنا وَ رَضُوا بِالْحَياةِ الدُّنْيا وَ اطْمَأَنُّوا بِها وَ الَّذِينَ هُمْ عَنْ آياتِنا غافِلُونَ أُولئِكَ مَأْواهُمُ النَّارُ بِما كانُوا يَكْسِبُونَ   « 4 »\r\n\r\n\r\n","description":"","footnote":"\r\n( 1 ) . 34 - لقمان\r\n( 2 ) . 19 - الحشر\r\n( 3 ) . 26 - الرعد\r\n( 4 ) . 7 - يونس\r\n","page_name":" 38 ","page_number":58},
  {"content":"\r\n\r\nآنهائى كه ( بآخرت معتقد نشدند و ) بلقاء ما دل نبسته و اميدوار نيستند و بزندگى حيوانى پست دنيا دلخوش و دلبسته‌اند و آنهائى كه از آيات و نشانهاى ما غافلند ، هم اينان هستند كه عاقبت بسبب كردار زشت خود كه مرتكب ميشوند در آتش دوزخ مأوى گيرند .\r\n إِنَّما مَثَلُ الْحَياةِ الدُّنْيا كَماءٍ أَنْزَلْناهُ مِنَ السَّماءِ فَاخْتَلَطَ بِهِ نَباتُ الْأَرْضِ مِمَّا يَأْكُلُ النَّاسُ وَ الْأَنْعامُ حَتَّى إِذا أَخَذَتِ الْأَرْضُ زُخْرُفَها وَ ازَّيَّنَتْ وَ ظَنَّ أَهْلُها أَنَّهُمْ قادِرُونَ عَلَيْها أَتاها أَمْرُنا لَيْلًا أَوْ نَهاراً فَجَعَلْناها حَصِيداً كَأَنْ لَمْ تَغْنَ بِالْأَمْسِ كَذلِكَ نُفَصِّلُ الْآياتِ لِقَوْمٍ يَتَفَكَّرُونَ  « 1 » جز اين نيست كه زندگانى دنيا شبيه به آبى ماند كه از آسمان فرو ميفرستيم تا به آن باران انواع مختلف گياه زمين از آنچه آدميان و حيوانات تغذيه كنند برويد ، تا آنگاه كه زمين از خرمى و سبزى به خود زيور بسته و آرايش كرده و مردمش خود را بر آن قادر و متصرف پندارند ، ناگهان فرمان ما بشب يا روز در رسد و آن همه زيور زمين را درو كند و چنان خشك شود كه گوئى ديروز در آن هيچ نبوده ( اين حقيقت حال فناى دنيا است ) اين گونه خدا آياتش را روشن بر اهل تفكر بيان ميفرمايد .\r\n  مَنْ كانَ يُرِيدُ الْعاجِلَةَ عَجَّلْنا لَهُ فِيها ما نَشاءُ لِمَنْ نُرِيدُ ثُمَّ جَعَلْنا لَهُ جَهَنَّمَ يَصْلاها مَذْمُوماً مَدْحُوراً وَ مَنْ أَرادَ الْآخِرَةَ وَ سَعى لَها سَعْيَها وَ هُوَ مُؤْمِنٌ فَأُولئِكَ كانَ سَعْيُهُمْ مَشْكُوراً   « 2 » هر كس بسعى و كوشش خود متاع عاجل ( و لذات فانى دنيا ) را طالب است متاع دنيا را به او ميدهيم ( ليكن ) بهر كه خواهيم و هر چه مشيت ازلى ما باشد ، سپس در عالم آخرت دوزخ را نصيب او كنيم كه با نكوهش و مردودى بجهنم در آيد ، و كسانى كه\r\n\r\n\r\n","description":"","footnote":"\r\n( 1 ) . 24 - يونس\r\n( 2 ) . 18 - الاسراء\r\n","page_name":" 39 ","page_number":59},
  {"content":"\r\n\r\nطالب حيوة آخرت باشند و براى آن به قدر طاقت بكوشند البته به شرط ايمان به خدا سعى آنها مقبول و مأجور خواهد بود .\r\n  مَنْ كانَ يُرِيدُ الْحَياةَ الدُّنْيا وَ زِينَتَها نُوَفِّ إِلَيْهِمْ أَعْمالَهُمْ فِيها وَ هُمْ فِيها لا يُبْخَسُونَ أُولئِكَ الَّذِينَ لَيْسَ لَهُمْ فِي الْآخِرَةِ إِلَّا النَّارُ وَ حَبِطَ ما صَنَعُوا فِيها وَ باطِلٌ ما كانُوا يَعْمَلُونَ   « 1 » كسانى كه اراده كنند دنيا و زينت ( و شهوات ) او را خواهيم داد مزد كوشش آنها را ، و ضررى نخواهند ديد در نتيجهء كارهاى دنيائى ، و اين دسته از مردمند كه در آخرت نصيبى ندارند جز آتش جهنم ، و باطل و بىاثر مىشود در قيامت آنچه را كه در راه دنيا زحمت كشيدند .\r\n مَنْ كانَ يُرِيدُ حَرْثَ الْآخِرَةِ نَزِدْ لَهُ فِي حَرْثِهِ وَ مَنْ كانَ يُرِيدُ حَرْثَ الدُّنْيا نُؤْتِهِ مِنْها وَ ما لَهُ فِي الْآخِرَةِ مِنْ نَصِيبٍ  « 2 » كسى كه نتيجهء اعمال خود را در آخرت بخواهد افزوده خواهيم كرد ثواب او را و كسى كه دنيا را طالب باشد او را از آن نصيب دهيم و ليكن در آخرت بهرهء ( از ثواب و درجات بهشت ) نخواهد داشت .\r\n  كَلَّا بَلْ تُحِبُّونَ الْعاجِلَةَ وَ تَذَرُونَ الْآخِرَةَ   « 3 » اين چنين نيست ( كه كافران به خدا و عالم آخرت بگروند ) بلكه دوست ميدارند دنياى عاجل را و به كلى آخرت را رها ميكنند  إِنَّ هؤُلاءِ يُحِبُّونَ الْعاجِلَةَ وَ يَذَرُونَ وَراءَهُمْ يَوْماً ثَقِيلًا  « 4 » اين مردم كافر ( غافل ) دوست ميدارند دنياى عاجل را و واميگذارند روز بزرگ قيامت را .\r\n\r\n\r\n","description":"","footnote":"\r\n( 1 ) . 18 - هود\r\n( 2 ) . 19 - الشورا\r\n( 3 ) . 19 - القيمة\r\n( 4 ) . 27 - الدهر\r\n","page_name":" 40 ","page_number":60},
  {"content":"\r\n\r\n وَ ما أُوتِيتُمْ مِنْ شَيْءٍ فَمَتاعُ الْحَياةِ الدُّنْيا وَ زِينَتُها وَ ما عِنْدَ اللَّهِ خَيْرٌ وَ أَبْقى  « 1 » و آنچه كه داده شده است بشما از اموال و متاع دنيا ( بدانيد كه ) بيقدر و كم ارزش است و آنچه كه بنزد خداوند است ( بسيار براى شما ) بهتر و باقىتر است ( پس روى بسوى آن نمائيد ) .\r\n وَ ما هذِهِ الْحَياةُ الدُّنْيا إِلَّا لَهْوٌ وَ لَعِبٌ وَ إِنَّ الدَّارَ الْآخِرَةَ لَهِيَ الْحَيَوانُ لَوْ كانُوا يَعْلَمُونَ  « 2 » و نيست اين زندگانى دنيا مگر لهو و بازيچه ( و فانىشونده ) و زندگى آخرت هر آينه زندگى هميشگى است اگر مردم بفهمند ( و توجه كنند )  اعْلَمُوا أَنَّمَا الْحَياةُ الدُّنْيا لَعِبٌ وَ لَهْوٌ وَ زِينَةٌ وَ تَفاخُرٌ بَيْنَكُمْ وَ تَكاثُرٌ فِي الْأَمْوالِ وَ الْأَوْلادِ كَمَثَلِ غَيْثٍ أَعْجَبَ الْكُفَّارَ نَباتُهُ ثُمَّ يَهِيجُ فَتَراهُ مُصْفَرًّا ثُمَّ يَكُونُ حُطاماً وَ فِي الْآخِرَةِ عَذابٌ شَدِيدٌ وَ مَغْفِرَةٌ مِنَ اللَّهِ وَ رِضْوانٌ وَ مَا الْحَياةُ الدُّنْيا إِلَّا مَتاعُ الْغُرُورِ  « 3 » بدانيد اى مردم كه زندگانى دنيا بحقيقت جز اين نيست كه مانند بازيچهء طفلانست ، و تفاخر و خودستائيست ، و حرص افزودن مال و اولاد است بين دنيا خواهان ، و مانند بارانست كه ببارد و گياه روئيده شود كه كافر ( دنياپرست ) را بشگفت آورد ، و لكن مدتى نگذر كه زرد و خشك گردد ، ( و دنيا همچنين است كه از دست آنها برود ) و آخرت فرا رسد آنان را كه عذاب شديد است برايشان ، و بخشش و آمرزش و بهشت است ( براى مؤمنان ) بنا بر اين بدانيد كه دنيا جز متاع فريب دهنده و غرور چيز ديگرى نيست .\r\n   لا يَغُرَّنَّكَ تَقَلُّبُ الَّذِينَ كَفَرُوا فِي الْبِلادِ مَتاعٌ قَلِيلٌ ثُمَّ مَأْواهُمْ جَهَنَّمُ وَ بِئْسَ الْمِهادُ لكِنِ الَّذِينَ اتَّقَوْا رَبَّهُمْ لَهُمْ جَنَّاتٌ تَجْرِي مِنْ تَحْتِهَا الْأَنْهارُ خالِدِينَ   \r\n\r\n\r\n","description":"","footnote":"\r\n( 1 ) . 59 - القصص\r\n( 2 ) . 64 - العنكبوت\r\n( 3 ) . 19 - الحديد\r\n","page_name":" 41 ","page_number":61},
  {"content":"\r\n\r\n فِيها نُزُلًا مِنْ عِنْدِ اللَّهِ وَ ما عِنْدَ اللَّهِ خَيْرٌ لِلْأَبْرارِ  « 1 » مغرور نگرداند تو را اى انسان ( و اندوهناك نشوى ) چون مشاهده نمائى كه ديگران شهرها متصرف شوند ( بدان ) دنيا متاعيست بسيار اندك كه هر كس دل به او بندد جايگاهش در جهنم است ، لكن آن كسانى كه پرهيزكار شدند و از خدا ترسيدند براى آنها بهشت‌هائى است جاودانى كه نهرهاى آب از زير درختانش جاريست ، و آنچه نزد پروردگار است بهتر از هر چيزيست براى نيكان .\r\n وَ لا تَمُدَّنَّ عَيْنَيْكَ إِلى ما مَتَّعْنا بِهِ أَزْواجاً مِنْهُمْ زَهْرَةَ الْحَياةِ الدُّنْيا لِنَفْتِنَهُمْ فِيهِ وَ رِزْقُ رَبِّكَ خَيْرٌ وَ أَبْقى  « 2 » اى رسول ما هرگز چشم مدار بسوى آنچه ما داده‌ايم از زينتهاى زندگانى دنيا ببعضى از مردم ( زير داده‌ايم به آنها ) تا امتحان و آزمايش كنيم ايشان را و آنچه كه پروردگارت وعده داده در آخرت بهتر و بادوامتر است .\r\n قُلْ مَتاعُ الدُّنْيا قَلِيلٌ وَ الْآخِرَةُ خَيْرٌ لِمَنِ اتَّقى وَ لا تُظْلَمُونَ فَتِيلًا  « 3 » اى رسول ما بگو كه متاع دنيا بسيار ناچيز است و متاع آخرت بهتر است براى كسانى كه خداترس باشند و در آنجا ستم در بارهء آنها نخواهد شد .\r\nفرمود پيغمبر صلّى اللَّه عليه و آله و سلّم بابى ذر غفارى كه خود را در دنيا غريب بدان و خويشتن را جزو مردگان بشمار ( باندازه‌اى مرگ را به خود نزديك بدان كه گويا جزو مردگانى ) ، پس زمانى كه صبح نمودى اميد زنده بودن تا شب را نداشته باش ، و هنگامى كه داخل شب گرديدى وعدهء زيستن تا شامگاه را به خود مده ، و از سلامتى بدن فكر بيمارى كن ، و از جوانيت فكر پيرى ( تا شاكر شوى ) ، و از زنده بودن فكر مردنت باش ، زيرا\r\n\r\n\r\n","description":"","footnote":"\r\n( 1 ) . 195 - آل عمران\r\n( 2 ) . 131 - طه\r\n( 3 ) . 76 - النساء\r\n","page_name":" 42 ","page_number":62},
  {"content":"\r\n\r\nنميدانى كه در قيامت نام تو چيست ( بهشتى يا جهنمى ) .\r\nو فرمود آن حضرت هميشه به ياد آوريد مرگ را كه لذّتها و خوشيها را ويران مىكند و عيشها را بهم مىزند ، بدرستى كه شما اگر در ضيق معيشت باشيد توسعه ميدهد شما را و بمقام رضا مىرساند پس ثواب خواهيد داشت ، و اگر داراى ثروت باشيد مبغوض شما ميگرداند ثروت را پس بخشش ميكنيد و اجر داده ميشويد ، و هر گاه يكى از شما فوت كرد قيامتش قيام نموده و مىبيند جزاى آنچه را كه براى او هست كه پيش فرستاده از خوبى و بدى ، و بدانيد كه شبها قطع‌كننده هستند عمر شما را و روزها نزديك‌كننده هستند مرگ شما را ، و مرد هر گاه از دنيا رفت و به خاك سپرده شد مىبيند جزا و پاداش آنچه را كه پيش فرستاده و ميفهمد آنچه را كه واگذاشته براى او فائده‌اى ندارد و چه بسا از حرام جمع نموده باشد و يا حق و حقوق واجبهء آن را نداده باشد ( كه در اين صورت پس از حساب عذاب ميچشد ) .\r\nگفت سعد « 1 » بسلمان ( رضى اللَّه عنه ) در حال بيماريش كه اى سلمان چگونه مىبينى خود را ( براى آخرت ) سلمان گريست . سعد گفت بر چه گريه مينمائى ؟ جواب داد : به خدا قسم نميگريم براى دنيا و نداشتن آن ، بلكه براى اينست كه پيغمبر فرمود : ثروت شما در دنيا بايد به مقدار زاد\r\n\r\n\r\n","description":"","footnote":"\r\n( 1 ) . هفت نفر از صحابه رسول خدا ( ص ) سعد نام داشتند يكى سعد بن ابى وقاص و يكى سعد بن ربيع خزرجى انصارى و يكى سعد بن طريف كه سعد خفاف نيز ناميده مىشود و يكى سعد بن عائذ و يكى سعد بن عباده و يكى سعد بن مالك و يكى سعد بن معاذ و در اصل كتاب معلوم نيست كه كدام از ايشان اين سؤال را از حضرت سلمان نموده‌اند و شأن و جلالت حضرت سلمان نزد همه معلوم است ، و قدر و منزلتش برتر از تعريف است - مترجم\r\n","page_name":" 43 ","page_number":63},
  {"content":"\r\n\r\nو توشه مسافران باشد . و من ميترسم كه اضافه از آن داشته باشم و در قيامت حساب آن را از من بخواهند ، سعد گويد نديدم اطراف خانهء سلمان جز آفتابه و كاسهء سفالينى و طشت لباس‌شوئى را .\r\nروزى ثوبان بن بجدد ( آزادشدهء پيغمبر ) به حضرت رسول صلّى اللَّه عليه و آله و سلّم عرض كرد چه مقدار مرا كافى باشد از دنيا ؟ فرمود مقدارى كه سدّ جوع تو را بنمايد و عورت تو را بپوشاند و اگر خانه‌ئى كه به اندازه نشيمن تو باشد داشته باشى بر تو مبارك باشد و زياده از اينها اگر داشته باشى در قيامت از تو سؤال خواهند كرد .\r\nو فرمود رسول خدا صلّى اللَّه عليه و آله و سلّم فارغ سازيد خود را از غمهاى دنيا هر چه توانستيد ، بدرستى كه هر كه فكر او كار دنيا و همت او مقصود بر دنيا باشد دلش قساوت گيرد ( و مضطرب و متفرق مىشود و شغل او پراكنده گردد ) و فقر و احتياجش در مقابل چشمش باشد و از دنيا زيادتر از آنچه براى او مقرر شده است بهره نبرد ، و كسى كه فكر و همت او آخرت باشد خداوند كارش را جمع ميسازد و دل او را غنى و بىنياز ميگرداند و دنيا ناخواه بر او روى مىآورد .\r\nو فرمود حضرت موسى بن جعفر عليهما السّلام خوار بشماريد دنيا را زيرا گواراتر است براى شما بدرستى كه خوار نگرفته‌اند قومى دنيا را مگر اينكه گوارا نموده است خداوند زندگانى آنها را ، و دوست نداشته‌اند دنيا را جماعتى مگر اينكه ذليل شدند و بمحنت افتادند و عاقبت پشيمان شدند ( ولى چه سود ) .\r\nو فرمود پيغمبر صلّى اللَّه عليه و آله و سلّم بابى ذر غفارى ( رضى اللَّه عنه ) همانا دنيا زندان مؤمن است ( در مقابل نعمتهاى آخرت ) و قبر محل ايمنى و بهشت\r\n\r\n","description":"","footnote":"","page_name":" 44 ","page_number":64},
  {"content":"\r\n\r\nمنزلگاه او است ، و لكن دنيا بهشت است براى كافر ( چون در آخرت معذبست ) و قبر محل عذاب و جهنم جايگاه او است .\r\nو فرمود زاهد در دنيا قلب و بدنش راحت است از فكر و پيش آمدهاى ناگوار . ( زيرا چيزى ندارد كه در باره‌اش فكر كند و يا با حوادث روبرو شود ) .\r\nو فرمود مؤمن زاد و توشه بر ميدارد از دنيا براى آخرتش و كافر فقط متمتع مىشود از آن ( كه نميتواند از دنيايش بهرهء آخرتى برگيرد . ) اى پسر آدم دورى كن از حرام تا اينكه بوده باشى عابد ، و راضى و خوشنود باش به آنچه كه خدا قسمت تو نموده تا اينكه بوده باشى غنى ، و نيكوئى بهمسايگان كن تا اينكه باشى مسلمان ، و رفتار كن با مردم آنچنان كه دوست ميدارى با تو رفتار كنند تا اينكه بوده باشى منصف ، بدرستى كه بودند پيش از شما مردمانى كه جمع نمودند اموال بسيارى را و بنا نمودند عمارات عاليه را واداشتند آرزوهاى زيادى را پس صبح نمودند در حالتى كه اموال خود را واگذاردند براى ديگران و خانه‌هايشان محل دفن آنها گرديد ، اى پسر آدم همانا تو در گرو عملت هستى و حضور پروردگارت خواهى رفت پس بخشش كن به آنچه در دست تو است و اختيار مكن از زمين مگر باندازهء خوابگاه خود زيرا ماندن تو در زمين اندك است و از روزى كه به دنيا آمده‌اى عمر تو هر روز فانى مىشود .\r\nو فرمود كسى كه بىنيازى و استغناء بجويد بواسطه خداوند از مردم ، محتاج ميگرداند پروردگار ديگران را به او .\r\nو فرمود حضرت امير المؤمنين عليه السلام جز اين نيست كه دنيا منتهاى حدّ بينائى كور دل است ، نمىبيند آنچه در پى آنست ( كه باور ندارد از\r\n\r\n","description":"","footnote":"","page_name":" 45 ","page_number":65},
  {"content":"\r\n\r\nدنيا كوچ نموده بسراى هميشگى خواهد رفت ) و روشندل چشمش را درست باز كرده ( فنا و نابودى آن را ) مىبيند و ميداند كه در پى دنيا سراى ديگريست ، پس بينا با نظر افكندن از دنيا دورى ميجويد و به آن دل نمىبندد ، و كور توجهش به آن است . و بينا ( كه ميداند دنيا جاى ماندن نيست ) از آن براى سفر آخرت توشه بر ميدارد . و كور ( چون دنيا را جاى هميشگى تصور مىكند ) براى دنيا توشه تهيه مينمايد .\r\nو فرمود آن حضرت زهد و دل نبستن به دنيا كم كردن آرزوها است و شكر بر نعمتهاى خداوند و اجتناب و دورى از حرامها است ، پس اگر به اين سه چيز دست نيافتيد و نتوانستيد هر سه را انجام دهيد دو تاى از آن‌ها را ترك ننمائيد ( اول ) حرام بر شكيبائى شما غلبه پيدا نكند ( كه مرتكب حرام شويد ) ( دوم ) سپاسگزارى از نعمتهاى خداوند را فراموش نكنيد ، زيرا اگر مخالفت نموديد خداوند بوسيلهء پيغمبران و كتابهاى آسمانى كه آشكار و هويدا در دسترس همهء شما است جاى عذر براى شما باقى نگذاشته ( كه عذر بياوريد ما نميدانستيم و كسى بما نگفت ) .\r\nو فرمود آن حضرت اى گروه مردم همانا دنيا سراى گذر است و آخرت قرارگاه هميشگى ، پس از گذرگاه براى قرارگاهتان توشه برگيريد و خارج نمائيد دلهاى خود را از دنيا پيش از آنكه بدنهاى شما را از آن بيرون برند زيرا براى آخرت آفريده شده‌ايد و در دنيا بمعرض آزمايش هستيد ، و هر گاه مردى بميرد فرشتگان گويند چه پيش فرستاده ؟ و دنيا پرستان از مردم گويند : از ثروت چه باقى گذاشته ؟ پس قسمتى از اموال خود را پيش فرستيد و انفاق كنيد كه نفع بريد ، جز اين\r\n\r\n","description":"","footnote":"","page_name":" 46 ","page_number":66},
  {"content":"\r\n\r\nنيست كه مثل دنيا مانند زهر است مىخورد كسى كه نشناسد آن را .\r\nو فرمود سعدا در دنيا كسانى هستند كه از آن فرار نمايند ، چه مىكند بمال و اولاد كسى كه از آنها جدا مىشود و حسابش بر او است ، برهنه داخل دنيا شديد و برهنه بيرون خواهيد رفت ، جز اين نيست كه دنيا نظير گردنه است پس بگذريد از آن و عقب سر بيندازيد او را .\r\nو فرمود در دعايش : اللهم توفّنى فقيرا و لا توفّنى غنيّا و احشرنى في زمرة المساكين بار الها بميران مرا فقير و نميران ثروتمند و محشور نما مرا در زمره مساكين .\r\nو فرمود شقىترين همه كسى باشد كه جمع گردد بر او فقر دنيا و عذاب آخرت .\r\nو فرمود روى آوردن به آنچه كه نزد خداوند است همانا سبب سلامتى و راحتى هر مشقت است و روى آوردن به دنيا سبب حزن و اندوه مىشود .\r\nو فرمود يكى از صفات دوستان خدا اينست كه توكل به خدا مينمايند در هر چيزى و بىنيازند از غير او در هر امرى و احتياج ( خود را نميگويند به كسى جز ) بسوى او در همه احوال .\r\nو فرمود آن حضرت دفع كن و انفاق بنما از دنيا به آنچه كه در نزد تو است كه به آن خواهى رسيد و سپس اين اشعار را خواند :\r\n ادفع الدنيا بما اندفعت * و اقطع الدّنيا بما انقطعت\r\nيطلب المرء الغنى عبثا * و الغنى في النّفس لو قنعت \r\nرها كن دنيا را و قطع محبّت نما از او زيرا مردانى هستند طلب\r\n\r\n","description":"","footnote":"","page_name":" 47 ","page_number":67},
  {"content":"\r\n\r\nمىكند بىنيازى را از دنيا و حال آنكه بىنيازى در خود او است اگر قانع باشد .\r\nو فرمود آن حضرت به خدا قسم اين قدر جامه خود را دادم وصله و پينه زدند كه ديگر حيا ميكردم از وصله زنندهء آن كه حتى گوينده‌ئى گفت يا على آيا دور نمىافكنى اين جامه را ؟ و فرمود زاهدين پادشاهان دنيا و آخرت هستند كسى كه زهد ندارد و ميل به دنيا داشته باشد پس او فقير دنيا و آخرتست .\r\nگفت نوف بن فضاله بكالى « 1 » بودم شبى حضور امير المؤمنين عليه السلام پس آن حضرت از فراش خود برخاست نظرى بستارگان فرمود و قرائت نمود :  إِنَّ فِي خَلْقِ السَّماواتِ وَ الْأَرْضِ  تا آخر آيه « 2 » سپس فرمود اى نوف خوابى يا بيدارى ؟ گفتم بيدارم . فرمود اى نوف خوشا به حال زاهدان در دنيا كه بآخرت دل بسته‌اند ، و آنها كسانى هستند كه زمين را بساط و فرش ، و خاك آن را بستر ، و آب آن را شربت گوارا قرار داده‌اند و قرآن را شعار خود ، و دعا را جلوگير از حوادث و پيش آمدها گردانيده‌اند ، و دنيا را بعنوان قرض گرفته‌اند بر طريقه و همانند حضرت عيسى عليه السلام ( كه به دنيا دلبستگى نداشت و دنيا را از خود جدا كرد ) اى نوف خداوند وحى فرمود به حضرت عيسى اينكه بگويد ببنى اسرائيل كه داخل نشوند در عبادتخانه براى عبادت مگر با قلبهاى پاك و جامه‌هاى پاكيزه و زبانهاى راستگو و اعلامشان نمايد كه مستجاب نميشود دعاى كسى كه حقى و مظلمه‌ئى از ديگرى نزد او باشد ، اى نوف بدان كه رسول خدا صلّى اللَّه عليه و آله و سلّم در اين ساعت از شب ( سحر ) براى راز و نياز برخاست و فرمود اين ساعتى است\r\n\r\n\r\n","description":"","footnote":"\r\n( 1 ) . از صحابه حضرت امير المؤمنين ( ع ) است\r\n( 2 ) . 188 - آل عمران\r\n","page_name":" 48 ","page_number":68},
  {"content":"\r\n\r\nكه دعاى كسى رد نميشود مگر آنكه باجگير و گمركچى يا شرطى ( پاسبان ) يا شاعر هجوگو يا نوازندهء موسيقى يا نقاره‌چى و دهلزن باشد يا اينكه مردم را بستمكاران بشناساند و اسرارشان را نزد آنها فاش نمايد ، زيرا گناه ايشان مانع است از مستجاب شدن دعايشان .\r\nو فرمود حضرت امير عليه السلام پيروى نكردم كسى را كه نافرمانى كرده باشد خدا را ، شما همچنين باشيد پيروى نمائيد كسى را كه نافرمانى حضرت أحديت نكرده باشد ، و حمل به صحت و خوبى كنيد عمل ديگران را مادامى كه مىشود راه خوبى براى آن بجوئيد ، و كسى كه اسرار زندگى و كارهاى خود را پنهان از ديگران داشت مالك امور خود تواند شد و هميشه در خير و خوبى خواهد بود ، و كسى كه در معرض تهمت در آورد خود را ، ملامت نكند مگر خويشتن را ، و توبيخ و سرزنش نكند كسى را كه گمان بد در حق او برده ، و با ديگران براستى و صداقت رفتار كنيد تا در زندگى آنها شريك بوده باشيد ، و سبك نشماريد قسم خوردن را كه ذليل و خوار مينمايد شما را پروردگار ، و مشغول نكنيد خود را به چيزى كه براى شما نفع‌آور نيست ، و بر شما باد براستگوئى كه فقط در اوست رستگارى ، و بپرهيزيد از دشمنان خود چه از شياطين و چه از بشر و رفاقت مكنيد با بدان كه شما را بدروغگوئى وادارند ، و در كارهاى خود مشورت كنيد با دين داران و خيرخواهان تا شما را به راه راست هدايت نمايند ، و برادرى كنيد با مردم و سرزنش ننمائيد ديگران را در چيزى كه خودتان مثل آن را انجام ميدهيد .\r\nسويد بن غفله « 1 » گفت وارد شدم بر على بن ابى طالب عليه السّلام در خانه‌اش\r\n\r\n\r\n","description":"","footnote":"\r\n( 1 ) . سويد بن غفلهء جعفى از صحابه امير المؤمنين عليه السلام است و صد و بيست و هفت سال عمر كرده و در زمان حجاج ثقفى در كوفه فوت نمود - مترجم .\r\n","page_name":" 49 ","page_number":69},
  {"content":"\r\n\r\nو نديدم در منزل آن حضرت چيزى را عرض كردم يا على اثاث البيت شما كجا است ؟ فرمود يا سويد ما أهل بيتى نيستيم كه اثاث البيت بخواهيم در دنيا ، ميفرستيم آنچه را كه داريم بسوى آخرت ، بدرستى كه ما در دنيا نظير سوارى هستيم كه از راه برسد و در سايهء درختى كمى استراحت كند و باز به راه افتد و برود و توجهى بسايهء درخت نداشته باشد .\r\nو فرمود رسول خدا صلّى اللَّه عليه و آله و سلّم بزرگترين چيزى كه بر شما ميترسم همانا دو چيز است پيرو هواى نفس و طول امل ، زيرا متابعت هواى نفس كردن آدمى را از خدا باز ميدارد و طول امل آخرت را از ياد ميبرد ، بدرستى كه خداوند دنيا را ميدهد بدوستان و دشمنانش ليكن آخرت را نميدهد مگر بدوستانش ، و براى دنيا فرزندانيست و براى آخرت هم فرزندانيست ، پس باشيد از فرزندان آخرت نه از فرزندان دنيا ، زيرا هر فرزندى پيروى از مادر مىكند ، و جز اين نيست كه دنيا كوچ نموده و پشت مىكند و آخرت با نيكوئى روى نموده ، و شما مردم در روز عمل هستيد كه ( همه گونه عملى را ميتوانستيد بجا آوريد و ) در آن حساب و سؤالى نيست و نزديكست كه برسيد بروز ( محشر ) يكه در آن سؤال و حساب است و عملى در او نيست .\r\nو فرمود آن حضرت اى گروه مردم مغرور نشويد و خود سرانه نباشيد زيرا خداوند چيزى را مهمل و بلا تكليف خلق نفرموده اگر چنين مىبود هر آينه مهمل بودند مورچگان و پشه‌ها و چيزهاى كوچك ديگر .\r\nو فرمود آن حضرت بابن مسعود جز اين نيست كه شما در دنيا هستيد به مدت كم و اعمال شما محفوظ و ثبت ميگردد و مرگ ناگهان مىآيد ، پس كسى كه عمل نيكو داشته باشد جزاى خير خواهد داشت ،\r\n\r\n","description":"","footnote":"","page_name":" 50 ","page_number":70},
  {"content":"\r\n\r\nو هر كه نگهدارد خود را از بدى خداوند نگاه ميدارد او را از عذاب ، همانا پرهيزكاران در دنيا و در آخرت بزرگند و فقها كشاننده‌اند مردم را بدرستى اعمال ، و نشستن با آنها سبب زيادتى علم گردد ، و اگر نبود دوستى ما مردم با دنيا هر آينه كسى مورد خشم خداوند نميشد .\r\nو فرمود آن حضرت دوستى دنيا اول همهء گناهان و كليد هر بدى است و سبب فاسد شدن تمامى نيكوئىها است ، و تعجب در اينست كه خداى تعالى مىفرمايد :  أَنَّما أَمْوالُكُمْ وَ أَوْلادُكُمْ فِتْنَةٌ *  « 1 » جز اين نيست بحقيقت اموال و فرزندان شما اسباب فتنه و امتحان شما هستند ( دل به آنها نبنديد ) و مردم جمع ميكنند و دوست ميدارند آنها را : با دانستن اينكه از آنان جدا ميشوند و سؤال كرده ميشوند بر آنها ، و چه بسيار نيكو گفته :\r\n هى الدنيا تقول لمن عليها * حذار حذار من بطشى و فتكى\r\nفلا يغرركم حسن ابتسامى * فقولى مضحك و الفعل مبكى « 2 » \r\nاين دنيا است كه ميگويد به كسانى كه در او هستند ، دورى كنيد از سخت گرفتن من و كشتن ناگهانى من ، و مغرور نشويد بلبخندها و رنگارنگى من ، بدانيد گفتار من شيرين اما كارهاى من همه گرفتارى و گريه آور است .\r\n\r\n\r\n","description":"","footnote":"\r\n( 1 ) . 28 - الانفال\r\n( 2 ) . مطلع قصيده‌ايست از ابو الفرج المخزومى و شعر در جامع الشواهد است با كمى اختلاف - مترجم .\r\n","page_name":" 51 ","page_number":71},
  {"content":"\r\n\r\n\r\nباب سوم در مذمت دنيا\r\n عجبا عجبا لغفلة الانسان * قطع الحياة بذلة و هوان\r\nفكرت في الدنيا فكانت منزلا * عندى كبعض منازل الركبان\r\nمجرى جميع الخلق فيها واحدا * فكثيرها و قليلها سيّان\r\nأبغى الكثير إلى الكثير مضاعفا * و لو اقتصرت على القليل كفانى\r\nللَّه در الوارثين كأنني * بأخصّهم متبرّم بمكانى\r\nقلقا يجهّزنى إلى دار البلا * متحيّرا لكرامتى بهوانى\r\nمتبرّيا حتى إذا نشر الثرى * فوقى طوى كشحا على هجران \r\nعجب است از غفلت انسان كه طى مىكند زندگى را بذلت و خوارى فكر نمودم در دنيا ديدم منزليست مانند منزل مسافران در بين راه كه از آن خواهند رفت و خط سير تمامى مردم در اين راه يكيست چه زياد باشند و چه كم ، و من در اثر غفلت طالب اين بودم كه مالى بر اموالم افزوده كنم و حال آنكه اگر باندكى قناعت مينمودم مرا كفايت مىكرد و زيادتى اموال جز دشمنى وارث فائده ديگرى ندارد زيرا مىبينم كه وارثين من بيزارند از زنده بودن من و هر دقيقه انتظار مرگ مرا دارند ، و دنيا در حركت است و مرا ميكشاند بآخرت و راهنماى من اعمال منست كه از آن متحيرم مرا بكجا خواهد برد .\r\nو ديگرى گفته :\r\n\r\n","description":"","footnote":"","page_name":" 52 ","page_number":72},
  {"content":"\r\n\r\n نل ما بدا لك إن ت * نال فانّما تعطى و تسلب\r\nو اعلم بأنّك غافل * في الغافلين و أنت تطلب\r\nو المشكلات كثيرة و الو * قف عند الشّك أصوب\r\nيبلى المهذّب في الا * مور جميعها و من المهذّب \r\nبرس بمال دنيا اگر رسيدى ، زيرا گاهى به تو داده مىشود و از تو گرفته خواهد شد ، بدان تو غافلى و در غفلت هستى اگر در طلب دنيا باشى ، و مشكلات زياد است و توقف بهتر ، آزمايش ميشوند همگى و كيست كه از آزمايش در آيد .\r\nو روايت شده است كه يافت گرديد اين كلمات بر درب شهرى :\r\nاى پسر آدم غنيمت شمار فرصت را هر وقت توانستى ، و واگذار امور را بمدبر و عاقبت انديش آن ( كه با دانايان مشورت كن ) ، و خويشتن را به سختى و مشقت مينداز بغم و اندوه روزى روزى را كه نيامده است ، زيرا اگر مرگ تو فرا نرسيده باشد ، روزى تو را مىرساند خداوند ، و نبوده باش محل عبرت ديگران كه جمع كنى اموال دنيا و وابگذارى و به روى از دنيا ، چه بسا افرادى براى شوهران زن خود ثروت جمع نمودند ، و صرف ننمودن مال را بر نفس خود زياد كردن بر خزانه ديگرانست خليل بن أحمد « 1 » گفته : جز اين نيست كه جمع مىكند مرد\r\n\r\n\r\n","description":"","footnote":"\r\n( 1 ) . بصرى عروضى امامى المذهب و ذكاوتش بسيار زياد و مردى با زهد بوده و علم عروض كه در قواعد شعر گفتن است از مخترعات اوست و اول كسى است كه لغت را جمع‌آورى نمود در كتابى بنام العين و هم اول كسى است كه حروف معجم را در يك شعر جمع كرده چنان كه ميگويد\r\n صف خلق جود كمثل الشمس اذ بزغت * يحظى الضجيع بها نخلا بقنطار \r\nدر سنه صد هجرى متولد و در سن 74 سالگى در سنه 175 در بصره وفات كرد - مترجم .\r\n","page_name":" 53 ","page_number":73},
  {"content":"\r\n\r\nمال را براى يكى از سه نفر كه دشمن اويند : يا شوهر زن ، يا زن پسر ، يا شوهر دختر ، پس مرد عاقل آن كسى است كه زاد و توشه بر ميدارد از مالش براى آخرت و اختيار نميكند اين گروه را بر خود .\r\nو چه نيكو گفته :\r\n يا جامعا لاهيا و الدّهر يومقه * مفكرا أىّ باب عنه يغلقه\r\nجمعت مالا فقل لى هل جمعت له * يا غافل القلب أيّاما تفرّقه \r\nاى كسى كه جمع ميكنى دنيا را بيهوده و روزگار تو را دوست خود نموده بطورى كه هميشه بفكر آن هستى و آن را دوست ميدارى جمع كردى مال را بگو به من آيا عمرى را هم بدست آورده‌اى براى صرف آن مال ، اى غافل بدان كه روزگار تو را از آن جدا خواهد كرد .\r\nو گفته است ابو العتاهيه :\r\n أصبحت و اللَّه في مضيق * هل من دليل إلى الطريق\r\nأفّ لدنيا تلاعبت بى * تلاعب الموج بالغريق \r\nصبح كردم در حالى كه در سختى بودم ، و نميدانم آيا راهنمائى هست براى راه مستقيم ؟ افّ باد به دنيا كه بازى كرد با من مانند موج دريا كه غرق شده را بالا و پائين ميبرد .\r\nو همچنين گفته :\r\n نظرت إلى الدنيا به عين مريضة * و فكرة مغرور و تدبير جاهل\r\nفقلت هى الدّنيا الّتى ليس مثلها * و نافست منها في غرور و باطل\r\nو ضيعت أحقابا أمامى طويلة * بلذّات أيّام قصار قلائل \r\n\r\n","description":"","footnote":"","page_name":" 54 ","page_number":74},
  {"content":"\r\n\r\nنگاه كردم به دنيا با چشم بيمار و توجه كردم به او با فكرى كه توأم با غرور بود و تدبيرهاى جاهلانه‌اى براى بدست آوردن آن نمودم و ( نتيجه و سودى نبردم و چون به خود آمدم ) گفتم دنيائى است كه چيزى مانند آن نيست در بدى چون كه در او جز غرور و تدبير جاهلانه و تفاخر بباطل چيز ديگر نيست و ( متأسفانه ) ضايع كردم عمر خود را بلذات كوتاه و ناقصى كه به آن دل بستم .\r\nو همچنين گفته :\r\n و إنّ امرء دنياه أكبر همّه * لمستمسك منها بحبل غرور \r\nهمانا اگر مرد بزرگترين همتش دنيا شد هر آينه چنگ زده بريسمانى كه سر تا پا همه فريب است .\r\nو ديگرى گفته :\r\n طلبتك يا دنيا فأعذرت في الطلب * و ما نلت إلّا الهمّ و الغم و النصب\r\nو أسرعت في ذنبى و لم أقض حسرتى * هربت بذنبى منك إن تقع الهرب\r\nو لم أر حظا كالقنوع لأهله * و أن يجمل الانسان ما عاش في الطلب \r\nطلب كردم تو را اى دنيا ولى به من رو نياوردى و فائده نبردم از تو جز همّ و غمّ و سختى حتى مرتكب گناه شدم براى برآورده شدن حوائجم و ليكن آرزوهاى مرا بر نياوردى و نديدم بهره‌اى همانند قناعت زيرا هر چه انسان كوشش كند فائده ندارد .\r\nو فرمود رسول خدا صلّى اللَّه عليه و آله و سلّم مخالفت نكنيد اوامر خدا را ، گفتند چه مخالفتى ؟ فرمود كوشش مينمائيد در ساختمان خانه‌اى كه خدا حكم بخرابيش فرموده ( و آن دنيا است ) .\r\n\r\n","description":"","footnote":"","page_name":" 55 ","page_number":75},
  {"content":"\r\n\r\nو بارها ميشد كه حضرت سجاد عليه السلام اين شعر را ميفرمودند :\r\n و من يصحب الدّنيا يكن مثل قابض * على الماء جاثته فروج الاصابع « 1 » \r\nهر كه بخواهد دنيا را مانند آن كسى است كه آب را در دست نمايد و از انگشتانش بريزد .\r\nو فرمود رسول خدا صلّى اللَّه عليه و آله و سلّم بدرستى كه خداوند قرار داد دنيا را خانهء بليّه و آخرت را خانهء جزا ، و قرار داده بليّهء دنيا را سبب أجر آخرت و أجر آخرت را عوض از بليّهء دنيا .\r\nپس توجّه بآخرت بنما تا به تو عطا كنند و اجتناب كن از دنيا تا به تو أجر دهند ، و جز اين نيست كه دنيا سريع الزوال و قريب الانتقال است ، پس بپرهيزيد از شيرينى آن براى تلخى جدا شدن از آن و فرار نمائيد از او و متصل نشويد به دنيا زيرا حكم فرموده خداوند دورى از آن را و كوشش مكنيد در ساختمان دنيا زيرا پروردگار امر بخرابيش فرموده ، و اگر چنين نكرديد همانا مورد خشم و غضب خدا خواهيد بود و مستحق عذاب خواهيد شد ، و شاعر ميگويد :\r\n الدّار دار نوائب و مصائب * و فجيعة بأحبّة و حبائب\r\nما ينقضى رزئى بفرقة صاحب * إلّا أصبت بفرقة من صاحب\r\nفاذا مضى الآلاف عنك لظعنة * و المؤنسون فأنت أول ذاهب \r\nدنيا دار سختى و مصيبت و فاجعه‌ايست بر دوستان كه مصيبتى هنوز تمام نشده بمصيبت دوست ديگر مبتلايم خواهد نمود و پس از دوستان تو هم خواهى رفت .\r\n\r\n\r\n","description":"","footnote":"\r\n( 1 ) . شعر منسوب به حضرت امير ( ع ) است .\r\n","page_name":" 56 ","page_number":76},
  {"content":"\r\n\r\n\r\nباب چهارم در ترك دنيا و ياد مرگ\r\nفرمود نبى اكرم صلّى اللَّه عليه و آله و سلّم كه مردمان در دنيا مهمانند و مهمان هم لا محاله رفتنى است ، و آنچه كه در دست مردم است عاريه و امانت است و هر عاريه را هم بالاخره خواهند گرفت ، آگاه باشيد كه دنيا متاعى است كه مىخورد از آن هر شخص نيكو و هر فاجر و فاسقى ، و آخرت وعده‌ايست راست ( كه به آن ميرسيد ) و حاكم آن روز پادشاه عادل قاهر است ، پس رحمت كند خداوند كسى را كه اصلاح نفس خود نمايد و فرشى براى خوابگاه ( قبر ) خويش تهيه نمايد پيش از آنكه مرگ او فرا رسد و آرزويش قطع گردد و ندامت و پشيمانى براى او فائده نداشته باشد .\r\nو فرمود حضرت امام حسن عليه السلام هر كه دوست بدارد دنيا را ترس آخرت ( و عذاب آن ) از دلش برود و كسى كه حريص بر دنيا باشد فائده نبرد جز دورى از آن و زياد نميكند براى خود مگر خشم خداوند را ، و حال آنكه هر كه حريص باشد با زاهدى كه بكمى بسازد مساوى است خوردن آنها ، پس براى چه حريص گردد انسان و خود را به آتش افكند و خير و خوبى در أثر يك ساعت صبر بدست مىآيد كه موجب و سبب يك راحتى طولانى ميگردد و سعادت و خوشبختى زيادى را پديد مىآورد .\r\nو فرمود بعضى از مردم طلب ميكنند دنيا را تا به آن ميرسند پس هلاك ميشوند ، و بعضى طلب مينمايند آخرت را پس به آن ميرسند و نجات خواهند يافت ( از شدائد و عذاب قيامت ) .\r\n\r\n","description":"","footnote":"","page_name":" 57 ","page_number":77},
  {"content":"\r\n\r\nبدان اى مرد : ضرر نميرساند به تو آنچه كه از دست تو رفته باشد از دنيا و شدائد و سختيهاى آن اگر دل بسته باشى بآخرت ، و نفعى به تو نميرساند ثروت دنيا اگر محروم باشى از آخرت .\r\nنوشت عمر بن عبد العزيز « 1 » به حسن بصرى « 2 » كه مرا موعظه نما جواب نوشت بزرگترين چيزى كه تو را شايسته و پسنديده مىكند زهد در دنيا است ، و زهد از پيدايش يقين است و يقين از فكر ، و فكر عبرت گرفتن از گذشتگانست ، پس اگر فكر نمودى در حالات دنيا مىبينى كه تمامى دنيا هر گاه براى تو جمع گردد نفعى به تو نميرساند ، پس چگونه بعضى از آن ميتواند به تو نفع برساند ، و ( مبادا بگوئى كه نميتوان از دنيا چشم پوشيد زيرا ) اگر فكر كردى خواهى ديد كه اهليّت دارد نفس تو كه اكرامش نمائى بخوار شمردن دنيا و ياد كن قول خدا را كه فرموده :\r\n\r\n\r\n","description":"","footnote":"\r\n( 1 ) . هشتم از خلفاى اموى و بيايد شرح احوالش در باب 21 مترجم .\r\n( 2 ) . رئيس قدريه و گاهگاهى ام السلمه زوجه رسول خدا او را شير ميداده و در جنگ جمل و صفين و نهروان على ( ع ) را يارى نكرد و در كربلا نيز حاضر نشد براى يارى حضرت امام حسين ( ع ) و بخراسان رفت ، و در روضات الجنات گويد كه وقتى حضرت امير المؤمنين ( ع ) او را ديد كه وضو ميگيرد و اصراف در آب ريختن مينمايد ، فرمود اصراف نكن حسن جسارت كرد و گفت تو كه خون مسلمانهائى كه اطراف معويه بودند ريختى اصراف نبود ، آن حضرت فرمود محزون از ريخته شدن خون آنهائى گفت بلى فرمود پس هميشه محزون باشى لذا بنفرين آن حضرت گرفتار شد و پيوسته محزون بود تا مرد و ابن ابى الحديد در شرح نهج البلاغهء خود بياناتى در مذمت حسن بصرى دارد .\r\nو در مذمتش همين بس كه على ( ع ) به او فرمود : لكل امة سامرى و انت سامرى هذه الامه ، براى هر امتى سامرى هست و سامرى اين امت مسلمان تو هستى كه موجب گمراهى و ضلالت جمع كثيرى از مسلمانها خواهى بود و صوفيان ( خ ) را به او اعتقاديست - مترجم .\r\n","page_name":" 58 ","page_number":78},
  {"content":"\r\n\r\n وَ كُلَّ إِنسانٍ أَلْزَمْناهُ طائِرَهُ فِي عُنُقِهِ وَ نُخْرِجُ لَهُ يَوْمَ الْقِيامَةِ كِتاباً يَلْقاهُ مَنْشُوراً  « 1 » و ما نتيجه اعمال نيك و بد هر انسانى را طوق گردن او ساختيم و روز قيامت كتابى كه نامهء اعمال او است بر او بيرون آريم كه همهء آن را يك مرتبه ملاحظه كند ، پس هر آينه طريقهء عدالت را با تو پيموده آن كسى كه حساب تو را بخودت واگذار نموده ، چنان كه ميفرمايد :  اقْرَأْ كِتابَكَ كَفى بِنَفْسِكَ الْيَوْمَ عَلَيْكَ حَسِيباً  « 2 » به او خطاب رسد كه كتاب اعمالت را بخوان و بنگر در دنيا چه كرده‌اى كه تو خود تنها براى رسيدگى به حساب خويش كافى هستى .\r\nو گفته است . . . رفاقت نمودم در دنيا با جماعتى كه به خدا قسم نور چشم بودند ، و كلمات آنها شفاى سينه بود ، و پرهيزشان از حلال بيشتر از پرهيز شما است از حرام ، و مراقبتشان به نمازهاى مستحب بيش از شما بود به نمازهاى واجب با داشتن شما اعمال بد و زشت ، و به خدا قسم از ظاهر شدن اعمال حسنه خائف‌تر بودند از مشهور شدن كارهاى بد شما ( كه ميترسيد ظاهر گردد ) ، و به خدا قسم ميپوشانيدند حسنات خود را بطورى كه شما گناهان خود را ميپوشانيد ، با اين صفات و حالات نيكو باز هم گريه ميكردند ، و شماها معصيت ميكنيد و مع ذلك هميشه خندانيد ، فإنا للَّه و إنا إليه راجعون ، ظاهر شد جفا و كم شدند علماء و پوشيده داشتند ( مردم نادان ) سنت را ، و از قرآن دورى كردند و بدعت شايع گرديد ، و مردم در أمر دين سستى ورزيدند و تعريف يك ديگر را به قرض قرار دادند ، ( كه تعريف ديگران را ميكنند و انتظار دارند كه ديگران هم تعريف ايشان را بنمايند ) و مردمان نيكو از ميان رفتند و باقى ماندند اراذل و\r\n\r\n\r\n","description":"","footnote":"\r\n( 1 ) . 14 - بنى اسرائيل\r\n( 2 ) . 15 - بنى اسرائيل\r\n","page_name":" 59 ","page_number":79},
  {"content":"\r\n\r\nاوباش ، و نزديكست دعا كنيد و مستجاب نشود و آشكار گردد بر شما تسلط كفار و فريادرسى نداشته باشيد ، پس مهيا كنيد جواب را زيرا در قيامت از شما سؤال ميكنند ، قسم به خدا اگر ظاهر ميشد عيب و معصيت بعضى بر بعضى دفن نميكرديد يك ديگر را ، پس از خدا بترسيد و پيش فرستيد بعضى از اموال خود را ( به صدقه دادن ) ، همانا كسانى كه قبل از شما بودند به قدر ما يحتاج از دنيا گرفتند و زيادهء آن را ايثار نمودند ببرادران مساكين خود و بخشيدند بايتام و بينوايان ، پس آگاه باشيد و هشيار و بيدار شويد از خواب غفلت زيرا مرگ رسوا نموده دنيا را و باقى نگذارده براى صاحبان عقل فرح و سرور را ، بدانيد هر كه شناخت پروردگار را با كمال دوستى اطاعت او را مينمايد و كسى كه شيطان را دشمن خود دانست مخالفت مىكند امر او را و كسى كه شناخت دنيا را و مكر و تزوير باهلش را ( از او رو ميگرداند و ) زاهد مىشود ، و همانا مؤمن بلهو و لعب مشغول نميگردد و بغفلت زندگى نميكند ، جز اين نيست كه كوشش او فكر و عبرت از گذشتگانست و در همه احوال به ياد خداوند است به جهت آنكه ميداند در هر صبح و شام بين سه خطر است ، يا بليهء نازله ، يا نعمت زائله ، يا آرزوى گذشته ، و هر آينه مكدر نموده ياد مرگ عيش هر عاقلى را ، پس شگفت‌آور است حالت مردمى كه نداى الرحيل به آنها مىشود باز غفلت دارند از تهيهء زاد و توشه ، با اينكه ميدانند از براى هر سفرى ناچار توشه‌ئى لازم است .\r\nو روايت شده است در آيه كريمه :  وَ آتَيْناهُ الْحُكْمَ صَبِيًّا  « 1 » در بارهء حضرت يحيى عليه السّلام كه طفلى بود هفت ساله اطفال ديگر به او گفتند\r\n\r\n\r\n","description":"","footnote":"\r\n( 1 ) . 14 - مريم\r\n","page_name":" 60 ","page_number":80},
  {"content":"\r\n\r\nبيا مشغول بازى شويم فرمود ما را از براى بازى خلق نكرده‌اند .\r\nو فرمود حضرت امير المؤمنين عليه السلام در تفسير آيهء شريفه  وَ لا تَنْسَ نَصِيبَكَ مِنَ الدُّنْيا  « 1 » يعنى فراموش مكن در حال صحت و توانائى و جوانى و بىنيازى و نشاط خود را از اينكه آخر ترا طلب نمائى ، و ديگران گفته‌اند مراد كفن است از جميع اموال يعنى فراموش نكن كه كفنى بهرهء تو است از تمام اموال اگر چه مالك تمام دنيا شوى .\r\nو فرمود حضرت سجاد عليه السّلام با عظمت و قدر و مقام است كسى كه باك ندارد اينكه دنيا در دست هر كه باشد ، و گفته است محمّد بن حنفيه « 2 » كسى كه عزّت نفس دارد دنيا در نظرش خوار و بىاعتبار است .\r\nو فرمود رسول خدا صلّى اللَّه عليه و آله و سلّم زياد نميكند روزگار مگر شدت و سختى را ، و عمر مگر نقصان را ، و رزق مگر كمى را ، و علم مگر رفتن را ، و خلق مگر ضعف و سستى را ، و دنيا مگر پشت نمودن را ، و مردم را مگر بخالت ، و ساعت ( قيامت ) را مگر نزديك بودن كه بر اشرار مردم قيام نمايد ( و به پا شود ) .\r\nو فرمود لوحى كه در زير پايهء ديوار بود ( در قصه حضرت موسى ع و خضر ع ) بر آن نوشته بود : عجب از كسى كه يقين بمرگ دارد چگونه خوشحالى مىكند ، و عجب است از كسى كه يقين دارد به روزى كه ميرسد چگونه محزون مىشود ، و عجب است از كسى كه يقين به آتش جهنم دارد چگونه گناه مينمايد ، و عجب است از كسى كه مىبيند دنيا و انقلاب اهلش را چگونه به آن دل مىبندد و اطمينان خاطر از آن پيدا مىكند ،\r\n\r\n\r\n","description":"","footnote":"\r\n( 1 ) . 77 - القصص\r\n( 2 ) . فرزند ارجمند حضرت على ( ع ) و اشتهارش بابن حنفيه براى آنست كه مادر او خوله دختر جعفر بن قيس از قبيلهء بنى حنيفه بوده است و كيسانيه او را امام و مهدى موعود ميدانند - مترجم\r\n","page_name":" 61 ","page_number":81},
  {"content":"\r\n\r\nو فرمود رسول خدا صلّى اللَّه عليه و آله و سلّم زمانى كه دوست بدارد خداوند بنده‌ئى را مبتلا مينمايد او را ، و هر گاه بمنتها درجه او را دوست بدارد وانميگذارد براى او اموال و نه فرزندى را ، و همانا خداوند تفقد مينمايد بندهء مؤمن را در نفس و اموالش ببلا : چنان كه تفقد مىكند مادر فرزند را بشير دادن ، و منع مىكند بندهء مؤمن را از ( تمايل و دوستى با ) دنيا چنان كه منع مىكند طبيب مريض را از خوردن غذا .\r\nميفرمود على عليه السّلام خدايا سؤال ميكنم از تو روگردانى از دنيا و دشمن داشتن آن را ، زيرا خير و نيكوئيش اندكست و شرّ و بديش ( بسيار و ) هميشه آماده است ، و دوستى آن ( توأم ) با كدورتست ، و تازه‌هاى آن كهنه مىگردد ، و آنچه كه از آن رفت بر نمىگردد ، و آنچه كه از او ميرسد همه شرّ و فتنه است ، مگر آنكه را خدايا تو حفظش كنى و رحمت خود را شامل حال او گردانى ، پس پروردگارا مرا خواهان دنيا قرار مده كه اطمينان به دنيا پيدا كنم زيرا هر كه به دنيا اطمينان پيدا كرد دنيا با او خيانت خواهد نمود و هر كه به او وثوق و اعتماد داشته باشد مغرورش مىكند .\r\nو شاعر در وصف دنيا گويد :\r\n رب ريح لأناس عصفت * ثمّ ما إن لبثت إن سكنت\r\nو كذاك الدّهر في أطواره * قدم زلّت و أخرى ثبتت\r\nو كذا الايّام من عاداتها * إنّها مفسدة ما أصلحت \r\nچه بسا بادهائى كه براى پراكندگى مردم ميوزد كه كسى بعد آن زندگى نميتواند كرد ، و چه بسا روزگار قدمهائى را ميلغزاند و خوار\r\n\r\n","description":"","footnote":"","page_name":" 62 ","page_number":82},
  {"content":"\r\n\r\nمىكند ، و قدمهائى را ثابت و عزيز مىگرداند و همچنين أيام شبانه روز كه عادتش اينست كه فاسد و تباه كند آنچه كه خوب و اصلاح شده و ديگرى گفته :\r\n لا تحرصنّ على الدّنيا و ما فيها * و أحزن على صالح لم تكتسب فيها \r\nحريص بر دنيا و آنچه كه در اوست مشو بلكه محزون باش از اعمال نيكوئى كه انجام نداده‌اى در دنيا .\r\nو ديگرى گفته :\r\n و اذكر ذنوبا عظاما منك قد سلفت * نسيت كثرتها و اللَّه محصيها \r\nياد آور گناهان بزرگ خود را كه نموده‌اى و فراموش كرده‌اى بواسطهء توجه داشتن به دنيا ، بدان كه خداوند تمام گناهان تو را ثبت و ضبط فرموده .\r\nو خداى تعالى ميفرمايد :      كَمْ تَرَكُوا مِنْ جَنَّاتٍ وَ عُيُونٍ وَ زُرُوعٍ وَ مَقامٍ كَرِيمٍ وَ نَعْمَةٍ كانُوا فِيها فاكِهِينَ كَذلِكَ وَ أَوْرَثْناها قَوْماً آخَرِينَ فَما بَكَتْ عَلَيْهِمُ السَّماءُ وَ الْأَرْضُ وَ ما كانُوا مُنْظَرِينَ      « 1 » چه بسيارى از مردم در دنيا بودند و باغ و بستان و چشمه‌هاى آب و كشت و زرعها و مقام و منزلهاى عالى داشتند رها كردند و رفتند و از نعمتهاى زيادى كه غرق در آن بودند چشم پوشيدند و ما آن نعمتها را بقوم ديگر ارث داديم ، و بر آن گذشتگان اهل آسمان و زمين هيچ نگريستند و بر هلاك و عقابشان مهلت ندادند و گفته است يكى از بزرگان كه گذشتم بخرابه‌ئى و سرم را داخل در آن كردم و گفتم :\r\n\r\n\r\n","description":"","footnote":"\r\n( 1 ) . 24 - الدخان .\r\n","page_name":" 63 ","page_number":83},
  {"content":"\r\n\r\n ناد ربّ الدّار ذا المال الّذى * جمع الدّنيا بحرص ، ما فعل ؟ \r\nندا كن ثروتمند را كه با حرص دنيا را جمع آورى مينمود آخر الامر چه كرد و چه شد . پس هاتفى از ميان خرابه گفت :\r\n كان في دار سواها داره * علّلته بالمنى حتى انتقل \r\nبود در دنيا در خانهء موقّت و مشغول بآمال و آرزو بود تا اينكه منتقل شد بآخرت .\r\nو گفته است قتاده كه مراد از آيهء :  وَ قَدْ خَلَتْ مِنْ قَبْلِهِمُ الْمَثُلاتُ  « 1 » وقايع زمانهاى گذشته و خرابى ديار و آثار آنها است .\r\nو عبور فرمودند روزى حضرت امام حسين عليه السّلام بقصرى و فرمود از آن كيست اين ؟ گفتند از أوس . فرمود دوست ميدارد أوس اينكه در آخرت بجاى اين قصر براى او گردهء نانى باشد .\r\nنيكو گفته ابو العتاهيّه :\r\n جمعوا فما أكلوا الّذى جمعوا * و بنوا مساكنهم فما سكنوا\r\nو كأنّهم كانوا بها ظعنا * فما استراحوا ساعة ظعنوا \r\nجمع كردند دنيا را و لكن نخوردند و خانه‌ها ساختند ولى در آن سكونت ننمودند كوچ نمودند و رفتند ( بسوى قيامت ) زيرا مسافر بودند و آنى استراحت نكردند ( در دنيا ) .\r\nو گفته است مسروق : وارد نميشود در خانه‌اى فرح و سرور مگر آنكه وارد مىشود بعد از آن حزن و اندوه و عبرت و مرگ و انشاد نموده :\r\n\r\n\r\n","description":"","footnote":"\r\n( 1 ) . 7 - الرعد\r\n","page_name":" 64 ","page_number":84},
  {"content":"\r\n\r\n كم ببطن الأرض ثاو من وزير و أمير * و صغير الشأن عبد خامل الذّكر حقير\r\nلو تأمّلت قبور القوم في يوم قصير * لم تميّزهم و لم تعرف غنيّا من فقير \r\nچه بسيار از وزير و امير و مردمان ديگر در زير خاك پنهانند كه اگر تأمل در قبرها نمائى تميز نخواهى داد فقير را از غنى .\r\nسعد وقاص هنگامى كه والى عراق شد طلبيد خرقه دختر نعمان ( بن منذر ) را ، خرقه با جمعى از كنيزان آمد و گفت براى چه مرا احضار نمودى ؟ اى سعد قسم به خدا آفتاب طلوع نكرد كه نباشد چيزى را كه ما ميخواستيم ، پس غروب كرد آفتاب ( عزت ) ما در حالى كه ترحم نمودند بما كسانى كه حسد ميبردند بما ، آرى نيست خانه‌ئى كه داخل شود در آن فرح و سرور مگر آنكه در عقبش سختى و حزن وارد مىشود .\r\nسپس گفت :\r\n فبينا نسوق النّاس و الامر أمرنا * إذا نحن فيهم سوقة نتنصّف\r\nفافّ لدينا لا يدوم سرورها * تقلبنا ثاراتها و تصرف\r\nهم الناس ما ساروا يسيرون حولنا * و إن نحن أومينا إلى الناس أوقفوا « 1 » \r\nپس در ميان اوقاتى كه ما امير بوديم و امر و نهى ميكرديم مردمان را و حكم حكم ما بود ناگاه گرديديم ما در ميان ايشان رعيتى كه بايد\r\n\r\n\r\n","description":"","footnote":"\r\n( 1 ) . شعر در جامع الشواهد است با كمى اختلاف و در آنجا گويد كه دختر نعمان موقعى كه بر مغيرة بن شعبه كه امير كوفه بود در زمان معويه وارد شد اين اشعار را گفت - مترجم .\r\n","page_name":" 65 ","page_number":85},
  {"content":"\r\n\r\nخدمت كنيم ايشان را ، پس واى بر اين دنيا كه سرور و نعمت آن هميشگى نيست ، آرى اين مردمى كه اكنون اطراف تو هستند همان‌هائى بودند كه اطراف ما بودند و اگر اشاره ميكرديم بجاى خود ميايستادند ( و بدون اذن ما كارى نميكردند ) سپس گفت همانا دنيا خانهء فنا و زوالست باقى نماند بيك حال و انتقال ميدهد اهلش را ، هم چنان كه بوديم ما پادشاه اين قصر كه مطيع ما بودند اهل آن و تقرب ميجستند داخل‌شوندگان بما ، پس برگشت أمر و رياست ما و بزجر و سختى انداخت ما را روزگار و پراكنده كرد جمعيت ما را بلكه براى احدى دوام و ثبات ندارد ، پس گريست و گفت :\r\n إنّ للدّهر صولة فاحذريها * لا تقولين قد أمنت الدهورا\r\nقد يبيت الفتى معافا فيوذى * و لقد كان آمنا مسرورا \r\nبدرستى كه براى روزگار پست و بلنديها است پس از آن بترسيد و هيچ گاه نگوئيد كه روزگار خيانت نميكند زيرا مردمان با فرح و سرور زندگى ميكنند ناگهان گرفتارشان مينمايد . سعد گفت اى خرقه بخواه خواستهء خود را ، گفت وابگذار بنو نعمان را كه باملاك و مستغلات و كارگاه خود درآيند ؟ سعد گفت حاجت شخصى خود را بگو گفت دست امير آزادتر است از زبان من كه سؤال كنم پس بخشش كرد به آنها خاصه بخرقه كه عطاياى وافرى بخشيد ، خرقه گفت تو را سپاسگزارم خداوند تو را فقير نگرداند بعد از بىنيازى و تو را مملوك ديگران نكند و احسان تو را ثبت فرمايد و تو را محتاج مردمان پست و لئيم ننمايد و تو را سبب ازدياد ثروت افراد كريم و خوب بگرداند ، پس سعد دستور داد كه نام خرقه را در ديوان حكومتى ثبت نمايند ، چون خرقه از حضور سعد\r\n\r\n","description":"","footnote":"","page_name":" 66 ","page_number":86},
  {"content":"\r\n\r\nبيرون رفت زنان از او پرسيدند كه امير با تو چه كرد ، گفت متعهد شد كه مخارج مرا بدهد و مرا اكرام نمود ، و امير را شخصى كريم ديدم زيرا كريم اكرام مىكند كريمان را .\r\nاز ديوان حضرت امير چه نيكو گفته است شاعر :\r\n و ما الدّهر و الايّام إلّا كما ترى * رزيّة مال أو فراق حبيب\r\nو إنّ امرء قد جرب الدّهر لم يخف * تقلب يوميه لغير أريب \r\nو نيست ايّام روزگار هم چنان كه مىبينى جز مصيبت مال يا فراق دوستان و اگر مرد با تجربه باشد از انقلابات نميترسد .\r\nو ديگرى گفته :\r\n هو الموت لا ينجى من الموت و الّذى * أحاذر بعد الموت أدهى و أقطع \r\nمرگست كه كسى را از آن نجاتى و فرارى نيست و آنچه را كه من ميترسم بعد از مرگست كه سخت‌تر از آن خواهد بود .\r\nو ديگرى گفته :\r\n إذ الرّجال كثّرت أولادها * و جعلت اوصابها يعتادها\r\nو اضطربت من كبر أعضادها * فهى زروع قد دنا حصادها \r\nزمانى كه اولاد مردى زياد گرديد و قرار داده شد براى او وصى و جانشينى و لرزش اندام پيدا كرد ، همانند كشت و زرعيست كه وقت درو آن رسيده باشد .\r\nيكى از بزرگان ميگويد وارد خانهء حاكمى شدم ديدم او را در كمال عجب و غرور و نخوت . پس شنيدم هاتفى گفت :\r\n\r\n","description":"","footnote":"","page_name":" 67 ","page_number":87},
  {"content":"\r\n\r\n و ما سالم عمّا قليل بسالم * و إن كثرت أحراسه و مواكبه\r\nو من يك ذا باب شديد و حاجب * فعمّا قليل يهجر الباب حاجبه\r\nو يصبح في لحد من الارض ضيّقا * يفارقه أجناده و مواكبه\r\nو ما كان إلّا الموت حتى تفرّقت * إلى غيره أحراسه و كتائبه\r\nو أصبح مسرورا به كل كاشح * و أسلمه أحبابه و حبائبه\r\nبنفسك فاكسبها السّعادة جاهدا * فكلّ امرء رهن بما هو كاسبه \r\nسالم نميماند از مرگ كسى كه داراى اموالى باشد اگر چه زياد باشد نگهبان او ، و هر كه باشد صاحب دربان بداند كه نزديكست مرگ او فرا رسد و دربانش برود ، و صبح مىكند در حالى كه ميان تنگناى لحد است و جدا ميشوند تمامى لشكريان و همراهان او ، و نيست مرگ مگر آنكه از بين ميبرد آثار انسانى را ، و صبح مينمايد در حالى كه دشمنان او خرسندند و رها ميكنند او را دوستان ، پس اى هوشيار براى كسب سعادت جديت كن زيرا هر مردى رهين عمل خويشست .\r\nيكى از بزرگان هنگامى كه بآينه نظر مينمود و صورت خويش را ميديد . اين شعر را انشاد ميكرد :\r\n يا حسّان الوجوه سوف تموتو * ن و تبلى الوجوه تحت التّراب\r\nيا ذوى الاوجه الحسّان المصونا * ت و أجسامها الغضاض الرطاب\r\nأكثروا من نعيمها و أقلوا * سوف تهدونها لعقر التّراب\r\nقد نعتك الأيّام نعيا صحيحا * بفراق الأقران و الاصحاب \r\nاى نيكو صورتها زود باشد كه بميريد و زير خاك رويد و درهم شكسته شويد ، بتحقيق خبردار مينمايد تو را روزگار بفراق خويشان و همدمان .\r\n\r\n","description":"","footnote":"","page_name":" 68 ","page_number":88},
  {"content":"\r\n\r\nو ديگرى گفته :\r\n تذكّر و لا تنس المعاد و لا تكن * كأنك في الدّنيا مخلّى و ممرّج\r\nفلا بدّ من بيت انقطاع و وحشة * و إن غرّك البيت الأنيق المدبج \r\nبيادآور و فراموش منما قيامت را و نبوده باش در دنيا دلبسته بزينت آلات زيرا ناچارى در رفتن به خانه وحشت انگيزى .\r\nو يافته شد سنگ لوحى در قبرستانى كه در آن اين اشعار نوشته بود :\r\n تزوّد من الدّنيا فانّك لا تبقى * و خذ صفوها لمّا صفت ودع الزلقا\r\nو لا تأمننّ الدّهر إنّى أمنته * فلم يبق لى خلّا و لم يرع لى حقا\r\nقتلت صناديد الملوك فلم أدع * عدوّا و لم أمهل على ظنة خلقا\r\nو أخليت دار الملك من كلّ بارع * فشرّدتهم غربا و مزّقتهم شرقا\r\nفلمّا بلغت النّجم عزا و رفعة * و صارت رقاب الخلق أجمع لى رقّا\r\nرمانى الرّدى رميا فأخمد جمرتى * فها أنا ذا في حفرتى مفردا ملقى\r\nفأفسدت دنيائى و دينى جهالة * فمن ذا الّذى منّى بمصرعه أشقى \r\nزاد و توشه برگير از دنيا زيرا در او نميمانى و بگير خير و خوبى دنيا را و وابگذار آنچه را كه ميلغزاند ، و ايمن از روزگار مباش ، همانا من ايمن از آن شدم كه باقى نماند براى من دوستى و مراعات ننمود حق مرا و اين دنيا است كه كشته است پادشاهان بزرگ را و خالى نموده دار الملك را از أميران و پراكنده كرده است آنها را به اطراف عالم ، من هم بودم در دنيا صاحب رقاب مردم و ليكن روزگار مرا طرد نمود و جمعيت مرا خاموش كرد ، و اين منم كه در تنگناى لحد به تنهائى زندگى ميكنم زيرا فاسد كردم بواسطهء جهالت دين و دنياى خويش را و اكنون هيچ كس\r\n\r\n","description":"","footnote":"","page_name":" 69 ","page_number":89},
  {"content":"\r\n\r\nهمانند من گرفتار نيست .\r\nو فرموده است يكى از بزرگان كه اى انسان خود را بزرگ نشمار زيرا بزرگ نيست كسى كه از خاك آفريده شده و بازگشت به آن مىكند ، چگونه تكبّر مينمايد كسى كه در أول نطفهء پليد و در آخر مرده‌ايست متعفّن و حامل كثافات است ، و بزرگ نيست كسى كه از پاى در مىآورد او را أمراض و به درد مىآورد او را ألمها و مكر و حيله مىكند با او روزگار و ايمن نيست از اينكه جوانيش فانى گردد و سلطنتش زايل شود و او را از سرير سلطنت بتنگناى قبر بكشاند ، همانا جز اين نيست كه پادشاه حقيقى آن كسيست كه از اين معايب عارى باشد و از سريرش بميان لحد فرود نيايد ، سپس اين ابيات را خواند :\r\n أين الملوك و أبناء الملوك و من * قاد الجيوش ألا يا بئس ما عملوا\r\nباتوا على قلل الجبال تحرسهم * غلب الرّجال فلم يمنعهم القلل\r\nفانزلوا بعد عزّ عن معاقلهم * و أسكنوا حفرة يا بئس ما نزلوا\r\nناداهم صارخ من بعد ما دفنوا * أين الاسرة و التيجان و الكلل\r\nأين الوجوه الّتى كانت منعمة * من دونها تضرب الاستار و الحلل\r\nفأفصح القبر عنهم سائلهم * تلك الوجوه عليها الدود تنتقل\r\nقد طال ما أكلوا دهرا و ما شربوا * فأصبحوا بعد طيب الأكل قد اكلوا\r\nسالت عيونهم فوق الخدود و لو * رأيتهم ما هناك العيش يا رجل « 1 » \r\n\r\n\r\n","description":"","footnote":"\r\n( 1 ) . اين اشعار را در جامع الشواهد با كمى اختلاف نقل كرده و نسبت به حضرت صادق و يا حضرت كاظم ( ع ) داده و نسبت به حضرت امير ( ع ) هم داده شده و در ديوان منسوب به آن حضرت مذكور است و اين اشعار را حضرت امام على النقى ( ع ) در نزد متوكل خواندند چنان كه در منتهى الامال است - مترجم .\r\n","page_name":" 70 ","page_number":90},
  {"content":"\r\n\r\nكجايند پادشاهان و پسران پادشاهان و كسانى كه رئيس لشكرها بوده‌اند آگاه باش كه چقدر بد رفتارى كردند ، بيتوته نمودند بر قله‌هاى كوهها ( و ييلاقها ) در حالى كه حراست و نگهبانى ميكردند آنها را مردان خشن و پهلوان با اين حال آن مردان نتوانستند كه مانع مردن ايشان شوند ، پس پائين آورده شدند بعد از آن همه عزت از پناهگاهاى خود و ساكن گرديدند در گودال قبر و چه بد مكانيست براى آنها ، صدا زد آنها را شخصى بعد از آنى كه در فن شدند كه كجايند اهل و عيال و چه شد تاج و تخت و مدالهاى شما ، كجايند صورتهائى كه در كمال خوشى بودند و با دستمال و زينتها مزيّن ميشدند ، پس قبر با فصاحت در جواب سائل گفت كه اين صورتها را كرم خورد ، طولانى شد روزگارى كه ميخوردند و مىآشاميدند و لكن صبحى شد كه پس از آن همه خوراكهاى خوب خودشان خوراك ( خاك قبر ) شدند ، جارى گرديد چشمان آنها بصورتشان و اگر ميديدى ايشان را ( كه آنجا بواسطه غفلت و گناهشان ) عيشى ندارند اى مرد .\r\nو فرمود حضرت امام حسين عليه السّلام اى پسر آدم فكر كن كه كجا رفتند سلاطين دنيا و آن كسانى كه عمارات زيبا و دهكده‌ها ساختند و نهرها جارى نمودند و چگونه مفارقت كردند دنيا را و حال آنكه نميخواستند بروند از دنيا ، و اندوخته‌هاى خود را به ارث به ديگران دادند و ما هم در اين نزديكى به آنان ملحق خواهيم شد ، اى پسر آدم ياد كن رفتن در قبر و خوابيدن در آن و حضور در پيشگاه پروردگار را كه در آن وقت تمام اعضاء و جوارح بدنت شهادت بر اعمال تو ميدهند ، و ياد آور روزى را كه قدمها ميلرزد و جانها بگلو ميرسد و سفيد مىشود صورتهائى\r\n\r\n","description":"","footnote":"","page_name":" 71 ","page_number":91},
  {"content":"\r\n\r\nو آشكار ميگردد اعمال پنهان انسان و ميزان عدل براى سنجش اعمال مىآورند ، اى پسر آدم بيادآور چگونگى حالات پدران و فرزندان خود كه كوچ نمودند بآخرت و همانا تو هم بمنزلگاه آنها خواهى شتافت و عبرت عبرت‌گيرندگان ميشوى ، و اين شعر را انشاد فرمود :\r\n أين الملوك الّتى عن حفظها غفلت * حتّى سقاها بكأس الموت ساقيها\r\nتلك المدائن في الآفاق خالية * عادت خرابا و ذاق الموت بانيها\r\nأموالنا لذوى الورّاث نجمعها * و دورنا لخراب الدّهر نبنيها \r\nكجايند پادشاهانى كه غافل از حفظ نفس خود بودند تا اينكه از جام مرگ سقايت شدند ، اين همه شهرها است كه در اطراف عالم خالى از جمعيت است و صاحبان آن مرگ را چشيده‌اند ، آرى ثروت‌هاى خويش را براى وارثين جمع آورى ميكنيم و خانه‌هاى خود را براى خراب شدن بنا مينمائيم .\r\nو سرزنش نكرده كسى دنيا را آنچنان كه حضرت أمير المؤمنين عليه السّلام سرزنش فرموده كه ميفرمايد : دنيا خانه‌ايست كه اهل آن را غم و اندوه فرا گرفته ، و بمكر و حيله مشهور است و هميشه بر يك حال باقى نميماند و زندگى آن بمرگ و توانگرى آن به فقر مبدل ميگردد ، حالات آن همواره دگرگونست و نوبتهاى او در تغيير است ، زندگى خوش در آن ناپسند شده است ، و آسودگى در آن يافت نميشود ، و اهلش هدفهاى تير بلا هستند كه هر يك را بدردى مبتلا ميسازد و بمرگ نابودشان مينمايد ، بندگان خدا بدانيد شما و آنچه در آن هستيد از ساختمانهاى اين دنيا در راه آنان ميباشيد كه پيش از شما گذشته‌اند ، عمرهايشان از شما\r\n\r\n","description":"","footnote":"","page_name":" 72 ","page_number":92},
  {"content":"\r\n\r\nدرازتر و شهرهايشان آبادتر و آثارشان مهمتر بود ، و لكن صداهايشان خاموش شده و ديگر سخن نميگويند ، و بادهايشان خوابيده كبر و غرورشان از بين رفته و بدنهايشان پوسيده و شهرهايشان خالى مانده ، و آثار آنها محو و ناپيدا شده ، قصرهاى مرتفع و ساختمانهاى استوار و فرشهاى گسترده را بسنگهاى محكم و قبرها و لحدها تبديل نمودند ، آن قبرهائى كه به كلى ويران شده ، و ساختمان آنها با خاك بلند شده ، آن قبرها بهم نزديكست ، ولى ساكنين آنها غريب و تنهايند ، دستهء از آنها ترسان و هراسانند و دستهء ديگر به ظاهر راحتند ، ولى در حقيقت بزحمات زيادى مبتلايند ، بقبرهاى خود انس نميگيرند و بديدار يك ديگر نميروند با قرب جوارشان و با اينكه همسايه هستند ، و تصور كنيد كه شما رفته‌ايد جايى كه ايشان رفته‌اند و آن قبرها شما را گرو گرفته ، و آن امانتگاه شما را در آغوش دارد ، پس اى فريفتگان دنيا چگونه خواهد بود حال شما اگر قبر و عالم برزخ بپايان رسد ، و مردگان را از قبرها براى رسيدگى به حساب بيرون آورند :  هُنالِكَ تَبْلُوا كُلُّ نَفْسٍ ما أَسْلَفَتْ وَ رُدُّوا إِلَى اللَّهِ مَوْلاهُمُ الْحَقِّ وَ ضَلَّ عَنْهُمْ ما كانُوا يَفْتَرُونَ  « 1 » در روز قيامت هر كسى جزاء اعمال نيك و بدى كه پيش از اين كرده خواهد ديد و همه بسوى خدا كه مالك به حق و مولاى حقيقى ايشانست باز گرديده ميشوند و خدايان باطل را كه شريك خدا ميدانستند و بشفاعتشان چشم داشتند نابود شود .\r\nأبو هذيل وارد شد بر خانهء مأمون و گفت اين خانه محل سكونت مردمان پيش از تو بود كه سلطنت داشتند و الحال آثار آنها كهنه شده و عمرهايشان قطع گرديده ، پس با سعادت كسيست كه از گذشتگان عبرت بگيرد .\r\n\r\n\r\n","description":"","footnote":"\r\n( 1 ) . 29 - يونس\r\n","page_name":" 73 ","page_number":93},
  {"content":"\r\n\r\n\r\nباب پنجم ياد عذاب و آخرت\r\n وَ نُخَوِّفُهُمْ فَما يَزِيدُهُمْ إِلَّا طُغْياناً كَبِيراً  « 1 » ما بذكر آيات قرآن آنها را ميترسانيم و ليكن بر آنها جز طغيان بزرگ و انكار شديد چيزى نيفزايد . و فرموده است :  بَلِ السَّاعَةُ مَوْعِدُهُمْ وَ السَّاعَةُ أَدْهى وَ أَمَرُّ  « 2 » بلكه قيامت وعده‌گاه آنها است و آن روز سخت و تلختر است از عذاب دنيا .\r\n  أَ أَمِنْتُمْ مَنْ فِي السَّماءِ أَنْ يَخْسِفَ بِكُمُ الْأَرْضَ فَإِذا هِيَ تَمُورُ أَمْ أَمِنْتُمْ مَنْ فِي السَّماءِ أَنْ يُرْسِلَ عَلَيْكُمْ حاصِباً فَسَتَعْلَمُونَ كَيْفَ نَذِيرِ   « 3 » آيا ايمن شديد از آن خدائى كه در آسمانست اينكه شما را به زمين فرو برد در حالى كه زمين مانند دريا بموج و اضطراب در آيد ، آيا از آنكه در آسمان مقتدر و حكم فرماست ايمن گرديديد كه تند بادى بفرستد و بر سر شما سنگ ببارد تا بدانيد چگونه است عذاب او .\r\n وَ ما نُرْسِلُ بِالْآياتِ إِلَّا تَخْوِيفاً  « 4 » و ما آيات را جز براى آنكه مردم بترسند و هدايت شوند نميفرستيم .    أَ فَأَمِنَ أَهْلُ الْقُرى أَنْ يَأْتِيَهُمْ بَأْسُنا بَياتاً وَ هُمْ نائِمُونَ أَ وَ أَمِنَ أَهْلُ الْقُرى أَنْ يَأْتِيَهُمْ بَأْسُنا ضُحًى وَ هُمْ يَلْعَبُونَ أَ فَأَمِنُوا مَكْرَ اللَّهِ فَلا يَأْمَنُ مَكْرَ اللَّهِ إِلَّا الْقَوْمُ الْخاسِرُونَ    « 5 » آيا أهل شهر و دهكده‌ها ايمنند كه شبانگاه كه در خوابند عذاب ما آنان را فرا رسد ، آيا\r\n\r\n\r\n","description":"","footnote":"\r\n( 1 ) . 60 - الاسرا\r\n( 2 ) . 46 - القمر\r\n( 3 ) . 16 - الملك\r\n( 4 ) . 59 - الاسرا\r\n( 5 ) . 96 - الاعراف\r\n","page_name":" 74 ","page_number":94},
  {"content":"\r\n\r\nاهل ديار و شهرها ايمنند از اينكه در هنگام روز كه سرگرم دنيا هستند عذاب ما آنها را فرا گيرد ، آيا ايمن گرديده‌اند از آزمايش و امتحان خداوند كه غافل از آن نميگردند جز مردم زيانكار .\r\nو :   وَيْلٌ لِكُلِّ أَفَّاكٍ أَثِيمٍ يَسْمَعُ آياتِ اللَّهِ تُتْلى عَلَيْهِ ثُمَّ يُصِرُّ مُسْتَكْبِراً كَأَنْ لَمْ يَسْمَعْها فَبَشِّرْهُ بِعَذابٍ أَلِيمٍ   « 1 » واى بر آدم دروغگو و گناهكار ، آنان كه ميشنوند آيات قرآن را كه بر آنها ميخوانى و اصرار بر تكبر و كفر دارند و روگردان از ايمانند چنان كه گوئى هيچ از آيات را نشنيده است پس چنين كسى را به عذاب دردناك و سخت بشارت بده اى رسول ما .\r\n وَ لَوْ يُؤاخِذُ اللَّهُ النَّاسَ بِظُلْمِهِمْ ما تَرَكَ عَلَيْها مِنْ دَابَّةٍ  « 2 » اگر مؤاخذه نمايد خداوند مردم را بظلم و گناهشان باقى نخواهد گذاشت در زمين جنبنده‌اى  ظَهَرَ الْفَسادُ فِي الْبَرِّ وَ الْبَحْرِ بِما كَسَبَتْ أَيْدِي النَّاسِ لِيُذِيقَهُمْ بَعْضَ الَّذِي عَمِلُوا لَعَلَّهُمْ يَرْجِعُونَ  « 3 » فساد و پريشانى ظاهر گرديد در دريا و زمين باعمال ناپسندى كه مردم مينمايند ، ما هم پاداش بعضى از اعمالشان را به آنها بچشانيم ، شايد پشيمان شوند و از معصيت دست بكشند بسوى ما باز گردند .\r\nو :  وَ تِلْكَ الْقُرى أَهْلَكْناهُمْ لَمَّا ظَلَمُوا  « 4 » و اينست شهر و دهكده‌ها كه اهل آن را هلاك ساختيم چون ظلم و ستم ميكردند و نافرمانى ما را مينمودند .  فَبِظُلْمٍ مِنَ الَّذِينَ هادُوا حَرَّمْنا عَلَيْهِمْ طَيِّباتٍ أُحِلَّتْ لَهُمْ  « 5 » مردمان پيش از شما را بواسطه ظلمى كه در حق پيغمبران نمودند و سخن آنها را گوش نكردند حرام كرديم نعمتهاى خود را بر آنان ( و از آنها\r\n\r\n\r\n","description":"","footnote":"\r\n( 1 ) . 6 - الجاثيه\r\n( 2 ) . 60 - النّحل\r\n( 3 ) . 40 - الروم\r\n( 4 ) . 58 - الكهف\r\n( 5 ) . 158 - النساء\r\n","page_name":" 75 ","page_number":95},
  {"content":"\r\n\r\nگرفتيم )  وَ لَوْ لا كَلِمَةٌ سَبَقَتْ مِنْ رَبِّكَ لَكانَ لِزاماً وَ أَجَلٌ مُسَمًّى  « 1 » اگر نه اين بود كه پروردگار عذاب بدكاران را تأخير نميداشت تا قيامت ، هر آينه گرفتار نتيجهء بد اعمال خود ميشدند در دنيا يعنى بعد از هر گناهى في الفور معذب ميشدند و پيش از اين آيه فرموده :\r\n وَ ما كانَ اللَّهُ لِيُعَذِّبَهُمْ وَ أَنْتَ فِيهِمْ وَ ما كانَ اللَّهُ مُعَذِّبَهُمْ وَ هُمْ يَسْتَغْفِرُونَ  « 2 » عذاب نميكند خداوند مردم را چون تو اى پيغمبر در ميان آنها هستى و نيز عذاب نخواهد كرد و حال آنكه ايشان استغفار مينمايند ( يعنى شايد از كردار زشت خود پشيمان شوند و استغفار كنند و بدرگاه خداوند توبه و بازگشت نمايند ) .\r\nو فرمود حضرت امير المؤمنين عليه السّلام در ميان مردم دو امان است يكى رسول خدا و يكى استغفار ، پس رسول خدا از ميان مردم رفت و باقى ماند براى آنها استغفار و توبه .\r\nو فرمود رسول اكرم صلّى اللَّه عليه و آله و سلّم اى بندگان خدا باز داريد خود را از معصيت بدرستى كه سخت است عذاب پروردگار .\r\nو هم آن حضرت فرمود كه خداوند نداده است نعمتى را بر مردم كه از آنان بگيرد پس اگر انعام فرمود بر جماعتى باقى ميگذارد تا مادامى كه شب و روز باقيست مگر آنكه كفران نعمت كنند و از اطاعت روگردان شوند و معصيت نمايند ، و اشاره به همين است آيهء شريفه كه خدا ميفرمايد :  إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ  « 3 » بدرستى كه خداى مهربان حال و نعمت هيچ قومى را دگرگون نخواهد كرد مگر\r\n\r\n\r\n","description":"","footnote":"\r\n( 1 ) . 129 - طه\r\n( 2 ) . 32 - الانفال\r\n( 3 ) . 12 - الرعد\r\n","page_name":" 76 ","page_number":96},
  {"content":"\r\n\r\nاينكه خود آن قوم حالشان را تغيير دهند و از نيكى ببدى شتابند .\r\nو فرمود حضرت امير عليه السّلام بدرستى كه خداوند بندگان خود را كه به كارهاى ناشايسته مشغولند بكمى ميوه‌ها و بازداشتن بركات و بستن درب خزينهاى نيكوئيها مبتلا مينمايد تا توبه كنند و متنبه شوند و بازگشت نمايند و مرتكب گناه نشوند و پند گيرند و نصيحت پذيرند ، و خداوند استغفار و طلب آمرزش را سبب فراوانى روزى و رسيدن برحمت و مهربانى قرار داده چنان كه فرموده است :\r\n   اسْتَغْفِرُوا رَبَّكُمْ إِنَّهُ كانَ غَفَّاراً يُرْسِلِ السَّماءَ عَلَيْكُمْ مِدْراراً وَ يُمْدِدْكُمْ بِأَمْوالٍ وَ بَنِينَ وَ يَجْعَلْ لَكُمْ جَنَّاتٍ وَ يَجْعَلْ لَكُمْ أَنْهاراً    « 1 » از خداى خود آمرزش بطلبيد كه او آمرزندهء گناهانست ، باران را بر شما ميفرستد و شما را بمال بسيار و پسران كمك فرمايد و باغهاى خرّم و نهرهاى جارى بشما عطا نمايد .\r\nپس خداوند رحمت كند مردى را كه توبه كند و بازگشت نمايد و هواى نفس را پامال كند و كردار نيك را شعار خود سازد و لغزشهاى خود را جبران نمايد ، بدرستى كه آرزوهاى آدمى مكركننده است و أجل او پوشيده است و شيطان موكل اوست كه بوسيله آرزوها توبهء او را تأخير اندازد و جلوه ميدهد بر او معصيت را تا اينكه مرتكب شود و به اين وسيله بآمال خود برسد و غافلش مىكند از اينكه نخواهد رسيد ، چه حسرت آورنده است غفلت غافلى كه عمر خود را تباه نموده و كشانيده است او را روزگار بشقاوت و بدبختى . پس از خدا درخواست ميكنم كه قرار ندهد ما و شما را از آن كسانى كه نعمت الهى را بى جا صرف ميكنند و كوتاهى\r\n\r\n\r\n","description":"","footnote":"\r\n( 1 ) . 9 - النوح\r\n","page_name":" 77 ","page_number":97},
  {"content":"\r\n\r\nدر عبادت خدا مينمايند و پس از مرگ نادم و پشيمان و مهموم هستند .\r\nو فرمود رسول خدا صلّى اللَّه عليه و آله و سلّم اگر آن مردمى كه نعمت از آنها رفته باشد و بدبختى و نقمت آنها را فرا گرفته باشد پس رو آورند به خدا و توبه كنند و با نيت صادق و خلوص باطن ، كه اعمال خود را خالصا لوجه اللَّه نمايند هر آينه هر نعمت زائل شده به آنها برگشت خواهد نمود و اصلاح مىشود آنچه كه فاسد شده از آنها .\r\nو فرمود آن حضرت كه ملكى است هر شب فرود مىآيد و ندا مىكند اى پسران بيست ساله كوشش كنيد و مواظب رفتار خود باشيد ، واى سى سالگان فريب ندهد شما را زندگى دنيا ، و اى چهل سالگان چه مهيا نموده‌ايد براى روزى كه به پيشگاه خداوند ميرويد ، و اى پنجاه سالگان آمد شما را آثار مرگ ، و اى شصت سالگان نزديكست رفتن شما از دنيا ، و اى هفتاد سالگان ندا مىكنند شما را پس جواب گوئيد ، و اى هشتاد سالگان آمد شما را ساعت آخر عمر و همگى شما غافل هستيد ، سپس گويد اگر نبودند بندگان ركوع‌كننده و مردهاى با خضوع و خشوع و اطفال شيرخوار و حيوانات بىگناه فرو ميريختم بر شما عذاب را و فرمود آن حضرت گرامى بداريد ضعيفان و بيچارگان خود را جز اين نيست كه رزق داده و يارى كرده ميشويد بسبب آنان و بطفيل ايشان و فرمود آن حضرت اى فرزندان هاشم و اى اولاد عبد المطلب و اى پسران عبد مناف و قصى بترسانيد نفس خود را از خداوند و بدانيد كه من ترساننده هستم ( شما را از عذاب خدا ) و مرگ تغيير دهنده است و وعده‌گاه همه قيامت است .\r\n\r\n","description":"","footnote":"","page_name":" 78 ","page_number":98},
  {"content":"\r\n\r\nو هنگامى كه اين آيهء شريفه  أَنْذِرْ عَشِيرَتَكَ الْأَقْرَبِينَ  « 1 » نازل شد بر كوه صفا بالا رفتند و جمع فرمود عشيرهء خود را و فرمود اى پسران عبد المطلب و اى پسران هاشم و اى پسران عبد مناف و اى پسران قصى بترسانيد نفس خود را از ( غضب و عذاب ) خداوند و نافرمانى او را نكنيد زيرا من نميتوانم بىنياز كنم شما را و بىجهت از خدا طلب عفو نمايم براى شما ، اى عباس عموى پيغمبر و اى صفيّه عمهء پيغمبر و اى فاطمه دختر پيغمبر ، پس هر مرد و زنى را بنام خواندند و فرمودند آگاه باشيد مىآيند مردم روز قيامت و وارد محشر ميشوند و ميگويند محمّد صلّى اللَّه عليه و آله و سلّم از ما مىباشد و صدا ميزنند يا محمّد يا محمّد و حال آنكه دورى ميكنم از آنها بواسطهء اعمال ناپسند ايشان ، به خدا قسم نيستند دوستان من از شما مگر پرهيزكاران  إِنَّ أَكْرَمَكُمْ عِنْدَ اللَّهِ أَتْقاكُمْ  « 2 » و روايت شده موقعى كه آن حضرت مريض شدند كه به آن مرض برحمت الهى و اصل شدند از منزل خارج گرديدند در حالتى كه عصابه‌ئى بر سر بسته و بدست راست بر دوش أمير المؤمنين و بدست چپ بر دوش فضل بن عباس تكيه فرموده بود متوجّه بقيع گرديد و اكثر صحابه همراه آن حضرت بيرون آمدند ، و فرمود كه نزديك شده رحلت من از ميان شما و حقتعالى مرا أمر كرده است كه استغفار كنم براى مردگان بقيع ، چون ببقيع رسيد فرمود السّلام عليكم يا اهل التربة السّلام عليكم يا أهل الغربة اى اهل قبور گوارا باد شما را آن حالتى كه صبح كرده‌ايد در آن و نجات يافته‌ايد از فتنه‌هائى كه مردم را در پيش است ، بدرستى كه رو كرده است بسوى مردم فتنه‌هاى بسيار مانند پاره‌هاى شب تاريك ، پس مدتى ايستاد\r\n\r\n\r\n","description":"","footnote":"\r\n( 1 ) . 214 - الشعرا\r\n( 2 ) . 13 - الحجرات\r\n","page_name":" 79 ","page_number":99},
  {"content":"\r\n\r\nو طلب آمرزش براى جميع اهل بقيع كرد .\r\nو سپس مراجعت فرمود و بر منبر بالا رفت و پس از حمد و ثناى الهى فرمود اى گروه مردم نزديكست كه من از ميان شما غائب شوم زيرا جبرئيل در هر سال قرآن را يك مرتبه بر من عرضه ميكرد و در اين سال دو مرتبه عرض نمود و اين براى آنست كه وفات من نزديك شده ، پس هر كه را نزد من وعده‌ئى باشد بيايد وعدهء خود را بگيرد و هر كه را با من قرضى باشد مرا خبردار كند تا ادا نمايم ، اى گروه مردم نيست ميان خدا و ميان أحدى وسيله‌ئى كه بسبب آن خيرى بيابد يا شرّى از او دور گردد مگر عمل بدستورات و اجتناب از نواهى خداوند متعال .\r\nأيها الناس ادّعا نكند ادّعاكننده‌ئى كه من بىعمل رستگار ميگردم ، و آرزو نكند آرزوكننده‌ئى كه بىطاعت خدا برضاى او ميرسم ، به حق آن خدائى كه مرا به حق فرستاده است : نجات نميدهد از عذاب الهى مگر عمل نيكو و رحمت پروردگار ، و اگر من هم معصيت كنم هر آينه هلاك خواهم شد ، سپس روى به آسمان فرمود و گفت خداوندا رسانيدم رسالت را ، و فرمود آن حضرت بپرهيزيد از گناهان كوچك زيرا به آن سؤال كرده خواهيد شد ، و همان گناهان كوچك است كه جمع مىشود تا شما را هلاك نمايد .\r\nو فرمود آن حضرت اگر ميدانستيد آنچه را كه من ميدانم هر آينه كمتر ميخنديديد و بر نفس خود بسيار گريه ميكرديد و در كوه‌ها جاى ميگرفتيد و بر أعمالتان ميگريستيد ، و اگر چهارپايان ميدانستند از مرگ آنچه را كه شما ميدانيد ديگر روغن و گوشت فربه نميخورديد ، زيرا از وحشت و دهشت گوشتى در بدن آنان باقى نميماند\r\n\r\n","description":"","footnote":"","page_name":" 80 ","page_number":100},
  {"content":"\r\n\r\nو فرمود أمير مؤمنان عليه السّلام اگر بدانيد آنچه من ميدانم بر خويشتن گريه ميكرديد و بسوى خاكها و بيابانها ميرفتيد و از كردار خودتان پشيمان ميشديد و اموالى خود را بىنگهبان و بدون سرپرست رها مينموديد ، ولى پند و اندرزى كه بشما داده‌اند فراموش كرديد . و از آنچه شما را بر حذر داشته‌اند ايمن گشتيد ، پس رأى و انديشهء شما نامعلوم و كارتان پراكنده و درهم گرديد و در امور زندگانى نميدانيد چگونه رفتار نمائيد و به پاى خود ميان آتش فتنه ميرويد ، چون اين نوع رفتار شما ننگ‌آور است دوست ميدارم كه خداوند مرا به كسانى كه بهتراند از شما ملحق گرداند ، زيرا آنها به خدا سوگند مردمانى بودند داراى رأى و انديشه‌هاى پسنديده و دانا بامور ، و گفتارشان صدق و راست بود ، ظلم و ستم روا نميداشتند ، سبقت و پيشى گرفتند به راه راست ، و به راه روشن و هدايت و رستگارى شتافتند ، پس بآخرت و بعيش و خوشى جاويدان دست يافتند ، آگاه باشيد به خدا قسم بواسطهء سستى و سهل انگارى شما بعد از من پسرى از قبيلهء بنى ثقيف ( حجاج بن يوسف ثقفى ) بر شما مسلط خواهد گرديد كه از روى تكبر جامه به روى زمين كشد ، و از حق رو گردانيده جور و ستم بسيار نمايد و مالتان را تصرف كند و همواره شما را بظلم و جفا گرفتار و رنجور سازد .\r\nو هم فرموده آن حضرت دلهاى زاهدان در دنيا از خوف خدا ميگريد اگر چه به ظاهر خندان باشند ، و حزن و اندوهشان از عذاب الهى بسيار است اگر چه به ظاهر شادند ، خشم آنها بر نفسهايشان به جهت تقصير در طاعت و بندگى زياد است .\r\nو هم فرموده آن حضرت در يكى از خطبهايش پس از حمد و ثناى الهى\r\n\r\n","description":"","footnote":"","page_name":" 81 ","page_number":101},
  {"content":"\r\n\r\nو درود بر پيغمبر گرامى ، بتحقيق دنيا پشت كرده و بمفارقت و جدائى آگاه مينمايد ، و آخرت نزديك شده و آمدنى است ، آگاه باشيد اين چند روزى كه از عمر شما باقيمانده روز مهيا شدن براى آخرت است ، پس آيا نيست كسى كه پيش از رسيدن مرگش از گناه خود توبه كند ، و آيا نيست كسى كه پيش از رسيدن روز بدبختى خود براى نجاتش از عذاب الهى چاره‌اى نمايد .\r\nآگاه باشيد ، شما در أيّام اميد و آرزو هستيد ( ببقاى حيات و استمرار زندگانى ) كه از پى آن مرگست كه بى خبر ميرسد ، پس كسى كه در روزهاى اميد و آرزوى خود پيش از رسيدن اجلش كار كرد و خداوند را بندگى نمود عملش او را نفع بخشيده و مرگش زيانى وارد نياورد ، و كسى كه در آن أيام پيش از رسيدن أجل كوتاهى كرد در بندگى خداوند كارش زار است و از مرگ زيان بيند .\r\nآگاه باشيد ، عمل كنيد بأمر پروردگار در وقت راحتى و ايمنى همان طورى كه كار ميكنيد در وقتى كه خوف و ترس بر شما مسلط مىشود .\r\nآگاه باشيد ، من نعمتى مانند بهشت نديده‌ام كه خواهان آن در خواب غفلت باشد ، و نه عذابى را مانند آتش كه گريزان از آن در خواب بيهوشى باشد ، بدرستى كه هر كسى از حق نفع نبرد از باطل نفع نميبر و حتما ضرر بيند ، و هر كه به راه راست نرود و هدايت نگردد ضلالت و گمراهى او را به هلاكت و بيچارگى ميكشاند .\r\nآگاه باشيد ، شما مأمور شده‌ايد بكوچ كردن از دنيا و دلالت شده‌ايد بتوشه برداشتن ، بزرگترين چيزى كه بر شما بيم دارم يكى متابعت هواى نفس و ديگرى طول امل و آرزو است ، پس در دنيا تهيهء توشه نمائيد\r\n\r\n","description":"","footnote":"","page_name":" 82 ","page_number":102},
  {"content":"\r\n\r\nكه فرداى قيامت خود را از عذاب حفظ كنيد .\r\nميگويد بندهء فقير محتاج برحمت خداوند حسن بن محمّد الديلمى ، بدرستى كه اين كلام حضرت أمير عليه السّلام هر آينه بزرگ موعظه‌ايست و جليل است فائدهء آن و گفتاريست رسا كه هيچ كلامى بپايهء آن نخواهد رسيد زيرا كلامى است تمام و كافى از براى كسانى كه سعادت و لياقت دارند به ياد گرفتن پند و اندرز ، زيرا قطع‌كنندهء آمال و آرزوى مردم است در دنيا و سبب تأمّل و تدبّر است بعواقب امور و ميكشاند آنها را بسوى زهد و تقوى و وامىدارد آنها را به كارهاى اخروى ، پس تفكر كنيد و عبرت بگيريد و بينا شويد از سخنان حضرت أمير المؤمنين عليه السّلام اى صاحبان عقل .\r\nو باز آن حضرت ميفرمايد به دنيا نظر كنيد مانند نگاه كردن كسانى كه از آن اعراض و دورى نموده‌اند زيرا دنيا به زودى ساكنانش را دور مىكند ، و داراى نعمت و دولت و امنيت را مصيبت زده و اندوهناك مىسازد جوانى و صحت و قوت و توانائى در آن باز نميگردد ، و آنچه كه بعد از اين خواهد آمد نامعلوم است ، خوشى آن باندوه آميخته است ، نيروى جوانى مردان آن بضعف و ناتوانى و پيرى ميرسد ، پس از آنچه كه در دنيا از آن خوشتان مىآيد شما را فريب ندهد زيرا بهرهء شما در دنيا از آنچه به آن دسترسى داريد كم است ، خدا رحمت كند مردى را كه در امر دنيا و آخرت خويش فكر كند و عبرت بگيرد و بينا شود ، زيرا دنيا به همين زودى نابودشدنى نيست ، و هر چه كه به حساب آيد بپايان ميرسد و قيامتى را كه انتظار داريد آينده است و هر آينده‌ئى نزديك است ، و دانا كسى است كه قدر خود را بشناسد و طبق دستور خدا و رسول رفتار نمايد ، و براى جهالت و نادانى مرد همين بس كه قدر خود را نشناسد و در راه ضلالت و گمراهى\r\n\r\n","description":"","footnote":"","page_name":" 83 ","page_number":103},
  {"content":"\r\n\r\nقدم نهاده و سرمايهء خوشبختى خويش را بباد فنا دهد . دشمن‌ترين مردان در نزد خداوند بنده‌ايست كه خداوند او را به خودش واگذارده و توفيق بدست آوردن سعادت را از او سلب نمايد بطورى كه در امر دين و دنيا از راه راست قدم بيرون نهاده بىراهنما سير مىكند ، اگر بسوى زراعت و كشت دنيا دعوت شود عمل مىكند ، و اگر بسوى زراعت و كشت آخرت دعوت شود كاهلى مينمايد مانند آنست كه آنچه در امر دنيا مىكند بر او واجب است و آنچه از امر آخرت بتأخير مياندازد از او ساقط است .\r\nمردمان ، بدانيد زمانى مىشود كه كسى از فتنه و فساد آن نجات و رهائى نمىيابد مگر مؤمن خدا پرست بىنام و نشان كه اگر در مجالس حاضر گردد كسى او را نشناسد و اگر غائب باشد كسى در صدد جستجويش بر نيايد ، اين چنين اشخاص چراغهاى هدايت و نشانه‌هاى روشن هستند براى روندگان در شب تاريك ، در ميان مردم براى فتنه و فساد و سخن چنين رفت و آمد نميكنند ، عيبها و بديهاى خلق را آشكار نمىسازند ، سفيه و بيهوده‌گو نيستند ، خداوند درهاى رحمتش را به روى آنها ميگشايد و سختى عذابش را از آنها بر طرف ميگرداند .\r\nاى مردم زود است كه زمانى بر شما بيايد كه اسلام در آن سرازير شود مانند برگشتن ظرف كه آنچه در آنست بريزد ، از اسلام جز اسم و از قرآن جز درس و از ايمان جز رسم باقى نماند ، آن وقت است كه خداوند بندگانش را امتحان فرمايد .\r\nاى مردم خداوند شما را پناه داده از اينكه بشما ظلم و ستم كند ولى پناه نداده از اينكه امتحان كند پس اگر در زمان فتنه و فساد مبتلا و گرفتاريد بشما ستم نكرده بلكه ميخواهد شما را بيازمايد تا مؤمن حقيقى\r\n\r\n","description":"","footnote":"","page_name":" 84 ","page_number":104},
  {"content":"\r\n\r\nاز ظاهرى و شكيبا در بلا از ديگران ممتاز گردد ، چنان كه مىفرمايد در بارهء قوم نوح در قرآن كريم :  إِنَّ فِي ذلِكَ لَآياتٍ وَ إِنْ كُنَّا لَمُبْتَلِينَ  « 1 » همانا در حكايت قوم نوح و حادثه طوفان براى خلق آيت و عبرتها است و البته ما بندگان را به اين گونه حوادث امتحان خواهيم كرد .\r\nو هم آن حضرت ميفرمايد اى مردم بدانيد كه دنيا درگذر است و اعلام كرده فنا و نيستى را ، خوشى در آن باقى نميماند و بتندى از اهلش رو بر ميگرداند و ساكنين خود را بنابودى ميكشاند و همسايگان را بسوى مرگ ميراند و شيرينيهاى آن بتلخى مبدل ميگردد ، و صافىهاى آن كدر و تيره مىشود پس اى بندگان خدا آماده شويد براى كوچ كردن از اين دنيا كه مقدر شده بر اهلش زوال و نيستى ، و غلبه نكند بر شما آرزوهاى دنيا ، و مدت زندگانى در آن به نظر شما طولانى نيايد كه از مرگ غافل باشيد و ناگاه شما را دريابد .\r\nقسم به خدا اى مردم اگر ناله و فرياد كنيد مانند زنان جوان مرده و تضرّع و زارى نمائيد مانند عبادت‌كنندگان و صومعه‌نشينان و از مالها و فرزندان بگذريد براى درخواست تقرّب بسوى خدا از جهت بلندى مقام و منزلت نزد او و يا بخشيدن گناهان كه شمارهء آن در كتابهاى كرام الكاتبين است هر آينه كم است در مقابل ثوابى كه از جانب خداوند متعال من براى شما اميدوارم ، و همچنين كم است در برابر عذاب او كه من از آن براى شما ميترسم .\r\nو قسم به خدا اگر براى شوق به خداوند يا ترس از او دلهاى شما گداخته شود و يا از چشمانتان خون بجاى اشك جارى گردد و بدين منوال زندگى\r\n\r\n\r\n","description":"","footnote":"\r\n( 1 ) . 30 - المؤمنون\r\n","page_name":" 85 ","page_number":105},
  {"content":"\r\n\r\nكنيد در دنيا تا مادامى كه باقيست ، مساوى و برابر نشود اعمال شما با نعمتهاى بزرگ خداوند كه بشما عطا فرموده و مقابل راهنمائى نمودن او شما را بسوى ايمان نميگردد .\r\nو فرمود رسول خدا صلّى اللَّه عليه و آله و سلّم اى مردم بيايد زمانى كه نفاق آشكارا باشد و درستكارى در ميان نباشد و متهم كنند امانت داران را و أمين دانند خيانتكاران را ، آن هنگام است كه خداوند رحمت خود را باز ميدارد و فتنه‌ها و ظلمها پديد آيد ، و خداى تعالى ميفرمايد از قول دوزخيان :\r\n وَ نادَوْا يا مالِكُ لِيَقْضِ عَلَيْنا رَبُّكَ  « 1 » جهنّميان مالك دوزخ را ندا كنند كه اى مالك از خداى خود بخواه كه ما را بميراند تا نجات يابيم از عذاب . پس از گذشتن چهل سال به آنها گفته شود : إنكم ماكثون . نجاتى براى شما نيست : گويند :  رَبَّنا أَخْرِجْنا مِنْها فَإِنْ عُدْنا فَإِنَّا ظالِمُونَ  « 2 » پروردگارا ما را از جهنم نجات بده پس اگر ديگر بار عصيان تو كنيم همانا بسيار ستمكاريم باز پس از چهل سال گفته شود به آنها :  اخْسَؤُا فِيها وَ لا تُكَلِّمُونِ  « 3 » اى سگان بدوزخ شويد و با من لب از سخن فرو بنديد . پس اهل جهنم مأيوس ميشوند از نجات و باقى نميماند براى آنها مگر زفير و شهيق و فرياد و ناله ميزنند مانند الاغ .\r\nو فرمود رسول خدا صلّى اللَّه عليه و آله و سلّم سخت مىشود با اهل جهنم گرسنگى و فرياد ميزنند و طعام مىطلبند پس طعامى به آنها داده مىشود كه گلوگير است و آبى از حميم و چرك و كثافات به آنان داده مىشود پس بدين وسيله أمعاء و أحشاء آنها جدا ميگردد ، و گويند به مالك جهنم كه بخواه از پروردگارت كه عذاب را بما تخفيف دهد ، گفته شود به آنها آيا نيامد شما را\r\n\r\n\r\n","description":"","footnote":"\r\n( 1 ) . 76 - الزخرف\r\n( 2 ) . 106 - المؤمنون\r\n( 3 ) . 107 - المؤمنون\r\n","page_name":" 86 ","page_number":106},
  {"content":"\r\n\r\nپيغمبران با معجزه و بشما نگفتند احوال قيامت را و بدانيد كه از اين فريادها فائده‌ئى نخواهيد برد .\r\nو فرمود امام حسن عليه السّلام خداى تعالى قرار نداده است غلها را در گردن اهل جهنم كه آنها را عاجز كند بلكه براى اينكه چون آتش آنها را بالا مىافكند آن غلها آنها را به پائين بكشاند ، پس آن حضرت را حالت غشوه رويداد چون به هوش آمد فرمود اى اولاد آدم به پرهيز از خود اگر نفس تو از جهالت نجات يافت همانا تو هم از عذاب نجات پيدا خواهى كرد و اگر هلاك شد نجاتى براى تو نيست .\r\nو فرمود رسول خدا صلّى اللَّه عليه و آله و سلّم و اى بر اغنياء از دادخواهى فقرا در روز قيامت كه مىگويند خدايا ستم در حقوق ما نمودند اغنياء در دنيا بما ندادند آن حق كه واجب نموده بودى بر آنها .\r\nو فرمود آن حضرت بد بنده‌ايست بنده‌اى كه بلهو و لعب مشغول باشد و بغفلت عمر تباه كند و فراموش نمايد قبر و عذاب در آن را ، و بد بنده‌ايست بنده‌اى كه طغيان و ظلم نمايد و فراموش كند مبدء و معاد را و بد بنده‌ايست آنكه طمع بر او غالب شده باشد و ثروت او را به معصيت انداخته باشد .\r\nروايت نموده خليفة بن الحصين كه گفت قيس بن عاصم « 1 » وارد شدم بر حضرت رسول صلّى اللَّه عليه و آله و سلّم با جماعتى از بنو تميم آن حضرت به من فرمود بشوى خود را به آب و سدر ، چون خود را شستم و حضورش آمدم عرض كردم موعظه فرمائيد ما را موعظهء نافعه كه نفع ببريم از آن بدرستى كه ما مردمان بيابان نشينيم . فرمود : اى قيس همانا با هر عزّتى ذلّتى است ، و با هر\r\n\r\n\r\n","description":"","footnote":"\r\n( 1 ) . قيس بن عاصم المنقرى در سال نهم هجرت اسلام آورد و حضرت رسول ( ص ) در حقش فرمود هذا سيد أهل الوبر ، و بسيار با حلم بوده - مترجم .\r\n","page_name":" 87 ","page_number":107},
  {"content":"\r\n\r\nزندگانى مرگيست ، و با دنيا آخرتيست ، و براى هر چيزى حسابيست ، و بر هر چيزى نگهبانى هست ، و براى هر نيكوئى ثوابى هست ، و براى هر گناهى عقابى هست ، اى قيس چاره‌اى نيست از براى تو از قرينى كه دفن شود با تو و او زنده است و دفن ميشوى تو با او و تو مرده‌اى پس اگر او كريم باشد گرامى خواهد داشت تو را و اگر لئيم باشد به حال خود خواهد گذاشت تو را و بفرياد تو نرسد و محشور نخواهى شد مگر با او و مبعوث نشوى مگر با او و سؤال كرده نخواهى شد مگر از او ، پس قرار مده آن را مگر صالح زيرا اگر صالح باشد انس خواهى گرفت با او و اگر فاسد باشد وحشت نخواهى نمود مگر از او و آن عمل تست ، عرض كردم يا رسول اللَّه دوست داشتم كه اين موعظه بنظم آورده شود تا ما افتخار كنيم به آن بر هر كه نزديك ما است از عرب و هم آن را ذخيرهء خود ميكرديم .\r\nآن جناب فرستاد حسان بن ثابت شاعر را حاضر كنند كه بنظم در آورد آن را ، صلصال نامى از صحابه بنظم آورد و گفت :\r\n تخيّر خليطا من فعالك إنّما * قرين الفتى في القبر ما كان يفعل\r\nفلا بدّ بعد الموت من أن تعدّه * ليوم ينادى المرء فيه فيقبل\r\nفان كنت مشغولا بشىء فلا تكن * به غير الذى يرضى به اللَّه تشغل\r\nفلن يصحب الانسان من بعد موته * و من قبله إلّا الذى كان يعمل\r\nألا إنّما الانسان ضيف لأهله * يقيم قليلا بينهم ثمّ يرحل \r\nاختيار كن شريك و دوستى را از افعال خود زيرا جز اين نيست كه قرين مرد در قبرش آن عمليست كه بجا مىآورد ، بناچارى بايد مهيا كنى آن را براى روزى كه ندا كرده مىشود مرد در آن روز ، و پيش ميرود ( براى حساب ) پس اگر مشغول به چيزى شدى نبايد به غير از آنچه كه خدا از آن\r\n\r\n","description":"","footnote":"","page_name":" 88 ","page_number":108},
  {"content":"\r\n\r\nراضى است مشغول شوى ، و هرگز انسان مصاحبت و رفاقت نميكند پس از مرگ و چه پيش از مرگ مگر با اعمال خود ، و آگاه باش كه انسان در نزد اهل و عيالش مهمانست و پس از چندى كه ماند خواهد رفت بسراى آخرت .\r\nو فرمود آن حضرت براى هر كسى سه دوست مىباشد : يكى از آنها گويد اگر پيش فرستى مرا براى تو خواهم بود ، و آن اموالست .\r\nديگرى ميگويد من با تو هستم تا در قبر وارد شوى ، پس وداع ميكنم تو را و بر ميگردم ، و آن عيال و فرزندانند . و ديگرى گويد از تو جدا نميشوم هيچ وقت ، و آن عمل ( خوب و بد ) انسانست . پس انسان در قيامت به عمل ( خوب ) خود گويد به خدا قسم تو در نظر من از همه خوار و خفيف‌تر بودى اى كاش مشغول نشده بودم مگر به تو .\r\nگفت عرياض بن ساويه موعظه فرمود ما را حضرت رسول صلّى اللَّه عليه و آله و سلّم كه گريان گرديد چشمها ، و دلها ترسناك شد ، پس عرض كرديم يا رسول اللَّه اين موعظهء شما هر آينه سبب راهنمائى است ، بچه چيز وصيت ميفرمائى ؟\r\nفرمود هر آينه كشانيدم شما را بيك راه بزرگ مستقيمى كه شبهاى آن مانند روز روشن است ، و بر نميگردد از آن مگر هلاك‌شونده ( كه از اعمال ناشايست خود هلاك شود ) و هر كه از شما بعد از من زنده باشد خواهد ديد كه بين مردم اختلاف دينى بسيار خواهد بود ، بنا بر اين بر شما باد بر سنت و دستورات من و سنن خلفاء راشدين از اهل بيت من ، و متمسك شويد بايشان به خوبى ، و اطاعت كنيد حق را اگر چه راهنماى آن بندهء حبشى باشد ، بدرستى كه مؤمن مانند شتريست كه مهار باشد كه اطاعت مىكند صاحب خود را بهر طرف كه برود .\r\n\r\n","description":"","footnote":"","page_name":" 89 ","page_number":109},
  {"content":"\r\n\r\nو فرمود حضرت امير المؤمنين عليه السّلام در تفسير آيهء :  ثُمَّ لَتُسْئَلُنَّ يَوْمَئِذٍ عَنِ النَّعِيمِ  « 1 » كه مراد از نعيم صحت و أمنيت و قوت و عافيت است . و گفته شده است مراد آب سرد است در روزهاى گرم . چنان كه رسول اكرم صلّى اللَّه عليه و آله و سلّم زمانى كه مىآشاميد آب را ميفرمود : الحمد للَّه الذى لم يجعله اجاجا بذنوبنا و جعله عذبا فراتا بنعمته ، ستايش براى آن خدائيست كه قرار نداد اين آب را شور و تلخ و قرار داد او را گوارا و زلال .\r\nو گفت سفيان بن عيينة « 2 » نيست كسى از بندگان خدا مگر آنكه حجتى است براى او كه يا مسامحه و اهمال داشته در اطاعت خدا يا مرتكب معصيت شده و يا مقصر است در شكرگزارى .\r\nو فرمود رسول خدا صلّى اللَّه عليه و آله و سلّم كه ميفرمايد خداى تعالى اى پسر آدم با انصاف نشدى با من ، آيا دوستى ننمودم به تو به دادن نعمتها ، و تو اظهار دشمنى نمودى به معصيت كردن ، خير من بسوى تو نازلست و شر تو بسوى من مىآيد ، و هميشه در هر روز فرشته‌يى عمل ناشايسته از تو بسوى من مىآورد ، اى پسر آدم اگر بشنوى كسى وصف تو را ببدى نموده و ندانى كه چه كسى گفته هر آينه شتاب ميكنى بخشم و غضب نمودن بر گوينده ( پس بدان در مقابل معصيتى كه ميكنى مورد خشم و غضب خواهى بود ) .\r\nو فرمود آن حضرت : مغرور نشويد بمهلتى كه خدا بشما داده و نيكوئى مينمايد بشما و عمر طولانى عطا فرموده بدرستى كه اگر فرستادهء\r\n\r\n\r\n","description":"","footnote":"\r\n( 1 ) . 8 - التكاثر .\r\n( 2 ) . عيينه بضم عين و فتح ياء اول و سكون ياء دوم و فتح نون و از علماء عامه است و سرزنش نمود حضرت صادق ( ع ) را بر تقيه نمودنش و آن حضرت در جوابش فرمود اگر كسى تمام عمر عبادت كند و ولايت ما را نداشته باشد اعمالش بيهوده و بلا اثر است - مترجم .\r\n","page_name":" 90 ","page_number":110},
  {"content":"\r\n\r\nاو بيايد و شما را قبض روح كند هر آينه سخت است و عذاب او شديد است همانا براى خداست در هر نعمتى حقى و آن شكرگزارى اوست ، پس هر كه اداى شكر نمايد زياد مىكند بر او نعمت را و هر كه كوتاهى كند گرفته مىشود از او نعمت پس بنماياند بشما خشم خود را در حالى كه ترسناك خواهيد شد آنچنان كه مينماياند بشما نعمت را پس خوشحال ميشويد به آن .\r\nو گفت ابن عباس آخرين آيهء قرآن كه نازل گرديد اين بود :  وَ اتَّقُوا يَوْماً تُرْجَعُونَ فِيهِ إِلَى اللَّهِ ثُمَّ تُوَفَّى كُلُّ نَفْسٍ ما كَسَبَتْ وَ هُمْ لا يُظْلَمُونَ  « 1 » بترسيد از آن روزى كه بازگشت ميكنيد بسوى خدا پس هر كسى پاداش اعمال خود را مىبيند و در آن روز ظلم به كسى نميشود .\r\nو فرمود رسول اكرم صلّى اللَّه عليه و آله و سلّم من از قرآن آيه‌ئى را ميشناسم كه اگر آن را تمام مردم فرا گيرند همگان را كفايت كند . گفتند يا رسول اللَّه آن آيه كدامست ؟ فرمود :   وَ مَنْ يَتَّقِ اللَّهَ يَجْعَلْ لَهُ مَخْرَجاً وَ يَرْزُقْهُ مِنْ حَيْثُ لا يَحْتَسِبُ   « 2 » هر كسى خدا ترس و پرهيزكار شود خداوند از هر سختى او را بيرون ميبرد ، و راه بيرون شدن از گناهان و بلا و حوادث عالم را بر او ميگشايد ، و از جايى كه گمان ندارد به او روزى ميدهد .\r\n\r\n\r\n","description":"","footnote":"\r\n( 1 ) . 281 - البقره\r\n( 2 ) . 3 - الطلاق\r\n","page_name":" 91 ","page_number":111},
  {"content":"\r\n\r\n\r\nباب ششم عقوبت در دنيا\r\n فَكُلًّا أَخَذْنا بِذَنْبِهِ فَمِنْهُمْ مَنْ أَرْسَلْنا عَلَيْهِ حاصِباً وَ مِنْهُمْ مَنْ أَخَذَتْهُ الصَّيْحَةُ وَ مِنْهُمْ مَنْ خَسَفْنا بِهِ الْأَرْضَ وَ مِنْهُمْ مَنْ أَغْرَقْنا وَ ما كانَ اللَّهُ لِيَظْلِمَهُمْ وَ لكِنْ كانُوا أَنْفُسَهُمْ يَظْلِمُونَ  « 1 » هر طايفه‌ئى را براى كيفر گناهشان مؤاخذه كرديم كه بعضى را بر سرشان سنگ باريديم ( قوم لوط ) و بعضى را بصيحهء آسمانى ( قوم ثمود اهل مدين ) و بعضى را فرو برديم در زمين ( قارون ) و گروهى را بغرق در دريا هلاك نموديم ( فرعون و قوم او ) خدا به آنها ستم نكرد ليكن آنها خود در حق خويش ستم كردند .\r\nو فرمود رسول خدا صلّى اللَّه عليه و آله و سلّم ظاهر مىشود در امت من ذلت و تهمت ، عرض كردند در چه زمانى ، فرمود : زمانى كه آشكار شود غنا و علانيه گردد زنان خواننده و زياد شود خوردن شراب ، قسم به خدا هر آينه مىآيند مردمى از امت من كه بعيش و فرح و بازى مشغولند و اموال خود را در راه حق صرف نميكنند ، صبح مينمايند در حالتى كه ميمون و خوك گشته‌اند ، به علت اينكه حلال ميدانند حرام را و ميگيرند زنان خواننده را و ميخورند شراب و ربا را و ميپوشند حرير و ابريشم را .\r\nو فرمود وقتى كه ظلم نمود حاكم باران كم خواهد آمد ، و هر وقتى كه مكر و حيله نمودند ظاهر مىشود بر آنها دشمنان ، و زمانى كه آشكار شد فواحش زلزله واقع مىشود ، و موقعى كه امر بمعروف كمتر شد مباح ميشمارند حرام را ، جز اين نيست كه آن كارها رو گردانيدن از خداوند است ( زود باشد كه بكيفر اعمالشان برسند ) .\r\n\r\n\r\n","description":"","footnote":"\r\n( 1 ) . 39 - العنكبوت\r\n","page_name":" 92 ","page_number":112},
  {"content":"\r\n\r\n\r\nباب هفتم در آمال و آرزوها\r\n ذَرْهُمْ يَأْكُلُوا وَ يَتَمَتَّعُوا وَ يُلْهِهِمُ الْأَمَلُ فَسَوْفَ يَعْلَمُونَ  « 1 » اى رسول ما اين كافران را ( كه ايمان نمىآورند ) بخور و خواب طبيعت و لذت حيوانى واگذار تا آمال و اوهام دنيوى آنان را غافل گرداند پس زود باشد نتيجهء اين كامرانى بيهوده را بيابند .\r\nو فرمود رسول خدا صلّى اللَّه عليه و آله و سلّم مىآيد اجل و مرگ پيش از رسيدن انسان بآرزوهايش .\r\nو فرمود حضرت أمير عليه السّلام در بارهء آرزو : اگر بنده‌ئى به چشم بصيرت مدت عمر و رفتار آن را كه او را بفنا و نيستى ميكشاند بنگرد ، آرزو و فريب آن را دشمن ميدارد و از آن دورى نموده و انديشه‌اش را به آن مشغول نميگرداند .\r\nو فرمود آن حضرت پير مىشود پسر آدم و دو خصلت در او جوان ميگردد : حرص : و طول امل .\r\nو فرمود بترسيد از خدا چه بسيار آرزو دارنده‌ئى كه بآمال و آرزوى خودش نرسيده ، و جمع‌كنندهء مالى كه نخورده آن را و چه بسا از حرام جمع كرده باشد و يا حق واجب آن را نداده باشد ، پس گناه آن را براى خود گذارده و بوزر و و بال آن گرفتار مىشود ، و به پروردگار وارد مىشود در حالتى كه سخت محزون است و تأسف مىخورد .\r\n\r\n\r\n","description":"","footnote":"\r\n( 1 ) . 2 - الحجر\r\n","page_name":" 93 ","page_number":113},
  {"content":"\r\n\r\nگفت انس بن مالك « 1 » بودم روزى با جمعى حضور حضرت رسول پس آن حضرت جامه‌ئى به زير سر گذاشت و خوابيد ، مدتى نگذشت كه باد سختى وزيده و آن حضرت با شتاب بلند شد ، گفتم شما را چه مىشود ؟\r\nفرمود : گمان كردم قيامت به پا شده .\r\nگفت أصمعى شنيدم از عربى كه ميگفت : آرزوها قطع كرده گردنهاى مردم را و فريب داده آنها را مانند سراب ( آبيست كه بواسطه تابش آفتاب در بيابان به نظر ميرسد و حال آنكه آب نيست ) وامىگذارد كسى را كه به او اميد داشته باشد و مغرور مىكند كسى را كه به او برسد و هر كه شب و روز بر او بگذرد زود باجل خود ميرسد ، چنان كه گفته است شاعرى :\r\n و يمسى المرء ذا أجل قريب * و في الدنيا له أمل طويل\r\nو يعجّل للرحيل و ليس يدرى * إلى ما ذا يقرّبه الرحيل \r\nشب مىكند مرد و حال آنكه مرگش نزديك شده ، و ( عجبست كه ) در دنيا طول أمل دارد ( كه هميشه ميگويد بايد چنين و چنان كنم ) ، و عجله مىكند ( شب و روز ) براى رفتن ( او ) و نميداند كه بچه چيز نزديكش مينمايد رفتن او ( يعنى نميداند در پايان عمر و پس از مرگ بكجا خواهد رفت ، در بهشت و يا در جهنم ) .\r\n\r\n\r\n","description":"","footnote":"\r\n( 1 ) . انس بن مالك الانصارى خادم حضرت رسول بود و داراى ثروت زيادى بوده بدعاى آن حضرت و لكن مورد لعن و نفرين حضرت امير ( ع ) واقع شد به جهت كتمان شهادت نمودنش چون على ( ع ) طلب شهادت فرمود از او در بارهء غدير خم و 80 پسر و دو دختر داشته - مترجم .\r\n","page_name":" 94 ","page_number":114},
  {"content":"\r\n\r\nو ديگرى گفته :\r\n يا أيّها المطلق آماله * من دون آمالك آجال\r\nكم أبلت الدنيا و كم جددّت * فينا و كم تبلى و تغتال \r\nاى كسى كه آمال و آرزو دارى بدان بعد از آمال مرگست چه بسيارى از مردم بودند به دنيا رسيدند و گرفتار شدند و آخر هلاك گرديده و مردند در زمان ما ، و چه بسيارى از مردم كه بعد از ما گرفتار و هلاك و فرمود حضرت امام حسين عليه السّلام اى پسر آدم جز اين نيست كه تو مانند روزگارى هر چه برود قسمتى از تو كم ميگردد .\r\nبيكى از بزرگان گفتند چگونه صبح نمودى ؟ گفت صبح نمودم در حالى كه غافل از مرگ بودم با گناهانى كه فرا گرفته است مرا و أجلى كه ميشتابيد بسوى من و نميدانم بر چه مشقتى خواهم افتاد و كيست كه حال او بدتر از من باشد و خطرش بيشتر باشد سپس گريهء سختى نمود .\r\nو داخل شد ابو العتاهيه شاعر بر ابو نواس در آن مرضى كه از دنيا رفت ، گفت چگونه مىبينى خود را ؟ ابو نواس با اين اشعار جواب داد :\r\n دبّ في الفنى سفلا و علوا * و أرانى أموت عضوا فعضوا\r\nذهبت جدّتى بطاعة نفسى * فتذّكرت طاعة اللَّه نضوا\r\nليس من ساعة مضت بى إلّا * نقصتنى بمرّها لى جزءا\r\nقد أسأت كل الاسائة فاللّهمّ * صفحا عنّا و عفوا عفوا \r\nبيمارى چنان در من اثر كرده كه ( تمامى قوا و جوارح بدن ) مرا ضعيف نموده از پائين و بالا و مىبينم كه ميميرم عضوى بعد از عضوى ( كه روح از عضو عضو بدن من خارج مىشود ) ، رفت كوشش ( و جوانى ) من در\r\n\r\n","description":"","footnote":"","page_name":" 95 ","page_number":115},
  {"content":"\r\n\r\nاطاعت و پيروى هواى نفسم و متذكر ( خدا و ) طاعت و بندگى خدا شدم اكنون كه پير و ناتوان گرديده‌ام ، نبوده ساعتى كه بر من گذشته مگر آنكه ناقص و كوتاه كرده يكجزء از عمر مرا ، و بتحقيق كه مرتكب همه گونه بدى ( و گناه ) شده‌ام ( از اين جهت عرضه ميدارم ) پس خدايا بگذر از ( گناهان ) ما و عفو و بخشش فرما .\r\nو ديگرى گفته :\r\n يمدّ المنى للمرء آمال نفسه * و سهم الرّدى من لحظ عينيه قد نزع\r\nلمن يجمع المال البخيل و قد رأى * مصارع من قد كان بالأمس قد جمع \r\nبه بدبختى ميكشاند آمال و آرزوها مرد را كه گويا چشم او هيچ نمىبيند ، براى كه جمع مىكند بخيل مال را و حال آنكه مىبيند چه شدند و كجا رفتند كسانى كه مالها جمع مينمودند .\r\n\r\nباب هشتم در كوتاهى عمر\r\nفرمود رسول خدا صلّى اللَّه عليه و آله و سلّم عمرهاى امت من بين شصت سال و هفتاد سال است و كمند كسانى كه تجاوز از آن كنند ( و بيشتر عمر نمايند ) چنان كه گفته‌اند مراد از آيهء :  أَ وَ لَمْ نُعَمِّرْكُمْ ما يَتَذَكَّرُ فِيهِ مَنْ تَذَكَّرَ  « 1 » ( آيا شما را عمرى مهلت نداديم كه متذكر كوتاهى عمر شويد\r\n\r\n\r\n","description":"","footnote":"\r\n( 1 ) . 34 - الفاطر\r\n","page_name":" 96 ","page_number":116},
  {"content":"\r\n\r\nو آماده براى آخرت گرديد ) خطاب بچهل سالگانست و بعضى گفته‌اند خطاب به هيجده ساله‌ها است .\r\nو اينكه حضرت زكريا فرموده :  وَ قَدْ بَلَغْتُ مِنَ الْكِبَرِ عِتِيًّا  « 1 » يعنى تجاوز از شصت سال شده عمر من و به حد كبارت رسيده‌ام و مرگ من نزديك گرديده .\r\nهم چنان كه ملكى است كه ندا مىكند اى شصت سالگان خود را جزو رفتگان بدانيد . و هم گفته‌اند بعضى از بزرگان كسى كه باوّل شصت سالگى رسيد أجل او بسيار نزديكست .\r\nشاعر ميگويد :\r\n تزوّد من الدّنيا فانّك لا تبقى * و خذ صفوها لمّا صفت ودع الزلقا\r\nفلا تأمننّ الدهر إنّى أمنته * فلم يبق لى خلّا و لم يبق لى خلفا « 2 » \r\nزاد و توشه برگير از دنيا زيرا در او باقى نخواهى ماند و وابگذار آنچه كه تو را مغرور ميسازد و ميلغزاند و ايمن از روزگار مباش چنان كه من ايمن شدم نه دوستى براى من و نه آثارى از من باقيماند .\r\nو ديگرى گفته :\r\n تزوّد من الدّنيا فانّك راحل * و بادر فانّ الموت لا شك نازل\r\nو إنّ امرء قد عاش ستّين حجة * و لم يتزوّد للمعاد فجاهل \r\nزاد و توشه برگير از دنيا زيرا از دنيا خواهى رفت ، و شتاب كن به كار نيك زيرا مرگ بدون شك فرا ميرسد ، و چنانچه مردى شصت سال عمر نمود و براى آخرتش بهره و نصيبى تهيه نكرد سخت در جهالت است\r\n\r\n\r\n","description":"","footnote":"\r\n( 1 ) . 9 - مريم\r\n( 2 ) . گذشت اين شعر در صفحهء 69 با كمى اختلاف\r\n","page_name":" 97 ","page_number":117},
  {"content":"\r\n\r\nو ديگرى گفته :\r\n إذا كانت السّتون عمرك لم يكن * لدائك إلّا أن تموت طبيب\r\nو إنّ امرء قد عاش ستّين حجّة * إلى منهل ورده لقريب\r\nإذا ذهب القرن الذى أنت فيهم * و خلّفت في قرن فأنت غريب \r\nاگر عمر تو به شصت سال رسيد براى دردت طبيبى نيست جز آنكه بميرى ، و اگر مردى شصت سال عمر نمود نزديكست كه بخوابگاه أبدى وارد شود ، و اگر آن قرنى كه تو در آن زندگى ميكنى گذشت و داخل قرن ديگر شدى كه عمر تو از شصت سال تجاوز كرد خود را غريب بدان كه هر آن انتظار رفتن داشته باش .\r\nو روايت شده در تفسير آيهء :  إِنَّما نَعُدُّ لَهُمْ عَدًّا  « 1 » شماره ميكنيم براى ايشان شمردنى ، يعنى نفسهائى كه زده و سخنهائى كه گفته ضرر و زيانش را مىبيند اگر در اطاعت خدا صرف نكرده باشد .\r\nو گفته‌اند بعضى : عمر كوتاهست و راه سفر دور پس مشغول باصلاح خود باش و باندازهء طول سفر زاد و توشه مهيا كن و از اندوخته‌هاى خويش نفعى بگير ، و پيش فرست از دنيا براى آخرت قبل از آنكه باضطراب در آئى و از تو حساب بخواهند و حال آنكه ديگران از ثروت تو لذت مىبرند و استفاده ميكنند . چنان كه شاعر ميگويد :\r\n لهفى على عمر ضيّعت أوّله * و غال آخره الاسقام و الهرم\r\nكم أقرع السنّ عند الموت من ندم * و أين يبلغ قرع السنّ و النّدم\r\nهلا انتهيت و وجه العمر مقتبل * و النفس في جدّة و العزم مختزم \r\n\r\n\r\n","description":"","footnote":"\r\n( 1 ) . 88 - مريم\r\n","page_name":" 98 ","page_number":118},
  {"content":"\r\n\r\nاندوه و حزن دارم بر عمرى كه ضايع نمودم آن را در جوانى ، و فاسد نمود آخر عمر مرا بيمارى و پيرى ، و چقدر هنگام مردن دندان بهم بكوبم از ندامت و پشيمانى ، و ليكن كجا ميرسد و چه فائده‌اى ميدهد كوبيدن دندان و پشيمانى در آن موقع ، ملامت ميكنم خود را در ضايع نمودن عمرى كه اول آن جوانى بود و در آن هنگام نفس من در كمال جديت و كوشش بود و عزم و اراده‌ام در منتها درجهء محكمى بود ( كه ميتوانستم همه گونه عبادتى را بجا آورم ) .\r\nو گفته شده در تفسير   لَقَدْ خَلَقْنَا الْإِنْسانَ فِي أَحْسَنِ تَقْوِيمٍ ثُمَّ رَدَدْناهُ أَسْفَلَ سافِلِينَ   « 1 » كه مراد از أحسن تقويم جوانيست و مراد أسفل سافلين پيرى است .\r\nو گفته‌اند بعضى پيرى قاصد مرگست و طليعهء فنا است و قطع‌كننده آرزوها است و اول مرحلهء آخرتست و مقدمهء ناتوانى و جاسوس براى انتقال آدمى و واعظ فصيح اللسانيست كه ميترساند جاهلان را ( از عذاب خدا ) و بشارت ميدهد و عاقلان را ( به بهشت جاويدان ) و علامت وقار است و لباس فاخريست براى بزرگان و مركب را هواريست براى مرگ ، و جوانى خواب خفته‌اى ماند ( كه از هيچ جايى خبرى ندارد ) .\r\nو گفته شد بعابدى كه زنده بودن را براى چه چيز دوست ميدارى ؟\r\nگفت براى گريه كردن بر گناهانم .\r\nو فرمود رسول خدا صلّى اللَّه عليه و آله و سلّم بهترين جوانان شما آنهائى هستند كه برفتار و روش پيران رفتار نمايند ، و بدترين پيران شما كسانى هستند كه برفتار و روش جوانان رفتار كنند .\r\n\r\n\r\n","description":"","footnote":"\r\n( 1 ) . 3 - التين\r\n","page_name":" 99 ","page_number":119},
  {"content":"\r\n\r\nو فرمود آن حضرت كه خداى تعالى ميفرمايد : حيا ميكنم از مردان و زنانى كه در اسلام پير شده باشند آنها را عذاب نمايم . سپس آن حضرت گريست ، عرض كردند چرا گريه ميكنيد ؟ فرمود : گريه ميكنم از جهت اينكه خدا حيا مىكند آنها را عذاب نمايد و مردم حيا نميكنند از معصيت و نافرمانى او .\r\nگفته‌اند هر كه در جوانى تير مرگ به او اصابت نكرد عقال پيرى او را مقيد ميسازد ، و شاعر هم ميگويد :\r\n إنّى أرى رقم البلا * في قرن رأسك قد نزل\r\nو أراك تعثر دائما * في كلّ يوم بالعلل\r\nو الشيب و العلل الكثيرة * من علامات الأجل\r\nفاعمل لنفسك أيّها المغر * ور في وقت العمل \r\nمىبينم نوشتهء مرگ را كه بر بالاى سرت نازل شده ، و مىبينم تو را كه هر روز بواسطهء علتى و دردى از جوانى سقوط ميكنى ، بدان كه پيرى و سستى اعضاء و جوارح از علائم مرگست ، پس اى كه دستت ميرسد كارى بكن و جديت در عبادت نما تا ميتوانى .\r\nو ديگرى گفته :\r\n و لقد رأيت صغيرة * فسترت شيبى بالخمار\r\nقالت غبار قد علاك * فقلت ذا غير الغبار\r\nهذا الّذى نقل الملوك * إلى القبور من الدّيار \r\nروزى دختركى را ديدم پس پوشانيدم موى سر و محاسن سفيد خود را با دستمالى گفت اين نفعى ( و وقارى ) است كه در تو پيدا شده ، گفتم اين\r\n\r\n","description":"","footnote":"","page_name":" 100 ","page_number":120},
  {"content":"\r\n\r\nغير از آن نفعها ( ئى ) است ( كه تو در نظر دارى ) بلكه اين چيزيست كه ( جوانى را به پيرى تبديل مينمايد و ) انتقال ميدهد پادشاهان را بسوى قبر از شهر و ديار ( و تاج و تخت ايشان ) .\r\n\r\nباب نهم در بيمارى و مصلحت آن\r\nفرمود رسول اكرم صلّى اللَّه عليه و آله و سلّم روزى باصحاب خود : كدام يك از شما دوست ميدارد سالم باشد و بيمار نشود ؟ عرض كردند همهء ماها يا رسول اللَّه ، فرمود : آيا دوست ميداريد اينكه مانند خرهاى گمشده باشيد ؟ و دوست نميداريد اصحاب كفّارات باشيد ( كه بيمار شويد و بيمارى شما كفارهء گناهانتان باشد ؟ ) قسم به آن كسى كه جان من در قبضه ( قدرت ) اوست براى مرد درجه‌ايست در بهشت كه به آن درجه به چيزى از عمل خودش نميرسد مگر آنكه صابر باشد در بلا و بزرگى جزا و پاداش در مقابل بلاى بزرگست ، و خداوند هر گاه دوست بدارد يكى از بندگانش را مبتلا مىكند او را ببلاى بزرگ ، پس اگر صابر بود رضا و خوشنودى خدا را بدست آورد ، و اگر صبر ننمود مورد خشم و سخط او قرار خواهد گرفت .\r\nو فرمود آن حضرت اگر بداند مؤمن نيكوئى حال خود را در بيمارى هر آينه دوست نميدارد كه از بيمارى خارج گردد .\r\nو فرمود آن حضرت دوست ميدارند اهل عافيت روز قيامت كه گوشت آنها بمقراض چيده شود چون كه مىبينند پاداش نيكوى اهل بلا و مصيبت را .\r\n\r\n","description":"","footnote":"","page_name":" 101 ","page_number":121},
  {"content":"\r\n\r\nو عرض كرد حضرت موسى بن عمران به خداوند كه پروردگارا دوست نميدارم كه بيمار شوم و ضعف و سستى در عبادت من پيدا گردد و هم دوست نميدارم هميشه سالم باشم كه تو را فراموش نمايم ، بلكه دوست ميدارم گاهى بيمار باشم كه تو را ياد كنم و گاهى سالم باشم پس ترا شكر نمايم .\r\nو گفته شده است كه بيمار گرديد ابو الدرداء ، جمعى او را عيادت نمودند و از او سؤال كردند : از چه شكايت دارى ؟ گفت از گناهانم گفتند چه ميل دارى ؟ گفت عفو و بخشش خداوند . گفتند : طبيبى بنزد تو حاضر كنيم ؟ گفت : طبيب مرا بيمار نموده ( چگونه طبيب بنزد من حاضر ميگردانيد ) گفتند از او سؤال كن كه چرا بيمارت نموده ، گفت پرسيده‌ام از او و جواب داده كه : هر كارى بخواهم ميكنم ( و كسى را نميرسد كه اعتراض كند ) .\r\nو هم يكى از بزرگان بيمار گرديد به او گفتند آيا مداوا نميكنى ( و بنزد طبيب نميروى ) گفت قوم عاد ( قوم حضرت هود ) و ثمود ( قوم حضرت صالح ) و اصحاب الراس ( قوم شعيب ) و مردمانى كه بين اينها بوده‌اند داراى طبيبهاى حاذق و دوا بودند و اكنون هيچ آثارى از آن طبيب‌ها و آن مردم باقى نيست ، و اگر دواها مانع درد بودند هيچ گاه نميمردند اطبا و نه پادشاهان با اقتدار .\r\n\r\nباب دهم در ثواب عيادت مريض\r\nروايت شده از حضرت صادق عليه السّلام كه فرمود رسول خدا صلّى اللَّه عليه و آله و سلّم :\r\n\r\n","description":"","footnote":"","page_name":" 102 ","page_number":122},
  {"content":"\r\n\r\nتب رسول مرگ و زندان خداست در زمين و گرميش از جهنم است و بهرهء مؤمن از جهنم همين است ، و نيكو درديست تب بهر عضوى بهره‌ئى مىرساند از بلا ، و خيرى نيست در كسى كه ببلا مبتلا نشود ، و مؤمن چون تب مىكند گناهان از او ميريزد مانند برگ از درخت ، و اگر بر رختخواب بيفتد ناله‌اش ثواب سبحان اللَّه دارد و فريادش ثواب لا إله الا اللَّه دارد و از پهلو بپهلو كه ميگردد مانند كسى است كه در راه خدا شمشير مىزند ، و تب يك شب برابر است با عبادت يك ساله زيرا ألم و اثر آن باقى ميماند در بدن تا يك سال ، پس آن كفارهء گذشته و آينده او است ، و هر كه يك شب بيمارى بكشد و قبول كند او را آنچه شرط قبول كردنست ( باينكه كسى را خبر ندهد از آنچه كشيده ) و چون صبح شود خدا را شكر كند ، حقتعالى بفضل خود ثواب عبادت شصت ساله به او عطا فرمايد ، و بيمارى براى مؤمن پاك‌كننده است او را از گناهان ، و رحمت الهى است نسبت به او ، و از براى كافران عذاب و لعنت است ، و بيمارى مؤمن بر طرف نميشود تا آنكه گناهى برايش باقى نماند ، و يك شب درد سر هر گناهى را بر طرف مىكند مگر گناهان كبيره را . « 1 » و فرمود آن حضرت براى بيمار در حال بيماريش رفع قلم مىشود از گناهان او ، و خداوند امر مىكند ملائكه‌ها را كه بنويسيد براى او مثل آنچه در حال صحت ميكرده است از كارهاى خير ، فرو ميريزد گناهان او مانند برگ از درخت ، و هر كه عيادت كند بيمار را آنچه را كه از خدا سؤال نمايد به او عطا شود ، و خداوند ملك دست چپ را امر ميفرمايد\r\n\r\n\r\n","description":"","footnote":"\r\n( 1 ) . براى دانستن تعداد گناهان كبيره مراجعه شود بصفحه 231 تا صفحه 235 جلد دوم چاپ دوم و سوم اين كتاب - مترجم\r\n","page_name":" 103 ","page_number":123},
  {"content":"\r\n\r\nكه در ايام بيمارى گناه بر مؤمن ننويسد ، و بملك دست راست امر ميفرمايد كه ناله او را حسنات بنويسد ، و بيمارى بدن را پاك مىكند هم چنان كه دم كورهء آهنگران كثافات آهن را پاك مىكند ، و هيچ طفلى بيمار نميشود مگر آنكه كفارهء گناهان پدر و مادرش مىباشد .\r\nو روايت شده است كه حضرت موسى عليه السّلام در مناجاتش عرض كرد :\r\nالها بيان كن چقدر است ثواب عيادت‌كنندهء بيمار ؟ خطاب رسيد : موكل ميگردانم ملكى را كه عيادت كند او را از قبرش تا روز محشر گفت :\r\nخدايا براى كسى كه غسل ميدهد ميت را چه بهره‌ايست ؟ خطاب آمد پاك مينمايم او را از گناه مانند روزى كه از مادر متولد شده . گفت براى تشييع‌كنندگان چيست ؟ خطاب شد موكل ميكنم ملائكه‌ها را كه از قبر تا محشر آنها را تشييع كنند . عرض كرد : براى تعزيت و تسليت دهندگان اهل مصيبت چيست ؟ خطاب آمد در آن روزى كه هيچ سايه‌ئى نيست جز سايهء رحمت من آنها را در زير سايه رحمت خود نگاه ميدارم .\r\nو فرمود رسول خدا صلّى اللَّه عليه و آله و سلّم هر كه مؤمن را عيادت كند در رحمت الهى فرو رود ، پس چون نزد او بنشيند رحمت به او احاطه نمايد .\r\nو مستحب است بيمار را دعا كنند و بگويند : أللهم ربّ السّموات السّبع و ربّ الأرضين السّبع و ما فيهنّ و ما بينهنّ و ما تحتهنّ و ربّ العرش العظيم اشفه بشفائك و داوه بدوائك و عافه من بلائك و اجعل شكايته كفّارة لما مضى من ذنوبه و لما بقى .\r\nو مستحب است كه بيمار دعا كند عيادت‌كنندگان را بدرستى كه دعاى او مستجابست و كراهت دارد زياد نشستن نزد بيمار ( مگر آنكه بيمار بخواهد نشستن او را ) .\r\n\r\n","description":"","footnote":"","page_name":" 104 ","page_number":124},
  {"content":"\r\n\r\n\r\nباب يازدهم در توبه و شرايط آن\r\n يا أَيُّهَا الَّذِينَ آمَنُوا تُوبُوا إِلَى اللَّهِ تَوْبَةً نَصُوحاً  « 1 » اى كسانى كه ايمان آورده‌ايد بازگشت كنيد به خدا و توبه نمائيد از معاصى كه ديگر رجوع به آن نكنيد .\r\n إِنَّمَا التَّوْبَةُ عَلَى اللَّهِ لِلَّذِينَ يَعْمَلُونَ السُّوءَ بِجَهالَةٍ ثُمَّ يَتُوبُونَ مِنْ قَرِيبٍ فَأُولئِكَ يَتُوبُ اللَّهُ عَلَيْهِمْ  « 2 » جز اين نيست كه توبه براى كسانى است كه عمل بد و ناشايسته انجام داده و پشيمان شده‌اند پس هر كه توبه كند خداى مهربان ميپذيرد .\r\n وَ لَيْسَتِ التَّوْبَةُ لِلَّذِينَ يَعْمَلُونَ السَّيِّئاتِ حَتَّى إِذا حَضَرَ أَحَدَهُمُ الْمَوْتُ قالَ إِنِّي تُبْتُ الْآنَ وَ لَا الَّذِينَ يَمُوتُونَ وَ هُمْ كُفَّارٌ  « 3 » هنگامى كه آثار مرگ مشاهده كرديد ديگر توبه پذيرفته نميشود هم چنان كه هر كس به حال كفر بميرد توبه‌اش قبول نيست ، كه نفى فرموده خداوند قبولى توبه را هنگامى كه آثار مرگ را مشاهده نمودند گناهكاران و كافران .\r\nپس قبولى توبه تا وقتيست كه يقين بمرگ پيدا نشده باشد .\r\nو خداى مهربان وعدهء قبولى توبه را ببندگان داده چنان كه ميفرمايد :  وَ هُوَ الَّذِي يَقْبَلُ التَّوْبَةَ عَنْ عِبادِهِ وَ يَعْفُوا عَنِ السَّيِّئاتِ  « 4 » و اوست خدائى كه توبه بندگانش را مىپذيرد و گناهانشان را مىبخشد .\r\nو ميفرمايد :  غافِرِ الذَّنْبِ وَ قابِلِ التَّوْبِ شَدِيدِ الْعِقابِ  « 5 » خدائى كه\r\n\r\n\r\n","description":"","footnote":"\r\n( 1 ) . 8 - التحريم\r\n( 2 ) . 21 - النساء\r\n( 3 ) . 22 - النساء\r\n( 4 ) . 24 - الشورى\r\n( 5 ) . 2 - المؤمن .\r\n","page_name":" 105 ","page_number":125},
  {"content":"\r\n\r\nبخشندهء گناهان و پذيرندهء توبهء بندگان با ايمان و انتقام‌گيرنده است از مردم ظالم بىايمان .\r\nپس توبه في نفسه واجب است از تمام كارهاى ناپسند و از واجباتى كه در آن اخلال و سستى شده باشد .\r\nپس اگر توبه از حق اللَّه باشد مانند ترك نماز و روزه و حج و زكات و امثال ذلك : واجبست علاوه بپشيمانى و ندامت و عزم بر عدم ارتكاب آن معصيت ، به قدر امكان آنچه را ترك نموده قضا نمائى ، و اگر نميتوانى ( بواسطه ضعف و بيمارى ) بجا آورى بايد تصميم بجا آوردن آن را داشته باشى هر وقتى كه توانستى .\r\nو اگر توبه از حق الناس باشد : واجبست آن را به صاحبش رد نمائى اگر زنده باشند ، و إلا بوارثين صاحب مال اگر آن مال بعينه موجود باشد و إلا باندازهء همان مال را بده ، و اگر وارث نداشته باشد براى او تصدق كن اگر مقدار آن را ميدانى و إلا بهر قدر كه گمان دارى صدقه بده و تأسف و ندامت بسيار داشته باش بر غصب نمودنت و تصميم داشته باش كه ديگر مرتكب اين گونه كارها نشوى ، و طلب عفو و استغفار نما از خداى تعالى چون تعدى بر امر او و رسول او و امر امام زمان خود نموده‌اى و هر يك از خدا و رسول و أئمه حقى دارند كه با استغفار بر طرف مىشود .\r\nو اگر توبه از ريختن آبروى ديگرانست يا اينكه كسى را فحش و دشنام داده‌اى يا تهمت زده باشى و سخن چينى كرده باش ، واجبست آنها را راضى نمائى و تهمت زده را از اتهام بيرون آورى بهر نحوى كه مىشود .\r\nو اگر توبه از حق بدنى باشد مانند اينكه كسى را عمدا كشته باشى يا عضوى از او شكسته و يا مجروح كرده باشى ، واجبست كه تمكين كنى\r\n\r\n","description":"","footnote":"","page_name":" 106 ","page_number":126},
  {"content":"\r\n\r\nتا صاحب حق آن را قصاص نمايد كه تو را بكشد يا ديهء قتل را ادا نمائى ، و ديهء جراحت و شكستگى را ادا كنى اگر عضوى از اعضاء او را مجروح و شكسته نموده باشى .\r\nو اگر توبه از زنا و شرب خمر و امثال ذلك باشد ، بايد نادم و پشيمان باشى از آن كردار ، و عزم به ترك عود به آنها كنى .\r\nو توبه اين نيست كه بگوئى : أستغفر اللَّه ربى و أتوب إليه ، و ادا ننمائى حق خداوند و پيغمبر و ائمه عليهم السّلام را و نه حق الناس را ، بلكه اين استغفار سخريه و استهزاء بخويشتن است و گناهى بر گناهان افزودنست چنان كه يكى از بزرگان عبور نمود بر مردى كه ميگفت : استغفر اللَّه ربى و أتوب إليه ، و دشنام ميداد مردم را ، و باز استغفار ميكرد و دشنام ميداد و ناسزا ميگفت فرمود : اى مرد استغفار كن از اين استغفارت كه جز استهزاء بخودت فائدهء ديگرى ندارد .\r\nو فرمود رسول خدا صلّى اللَّه عليه و آله و سلّم اى گروه مردم بازگشت به خدا نمائيد و توبه كنيد پيش از آنى كه بميريد ، و كوشش كنيد باعمال خير و نيكو قبل از آنكه برسيد به نتيجهء كارهاى خود در قيامت و اصلاح نمائيد بين خود و خداوند را تا اينكه سعادت يابيد ، و زياد صدقه دهيد تا اينكه روزى شما زياد شود ، و امر بمعروف كنيد تا اينكه محفوظ بمانيد ، و نهى از منكر كنيد تا اينكه يارى كرده شويد ، اى گروه مردم عاقلترين شما كسى است كه هميشه به ياد مرگ باشد ، و بهترين شما كسى است كه خود را آماده مرگ نمايد ، همانا از علامت عقلست رو گردانى از دنيا و توجه داشتن بآخرت و زاد و توشه گرفتن براى ماندن در قبر و روز محشر .\r\nو رسول خدا صلّى اللَّه عليه و آله و سلّم هميشه ميگفت هنگام دعا أللهم اغفر لى كلّ\r\n\r\n","description":"","footnote":"","page_name":" 107 ","page_number":127},
  {"content":"\r\n\r\nذنب و تب علىّ إنّك أنت التّواب الرّحيم .\r\nو گفته شده است كه شيطان گفت : خدايا بعزت تو قسم تا مادامى كه روح در بدن آدميزاد است آنها را فريب مىدهم ، و اغوا و گمراه ميكنم و به معصيت واميدارم . خداوند فرمود : بعزت و جلال خودم قسم منع نميكنم از آنها توبه را تا مادامى كه روح از بدن آنها مفارقت كند .\r\nو خداوند كسى را بدون توبه نميميراند مگر آنكه ميداند اگر باز هم زنده بماند ابدا توبه نميكند ، چنان كه ميفرمايد در قرآن كريم در جواب اهل جهنم كه ميگويند :  رَبَّنا أَخْرِجْنا نَعْمَلْ صالِحاً  « 1 » پروردگارا ما را به دنيا باز گردان تا كارهاى خير انجام دهيم و عمل صالحى بجا آوريم ،  وَ لَوْ رُدُّوا لَعادُوا لِما نُهُوا عَنْهُ وَ إِنَّهُمْ لَكاذِبُونَ  « 2 » و اگر ايشان به دنيا بر گردند چنان نيست كه ايمان آورند و نافرمانى ننمايند بلكه بر كفر خود باقى خواهند ماند و به همان اعمال زشتى كه از آن نهى شده بودند اعاده خواهند كرد و دروغ ميگويند كه ديگر كار بد نخواهيم كرد .\r\nو حضرت رسول صلّى اللَّه عليه و آله و سلّم و اهل بيت و صلحاء اصحاب آن بزرگوار استغفار مينمودند هر روزى هفتاد مرتبه كه ميگفتند : أستغفر اللَّه ربى و أتوب إليه ، چنان كه خداى تعالى ميفرمايد  اسْتَغْفِرُوا رَبَّكُمْ ثُمَّ تُوبُوا إِلَيْهِ *  « 3 » از خداوند آمرزش بخواهيد و بدرگاه او توبه نمائيد .\r\nو هم مردى عرض كرد برسول اكرم صلّى اللَّه عليه و آله و سلّم كه من گناه كرده‌ام فرمود : استغفار كن و از خدا آمرزش بطلب عرض كرد توبه ميكنم بار معصيت مينمايم ؟ فرمود هر وقت گناهى نمودى استغفار كن عرض كرد در آن هنگام گناه من بسيار خواهد شد ، فرمود : عفو و بخشش خداوند\r\n\r\n\r\n","description":"","footnote":"\r\n( 1 ) . 34 - الفاطر\r\n( 2 ) . 27 - الانعام\r\n( 3 ) . 51 - هود\r\n","page_name":" 108 ","page_number":128},
  {"content":"\r\n\r\nبيشتر از آنست و هميشه توبه كن تا اينكه بتوانى شيطان را از خود دور گردانى و حضرت احديت جل شأنه دوست ميدارد بندگان توبه‌كننده را چنان كه ميفرمايد  إِنَّ اللَّهَ يُحِبُّ التَّوَّابِينَ وَ يُحِبُّ الْمُتَطَهِّرِينَ  « 1 » همانا خداوند آنان را كه پيوسته بدرگاهش توبه و انابه كنند و هم كسانى كه خود را دور از هر آلايش نگاه بدارند و پاك نمايند از هر بدى دوست ميدارد .\r\nو فرمود آن حضرت : نيست بنده‌ئى كه گناهى كرده باشد پس وضو بگيرد و دو ركعت نماز بخواند و بعد آن طلب آمرزش نمايد مگر آنكه خداوند او را بيامرزد ، زيرا فرموده :  وَ مَنْ يَعْمَلْ سُوءاً أَوْ يَظْلِمْ نَفْسَهُ ثُمَّ يَسْتَغْفِرِ اللَّهَ يَجِدِ اللَّهَ غَفُوراً رَحِيماً  « 2 » هر كه عمل بدى يا ظلم بنفس خود كند پس توبه نمايد و طلب آمرزش كند از خداوند ، مىيابد خدا را آمرزنده و رحم‌كننده .\r\nو فرمود آن حضرت گاهى بنده‌ئى گناه مىكند و داخل بهشت مىشود ، عرض كردند چگونه مىشود ؟ فرمود : هميشه گناه خود را در نظر دارد و پشيمان است و استغفار و طلب آمرزش مينمايد ، پس به اين سبب خداوند او را داخل بهشت ميگرداند ، و نديده‌ام چيزى را نيكوتر از حسناتى كه بعد از گناه كرده شود :  إِنَّ الْحَسَناتِ يُذْهِبْنَ السَّيِّئاتِ ذلِكَ ذِكْرى لِلذَّاكِرِينَ  « 3 » البته نيكوكاريهاى شما بدكاريهايتان را نابود ميسازد اين ياد آوريست براى اهل ذكر .\r\nو فرمود آن حضرت هر گاه گناهى نمود بنده‌ئى نقطهء سياهى در قلب او پيدا مىشود ، اگر توبه كرد آن سياهى بر طرف ميگردد ، و اگر\r\n\r\n\r\n","description":"","footnote":"\r\n( 1 ) . 222 - البقره\r\n( 2 ) . 110 - النساء\r\n( 3 ) . 116 - هود\r\n","page_name":" 109 ","page_number":129},
  {"content":"\r\n\r\nتوبه ننمود و استغفار نكرد گناه بر گناهش افزوده گردد و سياهى بر سياهى قلبش زياد شود بطورى كه همه قلب او را فرا گيرد پس ميميرد با گناه زياد و قلبى تاريك ، چنان كه ميفرمايد خداى تعالى در بارهء آنان :  بَلْ رانَ عَلى قُلُوبِهِمْ ما كانُوا يَكْسِبُونَ  « 1 » بلكه ظلمت و بدكاريهايشان بر دلهاى آنها غلبه كرده .\r\nو عاقل كسى است كه خود را فرض مىكند كه فوت شده و از خداوند رجعت به دنيا را سؤال كرده و خداوند اجابتش فرموده و به دنيا بازگشته پس جد و جهد و كوشش مينمايد در عبادت و توبه و ترك معصيت .\r\nو گفته‌اند كه مراد از معنى آيهء :  وَ لَنُذِيقَنَّهُمْ مِنَ الْعَذابِ الْأَدْنى دُونَ الْعَذابِ الْأَكْبَرِ لَعَلَّهُمْ يَرْجِعُونَ  « 2 » اينست كه يعنى : بچشانيم كافران را ضرر مال و مصيبت اهل و فرزند و بيمارى بدن ، و عذاب بزرگ كه عذاب جهنم باشد معذبشان نكنيم باشد كه دست از كفر بردارند و بسوى ما باز گردند و توبه نمايند از گناهان خود ، و معلوم است كه اين مطلب در دنيا است ( زيرا در دنيا جهنم نيست و در قيامت توبه‌اى قبول نميشود ) و وحى فرمود خداوند بداود عليه السلام كه : بترس از اينكه تو را قبض روح نمايم و تو مغرور باشى و بدون توبه از دنيا به روى .\r\nو مرويست كه : كلماتى كه خداوند بآدم فرمود ( و آدم آنها را گفت ) و توبهء او را قبول نمود اين جمله بود  رَبَّنا ظَلَمْنا أَنْفُسَنا وَ إِنْ لَمْ تَغْفِرْ لَنا وَ تَرْحَمْنا لَنَكُونَنَّ مِنَ الْخاسِرِينَ  « 3 » پروردگارا ظلم كرديم بر نفس خود و اگر تو ما را نبخشى و بما رحم نكنى از جملهء زيانكاران خواهيم بود .\r\nو روايت شده كه آدم و حوا ديدند بدرب بهشت نوشته بود : محمّد\r\n\r\n\r\n","description":"","footnote":"\r\n( 1 ) . 13 - التطفيف\r\n( 2 ) . 20 - السجده\r\n( 3 ) . 22 - اعراف\r\n","page_name":" 110 ","page_number":130},
  {"content":"\r\n\r\nو على و فاطمه و حسن و حسين برگزيدگان از خلقند ، پس خدا را به حق ايشان قسم دادند تا توبه ايشان قبول شد .\r\nو براى توبه چهار شرط است : ( اول ) قلبا پشيمان بودن ( دوم ) عزم و تصميم بر ترك گناه ( سوم ) اداى حقوق نمودن كه بر انسان است ( چهارم ) ترك نمودن گناه از تمام اعضا و جوارح .\r\nو توبه‌كننده از گناهان مانند كسى است كه هيچ گناهى از براى او نباشد ، و هر كه اصرار داشته باشد به معصيت و استغفار هم بنمايد استهزاء به خود مىكند و شيطان به او سخريه مينمايد ، و هر گاه كسى توبه كند بعد از آن گناه نمايد و باز توبه نمايد براى مرتبه چهارم او را جزء دروغگويان مينويسند ، ( كه آيات دهم تا سيزدهم سورهء مطففين شامل حال او است ) و گفته‌اند بعضى از بزرگان كه خود را وصى خود قرار بده و ديگران را وصى خود مگردان و ملامت نكن وصى خود را بر تضييع نمودن وصيت‌هاى تو بلكه خويشتن را ملامت كن چون خود ضايع كرده‌اى آن را در حال زنده بودنت .\r\nو مرويست كه شخصى در خدمت حضرت امير المؤمنين عليه السلام گفت أستغفر اللَّه . آن حضرت فرمود : مادرت بعذات بنشيند و بر تو بگريد آيا ميدانى حقيقت استغفار چيست ؟ بدرستى كه استغفار درجهء عليّين است و بر مجموع شش معنى واقع مىشود : ( اوّل ) پشيمانى بر گذشته ( دوّم ) عزم بر ترك گناه در مدت العمر ( سوم ) ادا كردن حقوق مردم ( چهارم ) قضا كردن هر واجبى كه فوت شده ( پنجم ) گداختن هر گوشتى كه از حرام روئيده بحزن و ألم تا پوست به استخوان چسبد و گوشت تازه برويد ( ششم ) ألم و زحمت طاعت و عبادت به بدن چشانيدن بازاء آنچه از شيرينى معصيت\r\n\r\n","description":"","footnote":"","page_name":" 111 ","page_number":131},
  {"content":"\r\n\r\nچشيده و چون كسى اين شش امر را بجا آورد آن وقت بگويد : أستغفر اللَّه .\r\nو نيكو گفته است شاعر : شعر ، منسوب به حضرت امير ( ع )\r\n مضى أمسك الماضى شهيدا معدلا * و أصبحت في يوم عليك شهيد\r\nو إن كنت بالأمس اقتربت إساءة * فثنّ باحسان و أنت حميد\r\nو لا تدع فعل الصّالحات إلى غد * لعل غدا يأتى و أنت فقيد \r\nگذشت ديروز تو كه در قيامت به عدالت شهادت خواهد داد و هم صبح كردى در روزى كه شاهد اعمال تو خواهد بود و شهادت خواهد داد ، و اگر ديروز كار بدى را كرده باشى بايد امروز تلافى نمائى آن را به دو كار نيكو تا نيكنام و پسنديده شوى و وامگذار كار نيكو را بفردا شايد فردا بيايد و تو زنده نباشى .\r\nو ديگرى گفته :\r\n تمتّع إنّما الدّنيا متاع * و إنّ دوامها لا يستطاع\r\nو قدّم ما ملكت و أنت حىّ * أمير فيه متّبع مطاع\r\nو لا يغررك من توصى إليه * فقصر وصيّة المرء الضّياع\r\nو مالى أن املّك ذاك غيرى * و أوصيه به لو لا الخداع \r\nبهره برگير از دنيا زيرا متاعيست كه هميشه باقى نخواهد بود ، پيش فرست از دنيا براى آخرت خود تا ميتوانى و زنده و صاحب اختيار اموال خود هستى ( و بوارث منتقل نشده ) و قادر به تصرف آن ميباشى و نگو وصيت ميكنم انجام ميدهند زيرا بسيارى از وصيت‌ها ناقص مانده و انجام داده نشده و عذرى براى من نبود كه ديگرى را مالك اموال خود نمايم و به او وصيت كنم در چگونگى صرف آن اموال اگر عمل مينمودند و بر خلاف عمل نميكردند .\r\n\r\n","description":"","footnote":"","page_name":" 112 ","page_number":132},
  {"content":"\r\n\r\nو ديگرى گفته :\r\n إذا ما كنت متّخذا وصيّا * فكن فيما ملّكت وصىّ نفسك\r\nستحصد ما زرعت غدا و تجنى * إذا وضع الحساب ثمار غرسك \r\nهر گاه خواستى وصيّى براى خود تعيين نمائى خود را وصىّ خود گردان در آنچه كه مالك هستى و عمل نما بوصيتت كه زود باشد درو كنى فرداى قيامت آنچه را كه كشت نموده‌اى و بيابى نتيجهء اعمال خود را زمانى كه تو را پاى ميزان و حساب بردند .\r\n\r\nباب دوازدهم در آمادگى بمرگ\r\nچنين گويد حسن بن أبى الحسن بن محمّد الديلمى تغمّده اللَّه برحمته كه هر كه مرگ را پيش چشم خود بدارد ترك دنيا خواهد كرد ، و آسان شود بر او مصائب و حوادث دنيا ، و رغبت و ميل خواهد نمود به كارهاى خير و نيكو و عبادت و بندگى خداوند ، و توبه مينمايد از رفتار و گفتار زشت و ناپسند ، و رو گردان مىشود از طول امل ، و باندكى از دنيا قانع ميگردد ، و هيچ نعمتى بالاتر و بهتر از اين نيست كه خداى تعالى آخرت را به ياد آدمى اندازد و انسان بفكر آن باشد ، و از همين جهت است كه خداوند منت نهاد بر حضرت ابراهيم عليه السلام و ذرارى او چنان كه ميفرمايد :  إِنَّا أَخْلَصْناهُمْ بِخالِصَةٍ ذِكْرَى الدَّارِ  « 1 » خالص و پاك گردانيديم ما ابراهيم و ذرارى او را براى تذكر بآخرت .\r\n\r\n\r\n","description":"","footnote":"\r\n( 1 ) . 46 - ص\r\n","page_name":" 113 ","page_number":133},
  {"content":"\r\n\r\nو فرمود حضرت رسول صلّى اللَّه عليه و آله و سلّم مرگ را به ياد آوريد كه لذتها و خوشيها را ويران مىكند و عيشها را بهم مىزند ، پس اگر اندكى از ماليه دنيا داشته باشيد به آن قانع و راضى خواهيد شد و ثواب خواهيد برد ، و اگر غنى و ثروتمند باشيد بذل و بخشش خواهيد نمود و اجر داده ميشويد ، همانا مرگ قطع‌كنندهء آرزوها است ، بدرستى كه مرد هنگام مردن مىبيند جزاى آنچه را كه پيش فرستاده از خوبيها و بديها ، و مشاهده مىكند نتيجهء اموالى كه واگذارده و چه بسا از حرام جمع نموده و يا حقوق واجبهء آن را ادا ننموده باشد آن وقت است كه به عذاب الهى گرفتار مىشود .\r\nو فرمود حضرت امير المؤمنين عليه السّلام هر كه بداند كه بازگشت بمرگ مىكند و بقبر وارد مىشود و در حضور پروردگار مىايستد و اعضا و جوارحش بر اعمالش شهادت ميدهند : طولانى ميگردد حسرتش و زياد مىشود عبرتش و دائم بفكر آخرتست .\r\nو فرمود آن حضرت هر كه بداند كه از دوستان جدا مىشود و در زير خاك ساكن ميگردد و كشيده مىشود به حساب اعمال ، قطع مينمايد از خود امل و آرزو را و كوشش مىكند به عمل صالح و نيكو ، پس خداى رحمت كند شما را ياد آوريد قول خداوند را كه فرموده :  وَ جاءَتْ سَكْرَةُ الْمَوْتِ بِالْحَقِّ ذلِكَ ما كُنْتَ مِنْهُ تَحِيدُ   فَكَشَفْنا عَنْكَ غِطاءَكَ فَبَصَرُكَ الْيَوْمَ حَدِيدٌ  « 1 » فرا رسيد بيهوشى مرگ و شدت تلخى آن به حق و حقيقت و اين همان مرگى است كه از آن ميگريختى و مكروه ميداشتى پس در آن هنگام برميداريم از پيش ديدهء تو پردهء غفلت را تا امور حقه را مشاهده كنى\r\n\r\n\r\n","description":"","footnote":"\r\n( 1 ) . 19 - ق\r\n","page_name":" 114 ","page_number":134},
  {"content":"\r\n\r\n( ثواب و عقاب ) و امروز چشمان تو بينا است ( كه آشكارا آن عالم را مىبينى ) .\r\nو فرمود رسول خدا صلّى اللَّه عليه و آله و سلّم باصحابش آيا ميدانيد بهترين و عاقلترين از شما كيست ؟ عرض كردند نميدانيم . فرمود : آن كسى كه بيشتر به ياد مرگ باشد و خود را آمادهء آن نمايد ، گفتند علامت آمادگى چيست ؟ فرمود : دل نبستن به دنيا و توجه داشتن بآخرت و زاد و توشه گرفتن براى آن و وحشت و ترس داشتن از روز حشر و نشر ، چنان كه شاعر ميگويد :\r\n اذكر الموت هادم الّلذات * و تجهّز لمصرع سوف يأتى \r\nياد آور مرگ را كه بر هم زننده است لذّات و عيشها را و خود را آماده نما براى آن راهى ( آخرت ) كه به همين زودى خواهى رفت .\r\nو ديگرى گفته :\r\n ما ذا تقول و ليس عندك حجّة * لو قد أتاك منغّص اللّذات ؟\r\nما ذا تقول إذا دعيت فلم تجب * فاذا تركت فأنت في غمرات ؟\r\nما ذا تقول إذا حللت محلة * ليس الثقاة لأهلها بثقاة ؟ \r\nچه ميگوئى و چه ميكنى اگر بيايد تو را مرگ كه ناتمام ميگذارد لذّات را و چه ميكنى زمانى كه كمك بطلبى و تو را جواب ندهند و اگر تو را ترك كنند باز در جهالت خواهى ماند ، و چه ميگوئى زمانى كه در جايگاهى به روى كه دوستى براى تو نباشد جز اعمال خير و نيكويت ( پس بغفلت عمر خود ضايع مكن ) .\r\n\r\n","description":"","footnote":"","page_name":" 115 ","page_number":135},
  {"content":"\r\n\r\n\r\nباب سيزدهم در كوشش در عمل\r\nچنين گويد مصنف اين كتاب ( ديلمى ) كه آگاه باش اى انسان و جديت كن در عمل خير براى سكرات مرگ ، و فرصت بدان زنده بودن را زيرا تو مهلت دارى تا زمانى كه فرا رسد أجل تو ، انفاق نما از آنچه كه در دست تو است براى آخرت زيرا عقبه‌ئى در پيش دارى كه نميگذرد از آن مگر كسى كه سبك بار و سبك حساب باشد .\r\nپس خود را آماده كن براى خانه‌ئى كه برهنه وارد آن ميشوى و برهنه از آن خارج ميگردى ، چنان كه ميفرمايد خداوند :  وَ لَقَدْ جِئْتُمُونا فُرادى كَما خَلَقْناكُمْ أَوَّلَ مَرَّةٍ وَ تَرَكْتُمْ ما خَوَّلْناكُمْ وَراءَ ظُهُورِكُمْ وَ ما نَرى مَعَكُمْ شُفَعاءَكُمُ الَّذِينَ زَعَمْتُمْ  « 1 » بتحقيق به تنهائى و برهنه مانند روز ولادت كه برهنه بوديد بسوى ما براى جزاى اعمال خواهيد آمد و آنچه را كه ما بشما در دنيا داده‌ايم پشت سر خواهيد افكند ، و در آن روز نمىبينيم با شما كسانى كه شما آنان را شفيع خود ميدانستيد و به خيال باطل آنها را بنفع خود ميديديد .\r\nو فرمود رسول خدا صلّى اللَّه عليه و آله و سلّم غنيمت دانيد عبادت نمودن را و عمل نيكو انجام دهيد در حال صحت بدن پيش از آنى كه بيمار شويد و در جوانى قبل از آنى كه پير گرديد و در فراغت پيش از آنى كه گرفتار امور بشويد و در حيوة و زندگى خود پيش از آنى كه بميريد ، بدرستى كه نازل شد بر من جبرئيل و گفت خدايت سلام مىرساند و ميفرمايد : هر ساعتى كه\r\n\r\n\r\n","description":"","footnote":"\r\n( 1 ) . 95 - الانعام\r\n","page_name":" 116 ","page_number":136},
  {"content":"\r\n\r\nمرا ياد نمودى براى تو أجر و ثواب است و مقام و عزت ، و هر ساعتى كه به ياد من نبودى پس ضايع كردى عمر خود را ، چنان كه وحى رسيد به حضرت داود ( ع ) اى داود هر ساعتى را كه به ياد من نباشى از عمر خود نابود و تباه ساخته‌اى .\r\nو فرمود حضرت أمير عليه السّلام هر كسى كه ساعتى از عمر خود را ضايع و باطل نمود طولانى مىشود حسرتش در قيامت .\r\nحكايت كنند جوانى بود ارث زيادى از پدر بدست آورد ، پس شروع كرد بانفاق و تصدق در راه خداوند ، مادرش شكايت نمود بيكى از دوستان پدر آن جوان و گفت : ميترسم هر چه باشد انفاق نمايد و خود فقير گردد ، پس آن مرد بنزد آن جوان آمد و گفت : براى خود چيزى باقى بگذار ، جوان گفت : اى مرد چه ميگوئى در بارهء مردى كه ساكنست در بيرون شهر و اراده دارد كه ساكن در شهر گردد ، پس امر كند بخدمتكاران كه اموال منقول او را به شهر برند و خود بعد به شهر آيد ، آيا اين بهتر است يا اينكه دستور دهد بعد از او بياورند و بفرستند با اينكه يقين ندارد حتما خواهند فرستاد ، آن مرد متنبه شد و جوان را به حال خود گذاشت و او را امر بانفاق نمود .\r\nپس اى برادر بر تو باد بانفاق كردن كه در اوست سعادت دنيا و آخرت ، و حقير و كوچك منگر كمى آن را زيرا ( اندك اندك ) جمع شود و زياد گردد ، و مبادرت كن به دادن زكات واجب بميل و رغبت و تأخير مينداز آن را زيرا شياطين احاطه ميكنند اطراف مؤمن را و باز ميدارند او را از دادن ، و بزرگ مشمار آنچه را كه انفاق ميكنى پس اگر بزرگ دانستى أجر آن كم گردد نزد خداى تعالى و اگر كوچكش دانستى أجر\r\n\r\n","description":"","footnote":"","page_name":" 117 ","page_number":137},
  {"content":"\r\n\r\nبزرگى خواهى داشت .\r\nو مرويست كه موسى بن عمران ( ع ) گفت بشيطان چه گناهى است اگر اولاد آدم مرتكب شد تو را خوش مىآيد و بر او مسلط ميشوى ؟\r\nگفت وقتى كه عجب داشته باشد و هنگامى كه بزرگ و بسيار دانست انفاق و عمل خير خود را و فراموش نمود گناهانش را . پس سخت بپرهيز از اينكه سائل را محروم كنى اگر چه به نصف خرما باشد تا سبب بقاى نعمت باشد براى تو ، و اگر تو را چيزى نبود با زبان خوش او را برگردان ، چه بسا ملكى باشد براى امتحان تو آمده است به صورت آدمى كه امتحان نمايد تو را به آنچه كه خداوند به تو روزى و عطا فرموده .\r\nچنان كه وحى آمد به حضرت موسى ( ع ) كه ردّ ننمائى سائل را اگر چه به چيز كمى باشد ، و اگر نباشد تو را چيزى به زبان خوش او را رد نما ، بدرستى كه مىآيد تو را گاهى ملكى و سؤال مينمايد از تو و امتحان مىكند تو را به آنچه كه روزى تو شده .\r\nو حكايت شده يكى از علماء در مجلسى نشسته بود و جمعى حاضر بودند ، سائلى وارد گرديد و سؤال نمود ، آن عالم گفت : آيا ميدانيد چه ميگويد ؟ بشما ميگويد چيزى به من دهيد كه ذخيرهء شما باشد براى روز محشر . پس اى برادر پيش فرست از اموال خود تا اينكه بوده باشد براى تو درجه و مقام در بهشت جاويدان . چه نيكو گفته است شاعر :\r\n يا صاح إنّك راحل فتزوّد * فعساك في ذا اليوم ترحل أوغد\r\nلا تغفلنّ فالموت ليس بغافل * هيهات بل هو للأنام بمرصد\r\nفليأتينّ منه عليك بساعة * فتودّ إنّك قبلها لم تولد\r\nو لتخرجنّ الى القبور مجرّدا * ممّا سعيت بجمعه صفر اليد \r\n\r\n","description":"","footnote":"","page_name":" 118 ","page_number":138},
  {"content":"\r\n\r\nاى مرد همانا زود باشد امروز يا فردا كه از اين دنيا كوچ كنى و بقبر رحل اقامت افكنى پس غافل از مرگ مباش زيرا مرگ چيزى نيست كه انسانى از آن غافل باشد ، آنگاه كه مرگ تو را فرا رسد چنان سخت و تلخست كه دوست ميدارى اصلا به دنيا نيامده بودى و مرگ را نمىچشيدى ، و خارج خواهى شد از قبر در حالى كه برهنه و عريان خواهى بود از آنچه كه در جمع كردن آن كوشش مينمودى و اكنون دست تو خالى از آنها است .\r\nخليل بن أحمد بصرى بيكى از دوستان ثروتمندش گفت كه جز اين نيست جمع اموال ميكنى براى سه نفر دشمن : يا شوهر زن خود كه بعد از تو مىشود ، يا زن پسرت ، يا شوهر دخترت ، كه همهء اينان انتظار مردن تو را ميكشند و محزون از طولانى بودن عمر تو هستند ، پس اگر عاقل باشى آنان را بر خود مقدم نميدارى و براى ذخيرهء قيامت از اموالت بهرهء پيش ميفرستى .\r\nچه نيكو گفته است شاعر :\r\n تورّع عمّا حرّم اللَّه فامتثل * أوامره و انظر في كلّ ما أنت فاعله\r\nفأنت بهذا الدّار لا شك تاجر * لدار غد فانظر غدا من تعامله \r\nبه پرهيز از آنچه كه خداوند حرام فرموده و اطاعت كن اوامر او را ، و نيكو نظر كن در هر چه كه عمل ميكنى و بجا مىآورى ، زيرا تو در اين دنيا همانند تاجر هستى كه بايد براى قيامت خود چيزى كسب نمائى ، پس نگاه كن كه فرداى قيامت با چه كسى معامله خواهى كرد :\r\nگفت مرد صالحى بيكى از علماء كه مرا وصيّت و نصيحت بفرمائيد ،\r\n\r\n","description":"","footnote":"","page_name":" 119 ","page_number":139},
  {"content":"\r\n\r\nآن مرد عالم فرمود : ترا وصيت ميكنم بيك چيز و آن اينست كه شبانه روز بر تو ميگذرد پس بغفلت عمر تباه مكن و در شب و روز جديت نما به عمل صالح . اى برادر اگر تدبر و تفكر نمائى در اين گفتار و نصيحت مىيابى كه بزرگ موعظه‌ايست .\r\nو سؤال شد از عالمى : كه نيكوتر و شيرين‌تر از چيزها چه چيز است در قلب مؤمن ؟ گفت يك چيز است و آن : ثمره و فائدهء عمل صالح ، سؤال شد نهايت فرح و سرور در چيست ؟ گفت : راحتى در هنگام مردن ، و اين شعر را خواند :\r\n ولدتك إذ ولدتك امّك باكيا * و الناس حولك يضحكون سرورا\r\nفاجهد لنفسك أن تكون إذا بكوا * في يوم موتك ضاحكا مسرورا \r\nاى فرزند هنگامى كه از مادر متولد ميشدى همه خندان و مسرور بودند فقط تو تنها گريان بودى پس كارى بكن در دنيا كه هنگام مردنت همه گريان باشند و تو خندان و مسرور مردى به حضرت صادق عليه السّلام عرض كرد مرا وصيّت فرمائيد فرمود :\r\nخود را مجهّز كن براى رفتن ، و زاد و توشه آماده كن براى سفرى كه بسيار طولانى است ، و خود وصى خويشتن باش ( كه كس نيارد ز پس تو پيش فرست ) و اميد مدار كه ديگران يا فرزندانت بعد از مرگ تو چيزى فرستند ، پس از اموال خود انفاق نما و كوشش در اعمال خير كن ، چون كه نزديكست امروز يا فردا از دنيا رخت بر بندى و بقبر وارد شوى .\r\nو شاعر نيكو گفته :\r\n خرجت من الدّنيا فقامت قيامتى * غداة أقلّ الحاملون جنازتى\r\nو عجّل اهلى حفر قبرى فصيّروا * خروجى عنهم من أجلّ كرامتى \r\n\r\n","description":"","footnote":"","page_name":" 120 ","page_number":140},
  {"content":"\r\n\r\nچون كه از دنيا رفتم قيامت من به پا شد و خاندان من با فرح و سرور مرا بقبرستان بردند ، و با عجله قبر كندند و مرا به خاك سپردند و از نزد من برفتند .\r\nواجب است بر عاقل كه محافظت نمايد باوقات نمازها و كوشش كند در اعمال نيكو و صدقه دهد و انفاق نمايد ، بدرستى كه عمر يك لحظه بيش نيست و بيايد زمانى كه بگويند فلانى از دنيا رفت ، و چون انسان مشاهده نمايد در قبرش اهوال و حسرات ( قيامت ) را بگويد مرا به دنيا باز گردانيد تا از اموال خود صدقه‌اى بدهم و در جوابش بگويند هيهات كه ديگر به دنيا باز گردى ، پس غنيمت بدان اى عاقل باقيماندهء عمر خود را همانا دنيا فانىشونده است ، بيش از بيش جديت بنما پيش از اينكه بميرى و در قبر بخواهى كه تو را به دنيا برگردانند و جواب تو گفته شود هيهات كه ديگر برگردى .\r\n بادر شبابك أن يهرما * و صحة جسمك أن يسقما\r\nو أيّام عزّك قبل الممات * فما كلّ من عاش أن يسلما\r\nو قدّم فكلّ امرء قادم * على كلّ من كان قد قدما \r\nكوشش كن در جوانى پيش از آنى كه پير گردى و غنيمت بدان در حال صحّت جسمت قبل از آنى كه بيمار شوى و در زندگيت پيش از آنى كه بميرى زيرا چنين نيست كه هر كه زنده بود سالم بماند از فريب دنيا ، و انفاق كن و پيش فرست زيرا مرد آنست كه براى خود چيزى پيش فرستد .\r\nچنين گويد ( ديلمى ) مبادا جمع كنى مالى را و بخيل باشى در انفاقش كه بر زيان تو است هم چنان كه ميفرمايد خداى تعالى :  وَ لا يَحْسَبَنَّ \r\n\r\n","description":"","footnote":"","page_name":" 121 ","page_number":141},
  {"content":"\r\n\r\n الَّذِينَ يَبْخَلُونَ بِما آتاهُمُ اللَّهُ مِنْ فَضْلِهِ هُوَ خَيْراً لَهُمْ بَلْ هُوَ شَرٌّ لَهُمْ سَيُطَوَّقُونَ ما بَخِلُوا بِهِ يَوْمَ الْقِيامَةِ  « 1 » آنان كه بخل نموده و حقوق فقيران را از مالى كه خدا بفضل خويش به آنها داده ادا نميكنند گمان نكنند كه اين بخل بمنفعت آنها خواهد بود بلكه به ضرر آنها است چه آنكه آن مالى كه در آن بخل ورزيده‌اند در روز قيامت زنجير گردن آنها شود .\r\nو در خبر است از نبى اكرم صلّى اللَّه عليه و آله و سلّم كه فرمود : در قيامت مال بخيل به صورت افعى در آيد و در گردن صاحبش آويزان گردد و گويد من اموال تو هستم كه در دنيا انفاق نميكردى و بخيل بودى پس او را گزندى زند كه بخيل بفرياد در آيد .\r\nپس اى برادر بر تو باد به ترك دوستى دنيا و زينت و رنگارنگى آن بدرستى كه پروردگار مذمّت نموده در قرآن چنان كه ميفرمايد :  مَنْ كانَ يُرِيدُ الْحَياةَ الدُّنْيا وَ زِينَتَها نُوَفِّ إِلَيْهِمْ أَعْمالَهُمْ فِيها وَ هُمْ فِيها لا يُبْخَسُونَ  « 2 » كسانى كه طالب زندگانى و زينت و شهوات دنيوى هستند اجر و مزد سعى آنها را در كار دنيا كاملا ميدهيم و هيچ از اجر عملشان كم نخواهد شد .\r\n أُولئِكَ الَّذِينَ لَيْسَ لَهُمْ فِي الْآخِرَةِ إِلَّا النَّارُ وَ حَبِطَ ما صَنَعُوا فِيها وَ باطِلٌ ما كانُوا يَعْمَلُونَ  « 3 » اينها هستند كه ديگر در آخرت نصيبى جز آتش جهنم ندارند و همهء افكار و اعمالشان در راه دنيا ضايع و باطل گرديد .\r\nو ميفرمايد :  مَنْ كانَ يُرِيدُ الْعاجِلَةَ عَجَّلْنا لَهُ فِيها ما نَشاءُ لِمَنْ نُرِيدُ ثُمَّ جَعَلْنا لَهُ جَهَنَّمَ يَصْلاها مَذْمُوماً مَدْحُوراً  « 4 » هر كس بسعى و كوشش خود متاع عاجل و لذات فانى دنيا را طالب است متاع دنيا را به او ميدهيم و ليكن\r\n\r\n\r\n","description":"","footnote":"\r\n( 1 ) . 174 - آل عمران\r\n( 2 ) . 14 - هود\r\n( 3 ) . 115 - هود\r\n( 4 ) . 17 - الاسراء\r\n","page_name":" 122 ","page_number":142},
  {"content":"\r\n\r\nبهر كه بخواهيم ، و سپس در عالم آخرت جهنم را نصيب او كنيم كه با ذلت و خوارى وارد آن شود .\r\nو ميفرمايد :  مَنْ كانَ يُرِيدُ حَرْثَ الْآخِرَةِ نَزِدْ لَهُ فِي حَرْثِهِ وَ مَنْ كانَ يُرِيدُ حَرْثَ الدُّنْيا نُؤْتِهِ مِنْها وَ ما لَهُ فِي الْآخِرَةِ مِنْ نَصِيبٍ  « 1 » هر كه بخواهد نتيجهء اعمالش را در آخرت ما مىافزائيم در حسناتش ، و هر كس در دنيا بخواهد به او ميدهيم و ليكن در آخرت بهره‌ئى ندارد و نصيبى نخواهد يافت و گفته است ( ابو نواس ) شاعر :\r\n إن الناس إلّا هالك و ابن هالك * و ذو نسب في الهالكين غريق\r\nإذا امتحن الدّنيا لبيب تكشفت * له عن عدوّ في ثياب صديق \r\nنيستند مردم جز اينكه هلاك‌شونده‌اند و پسر هلاك‌شدهء در دنيا بواسطهء دوستى به آن و كسى كه نسبش به شخص هلاك شده برسد يقينا غرق ( در هلاكت ) خواهد گرديد ، و هر گاه عاقلى به دنيا نظر كند و تدبّر در او نمايد خواهد ديد كه دشمنى است به لباس دوستى در آمده .\r\nديگرى گفته :\r\n كأحلام نوم أو كظلّ زائل * إنّ الّلبيب بمثلها لا يخدع \r\nدنيا همانند خوابيست و يا سايه‌ئى را ماند كه به زودى زائل شود پس عاقل هوشيار فريفتهء آن نميشود و دل به آن نمىبندد .\r\nو فرمود نبىّ اكرم صلّى اللَّه عليه و آله و سلّم اهل بهشت نادم و پشيمان نيستند بر چيزى از امور دنيا بلكه هميشه نادم و پشيمانند از آن ساعاتى كه بر آنها گذشته و به ياد خداوند نبوده‌اند :\r\n\r\n\r\n","description":"","footnote":"\r\n( 1 ) . 19 - الشورى\r\n","page_name":" 123 ","page_number":143},
  {"content":"\r\n\r\nو فرمود آن حضرت هيچ روزى نميگذرد مگر آنكه خداى تعالى مىفرمايد : بندگان من با انصاف رفتار ننموديد با من ، هميشه تو را به ياد دارم و تو مرا فراموش مينمائى ، و تو را بعبادت و اطاعت خود دعوت ميكنم و تو روى برميگردانى و اطاعت غير مرا مىكنى ، و تو را از خزانهء خود روزى مىدهم و امر مىكنم تو را به تصدق و انفاق و تو اطاعت نمىكنى و نافرمانى مينمائى و بلاها را از تو دور مىكنم و تو مانند اينكه حتما واجب است معصيت مىكنى پس اى پسر آدم در قيامت جواب مرا چه خواهى گفت و گفته است يكى از علماء اى برادر : مردگان گريه نمىكنند چون مرده‌اند زيرا مرگ براى آنها حتمى بوده ، بلكه گريه مىكنند كه چرا زاد و توشه بر نگرفتند در دنيا كه بدرجات عاليه برسند در قيامت ، و مىگويند اى واى بر ما امر خدا را گذاشتيم و در حق خود ظلم و تفريط كرديم .\r\nو فرمود نبى اكرم صلّى اللَّه عليه و آله و سلّم نمىگذرد شبى مگر آنكه ملك الموت ندا مىكند اى مردگان امروز بر چه كسى غبطه مىخوريد در حالى كه آشكارا ديديد ترس و هول آخرت ( و جريان بعد از مرگ ) را ؟ گويند از اين غبطه مىخوريم كه مؤمنان در مساجدشان نماز مىخوانند و ما زنده نيستم كه بخوانيم و زكات ميدهند و ما نمىتوانيم بدهيم و آنها ماه رمضان را روزه مىگيرند و ما نمىگيريم و صدقه ميدهند آنچه را كه از مخارج عيالاتشان زياد بيايد و ما نميتوانيم بدهيم و خداى تعالى را ياد ميكنند و ذكر خدا مىگويند و ما نميتوانيم بگوئيم پس اى واى بر ما و وا حسرتا از آنچه كه از ما فوت شده در دنيا .\r\nو فرموده حضرت لقمان ( ع ) بفرزندش : اى پسر اگر تو دوست\r\n\r\n","description":"","footnote":"","page_name":" 124 ","page_number":144},
  {"content":"\r\n\r\nميدارى بهشت را بدرستى كه خداوند دوست دارد طاعت را ، پس دوست بدار آنچه را كه خدا دوست ميدارد تا اينكه به تو عطا فرمايد آنچه را كه دوست ميدارى ، و اگر تو كراهت دارى از آتش جهنم ، خدا هم كراهت دارد معصيت و گناه را ، پس كراهت بدار آنچه را كه خدا كراهت دارد تا اينكه نجات دهد تو را از آنچه كه دوست نميدارى و كراهت از آن دارى ، و بدان بدرستى كه آنچه پس از مرگست بسيار سخت و ناگوارا است ، و خداى عزّ و جلّ ميفرمايد :  وَ نُفِخَ فِي الصُّورِ فَصَعِقَ مَنْ فِي السَّماواتِ وَ مَنْ فِي الْأَرْضِ إِلَّا مَنْ شاءَ اللَّهُ ثُمَّ نُفِخَ فِيهِ أُخْرى فَإِذا هُمْ قِيامٌ يَنْظُرُونَ  « 1 » چون دميده شود در صور اسرافيل جز آنكه خدا بقاى او را خواسته هر كه در آسمانها و زمين است يكسر مدهوش مرگ شوند ، آنگاه صيحهء ديگرى در آن دميده شود كه ناگاه خلايق از خواب مرگ برخيزند و نظر بواقعه محشر كنند .\r\nو روايت نموده‌اند ثقات از إمام زين العابدين عليه السّلام كه آن حضرت مىفرمود : صور اسرافيل شاخ ( مانند ) بزرگى است يكسر آن طرف آسمان و يكسر آن طرف زمين و بعدد ارواح خلايق سوراخ دارد ، و اسرافيل سه مرتبه در آن ميدمد ، ( اول ) نفخه فزع ( دوم ) نفخه موت ( سوم ) نفخهء بعث و رجعت ، زمانى كه دنيا تمام شد و به آخر رسيد امر مىكند حقتعالى باسرافيل بدمد در صور نفخهء فزع را كه همه ترسان و هراسان شوند و چون ملائكه به بينند اسرافيل را كه به زمين مىآيد و صور را در دست دارد گويند كه خداوند اراده فرموده مردن اهل آسمان و زمين را ، و اسرافيل در بيت المقدس و رو به قبله بايستد و در صور نفخهء فزع را بدمد چنان كه\r\n\r\n\r\n","description":"","footnote":"\r\n( 1 ) . 67 - الزمر\r\n","page_name":" 125 ","page_number":145},
  {"content":"\r\n\r\nخداى تعالى مىفرمايد :  يَوْمَ يُنْفَخُ فِي الصُّورِ فَفَزِعَ مَنْ فِي السَّماواتِ وَ مَنْ فِي الْأَرْضِ  ( الى قوله )  مَنْ جاءَ بِالْحَسَنَةِ فَلَهُ خَيْرٌ مِنْها وَ هُمْ مِنْ فَزَعٍ يَوْمَئِذٍ آمِنُونَ  « 1 » ياد كن روزى كه در صور دميده شود پس هر كه در آسمانها و هر كه در زمين است جز آنان كه خدا خواسته همه ترسان و هراسان باشند و بمحشر در آيند و در آن روز كوهها به حركت در آيند و فرو ريخته شوند و كسانى كه نيكوكار باشند در آن روز پاداش بهتر از آن يابند و از هول و هراس قيامت ايمن باشند ، و در آن روز چنان زمين بلرزه در آيد كه هر زن شير دهى ( با آن همه شفقت مادرى ) طفل خود را فراموش كند ، و از غايت دهشت زنان حامله سقط جنين كنند . و مردم چنان از خود بى خود شوند كه گوئى مست و لا يعقل شده‌اند ، و محاسن سياه جوانان سفيد گردد ، و شياطين در اطراف دنيا پراكنده و هر يك بگوشه‌ئى پناه ميبرد ، و اين نفخه چنان هولناكست كه اگر مردمان قبل نمرده بودند همگى از ترس آن مىمردند .\r\nپس امر فرمايد خداوند باسرافيل نفخهء ديگرى بدمد كه از آن سرى كه به طرف زمين است صدائى بيرون آيد و از آن صدا هيچ جنبنده‌اى باقى نماند نه از بشر و نه از جن و نه از شياطين و نه از غير ايشان ، و از آن سرى كه به طرف آسمان است صدائى خارج شود كه در آسمان ذى روحى باقى نماند مگر آن كسانى كه خدا بخواهد زنده بمانند و آنها عبارتند از جبرائيل و ميكائيل و اسرافيل و عزرائيل ، پس خداى تعالى فرمايد اى عزرائيل چه كسانى باقيمانده‌اند ( و حال آنكه خودش مىداند ) گويد : أنت الحى الذى لا يموت ، پروردگارا جبرائيل و ميكائيل و اسرافيل و عزرائيل ، پس\r\n\r\n\r\n","description":"","footnote":"\r\n( 1 ) . 86 - النمل\r\n","page_name":" 126 ","page_number":146},
  {"content":"\r\n\r\nامر فرمايد قبض كند روح جبرائيل و ميكائيل و اسرافيل را ، سپس فرمايد چه كسى باقى مانده ( و حال آنكه خودش ميداند ) ملك الموت گويد بندهء ضعيف مسكين تو عزرائيل ، خطاب رسد بمير اى ملك الموت ، پس ملك الموت صيحه زند كه اگر اين صيحه را مردم پيش از مردن مىشنيدند همه ميمردند و تلخى مرگ در دهانش پيدا شود و گويد اگر ميدانستم در قبض ارواح چنين سخت و تلخست هر آينه مهربانى و مدارا ميكردم بمؤمنين .\r\nپس زمانى كه ديگر هيچ كس نباشد خداى تعالى فرمايد : اى دنيا كجايند پادشاهان و فرزندانشان ، و كجايند ظلم‌كنندگان و متكبران ؟\r\nو كجايند كسانى كه اموال جمع نمودند و حقوق واجبهء آن را ادا ننمودند ؟\r\nسپس فرمايد : لمن الملك اليوم ، پادشاهى در اين روز براى كيست ؟ چون كسى نباشد كه جواب گويد ، پس خود فرمايد : للَّه الواحد القهّار - براى خداى قادر قاهر .\r\nپس آسمانها را درهم پيچد و ستارگان را بهم كوبد و كوهها را متلاشى سازد ، و بدل كند اين زمين را بزمينى كه در آن معصيت نشده باشد و بنا حق خونى ريخته نشده باشد و گشاده باشد و كوه و بلندى و گياهى در آن نباشد چنان كه روز اول پهن بود ، و همچنين آسمانها را تبديل نمايد چنان كه مىفرمايد :  يَوْمَ تُبَدَّلُ الْأَرْضُ غَيْرَ الْأَرْضِ وَ السَّماواتُ وَ بَرَزُوا لِلَّهِ الْواحِدِ الْقَهَّارِ  « 1 » روزى كه بامر خداوند تبديل شود اين زمين به زمين ديگر و هم آسمانها را دگرگون سازد تمام خلق در پيشگاه خداى يكتاى قادر قاهر حاضر شوند .\r\nو باز قرار ميدهد بقدرت كاملهء خود عرش را بر روى آب همچنان كه\r\n\r\n\r\n","description":"","footnote":"\r\n( 1 ) . 47 - ابراهيم\r\n","page_name":" 127 ","page_number":147},
  {"content":"\r\n\r\nروى آب بود قبل از خلقت زمين و آسمان ، پس آنگاه امر فرمايد آسمان را كه ببارد بر زمين مدت چهل شبانه روز كه همه جا را آب فرو گيرد ، پس اجزاء بدنهاى مردگان در ميان آب باران جمع مىشود ، سپس زنده فرمايد جبرائيل و ميكائيل و اسرافيل و حمله عرش را و امر نمايد باسرافيل كه بصور نفخه بعثت را بدمد ، و چون اسرافيل بصور دمد ارواح خلايق از سوراخهاى آن مانند ملخ بيرون آيند كه پر مىشود بين آسمان و زمين ، و بسوى زمين مىآيند و داخل در جسدهاى خود كه در قبرها خوابيده‌اند ميشوند و بامر پروردگار زنده مىگردند و از قبرها بيرون آيند .\r\nچنان كه مىفرمايد   يَوْمَ يَخْرُجُونَ مِنَ الْأَجْداثِ سِراعاً كَأَنَّهُمْ إِلى نُصُبٍ يُوفِضُونَ خاشِعَةً أَبْصارُهُمْ تَرْهَقُهُمْ ذِلَّةٌ ذلِكَ الْيَوْمُ الَّذِي كانُوا يُوعَدُونَ   « 1 » آن روز بسرعت سر از قبرها بيرون آورند در حالى كه چشمهايشان از هول و وحشت قيامت بخوارى و ذلت به زير افتاده باشد ، اين همان روزيست كه رسولان حق به آنها گفته بودند و وعده ميدادند .\r\nپس آنها را بمحشر آورند و امر شود بآفتاب كه از آسمان چهارم به آسمان دنيا آيد و چنان صحراى محشر گرم شود كه مردم در عرق فرو روند و عطش بر آنها غلبه نمايد كه زبانشان آويزان گردد و چنان گريه كنند كه خون بجاى اشك از ديدگانشان بريزد .\r\nروايت كرده حسن بن محبوب « 2 » از يونس ( ثوير ) بن أبى فاخته كه\r\n\r\n\r\n","description":"","footnote":"\r\n( 1 ) . 42 - المعارج\r\n( 2 ) . حسن بن محبوب السراد ثقه و جليل القدر است و از اركان اربعهء عصر خود بوده و از اصحاب اجماعست و از حضرت رضا ( ع ) و شصت نفر از اصحاب حضرت صادق ( ع ) روايت مىكند و كتابهاى زيادى نوشته و پدرش عوض هر حديثى كه مينوشته يكدرهم به او ميداده به جهت رغبت او بحديث و حضرت رضا او را مدح فرموده و در آخر سنه 224 بسن 75 سالگى وفات كرد - مترجم .\r\n","page_name":" 128 ","page_number":148},
  {"content":"\r\n\r\nگفت ديدم امام زين العابدين عليه السّلام را هنگامى كه رسيدند بقبرستان گريه سختى نمودند و فرمودند : آه چگونه ضايع كردم عمر خود را در غير طاعت خداوند و عبادت او را به آنچه كه سزاوار بود نكردم تا اينكه نجات يابم از عذاب او و فائز شوم بدرجات عاليه .\r\n( چنين گويد مترجم البته مراد آن حضرت براى توجه مردم است بعبادت و اطاعت پروردگار و إلّا آن حضرت سيد العابدين است و ترك نفرمود ابدا عبادات مستحبه را تا چه رسد بواجب ) و گفتار آن حضرت در تفسير اين آيه است كه ميفرمايد :   حَتَّى إِذا جاءَ أَحَدَهُمُ الْمَوْتُ قالَ رَبِّ ارْجِعُونِ لَعَلِّي أَعْمَلُ صالِحاً فِيما تَرَكْتُ   « 1 » هر گاه يكى از آنها را مرگ فرا رسد خواهد گفت خدايا مرا به دنيا باز گردان تا شايد بتدارك گذشته عمل صالح بجا آورم و صدقه دهم آنچه را كه به ارث گذاشتم و تلافى نمايم آنچه را كه ضايع كردم .\r\nپس ملك الموت گويد :  كَلَّا إِنَّها كَلِمَةٌ هُوَ قائِلُها  - آرى اين گونه سخنان را ميگويد چون مشاهده نموده سكرات مرگ و سختى و تلخى آن را و ميگويد براى ترس و هول عذاب قبر و سؤال نكير و منكر ، و اگر هم باز گردد معصيت مينمايد چنان كه ميفرمايد :  وَ لَوْ رُدُّوا لَعادُوا لِما نُهُوا عَنْهُ وَ إِنَّهُمْ لَكاذِبُونَ  « 2 » دروغ ميگويند اگر باز به دنيا برگردند گناه خواهند كرد هم چنان كه ميكردند و بخل ميورزند از صدقه دادن و گرسنگان را\r\n\r\n\r\n","description":"","footnote":"\r\n( 1 ) . 98 - المؤمنون\r\n( 2 ) . 28 - الانعام\r\n","page_name":" 129 ","page_number":149},
  {"content":"\r\n\r\nسير نخواهند كرد و برهنگان را نخواهند پوشانيد و مواسات با همسايگان نمىكنند بلكه مطيع شيطان خواهند بود و اطاعت خدا را ترك مينمايند و خداوند مىفرمايد :  وَ مِنْ وَرائِهِمْ بَرْزَخٌ إِلى يَوْمِ يُبْعَثُونَ  « 1 » عقب سر ايشان ( پس از مرگ ) برزخ و حائلى است تا روزى كه باز زنده‌شونده ، و برزخ تفسير بقبر شده .\r\nو مىفرمايد :     فَإِذا نُفِخَ فِي الصُّورِ فَلا أَنْسابَ بَيْنَهُمْ يَوْمَئِذٍ وَ لا يَتَساءَلُونَ ، فَمَنْ ثَقُلَتْ مَوازِينُهُ فَأُولئِكَ هُمُ الْمُفْلِحُونَ وَ مَنْ خَفَّتْ مَوازِينُهُ فَأُولئِكَ الَّذِينَ خَسِرُوا أَنْفُسَهُمْ فِي جَهَنَّمَ خالِدُونَ تَلْفَحُ وُجُوهَهُمُ النَّارُ وَ هُمْ فِيها كالِحُونَ     « 2 » پس آن زمانى كه نفخهء صور قيامت دميده شود ديگر نسب و خويشى در ميانشان نماند و كسى از حال ديگرى نپرسد و گفت و شنودى نكنند ، پس در آن روز هر كه كفه ميزان اعمالش سنگين باشد رستگار خواهد بود ، و هر كه كفهء حسناتش سبك باشد از جمله كسانيست كه بخودشان ضرر و زيان زده‌اند و در جهنم مخلد خواهد بود .\r\nو فرمود نبى اكرم صلّى اللَّه عليه و آله و سلّم : در قيامت چون مردم به بينند دقت در حساب و شدت و سختى عذاب را ، پدر تعلق و تمسك به پسر خود پيدا كند و پيش او آيد و گويد : چگونه پدرى بودم براى تو در دنيا ، آيا تو را تربيت نكردم ، و غذا به تو ندادم و لباس نپوشاندم و علم و ادب نياموختم و احكام دين ياد ندادم و آيات كتاب ( خدا قرآن را ) به تو تدريس ننمودم و دخترى را به تو تزويج نكردم و متكفل تو و زوجهء تو در حيات و زندگى خودم نشدم و تو را بر خود مقدم نداشتم و اموال خود را براى تو به ارث باقى نگذاشتم ، پسر در جواب گويد : راست گفتى اى پدر ( اكنون ) حاجت تو چيست ،\r\n\r\n\r\n","description":"","footnote":"\r\n( 1 ) . 99 - المؤمنون\r\n( 2 ) . 100 - المؤمنون\r\n","page_name":" 130 ","page_number":150},
  {"content":"\r\n\r\nگويد كفهء ميزان حسنات من سبك شده و كفهء گناهان من سنگين گرديده ، و ملائكه گفته‌اند : كفهء حسنات تو يك حسنه باقى دارد ، خواستم از تو تقاضا كنم كه يك حسنه از خودت به من بذل و بخشش نمائى كه بواسطهء آن ميزان حسنات خود مرا در اينروزى كه خطرش بزرگست سنگين نمايم ( تا نجات پيدا كنم از عذاب جهنم ) پسر گويد : نه به خدا قسم نميدهم اى پدر ، زيرا من هم ميترسم از آنچه كه تو ميترسى ، پدر ( چون اين جواب را بشنود ) مهموم و مغموم و گريان از او دور گردد و پشيمان شود از آنچه كه به پسرش در دنيا احسان كرده ( و حالا هيچ فائده‌اى براى او ندارد ) و نيز مادر هم پيش فرزند خود آيد و گويد : آيا تو را در شكم خود جاى ندادم و حمل نكردم و از پستان خودم شير ندادم : جوابگويد : چرا اين چنين بود اى مادر ( مقصود تو چيست ) پس گويد : گناهى از گناهان مرا قبول نما تا اينكه گناهان من سبك شود و نجات يابم ، گويد اى مادر دست از من بدار كه خود هم گرفتار همين موضوع هستم در اين روز وا نفسا ، پس مادر گريان و نالان از پسرش دور شود ، و اشاره به همين مطلب است تأويل آيهء شريفه :  فَلا أَنْسابَ بَيْنَهُمْ يَوْمَئِذٍ وَ لا يَتَساءَلُونَ  « 1 » نسب و خويشى بين مردم نخواهد بود و كسى از حال ديگرى نپرسد .\r\nو شوهر پيش زن خود آيد و گويد : چگونه شوهرى بودم در دنيا براى تو ، زن تمام نيكوئيهاى او را شماره كند ، پس شوهر گويد : از تو درخواست ميكنم يكى از حسنات خود را به من دهى شايد بواسطهء آن نجات پيدا كنم در اين روزى كه دقت در حساب و خفت و سبكى ميزان اعمال را مشاهده ميكنى و از صراط بگذرم ، گويد اى شوهر به خدا قسم نميتوانم\r\n\r\n\r\n","description":"","footnote":"\r\n( 1 ) . 104 - المؤمنون\r\n","page_name":" 131 ","page_number":151},
  {"content":"\r\n\r\nبدهم زيرا خود مبتلايم و ميترسم از آنچه كه تو ميترسى ، پس شوهر محزون و حيران و سرگردان دور گردد .\r\nو اين معنى واردشدهء در تأويل قول خداى تعالى است كه مىفرمايد :\r\n وَ إِنْ تَدْعُ مُثْقَلَةٌ إِلى حِمْلِها لا يُحْمَلْ مِنْهُ شَيْءٌ وَ لَوْ كانَ ذا قُرْبى  « 1 » آنكه بارش سنگين است اگر ديگرى را هر چند خويش باشد مانند پدر و فرزند و مادر و اولاد كمك بر سبك بارى خود طلبد ابدا بارى از دوشش بر ندارد ، زيرا هر كسى مشغول به خودش مىباشد و وا نفسا وا نفسا گويد .\r\nهمچنان كه ميفرمايد حضرت احديت :     يَوْمَ يَفِرُّ الْمَرْءُ مِنْ أَخِيهِ وَ أُمِّهِ وَ أَبِيهِ وَ صاحِبَتِهِ وَ بَنِيهِ لِكُلِّ امْرِئٍ مِنْهُمْ يَوْمَئِذٍ شَأْنٌ يُغْنِيهِ     « 2 » آن روز كه از وحشت و هولناكى هر كس از برادرش و مادر و پدرش و زن و از هم صحبت و فرزندش ميگريزد و در آن روز هر كسى چنان گرفتار كار خود است و مشغول و سرگرم آنست كه به ديگرى نتواند پرداخت .\r\nو فرمود حضرت رسول صلّى اللَّه عليه و آله و سلّم خبر داد مرا جبرئيل كه در روز قيامت خداوند امر فرمايد بموكلين جهنم اينكه جهنم را بمحشر آورند ، پس هفتاد هزار ملك جهنم را ميكشند و مىآورند در حالى كه شعله ميكشد و زبانهء آتش بالا ميرود و مردم حرارت آن را از يك ماه راه كه اسب سوار برود احساس ميكنند ، پس در آن وقت پيغمبران و اوصياء آنها و شهيدان في سبيل اللَّه همه به زانو در آيند و تمامى مردم برو در افتند و هر يك از آنها وا نفسا وا نفسا گويد مگر تو اى پيغمبر كه بايستى و بگوئى :\r\nيا رب نجنى و ذريتى و شيعتى و محب ذريتى ، خدايا نجات بده مرا و فرزندان مرا ( سادات ) و شيعيان و دوستداران فرزندان مرا ، و بخواهى\r\n\r\n\r\n","description":"","footnote":"\r\n( 1 ) . 19 - الفاطر\r\n( 2 ) . 34 - عبس\r\n","page_name":" 132 ","page_number":152},
  {"content":"\r\n\r\nاز خداوند كه جهنم را از آنها دور گرداند ، پس خدا امر فرمايد به مالك دوزخ جهنم را دور نمايد ،   وَ جِيءَ يَوْمَئِذٍ بِجَهَنَّمَ يَوْمَئِذٍ يَتَذَكَّرُ الْإِنْسانُ وَ أَنَّى لَهُ الذِّكْرى يَقُولُ يا لَيْتَنِي قَدَّمْتُ لِحَياتِي   « 1 » در روز قيامت جهنم را دور نمايد و آدمى متذكر گناهان خود شود و پشيمان گردد ، و آن تذكر چه سود به حال او بخشد و با حسرت گويد اى كاش در دنيا براى زندگانى أبدى امروزم كار خيرى انجام ميدادم و براى رضاى خدا صدقه ميدادم و جديت و كوشش ميكردم در عبادات كه در اين روز نائل ميشدم بدرجات عاليه و نعمتهاى هميشگى و ميبودم با شهدا و صالحين در بهشت .\r\nپس اى برادر از خواب غفلت و جهالت بيدار شو و محاسبه كن نفس خود را پيش از روز حساب و اگر از كسى ربا گرفته باشى حلاليت طلب نما ، عذر بخواه از كسى كه به او تهمت زده باشى بزنا و يا غيبت او را كرده باشى و يا حيثيت و آبروى او را برده باشى ، بدرستى كه در دنيا فقط توبهء آدمى قبول مىشود و حق الناس از او ساقط مىشود ، و ليكن در آخرت نه توبه قبول مىشود و نه حقى ساقط مىگردد و نه گناهى بخشيده مىشود و نه گريه منفعت دارد .\r\nو فرمود آن حضرت : هيچ فزعى بالاتر از فزع حسرت در قيامت نيست ( پس پيش از آنى كه حسرت برى بفكر خود باش زيرا ) خلق نفرموده خداوند بندگان را بيهوده چنان كه ميفرمايد :  أَ يَحْسَبُ الْإِنْسانُ أَنْ يُتْرَكَ سُدىً  « 2 » آيا گمان مىكند انسان كه او را بيهوده خلق كرده‌اند و غرضى در خلقتش منظور نداشته و به حساب اعمال او نخواهند رسيد .  أَ فَحَسِبْتُمْ أَنَّما خَلَقْناكُمْ عَبَثاً  « 3 » آيا گمان ميكنيد كه ما شما را بعبث و بازيچه\r\n\r\n\r\n","description":"","footnote":"\r\n( 1 ) . 22 - الفجر\r\n( 2 ) . 35 - القيمه\r\n( 3 ) . 114 - المؤمنون\r\n","page_name":" 133 ","page_number":153},
  {"content":"\r\n\r\nآفريده‌ايم .\r\nپس اى برادران بدانيد كه عمر سرمايه تجارت است بايد از آن سود بسيار گرفت ، و چگونه چنين نباشد و حال آنكه فرموده رسول اكرم صلّى اللَّه عليه و آله و سلّم هر كه بگويد : أشهد أن لا إله إلا اللَّه وحده لا شريك له إلها واحدا أحدا فردا صمدا لم يتخذ صاحبة و لا ولدا - نوشته مىشود براى او بهر كلمه‌ئى چهل و پنج هزار هزار حسنه ، و محو ميگردد از او چهل هزار هزار گناه ، و چهل هزار هزار درجه عليّين به او داده مىشود .\r\nو گفت جبرائيل به آن حضرت هر چيزى حسابى و شماره‌ئى دارد .\r\nجز ثواب گويندهء لا إله إلا اللَّه وحده لا شريك له ، و بدرستى كه حق سبحانه ميفرمايد كسانى كه ذكر مرا گويند مهمان منند ، و كسانى كه اطاعت مرا نمايند در نعمت بىمنتهاى من خواهند بود ، و كسانى كه شكر نعمتهاى مرا نمايند نعمت را بر ايشان زياد گردانم ، و كسانى كه گناه كنند آنها را مأيوس از رحمت خود نميكنم اگر توبه نمايند و من دوست همهء آنان هستم و اگر بيمار شدند طبيب آنهايم و مداوا ميكنم آنها را بمحنت و مصيبت تا اينكه از گناه پاك شوند .\r\nو فرمود حضرت سجاد عليه السّلام همانا عقل راهنماى خير و خوبيست و هواى نفس مركب گناهان است ، وفقه جمع‌كننده و حافظ عمل است ، و دنيا بازار آخرت است ، و مردم تاجرانند ، و روزگار اموال تجارتى آنها است ، و منفعت در دنيا بهشت است ، و خسران و ضرر در دنيا آتش جهنم است ، به خدا قسم اين نوع تجارت و منفعت هيچ گاه صاحب آن ضرر نه بيند ، چنان كه ميفرمايد خداى تعالى :  يا أَيُّهَا الَّذِينَ آمَنُوا لا تُلْهِكُمْ أَمْوالُكُمْ وَ \r\n\r\n","description":"","footnote":"","page_name":" 134 ","page_number":154},
  {"content":"\r\n\r\n لا أَوْلادُكُمْ عَنْ ذِكْرِ اللَّهِ وَ مَنْ يَفْعَلْ ذلِكَ فَأُولئِكَ هُمُ الْخاسِرُونَ  « 1 » اى كسانى كه ايمان آورده‌ايد مبادا مال و فرزندان شما را از ياد خدا غافل كنند و هر كه :\r\nدل به آنها بندد زيان و ضرر بيند  رِجالٌ لا تُلْهِيهِمْ تِجارَةٌ وَ لا بَيْعٌ عَنْ ذِكْرِ اللَّهِ  « 2 » مردانى هستند كه بازرگانى و خريد و فروش آنها را از ياد خدا غافل نميگرداند   فَأَعْرِضْ عَنْ مَنْ تَوَلَّى عَنْ ذِكْرِنا وَ لَمْ يُرِدْ إِلَّا الْحَياةَ الدُّنْيا ذلِكَ مَبْلَغُهُمْ مِنَ الْعِلْمِ   « 3 » اى پيغمبر رو بر گردان از كسانى كه غافلند از ياد ما و فقط توجه به دنيا دارند آرى منتهاى علم و فهم اين مردم همين است كه در پى دنيا و لذات حيوانى باشند ، و  وَ لا تُطِعْ مَنْ أَغْفَلْنا قَلْبَهُ عَنْ ذِكْرِنا وَ اتَّبَعَ هَواهُ وَ كانَ أَمْرُهُ فُرُطاً  « 4 » مطيع كسانى كه بواسطه گناه بسيار ما آنها را رها كرده‌ايم و به حال خودشان گذاشته‌ايم نبوده باش .\r\nو فرمود حضرت امير المؤمنين عليه السلام بدرستى كه خداوند سبحان ذكر و ياد خود را روشنائى دلها قرار داد كه بسبب آن اوامر و نواهى او را بعد از كرى ميشنوند ، و بعد از تاريكى جهالت و نادانى مىبينند ، و بعد از دشمنى و معاندت فرمانبر ميگردند ( رضا و خوشنودى او را بدست مىآورند ) و همواره براى خدا در پاره‌ئى از زمان بعد از پارهء ديگر و در كارهائى كه آثار شرايع در آنها گم گشته بندگانى است كه در انديشه‌هايشان با آنان راز ميگويند ، و در حقيقت عقلهايشان با آنها سخن ميگويد و هميشه به ياد خدا بوده و از راه عقل و بينائى با او در گفتگو هستند ، و چراغ هدايت و رستگارى را بروشنائى بيدارى و هشيارى در ديده‌ها و گوشها و دلها افروختند ( ياد خدا ، چون چراغ ، ديده‌ها و گوشها و دلهايشان را روشن\r\n\r\n\r\n","description":"","footnote":"\r\n( 1 ) . 9 - المنافقون\r\n( 2 ) . 37 - النور\r\n( 3 ) . 29 - النجم\r\n( 4 ) . 27 - الكهف\r\n","page_name":" 135 ","page_number":155},
  {"content":"\r\n\r\nگردانيده و غير اوامر و نواهيش سخنى نشنيده و به غير آنچه او خواسته دل نمىبندند ) .\r\nروزهاى خدا را بمردم ياد آورى مينمايند كه سرگذشت پيشينيان را كه بر اثر معصيت و نافرمانى تباه شده‌اند براى ايشان بيان ميكنند تا عبرت گيرند ، و آنان را از عظمت و بزرگوارى او مىترسانند ، و ميگويند از خدا بترسيد و مرتكب گناه نشويد كه او حاضر و بينا است و بر هلاك شما قادر است .\r\nآنان مانند راهنمايان در بيابانها هستند كه هر كه از وسط راه برود ( بعدل و درستى رفتار كند ) راه او را مىستايند ، و برهائى از گمراهى مژده‌اش ميدهند ، و هر كه به طرف راست و چپ برود ( در هر امر افراط و تفريط پيش گيرد ) راه را براى او مذمت كرده و از تباه شدن بر حذرش ميدارند ، و آنها با اين اوصاف چراغهاى آن تاريكىهاى نادانى و راهنمايان آن شبهه‌هاى گمراهى هستند ، و بتحقيق براى ياد خدا نمودن اهلى است كه آن را عوض دنيا گرفته‌اند ، و ايشان را بازرگانى و خريد و فروش از ياد خدا مشغول نميسازد ، روزهاى زندگانى را با ياد خدا بسر مىبرند ، و بسخنان منع‌كننده از آنچه خدا حرام و نهى فرموده در گوشهاى بيخبران بانك ميزنند .\r\nو بعدل و درستى امر كرده و خود آن را انجام ميدهند ، و از گفتار و كردار زشت و ناپسند نهى نموده و خود آن را بجا نمىآورند ، و چنان بآخرت ايمان و يقين دارند كه گويا دنيا را بپايان رسانده و بآخرت وارد شده‌اند و در آنجا ميباشند ، و آنچه در پى دنيا است از امور آخرت كه ديگران از آنها آگاه نيستند به چشم ديده‌اند ، و مانند آنكه بر احوال\r\n\r\n","description":"","footnote":"","page_name":" 136 ","page_number":156},
  {"content":"\r\n\r\nپنهان اهل برزخ در مدت اقامت آنجا آگاهند ، و قيامت وعده‌هايش را برايشان ثابت نموده است كه شك و ترديدى ندارند ، پس پرده‌ئى از آن اوضاع را از پيش چشم مردم دنيا برداشته‌اند ، آنچه را بنور ايمان و يقين ديده‌اند فاش كرده‌اند ، بطورى كه گويا ايشان مىبينند آن را كه مردم نمى بينند ، و ميشنوند آن را كه ديگران نمىشنوند ، و اگر آنان را در برابر عقل خود در مراتب پسنديده و مجلسهاى شايستهء آنها تصور كنى ( و حالات عبادت و بندگيشان را به نظر آورى در حالى كه دفترهاى محاسبهء اعمالشان را باز كرده و براى رسيدگى به حساب نفسهايشان آماده‌اند بر هر امر كوچك و بزرگى كه مأمور به آن بوده و كوتاهى كرده‌اند يا نهى از آن شده و تقصير نموده‌اند ، و گناهان سنگين خويش را بر خود بار كرده و از برداشتن آن ضعيف و ناتوان گرديده‌اند ، و گريه را در گلو نگاه داشته‌اند ، و ( هنگام محاسبه ) با گريه و زارى با خويشتن سؤال و جواب نموده‌اند .\r\nو جانب پروردگارشان از پشيمانيها و اقرار بتقصير ناله و فرياد برآورند و طلب عفو و بخشش نمايند ( خلاصه اگر ايشان را با اين حالات در نظر آورى ) نشانه‌هاى هدايت و رستگارى و چراغهاى تاريكى را خواهى ديد كه فرشتگان دورشان گرد آمده آرامش و آسودگى از عذاب بر آنها نازل گشته و درهاى بركات آسمان به روى آنان باز شده ، و جاهاى ارجمند برايشان آماده گرديده ، در جايى كه خداوند به آن مطلع و آگاهست ، و از كوشش آنها در رسيدگى حساب خود با خدا پروردگار از آنها راضى و خوشنود است ، و روش آنها را در پشيمانى از گناهان پسنديده است ، در حالى كه بمناجات با خدا نسيم عفو و بخشش از گناهان را استشمام ميكنند ، ايشان گروگان نيازمندى بفضل و كرم خدا و\r\n\r\n","description":"","footnote":"","page_name":" 137 ","page_number":157},
  {"content":"\r\n\r\nاسيران تواضع و فروتنى بعظمت و بزرگوارى او هستند ، بسيارى اندوه دلها و بسيارى گريه چشمهايشان را مجروح ساخته است .\r\nو براى هر درى كه راه رغبت و توجه بسوى خدا است ايشان را دست كوبنده‌ايست كه هر درى كه به او راه دارد كوبيده و در آن داخل ميشوند سؤال و درخواست از كسى مينمايند كه فراخيها پيش او تنگ نميگردد ، كه هر چند عطا و بخشش نمايد از درياى جود و كرمش كاسته نميشود و خواستاران از او نااميد نميشوند ، پس تو خود به حساب خويش رسيدگى نما ، زيرا به حساب ديگران محاسبى غير از تو ميرسد ؟ و از رسيدگى به حساب ديگران سودى براى تو نيست ، بايد هميشه به ياد خود باشى و به حساب خويش بدقت رسيدگى كنى .\r\nو روايت شده از رسول خدا صلّى اللَّه عليه و آله و سلّم كه فرمود : بشتابيد برياض الجنه گفتند چيست رياض الجنه ؟ فرمود هر صبح و شام به ياد خدا بودن و ذكر او گفتن ، پس اى مردم به ياد خدا باشيد و بذكر او مشغول كنيد خود را ، و هر كه دوست ميدارد اينكه بداند مقام و منزلت خود را نزد خداوند نظر نمايد بقلب خود تا چقدر به ياد خداست و پروردگارش نزد او چه مقام و منزلتى دارد ، آگاه باشيد بدرستى كه بهترين اعمال شما نزد خداوند و بالاترين درجات شما و هم بهتر از هر چيزى كه آفتاب بر آن ميتابد همانا ذكر خداوند سبحان است و ذكر گويان با خدا همنشين‌اند چنان كه ميفرمايد ، أنا جليس من ذكرنى . من همنشينم با كسانى كه ياد من كنند و ذكر من گويند ، چه مقامى بهتر از اين مىشود كه آدمى همنشين خدا باشد و روايت شده ( از سفيان بن عيينه ) اينكه جمع نميشوند قومى براى گفتن ذكر خداوند مگر آنكه دنيا و شيطان از آنها دور ميشوند ، پس\r\n\r\n","description":"","footnote":"","page_name":" 138 ","page_number":158},
  {"content":"\r\n\r\nشيطان به دنيا گويد آيا نمىبينى اينها چه ميكنند ، دنيا گويد دل آرام دار چون از يك ديگر جدا شوند و از هم متفرق گردند ، گريبان هر يك را خواهم گرفت و آنها را فريب مىدهم .\r\nو فرمود نبى اكرم صلّى اللَّه عليه و آله و سلّم كه ميفرمايد خداى تعالى : هر كه محدث شد ( بول كرد ) و وضو نگرفت به من جفا كرده . و هر كه وضو گرفت و دو ركعت نماز نخواند و دعائى نكرد بتحقيق به من جفا نموده و هر كه پس از حدث وضو گرفت و دو ركعت نماز خواند و دعا كرد و من او را جواب ندادم كه دعاى او را مستجاب كنم و حوائج او را بر نياوردم هر آينه من در حق او جفا كردم و حال آنكه من چنين نيستم كه جفا كنم به كسى بلكه دعاى دعاكنندگان را مستجاب ميكنم و حوائج حاجت خواهان را بر مىآورم .\r\nو روايت شده كه نيمه‌هاى هر شب خداى مهربان ميفرمايد : آيا كسى هست مرا بخواند تا جواب دهم او را ؟ آيا سؤال‌كنندهء هست تا اينكه عطا كنم به او آنچه را كه سؤال مىكند ؟ آيا استغفاركننده‌ئى هست كه او را بيامرزم ؟ آيا توبه‌كننده‌ئى هست كه توبه كند تا از او قبول نمايم .\r\nو روايت شده كه خداوند وحى فرمود به حضرت داود على نبينا و آله و عليه السّلام كه اى داود هر كه دوست بدارد دوستى را ، با او راست ميگويد ، و هر كه انس بگيرد با دوستى ، قبول مىكند قول او را و راضى مىشود بأفعال او ، و هر كه وثوق پيدا كرد بدوستى اعتماد به او مينمايد ، و هر كه شوق ديدار دوستى داشته باشد جدّيت مىكند تا خود را به او برساند ، اى داود جزاى بيشمار مىدهم بذاكرين خود و بهشت من براى اطاعت‌كنندگان است ( زيرا عابد فقط مقصودش بهشت است ) و وصال من براى\r\n\r\n","description":"","footnote":"","page_name":" 139 ","page_number":159},
  {"content":"\r\n\r\nمشتاقان است ( زيرا مقصودشان فقط زيارة خداوند است ) و همانا من اختصاص دارم به محبين ( زيرا چيزى را نميخواهند جز خداوند ) .\r\nو فرمود آن حضرت بر هر قلبى از قلوب مردم شيطانى است ، هر گاه آن قلب به ياد خدا باشد شيطان از او دور مىشود ، و هر گاه به ياد خدا نباشد آن شيطان نزديك مىشود و او را وسوسه مىكند و اغوا و گمراهش مينمايد .\r\nو روايت نموده كعب الاحبار « 1 » كه وحى فرمود خداوند بيكى از پيغمبران كه : اگر لقاى مرا خواستى بايد هميشه ذاكر باشى و مانند غريبان زندگى نمائى ( با كسى رفت و آمد نداشته باشى ) و محزون از رفتار بد باشى و متوحش باشى كه با كسى انس و الفت نگيرى ، همانند مرغانى كه در بيابان بىآب و گياه زندگى ميكنند كه هنگامى كه شب فرا رسيد بمأوى خود ميروند و انس نميگيرند مگر با خداى خود .\r\nو فرمود رسول خدا صلّى اللَّه عليه و آله و سلّم بدرستى كه ملائكه‌ها عبور مينمايند بر مجالس ذاكرين پس مىايستند بر بالاى سر ايشان و گريه ميكنند از گريهء آنها و آمين ميگويند بدعاى آنها ، و پس از اينكه به آسمان رفتند خداى تعالى با اينكه ميداند سؤال فرمايد كجا بوديد ؟ گويند پروردگارا تو عالمى كه ما گذر كرديم بر مجلس ذاكرين پس ديديم آنها را كه تسبيح تو را ميگفتند و تقديس تو را مينمودند و طلب عفو و بخشش ميكردند و از آتش خشم و غضب و عذاب جهنم تو ميترسيدند و اميد به ثواب داشتند ، پس\r\n\r\n\r\n","description":"","footnote":"\r\n( 1 ) . كعب بن مانع حميرى معروف بكعب الاحبار از علماى تابعين است و يهودى بود در زمان خلافت عمر بن الخطاب مسلمان شد و از اطرافيان معويه بوده و در سن صد و چهار سالگى سنه 32 در حمص وفات كرد - مترجم\r\n","page_name":" 140 ","page_number":160},
  {"content":"\r\n\r\nخداى سبحان فرمايد اى ملائكه‌ها شاهد باشيد كه آنان را عفو كردم و بخشيدم و ايمن نمودم آنها را از آتش خود ، و واجب كردم بر آنها بهشت را ، پس گويند خدايا تو ميدانى كه ميان آنها جمعى هستند كه ذكر تو را نميگويند و به ياد تو نيستند ، فرمايد : بواسطهء مجالست آنها با ذاكرين عفو مينمايم ايشان را زيرا شقى نميگردد كسى كه با ذاكرين بنشيند .\r\nو روايت شده از يكى از صلحا كه گفت شبى خوابيده بودم ناگاه شنيدم از هاتفى كه مىگفت آيا ميخوابند بندگان و حال آنكه خداى تعالى تقسيم مىفرمايد بين بندگان و دوستان خود بهشت رضوان را پس هر كه بخواهد آن را شب طولانى را بخواب كوتاه نمىكند .\r\nنقل است از كعب الاحبار كه گفت : نوشته است در تورية : اى موسى هر كه مرا دوست ميدارد فراموش نمىكند مرا ، و هر كه اميدوار است برحمت و نعمت من الحاح در سؤال مينمايد : اى موسى ( نه آنكه گوئى من غافلم از بندگان خود تا اينكه سؤال نمايند تا به آنها عطا كنم ) هيچ گاه از بندگان خود غافل نيستم و از احوال آنها بىاطلاع نيستم ، و ليكن دوست ميدارم اينكه بشنوند ملائكه ضجهء بندگانم را و الحاح آنها را در دعا ، و به بينند چگونه آدميان به من تقرب مىجويند و من آنها را حفظ مىكنم ، اى موسى بگو ببنى اسرائيل كه پيرو هواى نفس نشوند كه نعمت از آنها سلب گردد ، و غافل از ياد من نشوند كه نعمت از ايشان بازداشته شود و ذليل و خوار گردند ، و الحاح در دعا نمايند تا اينكه مستجاب كنم و گوارا نمايم بر آنها زيادى نعمت را بعافيت .\r\nو روايت شده در تفسير آيه :  اتَّقُوا اللَّهَ حَقَّ تُقاتِهِ  « 1 » بترسيد از\r\n\r\n\r\n","description":"","footnote":"\r\n( 1 ) . 97 - آل عمران\r\n","page_name":" 141 ","page_number":161},
  {"content":"\r\n\r\nخدا چنان كه شايستهء خدا ترس بودن است يعنى اطاعت كنيد و هيچ وقت نافرمانى او را مكنيد و پيوسته به ياد او باشيد و شكر نعمتش را بجا آوريد و كفران نعمتش منمائيد .\r\nو فرمود رسول خدا صلّى اللَّه عليه و آله و سلّم بابى ذر يا أبا ذر شهوت ( دنيا خواهى ) خود را كم كن و مطيع او مباش تا اينكه فقر و احتياج تو كم گردد ، و كمتر گناه بكن تا سبك و آسان شود بر تو حساب قيامت ، و قانع باش به آنچه به تو ميرسد از دنيا تا آسان گردد بر تو مرگ و سكرات آن ، و پيش فرست ( به صدقه دادن ) بعضى از اموال خود را تا اينكه حفظ نمايد تو را از آتش ، و اعمال واجبى كه به آن وصيت مىكنى بعد از تو بجا آورند ( از قبيل قضاى نماز و روزه و حج و خمس و زكات ) خود عمل نما و تأخير مينداز ، مبادا واجبات را تأخير اندازى و توجه به دنيا و رزقى كه خداوند ضامن آنست بنمائى ، و هميشه به ياد آن خانه‌اى باش كه زوالى ندارد .\r\n\r\nباب چهاردهم در حالت مؤمن هنگام مردن\r\nفرمود نبى اكرم صلّى اللَّه عليه و آله و سلّم هنگامى كه مؤمن محتضر شد ، ملائكه‌هاى رحمت پروردگار نزد او مىآيند و گويند بروح او : خارج شو و بشتاب بروح و ريحان و بنزد پروردگارى كه بر تو غضبناك نيست ، پس به آسانى خارج گردد و بالا رود در حالى كه بوى خوشى از او بمشام رسد ، چون به آسمان اول رسد ملائكه‌ها گويند چو نيكو است رائحهء اين روح پس از آن گذرد و بهر آسمانى كه برسد ساكنين آن همان را گويند تا\r\n\r\n","description":"","footnote":"","page_name":" 142 ","page_number":162},
  {"content":"\r\n\r\nاينكه برسد به بهشت و با أرواح مؤمنين همنشين گردد و از غم دنيا فارغ شود ، و أما كافر چون محتضر شود ملائكه‌هاى عذاب نزد او آيند و گويند بروح او خارج شو و بشتاب بسوى عذاب و سختىهاى آن كه پروردگار بر تو غضبناك است .\r\nو فرمود حضرت رسول صلّى اللَّه عليه و آله و سلّم ( بصحابهء خود ) آيا نديده‌ايد كه محتضر هنگام مردن چشمان خود را باز مىكند ، گفتند بلى ديده‌ايم ( لكن علتش را ندانيم ) فرمود : علتش اينست كه چشمانش نظر مىكند بروحش كه كجا ميرود .\r\nو فرمود رسول خدا صلّى اللَّه عليه و آله و سلّم نيست خانه‌ئى مگر آنكه روزى پنج مرتبه ملك الموت بر اهل آن نظر كند پس هر گاه يكى از آنها را وقت مردن فرا رسيده باشد آثار مرگ را بر او ظاهر ميسازد ، پس حالت غشوه پيدا مىكند و بسكرات مرگ مىافتد ، و چون اهل بيت او بجزع و فزع درآيند و بصورتهاى خود لطمه زنند و مو پريشان كنند ملك الموت گويد واى بر شما اين چه جزع و فزعيست كه شما مىكنيد به خدا قسم روزى هيچ يك از شما تمام نميشود و اجلش نزديك نمىگردد و من بنزدش نمىآيم مگر آنكه ( از طرف خدا ) امر مىشود ، و او را قبض روح نمىكنم مگر آنكه به من امر مىشود ، بدرستى كه نوبت شما هم ميرسد و نزد هر يك يك از شما مىآيم تا گاهى كه هيچ يك از شما باقى نماند .\r\nپس فرمود آن حضرت به حق آن خدائى كه جان من در قبضهء قدرت اوست اگر بدانند حالت آن ميت را و مىشنيدند كلام او را هر آينه وامىگذاردند ميت خود را و به حال خود گريه مىنمودند و بجزع و فزع مىآمدند ، و هنگامى كه جنازه را برداشتند و بسوى قبرستان حمل\r\n\r\n","description":"","footnote":"","page_name":" 143 ","page_number":163},
  {"content":"\r\n\r\nكردند روح ميت همراه آنها آيد و گويد اى اهل و اولاد و بستگان من فريب ندهد شما را دنيا هم چنان كه فريب داد مرا تا اينكه اموالى از حلال و حرام جمع نمودم و براى شما واگذاشتم كه بدون زحمت بدست شما رسيد و وزر و و بال آن براى من باقيماند پس بترسيد از آنچه كه من گرفتار آن شدم .\r\nچه نيكو گفته شاعر :\r\n لقد لهوت وجد الموت في طلبي * و إنّ في الموت لى شغل عن اللعب\r\nلو شمّرت فكرتى فيما خلقت له * ما اشتدّ حرصى على الدّنيا و لا طلبي \r\nهر آينه مرگ را بازيچه گرفتم اما ناگهان بطلب من آمد و بدرستى كه در مرگ براى من نهى است از لهو و لعب ، و اگر جمع مىكردم فكر خود را در آنچه كه براى آن خلق شده بودم ، اين قدر حريص بر دنيا نبودم .\r\nو گفته است ورّاق شاعر :\r\n أبقيت مالك ميراثا لوارثه * فليت شعرى ما أبقى لك المال\r\nالقوم بعدك في حال يسرّهم * فكيف بعدهم حالت بك الحال\r\nملوا البكاء فما يبكيك من أحد * و استحكم القيل في الميراث و القال\r\nأنستهم العهد دنيا أقبلت لهم * و أدبرت عنك و الأيّام أحوال \r\nاموال خود را به ارث واگذاشتى براى آن كسانى كه ارث مىبرند كه اى كاش اصلا مالى نداشتى كه به ارث واگذارى ، و خود بر احوالت بسيار گريه كن كه بعد از تو هيچ كسى براى تو گريه نخواهد كرد ، بلكه در عوض وارثين جار و جنجالشان براى ارث بردن بلند شده و عهد و وصيت تو را فراموش نمودند ( و به آن عمل نكردند ) بسبب دنيائى كه به آنها\r\n\r\n","description":"","footnote":"","page_name":" 144 ","page_number":164},
  {"content":"\r\n\r\nروى آورده است و از تو روى گردانيده ، و روزگار كارش همين است و دورانى دارد .\r\nو ديگرى گفته :\r\n هوّن الدّنيا و ما فيها عليك * و اجعل الهمّ لما بين يديك\r\nإنّ هذا الدّهر يدنيك إلى * ملك الموت و يدنيه إليك\r\nفاجعل العدّة ما عشت له * إنّه يأتيك إحدى ليلتيك \r\nبه نظر حقارت و كوچكى به دنيا و آنچه كه در او است بنگر و هميشه بفكر اعمال خود باش بدرستى كه اين دنيا تو را بنزديك ملك الموت ميبرد و او را به همين زوديها به تو نزديك مىكند ، پس قرار بده اموال خود را براى آنجائى كه بايد در آنجا عيش و زندگى هميشگى كنى زيرا مرگ تو ( آنقدر به تو نزديكست كه ) بيكى از اين دو سه شب خواهد آمد .\r\nگفت سلمان رضى اللَّه عنه : سه چيز مرا خندانيد و سه چيز مرا گريانيد : خندانيد مرا آن كسى كه غافل از خدا بود و خداوند غافل از او نيست ، و آن كسى كه لب را بخنده ميگشايد و حال آنكه با ملك الموت ملاقات خواهد كرد ، و آن كسى كه آرزوها دارد در دنيا و حال آنكه نميداند چه وقت مرگ او فرا ميرسد : و گريانيد مرا فراق دوستان ، و هول قبر و قيامت ، و آن وقتى كه بايد حضور پروردگار خود بايستم كه نميدانم از من راضى و خوشنود است يا غضبناك ، خدا شما را رحمت كند اى بندگان خدا بدانيد جز اين نيست هر كسى كه صحيح و سالم باشد آخر الامر چنان بيمار گردد كه هلاك شود و ببلاى مرگ مبتلا مىشود و آثار او باقى نماند كه گويا در دنيا نبوده پس صبح كند در حالتى كه ( در سكرات مرگ باشد و )\r\n\r\n","description":"","footnote":"","page_name":" 145 ","page_number":165},
  {"content":"\r\n\r\nكلامى را درك نكند و جواب كسى را نتواند دهد و صورت او زرد شود و نور چشمانش برود و سينه‌اش تنگى كند و مفاصل اعضايش مضطرب گردد و دوستانش اطراف او باشند و آنها را به بيند و ليكن نشناسد و ميشنود ولى جواب نتواند گويد ، واگذاشته است خانه‌ها و قصرهاى خود را و مردان او را برداشته با سرعت جانب مردگانش برند و واردش كنند به خانه خسران كه از غربت و تنهائى در آن وحشت كند پس وارث او اموال او را تقسيم كنند و در خانه‌اش ساكن شوند و زنان او شوهر نمايند ، پس خداى رحمت كند كسى را كه قرار دهد هم خود را اطاعت پروردگار و آنچه به او ميرسد از روزى قانع باشد و اعمال خود را نيكو گرداند و أمل و آرزوى خويش را كوتاه كند .\r\nو روايت شده هنگامى كه جنازهء يكى از كفار و دشمنان خدا را بقبرستان مىبرند به تشييع‌كنندگانش همى گويد اى برادران سخت بترسيد از آنچه كه من فعلا به آن گرفتار شده‌ام ، بدرستى كه شكايت از دنيا دارم زيرا مرا فريب داد و به خودش اطمينان خاطرم ساخت و در آخر مرا ذليل نمود ، و از دوستانم كه با آنها دوستى ميكردم و اكنون از من بيزارى ميجويند ، و از اولادهايم كه آنها را بر خود مقدم ميداشتم و ليكن آنها مرا تسليم بمرگ نمودند ، و از اموالم كه با زحمت بيشمارى جمع نمودم و الحال نفع آن عايد ديگران مىشود و وزر و و بال آن براى منست ، و هم از قبرم كه خانه‌ايست وحشتناك و هولناك و تاريك ، پس بترسيد از آنچه كه بر من وارد آمده .\r\nو گاهى كه رسول خدا صلّى اللَّه عليه و آله و سلّم وارد مىشد بر قبرستان مىفرمود :\r\nسلام بر شما اى بدنهاى متلاشى شده و استخوانهاى پوسيده‌شده‌ئى كه از\r\n\r\n","description":"","footnote":"","page_name":" 146 ","page_number":166},
  {"content":"\r\n\r\nدنيا با حسرت خارج شديد و رهين اعمال خود گرديديد ، سپس عرضه ميداشت : أللهم أدخل عليهم روحا منك و سلاما منّا و منك يا أرحم الراحمين و گفت عبد اللَّه الجرهمى كه از آن كسانيست كه بسيار عمر طولانى كرد ، تشييع كردم جنازه‌اى را پس مرا گريه گرفت و اين شعر را خواندم :\r\n يا قلب إنّك في الدنيا لمغرور * فاذكر و هل ينفعنّ اليوم تذكير\r\nفبينما المرء في الأحياء مغتبطا * إذ صار في الرّمس تعفوه الأعاصير\r\nيبكى الغريب عليه ليس يعرفه * و ذو قرابته في الحىّ مسرور\r\nفاسترزق اللَّه خيرا و ارضينّ به * فبينما العسر إذ دارت مياسير \r\nاى قلب بدرستى كه تو در دنيا هر آينه مغرورى ، پس عبرت بگير از اين جنازه و به ياد قيامت خود باش كه اگر امروز عبرت نگيرى و متذكر نشوى آن هنگامى كه به زير خاك پنهان شدى ديگر فائده‌ئى ندارد ، آرى غريبان بر اين جنازه گريه مىكنند و حال آنكه او را نمىشناسند و خويشان او مسرور و خوشحالند از مردن او ، يكى از همراهان جنازه گفت آيا ميدانى اين شعر را كه گفته ؟ گفتم نميدانم . گفت صاحب همين جنازه گفته است ، و تو غريبى و بر او گريه ميكنى و اهل بيت او خورسندند براى خاطر اموالى كه براى ايشان جمع نموده و از دنيا رفته .\r\nو گفته است ابو العتاهيّه :\r\n أرى الدّنيا تجهّز بانطلاق * مشمرة على قدم و ساق\r\nفلا الدّنيا بباقية لحىّ * و لا حىّ على الدّنيا بباق \r\nمىبينم دنيا را كه مجهز است براى رفتن بطورى كه با سرعت قدم بر ميدارد ، پس نه دنيا براى زندگان باقى ميماند و نه زندگان در دنيا باقى ميمانند .\r\n\r\n","description":"","footnote":"","page_name":" 147 ","page_number":167},
  {"content":"\r\n\r\nو ديگرى گفته است : قبرستان و محل مردگان بزرگترين موعظه‌كننده است پس بزيارة اهل قبور بشتابيد و عبرت بگيريد از روز حشر و نشر خود .\r\nو حكايت شده يكى از بزرگان شبى وارد قبرستان شد و گفت :\r\nاى اهل قبور چه كسانى هستيد شماها ؟ چون جوابى نشنيد ، خود در جواب خود گفت مائيم پدران و مادران و برادران و خواهران ، و مائيم دوستان و أحبّاء و أصدقاء و همسايگان كه روزگار ما را از بين برد و به زير خاك پنهان ساخت ، و شاعر هم ميگويد :\r\n خمدوا و ليس يجاب من ناداهم * موتى و كيف إجابة الأموات \r\nخاموشند مردگان و جواب نميدهند به كسانى كه آنها را بخوانند ، مرده‌اند و ( آيا ميدانى ) چگونه است جواب مردگان ( آنست كه از ما عبرت بگيريد ) .\r\nگفت براء بن عازب « 1 » بودم با جمعى حضور حضرت رسول صلّى اللَّه عليه و آله و سلّم كه آن حضرت ديدند جنازه‌اى را دفن مينمودند ، آن حضرت با شتاب آمدند بنزد آن جنازه و گريهء سختى نمودند سپس بما التفات كردند و فرمودند :  لِمِثْلِ هذا فَلْيَعْمَلِ الْعامِلُونَ  « 2 » براى چنين مكانى عمل‌كنندگان بخير و أوامر الهى عمل ميكنند بترسيد اى مردم از تنگى قبر و عمل نمائيد\r\n\r\n\r\n","description":"","footnote":"\r\n( 1 ) . براء ( بفتح الباء و تخفيف الراء مقصورا و ممدودا ) بن عازب الانصارى الخزرجى از صحابهء رسول خدا ( ص ) است و ليكن بدعاى على ( ع ) كور شد چون از او شهادت خواست در بارهء حديث غدير و او كتمان نمود و در كوفه در سنه 72 هجرى وفات كرد - مترجم .\r\n( 2 ) . 59 - الصافات\r\n","page_name":" 148 ","page_number":168},
  {"content":"\r\n\r\nبراى اين مكان ( و اشاره بقبر نمودند ) .\r\nو نوشت يكى از بزرگان براى پادشاهى به عدالت رفتار كن با رعيت ، و به زير دستان رحم كن ، و ظلم و تعدّى بر آنها منما و خود را بهتر و بالاتر از آنها مدان ، و قبر خود را فراموش مكن كه منتهاى امر تو همانست بدرستى كه مىآيد تو را مرگ اگر چه عمرت بسيار طولانى شود ، و بدان حساب اعمال در پيش دارى و قيامت وعده‌گاه تو است ، و مغرور بسلطنت خود مباش زيرا در دست ديگران بود و به تو رسيده و زود باشد از تو هم به ديگرى برسد ، پس هوشيار باش و پيش فرست براى خود خيرات و مبرات و اعمال نيكو را كه در قيامت حاضر و آماده خواهى ديد و زاد و توشه برگير از دنيائى كه دار غرور است براى بهشتى كه دار فرح و سرور است ، و عبرت بگير از مردمانى كه پيش از تو بودند كه جمع نمودند اموال دنيا را ، و عمارات و بناهاى جديد ميساختند و مردان را اطراف خود جمع ميكردند و با اين حال نتوانستند مرگ را از خود دفع نمايند و مصيبات و حوادث را طرد كنند ، پس مغرور مباش بدنيائى كه خداوند راضى نشده كه جزاى اعمال اولياء خودش باشد و عذاب دشمنانش شود ، و پند بگير از قول شاعر كه ميگويد :\r\n و كيف يلذ العيش من كان موقنا * بأنّ المنايا بغتة ستعاجله\r\nو كيف يلذّ العيش من كان مؤمنا * بأنّ إله الخلق لا بدّ سائله ،\r\nو كيف يلذّ العيش من كان صائرا * إلى جدث يبلى الثياب منازله\r\nو كيف يلذّ النّوم من أثبتوا له * مثاقيل أوزان الّذى هو فاعله \r\nچگونه لذيذ است عيش آن كسى كه يقين دارد مرگ او ناگهان\r\n\r\n","description":"","footnote":"","page_name":" 149 ","page_number":169},
  {"content":"\r\n\r\nميرسد ، چگونه لذيذ است عيش آن كسى كه ايمان دارد كه خداوند از اعمال و رفتار او سؤال مىكند ، چگونه لذيذ است عيش آن كسى كه وارد قبرى مىشود كه پاره ميگردد لباس او در منازل آن ، چگونه لذيذ است خواب آن كسى كه وزن مينمايند اعمالى كه بجا آورده .\r\n\r\nباب پانزدهم موعظه از كلام مصنف\r\nچنين گويد ( ديلمى ) بدرستى كه موعظه تأثيرى ندارد در كسى كه قلب نورانى ندارد و توجّهى بموعظه نداشته باشد ، و عطا نفرموده خداى تعالى ببندگان چيزى همانند و بهتر از قلب نورانى ، و براى همين جهت گمست اثر موعظه در قلوب اهل ظلم و كسانى كه تكبر دارند .\r\nبدرستى كه تعجب دارم از مردمانى كه لباسهاى نازك و قيمتى ميپوشند و احاطه بر ولايات دارند ( كه مالك و يا رئيس و وكيل ولايات هستند ) و امانات را قبول ميكنند و در آن خيانت مينمايند ، و چنان كوشش ميكنند تا بكمى از آرزوهاى خود ميرسند و در آن هنگام ظلم ميكنند بأهل علم و فضل و بضعفا و بيچارگان و كارگران ، و بدنهاى خود را فربه ميكنند و ضعيف مينمايند دين خود را ، و آباد مينمايند دنياى خود را و خراب گردانند آخرت خود را ، و وسيع ميكنند خانه‌هاى خود را و تنگ ميكنند قبر خود را ، و غذاهاى متنوع ميخورند بطورى كه تا بگلوى آنها مىآيد پس مىطلبند دوائى را كه هضم غذا كند .\r\nبه خدا قسم اى جاهل و اى مغرور به دنيا اگر اين چنين باشى همانا\r\n\r\n","description":"","footnote":"","page_name":" 150 ","page_number":170},
  {"content":"\r\n\r\nپايمال نمودى دين خود را و لغزانيده‌اى يقين خود را ، آيا هيچ ميدانى كجا است مسكن و مأواى تو ؟ كجايند اطفال يتيم و همسايگان و كسانى كه تو بر آنها ظلم كرده‌اى و حق آنها را غصب نموده‌اى كه همهء اينها بر تو حق است و مظلمه آنها را به گردن خود انداخته‌اى ؟ آرى ، اگر از تو سؤال كنند در دنيا چه كرده‌اى خواهى گفت به زيارت خانه خدا مكه و أئمهء معصومين رفته‌ام و در راه خدا صدقه داده‌ام ، و حال آنكه فراموش كرده‌اى قول خدا را كه ميفرمايد :  إِنَّما يَتَقَبَّلُ اللَّهُ مِنَ الْمُتَّقِينَ  « 1 » جز اين نيست كه خداى تعالى قبول نميكند ( اعمال خير و خوبى را ) مگر از پرهيزكاران ، و ميفرمايد  تِلْكَ الدَّارُ الْآخِرَةُ نَجْعَلُها لِلَّذِينَ لا يُرِيدُونَ عُلُوًّا فِي الْأَرْضِ وَ لا فَساداً وَ الْعاقِبَةُ لِلْمُتَّقِينَ  « 2 » بهشت جاويدان را قرار داديم ما براى آن كسانى كه ايمان آورده‌اند ، و در زمين علوّ و تكبرى ندارند ، و فتنه و فساد نميكنند ، و عاقبت بخيرى مخصوص پرهيزكاران است .\r\nو فرمود نبى اكرم صلّى اللَّه عليه و آله و سلّم ايمان به قرآن نياورده كسى كه حلال بداند آنچه را كه خدا حرام فرموده .\r\nو فرمود امير المؤمنين عليه السلام شيعه من نيست كسى كه بخورد اموال مؤمنين را به حرام ( كه از ايشان بدزدد ، و يا به زور بگيرد و يا ربا از آنها بستاند ) جز اين نيست هر كه چنين باشد مفتون است و بميرد در حال غرور و روز قيامت خواهد گفت با كسانى كه داخل بهشت ميشوند آيا من با شما نبودم در دنيا گويند چرا و ليكن تو خود را بفتنه و فساد و شك و ريب انداختى و مغرور كرد تو را آرزوها تا اينكه امر پروردگارت رسيد و اجل گريبان تو را گرفت ، پس در اين روز فدائى از تو قبول نشود و عذرى پذيرفته نگردد ، و اين روايت دليل است بر اينكه اين دسته از مردم كافر محسوب نميشوند\r\n\r\n\r\n","description":"","footnote":"\r\n( 1 ) . 28 - المائده\r\n( 2 ) . 82 - القصص\r\n","page_name":" 151 ","page_number":171},
  {"content":"\r\n\r\n\r\nباب شانزدهم ساعت قيامت و آخر الزمان\r\n فَهَلْ يَنْظُرُونَ إِلَّا السَّاعَةَ أَنْ تَأْتِيَهُمْ بَغْتَةً فَقَدْ جاءَ أَشْراطُها  « 1 » پس انتظار نميكشند منافقان و كافران مگر قيامت را اينكه بيايد ايشان را پس بتحقيق آمد و ظاهر شد علامت آن . الساعة موعدهم و الساعة أدهى و أمر « 2 » ساعت قيامت وعده‌گاه آنها است و عذاب آن روز بسيار سخت و ناگوارتر است از سختى و تلخىهاى دنيا .  وَ أَنَّ السَّاعَةَ آتِيَةٌ لا رَيْبَ فِيها  « 3 » محققا ساعت قيامت بدون شك بيايد .\r\nروزى رسول خدا صلّى اللَّه عليه و آله و سلّم خطبه‌ئى بيان فرمود ، و در ضمن آن خطبه فرمود : بدرستى كه نيكوترين گفتار كتاب خدا قرآن است و بهترين هدايت هدايت و راهنمائى خداوند است ، بدترين چيزها بدعتى است كه در دين پيدا شود و هر بدعتى هم ضلالت و گمراهى است ، پس مردى عرض كرد يا رسول اللَّه صلّى اللَّه عليه و آله و سلّم چه وقت است ساعت قيامت ؟ فرمود : نيكو سؤالى كردى . نمىآيد شما را مگر ناگهان و به پا نميشود قيامت مگر آن زمانى كه عمل نكنند مردم به احكام دين ، و لغزشهاى مردم زياد گردد ، و فتنه‌ها و آشوب زياد شود ، و ناامنى پيدا شود ، و خراب كنند مردم آنچه را كه بايد آباد نمايند ( و آن دين و آخرت است ) و آباد كنند آنچه را كه بايد خراب نمايند ( و آن بدعت و دنيا است ) ، و در آن وقت خسوفى در مشرق و خسوفى در مغرب واقع شود ، و طلوع مىكند آفتاب از مغرب و پيدا مىشود دابّة الارض ، و خروج مىكند دجّال ، و پراكنده ميشوند\r\n\r\n\r\n","description":"","footnote":"\r\n( 1 ) . 20 - محمد ص\r\n( 2 ) . 46 - القمر\r\n( 3 ) . 7 - الحج\r\n","page_name":" 152 ","page_number":172},
  {"content":"\r\n\r\nبعالم يأجوج و مأجوج ، و نازل مىشود عيسى بن مريم ( از آسمان چهارم ) پس باد تندى ( فتنه و آشوب ) از يمن ميوزد كه باقى نمىگذارد براى كسى ذرّه‌ئى از ايمان ، بدرستى كه به پا نمىشود ساعت قيامت مگر بر مردمان بد و شرور ، پس آتشى در عدن پيدا شود كه تمام بلاد را فرا گيرد .\r\nعرض كردند چه وقت است آن ؟ فرمود : زمانى كه بر خلاف دستور الهى عمل نمودند أمراء و حكام شما ، و بزرگ شمرديد اغنياء را و براى ثروت آنها تعظيم نموديد آنها را ، و اهانت كرديد به فقرا ، و ظاهر و آشكارا شد بين شما غنا و آوازه‌خوانى ، و شايع شد زنا كردن ، و بالا برديد عمارات را ( كه چندين طبقه به روى هم ساختيد ) و قرآن را بآواز غنا خوانديد ، و تظاهر و خود نمائى كردند اهل باطل بر اهل حق ، و كم شد أمر بمعروف و نهى از منكر ، و ضايع كرديد نماز را ، و پيرو هواى نفس و شهوات شديد ، و پيش قدم شدند امراء جور ، و خيانت كردند بر مردم ، و وزراء فاسق شدند ، و ظاهر شد حرص و طمع در آباديها ، و آشكار گرديد نفاق بين دانشمندان ، و مساجد خود را زينت كرديد و به طلا نقشها كشيديد و در آن اطفال و بيسوادان بر منبر رفتند ، و زبانهاى مختلف بهم مخلوط شد ، و ترحم بر اطفال صغير ننمودند ، و احترام به پيرمردان نگذاردند ، و در حكم ظلم و جور نمودند ، و كارها را زنان بدست گرفتند ، و مردان لباسهاى ابريشمى و ديباج و طلا بافت پوشيدند ، و قطع رحم كردند ، و راهها را ناامن ساختند ، و باجگيران را منصوب نمودند ، و با مسلمانان جنگيدند و آنها را تسليم كفّار نمودند ، پس در اين هنگام است كه بلا بر آنان نازل مىشود و باران بسيار مىبارد و ليكن كم مىشود نباتات و ميوه‌جات ، و زياد ميگردند جاهلان و كم ميشوند علماء و بسيار\r\n\r\n","description":"","footnote":"","page_name":" 153 ","page_number":173},
  {"content":"\r\n\r\nميگردند امراء ظالم و كم ميشوند امناء ( أمين مردم ) پس در اين زمان است كه پيدا مىشود نزديكى فرات معدنى كه بواسطه آن مردم بسيار كشته ميشوند كه حتى از هر صد نفر نود و نه نفر كشته مىشود و يكنفر سالم ميماند .\r\nروايت شده از مردى كه گفت شبى با پيغمبر صلّى اللَّه عليه و آله و سلّم نماز خوانديم ، پس شخصى سؤال كرد از آن حضرت چه وقت است قيامت ؟ فرمود :\r\nزمانى كه حقوق فقرا داده نشد ، و خبيث و پست شدند امرا ، و نفاق پيدا گردد بين دانشمندان ، و تصديق نمودند امت من علم نجوم را و تكذيب كردند قدر را ، و امانت جزء غنائم و صدقه را غرامت دانستند ، و كارهاى زشت و قبيح را مباح دانند ، و عبادت پروردگار را امر سنگينى شمارند .\r\nو هم فرموده آن حضرت : به حق آن خدائى كه جان من در قبضهء قدرت او است به پا نميشود قيامت مگر آنكه بوده باشند بين شما امراء فاجر و وزراء خائن و رؤساء ظلمه و خوانندگان فاسق و عابدان جاهل ، پس مىفرستد خداوند بر آنان بلاهاى عظيم و شديد كه گرفتار آن شوند همچنان كه فرو فرستاد بر قوم يهود در زمان حضرت موسى ، و اين هنگام است كه نقض در اسلام پيدا شود و مسلمانان دسته دسته گردند و پناه به خدا برند و آن به آن اللَّه اللَّه گويند ( و چه بسا أثر و فائده نه بينند ) : و فرمود مولاى متقيان عليه السلام نيست سلطانى كه خداوند به او توانائى و قدرت داده و نعمت را به او تمام نموده باشد پس او ظلم كند بر بندگان خدا مگر آنكه سزاوار است بر خداوند سلطنت را از او بگيرد چنان كه مىفرمايد :  إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ  « 1 » بدرستى كه\r\n\r\n\r\n","description":"","footnote":"\r\n( 1 ) . 12 - الرعد\r\n","page_name":" 154 ","page_number":174},
  {"content":"\r\n\r\nخداوند تغيير ندهد عافيت و نعمت هيچ قومى را تا زمانى كه خود آن قوم تغيير دهند و از نيكى ببدى شتابند و بدل كنند اخلاق حميده را باخلاق رذيله .\r\nو فرمود نبى اكرم صلّى اللَّه عليه و آله و سلّم اين امت از رحمت و نعمت خدائى دور نمىشوند مادامى كه معاونت نكنند امراء جور را و دوست ندارند صلحا و نيكوكاران اشرار را پس اگر اين چنين نباشند خداوند آنها را از خود براند و به فقر وفاقه مبتلايشان سازد و بدانشان را بر آنها مسلط نمايد و مملو نمايد قلوب آنها را از رعب و ترس و آنان خداى را مىخوانند و دعا مىكنند و ليكن مستجاب نميشود .\r\nو فرمود آن حضرت بد بنده‌ايست آنكه از خدا طلب آمرزش كند و معصيت نمايد ، و اميد نجات از آتش و هول قيامت داشته باشد و ليكن عملى كه او را نجات دهد بجا نمىآورد و هر آن گناه مىكند و توبه را تأخير مىاندازد و از خداوند تمناهاى بى جا مىكند ( مانند خواهش بهشت و درجات عاليه ) پس واى بر او روزى كه بنزد پروردگار ميرود .\r\nحكايت شده زمانى كه عمر بن هبيره از طرف هشام بن عبد الملك والى عراق شد طلبيد عامر بن شراحيل شعبى « 1 » و حسن بن يسار بصرى را و گفت : هشام پيش از آنى كه مرا والى عراق گرداند از من عهد و پيمان گرفت كه اگر مردم عراق كوچكترين خلافى را مرتكب شدند بدون آنكه از آنها سؤالى و بازجوئى كنم گردن آنها را قطع نمايم و اموال آنان را بستانم ، شما در اين امر چه مىبينيد ، شعبى ناسزا گفت و ليكن\r\n\r\n\r\n","description":"","footnote":"\r\n( 1 ) . او را بفقاهت و وثاقت ستوده‌اند و لكن نزد علماى اماميه مذموم و مطعونست و در كوفه سنه 104 بمرگ فجأه وفات كرد - مترجم .\r\n","page_name":" 155 ","page_number":175},
  {"content":"\r\n\r\nحسن بصرى گفت اى عمر براى رضاى خاطر هشام خود را مورد خشم و غضب خداوند قرار مده ، بدان بدرستى كه خداى تعالى مىتواند تو را از شر هشام حفظ كند و ليكن نه هشام و نه مردم مىتوانند تو را از خشم و غضب الهى حفظ نمايند ، اى عمر خداوند سبحان كتابى فرستاده و امر به عمل مضامين آن نموده و دستور عدل و احسان به ديگران داده و دستورى از پيغمبر رسيده كه بسنت او عمل نمايند پس اگر نوشته و دستورى داشته باشى از هشام بر خلاف اينها و عمل به آن نمائى همانا جنگ بزرگى است كه با خدا و رسول مىكنى و ضرر و زيانيست آشكار كه به تو ميرسد ، پس بترس از خدا و بپرهيز از اين عمل ، زيرا اگر ظلم به بندگان خدا كنى پروردگار ملكى را بر تو بگمارد تا اينكه تو را از مقامت معزول نمايد و به خاك مذلت نشاند و از خانه وسيع تو را به تنگناى قبر بكشاند كه هيچ چيز قبر را وسيع نمىكند مگر عمل صالح و بوحشت و ترس و عذاب گرفتار نمىنمايد مگر عمل زشت و قبيح ، اى عمر اگر دين و بندگان خداى را يارى نمودى خداى تعالى تو را يارى فرمايد زيرا ضمانت فرموده هر كه او را عزيز داند عزيزش گرداند و يارى فرمايد كسانى كه يارى نمايند دين و بندگان او را چنان كه ميفرمايد :  إِنْ تَنْصُرُوا اللَّهَ يَنْصُرْكُمْ وَ يُثَبِّتْ أَقْدامَكُمْ  « 1 » اگر يارى كنيد دين خدا را يارى دهد خداى شما را ،  وَ لَيَنْصُرَنَّ اللَّهُ مَنْ يَنْصُرُهُ  « 2 » هر كه يارى دهد دين و بندگان خدا را البته خدا هم او را يارى فرمايد .\r\nو فرمود حضرت رسول صلّى اللَّه عليه و آله و سلّم چه ميكنيد شما زمانى كه ظاهر شود بدعت و عمل به آن نمايند و كودكان با آن بدعتها بزرگ شوند\r\n\r\n\r\n","description":"","footnote":"\r\n( 1 ) . 7 - محمد ( ص )\r\n( 2 ) . 42 - الحج\r\n","page_name":" 156 ","page_number":176},
  {"content":"\r\n\r\nو بزرگسالان پير گردند و أعاجم « 1 » تسليم آن شوند و ( آنقدر مردم از دين بى خبر و دور شوند كه ) در آن زمان بدعت رواج پيدا كند بطورى كه آن را سنّت و مستحب و جزو دينش بدانند و اگر كسى عمل بسنّت نمايد گويند مرتكب بدعت شده ؟ گفتند چه زمانى است آن ؟ فرمود زمانى كه آخرت را رها نمايند و دل به دنيا بندند و از عمل آخرت دنيا را بخواهند .\r\nو گفت عبد اللَّه بن عباس بيايد بر مردم زمانى كه سنت بميرد و بدعت زنده شود ، به خدا قسم هلاك نميشوند و از بين نميروند مردم مگر بواسطه دانشمندان بد كه مىنشينند سر راه آخرت و نميگذارند مردم توجه بآخرت نمايند و مردم را به شك و ترديد مىاندازند ، همانند مرد تشنه‌اى كه ببيند ظرف آبى را و اراده كند آشاميدن آن را ، پس گويند مبادا بياشامى زيرا أفعى زهر در آن ريخته ، و خودشان بياشامند ، پس آن مرد تشنه به شك افتد و گويد اگر زهر دارد چرا خودشان مىآشامند و اگر ندارد چرا به من گفتند : مبادا بياشامى كه زهر دارد .\r\nآرى اين چنين است حال مردم با دانشمندان بد كه وامىدارند مردم را رو از دنيا بگردانند و زهد را پيشه سازند و خودشان رغبت و ميل به دنيا دارند ، و منع ميكنند مردم را به خانه واليان و رؤسا نروند و خودشان ميروند بلكه آنها را هم مدح و ثنا ميگويند و افعال آنها را تحسين مينمايند و وعدهء سلامت به آنها ميدهند و نميگويند به آنها كه ما خوابهاى آشفته ديده‌ايم كه شماها گرفتار بوديد و چنين و چنان ديديم ( شايد آن\r\n\r\n\r\n","description":"","footnote":"\r\n( 1 ) . أعاجم جمع عجم ، و عجم كسى را گويند كه عرب فصيح نباشد و بهر زبانى كه باشد خواه فارسى و يا تركى و يا بين المللى و غيره و اگر عربى فصيح نبود و لكنت زبان داشت كه كلماتش مفهوم نشود او را نيز عجم گويند - مترجم\r\n","page_name":" 157 ","page_number":177},
  {"content":"\r\n\r\nواليان و رؤسا ظلم ننمايند و حقوق مردم را پايمال نكنند ) بلكه به عكس ( بدروغ ) ميگويند كه ما خواب ديديم كه شما منزلت و مقام بزرگى داشتيد و به اين طرز گفتار آنها را بفتنه و فساد و غرور وامىدارند ، و فراموش كرده‌اند قول خداى تعالى را كه فرموده   إِنَّ الْأَبْرارَ لَفِي نَعِيمٍ وَ إِنَّ الْفُجَّارَ لَفِي جَحِيمٍ   « 1 » بدرستى كه در قيامت نيكوكاران در بهشت پر نعمت و بدكاران در جهنم معذبند و  ما لِلظَّالِمِينَ مِنْ حَمِيمٍ وَ لا شَفِيعٍ يُطاعُ  « 2 » نيست براى ظالمان و ستمكاران در قيامت دوستى و نه شفيعى كه براى آنها شفاعت كند .  وَ يَوْمَ يَعَضُّ الظَّالِمُ عَلى يَدَيْهِ  « 3 » ياد كن آن روزى را كه از فرط حسرت و ندامت ستمكار دستهاى خود را با دندان بگزد .  يَوْمَ لا يُغْنِي مَوْلًى عَنْ مَوْلًى شَيْئاً وَ لا هُمْ يُنْصَرُونَ  « 4 » روز قيامت روزيست كه حمايت يار و ياور كسى را از عذاب نجات ندهد و احدى را نصرت نكنند .\r\nفرمود رسول خدا صلّى اللَّه عليه و آله و سلّم حرام است بهشت بر بدنى كه غذايش از حرام باشد ، استشمام نميكند بوى بهشت را بدنى كه نشو و نما كرده باشد از حرام .\r\nو فرمود حضرت امير عليه السلام شيعهء من نيست كسى كه بخورد اموال ديگران را به حرام .\r\nو فرمود بدرستى كه بعضى دست جانب آسمان بلند مىكنند و ميگويند يا ربّ يا ربّ و دعا مىكنند و حال آنكه غذايشان از حرام است و لباسشان را از حرام تهيه نموده‌اند ، پس با اين حال چه دعائى مستجاب مىشود و كدام عملى قبول ميگردد ، و اگر انفاق كنند و صدقه دهند از\r\n\r\n\r\n","description":"","footnote":"\r\n( 1 ) . 14 - الانفطار\r\n( 2 ) . 19 - المؤمن\r\n( 3 ) . 29 - الفرقان\r\n( 4 ) . 41 - الدخان\r\n","page_name":" 158 ","page_number":178},
  {"content":"\r\n\r\nحرام داده‌اند و اگر حج بجا آورند مخارجشان از حرام بوده و اگر ازدواج كنند مهريه و وليمه را از حرام داده‌اند و اگر روزه بگيرند با حرام افطار مىكنند ، پس واى بر آنها آيا نميدانند كه خداوند نمىپذيرد جز از حلال چنان كه ميفرمايد :  إِنَّما يَتَقَبَّلُ اللَّهُ مِنَ الْمُتَّقِينَ  « 1 » جز اين نيست كه خداوند قبول نمىكند مگر از متقين ( چون كه از حلال تهيه و صرف و خرج مينمايند ) .\r\nو فرمود نبى اكرم صلّى اللَّه عليه و آله و سلّم گاهى ميبوده باشد بين شما امراء بد پس هر كه تصديق كند قول آنها را و كمك نمايد در ظلم كردن و بخانه‌هاى آنها رفت و آمد نمايد از امت من نخواهد بود و بر من وارد نشود لب حوض كوثر و نياشامد از آن .\r\nو فرمود آن حضرت به حذيفه « 2 » اى حذيفه چه مىكنى اگر بوده باشد براى تو امراء بد كه اگر اطاعت آنها كنى كافرت مىكنند و اگر اطاعت نكنى تو را مىكشند ؟ عرض كرد يا رسول اللَّه صلّى اللَّه عليه و آله و سلّم در آن حال چه كنم ؟ فرمود : با ايشان بجنگ اگر توانستى ، و فرار كن اگر توانائى نداشتى .\r\nو فرمود آن حضرت دو طائفه از امت من اگر صالح شدند تمامى مردم صالح ميشوند و اگر فاسد شدند فاسد ميگردند همهء مردم ( و آن دو طايفه عبارتند از : اول ) امراء ( دوم ) علماء .\r\n\r\n\r\n","description":"","footnote":"\r\n( 1 ) . 28 - المائده\r\n( 2 ) . حذيفة اليمان العبسى از آن هفت نفريست كه بر حضرت فاطمه ( ع ) نماز گزاردند و از بزرگان اصحاب رسول خدا ( ص ) است و از خاصان حضرت امير ( ع ) است و قبل از سلمان و بعد از سلمان والى مدائن گرديد و در زمان خلافت آن حضرت در مدائن وفات كرد - مترجم\r\n","page_name":" 159 ","page_number":179},
  {"content":"\r\n\r\nو فرموده است خداوند  وَ لا تَرْكَنُوا إِلَى الَّذِينَ ظَلَمُوا فَتَمَسَّكُمُ النَّارُ  « 1 » شما مؤمنان هرگز نبايد با ظالمان همدست و دوست باشيد و گر نه آتش كيفر آنان در شما هم خواهد گرفت  وَ لا تَطْغَوْا فِيهِ فَيَحِلَّ عَلَيْكُمْ غَضَبِي  « 2 » طغيان و سركشى مكنيد از اوامر من و گر نه مستحق خشم و غضب من ميشويد ، به خدا قسم فاسد نميشود امور مردم مگر بفساد اين دو طائفه مخصوصا آنهائى كه در حكم و قضاوت ظلم كنند و حق را بناحق دهند و رشوه بگيرند براى حكم دادن . چنان كه أبو نواس هم ميگويد :\r\n إذا خان الأمير و كاتباه * و قاضى الأمر داهن في القضاء\r\nفويل ثمّ ويل ثمّ ويل * لقاضى الأرض من قاضى السّماء \r\nزمانى كه خيانت كرد أمير و نويسندگان او ، و قاضى در قضاوتش ظلم نمود و حق را پايمال كرد ، پس واى بر آنها واى بر آنها واى بر آنها چه ميكنند در مقابل قضاوت قاضى آسمان ( خداوند عادل ) .\r\nو روايت شده آيهء :  لا تَجِدُ قَوْماً يُؤْمِنُونَ بِاللَّهِ وَ الْيَوْمِ الْآخِرِ يُوادُّونَ مَنْ حَادَّ اللَّهَ وَ رَسُولَهُ  « 3 » ( اى رسول ما هرگز مردمى كه ايمان به خدا و روز قيامت آورده‌اند چنين نخواهى يافت كه دوستى با دشمنان خدا و رسول كنند ) نازل شده در شأن كسانى كه رفت و آمد دارند با سلاطين و اهل ظلم ( كه آنها را سرزنش ميفرمايد كه اگر ايمان داشتيد چنين نبوديد ) و فرمود آن حضرت : اسلام اقرار به زبان است ، و ايمان اقرار بقلب ، و تقوى عمل كردن باعضا و جوارح است پس چگونه مسلمان است\r\n\r\n\r\n","description":"","footnote":"\r\n( 1 ) . 115 - هود\r\n( 2 ) . 82 - طه\r\n( 3 ) . 22 - المجادله\r\n","page_name":" 160 ","page_number":180},
  {"content":"\r\n\r\nكسى كه سالم نباشند مسلمانان از دست او ، و چگونه مؤمن است كسى كه آسوده خاطر و ايمن نباشند مردم از او ؟ و چگونه متقى و پرهيزكار است كسى كه پرهيز و دورى ميكنند مردم از او از ترس شر و اذيت او .\r\nو فرمود : كسى كه ادعاى دوستى با ما بنمايد و عمل نكند بدستور ما پس از ما نيست و ما هم از او نيستيم ، آيا چنين كسى نشنيده است كه خداوند ميفرمايد از قول رسولش  قُلْ إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ  « 1 » هر يك از شما كه خداوند را دوست ميدارد مرا متابعت و اطاعت كند تا اينكه خدا او را دوست بدارد .\r\nو آن حضرت هنگامى كه بيعت ميگرفت از اصحابش ، به آنها فرمود :\r\nبايد با من عهد كنيد و ميثاق بنديد كه اطاعت نمائيد اوامر خدائى را در همه احوال ، و هر كجا باشيد حق را بگوئيد و گوش ندهيد بملامت ملامت‌كنندگان .\r\nو فرمود بدرستى كه خداوند ثبت ميفرمايد از بندگانش همه چيز را حتى ناله و فرياد او در حال بيماريش ، و شاهد بر اين مطلب قول خداى تعالى است كه ميفرمايد  ما يَلْفِظُ مِنْ قَوْلٍ إِلَّا لَدَيْهِ رَقِيبٌ عَتِيدٌ  « 2 » مردمان هر سخن و هر چه كه لفظ داشته باشد بگويند دو فرشته رقيب و عتيد بنويسند .\r\nو ميفرمايد    وَ إِنَّ عَلَيْكُمْ لَحافِظِينَ كِراماً كاتِبِينَ يَعْلَمُونَ ما تَفْعَلُونَ    « 3 » بدرستى كه بر اعمال و افعال شما نگهبانانى هستند كه مينويسند هر چه را مىكنيد و ميفرمايد :  وَ إِنْ تُبْدُوا ما فِي أَنْفُسِكُمْ أَوْ تُخْفُوهُ يُحاسِبْكُمْ بِهِ اللَّهُ  « 4 » آنچه از خير و شر در دل داريد آشكار و يا مخفى كنيد همه را خدا در محاسبهء شما خواهد آورد .\r\n\r\n\r\n","description":"","footnote":"\r\n( 1 ) . 29 - آل عمران\r\n( 2 ) . 17 - ق\r\n( 3 ) . 9 - الانفطار\r\n( 4 ) . 284 - البقره\r\n","page_name":" 161 ","page_number":181},
  {"content":"\r\n\r\n\r\nباب هفدهم در عقوبت زنا و رباخوار\r\nفرمود رسول خدا صلّى اللَّه عليه و آله و سلّم براى اهل جهنم صرخه ( و ناله ) است از بوى گند فرجهاى زنهاى زناكار پس حذر كنيد از زنا كه در آن شش عقوبت است ، سه در دنيا و سه در آخرت ، و آن سه كه در دنيا است :\r\n1 - بر طرف مىكند نور صورت را ، 2 - سبب فقر مىشود ، 3 - كوتاه مينمايد عمر را ، و آن سه كه در آخرت است : 1 - صعوبت حساب ، 2 - غضب خداوند جبار ، 3 - سختى عذاب و خلود در آن . بدرستى كه روز قيامت مىآورند زنهاى زناكار را در حالى كه از فرج آنها شعله آتش بيرون مىآيد ( و ناله و فرياد ميكنند ) و بوى متعفنى از فرج آنها خارج مىشود كه به آن شناخته ميشوند .\r\nو فرمود آن حضرت كه : خداوند شما را خليفهء خود گردانيده در دنيا پس نيكو نظر كنيد كه چگونه عمل ميكنيد ( أوامر او را ) و بپرهيزيد از زنا كردن و ربا خوردن .\r\nگفته شده است كه روزى در مجلس حضرت رضا عليه السّلام يكى از معتزله « 1 » گفت بزرگترين گناهان قتل است بدليل آيهء  وَ مَنْ يَقْتُلْ مُؤْمِناً مُتَعَمِّداً فَجَزاؤُهُ جَهَنَّمُ خالِداً فِيها  « 2 » هر كس مؤمنى را عمدا بكشد مجازات\r\n\r\n\r\n","description":"","footnote":"\r\n( 1 ) . جزو مسلمانانند و افعال خير را از خدا و افعال بد را از انسان ميدانند و گويند كسى كه مرتكب گناه كبيره شود مانند زنا و شرب خمر و ربا نه مؤمنست و نه كافر ، و علت آنكه آنها را معتزله گويند آنست كه و اصل كه شاگرد حسن بصرى بوده از مجلس درس او بعلتى بر خواست و بگوشه‌اى رفت ، حسن گفت : اعتزل عنا ، يعنى كناره‌گيرى كرد از ما ، و بيست فرقه‌اند و عقايدى دارند كه مرحوم سيد مرتضى ( ره ) در تبصرة العوام بيان فرموده به آنجا رجوع شود - مترجم\r\n( 2 ) . 95 - النساء\r\n","page_name":" 162 ","page_number":182},
  {"content":"\r\n\r\nاو آتش جهنم است كه در آن هميشه معذب خواهد بود . آن حضرت فرمود : بلكه نزد من گناهى بزرگتر و زشت‌تر از زنا كردن نيست ، زيرا قاتل غير از مقتول ديگرى را فاسد نميكند ، و ليكن زناكننده فاسد مىكند نسل را تا روز قيامت كه حلال ميدانند آنچه را كه خداوند حرام فرموده ، پس از بيان آن حضرت تمامى فقهائى كه در آن مجلس بودند اقرار كردند كه حضرت صحيح فرمودند .\r\nو فرمود حضرت رسول صلّى اللَّه عليه و آله و سلّم اگر در ميان مردم پنج چيز پديدار گشت به پنچ چيز گرفتار ميشوند : زمانى كه ربا خوردند زياد مىشود ذلت و خوارى آنها « 1 » و زمانى كه شيوع شود زنا زياد مىشود برايشان مرگ مفاجات ، و هر گاه حكام ظلم و جور نمودند زياد ميگردد هلاك حيوانات ، و زمانى كه مردم ظلم نمودند به يكديگر دولتشان برود ، و زمانى كه ترك سنّت نمودند آشكارا ميگردد بدعتها .\r\nو هم فرموده اگر مردم نقض عهد كردند مسلط مىشود بر آنان دشمنان ايشان ، و اگر ظلم و جور نمودند زياد مىشود بين آنها قتل ، و اگر زكات ندادند حبس ميگردد باران ، و اگر زنا را شيوع دادند بمرگ مفاجات مبتلا ميشوند ، و اگر در كيل و وزن كم فروشى نمودند بقحطى گرفتار شوند .\r\nو هم فرموده زمانى كه امت من مرتكب پانزده خصلت شدند بلا\r\n\r\n\r\n","description":"","footnote":"\r\n( 1 ) . عقوبت و گناه ربا بيشتر است از عقوبت و گناه زنا چنان كه در تفسير مجمع البيان در ذيل آيهء :  الَّذِينَ يَأْكُلُونَ الرِّبا  ( 275 - بقره ) روايتى از حضرت صادق ( ع ) نقل مىكند كه آن حضرت فرموده : گناه يكدرهم ربا بزرگتر است پيش خداوند از هفتاد زنانى كه انسان در خانهء خدا كعبه معظمه با محرم خود بكند - مترجم\r\n","page_name":" 163 ","page_number":183},
  {"content":"\r\n\r\nبر ايشان نازل مىگردد ، وقتى كه ( اغنياء و امراء ) غنائم را ثروت خود دانستند ، و امانت را غنيمت ( و جزو اموال خود دانستند و به صاحبش رد نكردند ) و صدقه را ضرر و غرامت شمردند ، و مردانشان اطاعت زنان نمودند ، و جفا به پدران كردند ، و نافرمانى مادران نمودند ، و طرح دوستى انداختند با رفقاى بد ( اخلاق و بيدينى ) و فريادها زدند در مساجد ( و گويند زنده باد و مرده باد ) و اكرام كرده شدند مردان از ترس شرّ و بديشان ، و اراذل و اوباش رئيس مردم شدند ، و لباسهاى حرير پوشيدند ، و زنان خواننده را گرفتند ، و شراب آشاميدند ، و زنا را شيوع دارند ، پس مراقب باشند كه در چنين زمانى بادهاى سرخ خطرناك ميوزد ، و خوفهاى بيموقع واقع شود ، و چه بسا بعضى مسخ گردند ، و بلا برايشان نازل خواهد شد و بذلّت و خوارى گرفتار ميشوند و دشمنان بر آنها مسلط ميگردند و كسى نباشد آنها را يارى نمايد .\r\n\r\nباب هيجدهم در وصاياى لقمان و مواعظ رسول خدا\r\nفرمود حضرت لقمان ( ع ) بفرزندش : اى فرزند مبادا خروس از تو عاقلتر باشد و توجهش به نماز بيش از تو باشد ، آيا نمىبينى كه ميخواند در مواقع نماز ، و در سحرها بانك مىزند و حال آنكه تو خواب هستى ، اى فرزند هر كه زبان خود را نگه نداشت ( از حرفهاى بيهوده و لغو ) پشيمان مىشود ، و هر كه با مردم مراء و جدال كند ناسزا ميشنود ، و هر كه بمحل‌هاى متهم برود مردم گمان بد در حق او برند ، و هر كه دوستى كرد\r\n\r\n","description":"","footnote":"","page_name":" 164 ","page_number":184},
  {"content":"\r\n\r\nبا مردمان ستمكار و فاسق ضرر و زيان بيند ، و هر كه با علما بنشيند دانا ميگردد .\r\nاى فرزند تأخير مينداز توبه را زيرا مرگ ناگهان مىآيد ، و قلب خود را آسوده و فارغ بدار از دنيا ، و هر گاه فقير شدى به ديگران اظهار فقر منما زيرا با نظر حقارت به تو مينگرند بلكه از خداى خود بخواه تا بفضل و كرمش تو را بىنياز گرداند .\r\nاى فرزند دروغ ميگويد هر كه بگويد بدى را با بدى بايد دفع كرد زيرا تاكنون ديده نشده آتش را با آتش خاموش كنند بلكه با آب خاموش مينمايند هم‌چنين بدى را با خوبى بايد دفع كرد .\r\nاى فرزند خورسند مباش بمصيبت مصيبت زده شده ، و عيب مكن مبتلايان ببلا را ، و ترك صدقه دادن مكن زيرا ذخيرهء تو است در دنيا و آخرت .\r\nاى فرزند با سه طايفه مدارا كن : مريض ، و سلطان ، و زن ، و هميشه قناعت را پيشه كن تا غنى و بىنياز باشى ، و پرهيزكار باش تا عزيز شوى و با پرهيزكاران محشور گردى .\r\nاى فرزند بدرستى كه تو از روزى كه به دنيا آمده‌اى پشت به دنيا كرده‌اى و رو بآخرت ميروى و مراحل آخرت را طى مينمائى پس خانه‌اى كه تو بسوى آن ميروى به تو نزديك‌تر است از خانه‌اى كه هر روز از آن دور ميشوى پس براى آن خانه زاد و توشه تهيه كن ، و زمانى كه گناهى را مرتكب شدى فورا استغفار كن و پشيمان از آن باش و عزم كن كه ديگر مانند آن را مرتكب نشوى ، و مرگ را پيش دو چشم خود بدار و بفكر ايستادن حضور پروردگار خود باش كه ملائكهء كه موكل بر ثبت اعمال\r\n\r\n","description":"","footnote":"","page_name":" 165 ","page_number":185},
  {"content":"\r\n\r\nتو بوده‌اند و اعضا و جوارحت بر اعمال تو شهادت خواهند داد و در آن هنگام از خدا و از آن ملائكه خجالت خواهى كشيد ، و هميشه گوش فرا دار بموعظه و كوشش نما عمل نمودن به آن را ، بدرستى كه موعظه نزد هر عاقلى از عسل شيرين‌تر است و پيش نادانان سخت‌تر است از اينكه پير مردى بر قله كوهى بالا رود ، و هيچ گاه گوش مده بلهويّات ( آواز و موسيقى و راديو و غيره ) زيرا آخرت را از ياد تو ميبرد ، و پيوسته تشييع جنازه ( مسلمانان ) كن و به زيارت اهل قبور بشتاب تا متذكّر آخرت و هول و وحشتهاى آن شوى ، اى فرزند پناه ببر به خدا از زنان شرور و بد بلكه از خوبانشان هم بر حذر باش .\r\nاى فرزند خوشنود مباش بظلم كردن به ديگران : بلكه محزون باش هميشه از ظلمى كه به ديگرى نموده‌اى .\r\nاى فرزند ظلم سبب تاريكى قبر است و در روز قيامت جز حسرت و ندامت فائدهء ديگرى ندارد ، و هر گاه قدرت داشتى بظلم نمودن به ديگران يادآور قدرت خداى را كه ما فوق قدرت تو است .\r\nاى فرزند ياد بگير از علما آنچه را كه نميدانى و ياد مردم بده آنچه را كه ميدانى تا تو را در عالم ملكوت ياد كنند .\r\nاى فرزند غنىترين مردم كسى است كه قانع باشد به آنچه كه خود دارد و فقيرترين مردم كسى است كه چشم بمال ديگران دوخته باشد ، بايد اى پسر چشم بپوشى از آنچه كه مردم دارند و طمع در مال ديگران نكن و اطمينان داشته باش بوعدهء خداوند و جديّت و كوشش نما در واجبات و اوامر او ، و واگذار آنچه را كه خداوند براى تو ضامن شده ( و آن رزق و روزى تو است ) ، و در تمام امور توكل به خدا داشته باش كه كفايت امور تو را خواهد كرد ، و زمانى كه نماز را بجا آوردى نماز آخر عمر خود\r\n\r\n","description":"","footnote":"","page_name":" 166 ","page_number":186},
  {"content":"\r\n\r\nبدان كه ديگر گمان نداشته باش زنده بمانى و باز هم نماز بخوانى ، و عملى را انجام مده كه ناچار شوى از آن عذر بخواهى ، و دوست بدار براى مردم آنچه را كه براى خود دوست ميدارى و كراهت دار براى مردم آنچه را كه براى خود مكروه ميدارى ، و هر گاه اطلاعى از چيزى ندارى در بارهء آن چيزى مگو ، و جدّى و كوشا باش كه امروزت بهتر از ديروزت باشد و فردايت بهتر از امروزت زيرا هر كه مساوى باشد دو روزش پس او مغبون است و هر كه ( اعمال و رفتار ) امروزش بدتر از ديروزش باشد ملعون است ، و راضى باش به آنچه كه خداوند قسمت تو نموده بدرستى كه خداى تعالى ميفرمايد : هر كه راضى نباشد بقضاء من و شكر نكند بر نعمتهاى من و صبر ننمايد بر بلاء من گناه بزرگ را مرتكب شده .\r\nوصيت فرمود رسول خدا صلّى اللَّه عليه و آله و سلّم بمعاذ بن جبل « 1 » كه بترس از خداوند ( و نافرمانى او را مكن ) و راستگو باش و امانت را ادا كن ، و وفا بعهد خود نما و ترك كن خيانت را و با همسايگان نيكو رفتار كن ، و صلهء رحم كن و مهربان باش با يتيمان و كلمات زشت و قبيح را بر زبان نياور ، و به ديگران سلام كن و اعمال خود را نيكو بنما ، طول أمل نداشته باش و ايمان خود را محكم كن و مسائل دين را تعليم خود كن و تدبّر در قرآن بنما ، و متذكّر آخرت و حساب خود باش و به ياد مرگ و اهوال آن باش ، و ناسزا به مسلمانان نگو و اطاعت گناهكاران منما و قطع رحم مكن و راضى بافعال و كردار بد و زشت و قبيح نباش زيرا مانند آن كسى خواهى\r\n\r\n\r\n","description":"","footnote":"\r\n( 1 ) . ابو عبد الرحمن معاذ بن جبل الانصارى الخزرجى از آن هفتاد تن است كه در عقبه حاضر شدند و والى پيغمبر بوده در يمن و معلم قرآن و فقه بوده و در سنه 18 هجرى وفات كرد - مترجم\r\n","page_name":" 167 ","page_number":187},
  {"content":"\r\n\r\nبود كه انجام داده آنها را ، و با همسايگان نيكى كن و فروتنى را پيشه كن ، و در هر حال به ياد خدا باش بدرستى كه خداوند بفضل و كرمش ياد مىكند هر كه او را ياد كند ، و زياد مينمايد نعمت خود را بر كسى كه شكر نعمتهاى او را بجا آورد ، و براى هر گناهى توبه بكن .\r\nبدان راستگوترين گفتار كتاب خدا است ، و بهترين راه عزّت تقوى است ، و شريف‌ترين ذكرها ذكر حقتعالى است ، و بهترين قصص قصص قرآن است ، و بدترين امور محدثات است ( بدعتها ) ، و بهترين هدايت هدايت و راهنمائى پيغمبران است ، و شريفترين مرگها شهادت در راه خدا است ، و كورترين كوريها گمراهى بعد از هدايت است ، و بهترين علمها آن علمى است كه نفع بخشد به صاحبش ، و بدترين كوريها كورى قلب است ، و دست دهنده بهتر است از دست‌گيرنده ، و هر چه كم باشد و كفايت كند بهتر از اينست كه زياد باشد و آدمى را به خود مشغول كند ، و بدترين عذرها عذر هنگام مردن است ، و بدترين پشيمانيها پشيمانى روز قيامت است ، و بزرگترين خطاى زبان دروغ است ، و بهترين بىنيازى بىنيازى و عزّت نفس است ، و بهترين توشه تقوى و پرهيزكارى است ، و بالاترين حكمت و دانش بيم داشتن از خداوند است در پنهانى و آشكارا ، و بهترين چيزى كه در دل افتد يقين است ، و تمام گناهان با دروغ آميخته است ، و زنان دامهاى شيطانند ، و جوانى شعبه‌ايست از ديوانگى ، و بدترين كسبها رباخوارگى است و زشت‌ترين گناهان خوردن مال يتيم است .\r\nو سعادتمند كسى است كه از ديگران پند گيرد ، و هر بدنى كه نشو و نما كرد از حرام در آتش است ، و هر كسى كه از حرام غذا بخورد دعايش\r\n\r\n","description":"","footnote":"","page_name":" 168 ","page_number":188},
  {"content":"\r\n\r\nمستجاب نگردد ، و نماز نور ( صورت و قبر و قيامت ) است ، و صدقه نگهدار انسانى است ، و روزه سپر محكمى است براى بشر ، و وقار فضيلت است و هر كه ترك آن كند ضرر بيند ، و لازم است بر هر عاقلى اينكه قرار دهد ساعتى را كه با خداى خود مناجات كند و ساعتى را فكر آثار صنع خدائى نمايد و ساعتى را رسيدگى به حساب ( زندگى ) خود كند و ساعتى را با خانوادهء خود خلوت كند ، و نيز لازم است بر هر عاقلى اينكه سعى نكند مگر در سه چيز : تهيّه زاد و توشه براى معاد خود ، و ترميم و تهيّهء مخارج معاش زندگى ، و در غير مورد حرام لذت بردن ، و هم لازم است بر هر عاقل اينكه آشنا شود به وضع زمانش و حفظ نمايد زبان خود را .\r\nو در تورات ( اصلى ) حضرت موسى ( ع ) نوشته شده است كه خداوند ميفرمايد : عجب دارم از كسى كه يقين بمرگ دارد چگونه خوشحالى مىكند ، و عجب دارم از كسى كه يقين به حساب روز قيامت دارد چگونه گناه مىكند ، و عجب دارم از كسى كه يقين بمقدرات دارد چگونه محزون از روزى مىشود ، و عجب دارم از كسى كه يقين به آتش جهنم دارد چگونه ميخندد ، و عجب دارم از كسى كه يقين دارد به بر طرف شدن دنيا از اهلش چگونه خاطر جمع مىشود به دنيا ، و عجب دارم از كسى كه يقين دارد بجزاء اعمال چگونه اعمال خير انجام نميدهد ، هيچ عقلى همانند عمل به احكام دين نمودن نيست ، و هيچ ورعى مانند اذيت به ديگران نكردن نيست ، و هيچ شرف خانوادگى همچون اخلاق نيكو نباشد .\r\nابو ذر گويد كه : وصيّت فرمود مرا رسول خدا صلّى اللَّه عليه و آله و سلّم به هفت چيز :\r\nدوستى با مساكين و آميزش با آنها ، و دورى از اغنياء ، و صلهء رحم ، و نگويم سخنان غير حق را ، و نترسم در انجام دادن اوامر الهى از ملامت\r\n\r\n","description":"","footnote":"","page_name":" 169 ","page_number":189},
  {"content":"\r\n\r\nملامت‌كنندگان ، و اينكه نظر به زير دستان خود كنم و به بالاتر از خود نگاه نكنم ( يعنى به وضع زندگى فقيرتر از خود نگاه كند نه بر ثروتمندتر از خود ) ، و بسيار بگويم : سبحان اللَّه و الحمد للَّه و لا إله إلا اللَّه و اللَّه أكبر و لا حول و لا قوة إلا باللَّه العلى العظيم ، همانا اينها است باقيات الصالحات و فرمود هر كه به راه راست ( دين ) برود ايمن است از لغزش و گرفتارى ، و صبر مركب سلامتى است ، و جزع و فزع مركب پشيمانى است و مرارت و تلخى حلم گواراتر است از حلاوت و شيرينى انتقام ، و ثمره و فائدهء كينه ندامت و پشيمانى است ، و هر كه صبر كند بر آنچه كه مكروه ميدارد درك مىكند آنچه را كه دوست ميدارد ، و صبر نمودن بر مصيبت مصيبتى است بر دشمنان ، و جزع و فزع نمودن بر مصيبت خود مصيبتى افزون است كه ثواب مصيبت را از بين ميبرد ، و اين بزرگترين مصيبت است .\r\nو فرمود آن حضرت بهترين روزى آنست كه كافى باشد ، و بهترين ذكرها آنست كه مخفى باشد ، اى مردم توصيه ميكنم شما را به تقوى و مواظب نفس خود بودن ، و هميشه به ياد معاد بودن ، و اينكه خريدارى نمائيد آنچه را كه باقى ميماند ( و آن نعم آخرت است ) از آنچه كه فانى مىگردد ( و آن دنيا است ) ، بدانيد كه روزگار أيّام معدودى است و روزيها تقسيم شده ( بهر كه هر چه بايد برسد ) ، و أجل‌ها معلوم است ( كه مىآيد ) و آخرت هميشگى و نعمتى است كه زوال و نيستى ندارد ، پس نيكو بنگريد به آنچه كه ميكنيد و آنچه را كه براى شما مهيا نموده‌اند ، و ترك نمائيد از دنيا آنچه كه شما را غافل از آخرت مىگرداند ، و خود را جزو افراطكنندگان و مغرورين نكنيد كه حسرت و ندامت خواهيد\r\n\r\n","description":"","footnote":"","page_name":" 170 ","page_number":190},
  {"content":"\r\n\r\nداشت ، و تلافى كنيد در باقيماندهء عمر خود آنچه را كه از شما فوت شده .\r\nو پيش فرستيد بهره‌ئى از دنياى خود را براى آخرت خود ، و جدى و كوشا باشيد در اين امر زيرا ناگهان مرگ مفاجات شما را دريابد ، ( و در آن هنگام هيچ كارى نتوانيد كرد ) چنان كه خداوند ميفرمايد :  فَلا يَسْتَطِيعُونَ تَوْصِيَةً وَ لا إِلى أَهْلِهِمْ يَرْجِعُونَ  « 1 » هنگامى كه مرگ ( مفاجات ) آمد آنها را نتوانند وصيت كنند و باهل بيت خود رجوع نمايند ، و چه بسيارند صاحبان عقلى كه پيرو هواى نفس خود شدند تا جايى كه همانند بىعقلها گرديدند ، و معذور نداريد نفس خويشتن را از خطائى كه مرتكب شده ، و با سخن باطلى كه موافق دلبخواه شما است مجادله نكنيد و قرار دهيد همّت خود را بنصرت و يارى حق نمودن چه حق طرف شما باشد و يا به طرف شخص مقابل شما باشد .\r\nبدرستى كه حقتعالى ميفرمايد :  يا أَيُّهَا الَّذِينَ آمَنُوا كُونُوا أَنْصارَ اللَّهِ  « 2 » اى اهل ايمان : باشيد ياران خدا پس اطاعت امر خدا كنيد و يارى هواى نفس خود و شيطان ننمائيد ، بدانيد هيچ كس مانند پيشواى گمراه مردم را گمراه نميكند و دين حق را معدوم نميسازد ، و دنيا قطع مىكند گردن طالبين و راغبين خود را پس دل به او نبنديد ، و توجه بقبر و آخرت نمائيد ، بدرستى كه قبر باغى است از باغهاى بهشت ( براى مؤمنان به حق ) و يا گودالى است از گودالهاى جهنم ( براى كافران ) پس فرش كنيد قبر خود را به عمل صالح چنان كه خداى تعالى ميفرمايد :  وَ مَنْ عَمِلَ صالِحاً فَلِأَنْفُسِهِمْ يَمْهَدُونَ  « 3 » هر كه عمل صالح بجا آورد براى خود آسايشگاه\r\n\r\n\r\n","description":"","footnote":"\r\n( 1 ) . 51 - يس\r\n( 2 ) . 14 - الصف\r\n( 3 ) . 43 - الروم\r\n","page_name":" 171 ","page_number":191},
  {"content":"\r\n\r\nخوش فراهم ساخته و زمانى كه ديديد كسى را كه هر چه بخواهد و دوست ميدارد خداوند به او عطا مينمايد و حال آنكه معصيت او را مىكند . پس بدانيد كه او تدريجا مستحق عقاب شود چنان كه ميفرمايد  سَنَسْتَدْرِجُهُمْ مِنْ حَيْثُ لا يَعْلَمُونَ *  « 1 » به زودى آنها را به عذاب و هلاكت مىافكنيم از جايى كه فهم آن نميكنند ( يعنى آنها بنعمت و ملك و مال مغرور و غافل و هوى پرست ميشوند پس تدريجا مستحق عقاب خدا شوند ) سؤال كرد ابن عباس از آن حضرت صفات كسانى كه از خداوند ميترسند ؟ فرمود : آنها طايفه‌ئى هستند كه قلوبشان مملوّ از خوف است و چشمانشان گريان است و اشك ديدگانشان بر صورتشان جارى است .\r\nو مىگويند چگونه خوشحال ( به اين دنيا ) باشيم و حال آنكه مرگ بدنبال ما است و قبر جايگاه ورود ما است و قيامت وعده‌گاه ما است و ما را حضور خداوند خواهند برد و جوارح ما بر اعمال ما شهادت خواهند داد و پل صراط كه بر جهنم كشيده شده محل عبور ما است و با پروردگار است حساب ( همهء مردم ) پس پناه ميبريم به خدا از اعمالى كه مخالف اوامر او باشد در حالى كه قلوب ما دانا باوامرش باشد . بدرستى كه عمل ثمرهء علم است و خوف ثمرهء عمل است و اميدوارى به خدا ثمرهء يقين است . و هر كه مشتاق بهشت باشد جدّ و جهد مىكند در اعمالى كه او را به آن مىرساند و هر كه از آتش بترسد دورى مىكند از اعمالى كه نتيجهء آن آتش است و هر كه دوست بدارد لقاى خدا را خود را مهياى آن مىكند ( كه از گناهان توبه مىكند و خود را از هر خيانتى طاهر مينمايد ) .\r\nو روايت شده كه خداوند فرموده ( در حديث قدسى ) اى پسر آدم\r\n\r\n\r\n","description":"","footnote":"\r\n( 1 ) . 181 - الاعراف\r\n","page_name":" 172 ","page_number":192},
  {"content":"\r\n\r\nمن زنده‌ام كه هرگز نميميرم ، عمل كن به آنچه امر كردم تو را تا آنكه قرار دهم تو را زنده كه هرگز نميرى . اى پسر آدم ، هر گاه بگويم از براى چيزى : بوده باش ، پس مىباشد . اطاعت كن در آنچه كه تو را امر كردم تا آنكه قرار دهم تو را تا به چيزى بگوئى : بوده باش ، پس باشد . و همچنين در قرآن مجيد فرموده   وَ لَكُمْ فِيها ما تَشْتَهِي أَنْفُسُكُمْ وَ لَكُمْ فِيها ما تَدَّعُونَ نُزُلًا مِنْ غَفُورٍ رَحِيمٍ   « 1 » و براى شما در بهشت هر چه را مايل باشيد و آرزو كنيد مهيا است و اين سفرهء احسان را خداى مهربان براى شما گسترده است .\r\nو فرمود رسول خدا صلّى اللَّه عليه و آله و سلّم سه چيز هلاك‌كننده انسان است : حرص بر طمع ، و هواى نفس كه پيروى شود ، و عجب و تكبّر و سه چيز نجات دهندهء انسان است : خوف از خداوند در پنهانى و آشكارا ، و ميانه روى كردن چه در حال غنى و ثروت و چه در حال فقر و تنگدستى ، و عدالت را از دست ندادن در حال رضا و غضب .\r\nو فرمود امام حسن عليه السلام بودند مردمانى كه ميديدند بهشت و نعمتهاى آن را و جهنم و عذابهاى آن را و چنان خوف و مهابت الهى در دل آنها بود كه جاهلان گمان مىكردند بيمارند و حال آنكه اصلا بيمار نبودند ، و هميشه مىگفتند ما احتياجى به دنيا نداريم و خلق نشده‌ايم كه دل به دنيا بنديم و سعى و كوشش براى دنيا كنيم ، انفاق نمودند اموال خود را و بخشيدند خون‌هاى خود را ( بشهيد شدن در راه خدا ) و بدان وسيله رضا و خشنودى خدا را بدست آوردند ، و چون ميدانستند كه خداوند خريدارى مىكند از آنها اموالشان و نفسهايشان را در مقابل بهشت پس فروختند\r\n\r\n\r\n","description":"","footnote":"\r\n( 1 ) . 31 - فصلت\r\n","page_name":" 173 ","page_number":193},
  {"content":"\r\n\r\nو بهشت را گرفتند و منفعت بسيار از اين معامله بردند و بزرگ شد سعادتشان و رستگار شدند و نجات يافتند از مهالك ، پس اى مردم پيروى از آنها كنيد و اقتدا بايشان نمائيد .\r\nبدرستى كه خداوند توصيف فرموده پيغمبر صلّى اللَّه عليه و آله و سلّم خود را بصفت آباء گرامش حضرت ابراهيم و اسماعيل و ذرارى ايشان ( انبياء عظام ) بقولش كه ميفرمايد  أُولئِكَ الَّذِينَ هَدَى اللَّهُ فَبِهُداهُمُ اقْتَدِهْ  « 1 » آن گروه انبياء كسانى هستند كه هدايت نمود خداوند ايشان را پس اى پيغمبر بطريقه ايشان اقتدا كن « 2 » بدانيد اى بندگان خدا بدرستى كه شما اجر خواهيد داشت اگر اقتدا و پيروى از ايشان بنمائيد پس حدّ و جهد كنيد در متابعت آنها و بترسيد از اينكه بوده باشيد أعوان و ياران ظالمين .\r\nبدرستى كه فرمود حضرت رسول صلّى اللَّه عليه و آله و سلّم هر كه كمك و يارى نمايد ظالمى را در ظلمش پس از اسلام خارج شده ، و هر كه كمك نمايد ظالمى را براى اينكه باطل نمايد حق مسلمانى را پس از ذمّهء خدا و رسول و دين\r\n\r\n\r\n","description":"","footnote":"\r\n( 1 ) . 91 - الانعام\r\n( 2 ) . مراد از اقتدا در اصول نيست زيرا تقليدى نيست و نه در فروع زيرا دين آن حضرت ناسخ اديان سابقه است بطور مسلم كه جاى شك و ترديد نيست و با دلايل علمى ثابت شده است ، و نيز مراد اقتدا باخلاق انبياء سلف نيست چون اخلاق آن حضرت از ايشان برتر است بدليل قول خداى تعالى كه در حقش فرموده : انك لعلى خلق عظيم ، و خود آن حضرت فرموده : انى بعثت لأتمم مكارم الاخلاق ، من مبعوث برسالت شدم تا سطح اخلاق را بالا برم ، پس مراد : اقتدا برويه پيغمبران است چون شكر داود و سليمان ، و صبر أيوب و زهد زكريا و يحيى و عيسى ، و صدق اسماعيل ، و تضرع يونس و غيرهم من الأنبياء ، و در مجمع البيان گويد : مراد اقتدا نمودن آن حضرت است بصبر نمودن بر اذيت مردم جاهل و تبليغ رسالت نمودن چنان كه انبياء سلف صبر كردند و تبليغ رسالت نمودند - مترجم\r\n","page_name":" 174 ","page_number":194},
  {"content":"\r\n\r\nاسلام برى شده ، و هر كه دعا كند در حق ظالمى باينكه باقى بماند و عمرش طولانى شود پس دوست داشته معصيت خدا شود ، و هر كه در نزد او ظلم كنند و يا غيبت نمايند مؤمنى را و قادر باشد كه منع كند و منع ننمايد خود را بخشم و غضب خدا و رسول گرفتار نموده ، و هر كه منع نمايد بهشت بر او واجب مىشود .\r\nو در عهد داود پيغمبر ( ع ) پادشاهى جبّار بود ، خداوند عالم به حضرت داود وحى فرستاد كه برو بنزد آن جبّار و بگو كه خدا ميفرمايد : من تو را براى آن سلطنت نداده‌ام كه مال دنيا به روى هم جمع كنى ، بلكه به جهت آن فرمانروائى بدست تو دادم كه دادرسى بر مظلومان كنى و نگذارى كه ناله و فرياد و داد خواهى ايشان بدرگاه من بلند شود ، بدرستى كه من سوگند ياد كرده‌ام بذات مقدّس خودم كه يارى مظلوم كنم و انتقام كشم از كسى كه در حضور او ستم بر مظلوم كنند و او نصرت و يارى آن مظلوم را نكند .\r\nو فرمود نبىّ اكرم صلّى اللَّه عليه و آله و سلّم هر كه اذيت كند مؤمنى را ، اگر چه بيك كلمه باشد ، روز قيامت وارد محشر مىشود در حالى كه بر پيشانيش نوشته است : آيسا من رحمة اللَّه ، از رحمت پروردگار محروم است ، و چنين شخصى مانند آن كسى است كه خراب نموده باشد خانهء كعبه و بيت المقدس را و كشته باشد ده هزار نفر از ملائكه .\r\nگفت رفاعة ( زرارة ) بن أعين كه حضرت صادق عليه السلام به من فرمود :\r\nخبر ندهم تو را به سخت‌ترين مردم از حيث عذاب در روز قيامت عرض كردم بيان فرمائيد ( كه بسيار طالبم ) فرمود آن كسى است كه كمك نمايد به ضرر مؤمن اگر چه بيك كلمه باشد ، سپس فرمود ميل دارى سخت‌تر از آن را\r\n\r\n","description":"","footnote":"","page_name":" 175 ","page_number":195},
  {"content":"\r\n\r\nبگويم ، عرض كردم آرى ، فرمود : سخت‌تر از آن آن كسى است كه عيب‌جوئى مؤمن نمايد در گفتار و كردارش ، پس از آن به من فرمود پيش بيا ، چون پيش رفتم فرمود : ايمان بخداى يكتا و برسول او و بولايت ما اهل بيت نياورده كسى كه بيايد مؤمنى بنزد او براى حاجتى پس گشاده‌روئى نكند و اگر ميتواند حاجت او را بر آورد بر نياورد و اگر قرض بخواهد به او ندهد ، و اگر ميدانستند مردم كه مؤمن چه مقامى نزد خدا دارد هر آينه براى تعظيمش گردن خم مينمودند ، بدرستى كه خداوند اسم مؤمن را از اسم خود المؤمن مشتق فرموده به جهت شرافت و تكريم او ، همانا مؤمن در قيامت شفاعت مىكند و امان از عذاب ميدهد بگناهكاران پس خداوند شفاعت او را مىپذيرد و امان او را قبول مىكند .\r\nو مرويست كه خداى تعالى فرموده هر كه اذيت كند مؤمنى را يا او را بترساند پس كمر محاربه با من بسته است و با من جنگ نموده .\r\nمنقول است كه حضرت عيسى ( ع ) فرمود بحواريّين : اى گروه حواريين خود را دوست خدا كنيد بدشمن داشتن اهل معاصى را و نزديك نمائيد خود را به خداوند بدورى نمودن از آنها ، و اگر خواستيد با مردم همنشينى كنيد با كسانى بنشينيد كه شما را باعمال خير واميدارند ، و ديدن آنها خدا را به ياد شما مىآورد ، و راغب مينمايد شما را بآخرت .\r\nو فرمود حضرت امير المؤمنين عليه السلام بابى ذر ( ره ) اى ابا ذر ملزم كن قلب خود را بفكر نمودن ( در آثار صنع الهى و امور آخرت ) و زبان خود را بذكر گفتن ، و جسد خود را بعبادت كردن ، و چشمان خود را بگريه كردن از خوف الهى ، و بيشتر اوقات در مسجد باش بدرستى كه اهل مسجد ( روندگان در آن ) اهل اللَّه هستند ، و بندگان خاص خدا كسانى هستند\r\n\r\n","description":"","footnote":"","page_name":" 176 ","page_number":196},
  {"content":"\r\n\r\nكه قرآن را ميخوانند و به آن عمل ميكنند ، اى أبا ذر مهموم نباش از روزى فردايت ( زيرا خداوند ضامن است رساندن آن را ، پس براى همّ روزى خود را از مسجد دور مكن ، كه بگوئى اگر مسجد بروم بكسب نميرسم ) و فرمود آن حضرت : مروّت و جوانمردى در شش چيز است ، سه در حضر : و آن تلاوت قرآن مجيد است ، و تعمير مساجد ( رفتن در آن ) ، و مردم را دوست و برادر گرفتن . و سه در سفر : و آن بذل زاد و توشه است به ديگران ، و حسن خلق داشتن ، و با همسفران نيكو معاشرت كردن .\r\nو فرمود حضرت امام حسن عليه السّلام اى پسر آدم كيست مانند تو و حال آنكه خداوند با تو خلوت مىكند هر وقت بخواهى كه وضو بگيرى و داخل مسجد شوى و نماز بخوانى و با او راز و نياز كنى در حالى كه هيچ حجاب و پرده و مانعى بين تو و خداوند نباشد ، شكايات و حاجات تو را ميشنود و تو را يارى مينمايد و حاجات تو را بر مىآورد .\r\nو فرمود اهل مسجد زوّارند كه به زيارت خدا ميروند و همچنان كه لازم است بر زيارت‌شونده تحفه و هديه دهد بر زائرينش خداوند نيز تحفه ميدهد ( و آن عفو از گناهان و بر آوردن حاجات است ) .\r\nو روايت شده هر كه مسجد را تصرف ( ملكى ) كند در قيامت ذليل و خوار گردد .\r\nو گفته شده كه مردمان در مسجد سه قسمند : قسمى در نماز ، و بعضى در قرائت قرآن ، و بعضى در ياد گرفتن علوم و احكام دين ، پس چون بيرون آيند قسمى مشغول خريد و فروش ميشوند و دسته‌ئى بغيبت مردم و بعضى در خصومت و اقوال باطله ( و اين نيست مگر دورى از مسجد )\r\n\r\n","description":"","footnote":"","page_name":" 177 ","page_number":197},
  {"content":"\r\n\r\nو فرمود آن حضرت كه فرموده است خداى تعالى : نماز گذار با من مناجات مىكند و انفاق‌كننده به من قرض ميدهد و بدان وسيله به من نزديك ميشوند .\r\nو مرويست از آن حضرت كه فرمود : چه بسا دو مرد نماز ميخوانند و يكى بر ديگرى ثواب بيشتر ميبرد ( بواسطهء توجّهش به خدا ) .\r\n\r\nباب نوزدهم در قرائت قرآن مجيد و فائده آن\r\nفرمود حضرت رسول صلّى اللَّه عليه و آله و سلّم بدرستى كه قلوب مردم زنگ مىزند مانند آهن كه زنگ مىزند ، و جلا و صيقلى نميشود مگر بقرائت قرآن و گفت عبد اللَّه بن عباس : هر كه قرائت كند قرآن را و متابعت نمايد آن را گمراه نميشود در دنيا ، و شقى و بدبخت نميگردد در آخرت ، سزاوار است بر حامل قرآن اينكه شبهايش را به قرآن خواندن بيدار باشد زيرا مردمان نادان ميخوابند ، و روزها روزه بگيرد و گريه بسيار كند زيرا مردمان جاهل در غفلتند و لب بخنده ميگشايند ، و ورع و تقوى داشته باشد از حرام زيرا مردم بسبب غفلت از آخرت حرام ميخورند ، و خاضع و خاشع باشد زيرا مردمان پست تكبّر ميكنند ، و محزون باشد از گناهان خود زيرا مردمان غافل ( بواسطهء تسلط شياطين بر آنها ) هميشه خوشحالند ، و ساكت و صامت باشد زيرا هر كه عقل نداشته باشد هميشه سخن ميگويد .\r\nو فرمود حضرت رسول صلّى اللَّه عليه و آله و سلّم قرآن بر پنج قسم است : حلال ،\r\n\r\n","description":"","footnote":"","page_name":" 178 ","page_number":198},
  {"content":"\r\n\r\nو حرام ، و محكم ، و متشابه ، و أمثال و قصص « 1 » پس عمل كنيد بحلال آن و اجتناب كنيد از حرام آن و متابعت محكم آن نمائيد ، و ايمان آوريد بمتشابه آن و عبرت و پند بگيريد از امثال و قصص آن ، و ايمان نياورده به قرآن كسى كه حلال بداند حرامهاى او را ، و بدترين مردم كسى است كه بخواند قرآن را و از منهيّات آن خود را باز ندارد .\r\nو فرمود حضرت صادق عليه السلام در تفسير آيهء :  الَّذِينَ آتَيْناهُمُ الْكِتابَ يَتْلُونَهُ حَقَّ تِلاوَتِهِ  « 2 » يعنى تلاوت ميكنند آيات قرآن را و تفكر در آن مينمايند و عمل به احكام آن ميكنند و از وعده‌هاى آن اميدوارند ( ببهشت ) و از وعيدهاى آن ميترسند و عبرت ميگيرند از امثال و قصص ( پيشينيان در ) آن ، و انجام ميدهند اوامر آن را و باز ميدارند خود را از منهيّاتش .\r\nبه خدا قسم قرآن براى اين نيست كه آياتش را حفظ كنند و درس دهند حروف آن را و يك سوره يا كمتر آن را بخوانند و حدود آن را ضايع نمايند بلكه براى تدبّر در آيات آن و عمل كردن به احكام آنست چنان كه ميفرمايد حق جل شأنه :  كِتابٌ أَنْزَلْناهُ إِلَيْكَ مُبارَكٌ لِيَدَّبَّرُوا آياتِهِ  « 3 » قرآن مجيد كتابى است عظيم الشأن كه بر تو نازل كرديم تا امت تو در آياتش\r\n\r\n\r\n","description":"","footnote":"\r\n( 1 ) . حلال آن مانند آيهء : احل اللَّه البيع ، يعنى حلال فرموده خداوند خريد و فروش را ، و حرام آن مانند آيهء : و حرم الربوا ، و خداوند حرام فرموده ربا و پول نزولى را ، و محكم آنست كه معنى مراد و مقصود از لفظ آن فهميده شود مانند : و كان اللَّه عليما حكيما ، خداوند عالم و حكيم است ، و متشابه آنست كه فهم مراد جز بكمك شواهد از آن معلوم و حاصل نشود مانند : الرحمن على العرش استوى ، و قصص و امثال آن مانند قصه قوم نوح و موسى و عيسى و غيرهم - مترجم .\r\n( 2 ) . 115 - البقره\r\n( 3 ) . 28 - ص\r\n","page_name":" 179 ","page_number":199},
  {"content":"\r\n\r\nتدبر و تفكر كنند . بدانيد ( اى مسلمانان ) خداى رحمت كند شما را كه راه ( و دين ) خداوند يكيست و همگى آن ( دينهاى حقه كه بوسيلهء پيغمبران منتشر شده براى ) هدايت مردم است ، و خط سير كسى كه عالم باشد به احكام الهى و باوامر و نواهى قرآن عمل نمايد بهشت جاويدان است و هر كه مخالف آن كند جهنم مأواى او است ، و جز اين نيست كه ايمان بآرزو داشتن نيست بلكه اقرار بقلب است و عمل نمودن بجوارح است و بصداقت و درستكارى رفتار كردن است و اعمال صالحه بجا آوردن است و لكن در اين زمان آشكارا به يكديگر جفا ميكنند و بعهد خود وفا نميكنند و ترك نموده‌اند سنّت ( پيغمبر ) را و ظاهر گرديده بدعتها و مردم در فسق و فجور به يكديگر كمك مينمايند و شرم و حيا از ميانشان رفته و دست از معرفت ( و خداشناسى ) كشيده‌اند و جهّال و نادانان بسيار شده‌اند و ديده نميشود در بين آنها جز مردمان ظالم كه براى رضاى ثروتمندان به ديگران ظلم ميكنند و با فقرا مىجنگند ، و صالحان و نيكوكاران از ميانشان رفته‌اند و يك عده مردم رذلى كه همانند سبوس جو و تفالهء خرما هستند باقيمانده‌اند و فرمود حضرت امام حسن عليه السلام باقى نمانده در دنيا از كتب آسمانى جز قرآن پس او را پيشواى خود قرار دهيد زيرا فقط قرآن است كه شما را به راه راست هدايت مىكند ، و بهترين مردم كسى است كه به احكام قرآن عمل نمايد اگر چه آياتش را حفظ نكند و بخاطر نسپارد ، و بدترين مردم كسى است كه عمل به آن ننمايد اگر چه آياتش را بخواند و حفظ نمايد ، و هر كه قرآن را براى خود تفسير كند و بعد معلوم شود كه صحيح گفته هر آينه خطاى بزرگى را مرتكب شده ، بدرستى كه اين قرآن در روز قيامت مىآيد و آن كسانى كه حلالش را حلال دانسته‌اند و حرامش را\r\n\r\n","description":"","footnote":"","page_name":" 180 ","page_number":200},
  {"content":"\r\n\r\nحرام دانسته‌اند و ايمان بمتشابهاتش آورده‌اند به بهشت مىرساند و آن كسانى كه ضايع نموده باشند حدودش را و حلال دانسته باشند حرامهايش را بجهنم مىكشاند .\r\nو فرمود حضرت رسول صلّى اللَّه عليه و آله و سلّم بخوانيد بترتيل نه مانند كسانى كه نثر ميخوانند كه كلماتش از هم پاشيده و متلاشى باشد و تند نخوانيد مانند كسانى كه شعر ميخوانند ، و با تأمل بخوانيد و فكر كنيد هنگامى كه بآيات صنع الهى رسيديد و چنان نباشد كه همّت بر آخر سوره گماريد و تند بخوانيد كه زود تمام شود .\r\nو منقول است كه روزى رسول خدا صلّى اللَّه عليه و آله و سلّم خطبه خواندند و در ضمن خطبه فرمودند : جز براى دو مرد خيرى در زندگى نيست ، عالمى كه فرمانش ببرند ، و شنوائى كه هر چيز شنيد حفظ كند « 1 » ، اى گروه مردم شما در دنيائى هستيد كه مىبينيد در آن شبانه روز ميگذرد و كهنه مينمايد هر چيز تازه‌اى را و نزديك مىكند هر دورى را و مىرساند شما را بوعدگاه‌تان پس هر گاه ملتبس و مشتبه شود بر شما فتنه‌ها مانند پاره‌هاى شب تار ، بشما باد به قرآن بدرستى كه قرآن شفاعت‌كننده‌ايست كه شفاعتش را قبول مىكنند و با هر كه مجادله نمايد و حجت را بر او تمام نمايد تصديقش مىكنند ، و هر كه او را پيشواى خود گرداند او را ببهشت مىرساند و هر كه او را به پشت سر اندازد و به آن عمل ننمايد او را بسوى\r\n\r\n\r\n","description":"","footnote":"\r\n( 1 ) . مراد از اينكه هر چيز شنيد حفظ كند : اين نيست كه عباراتى كه شنيد از حفظ نمايد ، بلكه مراد آنست كه مطالب خوب را نيكو گوش دهد و بخاطر و قوهء حافظه بسپارد ، و به ديگران هم ياد دهد چون يكى از طرق حفظ مطالب نيكو و روايات و اخبار گفتن و ياد دادن بديگرانست كه از اندراس و از دست رفتن محفوظ ميماند - مترجم .\r\n","page_name":" 181 ","page_number":201},
  {"content":"\r\n\r\nجهنم ميراند ، راهنمائى است كه به بهترين راهها دلالت مىكند و كتابى است كه در آن تفصيل و بيان جميع احكام است ظاهرش خوش آينده است و باطنش عميق ، عجائبش را نميتوان احصا كرد و غرائبش هرگز كهنه نشود ، و در آن چراغهاى هدايت افروخته است ، و انوار حكمت از آن ظاهر است ، راهنما است بسوى آمرزش گناهان براى كسى كه به آن عمل نمايد ، و هاديست در ضلالت و گمراهى ، و نگاه دارنده است از مهالك ، و هر كس طبق آيات آن سخن گويد راست ميگويد ، و هر كس طبق احكام آن حكم نمايد عادل است ، و هر كس به احكام آن عمل نمايد رستگار است ، بدرستى كه مؤمن هر گاه قرآن بخواند بوى عطر مانندى از دهانش خارج شود ، و كافر هر گاه قرآن بخواند بوى متعفنى از دهانش بيرون آيد .\r\nو فرمود آن حضرت آيا دلالت نكنم شما را به كسل‌ترين و بخيل - ترين و دزدترين و جفاكننده‌ترين و عاجزترين مردم ؟ گفتند بيان فرمائيد ، فرمود : كسل‌ترين مردم نزد من كسى است كه صحيح و سالم باشد و ذكر خدا را نگويد ، و بخيل‌ترين مردم كسى است كه بر مسلمانى وارد شود و سلام نكند ، و دزدترين مردم كسى است كه از نمازش بدزدد پس هر كه چنين باشد ملائكه‌ها نماز او را درهم پيچيده و به صورتش زنند و جفاكننده‌ترين مردم كسى است كه نام مرا بشنود و صلوات بر من نفرستد و عاجزترين مردم كسى است كه از دعا كردن عاجز باشد .\r\n\r\n","description":"","footnote":"","page_name":" 182 ","page_number":202},
  {"content":"\r\n\r\n\r\nباب بيستم خطبهء در مواعظ و نصايح توأم با آيات سوره ق\r\nاى گروه مردم بسيار تدبّر و تفكّر كنيد در قرآن مجيد زيرا فقط قرآن است كه دلالت مىكند شما را به راه راست ، و امور خود را بخداى قادر واگذاريد بدرستى كه خداوند فعّال لما يريد است ، و بترسيد از ( عذاب خدا در ) روز قيامت و اطاعت نمائيد اوامر الهى را زيرا شأن بندگان اطاعت نمودن است ، و خود را از غضب خداوند بر حذر داريد زيرا بسيارى از مردمانى كه جبّار و معاند بودند بغضب خدا گرفتار شدند و هلاك گرديدند .\r\nق و القرآن المجيد . قسم بقدس و قدرت خداوندى و به قرآن با عظمت كجايند كسانى كه بنا نهادند عمارات بلند را و أمير و رئيس شدند بر مردم و گمان مينمودند كه از احوال آنان غافلند و هيچ گاه تغيير حال پيدا نخواهند كرد و حال آنكه ناگهان مقام و رياست از آنها سلب گرديد و از جام هلاكت سقايت شدند و صداى گريه براى آنها بلند شد و بسوى ما بازگشت نمودند  أَ فَعَيِينا بِالْخَلْقِ الْأَوَّلِ بَلْ هُمْ فِي لَبْسٍ مِنْ خَلْقٍ جَدِيدٍ  ؟ ؟ ؟ ، آيا ما در أول بار كه مردم را از نيستى بهستى آورديم هيچ درمانديم پس در معاد هم عاجز نيستيم كه آنها را بسوى خود برگردانيم .\r\nپس اى كسى كه عبرت ديگران واقع ميشوى و روزگار نور خورشيد و مهتاب تو را خاموش مىكند و جدايت مينمايد از زن و فرزند و برادر و خويشان ، هشيار باش كه انديشه‌هاى بد در تو راه پيدا نكند كه خدايت\r\n\r\n","description":"","footnote":"","page_name":" 183 ","page_number":203},
  {"content":"\r\n\r\nآگاهست :  وَ لَقَدْ خَلَقْنَا الْإِنْسانَ وَ نَعْلَمُ ما تُوَسْوِسُ بِهِ نَفْسُهُ وَ نَحْنُ أَقْرَبُ إِلَيْهِ مِنْ حَبْلِ الْوَرِيدِ  و ما انسان را خلق كرده‌ايم و از وساوس و انديشه‌هاى نفس او كاملا آگاهيم .\r\nآيا نميدانى تو كه سؤال كرده ميشوى از آنچه كه عمل ميكنى و ندانسته‌اى كه شهادت بر اعمال تو ميدهند در قيامت اركان و اعضاى بدنت به آنچه كه ثبت و ضبط نموده‌اند دو فرشتهء موكل بر تو ، إذ يتلقى المتلقيان عن اليمين و عن الشمال قعيد ما يلفظ من قول إلا لديه رقيب عتيد دو ملك ( رقيب و عتيد كه مأمور نوشتن اعمال خوب و بد انسانى هستند ) در طرف راست و چپ او نشسته‌اند و مراقب اويند كه هر گاه سخنى زشت و زيبا و خير و شرّى بگويد في الفور بنويسند .\r\nبدرستى كه مرگ همانند برق بسوى تو مىآيد كه اگر پادشاهان شرق و غرب عالم تو را يارى كنند نتوانى آن را از خود دفع نمائى و در آن هنگام چنان پشيمان از كردار خود شوى كه حد و حصر ندارد و ليكن آن پشيمانى چه سود : و جاءت سكرة الموت بالحق ذلك ما كنت منه تحيد هنگام بيهوشى و سختى مرگ تو را فرا رسد و پس از مرگ از قصرهاى خود بقبر خويش منتقل ميشوى و به تنهائى در قبر باقى بمانى تا زمان نفخهء صور :  وَ نُفِخَ فِي الصُّورِ ذلِكَ يَوْمُ الْوَعِيدِ  در صور دميده شود و بمردم گويند اين همان روزيست كه بشما وعده ميدادند .\r\nپس در اين هنگام است كه قطعات پراكندهء بدنهاى مردم جمع شود و زنده گردند و بپاى حساب آيند :  وَ جاءَتْ كُلُّ نَفْسٍ مَعَها سائِقٌ وَ شَهِيدٌ  و در آن روز هر كس با فرشته‌ئى براى حساب بمحشر آيد و آن فرشته بر اعمال خوب و بدش گواهى دهد .\r\n\r\n","description":"","footnote":"","page_name":" 184 ","page_number":204},
  {"content":"\r\n\r\nپس در آن وقت است كه فرار نمايد از تو برادرت ، و تو را فراموش كند ، و رفيقت از تو رو بر گرداند ، و دوستانت تو را از خود برانند ، و يارى ننمايند تو را زن و فرزندت ، بلكه تو هم همهء آنان را فراموش كنى از دهشت .\r\n-  لَقَدْ كُنْتَ فِي غَفْلَةٍ مِنْ هذا - فَكَشَفْنا عَنْكَ غِطاءَكَ فَبَصَرُكَ الْيَوْمَ حَدِيدٌ  - هر آينه تو از اين روز و هول و هراس آن در غفلت بودى پس چشمت بينا گرديد و ديدى آنچه را كه شك داشتى .\r\nپس چون آن روز را مشاهده نمائى از ديدگانت اشك حسرت بريزى و چنان بترسى كه جگرت پاره پاره گردد .\r\nو در آن روز گناهكار ملجا و پناهگاهى پيدا نخواهد كرد و آتش جانب او شعله كشد و او فرياد زند :  وَ قالَ قَرِينُهُ هذا ما لَدَيَّ عَتِيدٌ  قرين وى ( يعنى فرشتهء موكل و شاهد او ) به دو گويد اين نتيجهء همان اعمالى است كه نزد من براى امروز تو محفوظ بوده است ، پس زفير جهنم ذليل كند كسانى را كه در دنيا خود را عزيز ميدانستند و بر ديگران فخر و تكبّر مينمودند و يا براى خدا شريك قائل ميشدند :  الَّذِي جَعَلَ مَعَ اللَّهِ إِلهاً آخَرَ فَأَلْقِياهُ فِي الْعَذابِ الشَّدِيدِ  پس برو در اندازند آنها را در عذاب سخت ( جهنم ) .\r\nو خداوند در آن روز به حق و عدل حكم خواهد فرمود و فيصل خواهد داد امور و حقوق مردم را ، و داد مظلوم را از ظالم بگيرد بطورى كه فرياد ظالم در آيد و بمخاصمه برخيزد آنگاه خداوند فرمايد :  لا تَخْتَصِمُوا لَدَيَّ وَ قَدْ قَدَّمْتُ إِلَيْكُمْ بِالْوَعِيدِ  - در حضور من خصومت مكنيد كه من وعدهء عذاب شما را در كتابهاى خود براى اتمام حجت بشما از پيش\r\n\r\n","description":"","footnote":"","page_name":" 185 ","page_number":205},
  {"content":"\r\n\r\nفرستاده‌ام و شما را از وقايع اين روز خبر دادم و از معاصى و نافرمانى بر حذر داشتم و : -  ما يُبَدَّلُ الْقَوْلُ لَدَيَّ وَ ما أَنَا بِظَلَّامٍ لِلْعَبِيدِ  - در اين روز وعده‌هاى من بصدق آيد و هيچ ستمى ببندگان نخواهم كرد .\r\nپس پناه بر خدا از هول و وحشت آن روز كه سرگردان ميماند هر غافل نادانى و فراموش مىكند همه چيز را هر عاقل هوشيارى ، و در آن روز ابن ملجم « 1 » و يزيد « 2 » ( و همانند آنها و پيروانشان ) كافر محسوب ميشوند و جهنم پر شود از آنها : يوم نقول لجهنم هل امتلأت و تقول هل من مزيد جهنم را گوئيم آيا امروز مملوّ شدى از وجود كفّار ؟ گويد آيا دوزخيان بيش از اين هم هستند .\r\nپس در اين روز چقدر حسرت ميخورند گناهكاران و نميتوانند تلافى ما فات و از دست رفته كنند ، و اهل بهشت متنعم‌اند به تمام نعمتها و هر چه بخواهند براى آنها آماده باشد :  لَهُمْ ما يَشاؤُنَ فِيها وَ لَدَيْنا مَزِيدٌ  ، پس اى مردم نيكو بنگريد كه چقدر است فرق ما بين اين دو فرقه ، پس غنيمت دانيد صحت بدن خود را پيش از آنكه مضطرب گردد و رعشه بر اندام مستولى شود ، بدرستى كه لذات دنيا فانى مىشود و ننگ و ملامت آن تا أبد الدهر براى انسان باقى ميماند :  إِنَّ فِي ذلِكَ لَذِكْرى لِمَنْ كانَ لَهُ قَلْبٌ أَوْ أَلْقَى السَّمْعَ وَ هُوَ شَهِيدٌ  در هلاك پيشينيان پند و تذكر است آن را كه قلب و هوشيارى باشد يا گوش دل بكلام حق فرا دهد و بحقايقش\r\n\r\n\r\n","description":"","footnote":"\r\n( 1 ) . عبد الرحمن بن ملجم مرادى ملعون قاتل حضرت امير المؤمنين ( ع )\r\n( 2 ) . يزيد بن معويه عليهما الهاويه قاتل حضرت أبى عبد اللَّه ( ع ) و اين ملعون سه سال سلطنت كرد و سال اول حضرت امام حسين را شهيد نمود و سال دوم مدينه را قتل عام و غارت كرد و سال سوم خواست مكه را خراب كند كه أجل مهلتش نداد - مترجم .\r\n","page_name":" 186 ","page_number":206},
  {"content":"\r\n\r\nتوجه كامل كند .\r\nو فرمود نبى اكرم صلّى اللَّه عليه و آله و سلّم هر گاه بيكى از شما برسد همّى يا غمى پس بخواند اين دعا را خداى تعالى همّ و غم او را بر طرف سازد و حوائجش را بر آورد ، و دعا اينست :\r\nأللهم إنّى عبدك و ابن عبدك و ابن أمتك ناصيتى بيدك ماض في حكمك عدل في قضائك أسئلك بكلّ اسم هو لك سمّيت به نفسك أو أنزلته في كتابك أو علّمته أحدا من خلقك أو استأثرت به في علم الغيب عندك ان تصلى على محمّد و آل محمّد و أن تجعل القرآن ربيع قلبى و نور بصرى و شفاء صدرى و ذهاب غمى و جلاء حزنى يا أرحم الراحمين .\r\nو منقول است كه آن حضرت هميشه اين دعا را ميخواندند :\r\nأللهم اقسم لنا من خشيتك ما يحول بيننا و بين معصيتك و من طاعتك ما تبلغنا به جنتك و من اليقين ما يهوّن علينا من مصائب الدنيا و متعنا بأسماعنا و أبصارنا و انصرنا على من عادانا و لا تجعل الدنيا أكبر همّنا و لا تسلّط علينا من لا يرحمنا اللّهم لك الحمد و اليك المشتكى و أنت المستعان و فيما عند من الرغبة و لديك غاية الطلبة أللهم آمن روعتى و استر عورتي أللهم اصلح ديننا الذى هو عصمة أمرنا و أصلح لنا دنيانا التى فيها معاشنا و أصلح آخرتنا التى إليها منقلبنا و اجعل الحياة زيادة لنا في كلّ خير و الوفاة راحة لنا من كلّ سوء أللهم إنا نسئلك موجبات رحمتك و عزائم مغفرتك و الغنيمة من كلّ برّ و السلامة من كلّ إثم يا موضع كلّ شكوى و شاهد كلّ نجوى و كاشف كلّ بلوى فانّك ترى و لا ترى و أنت بالمنظر الأعلى أسئلك الجنة و ما يقرّب إليها من قول أو فعل و أعوذ بك من النار و ما يقرّب إليها من قول أو فعل أللهم إنى أسئلك خير الخير رضوانك\r\n\r\n","description":"","footnote":"","page_name":" 187 ","page_number":207},
  {"content":"\r\n\r\nو الجنّة و أعوذ بك من شرّ الشرّ سخطك و النار أللهم إنى أسئلك خير ما تعلم و أعوذ بك من شرّ ما تعلم فانّك أنت علام الغيوب .\r\nمرويست از ذو النون مصرى « 1 » كه گفت يافتم در بيت المقدس سنگى را كه بر آن نوشته بود : هر خائفى فراركننده است و هر اميدوارى طلب‌كننده است و هر گناهكارى متوحش است و هر اطاعت‌كننده‌ئى انس‌گيرنده است و هر قناعت‌كننده‌ئى عزيز است و هر كه از مردم چيزى بخواهد ذليل و خوار است ، پس چون در اين كلمات فكر كردم يافتم كه كلمات و نصايح بزرگى است .\r\nو هم از او منقول است كه ميگفت مردم تقدير امور ميكنند و در فكرند كه فرداها كارها بكنند و حال آنكه قضا ( و قدر ) به آنها ميخندد .\r\n\r\nباب بيست و يكم در ذكر و مواظبت بر آن\r\nحق سبحانه فرموده  فَاذْكُرُونِي أَذْكُرْكُمْ  « 2 » مرا ياد كنيد تا شما را ياد كنم .\r\nو نيز مرويست كه خداوند سبحان در بعضى از كتابهاى خود\r\n\r\n\r\n","description":"","footnote":"\r\n( 1 ) . ابو الفيض ثوبان بن ابراهيم النونى المصرى معروف بذى النون يكى از رجال طريقت صوفيه است و حكايات عجيب و غريب و كرامات بيشمارى از او نقل ميكنند و به او مىچسبانند و در زمان متوكل او را متهم بكفر و زندقه نمودند از اين جهت او را با قيد و زنجير از مصر ببغداد بردند و متوكل به او عتاب و خطاب كرد كه ميگويند تو كافر و زنديقى و لكن او هيچ جواب نگفت و ساكت ماند و در سنهء 245 از دنيا رفت - مترجم .\r\n( 2 ) . 147 - البقره\r\n","page_name":" 188 ","page_number":208},
  {"content":"\r\n\r\nفرموده : ذكر گويان مهمان منند ، و اطاعت‌كنندگان اوامر من در نعمت بىمنتهاى من هستند ، و كسانى كه شكر نعمتهاى مرا بنمايند نعمت را برايشان زياد گردانم ، و كسانى كه گناه كنند آنها را مأيوس از رحمت خود نميكنم اگر توبه نمايند و من آنها را دوست ميدارم و اگر بيمار شوند طبيب ايشانم كه مداوا ميكنم آنها را بمحنت و مصائب تا اينكه پاك شوند از گناهان و معايب .\r\nو فرمود حضرت سجاد عليه السلام بدرستى كه بين شب و روز ساعتى است ( ما بين الطلوعين ) كه از نور آن لذّت مىبرند أبرار و متنعّم ميشوند از آن پرهيزكاران و آنان شبها را براى عبادت بيدار هستند و روزها را روزه ميگيرند ، پس بر شما باد كه از آنها پيروى كنيد و اوائل شب را قرآن بخوانيد و اواخر شب تضرع و زارى كنيد و استغفار نمائيد ، و هر گاه داخل روز شديد همّت بر اعمال خير و ترك از منكرات داشته باشيد ، و سخت به پرهيزيد از گناهان كوچك زيرا همانها سبب گناهان بزرگ ميشوند .\r\nبدانيد كه مرگ روزگار شما را تاريك مىكند و قيامت شما على التحقيق خواهد آمد ( چه بخواهيد و چه نخواهيد ) همانا رئيس كاروان بر شما شبيخون زده و زمانه شما را بمرگ مىرساند پس بترسيد از پشيمانى روزى كه پشيمانى نفع نداشته باشد و قدمها بلغزد .\r\nو فرمود كه خداى تعالى ميفرمايد : هر كه نافرمانى من كند و حال آنكه مرا ميشناسد مسلط گردانم بر او كسى را كه مرا نميشناسد و از من نترسد ( پس بر او ظلم و ستم كند ) .\r\nو فرمود آن حضرت ( در صفات مؤمن ) مؤمن آن كسى است كه سخنش ذكر خدا باشد و سكوتش تفكر ( در صنع الهى و قدرت و عذاب او )\r\n\r\n","description":"","footnote":"","page_name":" 189 ","page_number":209},
  {"content":"\r\n\r\nباشد و نگاه كردنش از روى عبرت و پند گرفتن باشد .\r\nو فرمود هر گاه دشمن من چيزى از من بخواهد عجله ميكنم در برآوردن حاجتش زيرا ميترسم ديگرى بر من سبقت گيرد و حاجتش را برآورد ، يا اينكه خود او مستغنى شود و ثواب آن از من فوت گردد .\r\nسؤال كردند از آن حضرت صفات زاهد را ؟ فرمود : زاهد آن كسى است كه زياده از مخارج روزانهء خود چيزى نخواهد و هميشه به ياد مرگ و مستعد و مهياى آن باشد .\r\nو فرمود دنيا همانند خواب سبكى را ماند كه بر گوش و دل مستولى نشده باشد ( كه ممكن است آدمى از آن بيدار و هوشيار گردد و بازگشت به خدا نمايد و اعمال صالحه بجا آورد ) و آخرت كمال بيدارى و هشيارى است ( و ليكن براى گناهكار چه سود كه نميتواند از آن نفع برد بواسطه بدى اعمالش ) و ما در ميان دنيا و آخرت در خواب و بيدارى هستيم و فرمود نزديكترين حالات انسان بغضب خداوند و اطاعت شيطان وقتى است كه غضب كند ( زيرا در آن حال آدمى سخنان زشت ميگويد و حركات قبيحه و افعال ناشايسته مىكند و تهمت به ديگران مىزند و چه بسا عملى را انجام دهد كه حد شرعى واجب شود بر او ) .\r\nعمر بن عبد العزيز « 1 » روزى خطبه خواند و گفت : اى گروه مردم\r\n\r\n\r\n","description":"","footnote":"\r\n( 1 ) . دو نفر به اين نام معروفند يكى عمر بن عبد العزيز معروف بزحل و از علماء بوده و خطبهء در متن از او است ، و يكى عمر بن عبد العزيز هشتمين خليفه اموى ؛ و خود را از خلافت خلع كرد و ليكن مردم قبول نكردند و با او بيعت نمودند ، و او را أشج بنى اميه و أعدل بنى مروان گويند چون عادلترين و نيكو خصلت و بهترين و نجيب‌ترين امويان بوده ، و رد كرد فدك را به حضرت باقر ( ع ) و منع نمود سب حضرت امير ( ع ) را كه از زمان معاويه ( عل ) مرسوم شده بود ، و در شب عاشورا سنه 61 هجرى متولد گرديده و در دهم رجب سنه 110 در دير سمعانى از توابع حمص مسموما از دنيا رفت - مترجم\r\n","page_name":" 190 ","page_number":210},
  {"content":"\r\n\r\nبدرستى كه شما را بعبث و بيهوده خلق نكرده‌اند و شما را آزاد و خودسرانه نگذارده‌اند ، همانا شما را معادى است كه پروردگار همه را جمع فرمايد و بين شما ( بعدل ) حكم نمايد و حقوق را از يك ديگر جدا گرداند ، پس واى به حال كسى كه بواسطه بدى عملش خداوند او را از رحمت بيمنتهايش كه بر هر چيزى وسعت دارد و از بهشتى كه پهناى آن مانند بين زمين و آسمان است دور گرداند بدرستى كه فرداى قيامت امان از آتش جهنم براى آن كسى است كه دنياى فانى را فروخته باشد و آخرت هميشگى را خريده باشد ، و شقاوت را رها كرده و بدنبال سعادت رفته باشد .\r\nآيا نمىبينيد كه مردمانى پيش از شما بودند و مردند و شما جانشين آنها شديد ، پس زود باشد كه مردمانى هم جانشين شما شوند و اموال و خانه‌هاى شما را به ارث بگيرند و تصاحب كنند ، همچنان كه مينگريد هر روز دسته‌ئى از مردم مرگشان فرا ميرسد و اموال و خانه‌هاى خود را ترك ميكنند و مفارقت از دوستان مينمايند و شما آنها را در زير خاك پنهان ميسازيد ، و صبح ميكنند در حالى كه بسيار محتاجند ، و مواجه به حساب اعمال خود ميشوند و نميتوانند حسنه‌ئى بر حسنات خود بيفزايند يا گناهى از گناهان خود كم نمايند .\r\nبدانيد كه انسان ناچار است براى هر سفرى زاد و توشه تهيّه كند ، پس براى سفر آخرت خود تقوى را توشه قرار دهيد ، و همانند آن كسانى باشيد كه مشاهده كرده‌اند احوال قيامت را و ثواب و عقاب آن را تا اينكه رغبت بآخرت پيدا كنيد ، و دل از دنيا بر كنيد و از خداوند بترسيد و مغرور نگرداند شما را طول امل كه مرگ را نزديك نه بينيد ، به خدا قسم طول امل ندارد كسى كه صبح كند و اميد زنده بودن تا شب را نداشته\r\n\r\n","description":"","footnote":"","page_name":" 191 ","page_number":211},
  {"content":"\r\n\r\nباشد و از شب اميد زنده بودن تا صبح را نداشته باشد ، و در بين شب و روز خطرات بزرگى از آرزو براى شما پيش مىآورد شيطان و جلوه ميدهد در نظر شما گناه را تا اينكه مرتكب شويد ، توبه را از پيش چشم شما دور ميدارد تا اينكه فراموش كنيد و چنان شما را غافل گرداند كه نفهميد ، پس به هوش باشيد مبادا مغرور شويد كه شما را صيد كند و ايمان شما را بربايد و بشرك وادارد .\r\nبدانيد جز اين نيست دل آرام ميدارد در دنيا هر كه اطمينان دارد بنجات از عذاب ( كه يقين دارد هيچ گناهى ندارد ) و ليكن كسى كه نميداند خداوند از او راضى است يا در خشم و غضب است چگونه دل آرام ميدارد ، اى مردم پناه ميبرم به خدا از اينكه امر كنم يا نهى نمايم شما را از چيزى و خود مخالف آن كنم زيرا اگر غير اين باشد ضرر و زيان من بسيار خواهد بود در روزى كه آدمى نجات پيدا نميكند جز در صدق و راستگوئى و فائز نميشود بسعادت جز با دل پاك چنان كه ميفرمايد :\r\n إِلَّا مَنْ أَتَى اللَّهَ بِقَلْبٍ سَلِيمٍ  « 1 » و تنها آن كسى سود برد كه با دل و اخلاص پاك از شك و ريب بدرگاه خدا آيد .\r\nو فرمود رسول خدا صلّى اللَّه عليه و آله و سلّم اى گروه مردم بشتابيد باوامر و نواهى پروردگار و از او طلب عفو و بخشش كنيد از گناهانتان چنان كه ميفرمايد  فَاسْتَقِيمُوا إِلَيْهِ وَ اسْتَغْفِرُوهُ  « 2 » همه مستقيم به راه دين او شتابيد و از او آمرزش طلبيد .  وَ لا تَكُونُوا كَالَّتِي نَقَضَتْ غَزْلَها مِنْ بَعْدِ قُوَّةٍ أَنْكاثاً تَتَّخِذُونَ أَيْمانَكُمْ دَخَلًا بَيْنَكُمْ  « 3 » اى گروه مردم در مثل مانند زنى كه رشتهء خود را پس از تابيدن محكم واميتابد نباشيد كه عهد و قسم‌هاى استوار و محكم\r\n\r\n\r\n","description":"","footnote":"\r\n( 1 ) . 88 - الشعرا\r\n( 2 ) . 5 - فصلت\r\n( 3 ) . 91 - النحل\r\n","page_name":" 192 ","page_number":212},
  {"content":"\r\n\r\nخود را براى فريب يك ديگر و فساد كارى به كار بريد ، بدانيد هر كه به راه راست ( كه دين اسلام است ) نرود و بسوى آن نشتابد از خوى حيوانيت خارج نميگردد و در قيامت مقام بلند را نخواهد داشت . پس اى مردم كوشش كنيد تا اينكه از عزّت بدر نرويد و بذلّت معصيت گرفتار شويد ، و انس باطاعت پيدا كنيد تا اينكه بخطا گرفتار نگرديد ، و هيچ گاه با ديگران غشّ نكنيد كه ظاهر و آشكارا خواهد شد ، و سخنان زشت و قبيح نگوئيد زيرا در دنيا و آخرت ذليل خواهيد بود و بجهنم و عذاب آن گرفتار خواهيد شد و نادم و پشيمان ميشويد و ليكن سودى ندارد و جزو زيانكاران محسوب ميشويد .\r\nو فرمود حضرت صادق عليه السّلام سه چيز است كه ضرر نميزند بر آن چيزى : دعا كردن هنگام سختىها ، و توبه نمودن هنگام گناه ، و شكرگزارى هنگام داشتن نعمت .\r\nو فرمود كه حضرت داود عليه السّلام ميفرمود : اى پسر آدم چگونه بدرستى سخن ميگوئى و ديگران را هدايت ميتوانى كرد و حال آنكه فائق نشده‌اى بر بديها ، اى پسر آدم صبح مىكنى در حالى كه قلبت قساوت دارد و عظمت پروردگار را فراموش نموده‌اى ، اگر بعظمت خداوند عارف و دانا بودى هميشه از او خائف و ترسان ميبودى و بوعده‌هاى او ( برحمت و بهشت ) اميدوار بودى ، پس واى بر تو اى پسر آدم چگونه به ياد لحد و تنهائى در آن نيستى .\r\nو فرمود رسول خدا صلّى اللَّه عليه و آله و سلّم دو فرشته موكلند بر آدمى ( كه اعمال خوب و بد او را مينويسند ) پس هر گاه معصيت كرد فرشتهء طرف راست كه بر فرشتهء طرف چپ رياست دارد گويد : گناه او را ننويس ( شايد توبه\r\n\r\n","description":"","footnote":"","page_name":" 193 ","page_number":213},
  {"content":"\r\n\r\nكند ) پس اگر هفت ساعت گذشت و نادم و پشيمان نشد و توبه نكرد گويد :\r\nبنويس كه اين بنده بسيار كم حيا است ( و از خداى خود شرمنده نيست كه معصيت و نافرمانى او را نموده ) .\r\nو مرويست از حضرت صادق عليه السّلام هنگامى كه حضرت رسول صلّى اللَّه عليه و آله و سلّم نماز ميخواندند بر بدن سعد بن معاذ « 1 » نود هزار ملك بنمازش حاضر شدند كه جبرئيل هم ميان آنها بود ، پس از نماز آن حضرت از جبرئيل سؤال كردند سبب چه بود كه شما بر نماز سعد حاضر شديد ، عرضكرد :\r\nبه جهت آنكه سعد در همه احوال چه در راه رفتن و نشستن و ايستادن و پياده و سواره سورهء قل هو اللَّه احد را ميخواند .\r\nو فرمود حضرت رسول صلّى اللَّه عليه و آله و سلّم شبى كه مرا بمعراج بردند داخل بهشت شدم و ديدم قصرى را از ياقوت سرخ كه از بيرون داخل آن پيدا بود از شفافى آن و در آن دو قبّه بود از درّ و زبرجد ، پس سؤال كردم از جبرئيل اين قصر از كيست ؟ گفت از آن كسى است كه سخن بصواب گويد و طيب كلام داشته باشد ، و هميشه روزه بگيرد و اطعام نمايد ديگران را ، و نيمه‌هاى شب در حالى كه مردم بخواب هستند تهجّد نمايد ، حضرت امير المؤمنين عليه السّلام عرضكرد يا رسول اللَّه صلّى اللَّه عليه و آله و سلّم در ميان امت شما كسى هست كه اين چنين باشد ؟ فرمود : يا على آيا ميدانى طيب كلام چيست ؟\r\n\r\n\r\n","description":"","footnote":"\r\n( 1 ) . سعد بن معاذ بن نعمان الانصارى از بزرگان صحابه رسول خدا صلّى اللَّه عليه و آله و سلّم است و بسبب اسلام آوردن او انصار مسلمان شدند ، و گفت بعشيرهء خود بنى الاشهل : سخن گفتن من با مردان و زنان شما حرام است مگر اينكه مسلمان شويد ، چون چنين ديدند همگى مسلمان شدند و گويند از براى فوت او درهاى آسمان گشوده شد و عرش بلرزه در آمد ، و در جنگ خندق زخمى در اثر تير به بدنش رسيد و بدان سبب از دنيا رفت - مترجم\r\n","page_name":" 194 ","page_number":214},
  {"content":"\r\n\r\nعرضكرد خدا و رسولش دانايند ، فرمود آن گفتن : سبحان اللَّه و الحمد للَّه و لا إله إلا اللَّه و اللَّه أكبر ، سپس فرمود : آيا ميدانى هميشه روزه گرفتن چگونه است ؟ عرضكرد خدا و رسولش دانايند ، فرمود : گرفتن روزه ماه رمضان است بتمامى ، آيا ميدانى اطعام طعام چيست ؟ عرضكرد خدا و رسولش دانايند ، فرمود آنست كه به مقدارى كه عيالات شخص بىنياز از ديگران شوند طعام به خانه آوردن ، آيا ميدانى تهجّد در شب كدامست ؟ عرضكرد خدا و رسولش دانايند ، فرمود آنست كه بخواب نرود تا اينكه نماز عشا را بخواند ، و مردمى كه يهودى يا ارمنى و يا مشرك باشند شب را بتمامى ميخوابند .\r\nو هم فرمود آن حضرت : در آن شب معراج چون به بهشت وارد شدم ديدم زمين مسطحى را كه ملائكه‌ها در آن بقعهء بزرگى ميساختند يك خشت از طلا و يك خشت از نقره و ديدم گاهى ميسازند و گاهى ميايستند ( گوئى منتظراند ) پس سؤال كردم از آنها چرا گاهى ميسازيد و گاهى توقف ميكنيد ؟ گفتند : توقف ميكنيم تا اينكه مصالح آن برسد . گفتم مصالح آن چيست ؟ گفتند ذكر مؤمن است كه بگويد : سبحان اللَّه و الحمد للَّه و لا إله إلّا اللَّه و اللَّه اكبر ، و هر گاه نگويد توقف مىكنيم .\r\nو صلى اللَّه على محمّد و آله الطاهرين پايان جلد اوّل ترجمه ارشاد القلوب رمضان المبارك 1389\r\n\r\n","description":"","footnote":"","page_name":" 195 ","page_number":215},
  {"content":"\r\n . \r\n\r\n","description":"","footnote":"","page_name":" 196 ","page_number":216}
  ]