[
  {"content":"\r\n","description":"","footnote":"","page_name":" 1 ","page_number":1},
  {"content":"\r\n","description":"","footnote":"","page_name":" 2 ","page_number":2},
  {"content":"\r\n\r\n‹ 31 › سوره لقمان اين سوره در مكه نازل شده و داراى 34 آيه است\r\n","description":"","footnote":"","page_name":" 3 ","page_number":3},
  {"content":"\r\n","description":"","footnote":"","page_name":" 4 ","page_number":4},
  {"content":"\r\n\r\nمحتواى سوره لقمان\r\nمشهور و معروف ميان مفسران اين است كه اين سوره در مكه نازل شده گر چه بعضى مانند شيخ طوسى در تبيان ، اندكى از آيات اين سوره را مانند آيه چهارم كه سخن از نماز و زكات مىگويد ، و يا مانند فخر رازى كه علاوه بر اين آيه آيه 27 را كه از علم وسيع پروردگار بحث مىكند استثناء كرده‌اند ، ولى دليل روشنى براى اين استثناها وجود ندارد ، چرا كه نماز و زكات ( البته زكات به صورت كلى ) در مكه نيز وجود داشته است ، و داستان شرح وسعت علم پروردگار نيز چيزى نيست كه نشانه مدنى بودن در آن باشد .\r\nبنا بر اين سوره لقمان به حكم مكى بودن مشتمل بر محتواى عمومى سوره‌هاى مكى است ، يعنى پيرامون عقايد اساسى اسلامى مخصوصا « مبدء » و « معاد » و همچنين « نبوت » بحث مىكند .\r\nبه طور كلى محتواى اين سوره در پنج بخش خلاصه مىشود :\r\nبخش اول بعد از ذكر حروف مقطعه اشاره به عظمت قرآن و هدايت و رحمت بودن آن براى مؤمنانى كه واجد صفات ويژه هستند مىكند ، و در نقطه مقابل ، سخن از كسانى مىگويد كه در برابر اين آيات آن چنان سرسختى و لجاجت نشان مىدهند كه گويى گوشهايشان كر است ، علاوه بر اين سعى دارند با ايجاد سرگرميهاى ناسالم ديگران را نيز از قرآن منحرف نمايند .\r\nبخش دوم از نشانه‌هاى خدا در آفرينش آسمان و بر پا داشتن آن بدون هيچگونه ستون ، و آفرينش كوه‌ها در زمين ، و جنبندگان مختلف ، و نزول باران\r\n","description":"","footnote":"","page_name":" 5 ","page_number":5},
  {"content":"\r\nو پرورش گياهان سخن مىگويد .\r\nبخش سوم به همين مناسبت قسمتى از سخنان حكمت آميز لقمان آن مرد الهى را به هنگام اندرز فرزندش نقل مىكند كه از توحيد و مبارزه با شرك شروع شده ، و با توصيه به نيكى كردن به پدر و مادر ، و نماز ، و امر به معروف و نهى از منكر ، و شكيبايى در برابر حوادث سخت ، و خوشرويى با مردم ، و تواضع و فروتنى و اعتدال در امور پايان مىيابد .\r\nدر بخش چهارم بار ديگر به دلائل توحيد باز مىگردد ، و سخن از تسخير آسمان و زمين و نعمتهاى وافر پروردگار و نكوهش از منطق بتپرستانى كه تنها بر اساس تقليد از نياكان در اين وادى گمراهى افتادند ، سخن مىگويد ، و از آنها بر مساله خالقيت پروردگار كه پايه عبوديت او است اقرار مىگيرد .\r\nو نيز از علم گسترده و بى پايان خدا با ذكر مثال روشنى پرده بر مىدارد ، و در همين رابطه علاوه بر ذكر آيات آفاقى ، از توحيد فطرى كه تجليش به هنگام گرفتار شدن در ميان امواج بلا است به طرز جالبى بحث مىكند .\r\nبخش پنجم اشاره كوتاه و تكان دهنده اى به مساله معاد و زندگى پس از مرگ دارد ، به انسان هشدار مىدهد كه مغرور به زندگى اين دنيا نشود ، به فكر آن سراى جاويدان باشد .\r\nاين مطلب را با ذكر گوشه اى از علم غيب پروردگار كه از همه چيز در ارتباط با انسان از جمله لحظه مرگ او و حتى جنينى كه در شكم مادر است آگاه است تكميل كرده و سوره را پايان مىدهد .\r\nضمنا روشن است نامگذارى اين سوره به سوره لقمان به خاطر همان بحث قابل ملاحظه و پر مغزى است كه از اندرزهاى لقمان در اين سوره آمده ، و تنها سوره اى است كه از اين مرد حكيم سخن مىگويد .\r\n","description":"","footnote":"","page_name":" 6 ","page_number":6},
  {"content":"\r\n\r\nفضيلت سوره لقمان\r\nروايات متعددى در فضيلت اين سوره از پيامبر گرامى اسلام ص و بعضى از ائمه اهل بيت ع نقل شده است ، از جمله : در حديثى از پيامبر ص مىخوانيم :\r\nمن قرء سورة لقمان ، كان لقمان له رفيقا يوم القيامة ، و اعطى من الحسنات عشرا بعدد من عمل بالمعروف و عمل بالمنكر :\r\n« كسى كه سوره لقمان را بخواند لقمان در قيامت رفيق و دوست او است ، و به عدد كسانى كه كار نيك يا بد انجام داده‌اند ( به حكم امر به معروف و نهى از منكر در برابر آنها ) ده حسنه به او داده مىشود » ( 1 ) .\r\nو در حديث ديگرى از امام باقر ع مىخوانيم :\r\nمن قرء سورة لقمان فى ليلة و كل اللَّه به فى ليلته ثلاثين ملكا يحفظونه من ابليس و جنوده حتى يصبح ، فاذا قرأها بالنهار لم يزالوا يحفظونه من ابليس و جنوده حتى يمسى :\r\n« كسى كه سوره لقمان را در شب بخواند ، خدا سى فرشته را مامور حفظ او تا به صبح در برابر شيطان و لشكر شيطان مىكند ، و اگر در روز بخواند اين سى فرشته او را تا به غروب از ابليس و لشكرش محافظت مىنمايند » ( 2 ) .\r\nبارها گفته‌ايم و باز هم مىگوئيم كه اينهمه فضيلت و ثواب و افتخار براى خواندن يك سوره قرآن به خاطر آنست كه تلاوت مقدمه اى است براى انديشه و فكر و آن نيز مقدمه اى است براى عمل و تنها با لقلقه لسان نبايد اينهمه فضيلت را انتظار داشت .\r\n\r\n","description":"","footnote":"\r\n( 1 ) مجمع البيان ج 8 ص 312 .\r\n( 2 ) نور الثقلين ج 4 ص 193 .\r\n","page_name":" 7 ","page_number":7},
  {"content":"\r\n\r\n[ سوره لقمان ‹ 31 › : آيات 1 تا 5 
  ]\r\nبِسْمِ اللَّه الرَّحْمنِ الرَّحِيمِ\r\nالم ‹ 1 › تِلْكَ آياتُ الْكِتابِ الْحَكِيمِ ‹ 2 › هُدىً وَرَحْمَةً لِلْمُحْسِنِينَ ‹ 3 › الَّذِينَ يُقِيمُونَ الصَّلاةَ وَيُؤْتُونَ الزَّكاةَ وَهُمْ بِالآخِرَةِ هُمْ يُوقِنُونَ ‹ 4 ›\r\nأُولئِكَ عَلى هُدىً مِنْ رَبِّهِمْ وَأُولئِكَ هُمُ الْمُفْلِحُونَ ‹ 5 ›\r\n\r\nترجمه :\r\nبنام خداوند بخشنده بخشايشگر 1 - الم 2 - اين آيات كتاب حكيم است ( آياتى پر محتوا و استوار ) .\r\n3 - مايه هدايت و رحمت براى نيكوكاران است .\r\n4 - همانها كه نماز را بر پا مىدارند ، زكات را ادا مىكنند ، و به آخرت يقين دارند .\r\n5 - آنها بر طريق هدايت پروردگارشان هستند ، و آنهايند رستگاران .\r\n","description":"","footnote":"","page_name":" 8 ","page_number":8},
  {"content":"\r\n\r\nتفسير : نيكوكاران كيانند ؟\r\nاين سوره ، با ذكر عظمت و اهميت قرآن آغاز مىشود ، و بيان حروف مقطعه در ابتداى آن نيز اشاره لطيفى به همين حقيقت است ، كه اين آيات كه از حروف ساده الفبا تركيب يافته ، چنان محتوايى بزرگ و عالى دارد كه سرنوشت انسانها را به كلى دگرگون مىسازد ( * ( الم ) * ) .\r\nلذا بعد از ذكر « حروف مقطعه » مىگويد : « اين آيات كتاب حكيم است » ( * ( تِلْكَ آياتُ الْكِتابِ الْحَكِيمِ ) * ) .\r\n« تلك » در لسان عرب براى اشاره به دور است ، و كرارا گفته‌ايم كه اين تعبير مخصوصا كنايه از عظمت و اهميت اين آيات است گويى در اوج آسمانها و در نقطه دور دستى قرار گرفته ! توصيف « كتاب » به « حكيم » يا به خاطر استحكام محتواى آن است ، چرا كه هرگز باطل به آن راه نمىيابد ، و هر گونه خرافه را از خود دور مىسازد جز حق نمىگويد ، و جز به راه حق دعوت نمىكند ، درست در مقابل « لهو الحديث » ( سخنان بيهوده ) كه در آيات بعد مىآيد قرار دارد .\r\nو يا به معنى آن است كه اين قرآن همچون دانشمند حكيمى است كه در عين خاموشى با هزار زبان سخن مىگويد ، تعليم مىدهد ، اندرز مىگويد ، تشويق مىكند ، انذار مىنمايد ، داستانهاى عبرتانگيز بيان مىكند ، و خلاصه به تمام معنى داراى حكمت است ، و اين سرآغاز ، تناسب مستقيمى دارد با سخنان « لقمان حكيم » كه در اين سوره از آن بحث به ميان آمده .\r\nالبته هيچ مانعى ندارد كه هر دو معنى « حكمت » در آيه فوق منظور باشد .\r\n","description":"","footnote":"","page_name":" 9 ","page_number":9},
  {"content":"\r\nآيه بعد هدف نهايى نزول قرآن را با اين عبارت بازگو مىكند : « اين كتاب حكيم مايه هدايت و رحمت براى نيكوكاران است » ( * ( هُدىً وَرَحْمَةً لِلْمُحْسِنِينَ ) * ) .\r\n« هدايت » در حقيقت مقدمه اى است براى « رحمت پروردگار » ، چرا كه انسان نخست در پرتو نور قرآن حقيقت را پيدا مىكند و به آن معتقد مىشود ، و در عمل خود آن را به كار مىبندد ، و به دنبال آن مشمول رحمت واسعه و نعمتهاى بى پايان پروردگار مىگردد .\r\nقابل توجه اينكه در اينجا قرآن ، مايه هدايت و رحمت « محسنين » شمرده شده ، و در آغاز سوره نمل ، مايه هدايت و بشارت « مؤمنين » ( هُدىً وَبُشْرى لِلْمُؤْمِنِينَ ) .\r\nو در آغاز سوره بقره ، مايه هدايت « متقين » ( هُدىً لِلْمُتَّقِينَ ) .\r\nاين تفاوت تعبير ممكن است به خاطر آن باشد كه بدون تقوا و پرهيزگارى روح تسليم و پذيرش حقائق در انسان زنده نمىشود ، و طبعا هدايتى در كار نخواهد بود .\r\nو از اين مرحله پذيرش حق كه بگذريم ، مرحله ايمان فرا مىرسد كه علاوه بر هدايت ، بشارت به نعمتهاى الهى نيز وجود خواهد داشت .\r\nو اگر از مرحله تقوى و ايمان فراتر رويم و به مرحله عمل صالح برسيم رحمت خدا نيز در آنجا افزوده مىشود .\r\nبنا بر اين سه آيه فوق ، سه مرحله پى در پى از مراحل تكامل بندگان خدا را بازگو مىكند : مرحله پذيرش حق ، مرحله ايمان و مرحله عمل ، و قرآن در اين سه مرحله به ترتيب مايه « هدايت » و « بشارت » و « رحمت » است ( دقت كنيد ) .\r\nآيه بعد محسنين را با سه وصف ، توصيف كرده ، مىگويد : « آنها كسانى\r\n","description":"","footnote":"","page_name":" 10 ","page_number":10},
  {"content":"\r\nهستند كه نماز را بر پا مىدارند ، زكات را ادا مىكنند ، و به آخرت يقين دارند « ( * ( الَّذِينَ يُقِيمُونَ الصَّلاةَ وَيُؤْتُونَ الزَّكاةَ وَهُمْ بِالآخِرَةِ هُمْ يُوقِنُونَ ) * ) .\r\nپيوند آنها با خالق از طريق نماز ، و با خلق خدا از طريق زكات ، قطعى است و يقين آنها به دادگاه قيامت انگيزه نيرومندى است براى پرهيز از گناه و براى انجام وظائف .\r\nو در آخرين آيه مورد بحث عاقبت و سرانجام كار « محسنين » را چنين بيان مىكند : « آنها بر طريق هدايت پروردگارشان هستند ، و آنها رستگارانند » ( * ( أُولئِكَ عَلى هُدىً مِنْ رَبِّهِمْ وَأُولئِكَ هُمُ الْمُفْلِحُونَ ) * ) .\r\nجمله « * ( أُولئِكَ عَلى هُدىً مِنْ رَبِّهِمْ ) * » ، از يك سو نشان مىدهد كه هدايت آنها از طرف پروردگارشان تضمين شده است ، و از سوى ديگر تعبير « على » ، دليل بر اين است كه گويى هدايت براى آنها يك مركب راهوار است ، و آنها بر اين مركب سوار و مسلطند .\r\nو از اينجا تفاوت اين « هدايت » با هدايتى كه در آغاز سوره آمده روشن مىشود ، چرا كه هدايت نخستين همان آمادگى پذيرش حق است ، و اين هدايت برنامه وصول به مقصد مىباشد .\r\nضمنا جمله * ( أُولئِكَ هُمُ الْمُفْلِحُونَ ) * كه طبق ادبيات عرب ، دليل بر حصر است ، نشان مىدهد كه تنها راه رستگارى ، همين راه است ، راه نيكوكاران ، راه آنها كه با خدا و خلق خدا در ارتباطند ، و راه آنها كه به مبدء و معاد ايمان كامل دارند .\r\n","description":"","footnote":"","page_name":" 11 ","page_number":11},
  {"content":"\r\n\r\n[ سوره لقمان ‹ 31 › : آيات 6 تا 9 
  ]\r\nوَ مِنَ النَّاسِ مَنْ يَشْتَرِي لَهْوَ الْحَدِيثِ لِيُضِلَّ عَنْ سَبِيلِ اللَّه بِغَيْرِ عِلْمٍ وَيَتَّخِذَها هُزُواً أُولئِكَ لَهُمْ عَذابٌ مُهِينٌ ‹ 6 › وَإِذا تُتْلى عَلَيْه آياتُنا وَلَّى مُسْتَكْبِراً كَأَنْ لَمْ يَسْمَعْها كَأَنَّ فِي أُذُنَيْه وَقْراً فَبَشِّرْه بِعَذابٍ أَلِيمٍ ‹ 7 › إِنَّ الَّذِينَ آمَنُوا وَعَمِلُوا الصَّالِحاتِ لَهُمْ جَنَّاتُ النَّعِيمِ ‹ 8 › خالِدِينَ فِيها وَعْدَ اللَّه حَقًّا وَهُوَ الْعَزِيزُ الْحَكِيمُ ‹ 9 ›\r\n\r\nترجمه :\r\n6 - بعضى از مردم سخنان باطل و بيهوده خريدارى مىكنند تا مردم را از روى جهل و نادانى گمراه سازند ، و آيات الهى را به استهزا و سخريه گيرند ، براى آنها عذاب خوار كننده است .\r\n7 - هنگامى كه آيات ما بر او خوانده مىشود مستكبرانه روى بر مىگرداند ، گويى آن را نشنيده ، گويى اصلا گوشهايش سنگين است ! او را به عذاب دردناك بشارت ده .\r\n8 - ( ولى ) كسانى كه ايمان آورده‌اند و عمل صالح انجام داده‌اند باغهاى پر نعمت بهشت از آن آنهاست .\r\n9 - جاودانه در آن خواهند ماند ، اين وعده مسلم الهى است ، و اوست عزيز و حكيم ( شكست ناپذير و دانا ) .\r\n\r\nشان نزول :\r\nبعضى از مفسران گفته‌اند كه نخستين آيات مورد بحث در باره « نضر بن\r\n","description":"","footnote":"","page_name":" 12 ","page_number":12},
  {"content":"\r\nحارث « نازل شده است .\r\nاو مرد تاجرى بود و به ايران سفر مىكرد ، و در ضمن ، داستانهاى ايرانيان را براى قريش بازگو مىنمود ، و مىگفت : اگر محمد براى شما سرگذشت عاد و ثمود را نقل مىكند ، من داستانهاى رستم و اسفنديار ، و اخبار كسرى و سلاطين عجم را باز مىگويم ! ، آنها دور او را گرفته ، استماع قرآن را ترك مىگفتند .\r\nبعضى ديگر گفته‌اند كه اين قسمت از آيات در باره مردى نازل شده كه كنيز خواننده اى را خريدارى كرده بود و شب و روز براى او خوانندگى مىكرد و او را از ياد خدا غافل مىساخت .\r\nمرحوم « طبرسى » مفسر بزرگ ، بعد از ذكر اين شان نزول مىگويد :\r\nحديثى كه از پيامبر ص در اين زمينه نقل شده شان نزول فوق را تاييد مىكند ، چرا كه آن حضرت ص فرمود :\r\nلا يحل تعليم المغنيات و لا بيعهن ، و اثمانهن حرام و قد نزل تصديق ذلك فى كتاب اللَّه : « * ( وَمِنَ النَّاسِ مَنْ يَشْتَرِي لَهْوَ الْحَدِيثِ ) * . . . » .\r\n« آموزش دادن كنيزان خواننده ، و خريد و فروش آنها حرام است و درآمدى كه از اين راه به دست مىآيد نيز حرام است ، گواه اين مطلب چيزى است كه خداوند در كتابش فرموده : * ( وَمِنَ النَّاسِ مَنْ يَشْتَرِي لَهْوَ الْحَدِيثِ ) * . . . » .\r\n\r\nتفسير : غنا يكى از دامهاى بزرگ شياطين !\r\nدر اين آيات ، سخن از گروهى است كه درست در مقابل گروه « محسنين » و « مؤمنين » قرار دارند كه در آيات گذشته مطرح بودند .\r\nدر اينجا سخن از جمعيتى است كه سرمايه‌هاى خود را براى بيهودگى و گمراه ساختن مردم به كار مىگيرد ، و بدبختى دنيا و آخرت را براى خود مىخرد !\r\n","description":"","footnote":"","page_name":" 13 ","page_number":13},
  {"content":"\r\nنخست مىفرمايد : « بعضى از مردم ، سخنان باطل و بيهوده را خريدارى مىكنند تا خلق خدا را از روى جهل و نادانى ، از راه خدا گمراه سازند » ( * ( وَمِنَ النَّاسِ مَنْ يَشْتَرِي لَهْوَ الْحَدِيثِ لِيُضِلَّ عَنْ سَبِيلِ اللَّه بِغَيْرِ عِلْمٍ ) * ) .\r\n« و آيات خدا را به استهزاء و سخريه گيرند » ( * ( وَيَتَّخِذَها هُزُواً ) * ) ( 1 ) .\r\nو در پايان آيه اضافه مىكند : « عذاب خوار كننده از آن اين گروه است » ( * ( أُولئِكَ لَهُمْ عَذابٌ مُهِينٌ ) * ) .\r\nخريدارى كردن سخنان باطل و بيهوده يا به اين گونه است كه به راستى افسانه‌هاى خرافى و باطل را با دادن پول به دست آورند ، آن چنان كه در داستان « نضر بن حارث » خوانديم .\r\nو يا از اين طريق است كه براى ترتيب دادن مجالس لهو و باطل و خوانندگى كنيزان خواننده خريدارى كنند ، چنان كه در حديث پيامبر ص ضمن شان نزول بيان شد .\r\nو يا صرف كردن مال به هر صورت و به هر طريقى كه به وسيله آن به اين هدف نامشروع يعنى سخنان باطل و بيهوده برسند .\r\nعجب اينكه اين كوردلان مطالب باطل و بيهوده را به گرانترين قيمت خريدارى مىكردند ، اما آيات الهى و حكمت را كه پروردگار ، رايگان در اختيارشان گذارده ناديده مىگرفتند .\r\nاين احتمال نيز وجود دارد كه خريدارى ( اشتراء ) در اينجا معنى كنايى داشته باشد و منظور از آن هر گونه تلاش و كوشش براى رسيدن به اين منظور است .\r\n\r\n","description":"","footnote":"\r\n( 1 ) ضمير « يتخذها » به « آيات الكتاب » باز مىگردد كه در آيات قبل آمده است ، بعضى نيز احتمال داده‌اند كه به « سبيل » بر گردد ، كلمه « سبيل » گاهى به صورت مذكر و گاه به صورت مؤنث در آيات قرآن آمده است .\r\n","page_name":" 14 ","page_number":14},
  {"content":"\r\nو اما « * ( لَهْوَ الْحَدِيثِ ) * » ، مفهوم وسيع و گسترده اى دارد كه هر گونه سخنان يا آهنگهاى سرگرم كننده و غفلتزا را كه انسان را به بيهودگى يا گمراهى مىكشاند در بر مىگيرد ، خواه از قبيل « غنا » و الحان و آهنگهاى شهوتانگيز و هوسآلود باشد ، و خواه سخنانى كه نه از طريق آهنگ ، بلكه از طريق محتوى انسان را به بيهودگى و فساد ، سوق مىدهد .\r\nو يا از هر دو طريق ، چنان كه در تصنيفها و اشعار عاشقانه خوانندگان معمولى است كه هم محتوايش گمراه كننده است و هم آهنگش ! و يا مانند داستانهاى خرافى و اساطير كه سبب انحراف مردم از « صراط مستقيم » الهى مىگردد .\r\nو يا سخنان سخريه آميزى كه به منظور محو حق و تضعيف پايه‌هاى ايمان مطرح مىشود ، همانند چيزى كه از ابو جهل و يارانش نقل مىكنند كه رو به قريش مىكرد و مىگفت : « مىخواهيد شما را از » زقوم « كه » محمد « ما را به آن تهديد مىكند اطعام كنم ؟ ! سپس مىفرستاد و » كره و خرما « حاضر مىكردند و مىگفت :\r\nاين همان « زقوم » است ! . . . و به اين ترتيب آيات الهى را بباد استهزاء مىگرفت .\r\nبه هر حال « لهو الحديث » معناى گسترده اى دارد كه همه اينها و مانند آن را فرا مىگيرد ، و اگر در روايات اسلامى و سخنان مفسرين روى يكى از اينها انگشت گذارده شده است هرگز دليل بر انحصار و محدوديت مفهوم آيه نيست .\r\nدر احاديثى كه از طرق اهل بيت ع به ما رسيده تعبيرهايى ديده مىشود كه بيانگر همين وسعت مفهوم اين كلمه است :\r\nاز جمله در حديثى از امام صادق ع مىخوانيم :\r\nالغناء مجلس لا ينظر اللَّه الى اهله ، و هو مما قال اللَّه عز و جل « * ( وَمِنَ النَّاسِ مَنْ يَشْتَرِي لَهْوَ الْحَدِيثِ لِيُضِلَّ عَنْ سَبِيلِ اللَّه ) * »\r\n: « مجلس غنا و خوانندگى لهو و باطل ، مجلسى\r\n","description":"","footnote":"","page_name":" 15 ","page_number":15},
  {"content":"\r\nاست كه خدا به اهل آن نمىنگرد ، ( و آنها را مشمول لطفش قرار نمىدهد ) و اين مصداق همان چيزى است كه خداوند عز و جل فرموده « بعضى از مردم هستند كه سخنان بيهوده خريدارى مىكنند تا مردم را از راه خدا گمراه سازند » ( 1 ) .\r\nتعبير به « * ( لَهْوَ الْحَدِيثِ ) * » بجاى « الحديث اللهو » گويا اشاره به اين است كه هدف اصلى آنها همان لهو و بيهودگى است ، و سخن ، وسيله اى براى رسيدن به آن است .\r\nجمله « * ( لِيُضِلَّ عَنْ سَبِيلِ اللَّه ) * » نيز مفهوم وسيعى دارد كه هم گمراه كردن اعتقادى را شامل مىشود آن چنان كه در داستان نضر بن حارث و ابو جهل خوانديم و هم منحرف ساختن اخلاقى آن چنان كه در احاديث غنا آمده است .\r\nتعبير « به غير علم » اشاره به اين است كه اين گروه گمراه و منحرف حتى به مذهب باطل خود نيز ايمان ندارند ، بلكه صرفا از جهل و تقليدهاى كوركورانه پيروى مىكنند ، آنها جاهلانى هستند كه ديگران را نيز به جهل و نادانى خود گرفتار مىسازند .\r\nاين در صورتى است كه تعبير « به غير علم » را توصيف براى گمراه كنندگان بدانيم ، اما بعضى از مفسران نيز احتمال داده‌اند كه توصيفى براى « گمراه شوندگان » باشد ، يعنى مردم جاهل و بى خبر را ناآگاهانه به وادى انحراف و باطل مىكشانند .\r\nاين بيخبران گاه از اين هم فراتر مىروند ، يعنى تنها به جنبه‌هاى سرگرمى و غافل كننده اين مسائل قانع نمىشوند ، بلكه سخنان لهو و بيهوده خود را وسيله اى براى استهزاء و سخريه آيات الهى قرار مىدهند ، و اين همان است كه در آخر آيه فوق به آن اشاره كرده ، مىفرمايد : و يتخذها هزوا .\r\nاما توصيف عذاب به « مهين » ( خوار كننده و اهانت بار ) به خاطر آن است كه جريمه بايد همانند جرم باشد ، آنها نسبت به آيات الهى توهين كردند ، خداوند\r\n\r\n","description":"","footnote":"\r\n( 1 ) وسائل الشيعه ج 12 صفحه 228 ( باب تحريم الغناء ) .\r\n","page_name":" 16 ","page_number":16},
  {"content":"\r\nهم براى آنها مجازاتى تعيين كرده كه علاوه بر دردناك بودن توهين آور نيز مىباشد .\r\nآيه بعد به عكس العمل اين گروه در برابر آيات الهى اشاره كرده ، و در واقع آن را با عكس العملشان در برابر لهو الحديث مقايسه مىكند و مىگويد :\r\n« هنگامى كه آيات ما بر او خوانده مىشود مستكبرانه روى بر مىگرداند ، گويى آيات ما را نشنيده ، گويى اصلا گوشهايش سنگين است » و اصلا هيچ سخنى را نمىشنود ( * ( وَإِذا تُتْلى عَلَيْه آياتُنا وَلَّى مُسْتَكْبِراً كَأَنْ لَمْ يَسْمَعْها كَأَنَّ فِي أُذُنَيْه وَقْراً ) * ) .\r\nو در پايان ، كيفر دردناك چنين كسى را اين گونه بازگو مىكند : « او را به عذاب دردناك بشارت ده » ! ( * ( فَبَشِّرْه بِعَذابٍ أَلِيمٍ ) * ) .\r\nتعبير به * ( وَلَّى مُسْتَكْبِراً ) * اشاره به اين است كه رويگرداندن او تنها به خاطر مزاحمت با منافع دنيوى و هوسهايش نيست ، بلكه از اينهم فراتر مىرود و انگيزه استكبار و تكبر در برابر خدا و آيات خدا كه بزرگترين گناه است در عمل او نيز وجود دارد .\r\nجالب اينكه نخست مىگويد : « آن چنان بى اعتنايى به آيات الهى مىكند كه گويى اصلا آن را نشنيده و كاملا بى اعتنا از كنار آن مىگذرد » سپس اضافه مىكند : « نه تنها اين آيات را نمىشنود ، گويى اصلا كر است و هيچ سخنى را نمىشنود » ! جزاى چنين افراد نيز متناسب اعمالشان است همانگونه كه عملشان براى اهل حق درد آور بود ، خداوند مجازاتشان را نيز دردناك قرار داده ، و به عذاب اليمشان گرفتار مىسازد ! توجه به اين نكته نيز لازم است كه تعبير به « بشر » ( بشارت ده ) در مورد عذاب دردناك الهى متناسب با كار مستكبرانى است كه آيات الهى را به باد سخريه\r\n","description":"","footnote":"","page_name":" 17 ","page_number":17},
  {"content":"\r\nمىگرفتند و بو جهل صفتانى كه « زقوم جهنم » را با كره و خرما تفسير مىكردند ! در آيات بعد به شرح حال مؤمنان راستين باز مىگردد كه در آغاز اين مقايسه از آنان شروع شد ، در پايان نيز به آنان ختم گردد ، مىفرمايد : « كسانى كه ايمان آورده‌اند و عمل صالح انجام داده‌اند ، باغهاى پر نعمت بهشت از آن آنها است » ( * ( إِنَّ الَّذِينَ آمَنُوا وَعَمِلُوا الصَّالِحاتِ لَهُمْ جَنَّاتُ النَّعِيمِ ) * ) .\r\nآرى اين گروه بر عكس مستكبران بى ايمان ، و گمراه كنندگان كوردل كه نه آثار خدا را در جهان مىبينند و نه سخنان فرستادگان خدا را به گوش جان مىشنوند ، به حكم عقل و خرد بيدار و چشم بينا و گوش شنوا كه خدا نصيبشان كرده هم به آيات الهى ايمان مىآورند و هم در اعمال صالح خود آن را به كار مىگيرند و چه جالب است كه آنها « عذاب اليم » داشتند و اينها « جنات نعيم » دارند .\r\nمهمتر اينكه اين باغهاى پر نعمت بهشتى ، براى آنها جاودانه است « هميشه در آن خواهند ماند » ( * ( خالِدِينَ فِيها ) * ) .\r\n« اين وعده مسلم الهى است ، وعده اى تخلف ناپذير » ( * ( وَعْدَ اللَّه حَقًّا ) * ) .\r\nو خداوند نه وعده دروغين مىدهد ، و نه از وفاى به وعده‌هاى خود عاجز است ، چرا كه « او عزيز و قدرتمند ، و حكيم و آگاه است » ( * ( وَهُوَ الْعَزِيزُ الْحَكِيمُ ) * ) .\r\nاين نكته قابل دقت است كه در مورد مستكبران ، « عذاب » به صورت مفرد ذكر شده و در مورد مؤمنان صالح العمل ، « جنات » به صورت جمع ، چرا كه رحمت خدا همواره بر غضبش پيشى گرفته .\r\nتاكيد بر خلود و وعده حق الهى نيز تاكيدى بر همين فزونى « رحمت »\r\n","description":"","footnote":"","page_name":" 18 ","page_number":18},
  {"content":"\r\nبر « غضب » است .\r\n« نعيم » كه از ماده « نعمت » است ، معنى گسترده اى دارد كه همه انواع نعمتهاى مادى و معنوى را شامل مىشود ، حتى نعمتهايى كه براى ما محبوسان زندان تن در اين دنيا قابل درك نيست « راغب » در « مفردات » مىگويد : « نعيم » به معنى « نعمت بسيار » است ( النعيم النعمة الكثيرة ) .\r\n\r\nنكته‌ها :\r\n\r\n1 - تحريم غنا\r\nبدون شك غنا به طور اجمال از نظر مشهور علماى شيعه حرام است و شهرتى در سرحد اجماع و اتفاق دارد .\r\nبسيارى از علماى اهل سنت نيز بر اين عقيده تاكيد كرده‌اند ، هر چند بعضى از آنها استثناهايى براى آن قائل شده‌اند ، و شايد بعضى از اين استثناها در حقيقت استثناء نباشد و خارج از موضوع غنا محسوب شود ( و به اصطلاح تخصصا خارج است ) .\r\n« قرطبى » در ذيل آيات مورد بحث در همين زمينه چنين مىگويد : « غناى معمول در ميان گروهى از مردم ، هر گاه مشتمل بر اشعار عاشقانه در باره زنان و توصيف زيبائيهاى آنان ، و ذكر شراب و محرمات ديگر باشد ، همه علما در حرمت آن متفقند ، چرا كه مصداق لهو و غناى مذموم مىباشد ، و اما اگر از اين امور خالى گردد ، مختصرى از آن در اعياد و جشنهاى زفاف جائز است ، و همچنين براى نشاط بخشيدن به هنگام انجام كارهاى مشكل ، آن گونه كه در تاريخ اسلام در مساله حفر خندق آمده ، و يا اشعارى كه » انجشه « به هنگام حركت قافله به سوى مكه در حجة الوداع براى تحريك شتران مىخوانده است ، اما آنچه امروز در ميان » صوفيه « معمول است كه انواع آلات طرب را در اين زمينه به كار مىبرند\r\n","description":"","footnote":"","page_name":" 19 ","page_number":19},
  {"content":"\r\nحرام است « ( 1 ) .\r\nآنچه را كه قرطبى به صورت استثناء بيان كرده از قبيل خواندن « حدى » ( آواز مخصوص ) براى شتران يا اشعار مخصوصى كه مسلمانان با آهنگ به هنگام حفر خندق مىخواندند به احتمال قوى اصلا جزء غنا نبوده و نيست ، و شبيه اشعارى است كه گروهى با آهنگ مخصوص در راهپيماييها يا مجالس جشن و عزادارى مذهبى مىخوانند .\r\nدر منابع اسلامى دلائل زيادى بر تحريم غنا در دست است كه از جمله آيه فوق و * ( مِنَ النَّاسِ مَنْ يَشْتَرِي لَهْوَ الْحَدِيثِ ) * . . . و بعضى ديگر از آيات قرآن مىباشد كه حد اقل طبق رواياتى كه در تفسير اين آيات وارد شده بر غنا تطبيق گرديده ، و يا غنا از مصاديق آن شمرده شده است .\r\nدر حديثى از امام صادق ع مىخوانيم كه در تفسير آيه وَاجْتَنِبُوا قَوْلَ الزُّورِ ( حج - 30 ) فرمود :\r\nقول الزور الغناء :\r\n« سخن باطل همان غنا است » ( 2 ) .\r\nو نيز همان امام ع در تفسير آيه وَالَّذِينَ لا يَشْهَدُونَ الزُّورَ ( فرقان - 72 ) فرمود : « منظور از آن غنا است » ( 3 ) .\r\nو در تفسير همين آيه مورد بحث ، روايات متعددى از امام باقر ع و امام صادق ع و امام على بن موسى الرضا ع نقل شده است كه يكى از مصداقهاى « لهو الحديث » را كه موجب « عذاب مهين » است غنا معرفى كرده‌اند ( 4 ) .\r\nعلاوه بر اين روايات فراوان ديگرى - منهاى تفسير آيات - در منابع اسلامى ديده مىشود كه تحريم غنا را بطور مؤكد بيان مىكند .\r\nدر حديثى كه از « جابر بن عبد اللَّه » از پيامبر ص نقل شده مىخوانيم :\r\nكان ابليس اول من تغنى : « شيطان اولين كسى بود كه غنا خواند » ( 5 ) .\r\n\r\n","description":"","footnote":"\r\n( 1 ) « تفسير قرطبى » ج 7 ص 5136 .\r\n( 2 و 3 و 4 و 5 ) « وسائل الشيعه » ج 12 صفحه 225 تا 227 - 231 ( باب 99 تحريم الغناء ) .\r\n","page_name":" 20 ","page_number":20},
  {"content":"\r\nو در حديث ديگرى از امام صادق ع چنين آمده است :\r\nبيت الغناء لا - تؤمن فيه الفجيعة ، و لا تجاب فيه الدعوة ، و لا يدخله الملك :\r\n« خانه اى كه در آن غنا باشد ، ايمن از مرگ و مصيبت دردناك نيست ، و دعا در آن به اجابت نمىرسد ، و فرشتگان وارد آن نمىشوند » ( 1 ) .\r\nو در حديث ديگرى از همان امام ع مىخوانيم :\r\nالغناء يورث النفاق ، و يعقب الفقر :\r\n« غنا ، روح نفاق را پرورش مىدهد و فقر و بدبختى مىآفريند » ( 2 ) .\r\nدر حديث ديگر كه از امام صادق ع نقل شده از جمله كسانى را كه ملعون و دور از رحمت خدا شمرده است زن خواننده و كسى است كه اجرتى به او مىدهد و كسى كه آن پول را مصرف مىنمايد ! ( المغنية ملعونة ، و من اداها ملعون ، و آكل كسبها ملعون ) ( 3 ) .\r\nدر منابع معروف اهل سنت نيز روايات متعددى در اين زمينه نقل شده است .\r\nاز جمله روايتى است كه در « در المنثور » از جمع كثيرى از محدثين از ابى امامة از پيغمبر گرامى اسلام ص نقل كرده است كه فرمود :\r\nلا يحل تعليم المغنيات و لا بيعهن و اثمانهن حرام\r\n: « تعليم زنان خواننده حلال نيست ، و همچنين خريد و فروش اين كنيزان ، و چيزى كه در مقابل آن گرفته مىشود نيز حرام است » ( 4 ) .\r\nنظير همين معنى را نويسنده التاج از ترمذى و امام احمد نقل كرده است ( التاج جلد 5 صفحه 287 ) .\r\n« ابن مسعود » از پيامبر ص نقل مىكند كه فرمود :\r\nالغناء ينبت النفاق\r\n\r\n","description":"","footnote":"\r\n( 1 و 2 ) وسائل الشيعه جلد 12 صفحه 225 - 230 .\r\n( 3 ) سفينة البحار ج 2 صفحه 338 .\r\n( 4 ) در المنثور ذيل آيه مورد بحث .\r\n","page_name":" 21 ","page_number":21},
  {"content":"\r\nفى القلب كما ينبت الماء البقل :\r\n« غنا روح نفاق را در قلب پرورش مىدهد همانگونه كه آب گياهان را » ! ( 1 ) .\r\nروى هم رفته رواياتى كه در اين زمينه نقل شده است بقدرى زياد است كه به حد تواتر مىرسد ، و به همين دليل اكثر علماى اسلام فتوى به حرمت داده‌اند علاوه بر علماى شيعه كه تقريبا در اين سخن اتفاق نظر دارند ، تحريم آن از ابو حنيفه نيز نقل شده است ، و هنگامى كه از احمد پيشواى معروف اهل سنت در باره غنا سؤال كردند در پاسخ گفت : ينبت النفاق : « روح نفاق را در آدمى مىروياند » ! .\r\nو مالك ، پيشواى ديگر اهل سنت در پاسخ اين سؤال گفت : يفعله الفساق :\r\n« مردم فاسق به دنبال آن مىروند » ! و « شافعى » تصريح كرده است كه شهادت اصحاب غنا قبول نيست ، و اين خود دليل بر فسق آنها است .\r\nاز اصحاب شافعى نيز نقل شده كه فتواى شافعى را تحريم مىدانند ، بر خلاف آنچه بعضى پنداشته‌اند » .\r\n\r\n2 - غناء چيست ؟\r\nدر حرمت غناء چندان مشكلى وجود ندارد ، مشكل تشخيص موضوع غناء است .\r\nآيا هر صوت خوش و زيبايى غنا است ؟\r\nمسلما چنين نيست ، زيرا در روايات اسلامى آمده و سيره مسلمين نيز حكايت مىكند كه قرآن و اذان و مانند آن را با صداى خوش و زيبا بخوانيد .\r\n\r\n","description":"","footnote":"\r\n( 1 ) تفسير روح المعانى ذيل آيه مورد بحث .\r\n( 2 ) « روح المعانى » ذيل آيات مورد بحث .\r\n","page_name":" 22 ","page_number":22},
  {"content":"\r\nآيا غنا هر صدايى است كه در آن « ترجيع » ( رفت و آمد صدا در حنجره و به اصطلاح غلت دادن ) باشد ؟ آن نيز ثابت نيست .\r\nآنچه از مجموع كلمات فقهاء و سخنان اهل سنت در اين زمينه مىتوان استفاده كرد اين است كه غناء ، آهنگهاى طربانگيز و لهو و باطل است .\r\nو به عبارت روشنتر : غناء آهنگهايى است كه متناسب مجالس فسق و فجور و اهل گناه و فساد مىباشد .\r\nو باز به تعبير ديگر : غناء به صوتى گفته مىشود كه قواى شهوانى را در انسان تحريك مىنمايد ، و انسان در آن حال احساس مىكند كه اگر در كنار آن صدا ، شراب و فساد جنسى نيز باشد كاملا مناسب است ! .\r\nاين نكته نيز قابل توجه است كه گاه يك « آهنگ » هم خودش غنا و لهو و باطل است و هم محتواى آن ، به اين ترتيب كه اشعار عشقى و فسادانگيز را با آهنگهاى مطرب بخوانند ، و گاه تنها آهنگ ، غنا است ، به اين ترتيب كه اشعار پر محتوى يا آيات قرآن و دعاء و مناجات را به آهنگى بخوانند كه مناسب مجالس عياشان و فاسدان است ، و در هر دو صورت حرام مىباشد ( دقت كنيد ) .\r\nذكر اين نكته نيز لازم است كه گاه براى غنا دو رقم معنى ذكر مىشود « معنى عام » و « معنى خاص » ، معنى خاص همان است كه در بالا گفتيم يعنى آهنگهاى تحريك شهوات و متناسب مجالس فسق و فجور .\r\nولى معنى عام هر گونه صوت زيبا است ، و لذا آنها كه غنا را به معنى عام تفسير كرده‌اند بر آن دو قسم قائل شده‌اند « غناى حلال » و « غناى حرام » .\r\nمنظور از غناى حرام همان است كه در بالا گفته شد و منظور از غناى حلال صداى زيبا و خوشى است كه مفسده انگيز نباشد ، و متناسب با مجالس فسق و فجور نگردد .\r\nبنا بر اين در اصل تحريم غنا تقريبا اختلافى نيست ، اختلاف در نحوه تفسير\r\n","description":"","footnote":"","page_name":" 23 ","page_number":23},
  {"content":"\r\nآن است .\r\nالبته « غنا » مصاديق مشكوكى نيز دارد ( مانند همه مفاهيم ديگر ) كه انسان به راستى نمىداند فلان صوت مناسب مجالس فسق و فجور است يا نه ؟ و در اين صورت به حكم اصل برائت محكوم به حليت است ( البته بعد از آگاهى كافى از مفهوم عرفى غنا طبق تعريف فوق ) .\r\nو از اينجا روشن مىشود صداها و آهنگهاى حماسى كه متناسب ميدانهاى نبرد و يا ورزش و يا مانند آن است دليلى بر تحريم آن نيست .\r\nالبته در زمينه غنا بحثهاى ديگرى نيز وجود دارد از قبيل پاره اى از استثناها كه بعضى براى آن قائل شده‌اند ، و جمعى آن را انكار كرده‌اند ، و مسائل ديگر كه بايد در كتب فقهى از آن سخن گفت .\r\nآخرين سخنى كه در اينجا ذكر آن را لازم مىدانيم اين است كه آنچه در بالا گفتيم مربوط به خوانندگى است و اما استفاده از آلات موسيقى و حرمت آن بحث ديگرى دارد كه از موضوع اين سخن خارج است .\r\n\r\n3 - فلسفه تحريم غنا\r\nدقت در مفهوم « غنا » با شرائطى كه در شرح موضوع آن گفتيم ، فلسفه تحريم آن را به خوبى روشن مىسازد .\r\nدر يك بررسى كوتاه به مفاسد زير برخورد مىكنيم :\r\n\r\nالف : تشويق به فساد اخلاق -\r\nتجربه نشان داده است - و تجربه بهترين شاهد و گواه است - كه بسيارى افراد تحت تاثير آهنگهاى غناء ، راه تقوى و پرهيزكارى را رها كرده ، و به شهوات و فساد روى مىآورند .\r\nمجلس غنا معمولا مركز انواع مفاسد است و آنچه به اين مفاسد دامن مىزند همان غناء است .\r\n","description":"","footnote":"","page_name":" 24 ","page_number":24},
  {"content":"\r\nدر بعضى از گزارشهايى كه در جرائد خارجى آمده مىخوانيم كه در مجلسى كه گروهى از دختران و پسران بودند ، و آهنگ خاصى از غناء در آنجا اجرا شد آن چنان هيجانى به دختران و پسران دست داد كه به يكديگر حمله ور شدند و فجايع زيادى بار آوردند كه قلم از ذكر آن شرم دارد .\r\nدر تفسير « روح المعانى » ، سخنى از يكى از سران « بنى اميه » نقل مىكند كه به آنها مىگفت : از غنا بپرهيزيد كه حيا را كم مىكند ، شهوت را مىافزايد شخصيت را در هم مىشكند ، جانشين شراب مىشود ، و همان كارى را مىكند كه مستى انجام مىدهد ( 1 ) .\r\nو اين نشان مىدهد كه حتى آنها نيز به مفاسد آن پى برده بودند .\r\nو اگر مىبينيم در روايات اسلامى كرارا آمده است كه غنا روح نفاق را در قلب پرورش مىدهد اشاره به همين حقيقت است ، روح نفاق همان روح آلودگى به فساد و كناره گيرى از تقوا و پرهيزكارى است .\r\nو نيز اگر در روايات آمده است كه فرشتگان در خانه اى كه غنا در آن است وارد نمىشوند به خاطر همين آلودگى به فساد است ، چرا كه فرشتگان پاكند و طالب پاكيند ، و از اين محيطهاى آلوده بيزارند .\r\n\r\nب - غافل شدن از ياد خدا -\r\nتعبير به « لهو » كه در تفسير « غنا » در بعضى از روايات اسلامى آمده است ، اشاره به همين حقيقت است كه غناء انسان را آن چنان مست شهوات مىكند كه از ياد خدا غافل مىسازد .\r\nدر آيات فوق خوانديم كه « لهو الحديث » ، يكى از عوامل « ضلالت » از « سبيل اللَّه » است ، و موجب « عذاب اليم » .\r\n\r\n","description":"","footnote":"\r\n( 1 ) تفسير روح المعانى جلد 21 صفحه 60 .\r\n","page_name":" 25 ","page_number":25},
  {"content":"\r\nدر حديثى از على ع مىخوانيم :\r\nكل ما الهى عن ذكر اللَّه فهو من الميسر :\r\n« هر چيزى كه انسان را از ياد خدا غافل كند ( و در شهوات فرو ببرد ) آن در حكم قمار است » ( 1 ) .\r\n\r\nج - آثار زيانبار بر اعصاب -\r\nغنا و موسيقى در حقيقت ، يكى از عوامل مهم تخدير اعصاب است ، و به تعبير ديگر مواد مخدر گاهى از طريق دهان و نوشيدن وارد بدن مىشوند ، ( مانند شراب ) .\r\nو گاه از طريق بوئيدن و حس شامه ( مانند هروئين ) .\r\nو گاه از طريق تزريق ( مانند مرفين ) .\r\nو گاه از طريق حس سامعه است ( مانند غنا ) .\r\nبه همين دليل گاهى غنا و آهنگهاى مخصوصى ، چنان افراد را در نشئه فرو مىبرد ، كه حالتى شبيه به مستى به آنها دست مىدهد ، البته گاه به اين مرحله نمىرسد اما در عين حال تخدير خفيف ايجاد مىكند .\r\nو به همين دليل بسيارى از مفاسد مواد مخدر در غنا وجود دارد ، خواه تخدير آن خفيف باشد يا شديد .\r\n« توجه دقيق به بيوگرافى مشاهير موسيقىدانان نشان مىدهد كه در دوران عمر به تدريج دچار ناراحتيهاى روحى گرديده‌اند ، تا آنجا كه رفته رفته اعصاب خود را از دست داده ، و عده اى مبتلا به بيماريهاى روانى شده ، و گروهى مشاعر خود را از كف داده ، و به ديار جنون رهسپار شده‌اند ، دسته اى فلج و ناتوان گرديده بعضى هنگام نواختن موسيقى درجه فشار خونشان بالا رفته و دچار سكته ناگهانى شده‌اند » ( 2 ) .\r\n\r\n","description":"","footnote":"\r\n( 1 ) وسائل الشيعه جلد 12 صفحه 235 .\r\n( 2 ) تاثير موسيقى بر روان و اعصاب صفحه 26 .\r\n","page_name":" 26 ","page_number":26},
  {"content":"\r\nدر بعضى از كتبى كه در زمينه آثار زيانبار موسيقى بر اعصاب آدمى نوشته شده است حالات جمعى از موسيقى دانان و خوانندگان معروف آمده است كه به هنگام اجراى برنامه گرفتار سكته و مرگ ناگهانى شده ، و در همان مجلس جان خود را از دست داده‌اند ( 1 ) .\r\nكوتاه سخن اينكه آثار زيانبخش غنا و موسيقى بر اعصاب تا سر حد توليد جنون ، و بر قلب و فشار خون ، و تحريكات نامطلوب ديگر به حدى است كه نياز به بحث زيادى ندارد .\r\nاز آمارهايى كه از مرگ و ميرها در عصر ما تهيه شده چنين استفاده مىشود كه مرگهاى ناگهانى نسبت به گذشته افزايش زيادى يافته است ، عوامل اين افزايش را امور مختلفى ذكر كرده‌اند از جمله افزايش غنا و موسيقى در سطح جهان .\r\n\r\nد - غنا يكى از ابزار كار استعمار\r\nاستعمارگران جهان هميشه از بيدارى مردم ، مخصوصا نسل جوان ، وحشت داشته‌اند ، به همين دليل بخشى از برنامه‌هاى گسترده آنها براى ادامه استعمار ، فرو بردن جامعه‌ها در غفلت و بيخبرى و ناآگاهى و گسترش انواع سرگرميهاى ناسالم است .\r\nامروز مواد مخدر تنها جنبه تجارتى ندارد ، بلكه يك ابزار مهم سياسى ، يعنى سياستهاى استعمارى است ، ايجاد مراكز فحشاء ، كلوپهاى قمار و همچنين سرگرميهاى ناسالم ديگر ، و از جمله توسعه غنا و موسيقى ، يكى از مهمترين ابزارى است كه آنها براى تخدير افكار مردم بر آن اصرار دارند ، و به همين دليل قسمت عمده وقت راديوهاى جهان را موسيقى تشكيل مىدهد و از برنامه‌هاى عمده وسائل ارتباط جمعى همين موضوع است .\r\n\r\n","description":"","footnote":"\r\n( 1 ) به همان مدرك سابق صفحه 92 به بعد مراجعه شود .\r\n","page_name":" 27 ","page_number":27},
  {"content":"\r\n\r\n[ سوره لقمان ‹ 31 › : آيات 10 تا 11 
  ]\r\nخَلَقَ السَّماواتِ بِغَيْرِ عَمَدٍ تَرَوْنَها وَأَلْقى فِي الأَرْضِ رَواسِيَ أَنْ تَمِيدَ بِكُمْ وَبَثَّ فِيها مِنْ كُلِّ دابَّةٍ وَأَنْزَلْنا مِنَ السَّماءِ ماءً فَأَنْبَتْنا فِيها مِنْ كُلِّ زَوْجٍ كَرِيمٍ ‹ 10 › هذا خَلْقُ اللَّه فَأَرُونِي ما ذا خَلَقَ الَّذِينَ مِنْ دُونِه بَلِ الظَّالِمُونَ فِي ضَلالٍ مُبِينٍ ‹ 11 ›\r\n\r\nترجمه :\r\n10 - آسمانها را بدون ستونى كه قابل رؤيت باشد آفريد ، و در زمين كوه هايى افكند تا شما را به لرزه در نياورد ، و از هر گونه جنبنده روى آن منتشر ساخت ، و از آسمان آبى نازل كرديم ، و به وسيله آن در روى زمين انواع گوناگونى از جفتهاى گياهان پر ارزش رويانديم .\r\n11 - اين آفرينش خداست ، اما به من نشان دهيد معبودانى كه غير او هستند چه چيز را آفريده‌اند ؟ ولى ظالمان در گمراهى آشكارند .\r\n\r\nتفسير : اين آفرينش خدا است ، ديگران چه آفريده‌اند ؟\r\nبه دنبال بحثى كه پيرامون قرآن ، و ايمان به آن در آيات گذشته بود در دو آيه مورد بحث از دلائل توحيد كه يكى ديگر از اساسىترين اصول اعتقادى است سخن مىگويد .\r\nدر آيه نخست به پنج قسمت از آفرينش پروردگار كه پيوند ناگسستنى با\r\n","description":"","footnote":"","page_name":" 28 ","page_number":28},
  {"content":"\r\nهم دارند ( آفرينش آسمان ، و معلق بودن كرات در فضا و نيز آفرينش كوه‌ها براى حفظ ثبات زمين ، و سپس آفرينش جنبندگان ، و بعد از آن آب و گياهان كه وسيله تغذيه آنها است ) اشاره مىكند .\r\nمىفرمايد : « خداوند آسمانها را بدون ستونى كه قابل رؤيت باشد آفريد » ( * ( خَلَقَ السَّماواتِ بِغَيْرِ عَمَدٍ تَرَوْنَها ) * ) .\r\n« عمد » ( بر وزن قمر ) جمع « عمود » به معنى ستون است ، و مقيد ساختن آن به « ترونها » ، دليل بر اين است كه آسمان ستونهاى مرئى ندارد ، مفهوم اين سخن آنست كه ستونهايى دارد اما غير قابل رؤيت نيست ، و چنان كه پيش از اين هم در تفسير سوره رعد گفته‌ايم ، اين تعبير اشاره لطيفى است به قانون جاذبه و دافعه كه همچون ستونى بسيار نيرومند اما نامرئى كرات آسمانى را در جاى خود نگه داشته .\r\nدر حديثى كه « حسين بن خالد » از امام « على بن موسى الرضا » ع نقل كرده به اين معنى تصريح شده است ، فرمود :\r\nسبحان اللَّه ، ا ليس اللَّه يقول * ( بِغَيْرِ عَمَدٍ تَرَوْنَها ) * ؟ قلت بلى ، فقال : ثم عمد و لكن لا ترونها :\r\n« منزه است خدا ، آيا خداوند نمىفرمايد بدون ستونى كه آن را مشاهده كنيد ؟ راوى مىگويد :\r\nعرض كردم آرى ، فرمود : پس ستونهايى هست ولى شما آن را نمىبينيد « ! ( 1 ) و ( 2 ) .\r\nبه هر حال جمله فوق يكى از معجزات علمى قرآن مجيد است كه شرح بيشتر آن را در ذيل آيه 2 سوره رعد ( جلد 10 صفحه 110 ) آورديم .\r\nسپس در باره فلسفه « آفرينش كوه‌ها » مىگويد : « خداوند در زمين كوه هايى افكند تا شما را مضطرب و متزلزل نكند »\r\n\r\n","description":"","footnote":"\r\n( 1 ) « تفسير برهان » جلد 2 صفحه 278 .\r\n( 2 ) آنها كه آيه فوق را دليل بر نفى مطلق ستون گرفته‌اند مجبورند تقديم و تاخير در آيه قائل شوند و بگويند در اصل چنين بوده « خلق السماوات ترونها به غير عمد » و اين مسلما بر خلاف ظاهر است .\r\n","page_name":" 29 ","page_number":29},
  {"content":"\r\n( وَأَلْقى فِي الأَرْضِ رَواسِيَ أَنْ تَمِيدَ بِكُمْ ) ( 1 ) .\r\nاين آيه كه نظائر فراوانى در قرآن دارد نشان مىدهد كه كوه‌ها وسيله ثبات زمينند ، امروز از نظر علمى نيز اين حقيقت ثابت شده كه كوه‌ها از جهات متعددى مايه ثبات زمين هستند .\r\n- از اين نظر كه ريشه‌هاى آنها به هم پيوسته و همچون زره محكمى ، كره زمين را در برابر فشارهايى كه از حرارت درونى ناشى مىشود حفظ مىكند ، و اگر آنها نبودند زلزله‌هاى ويرانگر آن قدر زياد بود كه شايد مجالى به انسان براى زندگى نمىداد .\r\nو از اين نظر كه اين قشر محكم در برابر فشار جاذبه ماه و خورشيد مقاومت مىكند كه اگر كوه‌ها نبود ، جزر و مد عظيمى در پوسته خاكى زمين به وجود مىآمد كه بى شباهت به جزر و مد درياها نبودند و زندگى را بر انسان ناممكن مىساخت .\r\n- و از اين نظر كه فشار طوفانها را در هم مىشكند ، و تماس هواى مجاور زمين را به هنگام حركت وضعى زمين به حد اقل مىرساند و اگر آنها نبودند صفحه زمين همچون كويرهاى خشك در تمام طول شب و روز صحنه طوفانهاى مرگبار و بادهاى در هم كوبنده بود ( 2 ) .\r\nحال كه نعمت آرامش آسمان به وسيله ستون نامرئيش ، و آرامش زمين به وسيله كوه‌ها تامين شد نوبت به آفرينش موجودات زنده و آرامش آنها مىرسد كه در محيطى آرام بتوانند قدم به عرصه حيات بگذارند ، مىگويد : « و در روى زمين از هر جنبنده اى منتشر ساخت » ( وَبَثَّ فِيها مِنْ كُلِّ دَابَّةٍ ) .\r\n\r\n","description":"","footnote":"\r\n( 1 ) « تميد » از ماده « ميد » ( بر وزن صيد ) به معنى تزلزل و اضطراب اشياء عظيم است ، و جمله * ( أَنْ تَمِيدَ بِكُمْ ) * در تقدير « لئلا تميد بكم » بوده است .\r\n( 2 ) توضيح بيشتر در باره فوائد كوه‌ها را در جلد 10 صفحه 113 به بعد مطالعه فرمايند .\r\n","page_name":" 30 ","page_number":30},
  {"content":"\r\nتعبير به « مِنْ كُلِّ دَابَّةٍ » ، اشاره به تنوع حيات و زندگى در چهره‌هاى مختلف است از جنبندگانى كه از كوچكى با چشم عادى ديده نمىشوند و سرتاسر محيط ما را پر كرده‌اند گرفته ، تا جنبندگان غولپيكرى كه عظمت آنها انسان را در وحشت فرو مىبرد .\r\nهمچنين جنبندگان به رنگهاى مختلف و چهره‌هاى كاملا متفاوت ، آبزيان و هوا زيان ، پرندگان و خزندگان ، حشرات گوناگون و مانند آنها كه هر كدام براى خود عالمى دارند ، و مساله حيات را در صدها هزار آئينه منعكس مىسازند .\r\nاما پيدا است كه اين جنبندگان نياز به آب و غذا دارند ، لذا در جمله‌هاى بعد به اين دو موضوع اشاره كرده مىگويد : « از آسمان آبى فرستاديم و به وسيله آن در روى زمين ، انواع گوناگونى از جفتهاى گياهان پر ارزش رويانديم » ( * ( وَأَنْزَلْنا مِنَ السَّماءِ ماءً فَأَنْبَتْنا فِيها مِنْ كُلِّ زَوْجٍ كَرِيمٍ ) * ) .\r\nبه اين ترتيب اساس زندگى همه جنبندگان ، مخصوصا انسان را كه آب و گياه تشكيل مىدهد بيان مىكند ، سفره اى است گسترده با غذاهاى متنوع در سرتاسر روى زمين كه هر يك از آنها از نظر آفرينش ، دليلى است بر عظمت و قدرت پروردگار .\r\nقابل توجه اينكه در بيان آفرينش سه قسمت نخست ، افعال به صورت غائب ذكر شده ، ولى به مساله نزول باران و پرورش گياهان كه مىرسد ، افعال را به صورت متكلم بيان كرده مىفرمايد : ما از آسمان آبى فرستاديم ، و ما در زمين گياهانى رويانديم » .\r\nاين خود يكى از فنون فصاحت است كه به هنگام ذكر امور مختلف ، آنها را در دو يا چند شكل متنوع بيان كنند تا شنونده هيچگونه احساس خستگى\r\n","description":"","footnote":"","page_name":" 31 ","page_number":31},
  {"content":"\r\nنكنند ، بعلاوه اين تعبير نشان مىدهد كه نزول باران و پرورش گياهان مورد توجه خاصى بوده است .\r\nاين آيه بار ديگر به « زوجيت در جهان گياهان » اشاره مىكند كه آن نيز از معجزات علمى قرآن است ، چرا كه در آن زمان ، زوجيت ( وجود جنس نر و ماده ) در جهان گياهان بطور گسترده ثابت نشده بود ، و قرآن از آن پرده برداشت ( شرح بيشتر پيرامون اين مساله را مىتوانيد در جلد 15 ذيل آيه 7 سوره شعراء مطالعه فرمائيد ) .\r\nضمنا توصيف زوجهاى گياهان به « كريم » اشاره به انواع مواهبى است كه در آنها وجود دارد .\r\nبعد از ذكر عظمت خداوند در جهان آفرينش ، و چهره‌هاى مختلفى از خلقت روى سخن را به مشركان كرده و آنها را مورد باز خواست قرار مىدهد ، مىگويد : « اين آفرينش خدا است ، اما به من نشان دهيد معبودانى كه غير او هستند چه چيز را آفريده‌اند » ؟ ! ( * ( هذا خَلْقُ اللَّه فَأَرُونِي ما ذا خَلَقَ الَّذِينَ مِنْ دُونِه ) * ) .\r\nمسلما آنها نمىتوانستند ادعا كنند هيچيك از مخلوقات اين جهان مخلوق بتها هستند ، بنا بر اين آنها به توحيد خالقيت معترف بودند ، با اينحال چگونه مىتوانستند شرك در عبادت را توجيه كنند ، چرا كه توحيد خالقيت دليل بر توحيد ربوبيت و يگانگى مدبر عالم ، و آن هم دليل بر توحيد عبوديت است .\r\nلذا در پايان آيه ، عمل آنها را منطبق بر ظلم و ضلال شمرده مىگويد : « ولى ظالمان در گمراهى آشكارند » ( * ( بَلِ الظَّالِمُونَ فِي ضَلالٍ مُبِينٍ ) * ) .\r\nمىدانيم « ظلم » معنى گسترده اى دارد كه شامل قرار دادن هر چيز در غير\r\n","description":"","footnote":"","page_name":" 32 ","page_number":32},
  {"content":"\r\nمحل مىشود ، و از آنجا كه مشركان عبادت و گاه تدبير جهان را در اختيار بتها مىگذاشتند مرتكب بزرگترين ظلم و ضلالت بودند .\r\nضمنا تعبير فوق اشاره لطيفى است به ارتباط « ظلم » و « ضلال » ، زيرا هنگامى كه انسان موقعيت موجودات عينى را در جهان نشناسد ، يا بشناسد و رعايت نكند و هر چيز را در جاى خويش نبيند ، مسلما اين ظلم سبب ضلالت و گمراهى او خواهد شد .\r\n","description":"","footnote":"","page_name":" 33 ","page_number":33},
  {"content":"\r\n\r\n[ سوره لقمان ‹ 31 › : آيات 12 تا 15 
  ]\r\nوَ لَقَدْ آتَيْنا لُقْمانَ الْحِكْمَةَ أَنِ اشْكُرْ لِلَّه وَمَنْ يَشْكُرْ فَإِنَّما يَشْكُرُ لِنَفْسِه وَمَنْ كَفَرَ فَإِنَّ اللَّه غَنِيٌّ حَمِيدٌ ‹ 12 › وَإِذْ قالَ لُقْمانُ لابْنِه وَهُوَ يَعِظُه يا بُنَيَّ لا تُشْرِكْ بِاللَّه إِنَّ الشِّرْكَ لَظُلْمٌ عَظِيمٌ ‹ 13 › وَوَصَّيْنَا الإِنْسانَ بِوالِدَيْه حَمَلَتْه أُمُّه وَهْناً عَلى وَهْنٍ وَفِصالُه فِي عامَيْنِ أَنِ اشْكُرْ لِي وَلِوالِدَيْكَ إِلَيَّ الْمَصِيرُ ‹ 14 › وَإِنْ جاهَداكَ عَلى أَنْ تُشْرِكَ بِي ما لَيْسَ لَكَ بِه عِلْمٌ فَلا تُطِعْهُما وَصاحِبْهُما فِي الدُّنْيا مَعْرُوفاً وَاتَّبِعْ سَبِيلَ مَنْ أَنابَ إِلَيَّ ثُمَّ إِلَيَّ مَرْجِعُكُمْ فَأُنَبِّئُكُمْ بِما كُنْتُمْ تَعْمَلُونَ ‹ 15 ›\r\n\r\nترجمه :\r\n12 - ما به لقمان حكمت داديم ( و به او گفتيم ) شكر خدا را بجاى آور ، هر كس شكرگزارى كند به سود خويش شكر كرده ، و آن كس كه كفران كند ( زيانى به خدا نمىرساند ) چرا كه خداوند بى نياز و ستوده است .\r\n13 - به خاطر بياور هنگامى را كه لقمان به فرزندش گفت - در حالى كه او را موعظه مىكرد - پسرم ! چيزى را شريك خدا قرار مده كه شرك ظلم عظيمى است .\r\n","description":"","footnote":"","page_name":" 34 ","page_number":34},
  {"content":"\r\n14 - و ما به انسان در باره پدر و مادرش سفارش كرديم ، مادرش او را با زحمت روى زحمت حمل كرد ، ( و به هنگام باردارى هر روز رنج و ناراحتى تازه اى را متحمل مىشد ) و دوران شيرخوارگى او در دو سال پايان مىيابد ( آرى به او توصيه كردم ) كه شكر براى من و براى پدر و مادرت بجا آور كه بازگشت همه شما به سوى من است .\r\n15 - و هر گاه آنها تلاش كنند كه موجودى را شريك من قرار دهى كه از آن آگاهى ندارى ( بلكه مىدانى باطل است ) از آنها اطاعت مكن ، ولى با آنها در دنيا به طرز شايسته اى رفتار كن ، و پيروى از راه كسانى بنما كه به سوى من آمده‌اند ، سپس بازگشت همه شما به سوى من است و من شما را از آنچه عمل مىكرديد آگاه مىكنم .\r\n\r\nتفسير : احترام پدر و مادر :\r\nبه تناسب بحثهاى گذشته پيرامون توحيد و شرك و اهميت و عظمت قرآن و حكمتى كه در اين كتاب آسمانى به كار رفته ، در آيات مورد بحث و چند آيه بعد از آن ، سخن از « لقمان حكيم » و بخشى از اندرزهاى مهم اين مرد الهى در زمينه توحيد و مبارزه با شرك به ميان آمده ، و مسائل مهم اخلاقى كه در اندرزهاى لقمان به فرزندش منعكس است نيز بازگو شده است .\r\nاين اندرزهاى دهگانه كه در طى شش آيه بيان شده هم مسائل اعتقادى را به طرز جالبى بيان مىكند ، و هم اصول وظايف دينى ، و هم مباحث اخلاقى را .\r\nدر اينكه « لقمان » كه بود ؟ و چه ويژگيهايى داشت ؟ در بحث نكات بخواست خدا سخن خواهيم گفت ، ولى در اينجا همين اندازه مىگوئيم كه قرائن نشان مىدهد او پيامبر نبود ، بلكه مردى بود وارسته و مهذب كه در ميدان مبارزه با هواى نفس پيروز شده ، و خداوند نيز چشمه‌هاى علم و حكمت را در قلب او گشوده بود .\r\n","description":"","footnote":"","page_name":" 35 ","page_number":35},
  {"content":"\r\nدر عظمت مقام او همين بس كه خدا اندرزهايش را در كنار سخنان خود قرار داده ، و در لابلاى آيات قرآن ذكر فرموده است ، آرى هنگامى كه قلب انسان بر اثر پاكى و تقوى به نور حكمت روشن گردد ، سخنان الهى بر زبانش جارى مىشود و همان مىگويد كه خدا مىگويد ، و آن گونه مىانديشد كه خدا مىپسندد ! با اين توضيح كوتاه به تفسير آيات باز مىگرديم .\r\nدر نخستين آيه مىفرمايد : « ما به لقمان حكمت داديم ، و به او گفتيم كه براى خدا شكرگزارى كن ، چرا كه هر كس شكر نعمت او را ادا كند ، به سود خويش شكر كرده ، و هر كس كفران كند ، زيانى به خدا نمىرساند ، چرا كه خداوند ، بى نياز و ستوده است ( * ( وَلَقَدْ آتَيْنا لُقْمانَ الْحِكْمَةَ أَنِ اشْكُرْ لِلَّه وَمَنْ يَشْكُرْ فَإِنَّما يَشْكُرُ لِنَفْسِه وَمَنْ كَفَرَ فَإِنَّ اللَّه غَنِيٌّ حَمِيدٌ ) * ) ( 1 ) .\r\nدر اينكه « حكمت » چيست ؟ بايد گفت براى « حكمت » معانى فراوانى ذكر كرده‌اند ، مانند « شناخت اسرار جهان هستى » و « آگاهى از حقايق قرآن » و « رسيدن به حق از نظر گفتار و عمل » و « معرفت و شناسايى خداوند » .\r\nاما همه اين معانى را مىتوان يك جا جمع كرده و در تفسير حكمت چنين گفت : حكمتى كه قرآن از آن سخن مىگويد و خداوند به لقمان عطا فرموده بود « مجموعه اى از معرفت و علم ، و اخلاق پاك و تقوا و نور هدايت » بوده است .\r\nدر حديثى از امام موسى بن جعفر ع مىخوانيم : كه در تفسير اين آيه براى « هشام بن حكم » فرمود : « مراد از حكمت ، فهم و عقل است » ( 2 ) .\r\n\r\n","description":"","footnote":"\r\n( 1 ) در اينكه جمله * ( أَنِ اشْكُرْ لِلَّه ) * چيزى در تقدير دارد يا نه ؟ در ميان مفسران گفتگو است : بعضى معتقدند كه جمله « قلنا له » قبل از آن در تقدير است ، و بعضى مىگويند نيازى به تقدير نيست ، و « ان » در جمله « ان اشكر » تفسيريه است ، چرا كه شكرگزارى خود عين حكمت است و حكمت عين آن ( هر دو تفسير قابل قبول است ) .\r\n( 2 ) « اصول كافى » ج اول صفحه 13 ( كتاب العقل و الجهل حديث 12 ) .\r\n","page_name":" 36 ","page_number":36},
  {"content":"\r\nدر حديث ديگرى از امام صادق ع مىخوانيم كه در تفسير اين آيه فرمود :\r\nاوتى معرفة امام زمانه :\r\n« حكمت اين است كه لقمان نسبت به امام و رهبر الهى عصر خود آگاهى داشت » ( 1 ) .\r\nروشن است هر يك از اينها يكى از شاخه‌هاى مفهوم وسيع حكمت محسوب مىشود و با هم منافاتى ندارد .\r\nبه هر حال « لقمان » به خاطر داشتن اين حكمت به شكر پروردگارش پرداخت او هدف نعمتهاى الهى و كاربرد آن را مىدانست ، و درست آنها را در همان هدفى كه براى آن آفريده شده بودند به كار مىبست ، و اصلا حكمت همين است :\r\n« به كار بستن هر چيز در جاى خود » بنا بر اين « شكر » و « حكمت » به يك نقطه باز مىگردند .\r\nدر آيه ، ضمنا نتيجه « شكران » و « كفران » نعمتها به اين صورت بيان شده كه « شكر نعمت به سود خود انسان » و « كفران نعمت نيز به زيان خود او است » چرا كه خداوند از همگان بى نياز است ، اگر همه ممكنات ، شكرگزارى كنند چيزى بر عظمتش افزوده نمىشود ، و « اگر جمله كاينات كافر گردند ، بر دامن كبرياش ننشيند گرد » ! « لام » در جمله * ( أَنِ اشْكُرْ لِلَّه ) * لام اختصاص است و « لام » در لنفسه لام نفع است بنا بر اين سود شكرگزارى كه همان دوام نعمت ، و افزايش آن ، به اضافه ثواب آخرت است عائد خود انسان مىشود ، همانگونه كه زيان كفران فقط دامان خودش را مىگيرد .\r\nتعبير به « غنى حميد » ، اشاره به اين است كه شكرگزار در برابر افراد عادى يا چيزى به بخشنده نعمت مىدهد ، و يا اگر چيزى نمىدهد با ستايش او مقامش را در انظار مردم بالا مىبرد ، ولى در مورد خداوند هيچيك از اين دو\r\n\r\n","description":"","footnote":"\r\n( 1 ) « نور الثقلين » جلد 4 صفحه 196 .\r\n","page_name":" 37 ","page_number":37},
  {"content":"\r\nمعنى ندارد ، او از همگان بى نياز است ، و شايسته ستايش همه ستايشگران ، فرشتگان حمد او مىگويند و تمام ذرات موجودات به تسبيح و حمد او مشغولند و اگر انسانى به زبان قال ، كفران كند ، كمترين اثرى ندارد ، حتى ذرات وجود خودش به زبان حال مشغول حمد و ثناى اويند ! قابل توجه است كه « شكر » با « صيغه مضارع » كه نشانه تداوم و استمرار است بيان شده ، و « كفر » با « صيغه ماضى » كه حتى بر يك مرتبه نيز صادق است ، اشاره به اينكه كفران حتى براى يك بار ممكن است عواقب دردناكى بار آورد ، اما شكرگزارى لازم است و مستمر و مداوم باشد ، تا انسان مسير تكاملى خود را طى كند .\r\nبعد از معرفى لقمان و مقام علم و حكمت او به نخستين اندرز وى كه در عين حال مهمترين توصيه به فرزندش مىباشد اشاره كرده چنين مىفرمايد :\r\n« به خاطر بياور هنگامى را كه لقمان به فرزندش ، در حالى كه او را موعظه مىكرد ، گفت : پسرم هيچ چيز را شريك خدا قرار مده كه شرك ظلم عظيمى است » ( * ( وَإِذْ قالَ لُقْمانُ لِابْنِه وَهُوَ يَعِظُه يا بُنَيَّ لا تُشْرِكْ بِاللَّه إِنَّ الشِّرْكَ لَظُلْمٌ عَظِيمٌ ) * ) .\r\nحكمت لقمان ايجاب مىكند كه قبل از هر چيز به سراغ اساسىترين مساله عقيدتى برود و آن مساله « توحيد » است ، توحيد در تمام زمينه‌ها و ابعاد ، زيرا هر حركت تخريبى و ضد الهى از شرك سرچشمه مىگيرد ، از دنيا پرستى مقام پرستى ، هوا پرستى ، و مانند آن كه هر كدام شاخه اى از شرك محسوب مىشود .\r\nهمانگونه كه اساس تمام حركتهاى صحيح و سازنده ، توحيد است ، تنها دل به خدا بستن و سر بر فرمان او نهادن و از غير او بريدن و همه بتها را در آستان\r\n","description":"","footnote":"","page_name":" 38 ","page_number":38},
  {"content":"\r\nكبريايى او در هم شكستن ! قابل توجه اينكه لقمان حكيم ، دليل بر نفى شرك را اين ذكر مىكند كه شرك ظلم عظيم است ، آن هم با تعبيرى كه از چند جهت ، تاكيد در بر دارد ( 1 ) .\r\nو چه ظلمى از اين بالاتر كه هم در مورد خدا انجام گرفته كه موجود بى ارزشى را همتاى او قرار دهند ، و هم در باره خلق خدا كه آنها را به گمراهى بكشانند و با اعمال جنايتبار خود آنها را مورد ستم قرار دهند ، و هم در باره خويشتن كه از اوج عزت عبوديت پروردگار به قعر دره ذلت پرستش غير او ساقط كنند ! دو آيه بعد در حقيقت جمله‌هاى معترضه اى است كه در لابلاى اندرزهاى لقمان از سوى خداوند بيان شده است ، اما معترضه نه به معنى بى ارتباط ، بلكه به معنى سخنان الهى كه ارتباط روشنى با سخنان لقمان دارد ، زيرا در اين دو آيه ، بحث از نعمت وجود پدر و مادر و زحمات و خدمات و حقوق آنها است و قرار دادن شكر پدر و مادر در كنار شكر « اللَّه » .\r\nبعلاوه تاكيدى بر خالص بودن اندرزهاى لقمان به فرزندش نيز محسوب مىشود چرا كه پدر و مادر با اين علاقه وافر و خلوص نيت ممكن نيست جز خير و صلاح فرزند را در اندرزهايشان بازگو كنند .\r\nنخست مىفرمايد : « ما به انسان در باره پدر و مادرش سفارش كرديم » ( * ( وَوَصَّيْنَا الإِنْسانَ بِوالِدَيْه ) * ) .\r\nآن گاه به زحمات فوق العاده مادر اشاره كرده مىگويد : « مادرش او را حمل كرد در حالى كه هر روز ضعف و سستى تازه اى بر ضعف او افزوده مىشد » ( * ( حَمَلَتْه أُمُّه وَهْناً عَلى وَهْنٍ ) * ) ( 2 ) .\r\n\r\n","description":"","footnote":"\r\n( 1 ) « ان » و « لام » و « جمله اسميه بودن » ، هر كدام يكى از اسباب تاكيد است .\r\n( 2 ) جمله « * ( وَهْناً عَلى وَهْنٍ ) * » ممكن است « حال » باشد براى « ام » به تقدير كلمه « ذات » و در تقدير چنين بود حملته امه ذات وهن على وهن . اين احتمال نيز داده شده كه مفعول مطلق بوده باشد براى فعل مقدرى از ماده « وهن » و در تقدير چنين بوده « تهن * ( وَهْناً عَلى وَهْنٍ ) * » .\r\n","page_name":" 39 ","page_number":39},
  {"content":"\r\nاين مساله از نظر علمى ثابت شده ، و تجربه نيز نشان داده كه مادران در دوران باردارى گرفتار وهن و سستى مىشوند ، چرا كه شيره جان و مغز استخوانشان را به پرورش جنين خود اختصاص مىدهند ، و از تمام مواد حياتى وجود خود بهترينش را تقديم او مىدارند .\r\nبه همين دليل ، مادران در دوران باردارى گرفتار كمبود انواع ويتامينها مىشوند كه اگر جبران نگردد ناراحتيهايى براى آنها به وجود مىآورد ، حتى اين مطلب در دوران رضاع و شير دادن نيز ادامه مىيابد ، چرا كه « شير ، شيره جان مادر است » .\r\nلذا به دنبال آن مىافزايد : « پايان دوران شيرخوارگى او دو سال است » ( * ( وَفِصالُه فِي عامَيْنِ ) * ) .\r\nهمانگونه كه در جاى ديگر قرآن نيز اشاره شده است « وَالْوالِداتُ يُرْضِعْنَ أَوْلادَهُنَّ حَوْلَيْنِ كامِلَيْنِ » : « مادران فرزندانشان را دو سال تمام شير مىدهند » ( بقره - 233 ) .\r\nالبته منظور دوران كامل شيرخوارگى است هر چند ممكن است گاهى كمتر از آن انجام شود .\r\nبه هر حال مادر در اين 33 ماه ( دوران حمل و دوران شيرخوارگى ) بزرگترين فداكارى را هم از نظر روحى و عاطفى ، و هم از نظر جسمى ، و هم از جهت خدمات در مورد فرزندش انجام مىدهد .\r\nجالب اينكه در آغاز توصيه در باره هر دو مىكند ولى به هنگام بيان زحمات و خدمات تكيه روى زحمات مادر مىنمايد تا انسان را متوجه ايثارگريها و حق\r\n","description":"","footnote":"","page_name":" 40 ","page_number":40},
  {"content":"\r\nعظيم او مىسازد . سپس مىگويد : « توصيه كردم كه هم شكر مرا بجاى آور و هم شكر پدر و مادرت را » ( * ( أَنِ اشْكُرْ لِي وَلِوالِدَيْكَ ) * ) .\r\nشكر مرا بجا آور كه خالق و منعم اصلى توام و چنين پدر و مادر مهربانى به تو داده‌ام و هم شكر پدر و مادرت را كه واسطه اين فيض و عهده دار انتقال نعمتهاى من به تو مىباشند .\r\nو چقدر جالب و پر معنى است كه شكر پدر و مادر درست در كنار شكر خدا قرار گرفته .\r\nو در پايان آيه با لحنى كه خالى از تهديد و عتاب نيست مىفرمايد : « بازگشت همه شما به سوى من است » ( الى المصير ) .\r\nآرى اگر در اينجا كوتاهى كنيد در آنجا تمام اين حقوق و زحمات و خدمات مورد بررسى قرار مىگيرد و مو به مو حساب مىشود ، بايد از عهده حساب الهى در مورد شكر نعمتهايش ، و همچنين در مورد شكر نعمت وجود پدر و مادر و عواطف پاك و بى آلايش آنها بر آئيد .\r\nبعضى از مفسران در اينجا به نكته اى توجه كرده‌اند كه در قرآن مجيد تاكيد بر رعايت حقوق پدر و مادر كرارا آمده است ، اما سفارش نسبت به فرزندان كمتر ديده مىشود ( جز در مورد نهى از كشتن فرزندان كه يك عادت شوم و زشت استثنايى در عصر جاهليت بوده است ) .\r\nاين به خاطر آن است كه پدر و مادر به حكم عواطف نيرومندشان كمتر ممكن است فرزندان را به دست فراموشى بسپارند ، در حالى كه زياد ديده شده است كه فرزندان ، پدر و مادر را مخصوصا به هنگام پيرى و از كار افتادگى فراموش مىكنند ، و اين دردناكترين حالت براى آنها و بدترين ناشكرى براى فرزندان\r\n","description":"","footnote":"","page_name":" 41 ","page_number":41},
  {"content":"\r\nمحسوب مىشود ( 1 ) .\r\nو از آنجا كه توصيه به نيكى در مورد پدر و مادر ، ممكن است اين توهم را براى بعضى ايجاد كند كه حتى در مساله عقائد و كفر و ايمان ، بايد با آنها مماشات كرد ، در آيه بعد مىافزايد : « هر گاه آن دو ، تلاش و كوشش كنند كه چيزى را شريك من قرار دهى كه از آن ( حد اقل ) آگاهى ندارى ، از آنها اطاعت مكن » ( * ( وَإِنْ جاهَداكَ عَلى أَنْ تُشْرِكَ بِي ما لَيْسَ لَكَ بِه عِلْمٌ فَلا تُطِعْهُما ) * ) .\r\nهرگز نبايد رابطه انسان و پدر و مادرش ، مقدم بر رابطه او با خدا باشد ، و هرگز نبايد عواطف خويشاوندى حاكم بر اعتقاد مكتبى او گردد .\r\nتعبير به « جاهداك » اشاره به اين است كه پدر و مادر گاه به گمان اينكه سعادت فرزند را مىخواهند ، تلاش و كوشش مىكنند كه او را به عقيده انحرافى خود بكشانند ، و اين در مورد همه پدران و مادران ديده مىشود .\r\nوظيفه فرزندان اين است كه هرگز در برابر اين فشارها تسليم نشوند ، و استقلال فكرى خود را حفظ كرده ، عقيده توحيد را با هيچ چيز معاوضه نكنند .\r\nضمنا جمله « ما * ( لَيْسَ لَكَ بِه عِلْمٌ ) * » ( چيزى كه به آن علم و آگاهى ندارى ) اشاره به اين است كه اگر فرضا دلائل بطلان شرك را ناديده بگيريم ، حد اقل دليلى بر اثبات آن نيست ، و هيچ شخص بهانه جويى نيز نمىتواند دليلى بر اثبات شرك اقامه كند .\r\nاز اين گذشته اگر شرك حقيقتى داشت ، بايد دليلى بر اثبات آن وجود داشته باشد ، و چون دليلى بر اثبات آن نيست خود دليلى بر بطلان آن مىباشد .\r\nباز از آنجا كه ممكن است ، اين فرمان ، اين توهم را به وجود آورد كه در برابر پدر و مادر مشرك ، بايد شدت عمل و بى حرمتى به خرج داد ، بلا فاصله\r\n\r\n","description":"","footnote":"\r\n( 1 ) « تفسير فى ظلال » جلد 6 ص 484 .\r\n","page_name":" 42 ","page_number":42},
  {"content":"\r\nاضافه مىكند كه عدم اطاعت آنها در مساله كفر و شرك ، دليل بر قطع رابطه مطلق با آنها نيست بلكه در عين حال « با آنها در دنيا به طرز شايسته اى رفتار كن ( * ( وَصاحِبْهُما فِي الدُّنْيا مَعْرُوفاً ) * ) .\r\nاز نظر دنيا و زندگى مادى با آنها مهر و محبت و ملاطفت كن ، و از نظر اعتقاد و برنامه‌هاى مذهبى ، تسليم افكار و پيشنهادهاى آنها نباش ، اين درست نقطه اصلى اعتدال است كه حقوق خدا و پدر و مادر ، در آن جمع است .\r\nلذا بعدا مىافزايد : « راه كسانى را پيروى كن كه به سوى من باز گشته‌اند » راه پيامبر و مؤمنان راستين ( * ( وَاتَّبِعْ سَبِيلَ مَنْ أَنابَ إِلَيَّ ) * ) .\r\nچرا كه بعد از آن « بازگشت همه شما به سوى من است و من شما را از آنچه در دنيا عمل مىكرديد آگاه مىسازم » و بر طبق آن پاداش و كيفر مىدهم ( * ( ثُمَّ إِلَيَّ مَرْجِعُكُمْ فَأُنَبِّئُكُمْ بِما كُنْتُمْ تَعْمَلُونَ ) * ) .\r\nنفى و اثباتهاى پى در پى ، و امر و نهىها در آيات فوق ، براى اين است كه مسلمانان در اين گونه مسائل كه در به دو نظر تضادى در ميان انجام دو وظيفه لازم تصور مىشود خط اصلى را پيدا كنند ، و بدون كمترين افراط و تفريط ، در مسير صحيح قرار گيرند ، و اين دقت و ظرافت قرآن در اين ريزه كاريها ، از چهره‌هاى فصاحت و بلاغت عميق آن است .\r\nبه هر حال آيه فوق كاملا شبيه چيزى است كه در آيه 8 سوره عنكبوت آمده است كه مىگويد : وَوَصَّيْنَا الإِنْسانَ بِوالِدَيْه حُسْناً وَإِنْ جاهَداكَ لِتُشْرِكَ بِي ما لَيْسَ لَكَ بِه عِلْمٌ فَلا تُطِعْهُما إِلَيَّ مَرْجِعُكُمْ فَأُنَبِّئُكُمْ بِما كُنْتُمْ تَعْمَلُونَ ) .\r\nو در باره آن شان نزولى در بعضى از تفاسير نقل شده است كه در ذيل آيه 8 سوره عنكبوت آورديم .\r\n","description":"","footnote":"","page_name":" 43 ","page_number":43},
  {"content":"\r\n\r\nنكته‌ها :\r\n\r\n1 - لقمان كه بود ؟\r\nنام لقمان در دو آيه از قرآن در همين سوره آمده است ، در قرآن دليل صريحى بر اينكه او پيامبر بوده است يا تنها يك فرد حكيم ، وجود ندارد ، ولى لحن قرآن در مورد لقمان ، نشان مىدهد كه او پيامبر نبود ، زيرا در مورد پيامبران سخن از رسالت و دعوت به سوى توحيد و مبارزه با شرك و انحرافات محيط و عدم مطالبه اجر و پاداش و نيز بشارت و انذار در برابر امتها معمولا ديده مىشود ، در حالى كه در مورد لقمان هيچيك از اين مسائل ذكر نشده و تنها اندرزهاى او كه به صورت خصوصى كه با فرزندش بيان شده - هر چند محتواى آن جنبه عمومى دارد - آمده است ، و اين گواه بر اين است كه او تنها يك مرد حكيم بوده است .\r\nدر حديثى كه از پيامبر گرامى اسلام ص نيز نقل شده چنين مىخوانيم :\r\nحقا اقول لم يكن لقمان نبيا ، و لكن كان عبدا كثير التفكر ، حسن اليقين ، احب اللَّه فاحبه و من عليه بالحكمة . . .\r\nبه حق مىگويم كه لقمان پيامبر نبود ، ولى بنده اى بود كه بسيار فكر مىكرد ، ايمان و يقينش عالى بود ، خدا را دوست مىداشت ، و خدا نيز او را دوست داشت ، و نعمت حكمت بر او ارزانى فرمود . . . » .\r\nدر بعضى از تواريخ آمده است كه لقمان غلامى سياه از مردم سودان مصر بود ، و با وجود چهره نازيبا ، دلى روشن و روحى مصفا داشت ، او از همان آغاز به راستى سخن مىگفت ، و امانت را به خيانت نمىآلود ، و در امورى كه مربوط به او نبود دخالت نمىكرد ( 1 ) .\r\nبعضى از مفسران احتمال نبوت او را داده‌اند ولى چنان كه گفتيم هيچ دليلى\r\n\r\n","description":"","footnote":"\r\n( 1 ) « قصص قرآن » ( شرح حالات لقمان ) .\r\n","page_name":" 44 ","page_number":44},
  {"content":"\r\nبر آن نيست ، بلكه شواهد روشنى بر ضد آن داريم .\r\nدر بعضى از روايات آمده است كه شخصى به لقمان گفت : « مگر تو با ما شبانى نمىكردى ؟ در پاسخ گفت : آرى چنين است .\r\nسؤال كننده پرسيد : پس از كجا اينهمه علم و حكمت نصيب تو شد ؟ در پاسخ گفت :\r\nقدر اللَّه ، و اداء الامانة و صدق الحديث و الصمت عما لا يعنينى :\r\n« اين به خواست خدا بود ، و اداء امانت كردن ، و راستگويى و سكوت در برابر آنچه به من مربوط نبود » ( 1 ) .\r\nدر ذيل روايتى كه در بالا از پيامبر گرامى اسلام ص نقل كرديم نيز چنين آمده است : « روزى لقمان در وسط روز براى استراحت خوابيده بود ، ناگهان ندايى شنيد كه اى لقمان ! آيا مىخواهى خداوند تو را خليفه در زمين قرار دهد كه در ميان مردم به حق قضاوت كنى ؟\r\nلقمان در پاسخ آن ندا گفت : اگر پروردگارم مرا مخير كند ، راه عافيت را مىپذيرم و تن به اين آزمون بزرگ نمىدهم ! ولى اگر فرمان دهد فرمانش را به جان پذيرا مىشوم ، زيرا مىدانم اگر چنين مسئوليتى بر دوش من بگذارد حتما مرا كمك مىكند و از لغزشها نگه مىدارد .\r\nفرشتگان - در حالى كه آنها را نمىديد - گفتند : اى لقمان براى چه ؟\r\nگفت : براى اينكه داورى در ميان مردم سختترين منزلگاهها ، و مهمترين مراحل است ، و امواج ظلم و ستم از هر سو متوجه آن است ، اگر خدا انسان را حفظ كند شايسته نجات است و اگر راه خطا برود از راه بهشت منحرف شده است كسى كه در دنيا سر به زير و در آخرت سربلند باشد بهتر از كسى است كه در دنيا سربلند و در آخرت سربزير باشد ، و كسى كه دنيا را بر آخرت برگزيند به دنيا نخواهد رسيد و آخرت را نيز از دست خواهد داد !\r\n\r\n","description":"","footnote":"\r\n( 1 ) « مجمع البيان » ذيل آيات مورد بحث .\r\n","page_name":" 45 ","page_number":45},
  {"content":"\r\nفرشتگان از منطق جالب لقمان در شگفتى فرو رفتند ، لقمان اين سخن را گفت و به خواب فرو رفت ، و خداوند نور حكمت در دل او افكند ، هنگامى كه بيدار شد زبان به حكمت گشود ! . . . « ( 1 ) .\r\n\r\n2 - گوشه اى از حكمت لقمان\r\nبعضى از مفسران در اينجا به تناسب اندرزهاى لقمان كه در آيات اين سوره منعكس است قسمتهايى از سخنان حكمت آميز اين مرد الهى را بازگو كرده‌اند كه ما فشرده اى از آن را در اينجا مىآوريم :\r\nالف : لقمان به فرزندش چنين مىگفت : يا بنى ! ان الدنيا بحر عميق ، و قد هلك فيها عالم كثير ، فاجعل سفينتك فيها الايمان باللَّه ، و اجعل شراعها التوكل على اللَّه ، و اجعل زادك فيها تقوى اللَّه ، فان نجوت فبرحمة اللَّه و ان هلكت فبذنوبك ! :\r\n« پسرم ! دنيا درياى ژرف و عميقى است كه خلق بسيارى در آن غرق شده‌اند ، تو كشتى خود را در اين دريا ايمان به خدا قرار ده ، بادبان آن را توكل بر خدا ، زاد و توشه ات را در آن تقواى الهى ، اگر از اين دريا رهايى يا بى به بركت رحمت خدا است ، و اگر هلاك شوى به خاطر گناهان تو است » ( 2 ) .\r\nهمين مطلب در كتاب كافى ، ضمن سخنان امام كاظم ع به هشام بن حكم به صورت كاملترى از لقمان حكيم نقل شده است :\r\nيا بنى ان الدنيا بحر عميق ، قد غرق فيها عالم كثير ، فلتكن سفينتك فيها تقوى اللَّه ، و حشوها الايمان ، و شراعها التوكل ، و قيمها العقل ، و دليلها العلم ، و سكانها الصبر :\r\n« پسرم دنيا درياى عميقى است كه گروه بسيارى در آن\r\n\r\n","description":"","footnote":"\r\n( 1 ) « مجمع البيان » جلد 8 صفحه 316 ذيل آيه مورد بحث .\r\n( 2 ) « مجمع البيان » ذيل آيه مورد بحث .\r\n","page_name":" 46 ","page_number":46},
  {"content":"\r\nغرق شدند ، كشتى تو در اين دريا بايد تقواى الهى باشد ، و زاد و توشه ات ايمان ، و بادبان اين كشتى توكل ، و ناخداى آن عقل ، و راهنماى آن علم ، و سكان آن صبر است « ( 1 ) .\r\nب - در گفتار ديگرى به فرزندش در آداب مسافرت چنين مىگويد :\r\nپسرم ! هنگامى كه مسافرت مىكنى ، اسلحه و لباس و خيمه و وسيله نوشيدن آب ، و وسائل دوختن و داروهاى ضرورى را كه هم خود ، و هم همراهانت از آن استفاده مىتوانيد بكنيد بردار ، و با همسفران در همه چيز جز در معصيت الهى همراهى كن .\r\nپسرم ! هنگامى كه با جمعى مسافرت كردى در كارهايت با آنها مشورت كن .\r\nدر صورت آنها تبسم نما .\r\nدر مورد زاد و توشه اى كه دارى سخاوتمند باش .\r\nهنگامى كه تو را صدا زنند پاسخ گو و اگر از تو كمك بخواهند آنها را يارى كن .\r\nتا مىتوانى سكوت اختيار كن .\r\nنماز بسيار بخوان .\r\nدر مركب و آب و غذا كه دارى سخاوتمند باش .\r\nاگر از تو گواهى به حق بطلبند گواهى ده .\r\nاگر از تو مشورتى بخواهند براى به دست آوردن نظر صائب كوشش كن و بدون انديشه و تامل كافى پاسخ مگو ، و تمام نيروى تفكرت را براى جواب مشورت به كار گير كه هر كس در پاسخ مشورت خالصترين نظر خود را اظهار نكند ، خداوند نعمت تشخيص و انديشه را از او مىگيرد .\r\nهنگامى كه ببينى همراهان تو راه مىروند ، و تلاش مىكنند ، با آنها به\r\n\r\n","description":"","footnote":"\r\n( 1 ) « اصول كافى » جلد اول صفحه 13 ( كتاب العقل و الجهل ) .\r\n","page_name":" 47 ","page_number":47},
  {"content":"\r\nتلاش بر خيز .\r\nدستور كسى را كه از تو بزرگتر است بشنو .\r\nاگر از تو تقاضاى مشروعى دارند هميشه جواب مثبت بده ، و هرگز « نه » نگوى ، زيرا گفتن نه ، نشانه عجز و ناتوانى و سبب ملامت است . . .\r\nهرگز نماز را از اول وقت تاخير نينداز ، و اين دين خود را فورا ادا كن .\r\nبا جماعت نماز بگذار ، هر چند در سختترين حالات باشيد . . .\r\nاگر مىتوانى از هر غذايى مىخواهى بخورى قبلا مقدارى از آن را در راه خدا انفاق كن .\r\n« كتاب الهى را تلاوت كن ، و ذكر خدا را فراموش منما » ( 1 ) .\r\nج - اين داستان نيز از لقمان معروف است ، در آن هنگام كه به صورت برده اى براى آقايش كار مىكرد ، روزى به او گفت : گوسفندى براى من ذبح كن و دو عضو كه بهترين اعضاى آنست براى من بياور .\r\nاو گوسفندى را ذبح كرد و زبان و دل آن را براى وى آورد .\r\nچند روز ديگر همين دستور را به او داد منتها گفت ، دو عضو كه بدترين اعضاى آن است براى من بياور لقمان بار ديگر گوسفندى را ذبح كرد و همان زبان و دل را براى او آورد ، او تعجب كرد و از اين ماجرا سؤال كرد ، لقمان در پاسخ گفت : قلب و زبان اگر پاك باشند از هر چيز بهترند و اگر ناپاك شوند از همه چيز خبيثتر و بدتر ! ( 2 ) .\r\nاين گفتار را با حديثى از امام صادق ع پايان مىدهيم .\r\nفرمود : « به خدا سوگند ، حكمتى كه به لقمان از سوى پروردگار عنايت\r\n\r\n","description":"","footnote":"\r\n( 1 ) همان مدرك .\r\n( 2 ) « تفسير بيضاوى » و « ثعلبى » ولى تفسير « مجمع البيان » تنها قسمت اول سخن لقمان را نقل كرده است .\r\n","page_name":" 48 ","page_number":48},
  {"content":"\r\nشده بود ، به خاطر نسبت و مال و جمال و جسم او نبود بلكه او مردى بود كه در انجام فرمان خدا قوى و نيرومند بود ، از گناه و شبهات اجتناب مىكرد ، ساكت و خاموش بود با دقت مىنگريست بسيار فكر مىكرد ، تيزبين بود ، و هرگز در ( آغاز ) روز نخوابيد و در مجالس ( به رسم مستكبران ) تكيه نمىكرد ، و رعايت آداب را كاملا مىنمود ، آب دهن نمىافكند ، با چيزى بازى نمىكرد ، و هرگز در حال نامناسبى ديده نشد . . .\r\nهيچگاه دو نفر را در حال نزاع نديد مگر اينكه آنها را با هم صلح داد ، و اگر سخن خوبى از كسى مىشنيد حتما ماخذ آن سخن و تفسير آن را سؤال مىكرد ، با فقيهان و عالمان بسيار نشست و برخاست داشت . . . به سراغ علومى مىرفت كه بتواند به وسيله آن بر هواى نفس چيره شود ، نفس خود را با نيروى فكر و انديشه و عبرت مداوا مىنمود ، و تنها به سراغ كارى مىرفت كه به سود ( دين يا دنياى ) او بود ، در امورى كه به او ارتباط نداشت هرگز دخالت نمىكرد ، و از اين رو خداوند حكمت را به او ارزانى داشت « ( 1 ) .\r\n\r\n","description":"","footnote":"\r\n( 1 ) « مجمع البيان » ( با تلخيص ) .\r\n","page_name":" 49 ","page_number":49},
  {"content":"\r\n\r\n[ سوره لقمان ‹ 31 › : آيات 16 تا 19 
  ]\r\nيا بُنَيَّ إِنَّها إِنْ تَكُ مِثْقالَ حَبَّةٍ مِنْ خَرْدَلٍ فَتَكُنْ فِي صَخْرَةٍ أَوْ فِي السَّماواتِ أَوْ فِي الأَرْضِ يَأْتِ بِهَا اللَّه إِنَّ اللَّه لَطِيفٌ خَبِيرٌ ‹ 16 › يا بُنَيَّ أَقِمِ الصَّلاةَ وَأْمُرْ بِالْمَعْرُوفِ وَانْه عَنِ الْمُنْكَرِ وَاصْبِرْ عَلى ما أَصابَكَ إِنَّ ذلِكَ مِنْ عَزْمِ الأُمُورِ ‹ 17 › وَلا تُصَعِّرْ خَدَّكَ لِلنَّاسِ وَلا تَمْشِ فِي الأَرْضِ مَرَحاً إِنَّ اللَّه لا يُحِبُّ كُلَّ مُخْتالٍ فَخُورٍ ‹ 18 › وَاقْصِدْ فِي مَشْيِكَ وَاغْضُضْ مِنْ صَوْتِكَ إِنَّ أَنْكَرَ الأَصْواتِ لَصَوْتُ الْحَمِيرِ ‹ 19 ›\r\n\r\nترجمه :\r\n16 - پسرم ! اگر به اندازه سنگينى دانه خردلى ( عمل نيك يا بد ) باشد و در دل سنگى يا در گوشه اى از آسمانها و زمين قرار گيرد خداوند آن را ( در قيامت براى حساب ) مىآورد ، خداوند دقيق و آگاه است .\r\n17 - پسرم ! نماز را بر پا دار ، و امر به معروف و نهى از منكر كن ، و در برابر مصائبى كه به تو مىرسد با استقامت و شكيبا باش كه اين از كارهاى مهم و اساسى است .\r\n","description":"","footnote":"","page_name":" 50 ","page_number":50},
  {"content":"\r\n18 - ( پسرم ! ) با بى اعتنايى از مردم روى مگردان ، و مغرورانه بر زمين راه مرو كه خداوند هيچ متكبر مغرورى را دوست ندارد .\r\n19 - ( پسرم ! ) در راه رفتن اعتدال را رعايت كن ، از صداى خود بكاه ( و هرگز فرياد مزن ) كه زشتترين صداها صداى خران است .\r\n\r\nتفسير : همچون كوه بايست و با مردم خوشرفتارى كن !\r\nنخستين اندرز لقمان پيرامون مساله توحيد و مبارزه با شرك بود ، دومين اندرز او در باره حساب اعمال و معاد است كه حلقه « مبدء » و « معاد » را تكميل مىكند .\r\nمىگويد : « پسرم ! اگر اعمال نيك و بد ، حتى به اندازه سنگينى خردلى باشد ، در درون صخره اى يا در گوشه اى از آسمان يا درون زمين جاى گيرد ، خدا آن را در دادگاه قيامت حاضر مىكند ، و حساب آن را مىرسد چرا كه خداوند دقيق و آگاه است » ( * ( يا بُنَيَّ إِنَّها إِنْ تَكُ مِثْقالَ حَبَّةٍ مِنْ خَرْدَلٍ فَتَكُنْ فِي صَخْرَةٍ أَوْ فِي السَّماواتِ أَوْ فِي الأَرْضِ يَأْتِ بِهَا اللَّه إِنَّ اللَّه لَطِيفٌ خَبِيرٌ ) * ) .\r\n« خردل » گياهى است كه داراى دانه‌هاى سياه بسيار كوچكى است كه در كوچكى و حقارت ضرب المثل مىباشد .\r\nاشاره به اينكه اعمال نيك و بد هر قدر كوچك و كم ارزش ، و هر قدر مخفى و پنهان باشد ، همانند خردلى كه در درون سنگى در اعماق زمين ، يا در گوشه اى از آسمانها مخفى باشد ، خداوند لطيف و خبير كه از تمام موجودات كوچك و بزرگ و صغير و كبير در سراسر عالم هستى آگاه است آن را براى حساب ، و پاداش و كيفر حاضر مىكند ، و چيزى در اين دستگاه گم نمىشود ! ضمير در « انها » به « حسنات و سيئات و اعمال نيك و بد » باز مىگردد ( 1 ) .\r\n\r\n","description":"","footnote":"\r\n( 1 ) بعضى احتمال داده‌اند كه ضمير فوق ضمير شان و قصه باشد ، و يا به مفهوم شرك باز گردد و هر دو احتمال بعيد است .\r\n","page_name":" 51 ","page_number":51},
  {"content":"\r\nتوجه به اين آگاهى پروردگار از اعمال انسان ، و محفوظ ماندن همه نيكيها و بديها در كتاب علم پروردگار و نابود نشدن چيزى در اين عالم هستى ، خميرمايه همه اصلاحات فردى و اجتماعى است و نيروى محرك قوى به سوى خيرات و باز دارنده مؤثر از شرور و بديها است .\r\nذكر « سماوات » و « ارض » بعد از بيان « صخره » در حقيقت از قبيل ذكر عام بعد از خاص است .\r\nدر حديثى كه در « اصول كافى » از « امام باقر » ع نقل شده مىخوانيم :\r\nاتقوا المحقرات من الذنوب ، فان لها طالبا ، يقول احدكم اذنب و استغفر ، ان اللَّه عز و جل يقول وَنَكْتُبُ ما قَدَّمُوا وَآثارَهُمْ وَكُلَّ شَيْءٍ أَحْصَيْناه فِي إِمامٍ مُبِينٍ ) * ، و قال عز و جل : * ( إِنَّها إِنْ تَكُ مِثْقالَ حَبَّةٍ مِنْ خَرْدَلٍ فَتَكُنْ فِي صَخْرَةٍ أَوْ فِي السَّماواتِ أَوْ فِي الأَرْضِ يَأْتِ بِهَا اللَّه إِنَّ اللَّه لَطِيفٌ خَبِيرٌ ) * :\r\n« از گناهان كوچك بپرهيزيد چرا كه سرانجام كسى از آن باز خواست مىكند ، گاهى بعضى از شما مىگويند ما گناه مىكنيم و به دنبال آن استغفار مىنمائيم ، در حالى كه خداوند عز و جل مىگويد : ما تمام آنچه آنها از پيش فرستاده‌اند و همچنين آثارشان را ، و همه چيز را در لوح محفوظ احصا كرده‌ايم ، و نيز فرموده : اگر اعمال نيك و بد حتى به اندازه سنگينى دانه خردلى باشد در دل صخره اى يا در گوشه اى از آسمان يا اندرون زمين ، خدا آن را حاضر مىكند چرا كه خداوند لطيف و خبير است » ( 1 ) .\r\nبعد از تحكيم پايه‌هاى مبدء و معاد كه اساس همه اعتقادات مكتبى است به مهمترين اعمال يعنى مساله نماز پرداخته ، مىگويد :\r\n« پسرم نماز را بر پا دار » ( * ( يا بُنَيَّ أَقِمِ الصَّلاةَ ) * ) .\r\n\r\n","description":"","footnote":"\r\n( 1 ) نور الثقلين جلد 4 صفحه 204 .\r\n","page_name":" 52 ","page_number":52},
  {"content":"\r\nچرا كه نماز مهمترين پيوند تو با خالق است ، نماز قلب تو را بيدار و روح تو را مصفى ، و زندگى تو را روشن مىسازد .\r\nآثار گناه را از جانت مىشويد ، نور ايمان را در سراى قلبت پرتوافكن مىدارد ، و تو را از فحشاء و منكرات باز مىدارد .\r\nبعد از برنامه نماز به مهمترين دستور اجتماعى يعنى « امر به معروف و نهى از منكر » پرداخته مىگويد : « مردم را به نيكيها و معروف دعوت كن و از منكرات و زشتيها باز دار » ( * ( وَأْمُرْ بِالْمَعْرُوفِ وَانْه عَنِ الْمُنْكَرِ ) * ) .\r\nو بعد از اين سه دستور مهم عملى به مساله صبر و استقامت كه در برابر ايمان همچون سر نسبت به تن است ، پرداخته مىگويد : « در برابر مصائب و مشكلاتى كه بر تو وارد مىشود ، صابر و شكيبا باش كه اين از وظائف حتمى و كارهاى اساسى هر انسانى است » ( * ( وَاصْبِرْ عَلى ما أَصابَكَ إِنَّ ذلِكَ مِنْ عَزْمِ الأُمُورِ ) * ) .\r\nمسلم است كه در همه كارهاى اجتماعى مخصوصا در برنامه امر به معروف و نهى از منكر ، مشكلات فراوانى وجود دارد ، و سود پرستان سلطه جو ، و گنهكاران آلوده و خودخواه ، به آسانى تسليم نمىشوند ، و حتى در مقام اذيت و آزار ، و متهم ساختن آمران به معروف و ناهيان از منكر بر مىآيند كه بدون صبر و استقامت و شكيبايى هرگز نمىتوان بر اين مشكلات پيروز شد .\r\n« عزم » به معنى اراده محكم است و تعبير به « عزم الامور » در اينجا يا به معنى كارهايى است كه دستور مؤكد از سوى پروردگار به آن داده شده است و يا كارهايى كه انسان بايد نسبت به آن عزم آهنين و تصميم راسخ داشته باشد ، و هر كدام از اين دو معنى باشد اشاره به اهميت آنست .\r\nتعبير « ذلك » اشاره به صبر و شكيبايى است و اين احتمال نيز وجود دارد كه به همه امورى كه در آيه فوق ذكر شده ، از جمله نماز و امر به معروف و نهى\r\n","description":"","footnote":"","page_name":" 53 ","page_number":53},
  {"content":"\r\nاز منكر ، باز گردد ، ولى در بعضى ديگر از آيات قرآن اين تعبير بعد از مساله صبر مطرح شده كه احتمال اول را تقويت مىكند .\r\nسپس لقمان به مسائل اخلاقى در ارتباط با مردم و خويشتن پرداخته ، نخست تواضع و فروتنى و خوشرويى را توصيه كرده مىگويد : « با بى اعتنايى از مردم روى مگردان » ( * ( وَلا تُصَعِّرْ خَدَّكَ لِلنَّاسِ ) * ) .\r\n« و مغرورانه بر روى زمين راه مرو » ( * ( وَلا تَمْشِ فِي الأَرْضِ مَرَحاً ) * ) .\r\n« چرا كه خداوند هيچ متكبر مغرورى را دوست نمىدارد » ( * ( إِنَّ اللَّه لا يُحِبُّ كُلَّ مُخْتالٍ فَخُورٍ ) * ) .\r\n« تصعر » از ماده « صعر » در اصل يك نوع بيمارى است كه به شتر دست مىدهد و گردن خود را كج مىكند .\r\n« مرح » ( بر وزن فرح ) به معنى غرور و مستى ناشى از نعمت است .\r\n« مختال » از ماده « خيال » ، و « خيلاء » به معنى كسى است كه با يك سلسله تخيلات و پندارها خود را بزرگ مىبيند .\r\n« فخور » از ماده « فخر » به معنى كسى است كه نسبت به ديگران فخر فروشى مىكند ( تفاوت « مختال » و « فخور » در اين است كه اولى اشاره به تخيلات كبرآلود ذهنى است ، و دومى به اعمال كبر آميز خارجى است ) .\r\nو به اين ترتيب لقمان حكيم در اينجا از دو صفت بسيار زشت ناپسند كه مايه از هم پاشيدن روابط صميمانه اجتماعى است اشاره مىكند : يكى تكبر و بى اعتنايى ، و ديگر غرور و خودپسندى است كه هر دو در اين جهت مشتركند كه انسان را در عالمى از توهم و پندار و خود برتر بينى فرو مىبرند ، و رابطه او را از ديگران قطع مىكنند .\r\nمخصوصا با توجه به ريشه لغوى « صعر » روشن مىشود كه اين گونه صفات\r\n","description":"","footnote":"","page_name":" 54 ","page_number":54},
  {"content":"\r\nيك نوع بيمارى روانى و اخلاقى است ، يك نوع انحراف در تشخيص و تفكر است ، و گر نه يك انسان سالم از نظر روح و روان هرگز گرفتار اين گونه پندارها و تخيلات نمىشود .\r\nناگفته پيدا است كه منظور « لقمان » ، تنها مساله روى گرداندن از مردم و يا راه رفتن مغرورانه نيست ، بلكه منظور مبارزه با تمام مظاهر تكبر و غرور است اما از آنجا كه اين گونه صفات قبل از هر چيز خود را در حركات عادى و روزانه نشان مىدهد ، انگشت روى اين مظاهر خاص گذارده است .\r\nدر آيه بعد دو برنامه ديگر اخلاقى را كه جنبه اثباتى دارد - در برابر دو برنامه گذشته كه جنبه نفى داشت - بيان كرده مىگويد : « پسرم ! در راه رفتنت اعتدال را رعايت كن » ( * ( وَاقْصِدْ فِي مَشْيِكَ ) * ) .\r\n« و در سخن گفتنت نيز رعايت اعتدال نما و از صداى خود بكاه و فرياد مزن » ( * ( وَاغْضُضْ مِنْ صَوْتِكَ ) * ) .\r\n« چرا كه زشتترين صداها صداى خران است » ! ( * ( إِنَّ أَنْكَرَ الأَصْواتِ لَصَوْتُ الْحَمِيرِ ) * ) ( 1 ) ( 2 ) .\r\nدر واقع در اين دو آيه از دو صفت ، نهى ، و به دو صفت ، امر شده :\r\n« نهى » از « خود برتر بينى » ، و « خودپسندى » ، كه يكى سبب مىشود انسان نسبت به بندگان خدا تكبر كند ، و ديگرى سبب مىشود كه انسان خود را در حد كمال پندارد ، و در نتيجه درهاى تكامل را به روى خود ببندد هر چند خود را با\r\n\r\n","description":"","footnote":"\r\n( 1 ) « حمير » جمع « حمار » به معنى خر است .\r\n( 2 ) « انكر » افعل تفضيل است و گر چه معمولا افعل تفضيل در مورد مفعول نمىآيد ولى در باب عيوب به طور نادر اين صيغه آمده است ( « انكر » افعل تفضيل از « منكر » است ) .\r\n","page_name":" 55 ","page_number":55},
  {"content":"\r\nديگرى مقايسه نكند .\r\nگر چه اين دو صفت غالبا توأمند ، و ريشه مشترك دارند ولى گاه از هم جدا مىشوند .\r\nو « امر » به رعايت اعتدال در « عمل » و « سخن » ، زيرا تكيه روى اعتدال در راه رفتن يا آهنگ صدا در حقيقت به عنوان مثال است .\r\nو براستى كسى كه اين صفات چهارگانه را دارد انسان موفق و خوشبخت و پيروزى است ، در ميان مردم محبوب ، و در پيشگاه خدا عزيز است .\r\nقابل توجه اينكه ممكن است در محيط زندگى ما صداهايى ناراحت كننده تر از صداى خران باشد ( مانند صداى كشيده شدن بعضى از قطعات فلزات به يكديگر كه انسان به هنگام شنيدنش احساس مىكند ، گوشت اندامش فرو مىريزد ! ) ولى بدون شك اين صداها جنبه عمومى و همگانى ندارد . بعلاوه ناراحت كننده بودن با زشتتر بودن فرق دارد ، آنچه به راستى از صداهاى معمولى كه انسان مىشنود از همه زشتتر است همان صداى الاغ مىباشد ، كه نعره‌ها و فريادهاى مغروران و ابلهان به آن تشبيه شده است .\r\nنه تنها زشتى از نظر بلندى صدا و طرز آن ، بلكه گاه به جهت بى دليل بودن ، چرا كه به گفته بعضى از مفسران صداى حيوانات ديگر غالبا به واسطه نيازى است ، اما اين حيوان گاهى بى جهت و بدون هيچگونه نياز و بى هيچ مقدمه فرياد را وقت و بى وقت سر مىدهد ! و شايد به همين دليل است كه در بعضى از روايات نقل شده كه هر گاه صداى الاغ بلند مىشود شيطانى را ديده است .\r\nبعضى گفته‌اند فرياد هر حيوانى تسبيح خدا است جز صداى الاغ ! به هر حال از همه اين سخنها كه بگذريم زشت بودن اين صدا از ميان صداها نياز به بحث و گفتگو ندارد .\r\n","description":"","footnote":"","page_name":" 56 ","page_number":56},
  {"content":"\r\nو اگر مىبينيم در بعضى از روايات كه از امام صادق ع نقل شده اين آيه به عطسه اى كه با صوت بلند ادا مىشود ، و يا داد و فرياد به هنگام سخن گفتن تفسير گرديده در حقيقت بيان مصداق روشنى از آن است ( 1 ) .\r\n\r\nنكته‌ها :\r\n\r\n1 - آداب راه رفتن\r\nدرست است كه راه رفتن مساله ساده اى است ، اما همين مساله ساده مىتواند بيانگر حالات درونى و اخلاقى و احيانا نشانه شخصيت انسان بوده باشد ، چرا كه قبلا هم گفته‌ايم روحيات و خلقيات انسان در لابلاى همه اعمال او منعكس مىشود و گاه يك عمل كوچك حاكى از يك روحيه ريشه دار است .\r\nو از آنجا كه اسلام تمام ابعاد زندگى را مورد توجه قرار داده در اين زمينه نيز چيزى را فروگزار نكرده است .\r\nدر حديثى از رسول خدا ص مىخوانيم :\r\nمن مشى على الارض اختيالا لعنه الارض ، و من تحتها ، و من فوقها !\r\n: « كسى كه از روى غرور و تكبر ، روى زمين راه رود زمين ، و كسانى كه در زير زمين خفته‌اند ، و آنها كه روى زمين هستند ، همه او را لعنت مىكنند » ! ( 2 ) .\r\nباز در حديث ديگرى از پيامبر اكرم ص مىخوانيم :\r\nنهى ان يختال الرجل فى مشيه و قال من لبس ثوبا فاختال فيه خسف اللَّه به من شفير جهنم و كان قرين قارون لانه اول من اختال !\r\n« پيامبر از راه رفتن مغرورانه و متكبرانه نهى كرد و فرمود : كسى كه لباسى بپوشد و با آن كبر بورزد ، خداوند او را در كنار دوزخ به قعر زمين مىفرستد\r\n\r\n","description":"","footnote":"\r\n( 1 ) « مجمع البيان » ذيل آيه مورد بحث .\r\n( 2 ) ثواب الاعمال و امالى صدوق ( طبق نقل تفسير نور الثقلين جلد 4 ص 207 ) .\r\n","page_name":" 57 ","page_number":57},
  {"content":"\r\nو همنشين قارون خواهد بود ، چرا كه او نخستين كسى بود كه غرور و كبر را بنياد نهاد « ( 1 ) .\r\nو نيز از امام صادق ع مىخوانيم كه فرمود : « خداوند ايمان را بر جوارح و اعضاى انسان واجب كرده و در ميان آنها تقسيم نموده است : از جمله بر پاهاى انسان واجب كرده است كه به سوى معصيت و گناه نرود ، و در راه رضاى خدا گام بر دارد . و لذا قرآن فرموده است : در زمين متكبرانه راه مرو . . . و نيز فرموده :\r\nاعتدال را در راه رفتن رعايت كن « ( 2 ) .\r\nدر روايت ديگر اين ماجرا از پيامبر گرامى اسلام ص نقل شده است كه از كوچه اى عبور مىفرمود : ديوانه اى را مشاهده كرد كه مردم اطراف او را گرفته‌اند و به او نگاه مىكنند فرمود :\r\nعلى ما اجتمع هؤلاء :\r\n« اينها براى چه اجتماع كرده‌اند » عرض كردند :\r\nعلى المجنون يصرع :\r\n« در برابر ديوانه اى كه دچار صرع و حمله‌هاى عصبى شده است » .\r\nپيامبر ص نگاهى به آنها كرد و فرمود :\r\nما هذا بمجنون الا اخبركم بمجنون حق المجنون :\r\n« اين ديوانه نيست ، مىخواهيد ديوانه واقعى را به شما معرفى كنم » ؟ ! عرض كردند آرى اى رسول خدا .\r\nفرمود :\r\nان المجنون : المتبختر فى مشيه ، الناظر فى عطفيه ، المحرك جنبيه بمنكبيه فذلك المجنون و هذا المبتلى :\r\n« ديوانه واقعى كسى است كه متكبرانه گام بر مىدارد ، دائما به پهلوهاى خود نگاه مىكند ، پهلوهاى خود را به همراه شانه‌ها تكان مىدهد » ( و كبر و غرور از تمام وجود او مىبارد ) .\r\n\r\n","description":"","footnote":"\r\n( 1 ) ثواب الاعمال و امالى صدوق ( طبق نقل تفسير نور الثقلين جلد 4 ص 207 ) .\r\n( 2 ) « اصول كافى » جلد دوم صفحه 28 ( باب ان الايمان مبثوث لجوارح البدن كلها ) .\r\n","page_name":" 58 ","page_number":58},
  {"content":"\r\nاين ديوانه واقعى است اما آنكه ديديد بيمار است « ! ( 1 )\r\n\r\n2 - آداب سخن گفتن\r\nدر اندرزهاى لقمان اشاره اى به آداب سخن گفتن شده بود ، و در اسلام باب وسيعى براى اين مساله گشوده شده ، از جمله اينكه :\r\nتا سخن گفتن ضرورتى نداشته باشد سكوت از آن بهتر است .\r\nچنان كه در حديثى از امام صادق ع مىخوانيم :\r\nالسكوت راحة للعقل : « سكوت مايه آرامش فكر است » .\r\nو در حديثى از امام على بن موسى الرضا ع آمده است\r\nمن علامات الفقه :\r\nالعلم و الحلم و الصمت ، ان الصمت باب من ابواب الحكمه : « از نشانه‌هاى فهم و عقل ، داشتن آگاهى و بردبارى و سكوت است ، سكوت درى از درهاى حكمت است » .\r\nولى البته در روايات ديگر تاكيد شده است ، « در مواردى كه سخن گفتن لازم است مؤمن بايد هرگز سكوت نكند » « پيامبران به سخن گفتن دعوت شدند نه به سكوت » ، « وسيله رسيدن به بهشت و رهايى از دوزخ ، سخن گفتن به موقع است » .\r\n\r\n3 - آداب معاشرت\r\nآن قدر كه در روايات اسلامى وسيله پيامبر ص و ائمه اهل بيت ع به مساله تواضع و حسن خلق و ملاطفت در برخوردها و ترك خشونت در معاشرت ، اهميت داده شده است به كمتر چيزى اهميت داده شده .\r\n\r\n","description":"","footnote":"\r\n( 1 ) « بحار الانوار » ج 76 صفحه 57 .\r\n( 2 و 3 و 4 ) وسائل جلد 8 صفحه 532 .\r\n","page_name":" 59 ","page_number":59},
  {"content":"\r\nبهترين و گوياترين دليل در اين زمينه خود روايات اسلامى است ، كه نمونه اى از آن را در اينجا از نظر مىگذرانيم .\r\nشخصى نزد پيامبر ص آمد ، عرض كرد\r\nيا رسول اللَّه اوصني ، فكان فيما اوصاه ان قال الق اخاك بوجه منبسط :\r\n« مرا سفارش كن ، فرمود : برادر مسلمانت را با روى گشاده ملاقات كن » ( 1 ) .\r\nدر حديث ديگرى از پيامبر ص مىخوانيم :\r\nما يوضع فى ميزان امرء يوم القيامة افضل من حسن الخلق ! :\r\n« در روز قيامت چيزى برتر و بالاتر از حسن خلق در ترازوى عمل كسى نهاده نمىشود » ! ( 2 ) .\r\nدر حديث ديگرى از امام صادق ع آمده است :\r\nالبر و حسن الخلق يعمران الديار و يزيدان فى الاعمار :\r\n« نيكو كارى و حسن خلق ، خانه‌ها را آباد ، و عمرها را زياد مىكند » ( 3 ) .\r\nو نيز از رسول خدا ص نقل شده :\r\nاكثر ما تلج به امتى الجنة تقوى اللَّه و حسن الخلق :\r\n« بيشترين چيزى كه سبب مىشود امت من به خاطر آن وارد بهشت شوند تقواى الهى و حسن خلق است » ( 4 ) .\r\nدر مورد تواضع و فروتنى نيز از على ع مىخوانيم :\r\nزينة الشريف التواضع :\r\n« آرايش انسانهاى با شرافت فروتنى است » ( 5 ) .\r\nو بالآخره در حديثى از امام صادق ع مىخوانيم :\r\nالتواضع اصل كل خير نفيس ، و مرتبة رفيعة ، و لو كان للتواضع لغة يفهمها الخلق لنطق عن حقايق ما فى مخفيات العواقب . . . و من تواضع للَّه شرفه اللَّه على كثير من عباده . . . و ليس للَّه عز و جل عبادة يقبلها و يرضاها الا و بابها التواضع :\r\n\r\n","description":"","footnote":"\r\n( 1 ) « بحار الانوار » جلد 74 صفحه 171 .\r\n( 2 و 3 و 4 ) « اصول كافى » جلد 2 باب حسن الخلق صفحه 81 و 82 .\r\n( 5 ) « بحار الانوار » جلد 75 صفحه 120 .\r\n","page_name":" 60 ","page_number":60},
  {"content":"\r\n« فروتنى ريشه هر خير و سعادتى است ، تواضع مقام والايى است ، و اگر براى فروتنى زبان و لغتى بود كه مردم مىفهميدند بسيارى از اسرار نهانى و عاقبت كارها را بيان مىكرد . . .\r\nكسى كه براى خدا فروتنى كند ، خدا او را بر بسيارى از بندگانش برترى مىبخشد . . .\r\nهيچ عبادتى نيست كه مقبول درگاه خدا و موجب رضاى او باشد مگر اينكه راه ورود آن فروتنى است « ( 1 ) .\r\n\r\n","description":"","footnote":"\r\n( 1 ) « بحار الانوار » جلد 75 صفحه 121 .\r\n","page_name":" 61 ","page_number":61},
  {"content":"\r\n\r\n[ سوره لقمان ‹ 31 › : آيات 20 تا 24 
  ]\r\nأَ لَمْ تَرَوْا أَنَّ اللَّه سَخَّرَ لَكُمْ ما فِي السَّماواتِ وَما فِي الأَرْضِ وَأَسْبَغَ عَلَيْكُمْ نِعَمَه ظاهِرَةً وَباطِنَةً وَمِنَ النَّاسِ مَنْ يُجادِلُ فِي اللَّه بِغَيْرِ عِلْمٍ وَلا هُدىً وَلا كِتابٍ مُنِيرٍ ‹ 20 › وَإِذا قِيلَ لَهُمُ اتَّبِعُوا ما أَنْزَلَ اللَّه قالُوا بَلْ نَتَّبِعُ ما وَجَدْنا عَلَيْه آباءَنا أَ وَلَوْ كانَ الشَّيْطانُ يَدْعُوهُمْ إِلى عَذابِ السَّعِيرِ ‹ 21 › وَمَنْ يُسْلِمْ وَجْهَه إِلَى اللَّه وَهُوَ مُحْسِنٌ فَقَدِ اسْتَمْسَكَ بِالْعُرْوَةِ الْوُثْقى وَإِلَى اللَّه عاقِبَةُ الأُمُورِ ‹ 22 › وَمَنْ كَفَرَ فَلا يَحْزُنْكَ كُفْرُه إِلَيْنا مَرْجِعُهُمْ فَنُنَبِّئُهُمْ بِما عَمِلُوا إِنَّ اللَّه عَلِيمٌ بِذاتِ الصُّدُورِ ‹ 23 › نُمَتِّعُهُمْ قَلِيلًا ثُمَّ نَضْطَرُّهُمْ إِلى عَذابٍ غَلِيظٍ ‹ 24 ›\r\n","description":"","footnote":"","page_name":" 62 ","page_number":62},
  {"content":"\r\n\r\nترجمه :\r\n20 - آيا نديدى خداوند آنچه را در آسمانها و زمين است مسخر شما كرده و نعمتهاى خود را - چه نعمتهاى ظاهر و چه نعمتهاى باطن - بر شما گسترده و افزون ساخته است ؟\r\nولى بعضى از مردم بدون هيچ دانش و هدايت و كتاب روشنى در باره خدا مجادله مىكنند .\r\n21 - هنگامى كه به آنها گفته شود از آنچه خدا نازل كرده پيروى كنيد ، مىگويند : نه ، ما از چيزى پيروى مىكنيم كه پدران خود را بر آن يافتيم ! آيا حتى اگر شيطان آنها را دعوت به عذاب آتش فروزان كند ( باز هم تبعيت مىكنند ) ؟ ! 22 - كسى كه روح خود را تسليم خدا كند در حالى كه نيكو كار باشد به دستگيره محكمى چنگ زده ( و به تكيه گاه مطمئنى تكيه كرده است ) و عاقبت همه كارها به سوى خدا است .\r\n23 - و كسى كه كافر شود كفر او تو را غمگين نسازد ، بازگشت همه آنها به سوى ما است ، و ما آنها را از اعمالى كه انجام داده‌اند ( و نتايج شوم آن ) آگاه خواهيم ساخت ، خداوند از آنچه در درون سينه‌ها است آگاه است .\r\n24 - ما كمى از متاع دنيا را در اختيار آنان مىگذاريم سپس آنها را مجبور به تحمل عذاب شديد مىكنيم .\r\n\r\nتفسير : تكيه گاه مطمئن !\r\nبعد از پايان اندرزهاى دهگانه لقمان در زمينه مبدأ و معاد و راه و رسم زندگى و برنامه‌هاى اجتماعى و اخلاقى قرآن براى تكميل آن به سراغ بيان نعمتهاى الهى مىرود تا حس شكرگزارى مردم را برانگيزد ، شكرى كه سرچشمه « معرفة اللَّه » و انگيزه اطاعت فرمان او مىشود ( 1 ) .\r\n\r\n","description":"","footnote":"\r\n( 1 ) بعضى از مفسران مانند « آلوسى » در « روح المعانى » و فخر رازى در « تفسير كبير » آيات مورد بحث را مربوط به آيات قبل از ذكر وصاياى لقمان دانسته‌اند كه مشركان را مخاطب ساخته مىگويد : « اين خلق خدا است نشان دهيد بتها چه آفرينشى داشتند » ؟ - و در آيات مورد بحث مىگويد : « آيا نديديد كه خداوند آنچه را در آسمان و زمين است مسخر شما گردانيد ، ولى ذيل اين آيه و آيات بعد از آن و رواياتى كه در تفسير آن وارد شده با عموميت مفهوم آيه سازگارتر است .\r\n","page_name":" 63 ","page_number":63},
  {"content":"\r\nروى سخن را به همه انسانها كرده مىگويد : « آيا نديديد خداوند آنچه را در آسمانها و زمين است مسخر فرمان شما كرد كه در مسير منافع و سود شما حركت كنند » ؟ ( * ( أَ لَمْ تَرَوْا أَنَّ اللَّه سَخَّرَ لَكُمْ ، ما فِي السَّماواتِ وَما فِي الأَرْضِ ) * ) .\r\nتسخير موجودات آسمانى و زمينى براى انسان مفهوم وسيعى دارد كه هم شامل امورى مىشود كه در قبضه اختيار او است و با ميل و اراده اش در مسير منافع خود به كار مىگيرد ، مانند بسيارى از موجودات زمينى ، يا امورى كه در اختيار انسان نيست اما خداوند آنها را مامور ساخته كه به انسان خدمت كند ، همچون خورشيد و ماه .\r\nبنا بر اين ، همه موجودات مسخر فرمان خدا در طريق سود انسانها هستند خواه مسخر فرمان انسان باشند يا نه ، و به اين ترتيب لام در « لكم » به اصطلاح لام منفعت است ( 1 ) .\r\nسپس مىافزايد : « خداوند نعمتهاى خود را - اعم از نعمتهاى ظاهر و باطن - بر شما گسترده و افزون ساخت » ( * ( وَأَسْبَغَ عَلَيْكُمْ نِعَمَه ظاهِرَةً وَباطِنَةً ) * ) .\r\n« اسبغ » از ماده « سبغ » ( بر وزن صبر ) در اصل به معنى پيراهن يا زره گشاد و وسيع و كامل است ، سپس به نعمت گسترده و فراوان نيز اطلاق شده است .\r\nدر اينكه منظور از نعمتهاى « ظاهر » و « باطن » در اين آيه چيست ؟ مفسران بسيار سخن گفته‌اند .\r\nبعضى نعمت « ظاهر » را چيزى مىدانند كه براى هيچكس قابل انكار نيست\r\n\r\n","description":"","footnote":"\r\n( 1 ) در باره تسخير موجودات براى انسان در جلد 10 ذيل آيه 2 سوره رعد صفحه 120 بحثهاى ديگرى نيز داشتيم .\r\n","page_name":" 64 ","page_number":64},
  {"content":"\r\nهمچون آفرينش و حيات و انواع روزيها ، و نعمتهاى « باطن » را اشاره به امورى مىدانند كه بدون دقت و مطالعه قابل درك نيست ( مانند بسيارى از قدرتهاى روحى و غرائز سازنده ) .\r\nبعضى نعمت « ظاهر » را اعضاى ظاهر و نعمت « باطن » را قلب شمرده‌اند .\r\nبعضى ديگر نعمت « ظاهر » را زيبايى صورت و قامت راست و سلامت اعضاء و نعمت « باطن » را « معرفة اللَّه » دانسته‌اند .\r\nدر حديثى از پيغمبر گرامى اسلام ص مىخوانيم كه « ابن عباس » از آن حضرت در اين زمينه سؤال كرد ، فرمود : « ابن عباس ! نعمت ظاهر اسلام است ، و آفرينش كامل و منظم تو بوسيله پروردگار و روزىهايى كه به تو ارزانى داشته .\r\nو اما نعمت باطن ، پوشاندن زشتيهاى اعمال تو و رسوا نكردنت در برابر مردم است « ( 1 ) .\r\nدر حديث ديگرى از امام باقر ع مىخوانيم : « نعمت آشكار ، پيامبر ص و معرفة اللَّه و توحيد است كه پيامبر آورده ، و اما نعمت پنهان ، ولايت ما اهل بيت و پيمان دوستى با ما است » ( 2 ) .\r\nولى در حقيقت هيچگونه منافاتى در ميان اين تفسيرها وجود ندارد و هر كدام يكى از مصداقهاى روشن نعمت ظاهر و باطن را بيان مىكند ، بى آنكه مفهوم گسترده آن را محدود سازد .\r\nو در پايان آيه از كسانى سخن مىگويد كه نعمتهاى بزرگ الهى را كه از درون و برون ، انسان را احاطه كرده ، كفران مىكنند ، و به جدال و ستيز در برابر حق برمىخيزند ، مىفرمايد : « بعضى از مردم هستند كه در باره خداوند بدون هيچ دانش و هدايت و كتاب روشنى ، مجادله مىكنند » ( * ( وَمِنَ النَّاسِ مَنْ يُجادِلُ فِي اللَّه بِغَيْرِ عِلْمٍ وَلا هُدىً وَلا كِتابٍ مُنِيرٍ ) * ) .\r\n\r\n","description":"","footnote":"\r\n( 1 و 2 ) « مجمع البيان » ذيل آيه مورد بحث .\r\n","page_name":" 65 ","page_number":65},
  {"content":"\r\nو بجاى اينكه بخشنده آن همه نعمتهاى آشكار و نهان را بشناسند ، رو به سوى شرك و انكار ، از سر جهل و لجاجت مىآورند .\r\nدر اينكه فرق در ميان « علم » و « هدايت » و « * ( كِتابٍ مُنِيرٍ ) * » چيست ؟\r\nشايد بهترين بيان اين باشد كه « علم » اشاره به ادراكاتى است كه انسان از طريق عقل و خرد خويش درك مىكند ، و « هدى » اشاره به معلمان و رهبران الهى و آسمانى و دانشمندانى است كه مىتوانند در اين مسير دست او را بگيرند و به سر منزل مقصود برسانند ، و منظور از « كتاب منير » كتابهاى آسمانى مىباشد كه از طريق وحى ، قلب و جان انسان را پر فروغ مىسازند .\r\nدر حقيقت اين گروه لجوج نه خود دانشى دارند ، و نه به دنبال راهنما و رهبرى هستند ، و نه از وحى الهى استمداد مىجويند ، و چون راه هدايت در اين سه امر منحصر است لذا با ترك آنها به وادى گمراهى و وادى شياطين كشيده شده‌اند .\r\nآيه بعد به منطق ضعيف و سست اين گروه گمراه اشاره كرده مىگويد :\r\n« هنگامى كه به آنها گفته شود ، از آنچه خداوند نازل كرده پيروى كنيد مىگويند :\r\nنه ، ما از چيزى پيروى مىكنيم كه پدران خود را بر آن يافتيم « ! ( * ( وَإِذا قِيلَ لَهُمُ اتَّبِعُوا ما أَنْزَلَ اللَّه قالُوا بَلْ نَتَّبِعُ ما وَجَدْنا عَلَيْه آباءَنا ) * ) .\r\nو از آنجا كه پيروى از نياكان جاهل و منحرف ، جزء هيچ يك از طرق سه گانه هدايت آفرين فوق نيست ، قرآن از آن به عنوان راه شيطانى ياد كرده مىفرمايد : « آيا حتى اگر شيطان آنها را دعوت به عذاب آتش فروزان كند باز هم بايد از او تبعيت كنند » ؟ ! ( * ( أَ وَلَوْ كانَ الشَّيْطانُ يَدْعُوهُمْ إِلى عَذابِ السَّعِيرِ ) * ) ( 1 ) .\r\n\r\n","description":"","footnote":"\r\n( 1 ) مفسران معمولا « لو » را در اينجا به معنى شرطيه گرفته‌اند كه جزاى آن محذوف است و در تقدير چنين است * ( لَوْ كانَ الشَّيْطانُ يَدْعُوهُمْ إِلى عَذابِ السَّعِيرِ ) * ا يتبعونه .\r\n","page_name":" 66 ","page_number":66},
  {"content":"\r\nدر حقيقت قرآن در اينجا پوشش پيروى از سنت نياكان را كه ظاهرى فريبنده دارد كنار مىزند و چهره واقعى عمل آنها را كه همان پيروى از شيطان در مسير آتش دوزخ و جهنم است آشكار مىسازد .\r\nآرى رهبرى شيطان به تنهايى كافى است كه انسان با آن مخالفت كند ، هر چند در لفافه‌هاى دعوت به سوى حق بوده باشد كه مسلما يك پوشش انحرافى است و دعوت به سوى آتش دوزخ نيز به تنهايى كافى براى مخالفت است هر چند دعوت كننده مجهول الحال باشد ، حال اگر دعوت كننده شيطان و دعوتش به سوى آتش افروخته جهنم باشد تكليف روشن است .\r\nآيا هيچ عاقلى دعوت پيامبران الهى را به سوى بهشت رها مىكند و به دنبال دعوت شيطان به سوى جهنم مىرود ؟ ! سپس به بيان حال دو گروه مؤمن خالص و كفار آلوده پرداخته ، آنها را در مقايسه با يكديگر و مقايسه با آنچه در مورد پيروان شيطان و مقلدان كور و كر نياكان بيان كرده ، مورد توجه قرار مىدهد ، مىگويد : « كسى كه قلب و جان خود را تسليم خدا كند و در آستان پروردگار سر تسليم و اطاعت فرود آورد در حالى كه محسن و نيكوكار باشد به دستگيره محكمى چنگ زده است » ( * ( وَمَنْ يُسْلِمْ وَجْهَه إِلَى اللَّه وَهُوَ مُحْسِنٌ فَقَدِ اسْتَمْسَكَ بِالْعُرْوَةِ الْوُثْقى ) * ) .\r\nمنظور از « تسليم وجه براى خدا » در حقيقت اشاره به توجه كامل با تمام وجود به ذات پاك پروردگار است زيرا « وجه » ( به معنى صورت ) به خاطر آنكه شريفترين عضو بدن و مركز مهمترين حواس انسانى است به عنوان كنايه از ذات او به كار مىرود .\r\nتعبير به « * ( هُوَ مُحْسِنٌ ) * » از قبيل ذكر عمل صالح بعد از ايمان است .\r\nچنگ زدن به دستگيره محكم تشبيه لطيفى از اين حقيقت است كه انسان براى\r\n","description":"","footnote":"","page_name":" 67 ","page_number":67},
  {"content":"\r\nنجات از قعر دره ماديگرى و ارتقاء به بلندترين قله‌هاى معرفت و معنويت و روحانيت نياز به يك وسيله محكم و مطمئن دارد اين وسيله چيزى جز ايمان و عمل صالح نيست ، غير آن ، همه پوسيده و پاره شدنى و مايه سقوط و مرگ است ، علاوه بر اين آنچه باقى مىماند اين وسيله است ، و بقيه همه فانى و نابود شدنى است .\r\nو لذا در پايان آيه مىفرمايد : « عاقبت همه كارها به سوى خدا است » ( * ( وَإِلَى اللَّه عاقِبَةُ الأُمُورِ ) * ) .\r\nدر حديثى كه در تفسير برهان از طرق اهل سنت از امام على بن موسى الرضا ع از پيامبر گرامى اسلام نقل شده چنين آمده :\r\nسيكون بعدى فتنة مظلمة ، الناجى منها من تمسك بالعروة الوثقى ، فقيل يا رسول اللَّه و ما العروة الوثقى ؟ قال ولاية سيد الوصيين ، قيل يا رسول اللَّه و من سيد الوصيين ؟\r\nقال : امير المؤمنين ، قيل يا رسول اللَّه و من امير المؤمنين ؟ قال مولى المسلمين و اما مهم بعدى ، قيل يا رسول اللَّه و من مولى المسلمين و امامهم بعدك ؟ قال : اخى على بن ابى طالب ( ع ) :\r\n« بعد از من فتنه اى تاريك و ظلمانى خواهد بود تنها كسانى از آن رهايى مىيابند كه به عروة الوثقى چنگ زنند ، عرض كردند : اى رسول خدا عروة الوثقى چيست ؟ فرمود : ولايت سيد اوصياء است .\r\nعرض كردند يا رسول اللَّه سيد اوصياء كيست ؟ فرمود : امير مؤمنان .\r\nعرض كردند امير مؤمنان كيست ؟ فرمود مولاى مسلمانان و پيشواى آنان بعد از من ، باز براى اينكه پاسخ صريحترى بگيرند عرض كردند او كيست ؟\r\nفرمود : برادرم على بن ابى طالب ع ( 1 ) .\r\nروايات ديگرى نيز در همين ازمنه كه منظور از « عروة الوثقى » دوستى اهل بيت ع يا دوستى آل محمد ص يا امامان از فرزندان حسين ع است نقل شده ( 2 ) .\r\n\r\n","description":"","footnote":"\r\n( 1 ) « تفسير برهان » جلد 3 صفحه 279 ذيل آيه مورد بحث .\r\n( 2 ) براى توضيح بيشتر به « تفسير برهان » جلد 3 صفحه 278 و 279 مراجعه فرمائيد .\r\n","page_name":" 68 ","page_number":68},
  {"content":"\r\nبارها گفته‌ايم كه اين تفسيرها بيان مصداقهاى روشن است ، و منافات با مصاديق ديگرى همچون توحيد و تقوى و مانند آن ندارد .\r\nسپس به بيان حال گروه دوم پرداخته مىگويد : « كسى كه كافر شود و اين حقايق روشن را انكار كند ، كفر او تو را غمگين نسازد » ( * ( وَمَنْ كَفَرَ فَلا يَحْزُنْكَ كُفْرُه ) * ) .\r\nچرا كه تو وظيفه ات را به خوبى انجام داده اى ، او است كه بر خويشتن ظلم و ستم مىكند .\r\nاين گونه تعبيرات كه در قرآن مجيد مكرر آمده است نشان مىدهد كه پيغمبر گرامى اسلام ص از اينكه مشاهده مىكرد گروهى جاهل و لجوج ، راه خدا را با اينهمه دلائل روشن و نشانه‌هاى واضح ، ترك مىگويند و به بيراهه سر مىنهند ، سخت رنج مىبرد ، و آن قدر غمگين ، و اندوهناك مىشد كه بارها خداوند او را دلدارى مىدهد ، و چنين است راه و رسم يك رهبر دلسوز .\r\nو نيز نگران مباش كه گروهى در دنيا با اينكه كفر مىورزند و ظلم و ستم مىكنند ، از نعمتهاى الهى متنعمند ، و گرفتار مجازات نيستند ، زيرا دير نشده است « بازگشت همه آنها به سوى ما است و ما آنها را از اعمالشان و نتائج تلخ و شوم آن ، آگاه مىسازيم » ( * ( إِلَيْنا مَرْجِعُهُمْ فَنُنَبِّئُهُمْ بِما عَمِلُوا ) * ) .\r\nنه تنها از اعمالشان آگاهيم كه از نيات و اسرار درون دلهايشان نيز با خبريم « زيرا خداوند از آنچه در درون سينه‌ها است آگاه است » ( * ( إِنَّ اللَّه عَلِيمٌ بِذاتِ الصُّدُورِ ) * ) .\r\nاين تعبير كه خداوند مردم را در قيامت از اعمالشان با خبر مىسازد يا از آنچه در آن اختلاف داشتند با خبر مىكند ، در آيات فراوانى از قرآن مجيد نازل شده است و با توجه به اينكه « ننبئكم » از ماده « نبا » مىباشد ، و « نبا »\r\n","description":"","footnote":"","page_name":" 69 ","page_number":69},
  {"content":"\r\nطبق آنچه راغب در مفردات آورده به خبرى گفته مىشود كه محتوا و فايده مهمى دارد و صريح و آشكار و خالى از هر گونه كذب است ، روشن مىشود كه اين تعبيرات اشاره به آن است كه خداوند در قيامت چنان افشاگرى از اعمال انسانها مىكند كه جاى هيچگونه اعتراض و انكار براى كسى باقى نمىماند ، آنچه را مردم در اين دنيا انجام مىدهند و غالبا به دست فراموشى مىسپارند ، همه را مو به مو ظاهر مىسازد ، و براى حساب و جزا آماده مىكند .\r\nحتى آنچه در دل انسان مىگذرد و هيچكس جز خدا از آن آگاه نيست ، همه را به صاحبان آنها گوشزد مىكند ! .\r\nسپس مىافزايد بهره آنها از زندگى دنيا تو را شگفتزده نكند ، « ما كمى از متاع دنيا در اختيار آنان مىگذاريم - و متاع دنيا هر چه باشد كم و ناچيز است - سپس آنها را بالاجبار به عذاب شديد مىكشانيم » عذابى مستمر و دردناك ( * ( نُمَتِّعُهُمْ قَلِيلًا ثُمَّ نَضْطَرُّهُمْ إِلى عَذابٍ غَلِيظٍ ) * ) .\r\nاين تعبير ممكن است اشاره به آن باشد كه آنها تصور نكنند ، در اين جهان از قبضه قدرت خداوند خارجند ، خود او مىخواهد آنها را براى آزمايش و اتمام حجت و مقاصدى ديگر آزاد بگذارد ، و همين متاع قليل به آنها نيز از سوى او است ، و چقدر متفاوت است حال اين گروه كه ذليلانه و بالاجبار به عذاب غليظ الهى كشانده مىشوند با آنها كه تمام وجودشان در اختيار خدا است و چنگ به عروة الوثقى زده‌اند ، در دنيا پاك و نيكوكار زندگى مىكنند و در آخرت در جوار رحمت الهى متنعمند .\r\n","description":"","footnote":"","page_name":" 70 ","page_number":70},
  {"content":"\r\n\r\n[ سوره لقمان ‹ 31 › : آيات 25 تا 30 
  ]\r\nوَ لَئِنْ سَأَلْتَهُمْ مَنْ خَلَقَ السَّماواتِ وَالأَرْضَ لَيَقُولُنَّ اللَّه قُلِ الْحَمْدُ لِلَّه بَلْ أَكْثَرُهُمْ لا يَعْلَمُونَ ‹ 25 › لِلَّه ما فِي السَّماواتِ وَالأَرْضِ إِنَّ اللَّه هُوَ الْغَنِيُّ الْحَمِيدُ ‹ 26 › وَلَوْ أَنَّ ما فِي الأَرْضِ مِنْ شَجَرَةٍ أَقْلامٌ وَالْبَحْرُ يَمُدُّه مِنْ بَعْدِه سَبْعَةُ أَبْحُرٍ ما نَفِدَتْ كَلِماتُ اللَّه إِنَّ اللَّه عَزِيزٌ حَكِيمٌ ‹ 27 › ما خَلْقُكُمْ وَلا بَعْثُكُمْ إِلَّا كَنَفْسٍ واحِدَةٍ إِنَّ اللَّه سَمِيعٌ بَصِيرٌ ‹ 28 › أَ لَمْ تَرَ أَنَّ اللَّه يُولِجُ اللَّيْلَ فِي النَّهارِ وَيُولِجُ النَّهارَ فِي اللَّيْلِ وَسَخَّرَ الشَّمْسَ وَالْقَمَرَ كُلٌّ يَجْرِي إِلى أَجَلٍ مُسَمًّى وَأَنَّ اللَّه بِما تَعْمَلُونَ خَبِيرٌ ‹ 29 ›\r\nذلِكَ بِأَنَّ اللَّه هُوَ الْحَقُّ وَأَنَّ ما يَدْعُونَ مِنْ دُونِه الْباطِلُ وَأَنَّ اللَّه هُوَ الْعَلِيُّ الْكَبِيرُ ‹ 30 ›\r\n","description":"","footnote":"","page_name":" 71 ","page_number":71},
  {"content":"\r\n\r\nترجمه :\r\n25 - هر گاه از آنها سؤال كنى چه كسى آسمانها و زمين را آفريده است مسلما مىگويند اللَّه بگو الحمد للَّه ( كه خود شما معترفيد ) ولى اكثر آنها نمىدانند .\r\n26 - از آن خدا است آنچه در آسمانها و زمين است ، چرا كه خداوند بى نياز و شايسته ستايش است .\r\n27 - اگر آنچه روى زمين از درختان است قلم شوند ، و دريا براى آن مركب گردد ، و هفت دريا به آن افزوده شود ، اينها همه تمام مىشوند اما كلمات خدا پايان نمىگيرد ، خداوند عزيز و حكيم است .\r\n28 - آفرينش و زندگى مجدد همه شما همانند يك فرد بيش نيست ، خداوند شنوا و بينا است .\r\n29 - آيا نديدى كه خداوند شب را در روز و روز را در شب داخل مىكند ؟ و خورشيد و ماه را مسخر شما ساخته ؟ و هر كدام تا سر آمد معينى به حركت خود ادامه مىدهند ؟\r\nخداوند به آنچه انجام مىدهيد آگاه است .\r\n30 - اينها همه دليل بر آن است كه خداوند حق است و آنچه غير از او مىخوانند باطل است و خداوند بلند مقام و بزرگ مرتبه است .\r\n\r\nتفسير : ده وصف از اوصاف پروردگار\r\nدر شش آيه فوق مجموعه اى از صفات خداوند بيان شده است كه در حقيقت ده صفت عمده يا ده اسم از اسماء الحسنى را بيان مىكند :\r\nغنى ، حميد ، عزيز ، حكيم ، سميع ، بصير ، خبير ، حق ، على و كبير .\r\nاين از يك نظر ، و از سوى ديگر در آيه نخست از « خالقيت » خداوند سخن مىگويد و در آيه دوم از « مالكيت مطلقه » او در آيه سوم از « علم بى انتهايش » بحث مىكند و در آيه چهارم و پنجم از « قدرت نامتناهيش » .\r\nو در آخرين آيه نتيجه مىگيرد كسى كه داراى اين صفات است « حق » است و غير از او همه باطل و هيچ و پوچند .\r\n","description":"","footnote":"","page_name":" 72 ","page_number":72},
  {"content":"\r\nبا توجه به اين بحث اجمالى ، به شرح آيات باز گرديم :\r\nنخست مىفرمايد : « اگر از آنها سؤال كنى چه كسى آسمانها و زمين را آفريده است بطور قطع در پاسخ مىگويند » اللَّه « ( * ( وَلَئِنْ سَأَلْتَهُمْ مَنْ خَلَقَ السَّماواتِ وَالأَرْضَ لَيَقُولُنَّ اللَّه ) * ) .\r\nاين تعبير كه در آيات ديگر قرآن نيز ديده مىشود ( سوره عنكبوت آيه 61 - 63 ، زمر 38 ، زخرف 9 ) از يك سو دليل بر اين است كه مشركان هرگز منكر توحيد خالق نبودند ، و نمىتوانستند خالقيت را براى بتها قائل شوند ، تنها به شرك در عبادت و شفاعت بتها معتقد بودند .\r\nو از سوى ديگر دليل بر فطرى بودن توحيد و تجلى اين نور الهى در سرشت همه انسانها است .\r\nسپس مىگويد حال كه آنها به توحيد خالق معترفند : « بگو حمد و ستايش مخصوص اللَّه است كه خالق همه چيز مىباشد نه بتها كه خود مخلوق اويند ، ولى اكثر آنها نمىدانند و نمىفهمند كه عبادت بايد منحصر به خالق جهان باشد » ( * ( قُلِ الْحَمْدُ لِلَّه بَلْ أَكْثَرُهُمْ لا يَعْلَمُونَ ) * ) .\r\nسپس به مساله « مالكيت » حق مىپردازد چرا كه بعد از ثبوت خالقيت نياز به دليل ديگرى بر مالكيت او نيست ، مىفرمايد : « از آن خدا است آنچه در آسمان و زمين است » ( * ( لِلَّه ما فِي السَّماواتِ وَالأَرْضِ ) * ) .\r\nبديهى است آن كس كه « خالق » و « مالك » است مدبر امور جهان نيز مىباشد و به اين ترتيب بخشهاى سه گانه توحيد ( توحيد خالقيت ، توحيد مالكيت و توحيد ربوبيت ) ثابت مىگردد .\r\nو كسى كه چنين است از همه چيز بى نياز و شايسته هر گونه ستايش است به همين دليل در پايان آيه مىافزايد : « خداوند غنى و حميد است » ( * ( إِنَّ اللَّه هُوَ\r\n","description":"","footnote":"","page_name":" 73 ","page_number":73},
  {"content":"\r\n* ( الْغَنِيُّ الْحَمِيدُ ) * ) .\r\nاو غنى على الاطلاق ، و حميد از هر نظر است ، چرا كه هر موهبتى در جهان است به او باز مىگردد ، و هر كس هر چه دارد از او دارد ، و خزائن همه خيرات به دست او است و اين دليل زنده غناى او مىباشد .\r\nو از آنجا كه « حمد » به معنى ستايش بر كار نيكى است كه به اختيار از كسى سر مىزند و هر نيكى در جهان مىبينيم از سوى پروردگار است پس همه ستايشها از آن او است ، حتى اگر ما زيبايى گل را مىستائيم و جاذبه عشقهاى ملكوتى را توصيف مىكنيم و عظمت كار يك ايثارگر جانباز را ارج مىنهيم باز در حقيقت او را مىستائيم كه اين زيبايى و آن جاذبه و عظمت نيز از او است ، پس او « حميد على الاطلاق » است .\r\nآيه بعد ترسيمى از علم بى پايان خدا است ، كه با ذكر مثالى بسيار گويا و رسا مجسم شده است :\r\nقبلا ذكر اين نكته را لازم مىدانيم كه مطابق آنچه در تفسير على بن ابراهيم آمده است : « گروهى از يهود ، هنگامى كه پيرامون مساله روح از پيامبر ص سؤال كردند و قرآن در پاسخ آنها گفت : قُلِ الرُّوحُ مِنْ أَمْرِ رَبِّي وَما أُوتِيتُمْ مِنَ الْعِلْمِ إِلَّا قَلِيلًا : « روح از فرمان پروردگار من است ، و بهره شما از علم جز اندكى بيش نيست » اين سخن بر آنان گران آمد و از پيامبر ص پرسيدند كه آيا اين فقط در باره ما است ، فرمود : نه ، همه را شامل مىشود ( حتى ما را ) .\r\nولى آنها افزودند اى محمد ! تو در مورد خود گمان مىكنى بهره كمى از علم دارى در حالى كه قرآن به تو داده شده ، و به ما هم تورات ، در قرآنت آمده است « كسى كه حكمت به او داده شده خير كثير به او داده شده است » اين سخنان با هم سازگار نيست !\r\n","description":"","footnote":"","page_name":" 74 ","page_number":74},
  {"content":"\r\nدر اينجا آيه * ( وَلَوْ أَنَّ ما فِي الأَرْضِ مِنْ شَجَرَةٍ أَقْلامٌ ) * . . . ( آيه مورد بحث ) نازل شد ، و روشن ساخت كه علم انسان هر قدر هم گسترده باشد در برابر علم خداوند ذره بى مقدارى بيش نيست ، و آنچه نزد شما بسيار است نزد خدا بسيار كم است ( 1 ) .\r\nنظير اين روايت را از طريق ديگرى در ذيل آيه 109 سوره كهف بيان كرديم .\r\nبه هر حال قرآن مجيد براى ترسيم علم نامتناهى خداوند چنين مىگويد :\r\n« اگر آنچه روى زمين از درختان است قلم شوند ، و دريا براى آن مركب گردد ، و هفت دريا بر اين دريا افزوده شود ، تا علم خدا را بنويسند ، اينها همه تمام مىشوند اما كلمات خدا پايان نمىگيرد ، خداوند عزيز و حكيم است » ( * ( وَلَوْ أَنَّ ما فِي الأَرْضِ مِنْ شَجَرَةٍ أَقْلامٌ وَالْبَحْرُ يَمُدُّه مِنْ بَعْدِه سَبْعَةُ أَبْحُرٍ ما نَفِدَتْ كَلِماتُ اللَّه إِنَّ اللَّه عَزِيزٌ حَكِيمٌ ) * ) .\r\n« يمده » از ماده « مداد » به معنى مركب يا ماده رنگينى است كه با آن مىنويسند ، و در اصل از « مد » به معنى كشش گرفته شده زيرا خطوط به وسيله كشش قلم بر صفحه كاغذ پيدا مىشود .\r\nبعضى از مفسران معنى ديگرى نيز براى آن نقل كرده‌اند و آن روغنى است كه در چراغ مىريزند و سبب روشنايى چراغ است ، و هر دو معنى در واقع به يك ريشه باز مىگردد .\r\n« كلمات » جمع « كلمه » است و در اصل به معنى الفاظى است كه انسان با آن سخن مىگويد ، سپس به معنى گسترده ترى اطلاق شده ، و آن هر چيزى است كه مىتواند بيانگر مطلبى باشد ، و از آنجا كه مخلوقات گوناگون اين جهان هر كدام بيانگر ذات پاك خدا و علم و قدرت اويند ، به هر موجودى « كلمة اللَّه »\r\n\r\n","description":"","footnote":"\r\n( 1 ) « تفسير برهان » جلد 3 صفحه 279 .\r\n","page_name":" 75 ","page_number":75},
  {"content":"\r\nاطلاق شده ، مخصوصا در مورد موجودات شريفتر و با عظمتتر ، اين تعبير به كار رفته ، چنان كه در باره مسيح ع در آيه 171 سوره نساء مىخوانيم : إِنَّمَا الْمَسِيحُ عِيسَى ابْنُ مَرْيَمَ رَسُولُ اللَّه وَكَلِمَتُه ( نظير همين معنى در آيه 45 سوره آل عمران نيز آمده است ) .\r\nسپس به همين مناسبت « كلمات اللَّه » به معنى علم و دانش پروردگار به كار رفته است .\r\nاكنون بايد درست بينديشيم كه براى نوشتن تمام معلومات يك انسان ، گاه يك قلم با مقدارى مركب كفايت مىكند ، حتى ممكن است با همين يك قلم انسانهاى ديگرى نيز مجموعه معلوماتشان را بر صفحه كاغذ بياورند ولى قرآن مىگويد : اگر تمام درختان روى زمين قلم شوند ، مىدانيم گاه از يك درخت تنومند از ساقه و شاخه هايش ، هزاران بلكه ميليونها قلم به وجود مىآيد ، و با در نظر گرفتن حجم عظيم درختان روى زمين و جنگلهايى كه بسيارى از كوه‌ها و دشتها را پوشانيده است ، و تعداد قلمهايى كه از آن به وجود مىآيد ، و همچنين اگر تمام اقيانوسهاى روى زمين كه تقريبا سه چهارم صفحه كره زمين را با عمق و ژرفاى بسيار پوشانيده است مركب شوند ، چه وضع عجيبى را براى نوشتن ايجاد مىكند و چقدر علوم و دانشها را با آن مىتوان نوشت .\r\nمخصوصا با توجه به افزوده شدن هفت درياى ديگر به آن كه هر كدام از آنها معادل تمام اقيانوسهاى روى زمين باشد ، و بالاخص با توجه به اينكه عدد هفت در اينجا به معنى تعداد نيست بلكه براى تكثير است و اشاره به درياهاى بى حساب مىكند ، روشن مىشود كه وسعت دامنه علم خداوند تا چه حد گسترده است و تازه همه اينها پايان مىگيرد و باز علوم او پايان نخواهد گرفت .\r\nآيا ترسيمى براى بى نهايت از اين جالبتر و زيباتر به نظر مىرسد ؟ اين عدد به قدرى زنده و گويا است كه امواج فكر انسان را در افقهاى بيكران و نامحدود\r\n","description":"","footnote":"","page_name":" 76 ","page_number":76},
  {"content":"\r\nبا خود همراه مىبرد ، و غرق در حيرت و ابهت مىكند .\r\nبا توجه به اين بيان گويا و روشن ، انسان احساس مىكند كه معلوماتش در برابر آنچه در علم خدا است همچون يك صفر در برابر بى نهايت است ، و شايسته است فقط بگويد : « دانش من به آنجا رسيده كه به نادانى خود پى برده‌ام » حتى تشبيه به قطره و دريا براى بيان اين واقعيت نارسا به نظر مىرسد .\r\nاز جمله نكات لطيفى كه در آيه به چشم مىخورد اين است كه « شجره » به صورت مفرد ، و « اقلام » به صورت جمع آمده ، تا بيانگر تعداد فراوان قلمهايى باشد كه از يك درخت با تمام ساقه و شاخه هايش به وجود مىآيد .\r\nو نيز تعبير « البحر » به صورت مفرد و « الف و لام جنس » براى آن است كه تمام اقيانوسهاى روى زمين را شامل شود ، بخصوص اينكه تمام اقيانوسهاى جهان با هم مربوط و متصلند و در واقع در حكم يك درياى پهناورند .\r\nو جالب اينكه در باره « قلمها » سخن از قلمهاى اضافى و كمكى نمىكند اما در باره اقيانوسها سخن از هفت درياى ديگر به ميان مىآورد ، چرا كه به هنگام نوشتن قلم بسيار كم مصرف مىشود آنچه بيشتر مصرف مىگردد مركب است .\r\nانتخاب كلمه « سبع » ( هفت ) در لغت عرب براى تكثير شايد از اين نظر باشد كه پيشينيان عدد كرات منظومه شمسى را هفت مىدانستند ( و در واقع آنچه از منظومه شمسى امروز نيز با چشم غير مسلح ديده مىشود هفت كره بيش نيست ) و با توجه به اينكه « هفته » به صورت يك دوره كامل زمان هفت روز بيشتر نيست و تمام كره زمين را نيز به هفت منطقه تقسيم مىكردند و نام هفت اقليم بر آن گذارده بودند ، روشن مىشود كه چرا هفت به عنوان يك عدد كامل در ميان آحاد و براى بيان كثرت به كار رفته است ( 1 ) .\r\n\r\n","description":"","footnote":"\r\n( 1 ) در زمينه « علم بى پايان پروردگار » در جلد 12 ذيل آيه 109 سوره كهف ( صفحه 574 ) نيز سخن گفته‌ايم .\r\n","page_name":" 77 ","page_number":77},
  {"content":"\r\nبعد از ذكر علم بى پايان پروردگار ، سخن از قدرت بى انتهاى او به ميان مىآورد و مىفرمايد : « آفرينش همه شما و نيز برانگيخته شدن شما بعد از مرگ همانند يك فرد بيش نيست ، خداوند شنوا و بينا است » ( * ( ما خَلْقُكُمْ وَلا بَعْثُكُمْ إِلَّا كَنَفْسٍ واحِدَةٍ إِنَّ اللَّه سَمِيعٌ بَصِيرٌ ) * ) .\r\nبعضى از مفسران گفته‌اند كه جمعى از كفار قريش از روى تعجب و استبعاد در مساله معاد مىگفتند : خداوند ما را به گونه‌هاى مختلفى آفريده است و در طى مراحل گوناگون ، روزى نطفه بوديم و سپس علقه شديم ، بعد مضغه گشتيم ، و سپس تدريجا به صورتهاى گوناگون در آمديم ، چگونه خداوند همه ما را در يك ساعت آفرينش جديدى مىدهد ؟\r\nآيه مورد بحث نازل شد و به سخن آنها پاسخ گفت .\r\nدر حقيقت آنها از اين نكته غافل بودند كه مفاهيمى همچون « سخت » و « آسان » و « كوچك » و « بزرگ » براى موجوداتى همچون ما كه قدرت محدودى داريم ، قابل تصور است ، ولى در برابر قدرت بى پايان حق ، همگى يكسان و برابر مىباشند ، آفرينش يك انسان با آفرينش همه انسانها هيچ تفاوتى ندارد ، و آفرينش يك موجود در يك لحظه يا در طول ساليان دراز در پيشگاه قدرت او يكسان است .\r\nاگر تعجب كفار قريش از اين بوده است كه چگونه اين طبايع مختلف ، و اشكال گوناگون و شخصيتهاى متنوع ، آن هم بعد از آنكه بدن انسان خاك شد و خاكها پراكنده گشتند و به هم آميختند ، چگونه ممكن است از هم جدا شوند و هر كدام به جاى خود باز گردند ؟ پاسخ آن را علم بى پايان ، و قدرت بى انتهاى خداوند مىدهد .\r\nاو چنان روابطى در ميان موجودات بر قرار ساخته كه يك واحد همچون يك مجموعه ، و يك مجموعه همانند يك واحد است .\r\n","description":"","footnote":"","page_name":" 78 ","page_number":78},
  {"content":"\r\nاصولا انسجام و به هم پيوستگى اين جهان ، آن چنان است كه هر كثرتى در آن به وحدت باز مىگردد ، و خلقت مجموع انسانها از همان اصولى تبعيت مىكند كه خلقت يك انسان تبعيت دارد .\r\nو اگر تعجب آنها از كوتاهى زمان بوده كه چگونه مراحلى را كه انسان از حال نطفه تا دوران جوانى طى ساليان دراز طى مىكند ممكن است در لحظات كوتاهى طى شود ؟ پاسخ آن را نيز قدرت پروردگار مىدهد ، ما در جهان جانداران اطفال انسان را مىبينيم كه بايد مدتها طول بكشد تا راه رفتن را به خوبى ياد بگيرند يا قادر به استفاده از هر نوع غذا شوند ، در حالى كه جوجه‌ها را مىبينيم همين كه سر از تخم بيرون آوردند و متولد شدند برمىخيزند و راه مىروند و حتى بدون نياز به مادر غذا مىخورند ، اينها نشان مىدهد كه اين گونه مسائل در برابر قدرت خداوند ، تاثيرى ندارد .\r\nذكر « سميع » و « بصير » بودن خداوند در پايان اين آيه ، ممكن است پاسخ به ايراد ديگرى از ناحيه مشركان باشد كه به فرض همه انسانها با تنوع خلقتى كه دارند و با تمام ويژگيهايشان در ساعت معينى برانگيخته شوند ، ولى اعمال آنها و سخنانشان چگونه مورد حساب قرار مىگيرد ؟ اعمال و گفتار امورى هستند كه بعد از وجود نابود مىشوند .\r\nقرآن پاسخ مىدهد خداوند شنوا و بينا است ، تمام سخنان آنها را شنيده و همه اعمالشان را ديده ( بعلاوه فنا و نابودى مطلق در اين جهان مفهوم ندارد ، بلكه اعمال و اقوالشان همواره موجود خواهد بود ) .\r\nاز اين گذشته جمله فوق تهديدى است نسبت به اين بهانه جويان كه خداوند از گفتگوهاى شما براى سمپاشى در افكار عمومى بى خبر نيست ، و حتى از آنچه در دل داريد و بر زبان جارى نكرده‌ايد نيز آگاه است .\r\n","description":"","footnote":"","page_name":" 79 ","page_number":79},
  {"content":"\r\nآيه بعد تاكيد و بيان ديگرى است براى قدرت واسعه خداوند ، روى سخن را به پيامبر كرده ، مىگويد : « آيا نديدى كه خداوند شب را در روز ، و روز را در شب داخل مىكند » ؟ ( * ( أَ لَمْ تَرَ أَنَّ اللَّه يُولِجُ اللَّيْلَ فِي النَّهارِ وَيُولِجُ النَّهارَ فِي اللَّيْلِ ) * ) .\r\nو نيز آيا نديدى كه « خداوند خورشيد و ماه را در مسير منافع انسانها مسخر ساخته » ؟ ( * ( وَسَخَّرَ الشَّمْسَ وَالْقَمَرَ ) * ) .\r\nو هر كدام تا سرآمد معينى به حركت خود ادامه مىدهند « ( * ( كُلٌّ يَجْرِي إِلى أَجَلٍ مُسَمًّى ) * ) .\r\n« و اينكه خداوند از آنچه انجام مىدهيد آگاه است » ؟ ( * ( وَأَنَّ اللَّه بِما تَعْمَلُونَ خَبِيرٌ ) * ) .\r\n« ولوج » در اصل به معنى « دخول » است ، و داخل كردن شب در روز ، و روز در شب ممكن است اشاره به افزايش تدريجى و كوتاه شدن شب و روز در طول سال باشد كه تدريجا از يكى كاسته ، و به صورت نامحسوسى بر ديگرى مىافزايد ، تا فصول چهار گانه سال با ويژگيها و آثار پر بركتش ظاهر گردد ( تنها در دو نقطه از روى زمين است كه اين تغيير تدريجى و فصول چهار گانه نيست يكى نقطه حقيقى قطب شمال و جنوب است كه در طول سال ، ششماه شب ، و ششماه روز مىباشد ، و ديگرى خط باريك و دقيق استوا است كه در تمام سال ، شب و روز يكسان است .\r\nو يا اشاره به اين باشد كه تبديل شب به روز ، و روز به شب به خاطر وجود جو زمين بطور ناگهانى صورت نمىگيرد تا انسان و همه موجودات زنده را در برابر خطرات مختلف قرار دهد ، بلكه نخستين اشعه آفتاب از هنگام طلوع فجر در اعماق تاريكى نفوذ كرده ، كم كم نفوذ بيشترى پيدا مىكند ، تا تمام صفحه آسمان را بگيرد ، درست به عكس چيزى كه به هنگام پايان روز و دخول شب تحقق مىيابد .\r\n","description":"","footnote":"","page_name":" 80 ","page_number":80},
  {"content":"\r\nاين انتقال تدريجى و كاملا منظم و حساب شده از مظاهر قدرت خدا است .\r\nالبته اين دو تفسير با هم منافاتى ندارند و ممكن است جمعا در معنى آيه منظور باشند .\r\nدر مورد تسخير « شمس » و « قمر » و ساير كرات آسمانى براى انسانها - چنان كه قبلا هم گفته‌ايم - منظور تسخير در راه خدمت به انسان است ، و به تعبير ديگر لام در « سخر لكم » لام نفع است ، نه لام اختصاص ، و اين تعبير در قرآن مجيد در مورد خورشيد و ماه و شب و روز و نهرها و درياها و كشتيها آمده است ، و همه اينها بيانگر عظمت شخصيت انسان و گستردگى نعمتهاى خداوند در مورد او است كه تمام موجودات زمين و آسمان به فرمان خدا سرگشته و فرمانبردار او هستند و با اينحال شرط انصاف نيست كه او فرمان نبرد ( 1 ) .\r\nجمله « * ( كُلٌّ يَجْرِي إِلى أَجَلٍ مُسَمًّى ) * » اشاره به اين است كه اين نظام حساب شده و دقيق تا ابد ادامه نمىيابد ، و پايان و سرانجامى دارد كه همراه با پايان گرفتن دنيا است ، همان چيزى كه در سوره « تكوير » چنين از آن ياد شده است :\r\nإِذَا الشَّمْسُ كُوِّرَتْ وَإِذَا النُّجُومُ انْكَدَرَتْ : « هنگامى كه خورشيد بى فروغ گردد و ستارگان به تيرگى گرايند . . . » .\r\nارتباط جمله « * ( أَنَّ اللَّه بِما تَعْمَلُونَ خَبِيرٌ ) * » با توجه به آنچه در بالا گفتيم با اين بحث روشن مىشود ، چرا كه خداوندى كه خورشيد و ماه با عظمت را با آن حساب دقيق به كار گرفته ، و شب و روز را با آن نظم مخصوص هزاران و ميليونها سال وارد يكديگر مىكند ، چنين پروردگارى چگونه ممكن است از اعمال انسانها بى خبر بماند ، آرى او هم اعمال را مىداند و هم نيات و انديشه‌ها را .\r\n\r\n","description":"","footnote":"\r\n( 1 ) در مورد « تسخير خورشيد و ماه و موجودات ديگر براى انسان » در جلد 10 ذيل آيه 2 سوره رعد ( صفحه 120 ) و آيه 32 سوره ابراهيم ( صفحه 350 ) بحث مشروحى داشتيم .\r\n","page_name":" 81 ","page_number":81},
  {"content":"\r\nو در آخرين آيه مورد بحث به صورت يك نتيجه گيرى جامع و كلى مىفرمايد :\r\n« اينها دليل بر آن است كه خداوند حق است ، و آنچه غير از او مىخوانند باطل است ، و خداوند بلند مقام و بزرگ مرتبه است » ( * ( ذلِكَ بِأَنَّ اللَّه هُوَ الْحَقُّ وَأَنَّ ما يَدْعُونَ مِنْ دُونِه الْباطِلُ وَأَنَّ اللَّه هُوَ الْعَلِيُّ الْكَبِيرُ ) * ) ( 1 ) .\r\nمجموع بحثهايى كه در آيات قبل پيرامون خالقيت و مالكيت و علم و قدرت بى انتهاى پروردگار آمده بود ، اين امور را اثبات كرد كه « حق » تنها او است و غير او زائل و باطل و محدود و نيازمند است ، و « على و كبير » كه از هر چيز برتر و از توصيف بالاتر است ذات پاك او مىباشد و به گفته شاعر :\r\n\r\nالا كل شىء ما خلا اللَّه باطل\r\nو كل نعيم لا محالة زائل :\r\n\r\n« آگاه باشيد هر چه جز خدا است باطل است و هر نعمتى سرانجام ، زوال پذير است » .\r\nاين سخن را به تعبير فلسفى مىتوان چنين بيان كرد :\r\nحق اشاره به وجود حقيقى و پايدار است ، و در اين جهان آن وجود حقيقى كه قائم بالذات و ثابت و بر قرار و جاودانى باشد تنها او است ، و بقيه هر چه هست در ذات خود وجودى ندارد و عين بطلان است كه هستى خود را از طريق وابستگى به آن وجود حق پايدار پيدا مىكند ، و هر لحظه نظر لطفش را از آنها بر گيرد در ظلمات فنا و نيستى ، محو و ناپديد مىشود .\r\nبه اين ترتيب هر قدر ارتباط موجودات ديگر به وجود حقتعالى بيشتر گردد\r\n\r\n","description":"","footnote":"\r\n( 1 ) « باء » در « * ( بِأَنَّ اللَّه هُوَ الْحَقُّ ) * » گر چه در به دو امر « باء سببيه » به نظر مىآيد ، و شايد به همين دليل بعضى از مفسران « آلوسى » در « روح المعانى » ، مضمون اين آيه را سبب مطالب گذشته گرفته ، ولى سياق آيات ، و ذكر صفات گذشته ، يعنى خالقيت و مالكيت و علم و قدرت و نشانه‌هاى آن در عالم آفرينش ظاهر در اين است كه آنها همه گواه براى اين نتيجه بوده است ، بنا بر اين محتواى اين آيه ، نتيجه آيات قبل است نه سبب آنها .\r\n","page_name":" 82 ","page_number":82},
  {"content":"\r\nبه همان نسبت حقانيت بيشترى كسب مىكند .\r\nبه هر حال همانگونه كه گفتيم اين آيات مجموعه اى از ده صفت از صفات برجسته خدا ، و ده اسم از اسماء حسناى او است ، و مشتمل بر دلائل قوى و انكار ناپذيرى بر بطلان هر گونه شرك و لزوم توحيد در تمام مراحل عبوديت است .\r\n","description":"","footnote":"","page_name":" 83 ","page_number":83},
  {"content":"\r\n\r\n[ سوره لقمان ‹ 31 › : آيات 31 تا 32 
  ]\r\nأَ لَمْ تَرَ أَنَّ الْفُلْكَ تَجْرِي فِي الْبَحْرِ بِنِعْمَتِ اللَّه لِيُرِيَكُمْ مِنْ آياتِه إِنَّ فِي ذلِكَ لآياتٍ لِكُلِّ صَبَّارٍ شَكُورٍ ‹ 31 › وَإِذا غَشِيَهُمْ مَوْجٌ كَالظُّلَلِ دَعَوُا اللَّه مُخْلِصِينَ لَه الدِّينَ فَلَمَّا نَجَّاهُمْ إِلَى الْبَرِّ فَمِنْهُمْ مُقْتَصِدٌ وَما يَجْحَدُ بِآياتِنا إِلَّا كُلُّ خَتَّارٍ كَفُورٍ ‹ 32 ›\r\n\r\nترجمه :\r\n31 - آيا نديدى كشتيها بر صفحه درياها به فرمان خدا ، و به بركت نعمت او حركت مىكنند ؟\r\nاو مىخواهد گوشه اى از آياتش را به شما نشان دهد كه در اينها آيات و نشانه هايى است براى كسانى كه شكيبا و شكرگزارند .\r\n32 - و هنگامى كه موجى همچون ابرها ( در سفرهاى دريايى ) آنها را بپوشاند ( و بالاى سر آنها قرار گيرد ) خدا را با اخلاص مىخوانند ، اما هنگامى كه آنها را به خشكى نجات داد بعضى راه اعتدال را پيش مىگيرند ( و به ايمان خود وفادار مىمانند در حالى كه بعضى ديگر فراموش كرده راه كفر پيش مىگيرند ) و آيات ما را هيچكس جز پيمانشكنان كفران كننده انكار نمىكنند .\r\n\r\nتفسير : در گرداب بلا !\r\nباز در دو آيه مورد بحث سخن از نعمتهاى خدا و دلائل توحيد در آفاق و انفس است .\r\nدر نخستين آيه سخن از دليل نظم به ميان مىآيد ، و در دومين آيه سخن از\r\n","description":"","footnote":"","page_name":" 84 ","page_number":84},
  {"content":"\r\nتوحيد فطرى است و مجموعا بحثهايى را كه در آيات قبل آمد تكميل مىكند .\r\nمىگويد : « آيا نديدى كشتيها بر صفحه درياها به فرمان خدا ، و به بركت نعمت او حركت مىكنند » ؟ ! ( * ( أَ لَمْ تَرَ أَنَّ الْفُلْكَ تَجْرِي فِي الْبَحْرِ بِنِعْمَتِ اللَّه ) * ) ( 1 ) .\r\n« هدف اين است كه گوشه اى از آيات عظمتش را به شما نشان دهد » ( * ( لِيُرِيَكُمْ مِنْ آياتِه ) * ) .\r\nآرى « در اينها نشانه هايى است براى كسانى كه بسيار شكيبا و شكرگزارند » ( * ( إِنَّ فِي ذلِكَ لآياتٍ لِكُلِّ صَبَّارٍ شَكُورٍ ) * ) .\r\nبدون شك حركت كشتيها بر صفحه اقيانوسها نتيجه مجموعه اى از قوانين آفرينش است :\r\nحركت منظم بادها از يك سو .\r\nوزن مخصوص چوب يا مواردى كه با آن كشتى را مىسازند از سوى ديگر .\r\nميزان غلظت آب از سوى سوم .\r\nو فشارى كه از ناحيه آب بر اجسامى كه در آن شناور مىشوند از سوى چهارم .\r\nو هر گاه در يكى از اين امور اختلالى رخ دهد يا كشتى در قعر دريا فرو مىرود ، يا واژگون مىشود و يا در وسط دريا سرگردان و حيران مىماند .\r\nاما خداوندى كه اراده كرده است پهنه درياها را بهترين شاهراه براى مسافرت انسانها ، و حمل مواد مورد نياز از نقطه اى به نقطه ديگر قرار دهد ، اين شرائط را كه هر يك نعمتى از نعمتهاى او است فراهم ساخته .\r\nعظمت قدرت خدا در صفحه اقيانوسها و كوچكى انسان در مقابل آن به قدرى است كه در گذشته كه تنها از نيروى باد براى حركت كشتى استفاده مىشد ،\r\n\r\n","description":"","footnote":"\r\n( 1 ) « باء » در « بنعمت اللَّه » ممكن است « باء سببيت » و يا « باء مصاحبت » باشد ، ولى احتمال اول مناسبتر است .\r\n","page_name":" 85 ","page_number":85},
  {"content":"\r\nاگر تمام مردم جهان جمع مىشدند كه يك كشتى را در وسط دريا بر خلاف مسير يك باد سنگين به حركت در آورند قدرت نداشتند .\r\nو امروز هم كه قدرت موتورهاى عظيم جانشين باد شده است باز وزش طوفان آن قدر سخت و سنگين است كه عظيمترين كشتيها را جابجا مىكند ، و گاه آنها را در هم مىشكند .\r\nو اينكه در آخر آيه روى اوصاف « صبار » و « شكور » ( بسيار صابر و شكيبا و بسيار شكرگزار ) تكيه شده ، يا به خاطر اين است كه زندگى دنيا مجموعه اى است از « بلا » و « نعمت » كه هر دو وسيله آزمايشند ، ايستادگى و شكيبايى در برابر حوادث سخت ، و شكرگزارى در برابر نعمتها مجموعه وظيفه انسانها را تشكيل مىدهد .\r\nلذا در حديثى كه بسيارى از مفسران از پيامبر گرامى اسلام ص نقل كرده‌اند مىخوانيم : الايمان نصفان نصف صبر و نصف شكر : « ايمان دو نيمه است ، نيمه اى صبر و نيمه اى شكر ( 1 ) .\r\nو يا اشاره به اين است كه براى درك آيات با عظمت الهى در پهنه آفرينش انگيزه اى لازم است ، همچون شكر منعم توأم با صبر و شكيبايى براى دقت و كنجكاوى هر چه بيشتر .\r\nبعد از بيان نعمت حركت كشتيها در درياها كه هم در گذشته و هم امروز ، بزرگترين و مفيدترين وسيله حمل و نقل انسانها و كالاها بوده است ، اشاره به يكى از چهره‌هاى ديگر همين مساله كرده مىگويد : « هنگامى كه آنها بر كشتى سوار شوند ، و در وسط دريا قرار گيرند و دريا طوفانى شود ، و امواج كوه پيكر ، همچون ابرها بالاى سر آنان قرار گيرد ، خدا را با اخلاص مىخوانند »\r\n\r\n","description":"","footnote":"\r\n( 1 ) تفسير « مجمع البيان » و « قرطبى » و « فخر رازى » و « صافى » .\r\n","page_name":" 86 ","page_number":86},
  {"content":"\r\n( * ( وَإِذا غَشِيَهُمْ مَوْجٌ كَالظُّلَلِ دَعَوُا اللَّه مُخْلِصِينَ لَه الدِّينَ ) * ) .\r\n« ظلل » جمع « ظله » ( بر وزن قله ) است ، و مفسران براى آن چند معنى ذكر كرده‌اند :\r\n« راغب » در « مفردات » مىگويد : « ظله » به معنى ابرى است كه سايه مىافكند ، و غالبا در مواردى به كار مىرود كه موضوع ناخوشآيندى در كار است .\r\nبعضى نيز آن را به معنى سايبان از ماده « ظل » دانسته‌اند .\r\nبعضى نيز آن را به معنى كوه گرفته‌اند .\r\nگرچه اين معانى - در رابطه با آيه مورد بحث - تفاوت زيادى با هم ندارد ولى با توجه به اينكه در قرآن كرارا اين كلمه به معنى ابرهاى سايه افكن آمده و با توجه به اينكه تعبير غشيهم ( آنها را مىپوشاند ) تناسب بيشترى با معنى ابر دارد ، اين تفسير نزديكتر به نظر مىرسد .\r\nيعنى امواج عظيم دريا آن چنان برمىخيزد ، و اطراف آنها را احاطه مىكند كه گويى ابرى بر سر آنان سايه افكنده است ، سايه اى وحشتناك و هولانگيز .\r\nاينجا است كه انسان با تمام قدرتهاى ظاهرى كه براى خويش جلب و جذب كرده ، خود را ضعيف و ناچيز و ناتوان مىبيند ، دستش از همه جا بريده مىشود تمام وسائل عادى و مادى از كار مىافتد ، هيچ روزنه اميدى براى او باقى نمىماند جز نورى كه از درون جان او و از عمق فطرتش مىدرخشد .\r\nپرده‌هاى غفلت را كنار مىزند قلب او را روشن مىسازد ، و به او مىگويد :\r\nكسى هست كه مىتواند تو را رهايى بخشد ! همان كس كه امواج دريا فرمان او را مىبرند ، و آب و باد و خاك سرگردان او هستند .\r\nاينجا است كه توحيد خالص همه قلب او را احاطه مىكند ، و دين و آئين و پرستش را مخصوص او مىداند .\r\n","description":"","footnote":"","page_name":" 87 ","page_number":87},
  {"content":"\r\nسپس اضافه مىكند : « هنگامى كه خداوند آنها را از اين مهلكه رهايى بخشيد - امواج فرو نشست ، و او سالم به ساحل نجات رسيد - مردم دو گروه مىشوند بعضى راه اعتدال را پيش مىگيرند و به عهد و پيمانى كه در دل در آن لحظات حساس با خدا كردند پايبند و وفادار مىمانند » ( * ( فَلَمَّا نَجَّاهُمْ إِلَى الْبَرِّ فَمِنْهُمْ مُقْتَصِدٌ ) * ) ( 1 ) .\r\nولى گروهى ديگر همه چيز را به دست فراموشى سپرده و باز لشكر غارتگر شرك و كفر بر كشور قلبشان چيره مىشود .\r\nجمعى از مفسرين ، آيه فوق را اشاره اى به اسلام آوردن « عكرمة بن ابى جهل » دانسته‌اند .\r\nبه هنگام فتح مكه ، چون پيامبر ص همه مردم را جز چهار نفر مشمول عفو عمومى قرار داده بود ، و تنها در مورد اين چهار نفر كه يكى از آنها عكرمة بن ابى جهل بود ، حكم اعدام صادر فرموده بود كه هر كجا آنها را بيابيد از بين ببريد ، ( چرا كه از هيچگونه كارشكنى و كينه توزى و جنايت بر ضد اسلام و مسلمين فروگذار نبودند ) عكرمه ناچار از مكه فرار كرد .\r\nبه كنار درياى احمر آمد و سوار بر كشتى شد در دريا تند بادى خطرناك دامان او را گرفت ، اهل كشتى به يكديگر گفتند : بيائيد با بتها وداع گوئيد و تنها دست به دامان لطف « اللَّه » بزنيد كه از اين خدايان ما كارى ساخته نيست ! « عكرمه » گفت : اگر جز توحيد ما را در دريا نجات ندهد در خشكى نيز نجات نخواهد داد ، بارالها من با تو عهد و پيمان مىبندم كه اگر مرا از اين مهلكه برهانى به سراغ محمد ص مىروم و دست در دست او مىگذارم ، چرا كه او را بخشنده و كريم مىدانم .\r\n\r\n","description":"","footnote":"\r\n( 1 ) مقتصد از ماده قصد به معنى اعتدال در كار و وفاى به عهد است .\r\n","page_name":" 88 ","page_number":88},
  {"content":"\r\nسرانجام او نجات يافت و خدمت پيامبر ص آمد و مسلمان شد ( 1 ) .\r\nدر تواريخ اسلامى آمده است كه « عكرمه » بعدا در صف مسلمانان راستين قرار گرفت و در ماجراى جنگ « يرموك » يا « اجنادين » شربت شهادت نوشيد .\r\nو در پايان آيه اضافه مىكند : « آيات ما را هيچكس جز پيمانشكنان كفران كننده انكار نمىكنند » ( * ( وَما يَجْحَدُ بِآياتِنا إِلَّا كُلُّ خَتَّارٍ كَفُورٍ ) * ) .\r\n« ختار » از ماده « ختر » ( بر وزن چتر ) به معنى پيمانشكنى است .\r\nاين كلمه صيغه مبالغه است چرا كه مشركان و گنهكاران كرارا در گرفتاريها رو به سوى خدا مىآورند ، عهد و پيمانها با خدا مىبندند و نذرها مىكنند ، اما هنگامى كه طوفان حوادث فرو نشست پيمانهاى خود را پى در پى مىشكنند ، و نعمتهاى الهى را به دست كفران مىسپارند .\r\nدر حقيقت « ختار » و « كفور » كه در ذيل اين آيه آمده نقطه مقابل « صبار » و « شكور » است كه در ذيل آيه قبل آمده است ( كفران در مقابل شكرگزارى ، و پيمانشكنى در مقابل شكيبايى و باقيمانده بر سر عهد و پيمان ) چرا كه وفاى به عهد تنها براى شكيبايان امكان پذير است آنها هستند كه به هنگام شعله ور شدن ايمان فطرى در درون جانشان سعى مىكنند اين نور الهى ديگر به خاموشى نگرايد و حجابها و پرده‌ها روى آن نيفتد .\r\n\r\n","description":"","footnote":"\r\n( 1 ) « مجمع البيان » ذيل آيه مورد بحث - در « اسد الغابه فى معرفة الصحابه » ج 4 صفحه 5 نيز همين ماجرا با مختصرى تفاوت آمده است ( عكرمه با كسر عين ) .\r\n","page_name":" 89 ","page_number":89},
  {"content":"\r\n\r\n[ سوره لقمان ‹ 31 › : آيات 33 تا 34 
  ]\r\nيا أَيُّهَا النَّاسُ اتَّقُوا رَبَّكُمْ وَاخْشَوْا يَوْماً لا يَجْزِي والِدٌ عَنْ وَلَدِه وَلا مَوْلُودٌ هُوَ جازٍ عَنْ والِدِه شَيْئاً إِنَّ وَعْدَ اللَّه حَقٌّ فَلا تَغُرَّنَّكُمُ الْحَياةُ الدُّنْيا وَلا يَغُرَّنَّكُمْ بِاللَّه الْغَرُورُ ‹ 33 › إِنَّ اللَّه عِنْدَه عِلْمُ السَّاعَةِ وَيُنَزِّلُ الْغَيْثَ وَيَعْلَمُ ما فِي الأَرْحامِ وَما تَدْرِي نَفْسٌ ما ذا تَكْسِبُ غَداً وَما تَدْرِي نَفْسٌ بِأَيِّ أَرْضٍ تَمُوتُ إِنَّ اللَّه عَلِيمٌ خَبِيرٌ ‹ 34 ›\r\n\r\nترجمه :\r\n33 - اى مردم ! از خدا بپرهيزيد ، و از روزى بترسيد كه نه پدر جزاى اعمال فرزند خود را تحمل مىكند و نه فرزند چيزى از جزاى پدر را ، مسلما وعده الهى حق است مبادا زندگانى دنيا شما را بفريبد ، و مبادا شيطان شما را مغرور سازد .\r\n34 - آگاهى از زمان قيام قيامت مخصوص خداست ، و او است كه باران را نازل مىكند ، و آنچه در رحم مادران است مىداند ، و هيچكس نمىداند فردا چه مىكند ، و هيچكس نمىداند در چه سرزمينى مىميرد ، فقط خداوند عالم و آگاه است .\r\n\r\nتفسير : وسعت علم خداوند\r\nدر اين دو آيه كه آخرين آيه سوره لقمان است ، نخست به صورت يك جمع بندى از مواعظ و اندرزهاى گذشته ، و دلائل توحيد و معاد ، همه انسانها را به خدا و روز قيامت توجه مىدهد ، سپس از غرور ناشى از دنيا و شيطان بر حذر مىدارد\r\n","description":"","footnote":"","page_name":" 90 ","page_number":90},
  {"content":"\r\nو بعد به وسعت دامنه علم خداوند و شمول آن نسبت به همه چيز مىپردازد .\r\nمىفرمايد : « اى مردم از خدا بپرهيزيد » ( * ( يا أَيُّهَا النَّاسُ اتَّقُوا رَبَّكُمْ ) * ) .\r\n« و از روزى بترسيد كه نه پدر بار گناه فرزندش را به دوش مىكشد ، و نه فرزند چيزى از مسئوليت پدر را تحمل مىكند » ( * ( وَاخْشَوْا يَوْماً لا يَجْزِي والِدٌ عَنْ وَلَدِه وَلا مَوْلُودٌ هُوَ جازٍ عَنْ والِدِه شَيْئاً ) * ) .\r\nدر حقيقت دستور اول ، توجه به مبدء است ، و دستور دوم توجه به معاد .\r\nدستور اول ، نيروى مراقبت را در انسان زنده مىكند ، و دستور دوم احساس پاداش و كيفر را ، و بدون شك كسى كه بداند شخص خبير و آگاهى تمام اعمال او را مىبيند و مىداند و ثبت و ضبط مىكند ، و از سوى ديگر محكمه و دادگاه عدلى براى رسيدگى به تمام جزئيات آن تشكيل مىدهد ، چنين انسانى كمتر آلوده گناه و فساد مىشود .\r\nجمله « * ( لا يَجْزِي ) * » از ماده جزا است و « جزا » از نظر لغت به دو معنى آمده يكى پاداش و كيفر دادن در برابر چيزى ( چنان كه گفته مىشود جزاه اللَّه خيرا :\r\nخداوند او را پاداش خير داد ) .\r\nو ديگرى كفايت كردن و جانشين شدن و تحمل نمودن ، چنان كه در آيه مورد بحث آمده است : * ( لا يَجْزِي والِدٌ عَنْ وَلَدِه ) * : « هيچ پدرى ، مسئوليت اعمال فرزندش را قبول نمىكند و به جاى او نمىنشيند و از او كفايت نمىكند » .\r\nممكن است هر دو به يك ريشه باز گردد ، چرا كه پاداش و كيفر نيز جانشين عمل مىشود ، و به مقدار آن است ( دقت كنيد ) .\r\nبه هر حال در آن روز هر كس چنان به خود مشغول است و در پيچ و خم اعمال خويش گرفتار كه به ديگرى نمىپردازد ، حتى پدر و فرزند كه نزديكترين رابطه‌ها را با هم دارند هيچكدام به فكر ديگرى نيستند .\r\nاين آيه نظير همان است كه در آغاز سوره حج آمده كه در باره قيامت و زلزله\r\n","description":"","footnote":"","page_name":" 91 ","page_number":91},
  {"content":"\r\nرستاخيز مىگويد : يَوْمَ تَرَوْنَها تَذْهَلُ كُلُّ مُرْضِعَةٍ عَمَّا أَرْضَعَتْ : « روزى كه آن را مشاهده كنيد ، مادران شيرده فرزندان شير خوار خود را فراموش مىكنند » .\r\nقابل توجه اينكه در مورد « پدر » تعبير به * ( لا يَجْزِي ) * ، ( فعل مضارع مىكند ) و در مورد فرزند تعبير به « جاز » ( اسم فاعل ) . اين تفاوت تعبير ممكن است از باب تنوع در سخن باشد ، يا اشاره به وظيفه و مسئوليت فرزند در مقابل پدر ، زيرا اسم فاعل دوام و تكرار بيشترى را مىرساند .\r\nبه تعبير ديگر از عواطف پدرى انتظار مىرود كه حد اقل در پاره اى از موارد تحمل عذاب فرزند را بكند آن چنان كه در دنيا ناملايمات او را به جان مىخريد ولى در مورد فرزند انتظار مىرود كه مقدار بيشترى از ناملايمات پدر را به خاطر حقوق فراوانى كه بر او دارد متحمل شود ، در حالى كه هيچيك از اين دو ، در آن روز ، كمترين مشكلى را از ديگرى نمىگشايند ، و همه گرفتار اعمال خويشند و سر در گريبان خود .\r\nدر پايان آيه انسانها را از دو چيز بر حذر مىدارد ، مىفرمايد : « وعده خدا حق است مبادا زندگى دنيا شما را بفريبد ، و مبادا شيطان شما را گول زند » ( * ( إِنَّ وَعْدَ اللَّه حَقٌّ فَلا تَغُرَّنَّكُمُ الْحَياةُ الدُّنْيا وَلا يَغُرَّنَّكُمْ بِاللَّه الْغَرُورُ ) * ) .\r\nدر واقع در برابر دو امر كه در آغاز آيه بود ، دو نهى در اينجا ديده مىشود زيرا اگر توجه به خدا و ترس از حساب و جزا در انسان زنده شود ترسى از انحراف و آلودگى در او نيست ، مگر از دو راه : يكى اينكه زرق و برق دنيا ، واقعيتها را در نظر او دگرگون سازد ، و قدرت تشخيص را از او بگيرد كه حب دنيا ريشه همه گناهان است ، ديگر اينكه وسوسه‌هاى شيطانى او را فريب دهد ، و مغرور سازد و از مبدء و معاد دور كند .\r\nاگر اين دو راه نفوذ گناه بسته شود ، ديگر هيچ خطرى او را تهديد نمىكند ، و به اين ترتيب چهار دستور فوق مجموعه كاملى از برنامه نجات آدمى\r\n","description":"","footnote":"","page_name":" 92 ","page_number":92},
  {"content":"\r\nرا فراهم مىسازد .\r\nدر آخرين آيه اين سوره به تناسب بحثى كه پيرامون روز رستاخيز در آيه قبل به ميان آمد ، سخن از علومى به ميان مىآورد كه مخصوص پروردگار است مىگويد : « آگاهى بر زمان قيام قيامت مخصوص خدا است » ( * ( إِنَّ اللَّه عِنْدَه عِلْمُ السَّاعَةِ ) * ) .\r\n« و او است كه باران را نازل مىكند » و از تمام جزئيات نزول آن آگاه است ( * ( وَيُنَزِّلُ الْغَيْثَ ) * ) .\r\nو نيز « او است كه از فرزندانى كه در رحم مادرانند ( با تمام مشخصات آنها ) آگاه است » ( * ( وَيَعْلَمُ ما فِي الأَرْحامِ ) * ) .\r\nو « هيچكس نمىداند فردا چه مىكند » ( * ( وَما تَدْرِي نَفْسٌ ما ذا تَكْسِبُ غَداً ) * ) .\r\n« و هيچكس نمىداند در چه سرزمينى مىميرد » ؟ ( * ( وَما تَدْرِي نَفْسٌ بِأَيِّ أَرْضٍ تَمُوتُ ) * ) .\r\n« خداوند عالم و آگاه است » ( * ( إِنَّ اللَّه عَلِيمٌ خَبِيرٌ ) * ) .\r\nگويى مجموع اين آيه پاسخ به سؤالى است كه در زمينه قيامت مطرح مىشود همان سؤالى كه بارها مشركان قريش از پيامبر ص كردند و گفتند : مَتى هُوَ :\r\n« روز قيامت كى خواهد بود » ( اسراء - 51 ) .\r\nقرآن در پاسخ آنان مىگويد : هيچكس جز خدا ، از لحظه قيام قيامت آگاه نيست و طبق صريح آيات ديگر ، خداوند اين علم را از همه مخفى داشته است إِنَّ السَّاعَةَ آتِيَةٌ أَكادُ أُخْفِيها : « قيامت خواهد آمد و من مىخواهم آن را پنهان سازم » ( طه - 15 ) .\r\nتا هرگز غرور و غفلت دامان افراد را نگيرد .\r\n","description":"","footnote":"","page_name":" 93 ","page_number":93},
  {"content":"\r\nسپس مىگويد : نه تنها مساله قيامت است كه از شما پنهان است ، در زندگى روزمره شما و در ميان نزديكترين مسائلى كه با مرگ و حياتتان سر و كار دارد مطالب فراوانى وجود دارد كه شما از آن بيخبريد .\r\nزمان نزول قطرات حياتبخش باران كه زندگى همه جانداران به آن بستگى دارد بر هيچيك از شما آشكار نيست ، و تنها با حدس و تخمين و گمان از آن بحث مىكنيد .\r\nهمچنين از زمان پيدايش شما در شكم مادر و خصوصيات جنين ، احدى آگاه نيست .\r\nو نيز آينده نزديك يعنى حوادث فرداى شما و نيز محل مرگ و بدرود حياتتان بر همه پوشيده است .\r\nشما كه از اين مسائل نزديك به زندگى خود اطلاعى نداريد چه جاى تعجب كه از لحظه قيام قيامت بى خبر باشيد ( 1 ) .\r\nدر تفسير « در المنثور » نقل شده كه مردى به نام « وراث » از طائفه « بنى مازن » خدمت پيامبر ص آمد گفت : اى محمد ! كى قيامت بر پا مىشود ؟ بعلاوه شهرهاى ما در خشكسالى فرو رفته ، كى فراوانى نعمت مىشود ؟ و نيز هنگامى كه آمدم همسرم باردار بود كى فرزند مىآورد ؟ و نيز من مىدانم امروز چه كرده‌ام فردا چه خواهم كرد ؟ و بالآخره من مىدانم در كجا متولد شده‌ام بگو ببينم\r\n\r\n","description":"","footnote":"\r\n( 1 ) درست است كه در آيات فوق در جمله ينزل الغيث ( خدا باران را نازل مىكند ) سخنى از مساله علم خدا در ميان نيست ، و به همين جهت بعضى اين جمله را استثناءا در ميان اين جمله‌ها به منظور بيان قدرت خدا دانسته‌اند ، نه علم او ، ولى هماهنگى پنج جمله با يكديگر از يك سو ، و روايات متعددى كه در نهج البلاغه و كتب ديگر آمده است ( و به زودى به آن اشاره خواهيم كرد ) از سوى ديگر قرينه بر اين است كه آن نيز مربوط به علم خداوند است .\r\n","page_name":" 94 ","page_number":94},
  {"content":"\r\nدر كدام سرزمين مىميرم ؟ ! آيه فوق نازل شد و گفت علم همه اين امور نزد خدا است ( 1 ) .\r\n\r\nنكته‌ها :\r\n\r\n1 - انواع غرور و فريب !\r\nآيات فوق هشدار مىدهد كه زرق و برق زندگى دنيا شما را نفريبد سپس از فريب شيطان ، سخن مىگويد و نسبت به آن اعلام خطر مىكند ، زيرا مردم چند گروهند .\r\nبعضى آن قدر ضعيف و ناتوانند كه تنها مشاهده زرق و برق دنيا براى فريب و غرورشان كافى است .\r\nاما بعضى كه مقاومت بيشترى دارند ، وسوسه‌هاى شيطان نيز بايد به آن افزوده شود ، و شيطان درون و برون دست به دست هم دهند تا آنها را بفريبند ، تعبيرات آيه فوق هشدارى است به همه اين گروه‌ها .\r\nذكر اين نكته نيز لازم است كه « غرور » ( بر وزن جسور ) به معنى هر موجود فريبنده است ، و اينكه آن را تفسير به شيطان كرده‌اند ، در حقيقت بيان مصداق واضح آن است ، و الا هر انسان فريبنده ، هر كتاب فريبنده ، هر مقام وسوسه گر و هر موجودى ، كه انسان را گمراه سازد در مفهوم وسيع اين كلمه داخل است ، مگر اينكه مفهوم شيطان را چنان وسعت دهيم به گونه اى كه همه اينها را شامل شود .\r\nلذا راغب در مفردات مىگويد : « غرور » هر چيزى است كه انسان را مغرور سازد و بفريبد ، اعم از مال و مقام و شهوت و شيطان ، و اينكه به شيطان تفسير شده به خاطر اين است كه خبيثترين فريبندگان است » .\r\nو اينكه بعضى آن را به دنيا تفسير كرده‌اند به خاطر فريبندگى دنياست\r\n\r\n","description":"","footnote":"\r\n( 1 ) تفسير در المنثور طبق نقل تفسير الميزان جلد 16 صفحه 254 .\r\n","page_name":" 95 ","page_number":95},
  {"content":"\r\nچنان كه در نهج البلاغه مىخوانيم\r\nتغر و تضر و تمر :\r\n« مىفريبد و ضرر مىزند و مىگذرد » ! ( 1 ) .\r\n\r\n2 - فريبندگى دنيا\r\nبدون شك بسيارى از مظاهر زندگى دنيا غرورآميز و غفلتزا است ، و گاه چنان انسان را به خويشتن مشغول مىدارد كه از هر چه غير آن است غافل مىسازد .\r\nبه همين دليل در بعضى از روايات اسلامى از امير مؤمنان على ع مىخوانيم كه وقتى از آن حضرت پرسيدند : اى الناس اثبت رأيا : « چه كسى از همه مردم با فكرتر ، و از نظر انديشه ثابتتر است ؟ فرمود :\r\nمن لم يغره الناس من نفسه و لم تغره الدنيا بتشويقها :\r\n« كسى كه مردم فريبكار او را نفريبند ، و تشويقهاى دنيا نيز او را فريب ندهد » ( 2 ) .\r\nولى با اين حال در لابلاى صحنه‌هاى مختلف همين دنياى فريبنده صحنه‌هاى گويايى است كه ناپايدارى جهان و تو خالى بودن زرق و برقهاى آن را به روشنترين وجهى بيان مىكند ، حوادثى كه هر انسان هوشمندى را مىتواند بيدار كند ، بلكه ناهوشمندان را تيز هوشيار مىسازد .\r\nدر حديثى مىخوانيم كه امير مؤمنان على ع از كسى شنيد كه دنيا را مذمت مىكند و آن را فريبنده مىشمرد ، على ع رو به او كرد و فرمود :\r\nايها الذام للدنيا المغتر بغرورها ، المخدوع باباطيلها ، ا تغتر بالدنيا ثم تذمها ؟\r\nانت المتجرم عليها ام هى المتجرمة عليك ؟\r\nمتى استهوتك ؟ ام متى غرتك ؟ ا بمصارع آبائك من البلى ام بمضاجع امهاتك تحت الثرى . . . ؟ !\r\n\r\n","description":"","footnote":"\r\n( 1 ) جمله « تغر و تضر و تمر » در مورد دنيا در نهج البلاغه در كلمات قصار امير مؤمنان على ( ع ) حكمت 415 آمده است .\r\n( 2 ) « من لا يحضره الفقيه » ( طبق نقل نور الثقلين جلد 4 صفحه 217 ) .\r\n","page_name":" 96 ","page_number":96},
  {"content":"\r\nان الدنيا دار صدق لمن صدقها ، و دار عافية لمن فهم عنها ، و دار غنى لمن تزود منها ، و دار موعظة لمن اتعظ بها ، مسجد احباء اللَّه ، و مصلى ملائكة اللَّه ، و مهبط وحى اللَّه ، و متجر اولياء اللَّه . . .\r\n« اى كسى كه نكوهش دنيا مىكنى ! در حالى كه تو خود به غرور دنيا گرفتار شده اى ، و فريفته باطلهاى آن هستى .\r\nتو خود مغرور به دنيا شده اى ، سپس از آن مذمت مىكنى ؟\r\nتو از جرم دنيا شكايت دارى ، يا دنيا بايد از جرم تو شكايت كند ؟\r\nكى دنيا تو را گول زده ؟ ، و چه موقع تو را فريب داده است ؟ ! آيا به محل سقوط پدرانت در دامن فنا ، و يا بخوابگاه مادرانت در زير خاك تو را فريب داده است ؟ . . .\r\nاما بدان اين دنيا جايگاه صدق و راستى است براى آن كسى كه با آن به راستى رفتار كند ، و خانه تندرستى است براى آن كس كه از آن چيزى بفهمد ، و سراى بى نيازى است براى آن كس كه از آن توشه بر گيرد ، و محل اندرز است براى آنكه از آن اندرز گيرد ، دنيا مسجد دوستان خداست ، و نمازگاه فرشتگان پروردگار ، و محل نزول وحى الهى و تجارتخانه اولياء حق ! . . . « ( 1 ) .\r\n\r\n3 - اين علوم پنجگانه مخصوص خدا است\r\nگذشته از اينكه لحن آيه فوق حكايت از اين دارد كه آگاهى از قيامت و نزول باران و چگونگى جنين در رحم مادر ، و امورى را كه انسان در آينده انجام مىدهد ، و محل مرگ او ، در اختيار خداوند است و ديگران را به آن راهى نيست ، رواياتى كه در تفسير آيه نيز وارد شده اين حقيقت را تاكيد مىكند .\r\nاز جمله در حديثى مىخوانيم :\r\nان مفاتيح الغيب خمس لا يعلمهن الا اللَّه\r\n\r\n","description":"","footnote":"\r\n( 1 ) نهج البلاغه كلمات قصار جمله 131 .\r\n","page_name":" 97 ","page_number":97},
  {"content":"\r\nو قرأ هذه الاية :\r\n« كليدهاى غيب پنج است كه هيچكس جز خدا نمىداند ، سپس آيه فوق را تلاوت فرمود » ( 1 ) .\r\nدر روايت ديگرى كه در « نهج البلاغه » آمده است مىخوانيم : هنگامى كه على ع از بعضى حوادث آينده خبر مىداد يكى از ياران عرض كرد : اى امير مؤمنان ! از غيب سخن مىگويى ؟ و به علم غيب آشنايى ؟\r\nامام خنديد و به آن مرد كه از طايفه « بنى كلب » بود فرمود :\r\nيا اخا كلب ! ليس هو بعلم غيب ، و انما هو تعلم من ذى علم ، و انما علم الغيب علم الساعة و ما عدده اللَّه سبحانه بقوله * ( إِنَّ اللَّه عِنْدَه عِلْمُ السَّاعَةِ ) * . . . فيعلم اللَّه سبحانه ما فى الارحام ، من ذكر او انثى ، و قبيح او جميل ، و سخى او بخيل ، و شقى او سعيد ، و من يكون فى النار حطبا و فى الجنان للنبيين مرافقا ، فهذا علم الغيب الذى لا يعلمه احد الا اللَّه ، و ما سوى ذلك فعلم علمه اللَّه نبيه فعلمنيه و دعا لى بان يعيه صدرى و تضطم عليه جوانحى :\r\n« اى برادر كلبى ! اين علم غيب نيست ، اين فرا گرفته اى است از عالمى ( يعنى پيامبر ) علم غيب تنها علم قيامت است ، و آنچه خداوند سبحان در اين آيه بر شمرده . . . و بعد از ذكر آيه شريفه فرمود : خداوند سبحان از آنچه در رحمها قرار دارد آگاه است ، پسر است يا دختر ؟ زشت است يا زيبا ؟ سخاوتمند است يا بخيل ؟ سعادتمند است يا شقى ؟ چه كسى آتشگيره دوزخ است و چه كسى در بهشت دوست پيامبران ؟ . . . اينها علوم غيبيه اى است كه غير از خدا كسى نمىداند و غير از آن علومى است كه خداوند به پيامبرش تعليم كرده و او به من آموخته است ، و برايم دعا نمود كه خدا آن را در سينه‌ام جاى دهد و اعضاى پيكرم را از آن مالامال سازد » ( 2 ) .\r\n\r\n","description":"","footnote":"\r\n( 1 ) « مجمع البيان » ذيل آيه مورد بحث .\r\n( 2 ) نهج البلاغه خطبه 128 .\r\n","page_name":" 98 ","page_number":98},
  {"content":"\r\nاز اين روايت به خوبى بر مىآيد كه منظور از عدم آگاهى مردم از اين امور پنجگانه تمام خصوصيات آنها است ، فى المثل اگر روزى وسائلى در اختيار بشر قرار گيرد - كه هنوز آن روز فرا نرسيده است - و از پسر يا دختر بودن جنين به طور قطع آگاه شوند ، باز اين امر مساله اى ايجاد نمىكند ، چرا كه آگاهى از جنين به آن است كه تمام خصوصيات جسمانى ، زشتى و زيبايى ، سلامت و بيمارى ، استعدادهاى درونى ، ذوق علمى و فلسفى و ادبى ، و ساير صفات و كيفيات روحى را بدانيم ، و اين امر براى غير خدا امكان پذير نيست .\r\nهمچنين اينكه باران در چه موقع نازل مىشود ؟ و كدام منطقه را زير پوشش قرار مىدهد ؟ و دقيقا چه مقدار در دريا و چه مقدار در صحرا و دره و كوه و بيابان مىبارد ؟ جز خدا كسى نمىداند .\r\nدر مورد حوادث فردا ، و فرداها ، و خصوصيات و جزئيات آنها نيز همين گونه است .\r\nو از اينجا پاسخ سؤالى كه غالبا در اينجا مطرح مىشود به خوبى روشن مىگردد كه مىگويند ما در تواريخ و روايات متعددى مىخوانيم كه ائمه اهل بيت ع و حتى بعضى از اولياء اللَّه غير از امامان ، از مرگ خود خبر دادند ، و يا محل دفن خود را بيان كردند ، از جمله در حوادث مربوط به كربلا ، بارها در روايات خوانده‌ايم كه پيامبر يا امير مؤمنان ع و انبياى سلف كه از وقوع شهادت امام حسين ع و يارانش در اين سرزمين خبر داده‌اند .\r\nو در كتاب اصول كافى بابى در زمينه آگاهى ائمه از زمان وفاتشان ديده مىشود .\r\nپاسخ اين است كه : آگاهى بر پاره اى از اين امور به صورت علم اجمالى - آن هم از طريق تعليم الهى - هيچ منافاتى با اختصاص علم تفصيلى آنها به ذات پاك خداوند ندارد .\r\nو تازه همانگونه كه گفتيم همين اجمال نيز ذاتى و استقلالى نيست ، بلكه\r\n","description":"","footnote":"","page_name":" 99 ","page_number":99},
  {"content":"\r\nجنبه عرضى و تعليمى دارد ، و از طريق تعليم الهى است ، به مقدارى كه خدا مىخواهد و صلاح مىداند . ( 1 )\r\nلذا در حديثى از امام صادق ع مىخوانيم كه يكى از يارانش سؤال كرد :\r\nآيا امام علم غيب مىداند ؟\r\nقال : لا ، و لكن اذا اراد ان يعلم الشيء اعلمه اللَّه ذلك :\r\n« فرمود : نه ، امام علم غيب را ( ذاتا ) نمىداند ، ولى هنگامى كه اراده كند چيزى را بداند خدا به او تعليم مىدهد » ( 2 ) .\r\nدر زمينه علم غيب و چگونگى آگاهى انبيا و امامان از آن روايات فراوانى وارد شده كه در ذيل آيات مناسب از آن بحث خواهيم كرد ، ولى مسلم است كه در اين ميان علومى وجود دارد كه غير از خدا هيچكس از آن آگاه نيست ( 3 ) .\r\nپروردگارا ! چشم قلب ما را به نور علوم و دانشها روشن فرما ! و گوشه اى از علم بىپايانت را به ما ارزانى فرما .\r\nخداوندا ! چنان فرما كه زرق و برق اين جهان ما را نفريبد و شيطان فريبنده و هواى نفس ما را مغرور نسازد .\r\nبارالها ! چنان كن كه همواره از احاطه علمىات به ما آگاه باشيم ، و در محضرت آنچه بر خلاف رضاى تو است انجام ندهيم .\r\nپايان سوره لقمان اول مهر ماه 1362 پانزده ذى الحجه 1403\r\n\r\n","description":"","footnote":"\r\n( 1 ) « اصول كافى » جلد اول صفحه 202 باب ان الأئمه يعلمون متى يموتون .\r\n( 2 ) « اصول كافى » جلد اول صفحه 201 باب نادر فيه ذكر الغيب .\r\n( 3 ) در كتاب « اصول كافى » روايات متعددى داريم كه خداوند علمى دارد كه جز او كسى از آن آگاه نيست ، و علمى كه به ملائكه و پيامبران و امامان تعليم داده است ، جلد اول صفحه 199 باب ان الأئمه ( ع ) يعلمون جميع العلوم التي خرجت الى الملائكه .\r\n","page_name":" 100 ","page_number":100},
  {"content":"\r\n\r\n‹ 32 › سوره الم سجده اين سوره داراى 30 آيه است ، و در « مكه » نازل شده\r\nآغاز 2 : 7 : 62 مطابق 16 ذى حجه 1403\r\n","description":"","footnote":"","page_name":" 101 ","page_number":101},
  {"content":"\r\n","description":"","footnote":"","page_name":" 102 ","page_number":102},
  {"content":"\r\n\r\nنامهاى اين سوره\r\nمعروف اين است كه اين سوره در مكه نازل شده است . بعضى از مفسران هيچيك از آيات آن را استثناء نكرده‌اند ، ولى بعضى ديگر آيه 18 تا 20 را « مدنى » مىدانند ، و معتقدند اين سه آيه در مدينه نازل شده ، در حالى كه هيچ قرينه و نشانه اى در اين آيات از مدنى بودن به چشم نمىخورد .\r\nنام اين سوره در بعضى از روايات و در لسان مشهور مفسران « سوره سجده » يا « الم سجده » است ، و گاه براى مشخص ساختن آن از سوره حم سجده آن را به نام « سجده لقمان » مىخوانند ، چرا كه بعد از سوره لقمان قرار گرفته .\r\nدر بعضى از روايات نيز از آن به الم تنزيل ياد شده .\r\n« فخر رازى » و « آلوسى » نيز نام سوره « مضاجع » را از جمله نامهاى آن ذكر كرده‌اند ( به تناسب آيه 16 اين سوره تَتَجافى جُنُوبُهُمْ عَنِ الْمَضاجِعِ . . . ) .\r\n\r\nفضيلت تلاوت سوره سجده\r\nدر حديثى از پيامبر گرامى اسلام ص چنين آمده است :\r\nمن قرأ الم تنزيل و تَبارَكَ الَّذِي بِيَدِه الْمُلْكُ ) * ، فكانما احيا ليلة القدر ! :\r\n« كسى كه سوره » الم تنزيل « و » تبارك « را بخواند مانند آن است كه شب قدر را احيا گرفته باشد ( 1 ) .\r\nدر حديث ديگرى از امام جعفر بن محمد الصادق ع چنين نقل شده :\r\nمن قرأ سوره السجدة فى كل ليلة جمعه اعطاه اللَّه كتابه بيمينه ، و لم يحاسبه بما كان منه ، و كان من رفقاء محمد ( ص ) و أهل بيته :\r\n« هر كس سوره سجده را در\r\n\r\n","description":"","footnote":"\r\n( 1 ) مجمع البيان جلد هشتم صفحه 324 .\r\n","page_name":" 103 ","page_number":103},
  {"content":"\r\nهر شب جمعه بخواند خداوند نامه اعمال او را به دست راست او مىدهد ، و گذشته او را مىبخشد ، و از دوستان محمد ص و اهل بيتش ع خواهد بود ( 1 ) .\r\nاز آنجا كه در اين سوره بحثهاى گسترده اى از مبدء و معاد و مجازاتهاى مجرمان در روز رستاخيز و درسهاى هشدار دهنده اى مربوط به مؤمنان و كافران آمده است بدون شك تلاوت آن ، ولى تلاوتى كه سرچشمه انديشه ، و انديشه اى كه مبدء تصميمگيرى و حركت بوده باشد ، مىتواند آن چنان انسان را بسازد كه مشمول اينهمه فضيلت و افتخار گردد و اثر بيدار كننده اش همچون احياء شب قدر و نتيجه اش قرار گرفتن در صف اصحاب اليمين ، و رسيدن به افتخار دوستى پيامبر و آلش گردد .\r\n\r\nمحتواى سوره سجده\r\nاين سوره به حكم آنكه از سوره‌هاى « مكى » است خطوط اصلى سوره‌هاى مكى يعنى بحث از « مبدء » و « معاد » و « بشارت » و « انذار » را قويا تعقيب مىكند و رويهم رفته در آن چند بخش جلب توجه مىكند :\r\n1 - قبل از هر چيز سخن از عظمت قرآن ، و نزول آن از سوى پروردگار عالميان ، و نفى اتهامات دشمنان از آن است .\r\n2 - سپس بحثى پيرامون نشانه‌هاى خداوند در آسمان و زمين ، و تدبير اين جهان دارد .\r\n3 - بحث ديگرى پيرامون آفرينش انسان از « خاك » و « آب نطفه » و « روح الهى » و اعطاى وسائل فراگيرى علم و دانش ، يعنى چشم و گوش و خرد از سوى خداوند به او مىباشد .\r\n4 - بعد از آن از رستاخيز و حوادث قبل از آن يعنى مرگ و بعد از آن يعنى\r\n\r\n","description":"","footnote":"\r\n( 1 ) « مجمع البيان » جلد 8 صفحه 325 .\r\n","page_name":" 104 ","page_number":104},
  {"content":"\r\nسؤال و حساب سخن مىگويد .\r\n5 و 6 - بحثهاى مؤثر و تكان دهنده اى از بشارت و انذار دارد مؤمنان را به جنة الماوى نويد مىدهد و فاسقان را به عذاب آتش تهديد مىكند .\r\n7 - به همين مناسبت اشاره كوتاهى به تاريخ بنى اسرائيل و سرگذشت موسى ع و پيروزيهاى اين امت دارد .\r\n8 - و باز به تناسب بحث بشارت و انذار اشاره اى به احوال گروهى ديگر از امتهاى پيشين و سرنوشت دردناك آنها مىكند .\r\n9 و 10 - بار ديگر به مسئله « توحيد و نشانه‌هاى عظمت خدا » باز مىگردد و با « تهديد دشمنان لجوج » سوره را پايان مىدهد .\r\nبه اين ترتيب هدف اصلى سوره تقويت مبانى ايمان به مبدء و معاد و ايجاد موج نيرومندى از حركت به سوى تقوا ، و بازدارى از سركشى و طغيان و توجه به ارزش مقام والاى انسان است كه مخصوصا در آغاز حركت اسلام و در محيط مكه فوق العاده لازم بوده .\r\n","description":"","footnote":"","page_name":" 105 ","page_number":105},
  {"content":"\r\n\r\n[ سوره السجده ‹ 32 › : آيات 1 تا 5 
  ]\r\nبِسْمِ اللَّه الرَّحْمنِ الرَّحِيمِ\r\nالم ‹ 1 › تَنْزِيلُ الْكِتابِ لا رَيْبَ فِيه مِنْ رَبِّ الْعالَمِينَ ‹ 2 › أَمْ يَقُولُونَ افْتَراه بَلْ هُوَ الْحَقُّ مِنْ رَبِّكَ لِتُنْذِرَ قَوْماً ما أَتاهُمْ مِنْ نَذِيرٍ مِنْ قَبْلِكَ لَعَلَّهُمْ يَهْتَدُونَ ‹ 3 › اللَّه الَّذِي خَلَقَ السَّماواتِ وَالأَرْضَ وَما بَيْنَهُما فِي سِتَّةِ أَيَّامٍ ثُمَّ اسْتَوى عَلَى الْعَرْشِ ما لَكُمْ مِنْ دُونِه مِنْ وَلِيٍّ وَلا شَفِيعٍ أَ فَلا تَتَذَكَّرُونَ ‹ 4 ›\r\nيُدَبِّرُ الأَمْرَ مِنَ السَّماءِ إِلَى الأَرْضِ ثُمَّ يَعْرُجُ إِلَيْه فِي يَوْمٍ كانَ مِقْدارُه أَلْفَ سَنَةٍ مِمَّا تَعُدُّونَ ‹ 5 ›\r\n","description":"","footnote":"","page_name":" 106 ","page_number":106},
  {"content":"\r\n\r\nترجمه :\r\nبنام خداوند بخشنده بخشايشگر 1 - الم 2 - اين كتابى است كه از سوى پروردگار جهانيان نازل شده و شك و ترديدى در آن نيست .\r\n3 - ولى آنها مىگويند ( محمد ) آن را به دروغ به خدا بسته است ، اما ( بايد بدانند ) اين سخن حقى است از سوى پروردگارت تا گروهى را انذار كنى كه قبل از تو هيچ انذار كننده اى براى آنها نيامده است ، شايد ( پند گيرند و ) هدايت شوند .\r\n4 - خداوند كسى است كه آسمانها و زمين و آنچه را ميان اين دو است در شش روز ( دوران ) آفريده سپس بر عرش ( قدرت ) قرار گرفت ، هيچ ولى و شفاعت كننده اى براى شما جز او نيست ، آيا متذكر نمىشويد ؟\r\n5 - امور اين جهان را از آسمان به سوى زمين تدبير مىكند سپس در روزى كه مقدار آن هزار سال از سالهايى است كه شما مىشمريد به سوى او باز مىگردد ( و دنيا پايان مىيابد ) .\r\n\r\nتفسير : عظمت قرآن ، و مبدء و معاد\r\nباز در اين سوره با « حروف مقطعه » ( الف - لام - ميم ) روبرو مىشويم و اين پانزدهمين بار است كه در آغاز سوره‌هاى قرآنى اين گونه حروف را مىيابيم .\r\nدر آغاز سوره‌هاى بقره ( جلد اول ) و آل عمران ( جلد دوم ) و اعراف ( جلد ششم ) پيرامون تفاسير مختلف اين حروف به طور مشروح بحث كرده‌ايم ، بحثى كه در باره اهميت قرآن بلافاصله بعد از اين حروف آمده است بار ديگر بيانگر اين حقيقت است كه « الم » اشاره به عظمت قرآن و قدرتنمايى عظيم پروردگار است كه چنين كتاب بزرگ و پر محتوا كه معجزه جاويدان محمد ص\r\n","description":"","footnote":"","page_name":" 107 ","page_number":107},
  {"content":"\r\nاست از حروف ساده « الفبا » كه در دسترس همگان قرار دارد به وجود آورده است .\r\nمىفرمايد : « اين كتابى است كه از سوى پروردگار جهانيان نازل شده و شك و ترديدى در آن راه ندارد » ( * ( تَنْزِيلُ الْكِتابِ لا رَيْبَ فِيه مِنْ رَبِّ الْعالَمِينَ ) * ) . ( 1 )\r\nاين آيه در واقع پاسخ به دو سؤال است ، گويى نخست از محتواى اين كتاب آسمانى سؤال مىشود ، در پاسخ مىگويد : محتواى آن حق است و جاى كمترين شك و ترديد نيست ، سپس سؤال در باره ابداع كننده آن به ميان مىآيد ، در پاسخ مىگويد اين كتاب از سوى « رب العالمين » است .\r\nاين تفسير نيز محتمل است كه جمله « * ( مِنْ رَبِّ الْعالَمِينَ ) * » دليلى باشد براى جمله « لا ريب فيه » گويى كسى سؤال مىكند به چه دليل اين كتاب حق است و جاى ترديد ندارد ، مىگويد به دليل اينكه از سوى پروردگار جهانيان است كه هر حق و واقعيتى از وجودش مىجوشد .\r\nضمنا تكيه بر صفت « * ( رَبِّ الْعالَمِينَ ) * » از ميان اوصاف خدا ، ممكن است اشاره به اين باشد كه اين كتاب ، مجموعه اى است از شگفتيهاى جهان هستى و عصاره اى است از حقايق عالم وجود ، چرا كه از سوى پروردگار جهانيان است .\r\nتوجه به اين نكته نيز لازم است كه قرآن نمىخواهد در اينجا به صرف\r\n\r\n","description":"","footnote":"\r\n( 1 ) « * ( تَنْزِيلُ الْكِتابِ ) * » خبر است براى مبتداى محذوفى كه « هذا » بوده باشد ، و جمله « * ( لا رَيْبَ فِيه ) * » صفت آن است و « * ( مِنْ رَبِّ الْعالَمِينَ ) * » صفتى ديگر ، بعضى نيز احتمال داده‌اند كه هر سه خبرهايى پشت سر هم بوده باشند ، ولى معنى اول مناسبتر است ، و به هر حال « تنزيل » مصدرى است كه به معنى اسم مفعول آمده است و اضافه آن به « كتاب » از قبيل اضافه صفت به موصوف است اين احتمال نيز وجود دارد كه مصدر به همان معنى اصلى بوده باشد و معنى مبالغه را برساند .\r\n","page_name":" 108 ","page_number":108},
  {"content":"\r\nادعا قناعت كند بلكه مىخواهد بگويد چيزى كه عيانست چه حاجت به بيان است ، محتواى اين كتاب خود گواه حقانيت و صحت آنست .\r\nسپس به تهمتى كه بارها مشركان و منافقان بى ايمان به اين كتاب بزرگ آسمانى بسته بودند اشاره كرده مىفرمايد : « آنها مىگويند : محمد اينها را به دروغ بر خدا بسته است و از ناحيه پروردگار جهانيان نيست « ( * ( أَمْ يَقُولُونَ افْتَراه ) * ) » .\r\nدر پاسخ ادعاى بى دليل آنها مىگويد : « اين افترا نيست ، بلكه سخن حقى است از سوى پروردگارت » ( * ( بَلْ هُوَ الْحَقُّ مِنْ رَبِّكَ ) * ) .\r\nو دليل حقانيت آن در خود آن آشكار و نمايان است :\r\nسپس به هدف نزول آن پرداخته مىگويد : « هدف اين بوده كه گروهى را انذار كنى كه پيش از تو انذار كننده اى براى آنها نيامده است ، شايد پند گيرند و هدايت شوند » ( * ( لِتُنْذِرَ قَوْماً ما أَتاهُمْ مِنْ نَذِيرٍ مِنْ قَبْلِكَ لَعَلَّهُمْ يَهْتَدُونَ ) * ) .\r\nگر چه دعوت پيامبر اسلام هم « بشارت » است و هم « انذار » و پيامبر ص بيش از آنچه « نذير » است « بشير » است ولى در برابر قومى گمراه و لجوج بايد بيشتر روى « انذار » تكيه كرد .\r\nجمله « * ( هُوَ الْحَقُّ مِنْ رَبِّكَ ) * » باز اشاره به اين است كه دليل حقانيتش در خود آن مشهود است .\r\nو جمله * ( لَعَلَّهُمْ يَهْتَدُونَ ) * اشاره به اين است كه قرآن زمينه ساز هدايت است ولى تصميمگيرى نهايى به هر حال با خود انسان مىباشد .\r\nدر اينجا دو سؤال پيش مىآيد :\r\n\r\n","description":"","footnote":"\r\n( 1 ) « ام » در اينجا به معنى « بل » مىباشد ، بعضى نيز احتمال داده‌اند كه در جمله تقديرى است و در اصل چنين بوده : ا يعترفون به ام يقولون افتراه ( تفسير فخر رازى و ابو الفتوح ) ولى اين احتمال بعيد به نظر مىرسد .\r\n","page_name":" 109 ","page_number":109},
  {"content":"\r\n1 - منظور از اين قوم كه هيچ بيم دهنده اى قبل از پيامبر اسلام ص براى آنها نيامده بود چه قومى است ؟\r\n2 - بعلاوه مگر قرآن نمىگويد : وَإِنْ مِنْ أُمَّةٍ إِلَّا خلد فيها نذير : « هيچ امتى نبوده مگر اينكه بيم دهنده اى در آن وجود داشته است » ( فاطر - 24 ) .\r\nدر پاسخ سؤال اول جمعى از مفسران گفته‌اند : منظور قبيله قريش است كه پيش از پيامبر اسلام انذار كننده الهى نداشتند .\r\nبعضى ديگر گفته‌اند : منظور دوران فترت است ( يعنى فاصله ميان قيام عيسى ع و ظهور پيامبر اسلام ص ) .\r\nولى هيچكدام از اين دو پاسخ صحيح به نظر نمىرسد ، زيرا طبق عقيده مستدل ، هرگز زمين از حجت الهى خالى نمىماند ، و در هر عصر و زمان پيامبر يا وصى پيامبرى براى اتمام حجت در ميان انسانها وجود داشته و دارد .\r\nبنا بر اين به نظر مىرسد كه منظور در اينجا از « نذير » پيامبر بزرگى باشد كه دعوت خود را آشكارا و توأم با معجزات و در محيطى وسيع و گسترده آشكار سازد ، و مىدانيم چنين انذار كننده اى در جزيره عربستان و در ميان قبائل « مكه » قيام نكرده بود .\r\nو در پاسخ سؤال دوم بايد گفت : جمله وَإِنْ مِنْ أُمَّةٍ إِلَّا خَلا فِيها نَذِيرٌ مفهومش اين است كه هر امتى ، انذار كننده اى داشته است ، و اما اينكه او در هر مكان ، شخصا حضور داشته باشد لازم نيست ، همين اندازه كه صداى دعوت پيامبران بزرگ الهى بوسيله اوصياى آنها به گوش همه مردم جهان برسد كافى است .\r\nاين سخن درست به آن مىماند كه بگوئيم هر امتى پيامبر اولو العزمى داشته و داراى كتاب آسمانى بوده ، مفهومش اين است كه صداى اين پيامبر و كتاب آسمانى او از طريق نمايندگان و اوصيايش به همه آن امت در طول تاريخ رسيده است .\r\n","description":"","footnote":"","page_name":" 110 ","page_number":110},
  {"content":"\r\nبعد از بيان عظمت قرآن و رسالت پيامبر ص به يكى ديگر از مهمترين پايه‌هاى عقائد اسلامى يعنى توحيد و نفى شرك پرداخته چنين مىگويد : « خدا آن كسى است كه آسمانها و زمين و آنچه را در ميان اين دو است در شش روز آفريده است » ( * ( اللَّه الَّذِي خَلَقَ السَّماواتِ وَالأَرْضَ وَما بَيْنَهُما فِي سِتَّةِ أَيَّامٍ ) * ) ( 1 ) .\r\nكرارا گفته‌ايم منظور از شش روز در اين آيات ، « شش دوران » است ، زيرا مىدانيم يكى از معانى « روز » در استعمالات روزمره « دوران » است ، چنان كه مىگوئيم روزى رژيم استبدادى حكومت مىكرد ، و امروز نظام « شورايى » ، در حالى كه مىدانيم رژيمهاى استبدادى هزاران سال حكومت مىكردند ، اما از آن تعبير به « روز » مىكنند .\r\nو از سوى ديگر مىدانيم : بر آسمان و زمين دورانهاى مختلفى گذشته است :\r\nروزى تمام كرات منظومه شمسى به صورت توده واحد مذابى بود .\r\nروز ديگرى سيارات از خورشيد جدا شدند و به دور آن به گردش در آمدند .\r\nروزى زمين يكپارچه آتش بود .\r\nو روز ديگر سرد و آماده زندگى گياهان و حيوانات شد ، سپس موجودات زنده طى مراحل مختلف به وجود آمدند .\r\n( ما شرح اين معنى و نيز دورانهاى ششگانه را بطور مبسوط در جلد ششم صفحه 200 به بعد ذيل آيه 54 سوره اعراف آورده‌ايم ) .\r\nبديهى است قدرت بى انتهاى پروردگار براى ايجاد تمام اين جهان در يك\r\n\r\n","description":"","footnote":"\r\n( 1 ) « اللَّه » در اين جمله مبتدا « و الذى » خبر آن است ، احتمالات ديگرى در تركيب اين جمله نيز داده شده ، از جمله اينكه « اللَّه » خبر مبتداى محذوف ، و يا « اللَّه » مبتدا و خبر آن « * ( ما لَكُمْ مِنْ دُونِه مِنْ وَلِيٍّ ) * » است ، ولى اين دو احتمال چندان مناسب به نظر نمىرسد .\r\n","page_name":" 111 ","page_number":111},
  {"content":"\r\nلحظه كوتاه و كمتر از آن كافى است ، ولى اين نظام تدريجى بهتر مىتواند بيانگر عظمت خدا و علم و تدبير او در تمام مراحل باشد .\r\nفى المثل اگر « جنين » در يك لحظه تمام دوران تكامل خود را طى مىكرد و متولد مىشد شگفتيهاى آن از نظر انسان دور مىماند ، اما هنگامى كه مىبينيم هر روز و هر هفته در طول اين نه ماه شكل و شرائط شگرف تازه اى به خود مىگيرد و مراحل گوناگون عجيبى را يكى بعد از ديگرى پشت سر مىگذارد به عظمت آفريدگار بهتر آشنا مىشويم .\r\nبعد از مساله آفرينش به مساله « حاكميت خداوند » بر عالم هستى پرداخته مىگويد : « سپس خداوند بر عرش قدرت قرار گرفت ، و بر كل عالم هستى حكومت كرد » ( * ( ثُمَّ اسْتَوى عَلَى الْعَرْشِ ) * ) .\r\nكلمه « عرش » چنان كه قبلا نيز گفته‌ايم در اصل به معنى تختهاى بلند پايه است ، و معمولا كنايه از قدرت مىآيد ، چنان كه در تعبيرات روزانه مىگوئيم پايه‌هاى تخت فلان كس فرو ريخت يعنى قدرتش بر باد رفت .\r\nبنا بر اين قرار گرفتن خداوند بر عرش نه به معنى جسمانى آن است كه خداوند همچون پادشاهان تختى داشته باشد و روى آن بنشيند ، بلكه به اين معنى است كه او هم خالق جهان هستى است ، و هم حاكم بر كل عالم ( 1 ) .\r\nو در پايان آيه با اشاره به مساله توحيد « ولايت » و « شفاعت » مراحل توحيد را كامل مىكند ، مىفرمايد : « جز او ولى و شفيعى براى شما نيست » ( * ( ما لَكُمْ مِنْ دُونِه مِنْ وَلِيٍّ وَلا شَفِيعٍ ) * ) .\r\nبا اين دليل روشن كه خالقيت جهان نشانه حاكميت او است ، و حاكميت دليل بر توحيد ولى و شفيع و معبود است ، چرا بيراهه مىرويد و دست به دامن بتها\r\n\r\n","description":"","footnote":"\r\n( 1 ) توضيح بيشتر اين سخن را در جلد 6 صفحه 204 ( ذيل آيه 54 سوره اعراف ) مطالعه فرمائيد .\r\n","page_name":" 112 ","page_number":112},
  {"content":"\r\nمىزنيد ؟ « آيا متذكر نمىشويد » ؟ ! ( * ( أَ فَلا تَتَذَكَّرُونَ ) * ) .\r\nدر حقيقت مراحل سه گانه توحيد كه در آيه فوق منعكس است هر كدام دليلى بر ديگرى محسوب مىشود ، توحيد خالقيت دليل بر توحيد حاكميت است و توحيد حاكميت دليل بر توحيد ولى و شفيع و معبود .\r\nدر اينجا سؤالى براى بعضى از مفسران مطرح شده كه جواب آن چندان پيچيده نيست ، و آن اينكه جمله اخير مىگويد : غير از خدا شما سرپرست و شفاعت كننده اى نداريد ، و مفهومش اين است كه ولى و شفيع شما تنها خدا است ، آيا ممكن است كسى نزد خودش شفاعت كند ؟ ! اين سؤال را از سه راه مىتوان پاسخ گفت :\r\n1 - با توجه به اينكه همه شفيعان بايد به اجازه او شفاعت كنند مَنْ ذَا الَّذِي يَشْفَعُ عِنْدَه إِلَّا بِإِذْنِه : « چه كسى مىتواند نزد او جز به اجازه او شفاعت كند » ( بقره - 255 ) بنا بر اين مىتوان گفت كه شفاعت هر چند از ناحيه پيامبران و اولياء الهى باشد باز به ذات پاك او بر مىگردد ، خواه شفاعت براى آمرزش گناهان باشد و يا براى رسيدن به نعمتهاى الهى .\r\nشاهد اين سخن ، آيه اى است كه درست به مضمون همين آيه در آغاز سوره يونس آمده و در آنجا مىخوانيم : يُدَبِّرُ الأَمْرَ ما مِنْ شَفِيعٍ إِلَّا مِنْ بَعْدِ إِذْنِه : « هيچ شفاعت كننده اى جز بعد از اجازه او نخواهد بود » ( يونس - 3 ) .\r\n2 - با توجه به اينكه به هنگام توسل به درگاه پروردگار ما به صفات او متوسل مىشويم ، از رحمانيت و رحيميتش ، از غفاريت و غفوريتش ، و از فضل و كرمش استمداد مىجوئيم گويى او را نزد خودش شفيع قرار مىدهيم ، و اين صفات را واسطه ميان خود و ذات پاكش مىشمريم ، هر چند در حقيقت صفات او عين ذات او است .\r\nاين همان چيزى است كه در دعاى كميل در عبارت پر معنى على ع آمده\r\n","description":"","footnote":"","page_name":" 113 ","page_number":113},
  {"content":"\r\nاست و استشفع بك الى نفسك : « من بوسيله تو نزد تو شفاعت مىطلبم » ! 3 - منظور از « شفيع » در اينجا ناصر و يار و ياور است ، و مىدانيم يار و ياور و ناصر تنها خدا است ، و اينكه بعضى شفاعت را در اينجا به معنى آفرينش و تكميل نفوس گرفته‌اند در حقيقت به همين معنى باز مىگردد .\r\nدر آخرين آيه مورد بحث ، نخست اشاره به توحيد پروردگار ، سپس به مساله « معاد » اشاره مىكند ، و به اين ترتيب سه شاخه توحيد كه در آيات گذشته بيان شده ( توحيد خالقيت و حاكميت و عبوديت ) در اينجا با ذكر « توحيد ربوبيت » يعنى تدبير جهان هستى تنها بوسيله خداوند تكميل مىگردد .\r\nمىفرمايد : « خداوند امور اين جهان را از مقام قرب خود به سوى زمين تدبير مىكند » ( * ( يُدَبِّرُ الأَمْرَ مِنَ السَّماءِ إِلَى الأَرْضِ ) * ) .\r\nو به تعبير ديگر خداوند تمام عالم هستى را از آسمان گرفته تا زمين ، زير پوشش تدبير خود قرار داده است ، و جز او مدبرى در اين جهان وجود ندارد ( 1 ) .\r\nسپس مىافزايد : « تدبير امور در روزى كه مقدار آن هزار سال از سالهايى است كه شما مىشماريد به سوى او باز مىگردد » ( * ( ثُمَّ يَعْرُجُ إِلَيْه فِي يَوْمٍ كانَ مِقْدارُه أَلْفَ سَنَةٍ مِمَّا تَعُدُّونَ ) * ) .\r\nمنظور از اين روز ، روز قيامت است .\r\nتوضيح اينكه : مفسران در تفسير آيه فوق سخنان فراوانى گفته‌اند و احتمالات مختلفى داده‌اند :\r\n1 - بعضى آن را اشاره به « قوس نزولى » و « صعودى » تدبير عالم در همين دنيا دانسته‌اند .\r\n\r\n","description":"","footnote":"\r\n( 1 ) طبق تعبير اول « سماء » به معنى مقام قرب خدا است ، و طبق تعبير دوم « سماء » به معنى همين آسمان است ( دقت كنيد ) .\r\n","page_name":" 114 ","page_number":114},
  {"content":"\r\n2 - بعضى اشاره به فرشتگان الهى مىدانند كه فاصله آسمان را تا زمين در مدت پانصد سال طى مىكنند ، و در همين مدت نيز باز مىگردند و به تدبير اين جهان به فرمان خدا مشغولند .\r\n3 - بعضى ديگر آن را اشاره به دورانهاى تدبير الهى در اين عالم مىدانند و معتقدند كه دورانهاى مختلف تدبير هر يك هزار ساله است ، و در هر هزار سال خداوند تدبير امر آسمان و زمين را به فرشتگان خود ، دستور مىدهد ، و پس از پايان اين دوران هزار ساله ، دوران ديگرى آغاز مىشود .\r\nاين تفسيرها در عين اينكه مطالب گنگ و مبهمى را ارائه مىدهد ، قرينه و شاهد خاصى از خود آيه و از آيات ديگر قرآن ندارد .\r\nبه عقيده ما منظور از اين آيه به قرينه آيات ديگر قرآن ، و نيز رواياتى كه در تفسير آيه وارد شده چيز ديگرى است .\r\nو آن اينكه : خداوند اين جهان را آفريده ، و آسمان و زمين را با تدبير خاصى نظم بخشيده ، و به انسانها و ديگر موجودات زنده لباس حيات پوشانده ، ولى در پايان جهان اين تدبير را بر مىچيند ، خورشيد تاريك و ستارگان بى فروغ مىشوند و به گفته قرآن ، آسمانها را همچون طومارى در مىنوردد ، تا به حالت قبل از گسترش اين جهان در مىآيند : « يَوْمَ نَطْوِي السَّماءَ كَطَيِّ السِّجِلِّ لِلْكُتُبِ كَما بَدَأْنا أَوَّلَ خَلْقٍ نُعِيدُه » : « آن روز كه آسمان را همچون طومارى در هم مىپيچيم ، سپس همانگونه كه آفرينش را آغاز كرديم آن را باز مىگردانيم » ( 1 ) .\r\nو به دنبال در هم پيچيده شدن اين جهان طرحى نوين و جهانى وسيعتر ابداع مىگردد ، يعنى پس از پايان اين دنيا جهان ديگر آغاز مىشود .\r\nاين معنى در آيات ديگر قرآن نيز آمده است از جمله در آيه 156 سوره بقره مىخوانيم : إِنَّا لِلَّه وَإِنَّا إِلَيْه راجِعُونَ : « ما از آن خدا و از سوى او هستيم ،\r\n\r\n","description":"","footnote":"\r\n( 1 ) سوره انبياء آيه 104 .\r\n","page_name":" 115 ","page_number":115},
  {"content":"\r\nو به سوى او باز مىگرديم « و در سوره روم آيه 27 چنين آمده است : وَهُوَ الَّذِي يَبْدَؤُا الْخَلْقَ ثُمَّ يُعِيدُه وَهُوَ أَهْوَنُ اليه » او كسى است كه آفرينش را آغاز مىكند و سپس باز مىگرداند و اين بر او آسانتر است » .\r\nو در آيه 34 يونس مىخوانيم : قُلِ اللَّه يَبْدَؤُا الْخَلْقَ ثُمَّ يُعِيدُه فَأَنَّى تُؤْفَكُونَ :\r\n« بگو خداوند آفرينش را آغاز كرده سپس آن را باز مىگرداند ، با اينحال چرا از حق رويگردان مىشويد » ؟\r\nبا توجه به اين تعبيرات و تعبيرات ديگرى كه مىگويد تمام امور سرانجام به خدا باز مىگردند وَإِلَيْه يُرْجَعُ الأَمْرُ كُلُّه ( سوره هود آيه 123 ) روشن مىشود كه آيه مورد بحث نيز از آغاز و ختم جهان و بر پا شدن روز قيامت سخن مىگويد كه گاهى از آن تعبير به « قوس نزولى » و « قوس صعودى » مىكنند .\r\nبنا بر اين مفهوم آيه چنين مىشود كه « خداوند تدبير امر اين جهان از آسمان به زمين مىكند ( از آسمان آغاز و به زمين منتهى مىگردد ) سپس همه اينها در روز قيامت به سوى او باز مىگردند » .\r\nدر تفسير « على بن ابراهيم » در ذيل همين آيه مىخوانيم : « منظور تدبير امورى است كه خداوند به تدبير آن مىپردازد ، و همچنين امر و نهى كه در شرع وارد شده و اعمال همه بندگان ، تمام اينها روز قيامت آشكار مىشود ، و مقدار آن روز به اندازه هزار سال از سالهاى اين دنيا است » ( 1 ) .\r\nدر اينجا اين سؤال پيش مىآيد كه در آيه 4 سوره معارج در مورد طول روز قيامت مىخوانيم : تَعْرُجُ الْمَلائِكَةُ وَالرُّوحُ إِلَيْه فِي يَوْمٍ كانَ مِقْدارُه خَمْسِينَ أَلْفَ سَنَةٍ : « فرشتگان و روح به سوى او عروج مىكنند در روزى كه پنجاه هزار سال است » چگونه مىتوان ميان آيه مورد بحث كه مقدار آن را فقط يكهزار سال\r\n\r\n","description":"","footnote":"\r\n( 1 ) « تفسير نور الثقلين ) جلد 4 صفحه 221 و » تفسير صافى « ذيل آيه مورد بحث .\r\n","page_name":" 116 ","page_number":116},
  {"content":"\r\nتعيين مىكند و آيه سوره معارج جمع كرد ؟\r\nپاسخ اين سؤال در حديثى كه در « امالى شيخ طوسى » از « امام صادق » ع نقل شده آمده است ، فرمود :\r\nان فى القيامة خمسين موقفا ، كل موقف مثل الف سنة مما تعدون ، ثم تلا هذه الاية فِي يَوْمٍ كانَ مِقْدارُه خَمْسِينَ أَلْفَ سَنَةٍ ) * :\r\n« در قيامت پنجاه موقف ( محل توقف براى رسيدگى به اعمال و حساب ) است كه هر موقفى به اندازه يكهزار سال از سالهايى است كه شما مىشمريد ، سپس اين آيه را تلاوت فرمود : در روزى كه مقدارش پنجاه هزار سال است » .\r\nالبته اين تعبيرات منافاتى با اين مطلب نيز ندارد كه عدد هزار و پنجاه هزار در اينجا عدد شماره اى نباشد ، بلكه هر كدام براى تكثير و بيان فزونى باشد ، يعنى در قيامت پنجاه موقف است كه در هر موقفى انسان مدت بسيار زيادى بايد توقف كند .\r\n\r\nنكته‌ها : سوء استفاده از آيه « * ( يُدَبِّرُ الأَمْرَ ) * »\r\nبعضى از پيروان مسلكهاى ساختگى در عصر ما براى توجيه مسلك خود ، آيه فوق را دستاويز قرار داده و با اشتباه كارى و مغالطه خواسته‌اند آن را بر منظور خود تطبيق كنند ، اتفاقا با غالب مبلغين آنها كه انسان روبرو مىشود از جمله دلائلى كه فورا به آن متشبث مىشوند همين آيه « * ( يُدَبِّرُ الأَمْرَ مِنَ السَّماءِ إِلَى الأَرْضِ ) * . . . » مىباشد ، آنها مىگويند :\r\nمنظور از « امر » در اين آيه « دين و مذهب » است و « تدبير » بمعنى فرستادن دين و « عروج » بمعنى برداشتن و نسخ دين است ! و روى اين حساب هر مذهبى بيش از هزار سال نمىتواند عمر كند و بايد جاى خود را به مذهب ديگر بسپارد و به اين ترتيب مىگويند : ما قرآن را قبول داريم ، اما مطابق همين قرآن پس از\r\n","description":"","footnote":"","page_name":" 117 ","page_number":117},
  {"content":"\r\nگذشتن هزار سال مذهب ديگر خواهد آمد ! ! اكنون مىخواهيم به عنوان يك فرد بيطرف آيه مزبور را درست بررسى و تجزيه و تحليل كنيم به بينيم آيا ارتباطى به آنچه آنها مدعى هستند دارد يا نه ؟\r\nبگذريم از اينكه اين معنى به قدرى از مفهوم آيه دور است كه به فكر هيچ خواننده خالى الذهنى نمىآيد .\r\nپس از دقت مىبينيم تطبيق آيه بر آنچه آنها مىگويند نه تنها با مفهوم آيه سازگار نيست بلكه از جهات بسيارى اشكال واضح دارد :\r\n1 - كلمه « امر » را به معنى دين و مذهب گرفتن نه تنها دليلى ندارد بلكه آيات ديگر قرآن آن را نفى مىكند ، زيرا در آيات ديگرى « امر » به معنى فرمان آفرينش استعمال شده است مانند « إِنَّما أَمْرُه إِذا أَرادَ شَيْئاً أَنْ يَقُولَ لَه كُنْ فَيَكُونُ » ( آيه 82 سوره يس ) « جز اين نيست كه امر او اين است كه هر گاه چيزى را اراده كند مىگويد موجود باش ! ، فورا موجود مىشود » .\r\nدر اين آيه و آيات ديگرى مانند آيه 50 سوره قمر ، و 27 سوره مؤمنون ، و 54 سوره اعراف ، و 32 سوره ابراهيم ، و 12 سوره نحل ، و 25 سوره روم ، و آيه 12 سوره جاثيه ، و بسيارى آيات ديگر امر به همين معنى امر تكوينى استعمال شده ، نه به معنى تشريع دين و مذهب .\r\nاساسا هر جا سخن از آسمان و زمين و آفرينش و خلقت و مانند اينها است امر به همين معنى است ( دقت كنيد ) .\r\n2 - كلمه « تدبير » نيز در مورد خلقت و آفرينش و سامان بخشيدن به وضع جهان هستى به كار مىرود ، نه به معنى نازل گردانيدن مذهب ، لذا مىبينيم در آيات ديگر قرآن ( آيات يكديگر را تفسير مىكنند ) در مورد دين و مذهب هرگز كلمه « تدبير » به كار نرفته بلكه كلمه « تشريع » يا « تنزيل » يا « انزال » به كار رفته است .\r\n","description":"","footnote":"","page_name":" 118 ","page_number":118},
  {"content":"\r\nشَرَعَ لَكُمْ مِنَ الدِّينِ ما وَصَّى بِه نُوحاً : « سرآغاز شريعت از چيزى بود كه به نوح توصيه كرد » ( شورى - 13 ) .\r\nوَ مَنْ لَمْ يَحْكُمْ بِما أَنْزَلَ اللَّه فَأُولئِكَ هُمُ الْكافِرُونَ : « كسى كه به آنچه خدا نازل كرده حكم نكند كافر است » ( مائده - 44 ) .\r\nنَزَّلَ عَلَيْكَ الْكِتابَ بِالْحَقِّ مُصَدِّقاً لِما بَيْنَ يَدَيْه : « قرآن را به حق بر تو نازل كرد كه تصديق كننده كتب آسمانى قبل است » ( آل عمران - 3 ) .\r\n3 - آيات قبل و بعد « آيه مورد بحث » مربوط به خلقت و آفرينش جهان است نه مربوط به تشريع اديان ، زيرا در آيه « قبل » گفتگو از آفرينش آسمان و زمين در شش روز ( و به عبارت ديگر شش دوران ) بود و در آيات « بعد » سخن از آفرينش انسان است .\r\nناگفته پيدا است تناسب آيات ايجاب مىكنند كه اين آيه هم كه در وسط آيات « خلقت » واقع شده مربوط به مساله خلقت و تدبير امر آفرينش باشد .\r\nلذا اگر كتب تفسير را كه صدها سال قبل نوشته شده مطالعه كنيم مىبينيم با اينكه در تفسير اين آيه احتمالات گوناگونى داده‌اند هيچكس احتمال نداده كه آيه مربوط به تشريع اديان بوده باشد . مثلا در تفسير « مجمع البيان » كه از مشهورترين تفاسير اسلامى است و مؤلف آن در قرن ششم هجرى مىزيسته با اينكه اقوال مختلفى در تفسير آيه فوق ذكر شده از احدى از دانشمندان اسلام قولى دائر بر اينكه آيه مربوط به تشريع اديان است نقل نكرده است .\r\n4 - كلمه « عروج » به معنى « صعود كردن و بالا رفتن » است ، نه به معنى نسخ اديان و زائل شدن ، و در هيچ جاى قرآن « عروج » به معنى « نسخ » ديده نمىشود ( اين كلمه در پنج آيه از قرآن ذكر شده و در هيچ مورد به اين معنى نيست ) بلكه در مورد اديان همان كلمه « نسخ » يا « تبديل » و امثال آن به كار مىرود .\r\n","description":"","footnote":"","page_name":" 119 ","page_number":119},
  {"content":"\r\nاساسا اديان و كتب آسمانى چيزى نيستند كه مثلا مانند ارواح بشر پس از پايان عمر با فرشتگان به آسمان پرواز كنند ، بلكه آئينهاى نسخ شده در همين زمين هستند ولى در پاره اى از مسايل از درجه اعتبار افتاده‌اند در حالى كه اصول آنها به قوت خود باقى است .\r\nخلاصه اينكه كلمه « عروج » علاوه بر اينكه در هيچ جاى قرآن مجيد به معنى نسخ اديان به كار نرفته اصولا با مفهوم نسخ اديان سازش ندارد ، زيرا اديان منسوخه عروجى به آسمان ندارند .\r\n5 - علاوه بر همه اينها اين معنى با واقعيت عينى ابدا تطبيق نمىكند ، زيرا فاصله اديان گذشته با يكديگر در هيچ مورد يكهزار سال نبوده است ! .\r\nمثلا فاصله ميان ظهور حضرت « موسى » ع و حضرت « مسيح » ع بيش از 1500 سال و فاصله ميان حضرت مسيح ع و ظهور پيامبر بزرگ اسلام ص كمتر از 600 سال ، است ! همانطور كه ملاحظه مىكنيد هيچ يك از اين دو نه تنها با هزار سال كه آنها مىگويند جور نيست بلكه فاصله زيادى دارد .\r\nفاصله ميان ظهور « نوح » ع كه يكى از پيامبران « اولوا العزم » و پايه گذار آئين و شريعت خاصى است با قهرمان بتشكن « ابراهيم » ع كه يكى ديگر از پيامبران صاحب شريعت است بيش از 1600 سال و فاصله « ابراهيم » ع با « موسى » ع را كمتر از 500 سال نوشته‌اند .\r\nاز اين موضوع چنين نتيجه مىگيريم كه حتى به عنوان يك نمونه ، فاصله يكى از مذاهب و اديان گذشته با آئين بعد از خود هزار سال نبوده است ، تو خود حديث مفصل بخوان از اين مجمل ! 6 - از همه اينها كه بگذريم دعوى سيد على محمد باب كه اينهمه توجيهات ناروا را به خاطر او متحمل شده‌اند با اين حساب ابدا نمىسازد ، زيرا به اعتراف\r\n","description":"","footnote":"","page_name":" 120 ","page_number":120},
  {"content":"\r\nخود آنها تولدش در سال 1325 و شروع ادعايش در سال 1260 هجرى قمرى بود و با توجه به اينكه شروع دعوت پيامبر اسلام ص 13 سال پيش از هجرت بوده فاصله ميان اين دو 1273 سال مىشود يعنى « 273 » سال اضافه دارد ! حالا ما با چه نقشه اى اين « 273 » را زير آب كنيم و چگونه اين عدد بزرگ را ناديده بگيريم ؟ بايد از خودشان پرسيد ! .\r\n7 - وانگهى فرض كنيد تمام اين شش ايراد را كنار بگذاريم و از اين تجزيه و تحليلهاى روشن صرف نظر نمائيم و خرد را به داورى طلبيم فرض كنيد ما به جاى قرآن مىخواستيم تكليف آيندگان را در برابر مدعيان تازه نبوت روشن سازيم و بگوئيم : « بعد از گذشتن هزار سال در انتظار پيامبر تازه اى باشيد » آيا راهش اين بود كه به اين صورتى كه در آيه مزبور ذكر شده مطلب را بگوئيم كه تا مدت دوازده سيزده قرن احدى از دانشمندان و غير دانشمندان كمترين اطلاعى از معنى آيه پيدا نكنند تنها بعد از گذشتن 1273 سال عده اى به عنوان يك « كشف جديد » كه آن نيز تنها مورد قبول خودشان است نه ديگران از آن پرده بر دارند ؟\r\nآيا عاقلانه تر نبود كه بجاى اين جمله گفته شود « به شما بشارت مىدهم كه بعد از هزار سال پيامبرى به اين نام ظهور خواهد كرد » چنان كه عيسى ع در باره پيامبر اسلام گفته : « وَمُبَشِّراً بِرَسُولٍ يَأْتِي مِنْ بعد اسمه احمد » سوره صف آيه 6 .\r\nبه هر حال شايد اين مساله تا اين حد كه ما بحث كرديم نياز به بحث نداشت ولى براى روشن ساختن نسل جوان مسلمان نسبت به دامهايى كه استعمار جهانى تهيه ديده و مسلكهايى كه براى تضعيف جبهه اسلام ساخته و پرداخته چاره اى جز اين نداشتيم تا گوشه اى از منطق آنها را بدانند و بقيه را خود حساب كنند .\r\n","description":"","footnote":"","page_name":" 121 ","page_number":121},
  {"content":"\r\n\r\n[ سوره السجده ‹ 32 › : آيات 6 تا 9 
  ]\r\nذلِكَ عالِمُ الْغَيْبِ وَالشَّهادَةِ الْعَزِيزُ الرَّحِيمُ ‹ 6 › الَّذِي أَحْسَنَ كُلَّ شَيْءٍ خَلَقَه وَبَدَأَ خَلْقَ الإِنْسانِ مِنْ طِينٍ ‹ 7 › ثُمَّ جَعَلَ نَسْلَه مِنْ سُلالَةٍ مِنْ ماءٍ مَهِينٍ ‹ 8 › ثُمَّ سَوَّاه وَنَفَخَ فِيه مِنْ رُوحِه وَجَعَلَ لَكُمُ السَّمْعَ وَالأَبْصارَ وَالأَفْئِدَةَ قَلِيلًا ما تَشْكُرُونَ ‹ 9 ›\r\n\r\nترجمه :\r\n6 - او خداوندى است كه از پنهان و آشكار با خبر است ، و شكست ناپذير و مهربان است .\r\n7 - او همان كسى است كه هر چه را آفريد نيكو آفريد ، و آغاز آفرينش انسان را از گل قرار داد .\r\n8 - سپس نسل او را از عصاره اى از آب ناچيز و بى قدر خلق كرد .\r\n9 - بعد اندام او را موزون ساخت و از روح خويش در وى دميد و براى شما گوشها و چشمها و دلها قرار داد ، اما كمتر شكر نعمتهاى او را بجاى مىآوريد ! .\r\n\r\nتفسير : مراحل شگفتانگيز آفرينش انسان\r\nآيات مورد بحث نخست اشاره و تاكيدى است بر بحثهاى توحيدى كه در آيات قبل گذشت كه در چهار مرحله خلاصه مىشد ( توحيد خالقيت ، حاكميت\r\n","description":"","footnote":"","page_name":" 122 ","page_number":122},
  {"content":"\r\nولايت و ربوبيت ) مىفرمايد : « كسى كه با اين صفات گفته شد او است خداوندى كه از نهان و آشكار با خبر است و شكست ناپذير و مهربان است ( * ( ذلِكَ عالِمُ الْغَيْبِ وَالشَّهادَةِ الْعَزِيزُ الرَّحِيمُ ) * ) .\r\nبديهى است كسى كه مىخواهد تدبير امور آسمان و زمين كند ، و حاكم بر آنها باشد ، و عهده دار مقام ولايت و شفاعت و خلاقيت باشد ، بايد از همه چيز ، از پنهان و آشكار آگاه باشد كه بدون آگاهى و علم گسترده هيچيك از اين امور امكان پذير نيست .\r\nدر عين حال چنين كسى بايد « عزيز » ، ( قدرتمند و شكست ناپذير ) باشد تا بتواند اين كارهاى مهم را انجام دهد .\r\nولى عزت و قدرتى نه توأم با خشونت ، بلكه توأم با رحيميت و لطف ! آيه بعد اشاره اى به نظام احسن آفرينش به طور عموم ، و سرآغازى براى بيان خلقت انسان و مراحل تكامل او به طور خصوص است ، مىفرمايد : « او همان كسى است كه هر چه را آفريد نيكو آفريد » ( * ( الَّذِي أَحْسَنَ كُلَّ شَيْءٍ خَلَقَه ) * ) .\r\nو به هر چيز آنچه نياز داشت داد ، و به تعبير ديگر بناى كاخ عظيم خلقت را بر « نظام احسن » يعنى بر چنان نظمى استوار كرد كه از آن كاملتر تصور نمىشد .\r\nدر ميان همه موجودات پيوند و هماهنگى آفريد ، و به هر كدام آنچه را با زبانحال مىخواستند عطا فرمود .\r\nاگر به وجود يك انسان نگاه كنيم و هر يك از دستگاههاى بدن او را در نظر بگيريم مىبينيم از نظر ساختمان ، حجم ، وضع سلولها ، طرز كار آنها ، درست آن گونه آفريده شده است كه بتواند وظيفه خود را به نحو احسن انجام دهد ، و در عين حال آن چنان ارتباط در ميان اعضاء قرار داده كه همه بدون استثناء روى يكديگر تاثير دارند ، و از يكديگر متاثر مىشوند .\r\n","description":"","footnote":"","page_name":" 123 ","page_number":123},
  {"content":"\r\nو درست همين معنى در جهان بزرگ با مخلوقات بسيار متنوع ، مخصوصا در جهان موجودات زنده با آن سازمانهاى بسيار متفاوت ، حاكم است .\r\nخلاصه :\r\n\r\nدهنده اى كه به گل نكهت و به گل جان داد\r\nبه هر كه آنچه سزا ديد حكمتش آن داد !\r\n\r\nآرى او است كه انواع عطرهاى دلانگيز را به گلهاى گوناگون مىبخشد و او است كه به خاك و گل روح و جان مىدهد و از آن انسانى آزاده و با هوش مىسازد و نيز از همين خاك تيره گاه انواع گلها ، گاه انسان ، و گاه انواع موجودات ديگر مىآفريند ، و حتى خود خاك نيز در حد خود آنچه را بايد داشته باشد دارا است .\r\nنظير اين سخن همان است كه در آيه 50 سوره طه از قول موسى و هارون مىخوانيم : رَبُّنَا الَّذِي أَعْطى كُلَّ شَيْءٍ خَلْقَه ثُمَّ هَدى : « پروردگار ما همان كس است كه به هر موجودى آنچه را لازمه آفرينش او بود داد ، و سپس او را در تمام مراحل وجود رهبرى كرد » .\r\nدر اينجا سؤالى در مورد آفرينش شرور و آفات و چگونگى سازش آن با « نظام احسن جهان » مطرح مىشود كه در بحث نكات به خواست خدا مورد بررسى قرار خواهيم داد .\r\nقرآن سپس با ذكر اين مقدمه « آفاقى » وارد بحث « انفسى » مىشود و همانگونه كه در بحث آيات آفاقى از چند شاخه توحيد سخن گفت در اينجا از چند موهبت بزرگ در مورد انسانها سخن مىگويد .\r\nنخست مىفرمايد : « خداوند آغاز آفرينش انسان را از گل قرار داد » ( * ( وَبَدَأَ خَلْقَ الإِنْسانِ مِنْ طِينٍ ) * ) .\r\nتا هم عظمت و قدرت خود را نشان دهد كه آن چنان مخلوق برجسته اى را از چنين موجود ساده و كم ارزشى آفريده و آن « دلآويز » نقش را از « ماء و طينى »\r\n","description":"","footnote":"","page_name":" 124 ","page_number":124},
  {"content":"\r\nخلق كرده .\r\nو هم به اين انسان هشدار دهد كه تو از كجا آمده اى و به كجا خواهى رفت .\r\nپيدا است اين آيه سخن از آفرينش « آدم » مىگويد ، نه همه انسانها ، چرا كه ادامه نسل او در آيه بعد مطرح است ، و ظاهر اين آيه دليل روشنى است بر - خلقت مستقل انسان و نفى فرضيه تحول انواع ( لا اقل در مورد نوع انسان ) .\r\nگر چه بعضى خواسته‌اند اين آيه را چنين تفسير كنند كه با فرضيه تكامل انواع نيز مىسازد زيرا آفرينش انسان به انواع پستتر بر مىگردد ، و آنها نيز به آب و گل سرانجام منتهى مىشود .\r\nولى ظاهر تعبير آيه اين است كه ميان « آدم » و « گل » انواع ديگرى - آن هم انواعى بى شمار - از موجودات زنده فاصله نبوده ، بلكه آفرينش انسان بدون واسطه از گل صورت گرفته است .\r\nالبته قرآن در مورد انواع ديگر جانداران سخنى به ميان نياورده است .\r\nاين معنى با توجه به آيه 59 سوره آل عمران روشنتر مىشود آنجا كه مىفرمايد : إِنَّ مَثَلَ عِيسى عِنْدَ اللَّه كَمَثَلِ آدَمَ خَلَقَه مِنْ تُرابٍ : « آفرينش عيسى بدون وجود پدر چيز عجيبى نيست همانند آفرينش آدم است كه او را از خاك آفريد » .\r\nو در سوره حجر آيه 26 مىفرمايد : وَلَقَدْ خَلَقْنَا الإِنْسانَ مِنْ صَلْصالٍ مِنْ حَمَإٍ مَسْنُونٍ « ما انسان را از گل خشكيده كه از گل بد بوى آفريده شده بود گرفتيم » .\r\nاز مجموع آيات چنين استفاده مىشود كه آفرينش آدم به صورت يك خلقت مستقل ، از خاك و گل به وجود آمده است ، و مىدانيم فرضيه تحول انواع هرگز به صورت يك مساله قطعى علمى در نيامده كه به خاطر تضادش با ظهور آيات فوق بخواهيم آنها را طور ديگر تفسير كنيم ، و به تعبير ديگر ما دام كه قرينه اى روشن\r\n","description":"","footnote":"","page_name":" 125 ","page_number":125},
  {"content":"\r\nبر خلاف ظواهر آيات وجود نداشته باشد بايد آنها را به همان معنى ظاهرش تطبيق كرد و در مورد آفرينش مستقل آدم چنين است .\r\nآيه بعد به آفرينش نسل انسان و چگونگى تولد فرزندان آدم در مراحل بعد اشاره كرده مىگويد : « سپس خداوند نسل او را از عصاره اى از آب ناچيز و بى قدر قرار داد » ( * ( ثُمَّ جَعَلَ نَسْلَه مِنْ سُلالَةٍ مِنْ ماءٍ مَهِينٍ ) * ) .\r\n« جعل » در اينجا به معنى آفرينش ، و « نسل » به معنى فرزندان و نوه‌ها در تمام مراحل است .\r\n« سلاله » در اصل به معنى عصاره و فشرده خالص هر چيز است و منظور از آن در اينجا نطفه آدمى است كه در حقيقت عصاره كل وجود او مىباشد ، و مبدء حيات و منشأ تولد فرزند و ادامه نسل است .\r\nاين آب كه ظاهرا آبى است بى ارزش و بى مقدار از نظر ساختمان و سلولهاى حياتى شناور در آن ، و همچنين تركيب مخصوص مايعى كه سلولها در آن شناورند بسيار ظريف و فوق العاده دقيق و پيچيده است و از نشانه‌هاى عظمت پروردگار و علم و قدرت او محسوب مىشود و كلمه « مهين » كه به معنى ضعيف و حقير و ناچيز است اشاره به وضع ظاهرى آن مىباشد و گر نه از اسرار آميزترين موجودات است .\r\nآيه بعد اشاره است به مراحل پيچيده تكامل انسان در عالم رحم ، و همچنين مراحلى كه آدم به هنگام آفرينش از خاك طى نمود ، مىفرمايد : « سپس اندام انسان را موزون ساخت » ( * ( ثُمَّ سَوَّاه ) * ) .\r\n« و از روح خويش در او دميد » ! ( * ( وَنَفَخَ فِيه مِنْ رُوحِه ) * ) .\r\n« و براى شما گوش و چشمان و دلها قرار داد » ( * ( وَجَعَلَ لَكُمُ السَّمْعَ وَالأَبْصارَ\r\n","description":"","footnote":"","page_name":" 126 ","page_number":126},
  {"content":"\r\n* ( وَالأَفْئِدَةَ ) * ) .\r\n« اما كمتر شكر نعمتهاى او را بجا مىآوريد » ( * ( قَلِيلًا ما تَشْكُرُونَ ) * ) .\r\n« سواه » از ماده « تسويه » به معنى تكميل كردن است ، و اين اشاره به مجموع مراحلى است كه انسان از هنگامى كه به صورت نطفه است تا مرحله اى كه تمام اعضاى بدن او آشكار مىگردد طى مىكند و همچنين مراحلى را كه آدم بعد از آفرينش از خاك تا به هنگام نفخ روح پيمود ( 1 ) .\r\nتعبير به « نفخ » ( دميدن ) كنايه اى است براى حلول روح در بدن آدمى گويى تشبيه به هوا و تنفس شده است ، هر چند نه اين است و نه آن .\r\nو اگر گفته شود نطفه انسان از آغاز كه در رحم قرار مىگيرد و قبل از آن يك موجود زنده است بنا بر اين نفخ روح چه معنى دارد ؟\r\nدر پاسخ مىگوئيم در آغاز كه نطفه منعقد مىشود تنها داراى يك نوع « حيات نباتى » است ، يعنى فقط تغذيه و رشد و نمو دارد ، ولى از حس و حركت كه نشانه « حيات حيوانى » است و همچنين قوه ادراكات كه نشانه « حيات انسانى » است در آن خبرى نيست .\r\nاما تكامل نطفه در رحم به مرحله اى مىرسد كه شروع به حركت مىكند و تدريجا قواى ديگر انسانى در آن زنده مىشود ، و اين همان مرحله اى است كه قرآن از آن تعبير به نفخ روح مىكند .\r\nاضافه « روح » به « خدا » به اصطلاح « اضافه تشريفى » است ، يعنى\r\n\r\n","description":"","footnote":"\r\n( 1 ) قابل توجه اينكه بعضى اين آيه را تنها اشاره اى به مراحل تكامل جنينى مىدانند و بعضى احتمال داده‌اند تنها به مراحل تكامل آدم بعد از خلقت از خاك ناظر باشد ( زيرا در آيات ديگر قرآن عين اين تعبيرات در مورد خلقت آدم آمده است ) ولى هيچ مانعى ندارد كه به هر دو باز گردد چون هم آفرينش آدم از خاك و هم نسل او از آب نطفه ، اين مراحل را طى كرده و مىكنند .\r\n","page_name":" 127 ","page_number":127},
  {"content":"\r\nيك روح گرانقدر و پر شرافت كه سزاوار است روح خدا ناميده شود در انسان دميده شد ، و بيانگر اين واقعيت است كه انسان گر چه از نظر « بعد مادى » از « خاك تيره » و يا « آب بى مقدارى » است ، ولى از نظر « بعد معنوى و روحانى » حامل « روح الهى » است .\r\nيك سوى وجود او به خاك منتهى مىشود ، و سوى ديگرش به عرش پروردگار و « طرفه معجونى » است « كز فرشته سرشته و ز حيوان » ! و به خاطر داشتن همين دو بعد ، قوس صعودى و نزولى و تكامل و انحطاط او فوق العاده وسيع است ( 1 ) .\r\nقرآن در آخرين مرحله كه پنجمين مرحله آفرينش انسان محسوب مىشود اشاره به نعمتهاى گوش و چشم و قلب كرده است ، البته منظور در اينجا خلقت اين اعضاء نيست چرا كه اين خلقت قبل از نفخ روح صورت مىگيرد ، بلكه منظور حس شنوايى و بينايى و درك و خرد است .\r\nو اگر از ميان تمام حواس « ظاهر » و « باطن » تنها روى اين سه تكيه كرده ، به خاطر اين است كه مهمترين حس ظاهرى انسان كه رابطه نيرومندى ميان او و جهان خارج بر قرار مىكند ، گوش و چشم است ، گوش اصوات را درك مىكند و مخصوصا تعليم و تربيت وسيله آن انجام مىگيرد ، و چشم وسيله ديدن جهان خارج و صحنه‌هاى مختلف اين عالم است .\r\nنيروى عقل و خرد نيز مهمترين حس باطنى انسان و يا به تعبير ديگر حكمران وجود بشر است .\r\nجالب اينكه « افئدة » جمع « فؤاد » به معنى قلب است ، ولى مفهومى ظريفتر از آن دارد اين كلمه معمولا در جايى گفته مىشود كه « افروختگى » و « پختگى » در آن باشد ! .\r\n\r\n","description":"","footnote":"\r\n( 1 ) در اين زمينه در جلد 11 تفسير نمونه صفحه 78 ( ذيل آيه 29 سوره حجر ) نيز بحث كرده‌ايم .\r\n","page_name":" 128 ","page_number":128},
  {"content":"\r\nو به اين ترتيب خداوند در اين آيه مهمترين ابزار شناخت را در « ظاهر » و « باطن » وجود انسان بيان كرده است ، چرا كه علوم انسانى يا از طريق « تجربه » بدست مىآيد و ابزار آن ، چشم و گوش است .\r\nيا از طريق « تحليلها و استدلالهاى عقلى » و وسيله آن ، عقل و خرد است كه در قرآن از آن به « افئده » تعبير شده ، حتى دركهايى كه از طريق وحى يا اشراق و شهود بر قلب انسان صورت مىگيرد ، باز بوسيله همين « افئده » مىباشد .\r\nاگر اين ابزار شناخت از آدمى گرفته شود ، ارزش وجودى او تا سر حد يك مشت سنگ و خاك سقوط مىكند ، و به همين دليل در پايان آيه مورد بحث انسانها را به مساله شكرگزارى اين نعمتهاى بزرگ توجه مىدهد و مىگويد :\r\nكمتر شكر او را بجا مىآوريد ، اشاره به اينكه هر قدر شكر اين نعمتهاى بزرگ را بجا آوريد باز كم است ! .\r\n\r\nنكته : چگونگى آفرينش آدم از خاك\r\nگرچه در آيات مختلف قرآن گاه سخن از آفرينش انسان از « گل » است ( مانند آيات فوق ) و مانند آنچه در داستان آدم و ابليس در سوره اسراء آيه 61 آمده است فَسَجَدُوا إِلَّا إِبْلِيسَ قالَ أَ أَسْجُدُ لِمَنْ خَلَقْتَ طِيناً : « همه فرشتگان براى آدم سجده كردند جز ابليس ، گفت : « آيا من براى موجودى سجده كنم كه از گل آفريده شده است » ؟ ( سوره اسراء آيه 61 ) .\r\nو گاه سخن از آفرينش از « آب » مانند وَجَعَلْنا مِنَ الْماءِ كُلَّ شَيْءٍ حَيٍّ ( انبياء - 30 ) .\r\nولى پيدا است كه همه اينها به يك مطلب باز مىگردد ، حتى در آنجا كه سخن از آفرينش آدم از « تراب » ( خاك ) است ، مانند إِنَّ مَثَلَ عِيسى عِنْدَ اللَّه\r\n","description":"","footnote":"","page_name":" 129 ","page_number":129},
  {"content":"\r\nكَمَثَلِ آدَمَ خَلَقَه مِنْ تُرابٍ ( آل عمران - 59 ) زيرا منظور خاك آميخته به آب يعنى گل است .\r\nاز اينجا دو نكته روشن مىشود :\r\n1 - آنها كه احتمال داده‌اند منظور از آفرينش انسان از خاك اين است كه افراد بشر از گياهان - بطور مستقيم يا غير مستقيم - تغذيه مىكنند و گياهان نيز همه از خاكند ، درست نيست ، چرا كه آيات قرآن يكديگر را تفسير مىكنند و آيات مورد بحث به قرينه آيات ديگر قرآن اشاره به آفرينش « شخص آدم » است كه از خاك آفريده شد .\r\n2 - همه اين آيات ، دليلى است بر نفى فرضيه تكامل ( لا اقل در مورد انسان ) و اينكه نوع بشر كه منتهى به « آدم » مىشود داراى يك خلقت مستقل است .\r\nو آنها كه گمان كرده‌اند آيات آفرينش از خاك اشاره به نوع انسان است كه با هزاران واسطه به موجودات تك سلولى باز مىگردد ، و آنها نيز طبق فرضيات اخير از لجنهاى كنار اقيانوسها به وجود آمده‌اند ، و اما خود « آدم » فردى بود كه از ميان نوع بشر برگزيده شد و خلقت مستقلى نداشت ، بلكه امتياز او صفات ويژه او بود ، به هيچوجه با ظواهر آيات قرآن سازگار نيست .\r\nمجددا تاكيد مىكنيم مساله تحول انواع ، يك قانون مسلم علمى نيست ، تنها يك فرضيه است ، زيرا چيزى كه ريشه آن در مليونها سال قبل نهفته شده و مسلما قابل تجربه و مشاهده حسى نيست نمىتواند در رديف قوانين ثابت علمى در آيد ، بلكه فرضيه اى است كه براى توجيه پديده تنوع انواع به وجود آمده و ارزش آن ، بيش از اين نيست كه پديده هايى را توجيه تخمينى كند ، و مىدانيم فرضيه‌ها دائما در حال تغيير و دگرگونى هستند و در برابر فرضيه‌هاى جديد ميدان را خالى مىكنند .\r\n","description":"","footnote":"","page_name":" 130 ","page_number":130},
  {"content":"\r\nبنا بر اين هرگز نمىتوان روى آنها در مسائل فلسفى كه نياز به پايه‌هاى قطعى دارند تكيه كرد .\r\nتوضيح مشروح در باره پايه‌هاى فرضيه تكامل انواع و نارساييهاى آن را در جلد 11 صفحه 81 به بعد تحت عنوان « قرآن و خلقت انسان » ذيل آيه 28 سوره حجر بيان كرديم .\r\nدر پايان اين بحث ياد آورى اين نكته را لازم مىدانيم كه فرضيه تكامل هيچگونه ارتباطى با مساله « توحيد و خداشناسى » ندارد ، و دليلى بر نفى جهان ما وراء طبيعت محسوب نمىشود ، زيرا اعتقاد توحيدى مىگويد : جهان از سوى خداوند آفريده شده و تمام خواص موجودات را خدا به آنها اعطا كرده و در تمام مراحل از خداوند افاضه فيض بر آنها مىشود ، اين معنى را يك معتقد به نظريه « ثبوت انواع » مىتواند پذيرا باشد همانگونه كه يك معتقد به فرضيه تحول انواع تنها مشكلى كه فرضيه تحول با آن روبرو است اين است كه با شرحى كه قرآن براى آفرينش آدم بيان كرده و چگونگى خلقت او را از خاك و گل ذكر مىكند سازگار نيست .\r\nبنا بر اين ما فرضيه تكامل را تنها به اين دليل نفى مىكنيم نه به دليل مخالفت آن با مساله توحيد اين از نظر تفسيرى .\r\nو اما از نظر علمى ( علوم طبيعى ) فرضيه تكامل را همانطور كه اشاره شد از اين جهت نفى مىكنيم كه دلائل قطعى بر ثبوت آن وجود ندارد .\r\n","description":"","footnote":"","page_name":" 131 ","page_number":131},
  {"content":"\r\n\r\n[ سوره السجده ‹ 32 › : آيات 10 تا 14 
  ]\r\nوَ قالُوا أَ إِذا ضَلَلْنا فِي الأَرْضِ أَ إِنَّا لَفِي خَلْقٍ جَدِيدٍ بَلْ هُمْ بِلِقاءِ رَبِّهِمْ كافِرُونَ ‹ 10 › قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ ثُمَّ إِلى رَبِّكُمْ تُرْجَعُونَ ‹ 11 › وَلَوْ تَرى إِذِ الْمُجْرِمُونَ ناكِسُوا رُؤُسِهِمْ عِنْدَ رَبِّهِمْ رَبَّنا أَبْصَرْنا وَسَمِعْنا فَارْجِعْنا نَعْمَلْ صالِحاً إِنَّا مُوقِنُونَ ‹ 12 › وَلَوْ شِئْنا لآتَيْنا كُلَّ نَفْسٍ هُداها وَلكِنْ حَقَّ الْقَوْلُ مِنِّي لأَمْلأَنَّ جَهَنَّمَ مِنَ الْجِنَّةِ وَالنَّاسِ أَجْمَعِينَ ‹ 13 › فَذُوقُوا بِما نَسِيتُمْ لِقاءَ يَوْمِكُمْ هذا إِنَّا نَسِيناكُمْ وَذُوقُوا عَذابَ الْخُلْدِ بِما كُنْتُمْ تَعْمَلُونَ ‹ 14 ›\r\n\r\nترجمه :\r\n10 - آنها گفتند : آيا هنگامى كه ما مرديم و در زمين گم شديم آفرينش تازه اى خواهيم يافت ؟ ! ولى آنها لقاى پروردگارشان را انكار مىكنند ( و مىخواهند با انكار معاد آزاد باشند و به هوسرانى خويش ادامه دهند ) .\r\n11 - بگو : فرشته مرگ كه بر شما مامور شده ( روح ) شما را مىگيرد ، سپس به سوى پروردگارتان باز مىگرديد .\r\n","description":"","footnote":"","page_name":" 132 ","page_number":132},
  {"content":"\r\n12 - و اگر ببينى مجرمان را هنگامى كه در پيشگاه پروردگارشان سر به زير افكنده ، مىگويند :\r\nپروردگارا ! آنچه وعده كرده بودى ديديم و شنيديم ، ما را باز گردان تا عمل صالح بجا آوريم ، ما به قيامت ايمان داريم ! 13 - اگر ما مىخواستيم به هر انسانى ( از روى اجبار ) هدايت لازمش را مىداديم ، ولى ( من آنها را آزاد گذارده‌ام ) و مقرر كرده‌ام كه دوزخ را ( از انسانهاى بى ايمان و گنهكار ) از جن و انس همگى پر كنم .\r\n14 - ( و به آنها مىگويم ) بچشيد ( عذاب جهنم را ) بخاطر اينكه ملاقات امروز خود را فراموش كرديد ، ما نيز شما را فراموش كرديم ، و بچشيد عذاب هميشگى را بخاطر اعمالى كه انجام مىداديد .\r\n\r\nتفسير : ندامت و تقاضاى بازگشت\r\nاين آيات با بحث گويايى در باره « معاد » آغاز مىشود ، سپس حال « مجرمان » را در جهان ديگر بازگو مىكند ، و مجموعا تكميلى است براى بحثهاى گذشته كه پيرامون « مبدأ » سخن مىگفت ، زيرا مىدانيم بحث از « مبدأ » و « معاد » در قرآن مجيد غالبا توأم با يكديگر است .\r\nنخست مىگويد : « آنها گفتند آيا هنگامى كه ما مرديم و خاك شديم و در زمين گم شديم ، آفرينش تازه اى خواهيم يافت » ؟ ! ( * ( وَقالُوا أَ إِذا ضَلَلْنا فِي الأَرْضِ أَ إِنَّا لَفِي خَلْقٍ جَدِيدٍ ) * ) .\r\nتعبير به « گم شدن در زمين » ( * ( ضَلَلْنا فِي الأَرْضِ ) * ) اشاره به اين است كه انسان پس از مردن خاك مىشود ، همانند ساير خاكها ، و هر ذره‌اى از آن بر اثر عوامل طبيعى و غير طبيعى به گوشه اى پرتاب مىشود ، و ديگر چيزى از او باقى به نظر نمىرسد تا آن را در قيامت دوباره بازگردانند .\r\nولى آنها در حقيقت منكر قدرت خداوند بر اين كار آنها نيستند « بلكه آنها\r\n","description":"","footnote":"","page_name":" 133 ","page_number":133},
  {"content":"\r\nلقاى پروردگارشان را انكار مىكنند « ( * ( بَلْ هُمْ بِلِقاءِ رَبِّهِمْ كافِرُونَ ) * ) .\r\nآنها مىخواهند مرحله لقاى پروردگار كه مرحله حساب و كتاب و ثواب و عقاب است منكر شوند و به دنبال آن آزادى عمل پيدا كنند تا هر چه مىخواهند انجام دهند ! .\r\nدر واقع اين آيه شباهت زيادى با آيات نخستين سوره قيامت دارد آنجا كه مىگويد : أَ يَحْسَبُ الإِنْسانُ أَلَّنْ نَجْمَعَ عِظامَه بَلى قادِرِينَ عَلى أَنْ نُسَوِّيَ بَنانَه بَلْ يُرِيدُ الإِنْسانُ لِيَفْجُرَ أَمامَه يَسْئَلُ أَيَّانَ يَوْمُ الْقِيامَةِ : « آيا انسان گمان مىكند ما استخوانهاى پراكنده او را جمع نخواهيم كرد ؟ ! ما حتى قادريم ( خطوط ) سر انگشتان او را به نظام نخستين بازگردانيم ! ولى هدف انسان اين است كه ايامى را كه در اين دنيا در پيش دارد ( با انكار قيامت ) به گناه و فجور بگذراند لذا سؤال مىكند روز قيامت كى خواهد بود » ؟ ( سوره قيامت - 3 - 6 ) .\r\nبنا بر اين آنها از نظر استدلال لنگ نيستند ، بلكه شهوات آنها حجابى بر قلبشان افكنده ، و نيات سوئشان مانع قبول مساله معاد است ، و گرنه همان خداوندى كه به يك قطعه آهنربا اين اثر را بخشيده كه ذرات بسيار كوچك آهن را كه در لابلاى خروارها خاك زمين گم شده با يك گردش در ميان خاكها به خود جذب مىكند و به سادگى آنها را جمع مىنمايد در ميان ذرات بدن يك انسان نيز چنين جاذبه متقابلى را ايجاد فرمايد .\r\nچه كسى مىتواند انكار كند كه آبهاى موجود در جسم يك انسان ( و اكثر جسم انسان آب است ) و همچنين مواد غذايى آن هر كدام مثلا در هزار سال پيش هر جزئى از آن در گوشه اى از جهان پراكنده بوده است ، هر قطره اى در اقيانوسى و هر ذره‌اى در اقليمى ، اما آنها از طريق ابر و باران و ديگر عوامل طبيعى جمع شدند و سرانجام وجود انسانى را تشكيل دادند ، چه جاى تعجب كه پس از متلاشى شدن و بازگشت به حال اول دوباره گرد هم آيند و بهم پيوندند ؟\r\n","description":"","footnote":"","page_name":" 134 ","page_number":134},
  {"content":"\r\nآيه بعد پاسخ آنها را از طريق ديگرى بيان مىكند ، مىگويد : تصور نكنيد شخصيت شما به همين بدن جسمانى شما است ، بلكه اساس شخصيتتان را روح شما تشكيل مىدهد ، و او محفوظ است « بگو : فرشته مرگ كه مامور شما است ( روح ) شما را مىگيرد ، سپس به سوى پروردگارتان باز مىگرديد » ( * ( قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ ثُمَّ إِلى رَبِّكُمْ تُرْجَعُونَ ) * ) .\r\nبا توجه به مفهوم « يتوفاكم » كه از ماده « توفى » ( بر وزن تصدى ) به معنى بازستاندن است مرگ به معنى فنا و نابودى نخواهد بود ، بلكه يك نوع قبض و دريافت فرشتگان نسبت به روح آدمى است كه اساسىترين بخش وجود انسان را تشكيل مىدهد .\r\nدرست است كه قرآن از معاد جسمانى سخن مىگويد و بازگشت روح و جسم مادى را در معاد قطعى مىشمرد ، ولى هدف از آيه فوق بيان اين حقيقت است كه اساس شخصيت انسان اين اجزاى مادى نيست كه تمام فكر شما را به خود مشغول ساخته بلكه همان گوهر روحانى است كه از سوى خدا آمده و به سوى او باز مىگردد .\r\nو در يك جمع بندى مىتوان چنين گفت كه دو آيه فوق به منكران معاد چنين پاسخ مىدهد : كه اگر مشكل شما پراكندگى اجزاى جسمانى است كه خودتان قدرت خدا را قبول داريد و منكر آن نيستيد ، و اگر مشكل اضمحلال و نابودى شخصيت انسان بر اثر اين پراكندگى است آن نيز درست نيست چرا كه پايه شخصيت انسان بر روح قرار گرفته .\r\nاين ايراد بى شباهت به شبهه معروف « آكل و ماكول » نيست ، همان گونه كه پاسخ آن نيز در دو مورد با يكديگر شباهت دارد ( 1 ) .\r\nضمنا توجه به اين نكته نيز لازم است كه در پاره اى از آيات قرآن ، « توفى »\r\n\r\n","description":"","footnote":"\r\n( 1 ) براى توضيح بيشتر در زمينه شبهه « آكل و ماكول » و پاسخ مشروح آن به جلد دوم تفسير نمونه ذيل آيه 260 سوره بقره مراجعه فرمائيد .\r\n","page_name":" 135 ","page_number":135},
  {"content":"\r\nو « قبض ارواح » به خداوند نسبت داده شده ( اللَّه يَتَوَفَّى الأَنْفُسَ حِينَ مَوْتِها ) :\r\n« خداوند جانها را به هنگام مرگ مىگيرد » ( زمر - 42 ) و در بعضى به مجموعه اى از فرشتگان ، الَّذِينَ تَتَوَفَّاهُمُ الْمَلائِكَةُ ظالِمِي أَنْفُسِهِمْ . . . : « آنها كه فرشتگان قبض روحشان مىكنند در حالى كه ستم پيشه‌اند . . . » ( نحل - 28 ) .\r\nو در آيات مورد بحث ، قبض ارواح به « ملك الموت » ( فرشته مرگ ) نسبت داده شده است .\r\nولى در ميان اين تعبيرات هيچگونه منافاتى نيست « ملك الموت » معنى جنس را دارد و به همه فرشتگان اطلاق مىشود ، و يا اشاره به رئيس و بزرگتر آنها است ، و از آنجا كه همه به فرمان خدا قبض روح مىكنند به خدا نيز نسبت داده شده است .\r\nسپس وضع همين مجرمان كافر و منكران معاد را كه در قيامت با مشاهده صحنه‌هاى مختلف آن از گذشته خود سخت نادم و پشيمان مىشوند چنين مجسم كرده مىگويد : « اگر ببينى مجرمان را هنگامى كه در پيشگاه پروردگارشان سر به زير افكنده مىگويند : پروردگارا ! آنچه وعده كرده بودى ديديم و شنيديم ما پشيمانيم ، ما را باز گردان تا عمل صالح بجا آوريم ، ما به اين جهان قيامت يقين داريم » ( در تعجب فرو خواهى رفت ) ( * ( وَلَوْ تَرى إِذِ الْمُجْرِمُونَ ناكِسُوا رُؤُسِهِمْ عِنْدَ رَبِّهِمْ رَبَّنا أَبْصَرْنا وَسَمِعْنا فَارْجِعْنا نَعْمَلْ صالِحاً إِنَّا مُوقِنُونَ ) * ) ( 1 ) .\r\nبه راستى تعجب مىكنى كه آيا اين افراد سر به زير و نادم و پشيمان ، همان مغروران سركش و چموش هستند كه در دنيا در برابر هيچ حقيقتى سر فرود\r\n\r\n","description":"","footnote":"\r\n( 1 ) « لو » در آيه شريفه « شرطيه » است و جمله « ترى . . . » شرط آن مىباشد و جزاى آن محذوف است ، و در تقدير چنين است * ( وَلَوْ تَرى إِذِ الْمُجْرِمُونَ ) * . . . لرأيت عجبا - جمله * ( رَبَّنا أَبْصَرْنا ) * نيز محذوفى دارد و تقدير « يقولون ربنا ابصرنا » .\r\n","page_name":" 136 ","page_number":136},
  {"content":"\r\nنمىآوردند ؟ اما اكنون كه صحنه‌هاى قيامت را مىبينند و به مقام شهود مىرسند به كلى تغيير موضع مىدهند تازه اين تغيير موضع و بيدارى زود گذر است ، و طبق آيات ديگر قرآن اگر به اين جهان باز گردند به همان روش خود ادامه مىدهند ( انعام آيه 28 ) . « ناكس » از ماده « نكس » ( بر وزن عكس ) به معنى وارونه شدن چيزى است و در اينجا به معنى سر به زير افكندن است .\r\nمقدم داشتن « ابصرنا » ( ديديم ) بر « سمعنا » ( شنيديم ) به خاطر آنست كه در قيامت نخست انسان با صحنه‌ها روبرو مىشود و بعد باز خواست الهى و فرشتگان او را مىشنود .\r\nضمنا از آنچه گفتيم معلوم مىشود منظور از « مجرمان » در اينجا ، كافران و بخصوص منكران قيامتند .\r\nبه هر حال اين نخستين بار نيست كه در آيات قرآن با اين مساله روبرو مىشويم كه مجرمان به هنگام مشاهده نتائج اعمال و آثار عذاب الهى ، سخت پشيمان مىشوند ، و تقاضاى بازگشت به دنيا مىكنند ، در حالى كه از نظر سنت الهى چنين بازگشتى امكان پذير نيست ، همانگونه كه بازگشت نوزاد به رحم مادر ، و ميوه جدا شده از درخت به درخت ممكن نخواهد بود .\r\nاين نكته نيز قابل توجه است كه تنها تقاضاى مجرمان بازگشت به دنيا براى انجام عمل صالح است ، و از اين به خوبى روشن مىشود كه تنها سرمايه نجات در قيامت اعمال صالح است ، اعمالى كه از قلبى پاك و آكنده از ايمان و با خلوص نيت انجام مىگيرد .\r\nو از آنجا كه اين همه اصرار و تاكيد براى پذيرش ايمان ، ممكن است اين توهم را ايجاد كند كه خداوند توانايى ندارد نور ايمان را در قلب آنها پرتوافكن\r\n","description":"","footnote":"","page_name":" 137 ","page_number":137},
  {"content":"\r\nكند ، در آيه بعد مىافزايد : « اگر ما مىخواستيم به هر انسانى ( اجبارا ) هدايت لازمش را مىداديم » ( * ( وَلَوْ شِئْنا لآتَيْنا كُلَّ نَفْسٍ هُداها ) * ) .\r\nمسلما ما چنين قدرتى داريم ، ولى ايمانى كه از طريق اجبار و الزام ما تحقق يابد ارزش چندانى ندارد ، اراده ما بر اين تعلق گرفته است كه نوع انسان را به اين افتخار نائل كنيم كه « مختار » باشد ، و راه تكامل را با پاى خويش بسپرد .\r\nلذا در پايان آيه مىفرمايد : « من آنها را آزاد گذاردم ولى مقرر كرده‌ام كه دوزخ را از انسانهاى بى ايمان و گنهكار از جن و انس همگى پر كنم » ( * ( وَلكِنْ حَقَّ الْقَوْلُ مِنِّي لأَمْلأَنَّ جَهَنَّمَ مِنَ الْجِنَّةِ وَالنَّاسِ أَجْمَعِينَ ) * ) .\r\nآرى آنها با سوء اختيار خود اين راه را طى كرده‌اند و مستحق مجازاتند ، و ما هم اراده قاطع داريم بر اينكه دوزخ را از آنان پر كنيم .\r\nبا توجه به آنچه در بالا گفتيم و با توجه به صدها آيه قرآن كه انسان را موجودى مختار و صاحب اراده ، و مكلف به تكاليف و مسئول در برابر اعمال خويش ، و قابل هدايت بوسيله پيامبران و تهذيب نفس و خودسازى ، مىداند ، هر گونه توهم دائر بر اينكه آيه فوق دليل بر جبر است - آن چنان كه فخر رازى و امثال او پنداشته‌اند - منتفى مىشود .\r\nممكن است جمله قاطع و كوبنده فوق اشاره به اين باشد كه مبادا تصور كنيد ، رحمانيت و رحيميت خداوند ، مانع از مجازات مجرمان آلوده و ستمگر است ، مبادا به آيات رحمت مغرور شويد و خود را از مجازات الهى معاف بشمريد كه رحمت او جايى دارد و غضب او جايى .\r\nاو مسلما - مخصوصا با توجه به لام قسم در جمله « لأملأن » و نون تاكيد در آخر آن - به اين وعده خود وفا خواهد كرد ، و دوزخ را از اين دوزخيان پر مىكند ، كه اگر نكند بر خلاف حكمت است .\r\n","description":"","footnote":"","page_name":" 138 ","page_number":138},
  {"content":"\r\nلذا در آيه بعد مىگويد : ما به اين دوزخيان خواهيم گفت : « بچشيد عذاب جهنم را به خاطر اينكه لقاى امروز خود را فراموش كرديد ، و ما نيز شما را به دست فراموشى سپرديم » ! ( * ( فَذُوقُوا بِما نَسِيتُمْ لِقاءَ يَوْمِكُمْ هذا إِنَّا نَسِيناكُمْ ) * ) .\r\n« و نيز بچشيد عذاب هميشگى را به سبب اعمالى كه انجام مىداديد » ( * ( وَذُوقُوا عَذابَ الْخُلْدِ بِما كُنْتُمْ تَعْمَلُونَ ) * ) .\r\nبار ديگر از اين آيه استفاده مىشود كه فراموش كردن دادگاه عدل قيامت سر چشمه اصلى بدبختيهاى آدمى است ، و در اين صورت است كه خود را در برابر قانونشكنىها و مظالم آزاد مىبيند ، و نيز از اين آيه به خوبى روشن مىشود كه مجازات ابدى در برابر اعمالى است كه انسان انجام مىدهد و نه چيز ديگر ( 1 ) .\r\nضمنا منظور از فراموش كردن پروردگار نسبت به بندگانش ، بى اعتنايى و ترك حمايت و فريادرسى است و گر نه همه عالم هميشه نزد پروردگار است و فراموشى در باره او معنى ندارد .\r\n\r\nنكته‌ها :\r\n\r\n1 - استقلال روح و اصالت آن\r\nنخستين آيه از آيات فوق كه دلالت بر قبض ارواح به وسيله فرشته مرگ دارد از دلائل استقلال روح آدمى است .\r\nزيرا تعبير به « توفى » كه همان دريافت داشتن و قبض كردن است نشان مىدهد كه روح پس از جدايى از بدن باقى مىماند ، و نابود نمىشود ، و اصولا تعبير از انسان در آيه فوق به « روح » يا « نفس » گواه ديگرى بر اين معنى است\r\n\r\n","description":"","footnote":"\r\n( 1 ) در باره « فلسفه خلود و عذاب جاويدان » بحث مشروحى در جلد نهم صفحه 239 به بعد ( ذيل آيه 107 سوره هود ) داشته‌ايم .\r\n","page_name":" 139 ","page_number":139},
  {"content":"\r\nزيرا طبق عقيده ماديين ، روح چيزى جز خواص « فيزيك و شيميايى » سلولهاى مغزى نيست كه با فناى بدن نابود مىشود ، درست مانند از بين رفتن حركات عقربه ساعت بعد از نابودى آن .\r\nطبق اين عقيده ، روح چيزى نيست كه حافظ شخصيت انسان باشد بلكه جزئى از خواص جسم او است كه با متلاشى شدن جسم از بين مىرود .\r\nدلائل فلسفى متعددى بر اصالت و استقلال روح در دست داريم كه ما گوشه اى از آن را ذيل آيه 85 سوره اسراء ( جلد 12 صفحه 254 به بعد ) آورديم منظور در اينجا بيان دليل نقلى بر اين موضوع بود كه آيه فوق ، از آن آيات دال بر اين معنى محسوب مىشود .\r\n\r\n2 - فرشته مرگ ( ملك الموت )\r\nاز آيات مختلف قرآن مجيد استفاده مىشود كه خداوند امور اين جهان را بوسيله گروهى از فرشتگان تدبير مىكند ، چنان كه در آيه 5 سوره « نازعات » مىفرمايد : فَالْمُدَبِّراتِ أَمْراً : « سوگند به فرشتگانى كه به فرمان خدا تدبير امور مىكنند » .\r\nمىدانيم سنت الهى بر اين است كه مشيت خود را از طريق اسباب پياده كند .\r\nو گروهى از اين فرشتگان ، فرشتگان قبض ارواحند كه در آيات 28 و 33 سوره نحل و بعضى ديگر از آيات قرآن به آنها اشاره شده است ، و در رأس آنها « ملك الموت » قرار دارد .\r\nاحاديث زيادى در اين زمينه ، نقل شده كه اشاره به بعضى از آنها از جهاتى لازم به نظر مىرسد :\r\n1 - در حديثى از پيامبر گرامى اسلام ص مىخوانيم كه فرمود :\r\nالامراض\r\n","description":"","footnote":"","page_name":" 140 ","page_number":140},
  {"content":"\r\nو الاوجاع كلها بريد الموت و رسل الموت ! فاذا حان الاجل اتى ملك الموت بنفسه فقال يا ايها العبد ! كم خبر بعد خبر ؟ و كم رسول بعد رسول ؟ و كم بريد بعد بريد ؟ انا الخبر الذى ليس بعدى خبر ! :\r\n« بيماريها و دردها همگى قاصدان مرگ و فرستادگان او هستند ، هنگامى كه عمر انسان به سر مىرسد ، فرشته مرگ مىآيد ( او از ديدن فرشته مرگ وحشت مىكند و آن را بى مقدمه مىپندارد ولى ) او مىگويد : « اى بنده خدا چه اندازه خبر بعد از خبر و رسول بعد از رسول و پيك بعد از پيك براى تو فرستادم ؟\r\nاما من آخرين خبرم ، و بعد از من ، خبرى نيست » ! سپس مىگويد : « دعوت پروردگارت را اجابت كن خواه از روى ميل و خواه از روى اكراه » ! و هنگامى كه فرشته مرگ قبض روح او مىكند ، فرياد بستگان بلند مىشود او صدا مىزند\r\nعلى من تصرخون ؟ و على من تبكون ؟\r\nفو اللَّه ما ظلمت له اجلا و لا اكلت له رزقا بل دعاه ربه :\r\n« بر چه كسى فرياد مىكشيد ؟ و براى چه كسى اشگ مىريزيد ؟ به خدا سوگند وقت او به پايان رسيده بود ، و تمام روزى خود را دريافت داشته بود ، پروردگارش از او دعوت كرد و او دعوت حق را اجابت نمود » .\r\nفليبك الباكى على نفسه ، و ان لى فيكم عودات و عودات حتى لا ابقى فيكم احدا :\r\n« اگر مىخواهيد گريه كنيد بر خويشتن بگرييد ! ، من باز هم كرارا به ميان شما مىآيم ! تا يك نفر از شما را باقى نگذاريم » ! ( 1 ) .\r\nيك بار ديگر اين حديث تكان دهنده را مطالعه كنيد كه حقايق بسيارى در آن نهفته است .\r\n2 - در حديث ديگرى از امام باقر ع مىخوانيم كه پيامبر اسلام ص براى عيادت مردى از انصار به خانه او آمد فرشته مرگ را بالاى سر او ديد ، پيامبر ص\r\n\r\n","description":"","footnote":"\r\n( 1 ) « مجمع البيان » ذيل آيه مورد بحث و تفسير « نور الثقلين » ج 4 ص 225 .\r\n","page_name":" 141 ","page_number":141},
  {"content":"\r\nفرمود : با اين دوست من با مدارا و لطف رفتار كن چرا كه او مردى با ايمان است ، عرض كرد اى محمد ! بشارت بر تو باد كه من نسبت به همه مؤمنان با محبتم و بدان اى محمد ص به هنگامى كه قبض روح بعضى از فرزندان آدم را مىكنم خانواده او فرياد مىكشند ، من در كنار خانه مىايستم ، مىگويم من گناهى ندارم ( عمر او پايان يافته بود ) من باز كرارا به ميان شما بر مىگردم ! به هوش باشيد ، به هوش ! سپس مىافزايد :\r\nما خلق اللَّه من اهل بيت مدر و لا شعر و لا و بر ، فى بر و لا بحر الا و انا اتصفحهم فى كل يوم و ليلة خمس مرات حتى انى لاعرف بصغيرهم و كبيرهم منهم بانفسهم :\r\n« خدا هيچ انسانى را از ساكنان شهر و بيابان ، خانه و خيمه ، در خشكى و دريا ، نيافريده ، مگر اينكه من در هر شبانه روز پنج بار دقيقا به آنها نگاه مىكنم تا آنجا كه من صغير و كبير آنها را بهتر از خودشان مىشناسم » ! ( 1 ) .\r\nروايات ديگرى نيز به همين مضمون در منابع مختلف اسلامى آمده است كه مطالعه مجموع آنها هشدارى است براى همه انسانها كه بدانند ميان آنان و مرگ فاصله زيادى نيست ! ، و در يك لحظه كوتاه ممكن است همه چيز پايان گيرد .\r\nآيا با اين حال جاى اين است كه انسان به زرق و برق اين جهان مغرور گردد و آلوده انواع ظلم و گناه شود ، و از عاقبت كار غافل بماند ؟\r\n\r\n","description":"","footnote":"\r\n( 1 ) تفسير « در المنثور » طبق نقل الميزان جلد 16 صفحه 268 .\r\n","page_name":" 142 ","page_number":142},
  {"content":"\r\n\r\n[ سوره السجده ‹ 32 › : آيات 15 تا 20 
  ]\r\nإِنَّما يُؤْمِنُ بِآياتِنَا الَّذِينَ إِذا ذُكِّرُوا بِها خَرُّوا سُجَّداً وَسَبَّحُوا بِحَمْدِ رَبِّهِمْ وَهُمْ لا يَسْتَكْبِرُونَ ‹ 15 › تَتَجافى جُنُوبُهُمْ عَنِ الْمَضاجِعِ يَدْعُونَ رَبَّهُمْ خَوْفاً وَطَمَعاً وَمِمَّا رَزَقْناهُمْ يُنْفِقُونَ ‹ 16 › فَلا تَعْلَمُ نَفْسٌ ما أُخْفِيَ لَهُمْ مِنْ قُرَّةِ أَعْيُنٍ جَزاءً بِما كانُوا يَعْمَلُونَ ‹ 17 › أَ فَمَنْ كانَ مُؤْمِناً كَمَنْ كانَ فاسِقاً لا يَسْتَوُونَ ‹ 18 › أَمَّا الَّذِينَ آمَنُوا وَعَمِلُوا الصَّالِحاتِ فَلَهُمْ جَنَّاتُ الْمَأْوى نُزُلًا بِما كانُوا يَعْمَلُونَ ‹ 19 ›\r\nوَ أَمَّا الَّذِينَ فَسَقُوا فَمَأْواهُمُ النَّارُ كُلَّما أَرادُوا أَنْ يَخْرُجُوا مِنْها أُعِيدُوا فِيها وَقِيلَ لَهُمْ ذُوقُوا عَذابَ النَّارِ الَّذِي كُنْتُمْ بِه تُكَذِّبُونَ ‹ 20 ›\r\n","description":"","footnote":"","page_name":" 143 ","page_number":143},
  {"content":"\r\n\r\nترجمه :\r\n15 - تنها كسانى به آيات ما ايمان مىآورند كه هر وقت اين آيات به آنها ياد آورى شود به سجده مىافتند ، و تسبيح و حمد پروردگارشان را بجاى مىآورند و تكبر نمىكنند .\r\n16 - پهلوهايشان از بسترها در دل شب دور مىشود ( به پا مىخيزند و رو به درگاه خدا مىآورند ) پروردگار خود را با بيم و اميد مىخوانند ، و از آنچه به آنها روزى داده‌ايم انفاق مىكنند .\r\n17 - هيچكس نمىداند چه پاداشهاى مهمى كه مايه روشنى چشمها مىگردد براى آنها نهفته شده ، اين جزاى اعمالى است كه انجام مىدادند .\r\n18 - آيا كسى كه با ايمان باشد همچون كسى است كه فاسق است ؟ نه ، هرگز اين دو برابر نيستند ! .\r\n19 - اما كسانى كه ايمان آوردند و عمل صالح انجام دادند باغهاى بهشت جاويدان از آن آنها خواهد بود ، اين وسيله پذيرايى ( خداوند ) از آنهاست در مقابل اعمالى كه انجام مىدادند .\r\n20 - و اما كسانى كه فاسق شدند ( و از اطاعت پروردگارشان بيرون رفتند ) جايگاه هميشگى آنها آتش است ، هر زمان بخواهند از آن خارج شوند آنها را به آن باز مىگردانند و به آنها گفته مىشود بچشيد عذاب آتشى را كه انكار مىكرديد ! .\r\n\r\nتفسير : پاداشهاى عظيمى كه هيچكس از آن آگاه نيست !\r\nمىدانيم روش قرآن اين است كه بسيارى از حقايق را در مقايسه با يكديگر بيان مىكند ، تا كاملا مفهوم و دلنشين گردد .\r\nدر اينجا نيز بعد از شرحى كه در باره مجرمان و كافران در آيات پيشين بيان شد به صفات برجسته مؤمنان راستين مىپردازد ، و اصول عقيدتى و برنامه هاى\r\n","description":"","footnote":"","page_name":" 144 ","page_number":144},
  {"content":"\r\nعملى آنها را به طور فشرده ضمن دو آيه با ذكر هشت صفت ، بيان مىدارد ( 1 ) .\r\nنخست مىفرمايد : « تنها كسانى به آيات ما ايمان مىآورند كه هر وقت اين آيات به آنها ياد آورى شود به سجده مىافتند ، و تسبيح و حمد پروردگارشان را بجا مىآورند و تكبر نمىكنند » ( * ( إِنَّما يُؤْمِنُ بِآياتِنَا الَّذِينَ إِذا ذُكِّرُوا بِها خَرُّوا سُجَّداً وَسَبَّحُوا بِحَمْدِ رَبِّهِمْ وَهُمْ لا يَسْتَكْبِرُونَ ) * ) .\r\nتعبير به « انما » كه معمولا براى حصر است ، بيانگر اين نكته است كه هر گاه كسى دم از ايمان مىزند و داراى ويژگيهايى كه در اين آيات آمده نيست در صف مؤمنان راستين نمىباشد ، او فردى ضعيف الايمان است كه نمىتوان وى را به حساب آورد .\r\nدر اين آيه چهار قسمت از صفات آنها بيان شده :\r\n1 - به محض شنيدن آيات الهى به سجده مىافتند ، تعبير به « خروا » به جاى « سجدوا » اشاره به نكته لطيفى است كه اين گروه مؤمنان بيدار دل به هنگام شنيدن آيات قرآن چنان شيفته و مجذوب سخنان پروردگار مىشوند كه بى اختيار به سجده مىافتند و دل و جان را در اين راه از دست مىدهند ( 2 ) .\r\nآرى نخستين ويژگى آنها همان عشق سوزان و علاقه آتشينشان به كلام محبوب و معبودشان است .\r\n\r\n","description":"","footnote":"\r\n( 1 ) بايد توجه داشت كه آيه نخست ، نخستين آيه « سجده واجب » در قرآن مجيد است ، و چنان كه كسى تمام آن را تلاوت كند يا از ديگرى بشنود واجب است سجده كند ، البته وضو در آن واجب نيست ، ولى احتياط واجب آنست كه پيشانى بر چيزى بگذارند كه سجده بر آن صحيح است .\r\n( 2 ) « راغب » در « مفردات » مىگويد : « خروا » در اصل از ماده « خرير » است كه به معنى صداى آب و مانند آن مىباشد كه از بلندى به زير مىريزد ، و به كار بردن اين تعبير در مورد سجده كنندگان اشاره به اين است كه آنها در همان لحظه كه براى سجده به زمين مىافتند صدايشان به تسبيح بلند است .\r\n","page_name":" 145 ","page_number":145},
  {"content":"\r\nهمين ويژگى در بعضى ديگر از آيات قرآن به عنوان يكى از برجسته ترين صفات انبياء ذكر شده است ، چنان كه خداوند در باره گروهى از پيامبران بزرگ مىگويد : إِذا تُتْلى عَلَيْهِمْ آياتُ الرَّحْمنِ خَرُّوا سُجَّداً وَبُكِيًّا : « هنگامى كه آيات خداوند رحمان بر آنان خوانده مىشد به خاك مىافتادند و سجده مىكردند و گريه شوق سر مىدادند » ( سوره مريم آيه 58 ) .\r\nگر چه « آيات » در اينجا به طور مطلق ذكر شده ، ولى پيدا است كه منظور از آن بيشتر آياتى است كه دعوت به توحيد و مبارزه با شرك مىكند .\r\n2 و 3 - نشانه دوم و سوم آنها « تسبيح » و « حمد » پروردگار است ، از يك سو خدا را از نقائص پاك و منزه مىشمرند ، و از سوى ديگر او را به خاطر صفات كمال و جمالش ، حمد و ستايش مىنمايند .\r\n4 - وصف ديگر آنها تواضع و فروتنى و ترك هر گونه استكبار است چرا كه كبر و غرور نخستين پله نردبان كفر و بى ايمانى است ، و تواضع و فروتنى در مقابل حق و حقيقت نخستين گام ايمان است ! آنها كه در راه كبر و خود بينى گام بر مىدارند نه در برابر خدا سجده مىكنند ، نه تسبيح و حمد او را بجا مىآورند ، و نه حق بندگان او را به رسميت مىشناسند ، آنها بت بزرگى دارند و آن خودشان است ! سپس به اوصاف ديگر آنها اشاره كرده مىگويد : « پهلوهايشان از بسترها در دل شب دور مىشود » به پا مىخيزند و رو به درگاه خدا مىآورند و به راز و نياز با او مىپردازند ( * ( تَتَجافى جُنُوبُهُمْ عَنِ الْمَضاجِعِ ) * ) ( 1 ) .\r\n\r\n","description":"","footnote":"\r\n( 1 ) « تتجافى » از ماده « جفا » در اصل به معنى برداشتن و دور ساختن است « جنوب » جمع « جنب » به معنى پهلو است و « مضاجع » جمع « مضجع » به معنى بستر است ، و دور شدن پهلو از بستر كنايه از برخاستن از خواب و پرداختن به عبادت پروردگار در دل شب است .\r\n","page_name":" 146 ","page_number":146},
  {"content":"\r\nآرى آنها به هنگامى كه چشم غافلان در خواب است مقدارى از شب را بيدار مىشوند ، و در آن هنگام كه برنامه‌هاى عادى زندگى تعطيل است و شواغل فكرى به حد اقل مىرسد ، و آرامش و خاموشى همه جا را گرفته و خطر آلودگى عبادت به ريا كمتر وجود دارد خلاصه بهترين شرائط حضور قلب فراهم است با تمام وجودشان رو به درگاه معبود مىآورند ، و سر بر آستان معشوق مىسايند ، و آنچه در دل دارند با او در ميان مىگذارند ، با ياد او زنده‌اند و پيمانه قلب خود را از مهر او لبريز و سرشار دارند .\r\nسپس مىافزايد : « آنها پروردگار خود را با » بيم « و » اميد « مىخوانند » ( * ( يَدْعُونَ رَبَّهُمْ خَوْفاً وَطَمَعاً ) * ) .\r\nآرى دو وصف ديگر آنها « خوف » و « رجا » يا « بيم » و « اميد » است .\r\nنه از غضب و عذاب او ايمن مىشوند ، و نه از رحمتش مايوس مىگردند ، توازن اين بيم و اميد كه ضامن تكامل و پيشروى آنها در راه خدا است همواره در وجودشان حكمفرما است .\r\nچرا كه غلبه خوف بر اميد ، انسان را به ياس و سستى مىكشاند .\r\nو غلبه رجاء و طمع انسان را به غرور و غفلت وا مىدارد ، و اين هر دو دشمن حركت تكاملى انسان در سير او به سوى خدا است .\r\nآخرين و هشتمين ويژگى آنها اين است كه : « از آنچه به آنها روزى داده‌ايم انفاق مىكنند » ( * ( وَمِمَّا رَزَقْناهُمْ يُنْفِقُونَ ) * ) .\r\nنه تنها از اموال خويش به نيازمندان مىبخشند كه از علم و دانش ، نيرو و قدرت ، رأى صائب و تجربه و اندوخته‌هاى فكرى خود ، از نيازمندان مضايقه ندارند .\r\nكانونى از خير و بركتند ، و چشمه جوشانى از آب زلال نيكيها كه تشنه كامان را سيراب و محتاجان را به اندازه توانايى خويش بى نياز مىسازند .\r\n","description":"","footnote":"","page_name":" 147 ","page_number":147},
  {"content":"\r\nآرى اوصاف آنها مجموعه اى است از : عقيده محكم ، ايمان قوى ، عشق سوزان به اللَّه ، عبادت و اطاعت ، كوشش و حركت ، و كمك در تمام ابعاد به بندگان خدا .\r\nسپس در آيه بعد به پاداش عظيم و مهم مؤمنان راستين كه داراى نشانه‌هاى مذكور در دو آيه قبل هستند پرداخته ، با تعبير جالبى كه حكايت از اهميت فوق العاده پاداش آنان مىكند مىفرمايد : « هيچكس نمىداند چه پاداشهاى مهمى كه مايه روشنى چشمها مىگردد براى آنها نهفته شده است » ! ( * ( فَلا تَعْلَمُ نَفْسٌ ما أُخْفِيَ لَهُمْ مِنْ قُرَّةِ أَعْيُنٍ ) * ) .\r\nاين پاداش فوق العاده عظيم « جزاى بر اعمالى است كه انجام مىدادند » ( * ( جَزاءً بِما كانُوا يَعْمَلُونَ ) * ) .\r\nتعبير به « هيچكس نمىداند » و نيز تعبير به « * ( قُرَّةِ أَعْيُنٍ ) * » ( آنچه مايه روشنى چشمها است ) بيانگر عظمت بيحساب اين مواهب و پاداشها است ، مخصوصا با توجه به اينكه « نفس » به صورت نكره در سياق نفى آمده و به معنى عموم است ، و همه نفوس را شامل مىگردد حتى فرشتگان مقرب خدا و اولياى پروردگار .\r\nتعبير به « قرة اعين » بدون اضافه به « نفس » اشاره به اين است كه اين نعمتهاى الهى كه براى سراى آخرت به عنوان پاداش مؤمنان راستين تعيين شده چنان است كه مايه روشنايى چشم همگان مىگردد .\r\n« قرة » از ماده « قر » ( بر وزن حر ) به معنى سردى و خنكى است ، و از آنجا كه معروف است اشگ شوق همواره سرد و خنك ، و اشك غم و حسرت داغ و سوزان است تعبير به « قرة اعين » در لغت عرب به معنى چيزى است كه مايه خنك شدن چشم انسان مىگردد ، يعنى اشك شوق را از ديدگانش جارى مىسازد و اين كنايه لطيفى است از نهايت خوشحالى .\r\n","description":"","footnote":"","page_name":" 148 ","page_number":148},
  {"content":"\r\nولى در فارسى اين تعبير وجود ندارد . بلكه مىگوئيم : مايه روشنى چشم او شد ، ممكن است اين تعبير فارسى امروز از داستان « يوسف » و « يعقوب » از قرآن گرفته شده باشد كه به گفته قرآن هنگامى كه بشارت دهنده نزد يعقوب آمد و پيراهن يوسف را بر صورت او افكند چشمان نابيناى او ناگهان روشن شد ! ( سوره يوسف آيه 96 ) و اين تعبير نيز كنايه از شدت سرور است .\r\nدر حديث مىخوانيم كه پيامبر اكرم ص مىگويد : ان اللَّه يقول اعددت لعبادى الصالحين ما لا عين رأت ، و لا اذن سمعت ، و لا خطر على قلب بشر ! : « خدا مىفرمايد : من براى بندگان صالحم نعمتهايى فراهم كرده‌ام كه هيچ چشمى نديده ، و هيچ گوشى نشنيده ، و بر فكر كسى نگذشته است » ! ( 1 ) .\r\nدر اينجا سؤالى پيش مىآيد كه مفسر بزرگ مرحوم طبرسى در « مجمع البيان » آن را مطرح كرده و آن اينكه : چرا اين پاداش عظيم مخفى نگاهداشته شده است ؟\r\nسپس او سه جواب براى اين سؤال ذكر مىكند :\r\n1 - امور مهم و بسيار پر ارزش چنان است كه با الفاظ و سخن به آسانى حقيقت آن را نمىتوان درك كرد ، و با اينحال گاهى اخفا و ابهام آن نشاطانگيزتر است و از نظر فصاحت بليغتر .\r\n2 - اصولا چيزى كه مايه روشنى چشمها است آن قدر دامنه اش گسترده است كه علم و دانش آدمى به تمام خصوصيات آن نمىرسد .\r\n3 - چون اين پاداش براى نماز شب كه مخفى است قرار داده شده است متناسب اين است كه جزاى عمل نيز بزرگ و مخفى باشد ( توجه داشته باشيد كه در آيه\r\n\r\n","description":"","footnote":"\r\n( 1 ) اين حديث را بسيارى از مفسران از جمله « طبرسى » در مجمع البيان و « آلوسى در روح المعانى و » قرطبى « در تفسيرش نقل كرده‌اند . محدثان مشهور » بخارى « و » مسلم « نيز آن را در كتب خود آورده‌اند .\r\n","page_name":" 149 ","page_number":149},
  {"content":"\r\nقبل جمله « * ( تَتَجافى جُنُوبُهُمْ عَنِ الْمَضاجِعِ ) * » اشاره است به مساله نماز شب ) .\r\nدر حديثى از امام صادق ع مىخوانيم :\r\nما من حسنة الا و لها ثواب مبين فى القرآن ، الا صلاة الليل ، فان اللَّه عز اسمه لم يبين ثوابها لعظم خطرها ، قال : * ( فَلا تَعْلَمُ نَفْسٌ ما أُخْفِيَ لَهُمْ مِنْ قُرَّةِ أَعْيُنٍ ) * :\r\n« هيچ عمل نيكى نيست مگر اينكه ثواب روشنى در قرآن براى آن بيان شده ، مگر نماز شب كه خداوند بزرگ ثواب آن را روشن نساخته به خاطر اهميت آن ، لذا فرموده است :\r\nهيچكس نمىداند چه ثوابهايى كه مايه روشنايى چشمان است براى آنها نهفته شده است « ( 1 ) .\r\nولى از همه اينها گذشته به طورى كه قبلا نيز اشاره كرده‌ايم عالم قيامت عالمى است فوق العاده گسترده تر از اين جهان ، و حتى گسترده تر از زندگى دنيا در برابر زندگى جنين در شكم مادر ، و اصولا براى ما محبوسان در چهار ديوار دنيا ابعادش قابل درك نيست ، و براى كسى قابل تصور نمىباشد .\r\nما تنها سخنى از آن مىشنويم و شبحى از دور مىبينيم ، اما تا درك و ديد آن جهانى پيدا نكنيم درك اهميت آن براى ما ممكن نيست ، همانگونه كه براى طفل در شكم مادر به فرض كه عقل و هوش كامل مىداشت درك نعمتهاى اين دنيا غير ممكن است .\r\nهمين تعبير در مورد شهيدان راه خدا آمده است كه وقتى شهيد روى زمين قرار مىگيرد زمين مىگويد آفرين بر روح پاكيزه اى كه از بدن پاكيزه اى پرواز مىكند بشارت باد بر تو « ان لك ما لا عين رأت ، و لا اذن سمعت ، و لا خطر على قلب بشر » ! ( 2 ) .\r\n\r\n","description":"","footnote":"\r\n( 1 ) « مجمع البيان » ذيل آيات مورد بحث .\r\n( 2 ) « مجمع البيان » ذيل آيه 171 آل عمران جلد 2 - تفسير نمونه جلد 3 صفحه 172 .\r\n","page_name":" 150 ","page_number":150},
  {"content":"\r\nآيه بعد مقايسه اى را كه در آيات گذشته بود به طور صريحتر روشن مىسازد مىگويد : « آيا كسى كه مؤمن است همانند كسى است كه فاسق است ؟ ! نه هرگز اين دو برابر نيستند » ( * ( أَ فَمَنْ كانَ مُؤْمِناً كَمَنْ كانَ فاسِقاً لا يَسْتَوُونَ ) * ) .\r\nجمله به صورت استفهام انكارى مطرح شده ، استفهامى كه پاسخ آن از عقل و فطرت هر انسانى مىجوشد كه اين دو هرگز برابر نيستند ، در عين حال براى تاكيد ، با ذكر جمله « لا يستوون » اين نابرابرى را مشخصتر مىكند .\r\nدر اين آيه ، « فاسق » در مقابل « مؤمن » قرار گرفته ، و اين دليل بر آن است كه فسق ، مفهوم گسترده اى دارد كه هم كفر را شامل مىشود ، و هم گناهان ديگر را ، چرا كه اين كلمه در اصل از جمله « فسقت الثمرة » ( يعنى ميوه از پوستش خارج شد و يا در موردى كه هسته خرما از گوشت آن جدا مىشود و به بيرون مىافتد ) گرفته شده ، سپس به خارج شدن از اطاعت فرمان خدا و عقل ، اطلاق گرديده است ، و مىدانيم هر كس كفر مىورزد و يا مرتكب گناهانى مىشود از فرمان پروردگار و خرد ، خارج شده است اين نكته نيز قابل توجه است ، كه ميوه مادامى كه در پوست خود قرار دارد سالم است ، همين كه از پوست خارج شد ، فاسد مىشود ، و بنا بر اين فاسق شدنش همان و فاسد شدنش همان ! جمعى از مفسران بزرگ در ذيل اين آيه نقل كرده‌اند كه روزى « وليد بن عقبه » ( 1 ) به « على » ع عرض كرد انا ابسط منك لسانا و احد منك سنانا :\r\n« من از تو زبانى گسترده تر و فصيحتر و نيزه اى تيزتر دارم » ! ( اشاره به اينكه به پندار خودش هم در سخنورى و هم در جنگ جويى پيشتازتر است ) .\r\nعلى ع در پاسخ او فرمود :\r\nليس كما تقول يا فاسق ! :\r\n« اين چنين نيست كه تو مىگويى اى فاسق » ! ( اشاره به اينكه تو همان كسى هستى كه در داستان جمع آورى زكات از طايفه « بنى المصطلق » آنها را متهم به قيام بر ضد اسلام كردى\r\n\r\n","description":"","footnote":"\r\n( 1 ) « عقبه » ( بر وزن عقده ) .\r\n","page_name":" 151 ","page_number":151},
  {"content":"\r\nو خداوند در سوره حجرات در آيه 6 يا أَيُّهَا الَّذِينَ آمَنُوا إِنْ جاءَكُمْ فاسِقٌ بِنَبَإٍ فَتَبَيَّنُوا . . . تو را تكذيب كرد و فاسق خواند « ( 1 ) .\r\nبعضى در اينجا افزوده‌اند كه آيه * ( أَ فَمَنْ كانَ مُؤْمِناً كَمَنْ كانَ فاسِقاً ) * بعد از اين گفتگو نازل شده ، اما با توجه به اينكه سوره مورد بحث ( سوره سجده ) در مكه نازل گرديده و داستان « وليد » و « بنى المصطلق » در مدينه اتفاق افتاد به نظر مىرسد كه اين از قبيل تطبيق آيه بر يك مصداق روشن باشد .\r\nولى بنا بر قول بعضى از مفسران كه آيه فوق و دو آيه بعد از آن را مدنى مىدانند ، مشكلى از اين نظر باقى نمىماند و مانعى ندارد كه اين سه آيه بعد از گفتگوى فوق نازل شده باشد .\r\nبه هر حال نه در ايمان عميق و ريشه دار امير مؤمنان على بن ابى طالب ع بحثى است و نه در فسق « وليد » كه به هر دو در آيات قرآن اشاره شده است .\r\nآيه بعد ، اين عدم مساوات را به صورت گسترده ترى بيان مىكند ، مىفرمايد : « اما آنها كه ايمان آوردند و عمل صالح انجام دادند باغهاى بهشت جاويدان از آن آنها خواهد بود » ( * ( أَمَّا الَّذِينَ آمَنُوا وَعَمِلُوا الصَّالِحاتِ فَلَهُمْ جَنَّاتُ الْمَأْوى ) * ) ( 2 ) .\r\nسپس مىافزايد « اين جنات ماوى ، وسيله پذيرايى خداوند از آنها است در\r\n\r\n","description":"","footnote":"\r\n( 1 ) اين روايت را مرحوم « طبرسى » در مجمع البيان و « قرطبى » در تفسيرش و « فاضل بر سويى » در روح البيان آورده‌اند . قابل توجه اينكه در كتاب « اسد الغابه فى معرفة الصحابه » مىخوانيم كه در ميان آگاهان از تفسير قرآن ، اختلافى نيست كه آيه ان جاءكم فاسق بنبا در مورد وليد بن عقبه در داستان طايفه بنى المصطلق نازل شده است .\r\n( 2 ) « ماوى » از ماده « اوى » ( بر وزن قوى ) به معنى انضمام چيزى به چيز ديگر است ، سپس به مكان و مسكن و جايگاه گفته شده است .\r\n","page_name":" 152 ","page_number":152},
  {"content":"\r\nمقابل اعمالى كه انجام مىدادند « ( * ( نُزُلًا بِما كانُوا يَعْمَلُونَ ) * ) .\r\nتعبير به « نزل » كه معمولا به چيزى گفته مىشود كه براى پذيرايى مهمان آماده مىكنند اشاره لطيفى است به اين جهت كه از مؤمنان در بهشت دائما همچون ميهمان پذيرايى مىشود ، در حالى كه دوزخيان - چنان كه در آيه بعد خواهد آمد - همچون زندانيانى هستند كه هر وقت هوس بيرون آمدن كنند باز گردانده مىشوند ! و اگر مىبينيم در آيه 102 سوره كهف چنين آمده : إِنَّا أَعْتَدْنا جَهَنَّمَ لِلْكافِرِينَ نُزُلًا : « ما جهنم را براى پذيرايى كافران آماده ساختيم » در حقيقت از قبيل فَبَشِّرْهُمْ بِعَذابٍ أَلِيمٍ است ، كنايه از اينكه بجاى پذيرايى ، آنها را مجازات و بجاى بشارت آنها را تهديد مىكند .\r\nبعضى معتقدند كه « نزل » نخستين چيزى است كه با آن از ميهمان تازه وارد پذيرايى مىشود ( همان چاى و شربت در زمان ما ) بنا بر اين اشاره لطيفى است به اينكه جنات ماوى با تمام نعمتها و بركاتش نخستين وسيله پذيرايى از اين ميهمانان الهى است ، و به دنبال آن مواهب در بركات ديگرى است كه هيچكس جز خدا نمىداند ! .\r\nتعبير به « * ( فَلَهُمْ جَنَّاتُ ) * » مىتواند اشاره به اين نكته نيز باشد كه خداوند باغهاى بهشت را عاريتى به آنها نمىدهد ، بلكه براى هميشه به آنها تمليك مىكند ، به گونه اى كه هرگز احتمال زوال اين نعمتها آرامش فكر آنها را بر هم نمىزند .\r\nو در آيه بعد به نقطه مقابل آنها پرداخته مىگويد : « اما كسانى كه فاسق شدند و از اطاعت پروردگارشان بيرون رفتند جايگاه هميشگى آنها آتش دوزخ\r\n","description":"","footnote":"","page_name":" 153 ","page_number":153},
  {"content":"\r\nاست « ( * ( وَأَمَّا الَّذِينَ فَسَقُوا فَمَأْواهُمُ النَّارُ ) * ) .\r\nآنها براى هميشه در اين جايگاه وحشتناك زندانى و محبوسند به گونه اى كه : « هر زمان بخواهند از آن خارج شوند آنها را باز مىگردانند » ( * ( كُلَّما أَرادُوا أَنْ يَخْرُجُوا مِنْها أُعِيدُوا فِيها ) * ) .\r\nو « به آنها گفته مىشود : بچشيد عذاب آتشى را كه پيوسته انكار مىكرديد » ( * ( وَقِيلَ لَهُمْ ذُوقُوا عَذابَ النَّارِ الَّذِي كُنْتُمْ بِه تُكَذِّبُونَ ) * ) .\r\nبار ديگر در اينجا مىبينيم كه عذاب الهى در برابر « كفر و تكذيب » قرار گرفته و ثواب و پاداش او در برابر « عمل » .\r\nاشاره به اينكه « ايمان » به تنهايى كافى نيست ، بلكه بايد انگيزه بر عمل باشد ولى « كفر » به تنهايى براى عذاب كافى است هر چند عملى همراه آن نباشد .\r\n\r\nنكته : شب زنده داران !\r\nدر تفسير جمله « * ( تَتَجافى جُنُوبُهُمْ عَنِ الْمَضاجِعِ ) * » ( شبانگاه پهلوهاى آنها از بستر دور مىشود ) دو تفسير در روايات اسلامى وارد شده :\r\nتفسيرى به نماز « عشاء » و اشاره به اينكه مؤمنان راستين بعد از نماز مغرب و قبل از نماز عشاء به بستر نمىروند مبادا خواب آنها را بگيرد ، و نماز عشايشان از دست برود . ( زيرا در آن زمان معمول بوده كه در آغاز شب به استراحت مىپرداختند و نماز مغرب و عشاء را - طبق دستور استحباب جدايى ميان نمازهاى پنجگانه - از هم جدا مىكردند و هر كدام را در وقت فضيلت خود بجا مىآورند ) هر گاه بعد از نماز مغرب و قبل از وقت عشا مىخوابيدند ممكن بود براى نماز عشا بيدار نشوند .\r\n","description":"","footnote":"","page_name":" 154 ","page_number":154},
  {"content":"\r\nاين تفسير را « ابن عباس » طبق نقل در المنثور از « پيامبر اسلام » ص نقل كرده ، و در « امالى » شيخ نيز از « امام صادق » ع نقل شده است ( 1 ) .\r\nاما در بيشتر روايات و كلمات مفسران ، به برخاستن از بستر و براى اداء نماز شب تفسير شده است .\r\nدر روايتى از امام باقر ع چنين مىخوانيم كه به يكى از يارانش فرمود :\r\nأ لا اخبرك بالاسلام اصله و فرعه و ذروة سنامه :\r\n« آيا ريشه و شاخه و بلندترين قله اسلام را به تو معرفى كنم ؟ .\r\nراوى عرض كرد بفرمائيد : فدايت شوم .\r\nفرمود :\r\nاما اصله الصلاة ، و فرعه الزكاة ، و ذروة سنامه الجهاد ! :\r\nريشه اش نماز است و شاخه اش زكات ، و قله مرتفعش جهاد است » .\r\nسپس افزود : اگر بخواهى تمام ابواب خير را به تو معرفى كنم .\r\nراوى مىگويد : بفرمائيد فدايت شوم .\r\nامام فرمود :\r\nالصوم جنة ، و الصدقة تذهب بالخطيئة ، و قيام الرجل فى جوف الليل بذكر اللَّه ، ثم قرأ « * ( تَتَجافى جُنُوبُهُمْ عَنِ الْمَضاجِعِ ) * » :\r\n« روزه سپرى است در مقابل آتش و صدقه محو كننده گناه است ، و بر خاستن انسان در دل شب او را به ياد خدا مىاندازد ، سپس آيه * ( تَتَجافى جُنُوبُهُمْ عَنِ الْمَضاجِعِ ) * را تلاوت فرمود ( 2 ) .\r\nدر تفسير « مجمع البيان » از « معاذ بن جبل » چنين نقل شده كه در غزوه « تبوك » در خدمت رسول خدا ص بودم ، گرما همه را سخت ناراحت كرده بود\r\n\r\n","description":"","footnote":"\r\n( 1 ) « در المنثور » و « امالى شيخ » طبق « تفسير الميزان » جلد 16 صفحه 283 .\r\n( 2 ) « اصول كافى » جلد 2 باب « دعائم الاسلام » حديث 15 صفحه 20 ، و مدرك قبل .\r\n","page_name":" 155 ","page_number":155},
  {"content":"\r\nو هر كس به گوشه اى پناه مىبرد ، ناگهان ديدم كه پيامبر ص از همه به من نزديكتر است ، خدمتش رفتم عرضكردم : اى رسول خدا ص ! عملى به من بياموز كه مرا وارد بهشت كند ، و از آتش دوزخ دور سازد .\r\nفرمود : سؤال بزرگى كردى ، اما پاسخ آن براى كسى كه خدا بر او آسان كرده است مشكل نيست سپس افزود :\r\nتعبد اللَّه و لا تشرك به شيئا و تقيم الصلاة المكتوبة و تؤدى الزكاة المفروضة و تصوم شهر رمضان :\r\n« خدا را پرستش كن و چيزى را شريك او قرار نده نمازهاى واجب را انجام ده و زكات واجب - حق مستمندان - را اداء كن و ماه رمضان را روزه بگير » .\r\nبعد فرمود : و اگر بخواهى از ابواب خيرات به تو خبر مىدهم عرض كردم اى پيامبر بفرمائيد فرمود :\r\nالصوم جنة من النار و الصدقه تكفر الخطيئه و قيام الرجل فى جوف الليل يبتغى وجه اللَّه ثم قرأ هذه الايه * ( تَتَجافى جُنُوبُهُمْ عَنِ الْمَضاجِعِ ) * :\r\n« روزه سپرى است در برابر آتش و انفاق در راه خدا كفاره گناهان است ، و قيام انسان در دل شب براى خشنودى خدا . سپس آيه » تتجافى جنوبهم « را قرائت فرمود » ( 1 ) .\r\nگر چه هيچ مانعى ندارد كه آيه مفهوم وسيعى داشته باشد ، هم بيدار ماندن در آغاز شب را براى نماز عشاء شامل شود ، و هم بر خاستن در سحرگاه را براى نماز شب ، ولى دقت در مفهوم « تتجافى » معنى دوم را بيشتر در ذهن منعكس مىكند ، زيرا ظاهر جمله اين است كه قبلا پهلوها در بستر آرام گرفته سپس از آن دور مىشود و اين مناسب قيام در آخر شب براى انجام نماز است ، بنا بر اين دسته اول از روايات از قبيل توسعه در مفهوم و الغاء خصوصيت است .\r\nگر چه در باره اهميت اين نماز پر بركت همان چند روايت فوق كافى به نظر مىرسد ، ولى اين نكته قابل ذكر است كه در روايات اسلامى آن قدر اهميت\r\n\r\n","description":"","footnote":"\r\n( 1 ) مجمع البيان ذيل آيات مورد بحث و تفسير نور الثقلين جلد 4 صفحه 229 .\r\n","page_name":" 156 ","page_number":156},
  {"content":"\r\nبه اين عبادت داده شده است كه در باره كمتر عبادتى چنين سخن گفته شده است .\r\nدوستان حق ، و رهروان راه فضيلت به اين عبادت بى ريا كه قلب را روشنايى و دل را نور و صفا مىبخشد همواره اهميت بسيار مىدادند .\r\nممكن است بعضى هميشه توفيق بهره گيرى از اين عبادت پر بركت را نداشته باشند ، ولى چه مانعى دارد كه در بعضى از شبها كه اين توفيق حاصل است بهره گيرند ، و در آن هنگام كه خاموشى همه جا را فرا گرفته ، و اشتغالات روزانه همه تعطيل است ، كودكان در خواب ، و محيط آماده حضور قلب و راز و نياز با خدا است ، بر خيزند و به در خانه خدا روند و دل را به نور عشق دوست روشن سازند ( 1 ) .\r\n\r\n","description":"","footnote":"\r\n( 1 ) در باره اهميت نماز شب و طريقه آن بحث ديگرى در جلد 12 صفحه 227 به بعد ( ذيل آيه 79 سوره اسراء ) داشته‌ايم .\r\n","page_name":" 157 ","page_number":157},
  {"content":"\r\n\r\n[ سوره السجده ‹ 32 › : آيات 21 تا 22 
  ]\r\nوَ لَنُذِيقَنَّهُمْ مِنَ الْعَذابِ الأَدْنى دُونَ الْعَذابِ الأَكْبَرِ لَعَلَّهُمْ يَرْجِعُونَ ‹ 21 › وَمَنْ أَظْلَمُ مِمَّنْ ذُكِّرَ بِآياتِ رَبِّه ثُمَّ أَعْرَضَ عَنْها إِنَّا مِنَ الْمُجْرِمِينَ مُنْتَقِمُونَ ‹ 22 ›\r\n\r\nترجمه :\r\n21 - ما آنها را از عذاب نزديك ( اين دنيا ) قبل از عذاب بزرگ ( آخرت ) مىچشانيم شايد باز گردند .\r\n22 - چه كسى ستمكارتر است از آن كس كه آيات پروردگارش به او تذكر داده شده و او از آن اعراض كرده ، مسلما ما از مجرمان انتقام خواهيم گرفت .\r\n\r\nتفسير : مجازاتهاى تربيتى\r\nبه دنبال بحثى كه پيرامون گنهكاران و مجازات دردناك آنها در آيات قبل گذشت ، در آيات مورد بحث به يكى از الطاف خفى الهى در مورد آنان كه همان مجازاتهاى خفيف دنيوى و بيدار كننده است اشاره مىكند ، تا معلوم شود خدا هرگز نمىخواهد بنده اى گرفتار عذاب جاويدان شود ، به همين دليل از تمام وسائل بيدار كننده براى نجات آنها استفاده مىكند .\r\nپيامبران الهى مىفرستد ، كتب آسمانى نازل مىكند ، نعمت مىدهد ، به مصيبت گرفتار مىسازد ، و اگر هيچيك از اينها سودى نداشت ، چنين كسانى جز آتش دوزخ سرنوشتى نخواهند داشت .\r\n","description":"","footnote":"","page_name":" 158 ","page_number":158},
  {"content":"\r\nمىفرمايد : « ما آنها را از عذاب نزديك اين دنيا قبل از عذاب بزرگ آخرت مىچشانيم ، شايد بيدار شوند و باز گردند » ( * ( وَلَنُذِيقَنَّهُمْ مِنَ الْعَذابِ الأَدْنى دُونَ الْعَذابِ الأَكْبَرِ لَعَلَّهُمْ يَرْجِعُونَ ) * ) .\r\nمسلما « عذاب ادنى » معنى گسترده اى دارد كه غالب احتمالاتى را كه مفسران به طور جدا گانه در تفسير آن نوشته‌اند در بر مىگيرد .\r\nاز جمله اينكه منظور مصائب و درد و رنجها است .\r\nيا قحطى و خشكسالى شديد هفت ساله اى كه مشركان در مكه به آن گرفتار شدند ، تا آنجا كه مجبور گشتند از لاشه مردارها تغذيه كنند ! يا ضربه شديدى است كه بر پيكر آنها در جنگ « بدر » وارد شد .\r\nو مانند اينها .\r\nاما اينكه بعضى احتمال داده‌اند منظور « عذاب قبر » يا « مجازات در رجعت » است ، صحيح به نظر نمىرسد ، زيرا با جمله « * ( لَعَلَّهُمْ يَرْجِعُونَ ) * » ( شايد از اعمال خود باز گردند ) سازگار نيست .\r\nالبته بايد به اين نكته توجه داشت كه در اين دنيا نيز عذابهايى وجود دارد كه به هنگام نزول آن درهاى توبه بسته مىشود و آن « عذاب استيصال » است يعنى مجازاتهايى كه براى نابودى اقوام سركش به هنگامى كه هيچ وسيله بيدارى در آنها مؤثر نگردد نازل مىشود ، و طبعا اين گونه عذاب نيز از موضوع بحث آيه خارج است .\r\nو اما « عذاب اكبر » به معنى عذاب روز قيامت است كه از هر مجازاتى بزرگتر و دردناكتر است .\r\nدر اينكه چرا « ادنى » ( نزديكتر ) در برابر « اكبر » ( بزرگتر ) قرار گرفته ؟ در حالى كه يا بايد « ادنى » در مقابل « ابعد » ( دور تر ) و يا « اصغر » در مقابل « اكبر » قرار گيرد ، نكته اى دارد كه بعضى از مفسران به آن اشاره كرده اند\r\n","description":"","footnote":"","page_name":" 159 ","page_number":159},
  {"content":"\r\nو آن اينكه عذاب دنيا داراى دو وصف است « كوچك بودن » و « نزديك بودن » و به هنگام تهديد مناسب نيست كه روى كوچك بودن آن تكيه شود ، بلكه بايد روى نزديك بودنش تكيه كرد .\r\nو عذاب آخرت ، نيز داراى دو وصف است : « دور بودن » و « بزرگ بودن » و در مورد آن نيز مناسب اين است كه روى « بزرگ بودنش » تكيه شود نه « دور بودنش » ( دقت كنيد ) .\r\nتعبير به « لعل » در جمله * ( لَعَلَّهُمْ يَرْجِعُونَ ) * - چنان كه قبلا نيز گفته‌ايم - به خاطر اين است كه چشيدن عذابهاى هشدار دهنده ، علت تامه براى بيدارى نيست ، بلكه جزء علت است ، و نياز به زمينه آماده دارد ، و بدون اين شرط به نتيجه نمىرسد ، و كلمه لعل اشاره به اين حقيقت است .\r\nضمنا از اين آيه يكى از فلسفه‌هاى مهم مصائب و بلاها و رنجها كه از سؤال انگيزترين مسائل در بحث توحيد و خداشناسى و عدل پروردگار است روشن مىگردد .\r\nنه تنها در اينجا كه در آيات ديگر قرآن نيز به اين حقيقت اشاره شده است ، از جمله در آيه 94 سوره اعراف مىخوانيم وَما أَرْسَلْنا فِي قَرْيَةٍ مِنْ نَبِيٍّ إِلَّا أَخَذْنا أَهْلَها بِالْبَأْساءِ وَالضَّرَّاءِ لَعَلَّهُمْ يَضَّرَّعُونَ : « ما در هيچ شهر و ديارى پيامبرى نفرستاديم مگر اينكه مردم آنجا را گرفتار مشكلات و زيانها ساختيم تا بيدار شوند و به درگاه خدا روى آورند » .\r\nو از آنجا كه هر گاه هيچيك از وسائل بيدار كننده ، حتى مجازات الهى سود ندهد راهى جز انتقام پروردگار از اين گروه كه ظالمترين افرادند وجود ندارد ، در آيه بعد چنين مىفرمايد :\r\n« چه كسى ستمكارتر است از آن كس كه آيات پروردگارش به او تذكر\r\n","description":"","footnote":"","page_name":" 160 ","page_number":160},
  {"content":"\r\nداده شده و او از آن اعراض كرده و روى برگردانده است « ( * ( وَمَنْ أَظْلَمُ مِمَّنْ ذُكِّرَ بِآياتِ رَبِّه ثُمَّ أَعْرَضَ عَنْها ) * ) .\r\n« مسلما ما از اين مجرمان بى ايمان انتقام خواهيم گرفت » ( * ( إِنَّا مِنَ الْمُجْرِمِينَ مُنْتَقِمُونَ ) * ) .\r\nاينها در حقيقت كسانى هستند كه نه مواهب و نعمتهاى الهى در آنها مؤثر افتاده ، و نه عذاب و بلاى هشدار دهنده او ، بنا بر اين ظالمتر از اينها كسى نيست ، و اگر از آنها انتقام گرفته نشود از چه كسى انتقام گرفته شود ؟ ! روشن است كه با توجه به آيات گذشته منظور از « مجرمان » در اينجا منكران مبدء يا معاد و گنهكاران بى ايمان است .\r\nدر آيات قرآن بارها گروهى به عنوان « اظلم » ( ظالمترين افراد ) معرفى شده‌اند ، هر چند تعبيرهاى آن مختلف است ، اما در واقع همه به ريشه كفر و شرك و بى ايمانى باز مىگردد ، بنا بر اين مفهوم « ظالمترين » كه به اصطلاح صفت عالى است ، خدشه دار نمىشود .\r\nتعبير به « ثم » در آيه فوق كه معمولا براى بيان فاصله مىباشد ممكن است اشاره به اين باشد كه به اين گونه افراد مجال كافى براى مطالعه داده مىشود ، هرگز مخالفتهاى ابتدايى آنها سبب انتقام الهى نمىگردد ، اما بعد از پايان گرفتن فرصت لازم ، مستحق انتقام خداوند خواهند شد .\r\nضمنا بايد توجه داشت تعبير به « انتقام » از نظر لغت عرب به معنى « مجازات كردن » است ، هر چند مفهوم « تشفى قلب » ( فرونشاندن سوز درون ) در مفهوم اين كلمه در استعمالات روزمره افتاده است ولى در معنى اصلى لغوى آن وجود ندارد .\r\nلذا اين تعبير در مورد خداوند بزرگ در قرآن مجيد كرارا به كار رفته ، در حالى كه او برتر و بالاتر از اين مفاهيم است او فقط از روى حكمت كار مىكند .\r\n","description":"","footnote":"","page_name":" 161 ","page_number":161},
  {"content":"\r\n\r\n[ سوره السجده ‹ 32 › : آيات 23 تا 25 
  ]\r\nوَ لَقَدْ آتَيْنا مُوسَى الْكِتابَ فَلا تَكُنْ فِي مِرْيَةٍ مِنْ لِقائِه وَجَعَلْناه هُدىً لِبَنِي إِسْرائِيلَ ‹ 23 › وَجَعَلْنا مِنْهُمْ أَئِمَّةً يَهْدُونَ بِأَمْرِنا لَمَّا صَبَرُوا وَكانُوا بِآياتِنا يُوقِنُونَ ‹ 24 › إِنَّ رَبَّكَ هُوَ يَفْصِلُ بَيْنَهُمْ يَوْمَ الْقِيامَةِ فِيما كانُوا فِيه يَخْتَلِفُونَ ‹ 25 ›\r\n\r\nترجمه :\r\n23 - ما به موسى كتاب آسمانى داديم و شك نداشته باش كه او آيات الهى را دريافت داشت و ما آن را وسيله هدايت بنى اسرائيل قرار داديم .\r\n24 - و از آنها امامان ( و پيشوايانى ) برگزيديم كه به فرمان ما ( مردم را ) هدايت مىكردند بخاطر اينكه شكيبايى نمودند و به آيات ما يقين داشتند .\r\n25 - مسلما پروردگار تو ميان آنها روز قيامت در آنچه اختلاف داشتند داورى مىكند ( و هر كس را به سزاى اعمالش مىرساند ) .\r\n\r\nتفسير : صبر و شكيبايى و ايمان سرمايه امامت\r\nآيات مورد بحث اشاره كوتاه و زود گذرى به داستان « موسى » ع و « بنى اسرائيل » است تا پيامبر اسلام ص و مؤمنان نخستين را تسلى و دلدارى دهد ، و در برابر تكذيب و انكار و كارشكنيهاى مشركان كه در آيات گذشته به آن اشاره\r\n","description":"","footnote":"","page_name":" 162 ","page_number":162},
  {"content":"\r\nشد دعوت به صبر و شكيبايى و پايدارى كند ، و هم بشارتى باشد براى مؤمنان كه سرانجام بر اين گروه كافر لجوج پيروز مىشوند ، همانگونه كه بنى اسرائيل بر دشمنان خود پيروز شدند ، و پيشوايان روى زمين گشتند .\r\nو از آنجا كه موسى ع ، پيامبر بزرگى است كه هم يهوديان به او ايمان دارند و هم مسيحيان ، از اين نظر مىتواند انگيزه اى بر حركت اهل كتاب به سوى قرآن و اسلام گردد .\r\nنخست مىگويد : « ما به موسى ، كتاب آسمانى داديم » ( * ( وَلَقَدْ آتَيْنا مُوسَى الْكِتابَ ) * ) .\r\n« بنا بر اين شك و ترديد به خود راه مده كه موسى ، آيات الهى را دريافت داشت » ( * ( فَلا تَكُنْ فِي مِرْيَةٍ مِنْ لِقائِه ) * ) .\r\n« و ما كتاب آسمانى موسى ، تورات را وسيله هدايت بنى اسرائيل قرار داديم » ( * ( وَجَعَلْناه هُدىً لِبَنِي إِسْرائِيلَ ) * ) .\r\nدر اينكه ضمير در « * ( مِنْ لِقائِه ) * » به چه چيز باز مىگردد ؟ در ميان مفسران گفتگو بسيار است ، و هفت احتمال يا بيشتر ، در باره آن داده شده است .\r\nاما آنچه از ميان آنها نزديكتر به نظر مىرسد اين است كه به « كتاب » ( كتاب آسمانى موسى يعنى تورات ) باز گردد ، و جنبه مفعولى داشته باشد و فاعل آن موسى باشد .\r\nبنا بر اين معنى مجموع جمله چنين است : « تو شك نداشته باش كه موسى به لقاى كتاب آسمانى رسيد ، و آن را كه از درگاه پروردگار به او القا شده بود دريافت داشت » .\r\nشاهد گوياى اين تفسير اين است كه در آيه فوق ، سه جمله وارد شده است ، جمله اول و آخر ، مسلما در باره تورات سخن مىگويد ، بنا بر اين مناسب اين است كه جمله وسط نيز همين معنى را تعقيب كند ، نه اينكه سخن از قيامت يا\r\n","description":"","footnote":"","page_name":" 163 ","page_number":163},
  {"content":"\r\nقرآن مجيد بگويد كه در اين صورت جمله معترضه خواهد بود ، و مىدانيم جمله معترضه خلاف ظاهر است ، و تا نيازى به آن نباشد نبايد به سراغ آن رفت .\r\nتنها سؤالى كه در اين تفسير باقى مىماند مساله به كار رفتن كلمه « لقاء » در مورد كتاب آسمانى است ، چه اينكه در قرآن غالبا اين كلمه با اضافه به اللَّه يا « رب » يا « آخرت » و مانند آن به كار رفته ، و اشاره به قيامت است .\r\nبه همين دليل بعضى اين احتمال را در اينجا ترجيح داده‌اند كه بگوئيم آيه فوق نخست از نزول تورات بر موسى ع سخن مىگويد ، و بعد به پيامبر اسلام ص دستور مىدهد كه در « لقاء اللَّه و مساله معاد » ترديد نكند ، و باز مجددا به مساله تورات باز مىگردد .\r\nولى بايد تصديق كرد كه در اين صورت تناسب ميان جمله‌هاى اين آيه به كلى به هم مىخورد و انسجام آن را متلاشى مىسازد .\r\nولى بايد توجه داشت كه تعبير « لقاء » گر چه در قرآن در مورد دريافت كتب آسمانى به كار نرفته ، اما « القاء » و « تلقى » كرارا در اين معنى استعمال شده است ، چنان كه در آيه 25 سوره قمر مىخوانيم : أَ أُلْقِيَ الذِّكْرُ عَلَيْه مِنْ بَيْنِنا :\r\n« آيا از ميان همه ما قرآن بر محمد القاء شده است » ؟ ! و در داستان سليمان و ملكه سبا مىخوانيم هنگامى كه نامه سليمان به او رسيد گفت : إِنِّي أُلْقِيَ إِلَيَّ كِتابٌ كَرِيمٌ : « نامه پر ارزشى به من القاء شده » ( نمل - 29 ) .\r\nو در همين سوره آيه 6 در مورد قرآن مجيد چنين مىخوانيم : وَإِنَّكَ لَتُلَقَّى الْقُرْآنَ مِنْ لَدُنْ حَكِيمٍ عَلِيمٍ : « تو قرآن را از سوى خداوند حكيم و عليم تلقى مىكنى » .\r\nبنا بر اين فعل « القاء » و « تلقى » به طور مكرر در اين مورد به كار رفته است .\r\n","description":"","footnote":"","page_name":" 164 ","page_number":164},
  {"content":"\r\nحتى خود فعل « لقاء » در مورد نامه اعمال انسان در قرآن مجيد استعمال شده ، در آيه 13 سوره اسراء مىخوانيم : وَنُخْرِجُ لَه يَوْمَ الْقِيامَةِ كِتاباً يَلْقاه مَنْشُوراً : « روز قيامت كتابى براى او ( انسان ) بيرون مىآوريم كه آن را گسترده مىبيند » ! از مجموع آنچه گفتيم ترجيح اين تفسير بر ساير احتمالاتى كه در آيه فوق داده شده روشن مىشود ( 1 ) .\r\nولى به هر حال توجه به اين نكته لازم است كه پيامبر ص هيچگونه شك و ترديدى در اين گونه مسائل نداشت ، بلكه اين گونه تعبيرات معمولا براى تاكيد\r\n\r\n","description":"","footnote":"\r\n( 1 ) جمعى از مفسران مرجع ضمير در « لقائه » را موسى ( ع ) دانسته‌اند ، بنا بر اين معنى چنين مىشود : ترديد نداشته باش اى محمد كه با موسى ملاقات خواهى كرد و آن را اشاره به ملاقات با او در شب معراج و يا در روز قيامت دانسته‌اند ، اين معنى نامتناسب با مفهوم جمله به نظر مىرسد ، بعضى ديگر گفته‌اند :\r\nمرجع ضمير « الكتاب » مىباشد و منظور از آن قرآن است ، يعنى تو اى پيغمبر در اين كه اين قرآن وحى الهى است ترديد به خود راه نده - اين معنى هر چند با آيات آغاز اين سوره متناسب است ولى با جمله‌هاى ديگرى كه در خود اين آيه مىباشد چندان تناسب ندارد ، بعلاوه « كتاب » در آيه مورد بحث به معنى تورات است و بازگشت ضمير به قرآن هماهنگى با آن ندارد ، و توجيه اين معنى به اينكه منظور مطلق كتاب آسمانى است از خلاف ظاهر بودن آن نمىكاهد .\r\nبعضى ديگر از مفسران گفته‌اند :\r\nضمير در « لقائه » به خداوند باز مىگردد و اين جمله اشاره به اين است كه در امر معاد هيچگونه ترديد مكن - اين معنى نيز هر چند با آيات گذشته بى تناسب نيست اما با مضمون خود آيه مورد بحث تقريبا هيچگونه تناسبى ندارد .\r\nو از اينجا روشن مىشود اينكه در بعضى از تفاسير آيه را اشاره به التقاء دو خط برنامه موسى و پيامبر اسلام دانسته‌اند نيز يك مطلب ذوقى است كه با مفهوم واقعى الفاظ آيه سازگار نمىباشد بنا بر اين روشنترين تفسير همان است كه در بالا آورديم .\r\n","page_name":" 165 ","page_number":165},
  {"content":"\r\nمطلب و نيز سرمشقى براى ديگران است .\r\nدر آيه بعد به افتخاراتى كه نصيب بنى اسرائيل در سايه استقامت و ايمان شد اشاره مىكند ، تا درسى براى ديگران باشد ، مىفرمايد : « و از آنها امامان و پيشوايانى قرار داديم ، كه به فرمان ما امر هدايت خلق خدا را بر عهده گرفتند زيرا آنها شكيبايى كردند و به آيات ما يقين داشتند » ( * ( وَجَعَلْنا مِنْهُمْ أَئِمَّةً يَهْدُونَ بِأَمْرِنا لَمَّا صَبَرُوا وَكانُوا بِآياتِنا يُوقِنُونَ ) * ) .\r\nدر اينجا رمز پيروزى و شرط پيشوايى و امامت را دو چيز شمرده : يكى ايمان و يقين به آيات الهى ، و ديگر صبر و استقامت و شكيبايى .\r\nاين امر مخصوص بنى اسرائيل نيست ، درسى است براى همه امتها و براى مسلمانان ديروز و امروز و فردا كه پايه‌هاى يقين خود را محكم كنند و از مشكلاتى كه در طريق به ثمر رساندن خط توحيد است نهراسند ، صبر و مقاومت را پيشه خود كنند تا ائمه خلق و رهبر امتها در تاريخ عالم شوند .\r\nتعبير به « يهدون » ( هدايت مىكنند ) به صورت فعل مضارع و همچنين جمله « يوقنون » ( يقين دارند ) آن هم به صورت فعل مضارع دليل بر استمرار اين دو وصف در طول زندگى آنها است ، چرا كه مساله رهبرى لحظه اى از مشكلات خالى نيست ، و در هر گام شخص رهبر و پيشواى مردم با مشكل جديدى روبرو مىشود كه بايد با نيروى يقين و استقامت مداوم به مبارزه با آن برخيزد ، و خط هدايت به امر الهى را تداوم بخشد .\r\nقابل توجه اينكه مساله هدايت را مقيد به « امر الهى » مىكند ، و مىفرمايد :\r\n* ( يَهْدُونَ بِأَمْرِنا ) * و مهم در امر هدايت همين است كه از فرمان الهى سرچشمه گيرد ، نه از امر مردم و خواهش و تمناى دل ، يا تقليد از اين و آن .\r\nامام صادق ع در حديث پرمحتوايش ، با استفاده از مضامين قرآن مجيد\r\n","description":"","footnote":"","page_name":" 166 ","page_number":166},
  {"content":"\r\n« ائمه و پيشوايان را بر دو گونه تقسيم مىكند : امامانى كه به امر خدا نه به امر مردم هدايت را بر عهده مىگيرند ، امر خدا را بر امر خودشان مقدم مىشمرند ، و حكم او را برتر از حكم خود قرار مىدهند .\r\nو امامانى كه دعوت به سوى آتش مىكنند ، فرمان خود را بر فرمان حق مقدم مىدارند ، و حكم خود را قبل از حكم الهى قرار مىدهند ، و بر طبق هواى نفس خويش و بر ضد كتاب اللَّه عمل مىنمايند « ( 1 ) .\r\nدر اينكه منظور از « امر » در اينجا امر تشريعى ( دستورات الهى در شرع ) است ، يا امر تكوينى ( نفوذ فرمان الهى در عالم آفرينش ) مىباشد ، ظاهر آيه همان معنى اول است و تعبيرات روايات و مفسران نيز ، همين معنى را تداعى مىكند .\r\nولى بعضى از مفسران بزرگ آن را به معنى « امر تكوينى » دانسته‌اند .\r\nتوضيح اينكه : هدايت در آيات و روايات به دو معنى آمده است : ارائه طريق ( نشان دادن راه ) و ايصال به مطلوب ( رساندن به مقصد ) .\r\nهدايت پيشوايان الهى نيز از هر دو طريق صورت مىگيرد ، گاه تنها به امر و نهى قناعت مىكنند ، ولى گاه با نفوذ باطنى در دلهاى لايق و آماده ، آنها را به هدفهاى تربيتى و مقامات معنوى مىرسانند .\r\nكلمه « امر » در بعضى از آيات قرآن ، به معنى « امر تكوينى » به كار رفته است مانند إِنَّما أَمْرُه إِذا أَرادَ شَيْئاً أَنْ يَقُولَ لَه كُنْ فَيَكُونُ : « هنگامى كه چيزى\r\n\r\n","description":"","footnote":"\r\n( 1 ) ان الأئمة فى كتاب اللَّه عز و جل امامان : قال اللَّه تبارك و تعالى * ( وَجَعَلْناهُمْ أَئِمَّةً يَهْدُونَ بِأَمْرِنا ) * ، لا بامر الناس ، يقدمون امر اللَّه قبل امرهم و حكم اللَّه قبل حكمهم ، قال * ( وَجَعَلْناهُمْ أَئِمَّةً يَدْعُونَ إِلَى النَّارِ ) * ، يقدمون امرهم قبل امر اللَّه ، و حكمهم قبل حكم اللَّه ، و ياخذون باهوائهم خلاف ما فى كتاب اللَّه عز و جل ( كافى جلد اول صفحه 168 - باب ان الأئمه فى كتاب اللَّه امامان ) .\r\n","page_name":" 167 ","page_number":167},
  {"content":"\r\nرا اراده كند فرمان او تنها اين است كه مىگويد موجود باش ! آن هم موجود مىشود « ( سوره يس آيه 82 ) .\r\nجمله « يهدون بامرنا » در آيه مورد بحث نيز اشاره به همين معنى است ، يعنى آنها پيشوايانى بودند كه به قدرت پروردگار در نفوس آماده نفوذ مىكردند و آنها را به هدفهاى عالى تربيتى و انسانى سوق مىدادند ( 1 ) .\r\nاين معنى فى حد ذاته معنى قابل ملاحظه اى است و يكى از شئون امامت و شاخه‌هاى هدايت است ، اما جمله « يهدون بامرنا » را منحصر به اين معنى دانستن ، موافق ظاهر آيه نيست ، ولى مانعى ندارد كه ما « امر » را در اين جمله به معنى وسيع كلمه بگيريم كه هم « امر تكوينى » و هم « تشريعى » را در بر گيرد و هر دو معنى هدايت در آيه جمع باشد اين معنى با بعضى از احاديث كه در تفسير آيه به ما رسيده نيز هماهنگ است .\r\nولى به هر حال رسيدن امام و پيشوا به اين مقام ، تنها در پرتو يقين و استقامت امكان پذير است .\r\nبحثى كه در اينجا باقى مىماند اين است كه آيا منظور از اين گروه امامان و پيشوايان در بنى اسرائيل ، پيامبرانى هستند كه در اين قوم وجود داشتند ، و يا علماء و دانشمندانى كه به فرمان الهى مردم را هدايت به نيكيها مىكردند در اين زمره واردند ؟\r\nآيه از اين معنى ساكت است ، همين اندازه مىگويد ما جمعى از آنها را امامان هدايت كننده قرار داديم ، اما با توجه به جمله « جعلنا » ( قرار داديم ) بيشتر چنين به نظر مىرسد كه منظور پيامبرانى است كه از سوى خداوند به اين مقام منصوب شدند .\r\n\r\n","description":"","footnote":"\r\n( 1 ) تفسير الميزان جلد اول صفحه 275 .\r\n","page_name":" 168 ","page_number":168},
  {"content":"\r\nو از آنجا كه بنى اسرائيل - همچون سائر امم - بعد از اين امامان و پيشوايان راستين باز دست به اختلاف زدند راههاى مختلفى را پيمودند و منشا تفرقه در ميان مردم شدند ، در آخرين آيه مورد بحث با لحن تهديد آميزى مىگويد : « پروردگار تو ميان آنها در روز قيامت در مورد اختلافاتى كه داشتند داورى مىكند » ، و هر كس را به سزاى عملش مىرساند ( * ( إِنَّ رَبَّكَ هُوَ يَفْصِلُ بَيْنَهُمْ يَوْمَ الْقِيامَةِ فِيما كانُوا فِيه يَخْتَلِفُونَ ) * ) .\r\nآرى سرچشمه اختلاف هميشه آميختن « حق » با « هوى و هوسها » است ، و از آنجا كه قيامت روزى است كه هوى و هوسها در آن بى رنگ و محو مىشود و حق آن چنان كه هست ظهور و بروز مىيابد اينجا است كه خداوند با فرمان خود به اختلافات پايان مىدهد ، و اين يكى ديگر از فلسفه‌هاى معاد است ( دقت كنيد ) .\r\n\r\nنكته : شكيبايى و استقامت رهبران الهى\r\nگفتيم در آيات مورد بحث دو شرط براى پيشوايان و امامان ذكر شده است :\r\nنخست صبر و پايدارى ، و ديگر ايمان و يقين به آيات الهى .\r\nاين صبر و شكيبايى شاخه‌هاى زيادى دارد : گاه در مقابل مصائبى است كه به شخص انسان مىرسد .\r\nگاه در برابر آزادى است كه به دوستان و هوا خواهان او مىدهند .\r\nو گاه در مقابل بدگوئيها و بدزبانىها است كه نسبت به مقدسات او دارند .\r\nگاهى از ناحيه كجانديشان است .\r\nگاه از سوى بد انديشان .\r\n","description":"","footnote":"","page_name":" 169 ","page_number":169},
  {"content":"\r\nگاه از سوى جاهلان نادان .\r\nو گاه از سوى آگاهان بد خواه ! خلاصه يك رهبر آگاه در برابر همه اين مشكلات و غير اينها بايد شكيبايى و استقامت كند ، هرگز از ميدان حوادث در نرود ، بيتابى و جزع نكند ، زمام اختيار از دست ندهد ، مايوس نگردد ، مضطرب و پشيمان نشود ، تا به هدف بزرگ خود نائل گردد .\r\nدر اين زمينه حديث جامع و جالبى از امام صادق ع نقل شده كه ذكر آن لازم به نظر مىرسد .\r\nاو به يكى از دوستانش فرمود : « كسى كه صبر كند ، مدتى كوتاه صبر مىكند ( و به دنبال آن پيروزى است ) و كسى كه بيتابى مىكند مدتى كوتاه بىتابى مىكند ( و سرانجام آن شكست است ) سپس فرمود : بر تو باد به صبر و شكيبايى در تمام كارها ، زيرا خداوند بزرگ ، محمد ص را مبعوث كرد و به او دستور صبر و مدارا داد و فرمود : در مقابل آنچه آنها مىگويند شكيبايى كن و در صورت لزوم از آنها جدا شو . اما نه جدا شدنى كه مانع دعوت به سوى حق گردد .\r\nو نيز فرمود : با استفاده از نيكيها به مقابله با بديها بر خيز كه در اين هنگام آنها كه با تو عداوت و دشمنى دارند ، همچون دوست گرم و صميمى خواهند شد ، و به اين مقام جز صابران و جز كسانى كه بهره عظيمى از ايمان دارند نخواهند رسيد .\r\nسپس افزود : پيامبر ص صبر و شكيبايى پيشه كرد ، تا اينكه انواع تيرهاى تهمت را به سوى او پرتاب كردند ( مجنون و ساحرش خواندند و شاعرش ناميدند و در دعوى نبوت تكذيبش كردند ) سينه پيامبر از سخنانشان تنگ شد ، خداوند اين سخن را بر او نازل كرد : « مىدانيم كه سينه ات از سخنان آنها تنگ مىشود اما تسبيح و حمد پروردگارت را بجاى آور و از سجده كنندگان باش » ( كه اين عبادتها به تو آرامش مىبخشد ) .\r\n","description":"","footnote":"","page_name":" 170 ","page_number":170},
  {"content":"\r\nبار ديگر او را تكذيب كردند و متهم ساختند ، او اندوهگين شد ، خداوند اين سخن را بر او نازل كرد كه مىدانيم سخنان آنها تو را غمگين مىكند اما بدان هدف آنها تكذيب تو نيست ، اين ظالمان آيات خدا را تكذيب مىكنند ، پيامبرانى كه پيش از تو بودند آماج تكذيب قرار گرفتند ، اما شكيبايى پيشه كردند ، آنها آزار شدند و صبر كردند ، تا يارى ما فرا رسيد ، پيامبر باز هم شكيبايى كرد تا اينكه آنها از حد گذراندند ، نام خدا را به بدى بر زبان جارى كردند و تكذيب نمودند .\r\nپيامبر ص عرض كرد : خداوندا ! من در مورد خودم و خاندانم و آبرويم شكيبايى كردم ، اما در برابر بدگويى به مقام مقدس تو نمىتوانم شكيبايى كنم ، باز هم خداوند او را امر به صبر كرد و فرمود : « در برابر آنچه مىگويند شكيبا باش » .\r\nسپس مىافزايد : به دنبال آن پيامبر ص در تمام حالات و در برابر همه مشكلات شكيبا بود و همين سبب شد كه خدا او را بشارت دهد كه در خاندانش امامان و پيشوايان پيدا مىشوند ، و اين امامان را نيز توصيه به صبر كرد . . .\r\nاينجا بود كه پيغمبر ص فرمود :\r\nالصبر من الايمان كالرأس من الجسد :\r\n« صبر در برابر ايمان همچون سر است در مقابل تن » و سر انجام اين استقامت و صبر سبب پيروزى او بر مشركان شد ، و دستور انتقام گرفتن از آن ستمگران كه قابل هدايت نبودند صادر گرديد ، و طومار عمر آنها به دست پيامبر ص و دوستانش در هم نورديده شد ، اين پاداش آنها در دنيا بود ، علاوه بر پاداشهايى كه در آخرت براى او ذخيره شده است .\r\nسپس امام صادق ع افزود :\r\nفمن صبر و احتسب لم يخرج من الدنيا حتى يقر اللَّه له عينا فى اعدائه مع ما يدخر له فى الآخرة :\r\n« كسى كه شكيبايى كند و آن را به حساب خدا بگذارد ، از دنيا بيرون نمىرود تا خداوند چشمش را با شكست دشمنانش روشن كند ، علاوه بر پاداشهايى كه براى آخرت او ذخيره خواهد كرد » ( 1 ) .\r\n\r\n","description":"","footnote":"\r\n( 1 ) « اصول كافى » جلد 2 صفحه 72 باب الصبر ( با كمى تلخيص ) .\r\n","page_name":" 171 ","page_number":171},
  {"content":"\r\n\r\n[ سوره السجده ‹ 32 › : آيات 26 تا 30 
  ]\r\nأَ وَلَمْ يَهْدِ لَهُمْ كَمْ أَهْلَكْنا مِنْ قَبْلِهِمْ مِنَ الْقُرُونِ يَمْشُونَ فِي مَساكِنِهِمْ إِنَّ فِي ذلِكَ لآياتٍ أَ فَلا يَسْمَعُونَ ‹ 26 › أَ وَلَمْ يَرَوْا أَنَّا نَسُوقُ الْماءَ إِلَى الأَرْضِ الْجُرُزِ فَنُخْرِجُ بِه زَرْعاً تَأْكُلُ مِنْه أَنْعامُهُمْ وَأَنْفُسُهُمْ أَ فَلا يُبْصِرُونَ ‹ 27 › وَيَقُولُونَ مَتى هذَا الْفَتْحُ إِنْ كُنْتُمْ صادِقِينَ ‹ 28 › قُلْ يَوْمَ الْفَتْحِ لا يَنْفَعُ الَّذِينَ كَفَرُوا إِيمانُهُمْ وَلا هُمْ يُنْظَرُونَ ‹ 29 › فَأَعْرِضْ عَنْهُمْ وَانْتَظِرْ إِنَّهُمْ مُنْتَظِرُونَ ‹ 30 ›\r\n\r\nترجمه :\r\n26 - آيا براى هدايت آنها همين كافى نيست كه افراد زيادى را كه در قرون پيش از آنها زندگى داشتند هلاك كرديم ؟ اينها در مساكن ( ويران شده ) آنان راه مىروند ، در اين آياتى است ( از قدرت خداوند و مجازات دردناك او ) آيا نمىشنوند ؟ ! 27 - آيا نديدند كه ما آب را به سوى زمينهاى خشك مىرانيم ، و به وسيله آن زراعتهايى مىرويانيم كه هم چهارپايانشان از آن مىخورند و هم خودشان تغذيه مىكنند ، آيا نمىبينند ؟ ! 28 - آنها مىگويند : اگر راست مىگوئيد اين پيروزى شما كى خواهد بود ؟\r\n","description":"","footnote":"","page_name":" 172 ","page_number":172},
  {"content":"\r\n29 - بگو : روز پيروزى ايمان آوردن سودى به حال كافران نخواهد داشت ، و به آنها هيچ مهلت داده نمىشود ! 30 - اكنون كه چنين است از آنها روى بگردان و منتظر باش ، آنها نيز منتظرند ! ( تو منتظر رحمت خدا باش و آنها منتظر عذاب او ! ) .\r\n\r\nتفسير :\r\n\r\nروز پيروزى ما\r\nآيات گذشته با تهديد مجرمان بى ايمان آميخته بود ، و نخستين آيه مورد بحث نيز توضيح و تكميلى بر اين تهديد است ، مىفرمايد : « آيا همين براى هدايت آنها كافى نيست كه افراد زيادى از مردمى كه در قرون پيش از آنها زندگى داشتند هلاك كرديم و آنها را به كيفر اعمالشان رسانديم » ؟ ( * ( أَ وَلَمْ يَهْدِ لَهُمْ كَمْ أَهْلَكْنا مِنْ قَبْلِهِمْ مِنَ الْقُرُونِ ) * ) ( 1 ) .\r\n« اينها در مساكن ويران شده آنان راه مىروند » و آثار آن اقوام نفرين شده را با چشم خود مىبينند ( * ( يَمْشُونَ فِي مَساكِنِهِمْ ) * ) » .\r\nسرزمين بلا ديده « عاد » و « ثمود » و شهرهاى ويران شده « قوم لوط » در سر راه آنها به شام قرار دارد ، هر زمان كه از اين سرزمينهايى كه يك روز مركز اقوامى قدرتمند و در عين حال گمراه و آلوده بود و هر چه پيامبران آنها به آنان هشدار دادند اثرى نبخشيد و سرانجام عذاب الهى طومار زندگانيشان را در نورديد ، عبور مىكنند ، گويى تمام سنگريزه‌هاى بيابان و كاخهاى ويران شده آنها صد زبان\r\n\r\n","description":"","footnote":"\r\n( 1 ) فاعل « لم يهد » مفهومى است كه از جمله « * ( كَمْ أَهْلَكْنا مِنْ قَبْلِهِمْ ) * » استفاده مىشود ، و در تقدير چنين است ا و لم يهد لهم كثرة من اهلكنا .\r\n( 2 ) غالب مفسران تفسير آيه را همانگونه كه در بالا گفتيم ذكر كرده‌اند ، ولى بعضى احتمال داده‌اند كه جمله « يمشون » بيان حال هلاك شدگان باشد ، يعنى آنها در حالى كه از عذاب الهى كاملا بى خبر بودند ، و در مسكنهاى خود راه مىرفتند ناگهان عذاب الهى رسيد و آنها را هلاك كرد . ولى اين احتمال بعيد به نظر مىرسد .\r\n","page_name":" 173 ","page_number":173},
  {"content":"\r\nدارند ، و فرياد مىزنند ، و نتيجه كفر و آلودگى را بازگو مىكنند ، اما گويى گوش شنوا را به كلى از دست داده‌اند .\r\nلذا در پايان آيه مىافزايد : « در اين موضوع نشانه هايى از قدرت خدا ، و درسهاى عبرتى است آيا نمىشنوند » ؟ ( * ( إِنَّ فِي ذلِكَ لآياتٍ أَ فَلا يَسْمَعُونَ ) * ) .\r\nدر آيه بعد به يكى از مهمترين نعمتهاى الهى كه مايه آبادى همه سرزمينها و وسيله حيات همه موجودات زنده است اشاره مىكند تا روشن شود همانگونه كه خداوند قدرت بر ويران ساختن سرزمين تبهكاران دارد ، قادر بر آباد كردن زمينهاى ويران و مرده ، و اعطاى همه گونه موهبت را به بندگانش دارد .\r\nمىفرمايد : « آيا نديدند كه ما آب را به سوى زمينهاى خشك و بى آب و علف مىرانيم ، و به وسيله آن زراعتهايى مىرويانيم كه هم چارپايانشان از آن مىخورند ، و هم خودشان تغذيه مىكنند ؟ آيا نمىبينند » ؟ ( * ( أَ وَلَمْ يَرَوْا أَنَّا نَسُوقُ الْماءَ إِلَى الأَرْضِ الْجُرُزِ فَنُخْرِجُ بِه زَرْعاً تَأْكُلُ مِنْه أَنْعامُهُمْ وَأَنْفُسُهُمْ أَ فَلا يُبْصِرُونَ ) * ) .\r\n« جرز » ( بر وزن شتر ) به معنى زمينى است كه گياه از آن ريشه كن شده يا به تعبير ديگر به هيچوجه گياهى از آن نمىرويد ، و در اصل از ماده « جرز » ( بر وزن مرض ) به معنى قطع كردن و بريدن است .\r\nگويى هر گونه گياه از چنين زمينى بريده شده ، و يا زمين خودش ، آن گياهان را قطع كرده است .\r\nجالب اينكه در اينجا تعبير به نسوق الماء ( آب را مىرانيم ) شده است ، اشاره به اينكه طبيعت آب به مقتضاى سنگينيش ايجاب مىكند كه روى زمين و در گودالها باشد ، و به مقتضاى روان بودنش بايد در اعماق زمين فرو رود ، ولى هنگامى كه فرمان ما فرا رسد طبيعت خود را از دست داده تبديل به بخار سبكى\r\n","description":"","footnote":"","page_name":" 174 ","page_number":174},
  {"content":"\r\nمىشود كه با وزش نسيم به هر سو حركت مىكند .\r\nآرى همين ابرها كه بر فراز آسمانند درياهاى بزرگى از آب شيرين هستند كه به فرمان خدا به كمك بادها به سوى زمينهاى خشك فرستاده مىشوند .\r\nبه راستى اگر باران نمىباريد بسيارى از زمينها ، قطره اى از آب به خود نمىديد حتى اگر فرضا رودخانه‌هاى پر آبى وجود داشت بر آنها مسلط نمىشد ، اما اكنون مىبينيم كه به بركت اين رحمت الهى بر فراز بسيارى از كوه‌ها و دامنه‌هاى صعب العبور و تپه‌هاى مرتفع جنگلها و درختان فراوان و گياهان بسيار روئيده است ، اين قدرت آبيارى عجيب ، تنها در باران است و از هيچ چيز ديگر ساخته نيست .\r\n« زرع » در اينجا معنى وسيعى دارد كه هر گونه گياه و درخت را شامل مىشود ، هر چند گاهى در استعمالات در مقابل درخت قرار مىگيرد .\r\nمقدم داشتن « چهار پايان » بر « انسانها » در اين آيه ممكن است به خاطر اين باشد كه تمام تغذيه چهار پايان از گياه است ، در حالى كه انسانها هم از گياهان تغذيه مىكنند و هم از گوشت چهار پايان .\r\nو يا از اين جهت كه گياه به محض روئيدن براى چهار پايان قابل استفاده است ، در حالى كه استفاده انسان از گياهان غالبا به زمان بعد موكول مىشود كه دانه و ثمره خود را به بار مىآورد .\r\nجالب اينكه در ذيل آيه مورد بحث جمله « * ( أَ فَلا يُبْصِرُونَ ) * » ( آيا نمىبينند ) آمده است ، در حالى كه در ذيل آيه قبل كه سخن از قصرها و خانه‌هاى ويران شده اقوام پيشين است جمله « * ( أَ فَلا يَسْمَعُونَ ) * » ( آيا نمىشنوند ) آمده .\r\nاين تفاوت به خاطر آن است كه منظره زنده شدن زمينهاى لم يزرع بر اثر نزول باران را همه با چشم مىبينند ، در حالى كه مسائل مربوط به اقوام پيشين را غالبا به صورت اخبارى مىشنوند .\r\n","description":"","footnote":"","page_name":" 175 ","page_number":175},
  {"content":"\r\nدر يك جمع بندى از مجموع دو آيه فوق ، چنين استفاده مىشود كه خداوند به اين گروه سركش مىفرمايد : چشم و گوش خود را باز كنيد ، حقايق را بشنويد و ببينيد و بينديشيد كه چگونه يك روز به بادها فرمان داديم ، قصرها و كاخهاى قوم عاد را در هم بكوبند و ويران كنند ، روز ديگر به همين بادها فرمان مىدهيم كه ابرهاى پربار را به سوى زمينهاى مرده و باير ببرند ، و آنها را آباد و سرسبز سازند آيا باز در برابر چنين قدرتى سر تسليم فرود نمىآوريد ؟ ! و از آنجا كه آيات گذشته مجرمان را تهديد به انتقام ، و مؤمنان را بشارت به امامت و پيشوايى و پيروزى مىداد ، در اينجا كفار از روى غرور و نخوت اين سؤال را مطرح مىكنند كه اين وعده‌ها و وعيدها كى عملى خواهد شد ؟ چنان كه قرآن مىفرمايد : « آنها مىگويند : اگر راست مىگوئيد اين فتح و پيروزى شما چه زمانى خواهد بود » ؟ ! ( * ( وَيَقُولُونَ مَتى هذَا الْفَتْحُ إِنْ كُنْتُمْ صادِقِينَ ) * ) .\r\nقرآن بلافاصله به آنها پاسخ مىگويد و به پيامبر دستور مىدهد : « بگو بالآخره روز پيروزى فرا مىرسد ، اما در آن روز ايمان آوردن سودى به حال كافران نخواهد داشت ، و به آنها هيچ مهلت داده نمىشود » ! ( * ( قُلْ يَوْمَ الْفَتْحِ لا يَنْفَعُ الَّذِينَ كَفَرُوا إِيمانُهُمْ وَلا هُمْ يُنْظَرُونَ ) * ) .\r\nيعنى اگر منظورتان اين است كه صدق وعده‌هاى الهى را كه از زبان پيامبر شنيده‌ايد ببينيد و ايمان بياوريد ، آن روز ديگر دير شده است ، و ايمان براى شما هيچ فايده اى ندارد .\r\nاز آنچه گفتيم روشن مىشود كه منظور از « * ( يَوْمَ الْفَتْحِ ) * » روز نزول\r\n","description":"","footnote":"","page_name":" 176 ","page_number":176},
  {"content":"\r\n« عذاب استيصال » است ، يعنى عذابى كه كفار را ريشه كن مىسازد و مجال ايمان به آنها نمىدهد ، و به تعبير ديگر عذاب استيصال نوعى از عذاب دنيوى است نه عذاب آخرت و نه عذابهاى معمولى دنيا كه بعد از اتمام حجت كامل به زندگى اقوام گنهكار خاتمه مىدهد .\r\n\r\nشاهد بر اين سخن چند امر است :\r\nالف : اگر منظور عذابهاى معمولى دنيا و يا پيروزيهايى همچون پيروزى مسلمانان در جنگ بدر و روز فتح مكه بود - همانگونه كه بعضى از مفسران گفته‌اند - جمله « * ( لا يَنْفَعُ الَّذِينَ كَفَرُوا إِيمانُهُمْ ) * » ( در آن روز ايمان كافران سودى نمىبخشد ) درست نخواهد بود ، زيرا هم در روز فتح بدر ، و هم در روز فتح مكه ايمان آوردن مفيد بود و درهاى توبه باز بود .\r\nب : اگر منظور از « * ( يَوْمَ الْفَتْحِ ) * » روز قيامت بوده باشد آن چنان كه بعضى از مفسران پذيرفته‌اند ، با جمله « * ( وَلا هُمْ يُنْظَرُونَ ) * » ( به آنها مهلت داده نمىشود ) سازگار نيست ، زيرا مهلت دادن يا ندادن مربوط به زندگى اين دنيا است ، از اين گذشته در هيچ موردى از قرآن « * ( يَوْمَ الْفَتْحِ ) * » به معنى قيامت به كار نرفته است .\r\nج : تعبير به « فتح » در مورد « عذاب استيصال » در قرآن مجيد كرارا ديده مىشود ، مانند آيه 118 سوره شعراء آنجا كه نوح مىگويد : فَافْتَحْ بَيْنِي وَبَيْنَهُمْ فَتْحاً وَنَجِّنِي وَمَنْ مَعِيَ مِنَ الْمُؤْمِنِينَ : « پروردگارا ! ميان من و آنها داورى كن و اين قوم ستمگر را ريشه كن فرما و من و تمام مؤمنانى را كه با من هستند نجات ده » كه اشاره به مجازات طوفان است .\r\nنظير همين معنى در آيه 77 سوره مؤمنون نيز آمده است .\r\nولى اگر منظور ، عذاب استيصال در دنيا بوده باشد ، با آنچه در بالا گفتيم\r\n","description":"","footnote":"","page_name":" 177 ","page_number":177},
  {"content":"\r\nمىسازد و با تمام قرائن فوق ، هماهنگ است ، و در واقع تهديدى است براى كافران و ظالمان كه اينقدر در خواست وعده پيروزى مؤمنان و عذاب استيصال براى كفار نكنيد كه اگر اين درخواست شما عملى شود ، ديگر نه مجالى به شما داده مىشود ، و نه اگر مجال پيدا كنيد و ايمان آوريد پذيرفته خواهد شد .\r\nاين معنى مخصوصا تناسب بسيار زيادى با آيات گذشته در مورد هلاك اقوام سركشى كه در قرون پيشين زندگى مىكردند و گرفتار مجازات الهى شدند و نابود گشتند دارد .\r\nزيرا كفار مكه با شنيدن اين سخن كه در دو آيه قبل آمده طبعا از روى لجاجت ، تقاضاى چنين موضوعى را در باره خود مىكردند ، اما قرآن به آنها هشدار مىدهد كه هرگز تقاضاى چنين مطلبى را نكنند كه اگر عذاب نازل شود چيزى براى شما باقى نمىماند .\r\nسرانجام در آخرين آيه اين سوره ( سوره سجده ) با يك تهديد گويا و پر معنى سخن را پايان داده ، چنين مىگويد : « اى پيامبر ! اكنون كه چنين است از آنها روى بگردان و منتظر باش ، آنها نيز منتظرند » ( * ( فَأَعْرِضْ عَنْهُمْ وَانْتَظِرْ إِنَّهُمْ مُنْتَظِرُونَ ) * ) .\r\nحالا كه نه بشارت در آنها اثر مىكند و نه انذار ، نه اهل منطق و استدلالند تا با مشاهده آثار الهى در پهنه آفرينش ، او را بشناسند و غير او را پرستش نكنند و نه وجدانى بيدار دارند كه از درون جان به نغمه توحيد گوش فرا دهند ، از آنها روى بگردان . تو منتظر رحمت خدا باش و آنها منتظر عذاب او ، كه آنها فقط لايق عذابند !\r\n","description":"","footnote":"","page_name":" 178 ","page_number":178},
  {"content":"\r\nپروردگارا ! ما را از كسانى قرار ده كه با ديدن نخستين نشانه‌هاى حق تسليم مىشوند و ايمان مىآورند .\r\nبارالها ! روح كبر و غرور و لجاجت را از همه ما دور فرما .\r\nخداوندا ! پيروزى كامل لشكر اسلام را بر لشكر كفر و استكبار و استعمار هر چه زودتر فراهم كن .\r\nپايان سوره سجده سوم محرم الحرام 1404 - 18 مهر ماه 1362\r\n","description":"","footnote":"","page_name":" 179 ","page_number":179},
  {"content":"\r\n","description":"","footnote":"","page_name":" 180 ","page_number":180},
  {"content":"\r\n\r\n‹ 33 › سوره احزاب اين سوره در مدينه نازل شده و داراى 73 آيه است\r\n","description":"","footnote":"","page_name":" 181 ","page_number":181},
  {"content":"\r\n","description":"","footnote":"","page_name":" 182 ","page_number":182},
  {"content":"\r\n\r\nنامگذارى و فضيلت سوره احزاب\r\nاين سوره به اتفاق دانشمندان اسلام در « مدينه » نازل شده ، و چنان كه گفتيم مجموع آيات آن 73 آيه است ، و از آنجا كه بخش مهمى از اين سوره به ماجراى « جنگ احزاب » ( خندق ) مىپردازد اين نام براى آن انتخاب شده است .\r\nدر فضيلت اين سوره همين بس كه در حديثى از پيامبر گرامى اسلام ص مىخوانيم :\r\nمن قرء سورة الاحزاب و علمها اهله . . . اعطى الامان من عذاب القبر :\r\n« كسى كه سوره احزاب را تلاوت كند و به خانواده خود تعليم دهد از عذاب قبر در امان خواهد بود » ( 1 ) .\r\nو از امام صادق ع نقل شده :\r\nمن كان كثير القراءة لسورة الاحزاب كان يوم القيامة فى جوار محمد ( ص ) و آله و ازواجه :\r\n« كسى كه سوره احزاب را بسيار تلاوت كند در قيامت در جوار پيامبر و خاندان او خواهد بود » ( 2 ) .\r\nكرارا گفته‌ايم اين گونه فضائل و افتخارات ، تنها به تلاوت بى روح و عارى از هر نوع انديشه و عمل به دست نمىآيد ، تلاوتى لازم است كه مبدء انديشه گردد و انديشه اى كه افق فكر انسان را چنان روشن سازد كه پرتوش در اعمال او ظاهر گردد .\r\n\r\n","description":"","footnote":"\r\n( 1 و 2 ) « مجمع البيان » جلد 8 صفحه 334 ( آغاز سوره احزاب ) .\r\n","page_name":" 183 ","page_number":183},
  {"content":"\r\n\r\nمحتواى سوره احزاب\r\nاين سوره يكى از پربارترين سوره‌هاى قرآن مجيد است ، و مسائل متنوع و بسيار مهمى را در زمينه اصول و فروع اسلام تعقيب مىكند .\r\nبحثهايى را كه در اين سوره آمده است مىتوان به هفت بخش تقسيم كرد :\r\nبخش اول - سرآغاز سوره است كه پيامبر اسلام ص را به اطاعت خداوند و ترك تبعيت از كافران و پيشنهادهاى منافقان دعوت مىكند ، و به او اطمينان مىدهد كه در برابر كارشكنيهاى آنها از وى حمايت خواهد فرمود .\r\nبخش دوم - به پاره اى از خرافات زمان جاهليت مانند مساله « ظهار » كه آن را وسيله طلاق و جدايى زن و مرد از هم مىدانستند ، و همچنين مساله پسرخواندگى ( تبنى ) اشاره كرده و قلم بطلان بر آنها مىكشد ، و پيوندهاى خويشاوندى را در پيوندهاى واقعى و طبيعى منحصر مىسازد .\r\nبخش سوم - كه مهمترين بخش اين سوره است مربوط به جنگ احزاب و حوادث تكان دهنده آن ، و پيروزى اعجاز آميز مسلمين بر كفار ، و كارشكنيها و بهانه جوئيهاى گوناگون منافقان و پيمانشكنى آنان مىباشد ، و در اين زمينه دستورهاى جامع و جالبى بيان شده است .\r\nبخش چهارم - مربوط به همسران پيامبر است كه بايد در همه چيز الگو و اسوه براى زنان مسلمان باشند ، و در اين زمينه دستورات مهمى به آنها مىدهد .\r\nبخش پنجم - به داستان « زينب » دختر « جحش » كه روزى همسر پسر خوانده پيغمبر ص « زيد » بود و از او جدا شد ، به فرمان خدا با پيامبر ص ازدواج كرد و دستاويزى براى منافقان گشت قرآن در اين زمينه پاسخ كافى به بهانه جويان مىدهد .\r\n","description":"","footnote":"","page_name":" 184 ","page_number":184},
  {"content":"\r\nبخش ششم - از مساله حجاب سخن مىگويد كه با بخشهاى گذشته نيز رابطه نزديك دارد و همه زنان با ايمان را به رعايت اين دستور اسلامى توصيه مىكند .\r\nبخش هفتم - كه آخرين بخش را تشكيل مىدهد ، اشاره اى به مساله مهم « معاد » دارد ، و راه نجات در آن عرصه عظيم و همچنين مساله امانت دارى بزرگ انسان يعنى مساله تعهد و تعهد و تكليف و مسئوليت او را شرح مىدهد .\r\n","description":"","footnote":"","page_name":" 185 ","page_number":185},
  {"content":"\r\n\r\n[ سوره الأحزاب ‹ 33 › : آيات 1 تا 3 
  ]\r\nبِسْمِ اللَّه الرَّحْمنِ الرَّحِيمِ\r\nيا أَيُّهَا النَّبِيُّ اتَّقِ اللَّه وَلا تُطِعِ الْكافِرِينَ وَالْمُنافِقِينَ إِنَّ اللَّه كانَ عَلِيماً حَكِيماً ‹ 1 › وَاتَّبِعْ ما يُوحى إِلَيْكَ مِنْ رَبِّكَ إِنَّ اللَّه كانَ بِما تَعْمَلُونَ خَبِيراً ‹ 2 › وَتَوَكَّلْ عَلَى اللَّه وَكَفى بِاللَّه وَكِيلًا ‹ 3 ›\r\n\r\nترجمه :\r\nبنام خداوند بخشنده بخشايشگر 1 - اى پيامبر تقوى الهى پيشه كن و از كافران و منافقان اطاعت منما ، خداوند عالم و حكيم است .\r\n2 - و از آنچه از سوى پروردگارت به تو وحى مىشود پيروى نما كه خداوند به آنچه انجام مىدهيد آگاه است .\r\n3 - و توكل بر خدا كن ، و همين بس كه خدا حافظ و مدافع انسان باشد .\r\n","description":"","footnote":"","page_name":" 186 ","page_number":186},
  {"content":"\r\n\r\nشان نزول :\r\nمفسران در اينجا شان نزولهاى مختلفى نقل كرده‌اند كه تقريبا همه يك موضوع را تعقيب مىكند .\r\nاز جمله اينكه گفته‌اند اين آيات در مورد « ابو سفيان » و بعضى ديگر از سران كفر و شرك نازل شد كه بعد از جنگ « احد » از « پيامبر اسلام » ص امان گرفتند و وارد مدينه شدند ، و به اتفاق « عبد اللَّه بن ابى » و بعضى ديگر از دوستانشان خدمت رسول خدا ص آمدند و عرض كردند : « اى محمد ! بيا و از بدگويى به خدايان ما - بتهاى لات و عزى و منات - صرف نظر كن ، و بگو آنها براى پرستش كنندگانشان شفاعت مىكنند تا ما هم از تو دست بر داريم ، و هر چه مىخواهى در باره خدايت توصيف كن آزاد هستى » .\r\nاين پيشنهاد پيامبر ص را ناراحت كرد ، عمر برخاست و گفت : اجازه ده تا آنها را از دم شمشير بگذرانم ! پيغمبر ص فرمود : « من به آنها امان دادم چنين چيزى ممكن نيست » اما دستور داد آنها را از مدينه بيرون كنند ، آيات فوق نازل شد و به پيامبر ص دستور داد كه به اين گونه پيشنهادها اعتنا نكند ( 1 ) .\r\n\r\nتفسير : تنها از وحى الهى پيروى كن\r\nاز خطرناكترين پرتگاه هايى كه بر سر راه رهبران بزرگ قرار دارد مساله پيشنهادهاى سازشكارانه اى است كه از ناحيه مخالفان مطرح مىگردد ، و در اينجا است كه خطوط انحرافى بر سر راه رهبران ايجاد مىشود و سعى دارد آنها را از مسير اصلى بيرون برد ، و اين آزمون بزرگى براى آنها است .\r\n\r\n","description":"","footnote":"\r\n( 1 ) مجمع البيان ذيل آيات مورد بحث و تفاسير ديگر .\r\n","page_name":" 187 ","page_number":187},
  {"content":"\r\nمشركان « مكه » و منافقان « مدينه » بارها كوشيدند كه با طرح پيشنهادهاى سازشكارانه پيامبر گرامى اسلام ص را از خط « توحيد » منحرف سازند ، از جمله همان بود كه در شان نزول فوق خوانديم .\r\nاما نخستين آيات سوره احزاب نازل شد و به توطئه آنها پايان داد و پيامبر ص را به ادامه روش قاطعانه اش در خط توحيد بدون كمترين سازش دعوت نمود .\r\nاين آيات مجموعا چهار دستور مهم به پيامبر ص مىدهد :\r\nدستور اول در زمينه تقوى و پرهيزكارى است كه زمينه ساز هر برنامه ديگرى مىباشد مىفرمايد : « اى پيامبر تقواى الهى پيشه كن » ( * ( يا أَيُّهَا النَّبِيُّ اتَّقِ اللَّه ) * ) .\r\nحقيقت « تقوى » همان احساس مسئوليت درونى است و تا اين احساس مسئوليت نباشد انسان به دنبال هيچ برنامه سازنده اى حركت نمىكند .\r\nتقوى انگيزه هدايت ، و بهره گيرى از آيات الهى است ، چنان كه در آيه دوم سوره بقره مىخوانيم « هُدىً لِلْمُتَّقِينَ » « اين قرآن مايه هدايت پرهيزكاران است » .\r\nدرست است كه مرحله نهايى تقوى بعد از ايمان و عمل به دستورات خدا حاصل مىشود ولى مرحله ابتدايى آن قبل از همه اين مسائل قرار داد . چرا كه انسان اگر احساس مسئوليتى در خود نكند به دنبال تحقيق از دعوت پيامبران نمىرود ، و نه گوش به سخنان آنها فرا مىدهد ، حتى مساله « دفع ضرر محتمل » را كه علماى كلام و عقائد آن را پايه تلاش براى معرفة اللَّه ذكر كرده‌اند در حقيقت شاخه اى از تقوى است .\r\nدستور دوم نفى اطاعت كافران و منافقان است ، مىفرمايد : « از كافران و منافقان اطاعت مكن » ! ( * ( وَلا تُطِعِ الْكافِرِينَ وَالْمُنافِقِينَ ) * ) .\r\nو در پايان اين آيه براى تاكيد اين موضوع مىگويد : « خداوند عالم\r\n","description":"","footnote":"","page_name":" 188 ","page_number":188},
  {"content":"\r\nو حكيم است « ( * ( إِنَّ اللَّه كانَ عَلِيماً حَكِيماً ) * ) .\r\nاگر فرمان ترك پيروى آنها را به تو مىدهد روى علم و حكمت بى پايان او است ، زيرا مىداند در اين تبعيت و سازشكارى چه مصائب دردناك و مفاسد بى شمارى نهفته است .\r\nبه هر حال ، بعد از تقوا و احساس مسئوليت ، نخستين وظيفه شستشوى صفحه دل از اغيار و ريشه كن نمودن خارهاى مزاحم از اين سرزمين است .\r\nدر سومين دستور مساله بذر افشانى توحيد و تبعيت از وحى الهى را مطرح مىكند مىگويد : « از آنچه از طرف پروردگارت به تو وحى مىشود پيروى كن » ( * ( وَاتَّبِعْ ما يُوحى إِلَيْكَ مِنْ رَبِّكَ ) * ) .\r\nو مراقب باش و بدان كه « خداوند به آنچه انجام مىدهيد آگاه است » ( * ( إِنَّ اللَّه كانَ بِما تَعْمَلُونَ خَبِيراً ) * ) .\r\nبنا بر اين نخست بايد ديو را از درون جان بيرون راند تا فرشته در آيد .\r\nخارها را بر چيد تا بذر گلها برويد .\r\nبايد طاغوتزدايى كرد تا حكومت اللَّه و نظام الهى جانشين آن گردد .\r\nو از آنجا كه در ادامه اين راه مشكلات فراوان است و تهديد و توطئه و كار شكنى بسيار زياد ، چهارمين دستور را به اين صورت صادر مىكند : « بر خدا توكل كن و از توطئه هاشان نترس » ! ( * ( وَتَوَكَّلْ عَلَى اللَّه ) * ) .\r\n« و همين بس كه خداوند ولى و حافظ و مدافع انسان باشد » ( * ( وَكَفى بِاللَّه وَكِيلًا ) * ) .\r\nاگر هزار دشمن قصد هلاكت تو را دارند ، چون من دوست و ياور توأم از دشمنان باكى نداشته باش .\r\n","description":"","footnote":"","page_name":" 189 ","page_number":189},
  {"content":"\r\nگر چه مخاطب در اين آيات شخص پيامبر است ، ولى پيدا است كه دستورى است براى همه مؤمنان ، و همه مسلمانان جهان ، نسخه اى است نجاتبخش و معجونى است حيات آفرين براى هر عصر و هر زمان .\r\nبعضى از مفسران گفته‌اند خطاب « يا ايها » مخصوص مواردى است كه هدف جلب توجه عموم به مطلب است ، هر چند مخاطب يك نفر باشد بخلاف خطاب به « يا » كه معمولا در مواردى گفته مىشود كه منظور شخص مخاطب است ( 1 ) .\r\nو چون در آيات مورد بحث خطاب با « يا ايها » شروع شده عموميت هدف اين آيات را تاكيد مىكند .\r\nشاهد ديگر براى تعميم اين است كه جمله « * ( إِنَّ اللَّه كانَ بِما تَعْمَلُونَ خَبِيراً ) * » به صورت جمع آمده ، مىگويد : « خدا به اعمال همه شما آگاه است ، و اگر تنها پيامبر ص مخاطب بود مىبايست گفته شود خدا به عمل تو آگاه است ( دقت كنيد ) .\r\nناگفته پيدا است ، مفهوم اين دستورات به پيامبر اين نيست كه او در مساله تقوا و ترك اطاعت كافران و منافقان كوتاهى داشته ، بلكه اين بيانات از يك سو جنبه تاكيد در مورد وظائف پيغمبر ص دارد ، و از سوى ديگر درسى است براى همه مؤمنان .\r\n\r\n","description":"","footnote":"\r\n( 1 ) تفسير « فخر رازى » جلد 25 صفحه 190 ذيل آيات مورد بحث .\r\n","page_name":" 190 ","page_number":190},
  {"content":"\r\n\r\n[ سوره الأحزاب ‹ 33 › : آيات 4 تا 6 
  ]\r\nما جَعَلَ اللَّه لِرَجُلٍ مِنْ قَلْبَيْنِ فِي جَوْفِه وَما جَعَلَ أَزْواجَكُمُ اللَّائِي تُظاهِرُونَ مِنْهُنَّ أُمَّهاتِكُمْ وَما جَعَلَ أَدْعِياءَكُمْ أَبْناءَكُمْ ذلِكُمْ قَوْلُكُمْ بِأَفْواهِكُمْ وَاللَّه يَقُولُ الْحَقَّ وَهُوَ يَهْدِي السَّبِيلَ ‹ 4 › ادْعُوهُمْ لآبائِهِمْ هُوَ أَقْسَطُ عِنْدَ اللَّه فَإِنْ لَمْ تَعْلَمُوا آباءَهُمْ فَإِخْوانُكُمْ فِي الدِّينِ وَمَوالِيكُمْ وَلَيْسَ عَلَيْكُمْ جُناحٌ فِيما أَخْطَأْتُمْ بِه وَلكِنْ ما تَعَمَّدَتْ قُلُوبُكُمْ وَكانَ اللَّه غَفُوراً رَحِيماً ‹ 5 › النَّبِيُّ أَوْلى بِالْمُؤْمِنِينَ مِنْ أَنْفُسِهِمْ وَأَزْواجُه أُمَّهاتُهُمْ وَأُولُوا الأَرْحامِ بَعْضُهُمْ أَوْلى بِبَعْضٍ فِي كِتابِ اللَّه مِنَ الْمُؤْمِنِينَ وَالْمُهاجِرِينَ إِلَّا أَنْ تَفْعَلُوا إِلى أَوْلِيائِكُمْ مَعْرُوفاً كانَ ذلِكَ فِي الْكِتابِ مَسْطُوراً ‹ 6 ›\r\n","description":"","footnote":"","page_name":" 191 ","page_number":191},
  {"content":"\r\n\r\nترجمه :\r\n4 - خداوند براى هيچكس دو قلب در درون وجودش نيافريده ، و هرگز همسرانتان را كه مورد « ظهار » قرار مىدهيد مادران شما قرار نداده ، و ( نيز ) فرزندخوانده‌هاى شما را فرزند حقيقى قرار نداده است ، اين سخنى است كه شما تنها به زبان خود مىگوئيد ( سخنى باطل و بى ماخذ ) اما خداوند حق مىگويد ، و به راه راست هدايت مىكند .\r\n5 - آنها را به نام پدرانشان بخوانيد كه اين كار نزد خدا عادلانه تر است ، و اگر پدران آنها را نمىشناسيد آنها برادران دينى و موالى شما هستند ، اما گناهى بر شما نيست در خطاهايى كه ( در اين مورد ) از شما سر مىزند ( و بى توجه آنها را به نام ديگران صدا مىزنيد ) ولى آنچه را از روى عمد مىگوئيد ( مورد حساب قرار خواهد داد ) و خداوند غفور و رحيم است .\r\n6 - پيامبر نسبت به مؤمنان از خود آنها اولى است ، و همسران او مادران آنها ( مؤمنان ) محسوب مىشوند ، و خويشاوندان نسبت به يكديگر از مؤمنان و مهاجران در آنچه خدا مقرر داشته اولى هستند ، مگر اينكه بخواهيد نسبت به دوستانشان نيكى كنيد ( و سهمى از اموال خود به آنها بدهيد ) اين حكم در كتاب الهى نوشته شده است .\r\n\r\nتفسير : ادعاهاى بيهوده\r\nدر تعقيب آيات گذشته كه به پيامبر ص دستور مىداد تنها از وحى الهى تبعيت كند نه از كافران و منافقان ، در آيات مورد بحث نتيجه تبعيت از آنها را منعكس مىكند كه پيروى از آنان انسان را به يك مشت خرافات و اباطيل و انحرافات دعوت مىنمايد كه سه مورد آن در نخستين آيه مورد بحث بيان شده است :\r\nنخست مىفرمايد : « خداوند براى هيچكس دو قلب در درون وجودش قرار نداده است » ! ( * ( ما جَعَلَ اللَّه لِرَجُلٍ مِنْ قَلْبَيْنِ فِي جَوْفِه ) * ) .\r\nجمعى از مفسران در شان نزول اين قسمت از آيه نوشته‌اند ، كه در زمان\r\n","description":"","footnote":"","page_name":" 192 ","page_number":192},
  {"content":"\r\nجاهليت مردى بود بنام « جميل بن معمر » داراى حافظه بسيار قوى ، او ادعا مىكرد كه در درون وجود من « دو قلب » ! است كه با هر كدام از آنها بهتر از محمد ص مىفهمد ! لذا مشركان قريش او را ذو القلبين ! ( صاحب دو قلب ) مىناميدند .\r\nدر روز جنگ بدر كه مشركان فرار كردند ، جميل بن معمر نيز در ميان آنها بود ، ابو سفيان او را در حالى ديد كه يك لنگه كفشش در پايش بود و لنگه ديگر را به دست گرفته بود و فرار مىكرد ، ابو سفيان به او گفت : چه خبر ؟ ! گفت : لشكر فرار كرد ، گفت : پس چرا لنگه كفشى را در دست دارى و ديگرى را در پا ؟ ! جميل بن معمر گفت : به راستى متوجه نبودم ، گمان مىكردم هر دو لنگه در پاى من است ( معلوم شد با آن همه ادعا چنان دست و پاى خود را گم كرده كه به اندازه يك قلب هم چيزى نمىفهمد - البته منظور از قلب در اين موارد عقل است ) ( 1 ) .\r\nبه هر حال پيروى از كفار و منافقان و ترك تبعيت از وحى الهى ، انسان را به اين گونه مطالب خرافى دعوت مىكند .\r\nولى گذشته از اينها ، اين جمله معنى عميقترى نيز دارد و آن اينكه انسان يك قلب بيشتر ندارد و اين قلب جز عشق يك معبود نمىگنجد ، آنها كه دعوت به شرك و معبودهاى متعدد مىكنند ، بايد قلبهاى متعددى داشته باشند تا هر يك را كانون عشق معبودى سازند ! اصولا شخصيت انسان ، يك انسان سالم شخصيت واحد ، و خط فكرى او خط واحدى است ، در تنهايى و اجتماع ، در ظاهر و باطن ، در درون و برون ، در فكر و عمل ، همه بايد يكى باشد ، هر گونه نفاق و دوگانگى در وجود انسان امرى است تحميلى و بر خلاف اقتضاى طبيعت او .\r\n\r\n","description":"","footnote":"\r\n( 1 ) « مجمع البيان » ذيل آيه مورد بحث ، و « تفسير قرطبى » .\r\n","page_name":" 193 ","page_number":193},
  {"content":"\r\nانسان به حكم اينكه يك قلب بيشتر ندارد بايد داراى يك كانون عاطفى و تسليم در برابر يك قانون باشد .\r\nمهر يك معشوق در دل بگيرد .\r\nيك مسير معين را در زندگى تعقيب كند .\r\nبا يك گروه و يك جمعيت هماهنگ گردد ، و گر نه تشتت و تعدد و راههاى مختلف و اهداف پراكنده او را به بيهودگى و انحراف از مسير توحيدى فطرى مىكشاند .\r\nلذا در حديثى از امير مؤمنان على ع در تفسير اين آيه مىخوانيم : كه فرمود :\r\nلا يجتمع حبنا و حب عدونا فى جوف انسان ، ان اللَّه لم يجعل لرجل قلبين فى جوفه ، فيحب بهذا و يبغض بهذا فاما محبنا فيخلص الحب لنا كما يخلص الذهب بالنار لا كدر فيه فمن اراد ان يعلم فليمتحن قلبه فان شارك فى حبنا حب عدونا فليس منا و لسنا منه :\r\n« دوستى ما و دوستى دشمن ما در يك قلب نمىگنجد چرا كه خدا براى يك انسان دو قلب قرار نداده است كه با يكى دوست بدارد و با ديگرى دشمن ، دوستان ما در دوستى ما خالصند همانگونه كه طلا در كوره خالص مىشود هر كس مىخواهد اين حقيقت را بداند ، قلب خود را آزمايش كند اگر چيزى از محبت دشمنان ما در قلبش با محبت ما آميخته است از ما نيست و ما هم از او نيستيم » ( 1 ) .\r\nبنا بر اين قلب واحد كانون اعتقاد واحدى است و آن هم برنامه عملى واحدى را اجراء مىكند چرا كه انسان نمىتواند حقيقتا معتقد به چيزى باشد اما در عمل از آن جدا شود و اينكه بعضى در عصر ما براى خود شخصيتهاى متعددى قائل هستند و مىگويند فلان عمل را از جنبه سياسى انجام دادم و فلان كار را از جنبه دينى و كار ديگر را از نظر جنبه اجتماعى و به اين ترتيب اعمال متضاد خود را\r\n\r\n","description":"","footnote":"\r\n( 1 ) « تفسير على بن ابراهيم » طبق نقل نور الثقلين جلد 4 صفحه 234 .\r\n","page_name":" 194 ","page_number":194},
  {"content":"\r\nتوجيه مىكنند منافقان زشت سيرتى هستند كه مىخواهند قانون آفرينش را با اين سخن زيرا پا بگذارند . درست است كه جنبه‌هاى زندگى انسان مختلف است ولى بايد خط واحدى بر همه آنها حاكم باشد .\r\nقرآن سپس به خرافه ديگرى از عصر جاهليت مىپردازد و آن خرافه « ظهار » است ، آنها هنگامى كه از همسر خود ناراحت مىشدند و مىخواستند نسبت به او اظهار تنفر كنند به او مىگفتند : « انت على كظهر امى » : « تو نسبت به من مانند پشت مادر منى » ! و با اين گفته او را به منزله مادر خود مىپنداشتند و اين سخن را به منزله طلاق ! قرآن در دنباله اين آيه مىگويد : « خداوند هرگز همسرانتان را كه مورد » ظهار « قرار مىدهيد مادران شما قرار نداده است » ، و احكام مادر ، در مورد آنان مقرر نكرده است ( * ( وَما جَعَلَ أَزْواجَكُمُ اللَّائِي تُظاهِرُونَ مِنْهُنَّ أُمَّهاتِكُمْ ) * ) .\r\nاسلام اين برنامه جاهلى را امضاء نكرد ، بلكه براى آن مجازاتى قرار داد و آن اينكه : شخصى كه اين سخن را مىگويد حق ندارد با همسرش نزديكى كند تا اينكه كفاره لازم را بپردازد ، و اگر كفاره نداد و به سراغ همسر خود نيز نيامد همسر مىتواند با توسل به « حاكم شرع » او را وادار به يكى از دو كار كند يا رسما و طبق قانون اسلام او را طلاق دهد و از او جدا شود ، و يا كفاره دهد و به زندگى زناشويى همچون سابق ادامه دهد ( 1 ) .\r\nآخر اين چه سخنى است كه انسان با گفتن اين جمله به همسرش كه تو همچون مادر منى ، به حكم مادر او در آيد ، ارتباط مادر و فرزند يك ارتباط طبيعى است و با لفظ هرگز درست نمىشود ، و لذا در سوره مجادله آيه 2 صريحا\r\n\r\n","description":"","footnote":"\r\n( 1 ) توضيح بيشتر در باره مسائل مربوط به « ظهار » به خواست خدا در ذيل آيات مناسب در سوره مجادله خواهد آمد .\r\n","page_name":" 195 ","page_number":195},
  {"content":"\r\nمىگويد : إِنْ أُمَّهاتُهُمْ إِلَّا اللَّائِي وَلَدْنَهُمْ وَإِنَّهُمْ لَيَقُولُونَ مُنْكَراً مِنَ الْقَوْلِ وَزُوراً : « مادران آنها كسانى هستند كه آنها را متولد ساخته‌اند و آنها سخنى زشت و باطل مىگويند » ! .\r\nو اگر هدف آنها از گفتن اين سخن جدا شدن از زن بوده است - كه در عصر جاهليت چنين بوده ، و از آن به جاى طلاق استفاده مىكردند - جدا شدن از زن نيازى به اين حرف زشت و زننده ندارد ، آيا نمىتوان با تعبير درستى مساله جدايى را بازگو كرد ؟\r\nبعضى از مفسران گفته‌اند كه ظهار در جاهليت باعث جدايى زن و مرد از يكديگر نمىشد ، بلكه زن را در يك حال بلا تكليفى مطلق قرار مىداد ، اگر مساله چنين باشد ، جنايت بار بودن اين عمل روشنتر مىشود ، زيرا با گفتن يك لفظ بى معنى رابطه زناشويى را با همسر خود به كلى بر خود تحريم مىكرد بى آنكه زن مطلقه شده باشد ( 1 ) .\r\nسپس به سومين خرافه جاهلى پرداخته مىگويد : « خداوند فرزندخوانده‌هاى شما را ، فرزند حقيقى شما قرار نداده است » ( * ( وَما جَعَلَ أَدْعِياءَكُمْ أَبْناءَكُمْ ) * ) .\r\nتوضيح اينكه : در عصر جاهليت معمول بوده كه بعضى از كودكان را به عنوان فرزند خود انتخاب مىكردند و آن را پسر خود مىخواندند و به دنبال اين نامگذارى تمام حقوقى را كه يك پسر از پدر داشت براى او قائل مىشدند از پدرخوانده اش ارث مىبرد و پدر خوانده نيز وارث او مىشد ، و تحريم زن پدر يا همسر فرزند در مورد آنها حاكم بود .\r\nاسلام ، اين مقررات غير منطقى و خرافى را به شدت نفى كرد ، و حتى چنان كه خواهيم ديد پيامبر ص براى كوبيدن اين سنت غلط ، همسر پسرخوانده اش « زيد بن حارثه » را بعد از آن كه از « زيد » طلاق گرفت به ازدواج خود\r\n\r\n","description":"","footnote":"\r\n( 1 ) « تفسير فى ظلال » جلد 6 صفحه 534 ( ذيل آيه مورد بحث ) .\r\n","page_name":" 196 ","page_number":196},
  {"content":"\r\nدر آورد تا روشن شود اين الفاظ تو خالى نمىتواند واقعيتها را دگرگون سازد ، چرا كه رابطه پدرى و فرزندى يك رابطه طبيعى است و با الفاظ و قرار دادها و شعارها هرگز حاصل نمىشود .\r\nگر چه بعدا خواهيم گفت كه ازدواج پيامبر با همسر مطلقه زيد جنجال بزرگى در ميان دشمنان اسلام بر پا كرد ، و دستاويزى براى تبليغات سوء آنها شد ولى اين جنجالها به كوبيدن اين سنت جاهلى ارزش داشت .\r\nلذا قرآن بعد از اين جمله مىافزايد : « اين سخنى است كه شما به زبان مىگوئيد » ( * ( ذلِكُمْ قَوْلُكُمْ بِأَفْواهِكُمْ ) * ) .\r\nمىگوئيد فلان كس پسر من است ، در حالى كه در دل مىدانيد قطعا چنين نيست ، اين امواج صوتى فقط در فضاى دهان شما مىپيچد و خارج مىشود ، و هرگز از اعتقاد قلبى سرچشمه نمىگيرد .\r\nاينها سخنان باطلى بيش نيست « اما خداوند حق مىگويد و به راه راست هدايت مىكند » ( * ( وَاللَّه يَقُولُ الْحَقَّ وَهُوَ يَهْدِي السَّبِيلَ ) * ) .\r\nسخن حق به سخنى گفته مىشود كه با واقعيت عينى تطبيق كند ، يا اگر يك مطلب قرار دادى است هماهنگ با مصالح همه اطراف قضيه باشد ، و مىدانيم مساله ناپسند « ظهار » در عصر جاهليت ، و يا « پسرخواندگى » كه حقوق فرزندان ديگر را تا حد زيادى پايمال مىكرد نه واقعيت عينى داشت و نه قرار دادى حافظ مصلحت عموم بود .\r\nسپس قرآن براى تاكيد بيشتر و روشن ساختن خط صحيح و منطقى اسلام چنين مىافزايد : « آنها را به نام پدرانشان بخوانيد كه اين كار نزد خدا عادلانه تر است » ( * ( ادْعُوهُمْ لآبائِهِمْ هُوَ أَقْسَطُ عِنْدَ اللَّه ) * ) .\r\nتعبير به « اقسط » ( عادلانه تر ) مفهومش اين نيست كه اگر آنها را به نام\r\n","description":"","footnote":"","page_name":" 197 ","page_number":197},
  {"content":"\r\nپدرخوانده‌ها صدا بزنند عادلانه است و به نام پدران واقعى عادلانه تر ، بلكه همانگونه كه بارها گفته‌ايم صيغه « افعل تفضيل » گاه در مواردى به كار مىرود كه وصف در طرف مقابل به هيچوجه وجود ندارد ، مثلا گفته مىشود « انسان احتياط كند و جان خود را به خطر نيندازد بهتر است » مفهوم اين سخن آن نيست كه به خطر انداختن جان خوب است ولى احتياط كردن از آن بهتر مىباشد ، بلكه منظور مقايسه « خوب » و « بد » با يكديگر است .\r\nو براى رفع بهانه‌ها اضافه مىكند : « اگر پدران آنها را نمىشناسيد آنها برادران دينى و موالى شما هستند » ( * ( فَإِنْ لَمْ تَعْلَمُوا آباءَهُمْ فَإِخْوانُكُمْ فِي الدِّينِ وَمَوالِيكُمْ ) * ) .\r\nيعنى عدم شناخت پدران آنها دليل بر اين نمىشود كه نام شخص ديگرى را به عنوان « پدر » بر آنها بگذاريد ، بلكه مىتوانيد آنها را به عنوان برادر دينى يا دوست و هم پيمان خطاب كنيد .\r\n« موالى » جمع « مولا » است ، و مفسران براى آن معانى متعددى ذكر كرده‌اند ، بعضى آن را در اينجا به معنى دوست ، و بعضى به معنى غلام آزاد شده دانسته‌اند ( زيرا بعضى از پسرخوانده‌ها بردگانى بودند كه خريدارى مىشدند ، سپس آزاد مىگشتند و چون مورد توجه صاحبانشان بودند آنها را به عنوان پسر خويش مىخواندند .\r\nتوجه به اين نكته نيز لازم است كه تعبير « مولا » در اين گونه موارد كه طرف برده آزاد شده اى بود از اين جهت بود كه آنها بعد از آزادى رابطه خود را با مالك خود حفظ مىكردند ، رابطه اى كه از نظر حقوقى در پاره اى از جهات جانشين خويشاوندى مىشد و از آن تعبير به « ولاء عتق » مىنمودند .\r\nلذا در روايات اسلامى مىخوانيم كه « زيد بن حارثه » بعد از آن كه پيامبر او را آزاد كرد به عنوان « زيد بن محمد » خوانده مىشد تا اينكه قرآن\r\n","description":"","footnote":"","page_name":" 198 ","page_number":198},
  {"content":"\r\nنازل شد و دستور فوق را آورد ، از آن به بعد پيامبر به او فرمود : تو « زيد بن حارثه » اى ، و مردم او را « مولى رسول اللَّه » مىخواندند ( 1 ) .\r\nو نيز گفته‌اند كه : « ابو حذيفة » غلامى به نام « سالم » داشت ، او را آزاد كرد ، و فرزند خود ناميد ، هنگامى كه آيه فوق نازل شد او را به نام « سالم » مولى ابى حذيفه ناميدند ( 2 ) .\r\nولى از آنجا كه گاه انسان بر اثر عادت گذشته ، يا سبق لسان ، و يا اشتباه در تشخيص نسب افراد ، ممكن است كسى را به غير پدرش نسبت دهد و اين از حوزه اختيار انسان بيرون است ، خداوند عادل و حكيم ، چنين كسى را مجازات نخواهد كرد ، لذا در ذيل آيه مىافزايد : « هر گاه خطايى در اين مورد مرتكب شويد گناهى بر شما نيست » ( * ( وَلَيْسَ عَلَيْكُمْ جُناحٌ فِيما أَخْطَأْتُمْ بِه ) * ) .\r\n« ولى آنچه را از روى عمد و اختيار مىگوئيد مورد مجازات قرار خواهد گرفت » ( * ( وَلكِنْ ما تَعَمَّدَتْ قُلُوبُكُمْ ) * ) ( 3 ) .\r\n« و هميشه خداوند ، غفور و رحيم است » ( * ( وَكانَ اللَّه غَفُوراً رَحِيماً ) * ) .\r\nگذشته‌ها را بر شما مىبخشد ، سهو و نسيان و اشتباه و خطا را مورد عفو قرار مىدهد ، اما هر گاه بعد از نزول اين حكم ، از روى عمد و اختيار مخالفت كنيد و افراد را به غير نام پدرانشان بخوانيد ، و رسم نادرست « پسرخواندگى » و « پدرخواندگى » را ادامه دهيد خداوند بر شما نخواهد بخشيد .\r\nبعضى از مفسران گفته‌اند : موضوع خطا شامل مواردى مىشود كه انسان\r\n\r\n","description":"","footnote":"\r\n( 1 ) « روح المعانى » جلد 21 صفحه 131 ذيل آيه مورد بحث .\r\n( 2 ) « روح البيان » ذيل آيه مورد بحث .\r\n( 3 ) مفسران گفته‌اند كلمه « ما » در اينجا « موصوله » است و از نظر اعراب ، « مبتدا » است و « خبر » آن محذوف است ، و در تقدير چنين بوده : « لكن ما تعمدت قلوبكم فانكم تؤاخذون به » .\r\n","page_name":" 199 ","page_number":199},
  {"content":"\r\nاز روى محبت به كسى مىگويد : پسرم ! ، يا به خاطر احترام مىگويد پدرم ! البته اين سخن صحيح است كه اين تعبيرات گناه نيست ، اما نه به خاطر عنوان خطا ، بلكه به خاطر اينكه اين تعبيرات جنبه كنايه و مجاز دارد و معمولا قرينه آن همراه آن است ، قرآن تعبيرات حقيقى را در اين زمينه نفى مىكند نه مجازى را .\r\nآيه بعد به مساله مهم ديگرى يعنى ابطال نظام « مؤاخات » آن مىپردازد .\r\nتوضيح اينكه : هنگامى كه مسلمانان از مكه به مدينه هجرت كردند و اسلام پيوند و رابطه آنها را با بستگان مشركشان كه در مكه بودند به كلى بريد پيامبر ص به فرمان الهى ، مساله عقد اخوت و پيمان برادرى را در ميان آنها برقرار ساخت .\r\nبه اين ترتيب كه ميان « مهاجران » و « انصار » ( دو به دو ) پيمان اخوت و برادرى منعقد شد ، و آنها همچون دو برادر حقيقى از يكديگر ارث مىبردند ، ولى اين يك حكم موقت و مخصوص به اين حالت فوق العاده بود ، هنگامى كه اسلام گسترش پيدا كرد و ارتباطات گذشته تدريجا بر قرار شد ، ديگر ضرورتى براى ادامه اين حكم نبود .\r\nآيه فوق نازل شد و « نظام مؤاخات » را به طورى كه جانشين نسب شود ابطال كرد و حكم ارث و مانند آن را مخصوص خويشاوندان حقيقى قرار داد .\r\nبنا بر اين نظام اخوت و برادرى هر چند يك نظام اسلامى بود ، ( بر خلاف نظام پسرخواندگى كه يك نظام جاهلى بود ) اما مىبايست پس از بر طرف شدن حالت فوق العاده ابطال گردد و چنين شد .\r\nمنتهى در آيه مورد بحث ، قبل از ذكر اين نكته ، به دو حكم ديگر ، يعنى « اولويت پيامبر ص نسبت به مؤمنين » ، و « بودن زنان پيامبر ص\r\n","description":"","footnote":"","page_name":" 200 ","page_number":200},
  {"content":"\r\nبه منزله مادر « به عنوان مقدمه ، ذكر شده است :\r\nمىفرمايد : « پيامبر نسبت به مؤمنان از خود آنها اولى است » ( * ( النَّبِيُّ أَوْلى بِالْمُؤْمِنِينَ مِنْ أَنْفُسِهِمْ ) * ) .\r\n« و همسران او مادران مؤمنين محسوب مىشوند » ( * ( وَأَزْواجُه أُمَّهاتُهُمْ ) * ) .\r\nبا اينكه پيامبر ص به منزله پدر و همسران او بمنزله مادران مؤمنين هستند ، هيچگاه از آنها ارث نمىبرند ، چگونه مىتوان انتظار داشت كه پسر خوانده‌ها وارث گردند .\r\nسپس مىافزايد « خويشاوندان نسبت به يكديگر ، از مؤمنان و مهاجرين ، در آنچه خدا مقرر داشته است اولى هستند » ( * ( وَأُولُوا الأَرْحامِ بَعْضُهُمْ أَوْلى بِبَعْضٍ فِي كِتابِ اللَّه مِنَ الْمُؤْمِنِينَ وَالْمُهاجِرِينَ ) * ) .\r\nولى با اينحال براى اينكه راه را به كلى به روى مسلمانان نبندد و بتوانند براى دوستان و كسانى كه مورد علاقه آنها هستند چيزى به ارث بگذارند - هر چند از طريق وصيت نسبت به ثلث مال باشد - در پايان آيه اضافه مىكند : « مگر اينكه بخواهيد نسبت به دوستانتان كار نيكى انجام دهيد » اين مانعى ندارد ( * ( إِلَّا أَنْ تَفْعَلُوا إِلى أَوْلِيائِكُمْ مَعْرُوفاً ) * ) .\r\nو در آخرين جمله براى تاكيد همه احكام گذشته ، يا حكم اخير ، مىفرمايد :\r\n« اين حكم در كتاب الهى ( در لوح محفوظ يا در قرآن مجيد ) نوشته شده است » ( * ( كانَ ذلِكَ فِي الْكِتابِ مَسْطُوراً ) * ) .\r\nاين بود خلاصه تفسير آيه فوق اكنون بايد به شرح هر يك از احكام چهار گانه اى كه در اين آيه آمده است بپردازيم :\r\nالف - منظور از اولويت پيامبر نسبت به مؤمنان چيست ؟\r\nقرآن در اين آيه اولويت پيامبر ص را نسبت به مسلمانان بطور مطلق\r\n","description":"","footnote":"","page_name":" 201 ","page_number":201},
  {"content":"\r\nذكر كرده است و مفهومش اين است كه در كليه اختياراتى كه « انسان » نسبت به خويشتن دارد « پيامبر » ص از خود او نيز اولى است .\r\nگرچه بعضى از مفسران آن را به مساله « تدبير امور اجتماعى » و يا « اولويت در مساله قضاوت » و يا « اطاعت فرمان » تفسير كرده‌اند اما در واقع هيچ دليلى بر انحصار در يكى از اين امور سه گانه نداريم .\r\nو اگر مىبينيم در بعضى از روايات اسلامى ، اولويت به مساله « حكومت » تفسير شده ، در حقيقت بيان يكى از شاخه‌هاى اين اولويت است ( 1 ) .\r\nلذا بايد گفت : پيامبر اسلام ص هم در مسائل اجتماعى و هم فردى و خصوصى ، هم در مسائل مربوط به حكومت ، و هم قضاوت و دعوت ، از هر انسانى نسبت به خودش اولى است ، و اراده و خواست او ، مقدم بر اراده و خواست وى مىباشد .\r\nاز اين مساله نبايد تعجب كرد چرا كه پيامبر ص معصوم است و نماينده خدا جز خير و صلاح جامعه و فرد را در نظر نمىگيرد ، هرگز تابع هوى و هوس نيست ، و هيچگاه منافع خود را بر ديگران مقدم نمىشمرد ، بلكه به عكس برنامه او در تضاد منافع همواره ايثارگرى و فداكارى براى امت است .\r\nاين اولويت در حقيقت شاخه اى از اولويت مشيت الهى است ، زيرا ما هر چه داريم از خدا است .\r\nاضافه بر اين انسان هنگامى مىتواند به اوج ايمان برسد كه نيرومندترين علاقه او يعنى عشق به ذات خود را تحت الشعاع عشق به ذات خدا و نمايندگان او قرار دهد .\r\nلذا در حديثى مىخوانيم كه فرمود :\r\nلا يؤمن احدكم حتى يكون هواه\r\n\r\n","description":"","footnote":"\r\n( 1 ) اين روايات در « اصول كافى » و كتاب « علل الشرائع » آمده است ( به تفسير نور الثقلين جلد 4 صفحه 238 و 239 مراجعه فرمائيد ) .\r\n","page_name":" 202 ","page_number":202},
  {"content":"\r\nتبعا لما جئت به :\r\n« هيچيك از شما به حقيقت ايمان نمىرسد مگر زمانى كه خواست او تابع آنچه من از سوى خدا آورده‌ام باشد » ! ( 1 ) .\r\nو نيز در حديث ديگرى چنين آمده :\r\nو الذى نفسى بيده لا يؤمن احدكم حتى اكون احب اليه من نفسه و ماله و ولده و الناس اجمعين :\r\n« قسم به آن كسى كه جانم در دست او است ، هيچيك از شما به حقيقت ايمان نمىرسد مگر زمانى كه من نزد او محبوبتر از خودش و مالش و فرزندش و تمام مردم باشم » ( 2 ) .\r\nو باز از خود آن حضرت نقل شده كه فرمود :\r\nما من مؤمن الا و انا اولى الناس به فى الدنيا و الآخرة :\r\n« هيچ مؤمنى نيست مگر اينكه من در دنيا و آخرت از او نسبت به خودش اولى هستم » ( 3 ) .\r\nقرآن نيز در آيه 36 همين سوره ( احزاب ) مىگويد : ما كانَ لِمُؤْمِنٍ وَلا مُؤْمِنَةٍ إِذا قَضَى اللَّه وَرَسُولُه أَمْراً أَنْ يَكُونَ لَهُمُ الْخِيَرَةُ مِنْ أَمْرِهِمْ : « هيچ مرد با ايمان و زن با ايمانى نمىتواند هنگامى كه خدا و پيامبرش حكمى كند در برابر آن از خودشان اختيارى داشته باشند » .\r\nباز تاكيد مىكنيم اين سخن مفهومش اين نيست كه خداوند بندگانش را در بست تسليم تمايلات يك فرد كرده باشد ، بلكه با توجه به اينكه پيامبر ص داراى مقام عصمت است و به مصداق ما يَنْطِقُ عَنِ الْهَوى إِنْ هُوَ إِلَّا وَحْيٌ يُوحى ( نجم - 3 و 4 ) هر چه مىگويد سخن خدا است ، و از ناحيه او است ، و حتى از پدر هم دلسوزتر و مهربانتر است .\r\nاين اولويت در حقيقت در مسير منافع مردم ، هم در جنبه‌هاى حكومت و تدبير جامعه اسلامى ، و هم در مسائل شخصى و فردى است .\r\n\r\n","description":"","footnote":"\r\n( 1 و 2 ) « تفسير فى ظلال » ذيل آيات مورد بحث .\r\n( 3 ) « صحيح بخارى » جلد 6 صفحه 145 ( تفسير سوره احزاب ) و مسند احمد حنبل جلد 2 صفحه 334 .\r\n","page_name":" 203 ","page_number":203},
  {"content":"\r\nبه همين دليل بسيار مىشود كه اين اولويت ، مسئوليتهاى سنگينى بر دوش پيامبر مىگذارد ، لذا در روايت معروفى كه در منابع شيعه و اهل سنت وارد شده مىخوانيم : پيامبر ص فرمود :\r\nانا اولى بكل مؤمن من نفسه ، و من ترك مالا فللوارث و من ترك دينا او ضياعا فالى و على :\r\n« من از هر مؤمنى نسبت به او اولى هستم ، كسى كه مالى از خود بگذارد براى وارث او است ، و كسى كه بدهكار از دنيا برود و يا فرزند و عيالى بگذارد كفالت آنها بر عهده من است » ( 1 ) ( بايد توجه داشت كه « ضياع » در اينجا به معنى فرزندان و يا عيالى است كه بدون سرپرست مانده‌اند ، و تعبير به « دين » قبل از آن نيز قرينه روشنى بر اين معنى مىباشد ، زيرا منظور داشتن بدهى بدون مال است ) .\r\nب - حكم دوم در زمينه همسران پيامبر است كه آنها به منزله مادر براى همه مؤمنان محسوب مىشوند ، البته مادر معنوى و روحانى ، همانگونه كه پيامبر ص پدر روحانى و معنوى امت است .\r\nاين ارتباط و پيوند معنوى ، تنها تاثيرش مساله « حفظ احترام » و « حرمت ازدواج » با زنان پيامبر بود ، چنان كه در آيات همين سوره ، حكم صريح تحريم ازدواج با آنها بعد از رحلت پيامبر ص آمده است ، و گر نه از نظر مساله ارث و همچنين ساير محرمات « نسبى » و « سببى » ، كمترين اثرى ندارد ، يعنى مسلمانان حق داشتند ، با دختران پيامبر ازدواج كنند ، در حالى كه هيچكس با دختر مادر خود نمىتواند ازدواج كند ، و نيز مساله محرميت و نگاه كردن به همسران پيامبر براى هيچكس جز محارم آنها مجاز نبود .\r\n\r\n","description":"","footnote":"\r\n( 1 ) در وسائل الشيعه ، جلد 17 صفحه 551 ، اين سخن از امام صادق ( ع ) از پيامبر گرامى اسلام ( ص ) نقل شده ، و همين مضمون با تفاوت مختصرى در تفسير قرطبى و روح المعانى ذيل آيات مورد بحث آمده است ، در صحيح بخارى نيز جلد 6 صفحه 145 ( تفسير سوره احزاب ) آمده .\r\n","page_name":" 204 ","page_number":204},
  {"content":"\r\nدر حديثى مىخوانيم كه زنى به عايشه گفت : يا امه ! : « اى مادر » ! عايشه پاسخ داد : لست لك بام ، انما انا ام رجالكم ! : « من مادر تو نيستم مادر مردان شما هستم » ( 1 ) .\r\nاشاره به اينكه هدف از اين تعبير ، حرمت تزويج است ، و اين تنها در مورد مردان امت صادق است .\r\nولى همانگونه كه گفتيم غير از مساله ازدواج موضوع احترام و بزرگداشت نيز مطرح است ، و لذا زنان مسلمان نيز مىتوانستند به عنوان احترام همسران پيامبر ص را مادر خود خطاب كنند .\r\nشاهد اين سخن آنكه قرآن مىگويد : « * ( النَّبِيُّ أَوْلى بِالْمُؤْمِنِينَ مِنْ أَنْفُسِهِمْ ) * » اولويت پيامبر نسبت به همه زنان و مردان است و ضمير جمله بعد نيز به همين عنوان بر مىگردد كه مفهوم گسترده اى دارد ، لذا در عبارتى كه از « ام سلمه » ( يكى ديگر از همسران پيامبر نقل شده ) مىخوانيم كه مىگويد انا ام الرجال منكم و النساء : « من مادر مردان و زنان شما هستم » ( 2 ) .\r\nدر اينجا سؤالى مطرح است و آن اينكه آيا تعبير « * ( أَزْواجُه أُمَّهاتُهُمْ ) * » :\r\n« همسران پيامبر مادران مؤمنين محسوب مىشوند » با چيزى كه در چند آيه قبل گذشت تضاد ندارد ؟ زيرا در آنجا مىفرمايد : « كسانى كه گاهى همسرانشان را بمنزله مادر خود قرار مىدهند ، سخن باطلى مىگويند ، مادر آنها فقط كسى است كه از او متولد شده‌اند » با اين حال چگونه همسران پيامبر كه مسلمانان از آنان متولد نشده‌اند مادر محسوب مىشوند ؟\r\nدر پاسخ اين سؤال بايد به اين نكته توجه كرد كه خطاب مادر به يك زن يا بايد از نظر جسمانى باشد يا روحانى ، اما از نظر جسمانى تنها در صورتى اين\r\n\r\n","description":"","footnote":"\r\n( 1 ) « مجمع البيان » و « روح المعانى » ذيل آيات مورد بحث .\r\n( 2 ) « روح المعانى » ذيل آيات مورد بحث .\r\n","page_name":" 205 ","page_number":205},
  {"content":"\r\nمعنى واقعيت دارد كه انسان از او متولد شده باشد ، و اين همان است كه در آيات پيشين آمده كه مادر جسمانى انسان تنها كسى است كه از او متولد شده است ، و اما پدر يا مادر روحانى كسى است كه يك نوع حق معنوى بر او داشته باشد ، همچون پيامبر ص كه پدر روحانى امت محسوب مىشود ، و هم به خاطر او همسرانش احترام مادر را دارند .\r\nايرادى كه به اعراب جاهلى در مورد « ظهار » متوجه مىشد اين بود كه وقتى همسران خود را مادر خطاب مىكردند مسلما منظور آنها مادر معنوى نبود ، بلكه منظورشان اين بود كه آنها به منزله مادر جسمانى هستند ، لذا آن را يك نوع طلاق مىشمردند ، و مىدانيم مادر جسمانى با الفاظ درست نمىشود ، بلكه شرط آن تولد جسمانى است ، بنا بر اين سخن آنها سخن منكر و زور و باطل بود .\r\nولى در مورد همسران پيامبر ص اگر چه آنها مادر جسمانى نيستند ، ولى به احترام پيامبر ص مادر روحانيند ، و احترام يك مادر را دارند .\r\nو اگر مىبينيم كه قرآن در آيات آينده ازدواج با همسران پيامبر ص را تحريم كرده آن نيز يكى از شئون احترام آنها و احترام پيامبر ص است ، چنان كه توضيح آن بطور مشروح به خواست خدا خواهد آمد .\r\nالبته نوع سومى از مادر در اسلام به عنوان مادر رضاعى وجود دارد كه در آيه 23 سوره نساء به آن اشاره شده ( وَأُمَّهاتُكُمُ اللَّاتِي أَرْضَعْنَكُمْ . . . ) ولى آن در حقيقت يكى از شاخه‌هاى مادر جسمانى مىباشد .\r\nج - سومين حكم ، مساله اولويت خويشاوندان در مورد ارث نسبت به ديگران است ، زيرا در آغاز اسلام كه مسلمانان بر اثر هجرت پيوند خود را با بستگانشان گسسته بودند قانون ارث بر اساس « هجرت » و « مؤاخات » تنظيم شد ، يعنى مهاجرين از يكديگر ، و يا از انصار كه با آنها پيوند برادرى بسته بودند ارث مىبردند ، اين يك حكم موقتى بود كه با وسعت يافتن اسلام و بر قرار شدن بسيارى\r\n","description":"","footnote":"","page_name":" 206 ","page_number":206},
  {"content":"\r\nاز ارتباطات گذشته خويشاوندى ، بر اثر اسلام آوردن آنها ، ديگر ادامه اين حكم ضرورتى نداشت ( توجه داشته باشيد سوره احزاب در سال پنجم هجرت سال جنگ احزاب نازل شده ) .\r\nلذا آيه فوق نازل شد و اولويت اولوا الارحام ( خويشاوندان ) را نسبت به ديگران تثبيت كرد .\r\nالبته قرائنى در دست است كه منظور از اولويت در اينجا اولويت الزامى است ، نه استحبابى ، زيرا هم اجماع علماى اسلام بر اين معنى است ، و هم روايات زيادى كه در منابع اسلامى وارد شده اين موضوع را اثبات مىكند .\r\nدر اينجا به اين نكته نيز بايد دقيقا توجه كرد كه اين آيه در صدد بيان اولويت خويشاوندان در برابر بيگانگان است ، نه بيان اولويت طبقات سه گانه ارث نسبت به يكديگر ، و به تعبير ديگر در اينجا « مفضل عليهم » مؤمنان و مهاجرانند كه در متن قرآن آمده ( * ( مِنَ الْمُؤْمِنِينَ وَالْمُهاجِرِينَ ) * ) .\r\nبنا بر اين مفهوم آيه چنين مىشود : « خويشاوندان از نظر ارث بردن بعضى از بعضى ديگر اولى از غير خويشاوندانند ، و اما اينكه خويشاوندان چگونه ارث مىبرند ؟ و بر چه معيار و ضابطه اى است ؟ قرآن در اينجا از اين معنى ساكت است ، هر چند در آيات سوره نساء از آن مشروحا بحث نموده است ( 1 ) .\r\nد - چهارمين حكمى كه به صورت يك استثناء در آيه فوق آمده مساله\r\n\r\n","description":"","footnote":"\r\n( 1 ) بنا بر اين استدلال بعضى از فقهاء به اين تعبير براى اولويت طبقات ارث نسبت به يكديگر درست به نظر نمىرسد ، گويا حرف « ب » در * ( أَوْلى بِبَعْضٍ ) * سبب چنين اشتباهى شده ، و گمان كرده‌اند « مفضل عليهم » در اينجا همان بعض است ، در حالى كه قرآن صريحا « مفضل عليه » * ( مِنَ الْمُؤْمِنِينَ وَالْمُهاجِرِينَ ) * آورده است ، آرى تعبير به * ( أُولُوا الأَرْحامِ ) * به تنهايى مىتواند اين اشعار را داشته باشد كه معيار ارث خويشاوندى است ، و هر قدر درجه خويشاوندى بالا برود حق تقدم خواهد بود ( دقت كنيد ) .\r\n","page_name":" 207 ","page_number":207},
  {"content":"\r\nبهره مند نمودن دوستان و افراد مورد علاقه از اموالى است كه انسان از خود به يادگار مىگذارد ، كه با جمله * ( إِلَّا أَنْ تَفْعَلُوا إِلى أَوْلِيائِكُمْ مَعْرُوفاً ) * ( مگر اينكه بخواهيد به دوستانتان نيكى كنيد ) بيان شده است ، و مصداق روشن آن همان حكم وصيت است كه انسان مىتواند در يك سوم از اموالش در باره هر كس مايل باشد انجام دهد .\r\nبه اين ترتيب هنگامى كه اساس ارث بر پايه خويشاوندى گذارده شد و جانشين پيوندهاى گذشته گرديد باز ارتباط انسان به كلى از دوستان مورد علاقه و برادران مسلمان او قطع نمىشود ، منتها از نظر كيفيت و كميت بسته به ميل خود انسان است ، ولى در هر حال مشروط به اين مىباشد كه زائد بر ثلث مال نگردد و البته اگر انسان از وصيت كردن صرفنظر كند همه اموال او بين خويشاوندانش طبق قانون ارث تقسيم مىگردد و ثلثى براى او منظور نخواهد شد ( 1 ) .\r\n\r\nنكته :\r\nروايات زيادى از ائمه اهل بيت ع در تفسير آيه فوق در مورد * ( أُولُوا الأَرْحامِ ) * نقل شده كه در قسمتى از آنها اين آيه به مساله « ارث اموال » تفسير شده ، همانگونه كه معروف در ميان مفسران است ، در حالى كه در قسمت ديگر به مساله « ارث خلافت و حكومت » در خاندان پيامبر و ائمه اهل بيت ع تفسير\r\n\r\n","description":"","footnote":"\r\n( 1 ) جمعى از مفسران معتقدند كه استثناء در جمله * ( إِلَّا أَنْ تَفْعَلُوا ) * . . . استثناء منقطع است ، چرا كه حكم « وصيت » از حكم « ارث » جدا است ، ولى به عقيده ما مانعى ندارد كه استثناء در اينجا متصل بوده باشد چرا كه جمله * ( وَأُولُوا الأَرْحامِ ) * . . . دليل بر اين است كه خويشاوندان نسبت به اموالى كه از ميت باقى مىماند نسبت به بيگانگان اولى هستند ، مگر در صورتى كه وصيتى كرده باشد در اين صورت « موصى له » در محدوده ثلث از خويشاوندان اولى است ، اين در حقيقت شبيه استثناهايى است كه در آيات ارث به صورت « * ( مِنْ بَعْدِ وَصِيَّةٍ ) * . . . آمده است .\r\n","page_name":" 208 ","page_number":208},
  {"content":"\r\nگرديده .\r\nاز جمله در حديثى از امام صادق ع مىخوانيم كه وقتى از تفسير اين آيه سؤال كردند اما ع فرمود : « اين در باره فرزندان حسين ع نازل شده ، و هنگامى كه راوى سؤال كرد آيا اين در باره ارث اموال نيست ؟ امام فرمود نه در باره حكومت و ولايت است » ( 1 ) .\r\nبديهى است منظور از اين احاديث نفى مساله ارث اموال نيست ، بلكه منظور توجه دادن به اين نكته است كه ارث مفهوم وسيعى دارد كه هم ارث اموال را شامل مىشود و هم ارث خلافت و ولايت را .\r\nاين توارث هيچگونه شباهتى با مساله توارث سلطنت در سلسله پادشاهان ندارد ، اينجا توارثى است بخاطر شايستگىها و لياقتها و لذا در ميان فرزندان امامان تنها شامل حال كسانى مىشد كه داراى اين شايستگى بودند ، درست شبيه آنچه ابراهيم ع براى فرزندان خود از خدا مىخواهد ، و خداوند به او مىگويد :\r\nامامت و ولايت من به آن گروه از فرزندان تو كه در صف ظالمان قرار داشته‌اند نمىرسد بلكه مخصوص پاكان آنها است .\r\nو نيز شبيه چيزى است كه در زيارات در مقابل قبور شهيدان راه خدا از جمله در مقابل قبر امام حسين ع مىگوئيم : سلام بر تو اى حسينى كه وارث آدم ، وارث نوح ، وارث ابراهيم ، و وارث موسى و عيسى و محمدى . . . كه اين ارثى است در جنبه‌هاى اعتقادى و اخلاقى و معنوى و روحانى .\r\n\r\n","description":"","footnote":"\r\n( 1 ) اين احاديث را مرحوم سيد هاشم بحرانى در « تفسير برهان » جلد 3 صفحه 292 و 293 نقل كرده از جمله حديث فوق و حديث 16 از اين سلسله احاديث است .\r\n","page_name":" 209 ","page_number":209},
  {"content":"\r\n\r\n[ سوره الأحزاب ‹ 33 › : آيات 7 تا 8 
  ]\r\nوَ إِذْ أَخَذْنا مِنَ النَّبِيِّينَ مِيثاقَهُمْ وَمِنْكَ وَمِنْ نُوحٍ وَإِبْراهِيمَ وَمُوسى وَعِيسَى ابْنِ مَرْيَمَ وَأَخَذْنا مِنْهُمْ مِيثاقاً غَلِيظاً ‹ 7 › لِيَسْئَلَ الصَّادِقِينَ عَنْ صِدْقِهِمْ وَأَعَدَّ لِلْكافِرِينَ عَذاباً أَلِيماً ‹ 8 ›\r\n\r\nترجمه :\r\n7 - به خاطر بياور هنگامى را كه از پيامبران پيمان گرفتيم ، و از تو و از نوح و ابراهيم و موسى و عيسى بن مريم ، و از همه آنها پيمان محكمى گرفتيم ( كه در اداى مسئوليت تبليغ و رسالت و رهبرى كوتاهى نكنند ) .\r\n8 - تا خدا از صدق راستگويان سؤال كند و براى كافران عذاب دردناك آماده ساخته است .\r\n\r\nتفسير : پيمان محكم الهى\r\nاز آنجا كه در آيات گذشته اختيارات وسيع و گسترده پيامبر اسلام ص تحت عنوان « * ( النَّبِيُّ أَوْلى بِالْمُؤْمِنِينَ مِنْ أَنْفُسِهِمْ ) * » بيان شد ، آيات مورد بحث وظائف سنگين پيامبر ص و سائر پيامبران بزرگ را بيان مىكند ، زيرا مىدانيم همواره اختيارات توأم با مسئوليتها است ، و هر جا « حقى » وجود دارد « تكليفى » در مقابل آن نيز هست كه اين دو هرگز از هم جدا نمىشوند ، بنا بر اين اگر پيامبر اسلام ص حق وسيعى دارد تكليف و مسئوليت سنگينى نيز در برابر آن قرار داده شده .\r\n","description":"","footnote":"","page_name":" 210 ","page_number":210},
  {"content":"\r\nنخست مىفرمايد : « به خاطر بياور هنگامى را كه از پيامبران پيمان گرفتيم و همچنين از تو و از * ( نُوحٍ وَإِبْراهِيمَ وَمُوسى وَعِيسَى ) * بن مريم ، آرى از همه آنها پيمان شديد و محكمى گرفتيم » ( * ( وَإِذْ أَخَذْنا مِنَ النَّبِيِّينَ مِيثاقَهُمْ وَمِنْكَ وَمِنْ نُوحٍ وَإِبْراهِيمَ وَمُوسى وَعِيسَى ابْنِ مَرْيَمَ وَأَخَذْنا مِنْهُمْ مِيثاقاً غَلِيظاً ) * ) .\r\nبه اين ترتيب نخست تمام پيامبران را در مساله ميثاق مطرح مىكند ، سپس از پنج پيامبر اولوا العزم نام مىبرد كه در آغاز آنها شخص پيامبر اسلام به خاطر شرافت و عظمتى كه دارد آمده است ، و بعد از او چهار پيامبر اولوا العزم ديگر به ترتيب زمان ظهور ( نوح و ابراهيم و موسى و عيسى ع ) ذكر شده‌اند .\r\nاين نشان مىدهد كه پيمان مزبور پيمانى همگانى بوده كه از تمام انبياء گرفته شده ، هر چند پيامبران اولوا العزم به طور مؤكدترى در برابر اين پيمان متعهد بوده‌اند ، پيمانى كه با جمله * ( أَخَذْنا مِنْهُمْ مِيثاقاً غَلِيظاً ) * تاكيد فوق العاده آن بيان شده است ( 1 ) .\r\nمهم اين است بدانيم اين چه پيمان مؤكدى بوده كه پيامبران همه زير بار آن هستند ، در اينجا مفسران سخنان گوناگونى دارند كه مىتوان گفت همه آنها شاخه‌هاى مختلف يك اصل كلى است ، و آن ادا كردن مسئوليت تبليغ و رسالت و رهبرى و هدايت مردم در تمام زمينه‌ها و ابعاد است .\r\nآنها موظف بودند همه انسانها را قبل از هر چيز به سوى توحيد دعوت كنند .\r\nو نيز موظف بودند يكديگر را تاييد نمايند ، و پيامبران پيشين امتهاى خود را براى پذيرش پيامبران بعد آماده سازند ، همانگونه كه پيامبران بعد دعوت پيامبران پيشين را تصديق و تاكيد نمايند .\r\n\r\n","description":"","footnote":"\r\n( 1 ) ميثاق - چنان كه راغب در مفردات مىگويد : به معنى پيمان مؤكدى است كه توأم با سوگند و عهد بوده باشد ، بنا بر اين ذكر « غليظا » در آيه تاكيدى است افزون بر اين معنى .\r\n","page_name":" 211 ","page_number":211},
  {"content":"\r\nخلاصه ، دعوت همه به يك سو باشد و همگى يك حقيقت را تبليغ كنند ، و امتها را زير پرچم واحدى گرد آورند .\r\nشاهد اين سخن را در سائر آيات قرآن نيز مىتوان يافت ، در آيه 81 سوره آل عمران مىخوانيم : وَإِذْ أَخَذَ اللَّه مِيثاقَ النَّبِيِّينَ لَما آتَيْتُكُمْ مِنْ كِتابٍ وَحِكْمَةٍ ثُمَّ جاءَكُمْ رَسُولٌ مُصَدِّقٌ لِما مَعَكُمْ لَتُؤْمِنُنَّ بِه وَلَتَنْصُرُنَّه قالَ أَ أَقْرَرْتُمْ وَأَخَذْتُمْ عَلى ذلِكُمْ إِصْرِي قالُوا أَقْرَرْنا قالَ فَاشْهَدُوا وَأَنَا مَعَكُمْ مِنَ الشَّاهِدِينَ :\r\n« ( به خاطر بياوريد ) هنگامى را كه خداوند پيمان مؤكد از پيامبران ( و پيروان آنها ) گرفت كه هر گاه كتاب و دانش به شما دادم سپس پيامبرى به سوى شما آمد كه آنچه را با شما است تصديق مىكند به او ايمان بياوريد ، و او را يارى كنيد ، سپس ( خداوند ) به آنها گفت : آيا اقرار به اين موضوع داريد ؟\r\nو پيمان مؤكد بر آن بسته‌ايد ؟ گفتند ( آرى ) اقرار داريم ، ( خداوند به آنها ) فرمود : ( بر اين پيمان مقدس ) گواه باشيد من هم با شما گواهم « ! نظير همين معنى در آيه 187 سوره آل عمران نيز آمده است و در آن صريحا مىگويد خداوند از اهل كتاب پيمان گرفته بود كه آيات الهى را براى مردم تبيين كنند ، و هرگز آن را كتمان ننمايند .\r\nبه اين ترتيب خداوند هم از پيامبران پيمان مؤكد گرفته كه مردم را دعوت به توحيد اللَّه و توحيد آئين حق و اديان آسمانى نمايند و هم از علماى اهل كتاب كه آنان نيز تا آنجا كه در توان دارند در تبيين آئين الهى بكوشند و از كتمان بپرهيزند .\r\nآيه بعد هدف از بعثت انبياء و پيمان مؤكدى را كه از آنها گرفته شده است چنين بيان مىكند : « هدف اين است كه خداوند از صدق راستگويان پرسش كند و براى كافران عذاب دردناك آماده ساخته است » ( * ( لِيَسْئَلَ الصَّادِقِينَ عَنْ\r\n","description":"","footnote":"","page_name":" 212 ","page_number":212},
  {"content":"\r\n* ( صِدْقِهِمْ وَأَعَدَّ لِلْكافِرِينَ عَذاباً أَلِيماً ) * ) .\r\nدر اينكه منظور از « صادقين » در اينجا چه كسانى هستند ؟ و اين سؤال چه سؤالى است ؟ مفسران تفسيرهاى فراوانى دارند ، اما آنچه هماهنگ با آيات اين سوره و آيات ديگر قرآن به نظر مىرسد ، اين است كه منظور مؤمنانى است كه صدق ادعاى خود را در عمل اثبات كرده‌اند ، و به تعبير ديگر از ميدان آزمايش و امتحان الهى سرفراز به در آمده‌اند .\r\nشاهد اين سخن اينكه :\r\nاولا « صادقين » در اينجا در مقابل « كافرين » قرار گرفته و از قرينه مقابله اين معنى به خوبى استفاده مىشود .\r\nثانيا - در آيه 23 همين سوره ( احزاب ) چنين مىخوانيم : مِنَ الْمُؤْمِنِينَ رِجالٌ صَدَقُوا ما عاهَدُوا اللَّه عَلَيْه : « گروهى از مؤمنان كسانى هستند كه در عهد و پيمانى كه با خدا بسته‌اند صادقند و بر سر پيمان خود ايستادند » بلا فاصله در آيه 24 مىفرمايد : لِيَجْزِيَ اللَّه الصَّادِقِينَ بِصِدْقِهِمْ وَيُعَذِّبَ الْمُنافِقِينَ إِنْ شاءَ أَوْ يَتُوبَ عَلَيْهِمْ : « هدف اين است كه صادقين را در برابر صدقشان پاداش دهد ، و منافقين را هر گاه بخواهد عذاب كند و يا توبه آنها را بپذيرد .\r\nثالثا در آيه 15 حجرات و 8 حشر « صادقين » به خوبى معرفى شده‌اند در حجرات چنين مىخوانيم : إِنَّمَا الْمُؤْمِنُونَ الَّذِينَ آمَنُوا بِاللَّه وَرَسُولِه ثُمَّ لَمْ يَرْتابُوا وَجاهَدُوا بِأَمْوالِهِمْ وَأَنْفُسِهِمْ فِي سَبِيلِ اللَّه أُولئِكَ هُمُ الصَّادِقُونَ :\r\n« مؤمنان واقعى كسانى هستند كه ايمان به خدا و رسولش آورده‌اند و با مال و جان در راه خدا جهاد كرده‌اند ، اينها صادقين هستند » .\r\nو در سوره حشر مىفرمايد : لِلْفُقَراءِ الْمُهاجِرِينَ الَّذِينَ أُخْرِجُوا مِنْ دِيارِهِمْ وَأَمْوالِهِمْ يَبْتَغُونَ فَضْلًا مِنَ اللَّه وَرِضْواناً وَيَنْصُرُونَ اللَّه وَرَسُولَه أُولئِكَ هُمُ الصَّادِقُونَ : « غنائمى كه بدون جنگ به دست مسلمانان مىافتد متعلق به فقراى\r\n","description":"","footnote":"","page_name":" 213 ","page_number":213},
  {"content":"\r\nمهاجرين است همانها كه از خانه‌ها و اموالشان بيرون رانده شدند ، در حالى كه خواستار فضل پروردگار و رضاى او بودند ، همانها كه خدا و رسولش را يارى مىكنند ، آنها صادقين هستند » .\r\nبه اين ترتيب روشن است كه منظور از « صادقين » كسانى مىباشند كه در ميدان حمايت از آئين خدا ، و جهاد و ايستادگى در برابر مشكلات ، و بذل جان و مال ، صداقت و راستگويى خود را به ثبوت رسانده‌اند ( 1 ) .\r\nاما اينكه منظور از « سؤال كردن از صدق صادقين » چيست ؟ با توجه به آنچه در بالا گفتيم روشن است ، منظور اين است كه آيا در اعمال خود اخلاص نيت و صدق ادعاى خويش را به ثبوت مىرسانند يا نه ؟ در انفاق ، در جهاد ، در شكيبايى در برابر مشكلات و مخصوصا سختيهاى ميدان جنگ .\r\nاين سؤال در كجا صورت مىگيرد ؟ ظاهر آيه اين است كه در قيامت در دادگاه عدل پروردگار ، آيات متعددى از قرآن نيز از تحقق چنين سؤالى در قيامت به طور كلى خبر مىدهد ، ولى اين احتمال نيز وجود دارد كه سؤال ، جنبه سؤال عملى داشته باشد ، و در دنيا صورت گيرد ، چرا كه با بعثت انبياء همه مدعيان ايمان در زير سؤال قرار مىگيرند ، و عمل آنها پاسخى است به اين سؤال كه آيا در دعوى خود صادق هستند ؟ !\r\n\r\n","description":"","footnote":"\r\n( 1 ) جمعى از مفسران احتمال ديگرى در معنى آيه داده‌اند كه منظور از « صادقين » در اينجا خود پيامبران هستند كه از آنان در قيامت سؤال مىشود تا چه اندازه به پيمان خود عمل كردند ؟ ولى شواهد سه گانه اى كه در بالا ذكر كرديم ، اين تفسير را نفى مىكند ، اين احتمال نيز داده شده است كه منظور اعم از « پيامبران » و « مؤمنان » مىباشد ، اما تفسيرى كه در بالا ذكر شد با آيات اين سوره و ساير آيات قرآن هماهنگتر است .\r\n","page_name":" 214 ","page_number":214},
  {"content":"\r\n\r\n[ سوره الأحزاب ‹ 33 › : آيات 9 تا 11 
  ]\r\nيا أَيُّهَا الَّذِينَ آمَنُوا اذْكُرُوا نِعْمَةَ اللَّه عَلَيْكُمْ إِذْ جاءَتْكُمْ جُنُودٌ فَأَرْسَلْنا عَلَيْهِمْ رِيحاً وَجُنُوداً لَمْ تَرَوْها وَكانَ اللَّه بِما تَعْمَلُونَ بَصِيراً ‹ 9 › إِذْ جاؤُكُمْ مِنْ فَوْقِكُمْ وَمِنْ أَسْفَلَ مِنْكُمْ وَإِذْ زاغَتِ الأَبْصارُ وَبَلَغَتِ الْقُلُوبُ الْحَناجِرَ وَتَظُنُّونَ بِاللَّه الظُّنُونَا ‹ 10 › هُنالِكَ ابْتُلِيَ الْمُؤْمِنُونَ وَزُلْزِلُوا زِلْزالًا شَدِيداً ‹ 11 ›\r\n\r\nترجمه :\r\n9 - اى كسانى كه ايمان آورده‌ايد نعمت خدا را بر خودتان به ياد آوريد در آن هنگام كه لشكرهاى ( عظيمى ) به سراغ شما آمدند ، ولى ما باد و طوفان سختى بر آنها فرستاديم و لشكريانى كه آنها را نمىديديد ( و به اين وسيله آنها را در هم شكستيم ) و خداوند به آنچه انجام مىدهيد بينا است .\r\n10 - به خاطر بياوريد زمانى را كه آنها از طرف بالا و پائين ( شهر ) شما وارد شدند ( و مدينه را محاصره كردند ) و زمانى را كه چشمها از شدت وحشت خيره شده بود ، و جانها به لب رسيده بود ، و گمانهاى گوناگون بدى به خدا مىبرديد ! 11 - در آنجا مؤمنان آزمايش شدند و تكان سختى خوردند .\r\n","description":"","footnote":"","page_name":" 215 ","page_number":215},
  {"content":"\r\n\r\nتفسير : آزمايش بزرگ الهى در ميدان احزاب\r\nاين آيات و چندين آيه بعد از آن كه مجموعا هفده آيه را تشكيل مىدهد پيرامون يكى از بزرگترين آزمونهاى الهى در مورد « مؤمنان » و « منافقان » و امتحان صدق گفتار آنها در عمل - كه در آيات گذشته از آن بحث شد - سخن مىگويد .\r\nاين آيات از يكى از مهمترين حوادث تاريخ اسلام ، يعنى جنگ احزاب ، بحث مىكند ، جنگى كه در حقيقت نقطه عطفى در تاريخ اسلام بود و كفه موازنه قوا را در ميان اسلام و كفر به نفع مسلمين بر هم زد و پيروزى در آن كليدى بود براى پيروزيهاى بزرگ آينده ، و در حقيقت كمر دشمنان در اين غزوه شكست و بعد از آن نتوانستند كار مهمى صورت دهند .\r\nجنگ « احزاب » چنان كه از نامش پيدا است مبارزه همه جانبه اى از ناحيه عموم دشمنان اسلام و گروه‌هاى مختلفى بود كه با پيشرفت اين آئين منافع نامشروعشان به خطر مىافتاد .\r\nنخستين جرقه جنگ از ناحيه گروهى از يهود « بنى نضير » روشن شد كه به مكه آمدند و طايفه « قريش » را به جنگ با پيامبر ص تشويق كردند و به آنها قول دادند تا آخرين نفس در كنارشان مىايستند ، سپس به سراغ قبيله « غطفان » رفتند ، و آنها را نيز آماده كارزار كردند .\r\nاين قبائل از همپيمانان خود مانند قبيله « بنى اسد » و « بنى سليم » ، نيز دعوت كردند ، و چون همگى خطر را احساس كرده بودند ، دست به دست هم دادند تا كار اسلام را براى هميشه يكسره كنند ، پيامبر ص را به قتل برسانند ، مسلمين را در هم بكوبند ، مدينه را غارت كنند ، و چراغ اسلام را خاموش سازند .\r\n","description":"","footnote":"","page_name":" 216 ","page_number":216},
  {"content":"\r\nمسلمانان كه خود را در برابر اين گروه عظيم ديدند به فرمان پيامبر ص به شور نشستند و قبل از هر چيز با پيشنهاد سلمان فارسى ، اطراف مدينه را خندقى كندند تا دشمن به آسانى نتواند از آن عبور كند و شهر را مورد تاخت و تاز قرار دهد ( و به همين جهت يكى از نامهاى اين جنگ ، جنگ خندق است ) .\r\nلحظات بسيار سخت و خطرناكى بر مسلمانان گذشت ، جانها به لب رسيده بود ، منافقين در ميان لشكر اسلام سخت به تكاپو افتاده بودند ، جمعيت انبوه دشمن و كمى لشگريان اسلام در مقابل آنها ( تعداد لشكر كفر را ده هزار ، و لشكر اسلام را سه هزار نفر نوشته‌اند ) و آمادگى آنها از نظر تجهيزات جنگى و فراهم كردن وسائل لازم ، آينده سخت و دردناكى را در برابر چشم مسلمانان مجسم مىساخت .\r\nولى خدا مىخواست در اينجا آخرين ضربه بر پيكر كفر فرود آيد ، صف منافقين را نيز از صفوف مسلمين مشخص سازد ، توطئه گران را افشا كند ، و مسلمانان راستين را سخت در بوته آزمايش قرار دهد .\r\nسرانجام اين غزوه - چنان كه شرح آن خواهد آمد - به پيروزى مسلمانان تمام شد ، طوفانى سخت به فرمان خدا وزيدن گرفت ، خيمه و خرگاه و زندگى كفار را در هم ريخت ، رعب و وحشت شديدى در قلب آنها افكند ، و نيروهاى غيبى فرشتگان به يارى مسلمانان فرستاد .\r\nقدرتنمائيهاى شگرفى همچون قدرتنمايى امير مؤمنان على ع در برابر عمرو بن عبد ود بر آن افزوده شد ، و مشركان بى آنكه بتوانند كارى انجام دهند پا به فرار گذاردند .\r\nآيات هفده گانه فوق نازل شد و با تحليلهاى كوبنده و افشاگرانه خود به عاليترين وجه از اين حادثه مهم براى پيروزى نهايى اسلام و كوبيدن منافقان بهره گيرى كرد .\r\n","description":"","footnote":"","page_name":" 217 ","page_number":217},
  {"content":"\r\nاين دورنمايى بود از جنگ احزاب كه در سال پنجم هجرى واقع شد ( 1 ) .\r\nاز اينجا به سراغ تفسير آيات مىرويم و ساير جزئيات اين غزوه را به بحث نكات وا مىگذاريم .\r\nقرآن اين ماجرا را نخست در يك آيه خلاصه مىكند سپس در 16 آيه ديگر به بيان خصوصيات آن مىپردازد .\r\nمىگويد : « اى كسانى كه ايمان آورده‌ايد نعمت بزرگ خدا را بر خودتان به ياد آوريد در آن هنگام كه لشكرهاى ( عظيمى ) به سراغ شما آمدند » ( * ( يا أَيُّهَا الَّذِينَ آمَنُوا اذْكُرُوا نِعْمَةَ اللَّه عَلَيْكُمْ إِذْ جاءَتْكُمْ جُنُودٌ ) * ) .\r\n« ولى ما باد و طوفانى بر آنها فرستاديم و لشكريانى كه آنها را نمىديديد ، و به اين وسيله آنها را در هم كوبيديم » ( * ( فَأَرْسَلْنا عَلَيْهِمْ رِيحاً وَجُنُوداً لَمْ تَرَوْها ) * ) .\r\n« و خداوند به تمام كارهايى كه انجام مىدهيد ( و كارهايى كه هر گروه در اين ميدان بزرگ انجام دادند ) بصير و بينا است » ( * ( وَكانَ اللَّه بِما تَعْمَلُونَ بَصِيراً ) * ) .\r\nدر اينجا چند مطلب قابل دقت است :\r\n1 - تعبير به اذكروا نشان مىدهد كه اين آيات بعد از پايان جنگ و گذشتن مقدارى از زمان كه به مسلمانان اجازه داد آنچه را ديده بودند در فكر خود مورد تحليل قرار دهند نازل گرديد تا تاثير عميقترى بخشد .\r\n2 - تعبير به جنود اشاره به احزاب مختلف جاهلى ( مانند قريش ، غطفان بنى سليم ، و بنى اسد ، و بنى فزاره و بنى اشجع و بنى مرة ) و طايفه يهود داخل مدينه است .\r\n3 - منظور از * ( جُنُوداً لَمْ تَرَوْها ) * كه به يارى مسلمانان آمدند همان\r\n\r\n","description":"","footnote":"\r\n( 1 ) آنچه در بالا گفته شد فشرده بحث مشروحى است كه مورخان اسلامى از جمله « ابن اثير » در « كامل » آورده‌اند .\r\n","page_name":" 218 ","page_number":218},
  {"content":"\r\nفرشتگانى است كه يارى آنها نسبت به مؤمنان در غزوه بدر نيز صريحا در قرآن مجيد آمده است ولى همانگونه كه در ذيل آيه 9 سوره انفال بيان كرديم دليلى در دست نيست كه فرشتگان ، اين جنود الهى ناپيدا ، رسما وارد ميدان و مشغول جنگ شده باشند ، بلكه قرائنى در دست است كه نشان مىدهد آنها براى تقويت روحيه مؤمنان و دلگرمى آنان نازل گشته‌اند ( 1 ) .\r\nآيه بعد كه ترسيمى از وضع بحرانى جنگ احزاب ، و قدرت عظيم جنگى دشمنان ، و نگرانى شديد بسيارى از مسلمانان است چنين مىگويد : « به خاطر بياوريد زمانى را كه آنها از طرف بالا و پائين شهر شما وارد شدند ( و مدينه را در محاصره خود قرار دادند ) و هنگامى را كه چشمها از شدت وحشت خيره شده بود جانها به لب رسيده بود ، و گمانهاى گوناگون بدى به خدا مىبرديد » ! ( * ( إِذْ جاؤُكُمْ مِنْ فَوْقِكُمْ وَمِنْ أَسْفَلَ مِنْكُمْ وَإِذْ زاغَتِ الأَبْصارُ وَبَلَغَتِ الْقُلُوبُ الْحَناجِرَ وَتَظُنُّونَ بِاللَّه الظُّنُونَا ) * ) .\r\nبسيارى از مفسران كلمه « فوق » را در اين آيه اشاره به جانب شرق مدينه مىدانند كه قبيله « غطفان » از آنجا وارد شدند و « اسفل » را اشاره به غرب كه قبيله « قريش » و همراهان آنها از آنجا ورود كردند .\r\nالبته با توجه به اينكه مكه درست در جنوب مدينه واقع شده ، قبائل مشركين مكه بايد از جنوب آمده باشند ، ولى شايد وضع جاده و مدخل مدينه چنان بوده كه آنها كمى شهر را دور زده و از غرب وارد شده‌اند و به هر حال جمله بالا اشاره به محاصره اين شهر از سوى دشمنان مختلف اسلام است .\r\nجمله « * ( زاغَتِ الأَبْصارُ ) * » با توجه به اينكه « زاغت » از ماده « زيغ » به\r\n\r\n","description":"","footnote":"\r\n( 1 ) براى توضيح بيشتر در اين زمينه به جلد « هفتم » تفسير نمونه صفحه 103 به بعد مراجعه نمائيد .\r\n","page_name":" 219 ","page_number":219},
  {"content":"\r\nمعنى تمايل به يك سو است اشاره به حالتى است كه انسان به هنگام ترس و وحشت شديد پيدا مىكند كه چشمان او به يك سمت منحرف ، و روى نقطه معينى ثابت و خيره مىشود .\r\nجمله « * ( بَلَغَتِ الْقُلُوبُ الْحَناجِرَ ) * » ( قلبها به گلوگاه رسيده بود ) كنايه جالبى است شبيه آنچه در زبان فارسى داريم كه مىگوئيم « جانش به لب رسيد » و گرنه هرگز ، قلب به معنى عضو مخصوص مركز پخش خون از جاى خود حركت نمىكند و هيچگاه به گلوگاه نمىرسد .\r\nجمله « و * ( تَظُنُّونَ بِاللَّه الظُّنُونَا ) * » اشاره به اين است كه در اين حالت ، گمانهاى ناجورى براى جمعى از مسلمانان پيدا شده بود ، چرا كه هنوز از نظر نيروى ايمان به مرحله كمال نرسيده بودند ، اينها همان كسانى بودند كه در آيه بعد مىگويد : شديدا متزلزل شدند .\r\nشايد بعضى فكر مىكردند ما سرانجام شكست خواهيم خورد ، و ارتش دشمن با اين قدرت و قوت پيروز مىشود ، روزهاى آخر عمر اسلام فرا رسيده است و وعده‌هاى پيامبر در زمينه پيروزى مطلقا تحقق نخواهد يافت ! البته اين افكار نه به صورت يك عقيده كه به صورت يك وسوسه در اعماق دلهاى بعضى پيدا شده بود ، اين شبيه همانست كه در جنگ احد ، قرآن مجيد از آن ياد كرده مىگويد : وَطائِفَةٌ قَدْ أَهَمَّتْهُمْ أَنْفُسُهُمْ يَظُنُّونَ بِاللَّه غَيْرَ الْحَقِّ ظَنَّ الْجاهِلِيَّةِ : « گروهى از شما در آن لحظات بحرانى جنگ ، تنها به فكر جان خود بودند و گمانهاى نادرست همانند گمانهاى دوران جاهليت داشتند » ! ( سوره آل عمران آيه 154 ) .\r\nالبته مخاطب در آيه مورد بحث مسلما مؤمنانند ، و جمله * ( يا أَيُّهَا الَّذِينَ آمَنُوا ) * در آيه قبل دليل روشنى بر اين معنى است ، و كسانى كه مخاطب را منافقان دانسته‌اند گويا به اين نكته توجه نكرده‌اند و يا پنداشته‌اند كه اين قبيل گمانها\r\n","description":"","footnote":"","page_name":" 220 ","page_number":220},
  {"content":"\r\nبا ايمان و اسلام سازگار نيست در حالى كه بروز اين قبيل افكار در حد يك وسوسه آن هم در شرائط بسيار سخت و بحرانى ، براى افراد ضعيف الايمان و تازه مسلمان يك امر طبيعى است ! ( 1 ) .\r\nاينجا بود كه كوره امتحان الهى سخت داغ شد ، چنان كه در آيه بعد مىگويد : « در آنجا مؤمنان آزمايش شدند و تكان سختى خوردند » ( * ( هُنالِكَ ابْتُلِيَ الْمُؤْمِنُونَ وَزُلْزِلُوا زِلْزالًا شَدِيداً ) * ) .\r\nطبيعى است هنگامى كه انسان گرفتار طوفانهاى فكرى مىشود ، جسم او نيز از اين طوفان بر كنار نمىماند ، و در اضطراب و تزلزل فرو مىرود ، بسيار ديده‌ايم افرادى كه ناراحتى فكرى دارند در همان جاى خود كه نشسته‌اند مرتبا تكان مىخورند ، دست بر دست مىمالند ، و اضطراب خود را در حركات خود كاملا مشخص مىنمايند .\r\nيكى از شواهد اين وحشت شديد اين بود كه نقل كرده‌اند پنج قهرمان معروف عرب كه عمرو بن عبد ود سرآمد آنها بود لباس جنگ پوشيده و با غرور خاصى به ميدان آمدند و هل من مبارز گفتند ، مخصوصا « عمرو بن عبد ود » رجز مىخواند و بهشت و آخرت را به مسخره گرفته بود ، و مىگفت : « مگر نمىگوئيد مقتولين شما در بهشت خواهند بود ؟ آيا كسى از شما شوق ديدار بهشت در سر ندارد ؟ ! ولى در برابر نعره‌هاى او سكوت بر لشكر حكمفرما بود ، و كسى جرات مقابله را نداشت ، جز على بن ابى طالب ع كه به مقابله برخاست و پيروزى بزرگى نصيب مسلمانان نمود كه در بحث نكات مشروحا خواهد آمد .\r\n\r\n","description":"","footnote":"\r\n( 1 ) جمعى از مفسران ، « ظنون » را در اينجا به معنى اعم از گمان بد و خوب گرفته‌اند ، ولى قرائن موجود در اين آيه و آيه بعد نشان مىدهد كه مراد گمانهاى بد است .\r\n","page_name":" 221 ","page_number":221},
  {"content":"\r\nآرى فولاد را در كوره داغ مىبرند تا آبديده شود ، مسلمانان نخستين نيز بايد در كوره حوادث سخت ، مخصوصا غزواتى همچون غزوه احزاب ، قرار گيرند تا آبديده و مقاوم شوند .\r\n","description":"","footnote":"","page_name":" 222 ","page_number":222},
  {"content":"\r\n\r\n[ سوره الأحزاب ‹ 33 › : آيات 12 تا 17 
  ]\r\nوَ إِذْ يَقُولُ الْمُنافِقُونَ وَالَّذِينَ فِي قُلُوبِهِمْ مَرَضٌ ما وَعَدَنَا اللَّه وَرَسُولُه إِلَّا غُرُوراً ‹ 12 › وَإِذْ قالَتْ طائِفَةٌ مِنْهُمْ يا أَهْلَ يَثْرِبَ لا مُقامَ لَكُمْ فَارْجِعُوا وَيَسْتَأْذِنُ فَرِيقٌ مِنْهُمُ النَّبِيَّ يَقُولُونَ إِنَّ بُيُوتَنا عَوْرَةٌ وَما هِيَ بِعَوْرَةٍ إِنْ يُرِيدُونَ إِلَّا فِراراً ‹ 13 › وَلَوْ دُخِلَتْ عَلَيْهِمْ مِنْ أَقْطارِها ثُمَّ سُئِلُوا الْفِتْنَةَ لآتَوْها وَما تَلَبَّثُوا بِها إِلَّا يَسِيراً ‹ 14 › وَلَقَدْ كانُوا عاهَدُوا اللَّه مِنْ قَبْلُ لا يُوَلُّونَ الأَدْبارَ وَكانَ عَهْدُ اللَّه مَسْؤُلًا ‹ 15 › قُلْ لَنْ يَنْفَعَكُمُ الْفِرارُ إِنْ فَرَرْتُمْ مِنَ الْمَوْتِ أَوِ الْقَتْلِ وَإِذاً لا تُمَتَّعُونَ إِلَّا قَلِيلًا ‹ 16 ›\r\nقُلْ مَنْ ذَا الَّذِي يَعْصِمُكُمْ مِنَ اللَّه إِنْ أَرادَ بِكُمْ سُوءاً أَوْ أَرادَ بِكُمْ رَحْمَةً وَلا يَجِدُونَ لَهُمْ مِنْ دُونِ اللَّه وَلِيًّا وَلا نَصِيراً ‹ 17 ›\r\n","description":"","footnote":"","page_name":" 223 ","page_number":223},
  {"content":"\r\n\r\nترجمه :\r\n12 - بخاطر بياوريد زمانى را كه منافقان و آنها كه در دلهايشان بيمارى بود مىگفتند خدا و پيامبرش جز وعده‌هاى دروغين به ما نداده‌اند .\r\n13 - و نيز به خاطر بياوريد زمانى را كه گروهى از آنها گفتند : اى اهل يثرب ( مردم مدينه ) ! اينجا جاى توقف شما نيست ، به خانه‌هاى خود باز گرديد ، و گروهى از آنان از پيامبر اجازه بازگشت مىخواستند و مىگفتند خانه‌هاى ما بدون حفاظ است ، در حالى كه بدون حفاظ نبود ، آنها فقط مىخواستند ( از جنگ ) فرار كنند ! 14 - آنها چنان بودند كه اگر دشمنان از اطراف و جوانب مدينه بر آنان وارد مىشدند و پيشنهاد بازگشت به سوى شرك به آنها مىكردند مىپذيرفتند ، و جز مدت كمى براى انتخاب اين راه درنگ نمىكردند .\r\n15 - آنها قبل از اين با خدا عهد كرده بودند كه پشت به دشمن نكنند ، و عهد الهى مورد سؤال قرار خواهد گرفت ( و در برابر آن مسئولند ) .\r\n16 - بگو : اگر از مرگ يا كشته شدن فرار كنيد سودى به حال شما نخواهد داشت ، و در آن هنگام جز بهره كمى از زندگانى نخواهيد گرفت .\r\n17 - بگو : چه كسى مىتواند شما را در برابر اراده خدا حفظ كند اگر او مصيبت يا رحمتى را براى شما اراده كرده ، و غير از خدا هيچ سرپرست و ياورى نخواهند يافت .\r\n\r\nتفسير : منافقان و ضعيف الايمانها در صحنه احزاب\r\nگفتيم كوره امتحان جنگ احزاب داغ شد ، و همگى در اين امتحان بزرگ\r\n","description":"","footnote":"","page_name":" 224 ","page_number":224},
  {"content":"\r\nدرگير شدند ، روشن است در اين گونه موارد بحرانى مردمى كه در شرائط عادى ظاهرا در يك صف قرار دارند به صفوف مختلفى تقسيم مىشوند ، در اينجا نيز مسلمانان به گروه‌هاى مختلفى تقسيم شدند : جمعى مؤمنان راستين بودند ، گروهى خواص مؤمنان ، جمعى افراد ضعيف الايمان ، جمعى منافق ، جمعى منافق لجوج و سرسخت ، گروهى در فكر خانه و زندگى خويشتن و در فكر فرار بودند ، جمعى سعى داشتند ديگران را از جهاد باز دارند و گروهى تلاش مىكردند رشته اتحاد خود را با منافقين محكم كنند .\r\nخلاصه هر كس اسرار باطنى خويش را در اين رستاخيز عجيب و « يوم البروز » آشكار ساخت .\r\nدر آيات گذشته از جمعيت مسلمانان ضعيف الايمان و وسوسه‌ها و گمانهاى بدى كه با آن دست به گريبان بودند سخن در ميان بود ، و در نخستين آيات مورد بحث گفتگوى منافقان و بيماردلان منعكس شده است .\r\nمىفرمايد : « به خاطر بياوريد هنگامى را كه منافقان و آنها كه دلى بيمار داشتند مىگفتند : خدا و پيامبرش چيزى جز وعده‌هاى دروغين به ما نداده‌اند » ! ( * ( إِذْ يَقُولُ الْمُنافِقُونَ وَالَّذِينَ فِي قُلُوبِهِمْ مَرَضٌ ما وَعَدَنَا اللَّه وَرَسُولُه إِلَّا غُرُوراً ) * ) .\r\nدر تاريخ جنگ احزاب چنين آمده است كه در اثناى حفر خندق كه مسلمانان هر يك مشغول كندن بخشى از خندق بودند روزى به قطعه سنگ سخت و بزرگى برخورد كردند كه هيچ كلنگى در آن اثر نمىكرد ، خبر به پيامبر ص دادند پيامبر ص شخصا وارد خندق شد ، و در كنار سنگ قرار گرفت و كلنگى را به دست گرفت و نخستين ضربه محكم را بر مغز سنگ فرود آورد ، قسمتى از آن متلاشى شد و برقى از آن جستن كرد ، پيامبر ص تكبير پيروزى گفت ، مسلمانان نيز همگى تكبير گفتند .\r\nبار دوم ضربه شديد ديگرى بر سنگ فرو كوفت قسمت ديگرى در هم\r\n","description":"","footnote":"","page_name":" 225 ","page_number":225},
  {"content":"\r\nشكست و برقى از آن جستن نمود پيامبر تكبير گفت و مسلمانان نيز تكبير گفتند .\r\nسرانجام پيامبر سومين ضربه را بر سنگ فرود آورد و برق جستن كرد ، و باقيمانده سنگ متلاشى شد ، حضرت ص باز تكبير گفت و مسلمانان نيز صدا به تكبير بلند كردند ، سلمان از اين ماجرا سؤال كرد ، پيامبر ص فرمود :\r\n« در ميان برق اول سرزمين » حيره « و قصرهاى پادشاهان ايران را ديدم ، و جبرئيل به من بشارت داد كه امت من بر آنها پيروز مىشوند ! ، و در برق دوم قصرهاى سرخفام » شام و روم « نمايان گشت ، و جبرئيل به من بشارت داد كه امت من بر آنها نيز پيروز خواهند شد ! در برق سوم قصرهاى » صنعا و يمن « را ديدم و جبرئيل باز به من خبر داد كه امتم باز بر آنها پيروز خواهند شد ، بشارت باد بر شما اى مسلمانان ! . منافقان نگاهى به يكديگر كردند و گفتند چه سخنان عجيبى ؟ و چه حرفهاى باطل و بى اساسى ؟ او از مدينه دارد سرزمين حيره و مدائن كسرى را مىبيند ، و خبر فتح آن را به شما مىدهد ، در حالى كه هم اكنون شما در چنگال يك مشت عرب گرفتاريد ( و حالت دفاعى به خود گرفته‌ايد ) و حتى نمىتوانيد به بيت الحذر برويد ( چه خيال باطل و پندار خامى ؟ ! ) .\r\nآيه فوق نازل شد و گفت كه اين منافقان و بيماردلان مىگويند خدا و پيغمبرش جز فريب و دروغ وعده اى به ما نداده است ، ( آنها از قدرت بى پايان پروردگار بيخبرند ( 1 ) .\r\nو راستى در آن روز چنين اخبار و بشارتى جز در نظر مؤمنان آگاه فريب\r\n\r\n","description":"","footnote":"\r\n( 1 ) كامل ابن اثير جلد 2 صفحه 179 . در سيره ابن هشام همين جريان با مختصر تفاوتى آمده و آن اينكه پيامبر فرمود : در برق اول فتح يمن را ديدم ، و در برق دوم فتح شام و مغرب ، و در برق سوم پيروزى بر شرق ( سرزمين ايران ) را مشاهده كردم كه با ترتيب تاريخى فتح اين سه منطقه هماهنگ است .\r\n","page_name":" 226 ","page_number":226},
  {"content":"\r\nو غرورى بيش نبود ، اما ديده ملكوتى پيامبر ص در لابلاى جرقه‌هاى آتشينى كه از برخورد كلنگهايى كه براى حفر خندق بر زمين كوبيده مىشد جستن مىكرده مىتوانست گشوده شدن درهاى قصرهاى پادشاهان ايران و روم و يمن را ببيند ، و به امت جان بر كفش بشارت دهد ، و از اسرار آينده پرده بردارد .\r\nشايد نياز به تذكر نداشته باشد كه منظور از * ( الَّذِينَ فِي قُلُوبِهِمْ مَرَضٌ ) * همان منافقان است ، و ذكر اين جمله در واقع توضيحى است براى كلمه « منافقين » كه قبل از آن آمده است ، و چه بيمارى بدتر از بيمارى نفاق ؟ ! چرا كه انسان سالم و داراى فطرت الهى يك چهره بيشتر ندارد ، انسانهاى دو چهره و چند چهره بيمارانى هستند كه دائما در اضطراب و تضاد و تناقض گرفتارند .\r\nشاهد اين سخن چيزى است كه در آغاز سوره بقره آمده است كه در توصيف منافقين مىگويد فِي قُلُوبِهِمْ مَرَضٌ فَزادَهُمُ اللَّه مَرَضاً : « در دلهاى آنها يك نوع بيمارى است و خدا ( به خاطر اعمالشان ) بر بيمارى آنها مىافزايد » ! ( بقره آيه 10 ) .\r\nدر آيه بعد به شرح حال گروه خطرناكى از همين منافقان بيمار دل كه نسبت به ديگران خباثت و آلودگى بيشترى داشتند پرداخته مىگويد : « و نيز به خاطر بياوريد هنگامى را كه گروهى از آنها گفتند اى مردم يثرب ! ( مدينه ) اينجا جاى توقف شما نيست ، به خانه‌هاى خود بازگرديد » ( * ( وَإِذْ قالَتْ طائِفَةٌ مِنْهُمْ يا أَهْلَ يَثْرِبَ لا مُقامَ لَكُمْ فَارْجِعُوا ) * ) .\r\nخلاصه در برابر اين انبوه دشمن كارى از شما ساخته نيست خود را از معركه بيرون كشيده و خويشتن را به هلاكت و زن و فرزندتان را به دست اسارت نسپاريد .\r\nو به اين ترتيب مىخواستند جمعيت انصار را از لشكر اسلام جدا كنند اين\r\n","description":"","footnote":"","page_name":" 227 ","page_number":227},
  {"content":"\r\nاز يك سو .\r\nاز سوى ديگر « گروهى از همين منافقين كه در مدينه خانه داشتند از پيامبر ص اجازه مىخواستند كه باز گردند و براى بازگشت خود عذرتراشى مىكردند از جمله مىگفتند : خانه‌هاى ما ديوار و در و پيكر درستى ندارد ، در حالى كه چنين نبود ، آنها فقط مىخواستند صحنه را خالى كرده فرار كنند » ( * ( وَيَسْتَأْذِنُ فَرِيقٌ مِنْهُمُ النَّبِيَّ يَقُولُونَ إِنَّ بُيُوتَنا عَوْرَةٌ وَما هِيَ بِعَوْرَةٍ إِنْ يُرِيدُونَ إِلَّا فِراراً ) * ) .\r\nواژه « عوره » در اصل از ماده « عار » است ، و به چيزى گفته مىشود كه آشكار ساختنش موجب عار باشد ، به شكافهايى كه در لباس يا ديوار خانه ظاهر مىشود ، و همچنين به نقاط آسيب پذير مرزها ، و آنچه انسان از آن بيم و وحشت دارد نيز « عوره » گفته مىشود ، در اينجا منظور خانه هايى است كه در و ديوار مطمئنى ندارد و بيم حمله دشمن به آن مىرود .\r\n« منافقان » با مطرح ساختن اين عذرها مىخواستند ميدان جنگ را ترك كرده و به خانه‌هاى خود پناه برند .\r\nدر روايتى آمده است كه طايفه « بنى حارثه » كسى را خدمت پيامبر ص فرستادند و گفتند خانه‌هاى ما بدون حفاظ است و هيچيك از خانه‌هاى انصار همچون خانه‌هاى ما نيست ، و ميان ما و طايفه « غطفان » كه از شرق مدينه هجوم آورده‌اند حايل و مانعى وجود ندارد ، اجازه فرما به خانه‌هاى خود باز گرديم و از زنان و فرزندانمان دفاع كنيم ، پيامبر ص به آنها اجازه داد . ( 1 )\r\nاين موضوع به گوش « سعد بن معاذ » ، بزرگ انصار رسيد ، به پيامبر ص عرض كرد به آنها اجازه نفرما ، به خدا سوگند تا كنون هر مشكلى براى ما پيش آمده اين گروه همين بهانه را پيش كشيده‌اند ، اينها دروغ مىگويند ،\r\n\r\n","description":"","footnote":"\r\n( 1 ) تفسير فى ظلال جلد 6 صفحه 554 .\r\n","page_name":" 228 ","page_number":228},
  {"content":"\r\nپيامبر ص دستور داد باز گردند .\r\n« يثرب » نام قديمى مدينه است ، پيش از آنكه پيامبر ص به آنجا هجرت كند ، بعد از آن كمكم نام مدينة الرسول ( شهر پيغمبر ) بر آن گذارده شد كه مخفف آن همان « مدينه » بود .\r\nاين شهر نامهاى متعددى دارد ، سيد مرتضى ( رحمة اللَّه عليه ) علاوه بر اين دو نام ( يثرب و مدينه ) يازده نام ديگر براى اين شهر ذكر كرده از جمله « طيبه » و « طابه » و « سكينه » و « محبوبه » و « مرحومه » و « قاصمه » است ( بعضى يثرب را نام زمين اين شهر مىنامند ) ( 1 ) .\r\nدر پاره اى از روايات آمده است كه پيامبر ص فرمود : « اين شهر را يثرب نناميد » شايد به اين جهت كه يثرب در اصل از ماده « ثرب » ( بر وزن حرب ) به معنى ملامت كردن است ، و پيامبر ص چنين نامى را براى اين شهر پر بركت نمىپسنديد .\r\nبه هر حال اينكه منافقان اهل « مدينه » را با عنوان « * ( يا أَهْلَ يَثْرِبَ ) * » خطاب كردند بى دليل نيست ، شايد به خاطر اين بوده كه مىدانستند پيامبر از اين نام متنفر است ، و يا مىخواستند عدم رسميت اسلام و عنوان « مدينة الرسول » را اعلام دارند ، و يا آنها را به دوران جاهليت توجه دهند ! .\r\nآيه بعد به سستى ايمان اين گروه اشاره كرده مىگويد : « آنها در اظهار اسلام آن قدر سست و ضعيفند كه اگر دشمنان از اطراف و جوانب مدينه وارد آن شوند ، و اين شهر را اشغال نظامى كنند و به آنها پيشنهاد نمايند كه به سوى آئين شرك و كفر باز گرديد به سرعت مىپذيرند ، و جز مدت كمى براى انتخاب اين راه درنگ نخواهند كرد » !\r\n\r\n","description":"","footnote":"\r\n( 1 ) مجمع البيان جلد 8 صفحه 346 .\r\n","page_name":" 229 ","page_number":229},
  {"content":"\r\n( * ( وَلَوْ دُخِلَتْ عَلَيْهِمْ مِنْ أَقْطارِها ثُمَّ سُئِلُوا الْفِتْنَةَ لآتَوْها وَما تَلَبَّثُوا بِها إِلَّا يَسِيراً ) * ) .\r\nپيدا است مردمى كه اين چنين ضعيف و بىپاشنه‌اند نه آماده پيكار با دشمنند و نه پذيراى شهادت در راه خدا ، به سرعت تسليم مىشوند و تغيير مسير مىدهند .\r\nبنا بر اين منظور از كلمه « فتنه » در اينجا همان شرك و كفر است ( همانگونه كه در آيات ديگر قرآن از قبيل آيه 193 سوره بقره آمده است ) .\r\nولى بعضى از مفسران احتمال داده‌اند كه مراد از « فتنه » در اينجا جنگ بر ضد مسلمانان است كه اگر به اين گروه منافق پيشنهاد شود به زودى اين دعوت را اجابت كرده و با فتنه جويان همكارى مىكنند ! اما اين تفسير با ظاهر جمله * ( وَلَوْ دُخِلَتْ عَلَيْهِمْ مِنْ أَقْطارِها ) * ( اگر از اطراف بر مدينه هجوم آورند . . . ) سازگار نيست ، و شايد به همين دليل اكثر مفسران همان معنى اول را انتخاب كرده‌اند .\r\nسپس قرآن ، اين گروه منافق را به محاكمه مىكشد و مىگويد : « آنها قبلا با خدا عهد و پيمان بسته بودند كه پشت به دشمن نكنند ، و بر سر عهد خود در دفاع از توحيد و اسلام و پيامبر بايستند ، مگر آنها نمىدانند كه عهد الهى مورد سؤال قرار خواهد گرفت » و آنها در برابر آن مسئولند ( * ( وَلَقَدْ كانُوا عاهَدُوا اللَّه مِنْ قَبْلُ لا يُوَلُّونَ الأَدْبارَ وَكانَ عَهْدُ اللَّه مَسْؤُلًا ) * ) .\r\nبعضى گفته‌اند : منظور از اين عهد و پيمان همان تعهدى است كه طايفه « بنى حارثه » در روز جنگ احد با خدا و پيامبر كردند در آن هنگام كه تصميم به مراجعت از ميدان گرفتند و بعد پشيمان شدند ، عهد بستند كه ديگر هرگز گرد اين امور نروند ، اما همانها در ميدان جنگ احزاب باز به فكر پيمانشكنى افتادند ( 1 ) .\r\nبعضى نيز آن را اشاره به عهدى مىدانند كه در جنگ بدر و يا در عقبه قبل\r\n\r\n","description":"","footnote":"\r\n( 1 ) « تفسير قرطبى » و « تفسير فى ظلال » ذيل آيات مورد بحث .\r\n","page_name":" 230 ","page_number":230},
  {"content":"\r\nاز هجرت پيامبر با آن حضرت بستند ( 1 ) .\r\nولى به نظر مىرسد كه آيه فوق مفهوم وسيع و گسترده اى دارد كه هم اين عهد و پيمانها و هم ساير عهد و پيمانهاى آنها را شامل مىشود .\r\nاصولا هر كسى ايمان مىآورد و با پيامبر ص بيعت مىكند اين عهد را با او بسته كه از اسلام و قرآن تا سر حد جان دفاع كند .\r\nتكيه بر عهد و پيمان در اينجا به خاطر اين است كه حتى عرب جاهلى به مساله عهد و پيمان احترام مىگذاشت ، چگونه ممكن است كسى بعد از ادعاى اسلام ، پيمان خود را زير پا بگذارد ؟\r\nبعد از آنكه خداوند نيت منافقان را افشاء كرد كه منظورشان حفظ خانه هايشان نيست ، بلكه فرار از صحنه جنگ است ، با دو دليل به آنها پاسخ مىگويد .\r\nنخست به پيامبر مىفرمايد : « بگو اگر از مرگ يا كشته شدن فرار كنيد اين فرار سودى به حال شما نخواهد داشت و بيش از چند روزى از زندگى دنيا بهره نخواهيد گرفت » ( * ( قُلْ لَنْ يَنْفَعَكُمُ الْفِرارُ إِنْ فَرَرْتُمْ مِنَ الْمَوْتِ أَوِ الْقَتْلِ وَإِذاً لا تُمَتَّعُونَ إِلَّا قَلِيلًا ) * ) .\r\nگيرم موفق به فرار شديد ، از دو حال خارج نيست ، يا اجلتان سر آمده و مرگ حتمى شما فرا رسيده است ، هر جا باشيد مرگ گريبان شما را مىگيرد حتى در خانه‌ها و در كنار زن و فرزندانتان ، و حادثه اى از درون يا از برون به زندگى شما پايان مىدهد ، و اگر اجل شما فرا نرسيده باشد چهار روزى در اين دنيا زندگى توأم با ذلت و خفت خواهيد داشت ، و اسير چنگال دشمنان و سپس عذاب الهى خواهيد شد .\r\n\r\n","description":"","footnote":"\r\n( 1 ) « آلوسى » در روح البيان اين قول را نقل كرده است .\r\n","page_name":" 231 ","page_number":231},
  {"content":"\r\nدر حقيقت اين بيان شبيه همان چيزى است كه در جنگ احد ، خطاب به گروه ديگرى از منافقان سست عنصر نازل گرديد : قُلْ لَوْ كُنْتُمْ فِي بُيُوتِكُمْ لَبَرَزَ الَّذِينَ كُتِبَ عَلَيْهِمُ الْقَتْلُ إِلى مَضاجِعِهِمْ : « بگو حتى اگر در خانه هايتان باشيد ، آنها كه مقدر شده است كشته شوند به سراغشان در بسترهايشان مىآيند و آنها را از دم شمشير مىگذرانند » ! ( آل عمران - 153 ) .\r\nديگر اينكه مگر نمىدانيد تمام سرنوشت شما به دست خدا است ، و هرگز نمىتوانيد از حوزه قدرت و مشيت او فرار كنيد .\r\n« اى پيامبر ! به آنها بگو چه كسى مىتواند شما را در برابر اراده خدا حفظ كند اگر او مصيبت يا رحمتى را براى شما بخواهد » ؟ ! ( * ( قُلْ مَنْ ذَا الَّذِي يَعْصِمُكُمْ مِنَ اللَّه إِنْ أَرادَ بِكُمْ سُوءاً أَوْ أَرادَ بِكُمْ رَحْمَةً ) * ) .\r\nآرى « آنها غير از خدا هيچ سرپرست و ياورى نخواهند يافت » ( * ( وَلا يَجِدُونَ لَهُمْ مِنْ دُونِ اللَّه وَلِيًّا وَلا نَصِيراً ) * ) .\r\nبنا بر اين اكنون كه همه مقدرات شما به دست او است فرمان او را در زمينه جهاد كه مايه عزت و سربلندى در دنيا و در پيشگاه خدا است به جان بپذيريد ، و حتى اگر شهادت در اين راه به سراغ شما آيد با آغوش باز از آن استقبال كنيد .\r\n","description":"","footnote":"","page_name":" 232 ","page_number":232},
  {"content":"\r\n\r\n[ سوره الأحزاب ‹ 33 › : آيات 18 تا 20 
  ]\r\nقَدْ يَعْلَمُ اللَّه الْمُعَوِّقِينَ مِنْكُمْ وَالْقائِلِينَ لإِخْوانِهِمْ هَلُمَّ إِلَيْنا وَلا يَأْتُونَ الْبَأْسَ إِلَّا قَلِيلًا ‹ 18 › أَشِحَّةً عَلَيْكُمْ فَإِذا جاءَ الْخَوْفُ رَأَيْتَهُمْ يَنْظُرُونَ إِلَيْكَ تَدُورُ أَعْيُنُهُمْ كَالَّذِي يُغْشى عَلَيْه مِنَ الْمَوْتِ فَإِذا ذَهَبَ الْخَوْفُ سَلَقُوكُمْ بِأَلْسِنَةٍ حِدادٍ أَشِحَّةً عَلَى الْخَيْرِ أُولئِكَ لَمْ يُؤْمِنُوا فَأَحْبَطَ اللَّه أَعْمالَهُمْ وَكانَ ذلِكَ عَلَى اللَّه يَسِيراً ‹ 19 › يَحْسَبُونَ الأَحْزابَ لَمْ يَذْهَبُوا وَإِنْ يَأْتِ الأَحْزابُ يَوَدُّوا لَوْ أَنَّهُمْ بادُونَ فِي الأَعْرابِ يَسْئَلُونَ عَنْ أَنْبائِكُمْ وَلَوْ كانُوا فِيكُمْ ما قاتَلُوا إِلَّا قَلِيلًا ‹ 20 ›\r\n\r\nترجمه :\r\n18 - خداوند كسانى كه مردم را از جنگ باز مىداشتند و كسانى را كه به برادران خود مىگفتند به سوى ما بيائيد ( و خود را از معركه بيرون كشيد ) به خوبى مىشناسد\r\n","description":"","footnote":"","page_name":" 233 ","page_number":233},
  {"content":"\r\nآنها ( مردمى ضعيفند و ) جز به مقدار كمى كارزار نمىكنند .\r\n19 - آنها در همه چيز نسبت به شما بخيلند ، و هنگامى كه لحظات ترس و بحرانى پيش آيد مشاهده مىكنى آن چنان به تو نگاه مىكنند و چشمهايشان در حدقه مىچرخد كه گويى مىخواهند قالب تهى كنند ! اما هنگامى كه حالت خوف و ترس فرو نشست زبانهاى تند و خشن خود را با انبوهى از خشم و عصبانيت بر شما مىگشايند ( و سهم خود را از غنائم مطالبه مىكنند ! ) در حالى كه در آن نيز حريص و بخيلند ، آنها هرگز ايمان نياورده‌اند لذا خداوند اعمالشان را حبط و نابود كرد و اين كار بر خدا آسان است .\r\n20 - آنها گمان مىكنند هنوز لشكر احزاب نرفته‌اند ، و اگر برگردند اينها دوست مىدارند در ميان اعراب باديه نشين پراكنده و پنهان شوند و از اخبار شما جويا گردند و اگر در ميان شما باشند جز كمى پيكار نمىكنند .\r\n\r\nتفسير : گروه باز دارندگان\r\nسپس به وضع گروهى ديگر از منافقين كه از ميدان جنگ احزاب كناره گيرى كردند و ديگران را نيز دعوت به كناره گيرى مىنمودند اشاره كرده مىگويد : « خداوند آن گروهى از شما را كه كوشش داشتند مردم را از جنگ منصرف سازند مىداند » ( * ( قَدْ يَعْلَمُ اللَّه الْمُعَوِّقِينَ مِنْكُمْ ) * ) .\r\n« و همچنين كسانى را كه به برادرانشان مىگفتند به سوى ما بيائيد » و دست از اين پيكار خطرناك برداريد ! ( * ( وَالْقائِلِينَ لإِخْوانِهِمْ هَلُمَّ إِلَيْنا ) * ) .\r\n« همان كسانى كه اهل جنگ و پيكار نيستند و جز مقدار كمى - آن هم از روى اكراه و يا ريا - به سراغ جنگ نمىروند » ( * ( وَلا يَأْتُونَ الْبَأْسَ إِلَّا قَلِيلًا ) * ) .\r\n« معوقين » از ماده « عوق » ( بر وزن شوق ) به معنى باز داشتن و منصرف كردن از چيزى است و « باس » در اصل به معنى شدت و در اينجا منظور از آن « جنگ » است .\r\nآيه فوق احتمالا اشاره به دو دسته مىكند : دسته اى از منافقين ، كه در\r\n","description":"","footnote":"","page_name":" 234 ","page_number":234},
  {"content":"\r\nلابلاى صفوف مسلمانان بودند ( و تعبير « منكم » گواه بر اين است ) و سعى داشتند مسلمانان ضعيف الايمان را از جنگ باز دارند ، اينها همان « معوقين » بودند .\r\nگروه ديگرى كه بيرون از صحنه نشسته بودند از منافقين و يا يهود ، و هنگامى كه با سربازان پيامبر ص برخورد مىكردند مىگفتند به سراغ ما بيائيد و خود را از اين معركه بيرون بكشيد ( اينها همانها هستند كه در جمله دوم اشاره شده است ) .\r\nاين احتمال نيز وجود دارد كه اين آيه بيان دو حالت مختلف از يك گروه باشد ، كسانى كه وقتى در ميان مردم هستند آنها را از جنگ باز مىدارند ، و هنگامى كه به كنار مىروند ديگران را به سوى خود دعوت مىكنند .\r\nدر روايتى مىخوانيم يكى از ياران پيامبر ص از ميدان « احزاب » به درون شهر براى حاجتى آمده بود ، برادرش را ديد كه نان و گوشت بريان و شراب پيش روى خود نهاده ، گفت تو اينجا به خوشگذرانى مشغولى و پيامبر خدا در ميان شمشيرها و نيزه‌ها مشغول پيكار است ؟ ! در جوابش گفت اى ابله ! تو نيز بيا با ما بنشين و خوش باش ! به خدايى كه محمد به او قسم ياد مىكند كه او هرگز از اين ميدان باز نخواهد گشت ! و اين لشكر عظيمى كه جمع شده‌اند او و اصحابش را زنده نخواهند گذاشت ! برادرش گفت : دروغ مىگويى ، به خدا سوگند مىروم و رسول خدا ص را از آنچه گفتى با خبر مىسازم ، خدمت پيامبر ص آمد و جريان را گفت در اينجا آيه فوق نازل شد .\r\nبنا بر اين شان نزول واژه « اخوانهم » ( برادرانشان ) ممكن است به معنى برادران حقيقى باشد و يا به معنى هم مسلكان ، همانگونه كه در آيه 27 سوره اسراء تبذير كنندگان را برادران شياطين ناميده است ( إِنَّ الْمُبَذِّرِينَ كانُوا إِخْوانَ الشَّياطِينِ ) .\r\n","description":"","footnote":"","page_name":" 235 ","page_number":235},
  {"content":"\r\nدر آيه بعد مىافزايد : « انگيزه تمام اين كارشكنيها اين است كه آنها در همه چيز نسبت به شما بخيلاند » ( * ( أَشِحَّةً عَلَيْكُمْ ) * ) ( 1 ) .\r\nنه تنها در بذل جان در ميدان نبرد كه در كمكهاى مالى براى تهيه وسائل جنگ ، و در كمكهاى بدنى براى حفر خندق ، و حتى در كمكهاى فكرى نيز بخل مىورزند ، بخلى توأم با حرص و حرصى روز افزون ! بعد از بيان بخل آنها و مضايقه از هر گونه ايثارگرى ، به بيان اوصاف ديگرى از آنها كه تقريبا جنبه عمومى در همه منافقان در تمام اعصار و قرون دارد پرداخته چنين مىگويد : « هنگامى كه لحظات ترسناك و بحرانى پيش مىآيد آن چنان جبان و ترسو هستند كه مىبينى به تو نگاه مىكنند در حالى كه چشمهايشان بى اختيار در حدقه به گردش آمده ، همانند كسى كه در حال جان دادن است » ! ( * ( فَإِذا جاءَ الْخَوْفُ رَأَيْتَهُمْ يَنْظُرُونَ إِلَيْكَ تَدُورُ أَعْيُنُهُمْ كَالَّذِي يُغْشى عَلَيْه مِنَ الْمَوْتِ ) * ) .\r\nآنها چون از ايمان درستى برخوردار نيستند و تكيه گاه محكمى در زندگى ندارند ، هنگامى كه در برابر حادثه سختى قرار گيرند كنترل خود را به كلى از دست مىدهند ، گويى مىخواهند قبض روحشان كنند .\r\nسپس مىافزايد : « اما همينها هنگامى كه طوفان فرو نشست و حال عادى پيدا كردند به سراغ شما مىآيند آن چنان پر توقعند كه گويى فاتح اصلى جنگ آنها هستند ، و همچون طلبكاران فرياد مىكشند و با الفاظى درشت و خشن ، سهم خود را از غنيمت ، مطالبه مىكنند ، و در آن نيز سختگير و بخيل و حريصند » ! ( * ( فَإِذا ذَهَبَ الْخَوْفُ سَلَقُوكُمْ بِأَلْسِنَةٍ حِدادٍ أَشِحَّةً عَلَى الْخَيْرِ ) * ) .\r\n« * ( سَلَقُوكُمْ ) * » از ماده « سلق » ( بر وزن خلق ) در اصل به معنى گشودن\r\n\r\n","description":"","footnote":"\r\n( 1 ) « اشحه » جمع « شحيح » از ماده « شح » به معنى بخلى است كه توأم با حرص باشد ، و اين كلمه در اينجا به گفته اكثر مفسران از نظر محل اعراب « حال » است اما منافات ندارد كه حالى باشد در مقام بيان علت ( دقت كنيد ) .\r\n","page_name":" 236 ","page_number":236},
  {"content":"\r\nچيزى با خشم و عصبانيت است ، خواه گشودن دست باشد يا زبان ، اين تعبير در مورد كسانى كه با لحنى آمرانه و طلبكارانه فرياد مىكشند و چيزى را مىطلبند به كار مىرود .\r\n* ( بِأَلْسِنَةٍ حِدادٍ ) * ، به معنى زبانهاى تيز و تند است ، و در اينجا كنايه از خشونت در سخن مىباشد .\r\nدر پايان آيه به آخرين توصيف آنها كه در واقع ريشه همه بدبختيهايشان مىباشد اشاره كرده مىفرمايد : « آنها هرگز ايمان نياورده‌اند » ( * ( أُولئِكَ لَمْ يُؤْمِنُوا ) * ) .\r\n« و به همين دليل خداوند اعمالشان را حبط و نابود كرده » چرا كه اعمالشان هرگز توأم با انگيزه الهى و اخلاص نبوده است ( * ( فَأَحْبَطَ اللَّه أَعْمالَهُمْ ) * ) .\r\n« و اين كار براى خدا سهل و آسان است » ( * ( وَكانَ ذلِكَ عَلَى اللَّه يَسِيراً ) * ) .\r\nدر يك جمع بندى چنين نتيجه مىگيريم كه معوقين ( باز دارندگان ) منافقانى بودند با اين اوصاف :\r\n1 - هرگز اهل جنگ نبودند جز به مقدار بسيار كم .\r\n2 - آنها هيچگاه اهل ايثار و فداكارى از نظر جان و مال نبوده و تحمل كمترين ناراحتيها را نمىكردند .\r\n3 - در لحظات طوفانى و بحرانى از شدت ترس ، خود را به كلى مىباختند .\r\n4 - به هنگام پيروزى ، خود را وارث همه افتخارات مىپنداشتند ! 5 - آنها افراد بى ايمانى بودند و اعمالشان نيز در پيشگاه خدا بى ارزش بود .\r\nو چنين است راه و رسم منافقان در هر عصر و زمان ، و در هر جامعه و گروه .\r\nچه توصيف دقيقى قرآن از آنها كرده كه به وسيله آن مىتوان همفكران آنها را شناخت ، و چقدر در عصر و زمان خود نمونه‌هاى بسيارى از آنها را با چشم مىبينيم !\r\n","description":"","footnote":"","page_name":" 237 ","page_number":237},
  {"content":"\r\nآيه بعد ترسيم گوياترى از حالت جبن و ترس اين گروه است مىگويد :\r\n« آنها به قدرى وحشت زده شده‌اند كه بعد از پراكنده شدن احزاب و لشكريان دشمن تصور مىكنند هنوز آنها نرفته‌اند » ! ( * ( يَحْسَبُونَ الأَحْزابَ لَمْ يَذْهَبُوا ) * ) .\r\nكابوس وحشتناكى بر فكر آنها سايه افكنده ، گويى سربازان كفر مرتبا از مقابل چشمانشان رژه مىروند ، شمشيرها را برهنه كرده و نيزه‌ها را به آنها حواله مىكنند ! اين جنگاوران ترسو ، اين منافقان بزدل از سايه خود نيز وحشت دارند ، هر صداى اسبى بشنوند ، هر نعره شترى به گوششان رسد ، از ترس به خود مىپيچند به گمان اينكه لشكريان احزاب برگشته‌اند ! .\r\nسپس اضافه مىكند : « اگر بار ديگر احزاب برگردند آنها دوست مىدارند سر به بيابان بگذارند و در ميان اعراب باديه نشين پراكنده و پنهان شوند » ( * ( وَإِنْ يَأْتِ الأَحْزابُ يَوَدُّوا لَوْ أَنَّهُمْ بادُونَ فِي الأَعْرابِ ) * ) .\r\nآرى بروند و در آنجا بمانند « و مرتبا از اخبار شما جويا باشند » ( * ( يَسْئَلُونَ عَنْ أَنْبائِكُمْ ) * ) .\r\nلحظه به لحظه از هر مسافرى جوياى آخرين خبر شوند ، مبادا احزاب به منطقه آنها نزديك شده باشند ، و سايه آنها به ديوار خانه آنها بيفتد ! و اين منت را بر سر شما بگذارند كه همواره جوياى حال و وضع شما بوديم ! و در آخرين جمله مىافزايد : « به فرض كه آنها فرار هم نمىكردند و در ميان شما بودند جز به مقدار كم نمىجنگيدند » ( * ( وَلَوْ كانُوا فِيكُمْ ما قاتَلُوا إِلَّا قَلِيلًا ) * ) .\r\nنه از رفتن آنها نگران باشيد ، نه از وجودشان خوشحال ، كه افرادى\r\n","description":"","footnote":"","page_name":" 238 ","page_number":238},
  {"content":"\r\nبى ارزش و بى خاصيتند و نبودنشان از بودنشان بهتر ! همين مقدار پيكار مختصر نيز براى خدا نيست . از ترس سرزنش و ملامت مردم و براى تظاهر و ريا كارى است ، چرا كه اگر براى خدا بود حد و مرزى نداشت ، و تا پاى جان در اين ميدان ايستاده بودند .\r\n","description":"","footnote":"","page_name":" 239 ","page_number":239},
  {"content":"\r\n\r\n[ سوره الأحزاب ‹ 33 › : آيات 21 تا 25 
  ]\r\nلَقَدْ كانَ لَكُمْ فِي رَسُولِ اللَّه أُسْوَةٌ حَسَنَةٌ لِمَنْ كانَ يَرْجُوا اللَّه وَالْيَوْمَ الآخِرَ وَذَكَرَ اللَّه كَثِيراً ‹ 21 › وَلَمَّا رَأَ الْمُؤْمِنُونَ الأَحْزابَ قالُوا هذا ما وَعَدَنَا اللَّه وَرَسُولُه وَصَدَقَ اللَّه وَرَسُولُه وَما زادَهُمْ إِلَّا إِيماناً وَتَسْلِيماً ‹ 22 › مِنَ الْمُؤْمِنِينَ رِجالٌ صَدَقُوا ما عاهَدُوا اللَّه عَلَيْه فَمِنْهُمْ مَنْ قَضى نَحْبَه وَمِنْهُمْ مَنْ يَنْتَظِرُ وَما بَدَّلُوا تَبْدِيلًا ‹ 23 › لِيَجْزِيَ اللَّه الصَّادِقِينَ بِصِدْقِهِمْ وَيُعَذِّبَ الْمُنافِقِينَ إِنْ شاءَ أَوْ يَتُوبَ عَلَيْهِمْ إِنَّ اللَّه كانَ غَفُوراً رَحِيماً ‹ 24 › وَرَدَّ اللَّه الَّذِينَ كَفَرُوا بِغَيْظِهِمْ لَمْ يَنالُوا خَيْراً وَكَفَى اللَّه الْمُؤْمِنِينَ الْقِتالَ وَكانَ اللَّه قَوِيًّا عَزِيزاً ‹ 25 ›\r\n","description":"","footnote":"","page_name":" 240 ","page_number":240},
  {"content":"\r\n\r\nترجمه :\r\n21 - براى شما در زندگى رسول خدا سرمشق نيكويى بود ، براى آنها كه اميد به رحمت خدا و روز رستاخيز دارند ، و خدا را بسيار ياد مىكنند .\r\n22 - هنگامى كه مؤمنان ، لشكر احزاب را ديدند ، گفتند : اين همان است كه خدا و رسولش به ما وعده فرموده و خدا و رسولش راست گفته‌اند ، و اين موضوع جز بر ايمان و تسليم آنها چيزى نيفزود .\r\n23 - در ميان مؤمنان مردانى هستند كه بر سر عهدى كه با خدا بستند صادقانه ايستاده‌اند ، بعضى پيمان خود را به آخر بردند ( و در راه او شربت شهادت نوشيدند ) و بعضى ديگر در انتظارند و هرگز تغيير و تبديلى در عهد و پيمان خود نداده‌اند .\r\n24 - هدف اين است كه خداوند صادقان را به خاطر صدقشان پاداش دهد ، و منافقان را هر گاه بخواهد عذاب كند يا ( اگر توبه كنند ) توبه آنها را بپذيرد ، چرا كه خداوند غفور و رحيم است .\r\n25 - خدا احزاب كافر را با دلى مملو از خشم باز گرداند بى آنكه نتيجه اى از كار خود گرفته باشند ، و خداوند در اين ميدان مؤمنان را از جنگ بى نياز ساخت ، ( و پيروزى را نصيبشان كرد ) و خدا قوى و شكست ناپذير است ! .\r\n\r\nتفسير : نقش مؤمنان راستين در جنگ احزاب\r\nتا كنون از گروه‌هاى مختلف و برنامه‌هاى آنها در غزوه « احزاب » سخن به ميان آمده از جمله افراد ضعيف الايمان ، منافقين ، سران كفر و نفاق ، و باز - دارندگان از جهاد .\r\nقرآن مجيد در پايان اين سخن از « مؤمنان راستين » ، و روحيه عالى و پايمردى و استقامت و ساير ويژگيهاى آنان در اين جهاد بزرگ ، سخن مىگويد .\r\nو مقدمه اين بحث را از شخص پيامبر اسلام كه پيشوا و بزرگ و اسوه آنان بود شروع مىكند ، مىگويد : « براى شما در زندگى رسول خدا ص و عملكرد\r\n","description":"","footnote":"","page_name":" 241 ","page_number":241},
  {"content":"\r\nاو ( در ميدان احزاب ) سرمشق نيكويى بود براى آنها كه اميد به رحمت خدا و روز رستاخيز دارند و خدا را بسيار ياد مىكنند « ( * ( لَقَدْ كانَ لَكُمْ فِي رَسُولِ اللَّه أُسْوَةٌ حَسَنَةٌ لِمَنْ كانَ يَرْجُوا اللَّه وَالْيَوْمَ الآخِرَ وَذَكَرَ اللَّه كَثِيراً ) * ) .\r\nبهترين الگو براى شما نه تنها در اين ميدان كه در تمام زندگى ، شخص پيامبر ص است ، روحيات عالى او ، استقامت و شكيبايى او ، هوشيارى و درايت و اخلاص و توجه به خدا و تسلط او بر حوادث ، و زانو نزدن در برابر سختيها و مشكلات ، هر كدام مىتواند الگو و سرمشقى براى همه مسلمين باشد .\r\nاين ناخداى بزرگ به هنگامى كه سفينه اش گرفتار سختترين طوفانها ، مىشود كمترين ضعف و سستى و دستپاچگى به خود راه نمىدهد ، او هم ناخدا است هم لنگر مطمئن اين كشتى ، هم چراغ هدايت است ، و هم مايه آرامش و راحت روح و جان سرنشينان .\r\nهمراه ديگر مؤمنان ، كلنگ به دست مىگيرد ، خندق مىكند ، با بيل جمع آورى كرده و با ظرف از خندق بيرون مىبرد ، براى حفظ روحيه و خونسردى يارانش با آنها مزاح مىكند ، و براى گرم كردن دل و جان آنها را به خواندن اشعار حماسى تشويق مىنمايد ، مرتبا آنان را به ياد خدا مىاندازد و به آينده درخشان و فتوحات بزرگ نويد مىدهد .\r\nاز توطئه منافقان بر حذر مىدارد و هوشيارى لازم را به آنها مىدهد .\r\nاز آرايش جنگى صحيح و انتخاب بهترين روشهاى نظامى لحظه اى غافل نمىماند ، و در عين حال از راههاى مختلف براى ايجاد شكاف در ميان صفوف دشمن از پاى نمىنشيند .\r\nآرى او بهترين مقتدا و اسوه مؤمنان در اين ميدان و در همه ميدانها است .\r\n« اسوة » ( بر وزن عروه ) در اصل به معنى آن حالتى است كه انسان\r\n","description":"","footnote":"","page_name":" 242 ","page_number":242},
  {"content":"\r\nبه هنگام پيروى از ديگرى به خود مىگيرد و به تعبير ديگرى همان تاسى كردن و اقتدا نمودن است ، بنا بر اين معنى مصدرى دارد ، نه معنى وصفى ، و جمله * ( لَقَدْ كانَ لَكُمْ فِي رَسُولِ اللَّه أُسْوَةٌ حَسَنَةٌ ) * مفهومش اين است كه براى شما در پيامبر ص تاسى و پيروى خوبى است ، مىتوانيد با اقتدا كردن به او خطوط خود را اصلاح و در مسير « صراط مستقيم » قرار گيريد .\r\nجالب اينكه : قرآن در آيه فوق اين اسوه حسنه را مخصوص كسانى مىداند كه داراى سه ويژگى هستند ، اميد به اللَّه و اميد به روز قيامت دارند و خدا را بسيار ياد مىكنند .\r\nدر حقيقت ايمان به مبدء و معاد انگيزه اين حركت است ، و ذكر خداوند تداوم بخش آن ، زيرا بدون شك كسى كه از چنين ايمانى قلبش سرشار نباشد ، قادر به قدم گذاشتن در جاى قدمهاى پيامبر نيست و در ادامه اين راه نيز اگر پيوسته ذكر خدا نكند و شياطين را از خود نراند ، قادر به ادامه تاسى و اقتدا نخواهد بود .\r\nاين نكته نيز قابل توجه است كه على ع با آن شهامت و شجاعتش در همه ميدانهاى جنگ كه يك نمونه زنده آن غزوه احزاب است و بعد اشاره خواهد شد در سخنى كه در نهج البلاغه از آن حضرت نقل مىفرمايد\r\nكنا اذا احمر الباس اتقينا برسول اللَّه ( ص ) فلم يكن احد منا اقرب الى العدو منه :\r\n« هر گاه آتش جنگ ، سخت شعله ور مىشد ما به رسول اللَّه پناه مىبرديم و هيچيك از ما به دشمن نزديكتر از او نبود » ( 1 ) .\r\nبعد از ذكر اين مقدمه به بيان حال مؤمنان راستين پرداخته چنين مىگويد :\r\n« هنگامى كه مؤمنان ، لشگريان احزاب را ديدند ، نه تنها تزلزلى به دل راه ندادند\r\n\r\n","description":"","footnote":"\r\n( 1 ) نهج البلاغه كلمات قصار فصل غرائب جمله 9 .\r\n","page_name":" 243 ","page_number":243},
  {"content":"\r\nبلكه گفتند اين همان است كه خدا و رسولش به ما وعده فرموده ، و طلايه آن آشكار گشته ، و خدا و رسولش راست گفته‌اند ، و اين ماجرا جز بر ايمان و تسليم آنها چيزى نيفزود « ( * ( وَلَمَّا رَأَ الْمُؤْمِنُونَ الأَحْزابَ قالُوا هذا ما وَعَدَنَا اللَّه وَرَسُولُه وَصَدَقَ اللَّه وَرَسُولُه وَما زادَهُمْ إِلَّا إِيماناً وَتَسْلِيماً ) * ) .\r\nاين كدام وعده بود كه خدا و پيامبر ص وعده داده بود ؟\r\nبعضى گفته‌اند اين اشاره به سخنى است كه قبلا پيامبر ص گفته بود كه به زودى قبائل عرب و دشمنان مختلف شما دست به دست هم مىدهند و به سراغ شما مىآيند ، اما بدانيد سرانجام پيروزى با شما است .\r\nمؤمنان هنگامى كه هجوم « احزاب » را مشاهده كردند يقين پيدا كردند كه اين همان وعده پيامبر ص است گفتند : اكنون كه قسمت اول وعده به وقوع پيوسته قسمت دوم يعنى پيروزى نيز مسلما به دنبال آن است ، لذا بر ايمان و تسليمشان افزود .\r\nديگر اينكه خداوند در سوره بقره آيه 214 به مسلمانان فرموده بود كه « آيا گمان مىكنيد به سادگى وارد بهشت خواهيد شد بى آنكه حوادثى همچون حوادث گذشتگان براى شما رخ دهد ؟ همانها كه گرفتار ناراحتيهاى شديد شدند و آن چنان عرصه به آنان تنگ شد كه گفتند : يارى خدا كجا است » ؟\r\nخلاصه اينكه به آنها گفته شده بود كه شما در بوته‌هاى آزمايش سختى آزموده خواهيد شد ، و آنها با مشاهده احزاب متوجه صدق گفتار خدا و پيامبر ص شدند و بر ايمانشان افزود .\r\nالبته اين دو تفسير با هم منافاتى ندارد ، مخصوصا با توجه به اينكه يكى در اصل وعده خدا و ديگرى وعده پيامبر ص است ، و اين دو در آيه مورد بحث با هم آمده ، جمع ميان اين دو كاملا مناسب به نظر مىرسد .\r\n","description":"","footnote":"","page_name":" 244 ","page_number":244},
  {"content":"\r\nآيه بعد اشاره به گروه خاصى از مؤمنان است كه در تاسى به پيامبر ص از همه پيشگامتر بودند ، و بر سر عهد و پيمانشان با خدا يعنى فدا كارى تا آخرين نفس و آخرين قطره خون ايستادند ، مىفرمايد :\r\n« در ميان مؤمنان مردانى هستند كه بر سر عهدى كه با خدا بسته‌اند ايستاده‌اند ، بعضى از آنها به عهد خود وفا كرده ، جان را به جان آفرين تسليم نمودند و در ميدان جهاد شربت شهادت نوشيدند ، و بعضى نيز در انتظارند » ( * ( مِنَ الْمُؤْمِنِينَ رِجالٌ صَدَقُوا ما عاهَدُوا اللَّه عَلَيْه فَمِنْهُمْ مَنْ قَضى نَحْبَه وَمِنْهُمْ مَنْ يَنْتَظِرُ ) * ) .\r\n« و هيچگونه تغيير و تبديل در عهد و پيمان خود ندادند » و كمترين انحراف و تزلزلى در كار خود پيدا نكردند ( * ( وَما بَدَّلُوا تَبْدِيلًا ) * ) .\r\nبه عكس منافقان و يا مؤمنان ضعيف الايمان كه طوفان حوادث آنها را به اين طرف و آن طرف مىافكند ، و هر روز فكر شوم و تازه اى در مغز ناتوان خود مىپروراندند ، اينان همچون كوه ، ثابت و استوار ايستادند ، و اثبات كردند « عهدى كه با او بستند هرگز گسستنى نيست » ! واژه « نحب » ( بر وزن عهد ) به معنى عهد و نذر و پيمان است ، و گاه به معنى مرگ و يا خطر و يا سرعت سير و يا گريه با صداى بلند نيز آمده » .\r\nدر ميان مفسران گفتگو است كه اين آيه به چه افرادى ناظر است ؟ .\r\nدانشمند معروف اهل سنت ، « حاكم ابو القاسم حسكانى » با سند از على ع نقل مىكند كه فرمود :\r\nفينا نزلت « * ( رِجالٌ صَدَقُوا ما عاهَدُوا اللَّه عَلَيْه ) * ، » فانا و اللَّه المنتظر و ما بدلت تبديلا ! :\r\n« آيه * ( رِجالٌ صَدَقُوا ما عاهَدُوا اللَّه عَلَيْه ) * در باره ما نازل شده است ، و من به خدا همان كسى هستم كه انتظار ( شهادت ) را مىكشم ، ( و قبلا مردانى از ما همچون حمزه سيد الشهدا ع شربت شهادت\r\n\r\n","description":"","footnote":"\r\n( 1 ) « مفردات راغب » « مجمع البيان » و « لسان العرب » ( نحب ) .\r\n","page_name":" 245 ","page_number":245},
  {"content":"\r\nنوشيدند ) و من هرگز در روش خود تغيير نداده ، بر سر پيمانم ايستاده‌ام « ( 1 ) .\r\nبعضى ديگر گفته‌اند : جمله « * ( مَنْ قَضى نَحْبَه ) * » اشاره به شهيدان بدر و احد است ، و جمله « و * ( مِنْهُمْ مَنْ يَنْتَظِرُ ) * » اشاره به مسلمانان راستين ديگرى است كه در انتظار پيروزى يا شهادت بودند .\r\nاز « انس بن مالك » نيز نقل شده كه عمويش « انس بن نضر » در روز جنگ بدر حاضر نبود ، بعدا كه آگاه شد ، در حالى كه جنگ پايان يافته بود تاسف خورد كه چرا در اين جهاد شركت نداشت ، با خدا عهد و پيمان بست كه اگر نبرد ديگرى رخ دهد در آن شركت جويد و تا پاى جان بايستد ، لذا در جنگ احد شركت كرد و به هنگامى كه گروهى فرار كردند او فرار نكرد ، آن قدر مقاومت نمود كه مجروح شد سپس به افتخار شهادت نائل گشت ( 2 ) .\r\nو از ابن عباس نقل شده كه گفت : جمله « * ( فَمِنْهُمْ مَنْ قَضى نَحْبَه ) * » اشاره به حمزة بن عبد المطلب و بقيه شهيدان احد و انس بن نضر و ياران او است ( 3 ) .\r\nدر ميان اين تفسيرها هيچ منافاتى نيست ، چرا آيه مفهوم وسيعى دارد كه همه شهداى اسلام را كه قبل از ماجراى جنگ « احزاب » شربت شهادت نوشيده بودند شامل مىشود ، و منتظران نيز تمام كسانى بودند كه در انتظار پيروزى و شهادت به سر مىبردند ، و افرادى همچون « حمزه سيد الشهدا » ع و « على » ع در رأس اين دو گروه قرار داشتند .\r\nلذا در تفسير « صافى » چنين آمده است : ان اصحاب الحسين بكربلا كانوا كل من اراد الخروج ودع الحسين ( ع ) و قال : السلام عليك يا بن\r\n\r\n","description":"","footnote":"\r\n( 1 ) « مجمع البيان » ذيل آيه مورد بحث .\r\n( 2 ) « تفسير قرطبى » و « فى ظلال » و « مجمع البيان » ( با مختصر تفاوتى ) اين روايت را آورده‌اند .\r\n( 3 ) « مجمع البيان » ذيل آيه مورد بحث .\r\n","page_name":" 246 ","page_number":246},
  {"content":"\r\nرسول اللَّه ! فيجيبه : و عليك السلام و نحن خلفك ، و يقرأ « * ( فَمِنْهُمْ مَنْ قَضى نَحْبَه وَمِنْهُمْ مَنْ يَنْتَظِرُ ) * » : « ياران امام حسين ع در كربلا هر كدام كه مىخواستند به ميدان بروند با امام ع وداع مىكردند و مىگفتند سلام بر تو اى پسر رسول خدا ( سلام وداع ) امام ع نيز به آنها پاسخ مىگفت و سپس اين آيه را تلاوت مىفرمود : * ( فَمِنْهُمْ مَنْ قَضى نَحْبَه وَمِنْهُمْ مَنْ يَنْتَظِرُ ) * ( 1 ) .\r\nاز كتب مقاتل استفاده مىشود كه امام حسين ع اين آيه را بر كنار جنازه شهيدان ديگرى همچون « مسلم بن عوسجه » و به هنگامى كه خبر شهادت « عبد اللَّه بن يقطر » به او رسيد نيز تلاوت فرمود ( 2 ) .\r\nو از اينجا روشن مىشود كه آيه چنان مفهوم وسيعى دارد كه تمام مؤمنان راستين را در هر عصر و هر زمان شامل مىشود ، چه آنها كه جامه شهادت در راه خدا بر تن پوشيدند و چه آنها كه بدون هيچگونه تزلزل بر سر عهد و پيمان با خداى خويش ايستادند و آماده جهاد و شهادت بودند .\r\nآيه بعد نتيجه و هدف نهايى عملكردهاى مؤمنان و منافقان را در يك جمله كوتاه چنين بازگو مىكند : « هدف اين است كه خداوند صادقان را به خاطر صدقشان پاداش دهد ، و منافقان را هر گاه بخواهد عذاب كند و يا ( اگر توبه كنند ) ببخشد و توبه آنها را بپذيرد ، چرا كه خداوند غفور و رحيم است » ( * ( لِيَجْزِيَ اللَّه الصَّادِقِينَ بِصِدْقِهِمْ وَيُعَذِّبَ الْمُنافِقِينَ إِنْ شاءَ أَوْ يَتُوبَ عَلَيْهِمْ إِنَّ اللَّه كانَ غَفُوراً رَحِيماً ) * ) .\r\nنه صدق و راستى و وفادارى مؤمنان مخلص بدون پاداش مىماند ، و نه سستىها و كارشكنيهاى منافقان بدون كيفر .\r\n\r\n","description":"","footnote":"\r\n( 1 ) تفسير صافى ذيل آيه مورد بحث .\r\n( 2 ) نور الثقلين جلد 4 صفحه 259 .\r\n","page_name":" 247 ","page_number":247},
  {"content":"\r\nمنتها براى اينكه راه بازگشت حتى به روى اين منافقان لجوج بسته نشود با جمله « * ( أَوْ يَتُوبَ عَلَيْهِمْ ) * » درهاى توبه را به روى آنها مىگشايد و خود را با اوصاف « غفور و رحيم » توصيف مىكند تا انگيزه حركت به سوى ايمان و صدق و راستى و عمل به تعهدات الهى را در آنها زنده كند .\r\nاز آنجا كه اين جمله به عنوان نتيجه اى براى كارهاى زشت منافقان ذكر شده بعضى از بزرگان مفسرين چنين استفاده كرده‌اند كه گاه ممكن است يك گناه بزرگ در دلهاى آماده منشا حركت و انقلاب و بازگشت به سوى حق و حقيقت شود و شرى باشد كه سرآغاز خيرى گردد ! ( 1 ) .\r\nآخرين آيه مورد بحث كه آخرين سخن را در باره جنگ احزاب مىگويد و به اين بحث خاتمه مىدهد در عباراتى كوتاه جمع بندى روشنى از اين ماجرا كرده در جمله اول مىگويد : « خداوند كافران را در حالى كه از خشم و غضب لبريز بودند و اندوهى عظيم بر قلبشان سايه افكنده بود باز گرداند در حالى كه به هيچيك از نتائجى كه در نظر داشتند نرسيدند » ( * ( وَرَدَّ اللَّه الَّذِينَ كَفَرُوا بِغَيْظِهِمْ لَمْ يَنالُوا خَيْراً ) * ) .\r\n« غيظ » به معنى « خشم » و گاه به معنى « غم » آمده است ، و در اينجا آميزه اى از هر دو مىباشد ، لشكريان احزاب كه آخرين تلاش و كوشش خود را براى پيروزى بر ارتش اسلام به كار گرفته بودند و ناكام ماندند ، غمگين و خشمگين به سرزمينهاى خود بازگشتند .\r\nمنظور از « خير » در اينجا ، پيروزى در جنگ است ، البته پيروزى لشكر كفر ، هرگز خير نبود ، بلكه شر بود ، اما قرآن كه از دريچه فكر آنها سخن مىگويد از آن تعبير به خير كرده اشاره به اينكه آنها به هيچ نوع پيروزى در اين\r\n\r\n","description":"","footnote":"\r\n( 1 ) « تفسير الميزان » ذيل آيه مورد بحث .\r\n","page_name":" 248 ","page_number":248},
  {"content":"\r\nميدان نائل نشدند .\r\nبعضى نيز گفته‌اند منظور از خير در اينجا « مال » است ، چرا كه اين كلمه در بعضى از موارد ديگر نيز به مال اطلاق شده است ( از جمله در آيه وصيت آيه 180 سوره بقره ( إِنْ تَرَكَ خَيْراً الْوَصِيَّةُ لِلْوالِدَيْنِ ) .\r\nچه اينكه يكى از انگيزه‌هاى اصلى لشكر كفر رسيدن به غنائم مدينه و غارت اين سرزمين بود ، اصولا در عصر جاهليت ، مهمترين انگيزه جنگ ، همين انگيزه بود .\r\nولى ما هيچ دليلى بر محدود كردن مفهوم « خير » به « مال » در اينجا نداريم بلكه هر نوع پيروزى را كه آنها در نظر داشتند شامل مىشود ، مال هم يكى از آنها بود كه از همه محروم ماندند .\r\nدر جمله بعد مىافزايد : « خداوند در اين ميدان مؤمنان را از جنگ بى نياز ساخت » ( * ( وَكَفَى اللَّه الْمُؤْمِنِينَ الْقِتالَ ) * ) .\r\nآن چنان عواملى فراهم كرد كه بى آنكه احتياج به درگيرى وسيع و گسترده اى باشد و مؤمنان متحمل خسارات و ضايعات زيادى شوند جنگ پايان گرفت ، زيرا از يك سو طوفان شديد و سردى اوضاع مشركان را به هم ريخت ، و از سوى ديگر رعب و ترس و وحشت را كه آن هم از لشكرهاى نامرئى خدا است بر قلب آنها افكند ، و از سوى سوم ضربه اى كه « على بن ابى طالب ع » بر پيكر بزرگترين قهرمان دشمن « عمرو بن عبد ود » وارد ساخت و او را به ديار عدم فرستاد ، سبب فرو ريختن پايه‌هاى اميد آنها شد ، دست و پاى خود را جمع كردند و محاصره مدينه را شكستند و ناكام به قبائل خود باز گشتند .\r\nو در آخرين جمله مىفرمايد : « خداوند قوى و شكست ناپذير است » ( * ( وَكانَ اللَّه قَوِيًّا عَزِيزاً ) * ) .\r\nممكن است كسانى « قوى » باشند اما « عزيز » و شكست ناپذير نباشند يعنى شخص\r\n","description":"","footnote":"","page_name":" 249 ","page_number":249},
  {"content":"\r\nقويترى بر آنان پيروز شود ، ولى تنها « قوى شكست ناپذير » در عالم خدا است كه قوت و قدرتش بى انتها است ، هم او بود كه در چنين ميدان بسيار سخت و خطرناكى آن چنان پيروزى نصيب مؤمنان كرد كه حتى نياز به درگيرى و دادن تلفات هم پيدا نكردند !\r\n\r\nنكته‌ها :\r\n\r\n1 - نكات مهمى از جنگ احزاب\r\nالف - جنگ احزاب چنان كه از نامش پيدا است نبردى بود كه در آن تمام قبائل و گروه‌هاى مختلف دشمنان اسلام براى كوبيدن « اسلام جوان » متحد شده بودند .\r\nجنگ احزاب آخرين تلاش ، آخرين تير تركش كفر ، و آخرين قدرتنمايى شرك بود ، به همين دليل هنگامى كه بزرگترين قهرمان دشمن يعنى « عمرو بن عبد ود » در برابر افسر رشيد جهان اسلام « امير المؤمنين على بن ابى طالب » ع قرار گرفت پيامبر ص فرمود :\r\nبرز الايمان كله الى الشرك كله :\r\n« تمام ايمان در برابر تمام كفر قرار گرفت » ( 1 ) .\r\nچرا كه پيروزى يكى از اين دو نفر بر ديگرى پيروزى كفر بر ايمان يا ايمان بر كفر بود ، و به تعبير ديگر كارزارى بود سرنوشتساز كه آينده اسلام و شرك را مشخص مىكرد به همين دليل بعد از ناكامى دشمنان در اين پيكار عظيم ، ديگر كمر راست نكردند و ابتكار عمل بعد از اين ، هميشه در دست مسلمانان بود .\r\nستاره اقبال دشمن رو به افول گذاشت و پايه‌هاى قدرت آنها در هم شكست\r\n\r\n","description":"","footnote":"\r\n( 1 ) « بحار الانوار » در جلد 20 صفحه 215 اين حديث را از « كراجكى » نقل مىكند .\r\n","page_name":" 250 ","page_number":250},
  {"content":"\r\nو لذا در حديثى مىخوانيم كه پيامبر ص بعد از پايان جنگ احزاب فرمود :\r\nالان نغز و هم و لا يغزوننا :\r\n« اكنون ديگر ما با آنها مىجنگيم و آنها قدرت جنگ نخواهند داشت ( 1 ) .\r\nب - بعضى از مورخان نفرات سپاه « كفر » را بيش از ده هزار نفر نوشته‌اند ، مقريزى در الامتاع مىگويد تنها قريش با چهار هزار سرباز و سيصد رأس اسب و هزار و پانصد شتر بر لب خندق اردو زد قبيله بنى سليم با هفتصد نفر در منطقه مر الظهران به آنها پيوستند ، قبيله بنى فزاره با هزار نفر ، و قبائل بنى اشجع و بنى مره هر كدام با چهارصد نفر ، و قبائل ديگر هر كدام نفراتى فرستادند كه مجموع آنها از ده هزار تن تجاوز مىكردند .\r\nدر حالى كه عده مسلمانان از سه هزار نفر تجاوز نمىكرد ، آنها دامنه كوه سلع كه نقطه مرتفعى بود ( در كنار مدينه ) را اردوگاه اصلى خود انتخاب كرده بودند كه بر خندق مشرف بود و مىتوانستند بوسيله تيراندازان خود عبور و مرور از خندق را كنترل كنند .\r\nبه هر حال لشكر كفر ، مسلمانان را از هر سو محاصره كردند و اين محاصره به روايتى بيست روز و به روايت ديگر 25 روز و مطابق بعضى از روايات حدود يك ماه به طول انجاميد ( 2 ) .\r\nو با اينكه دشمن از جهات مختلفى نسبت به مسلمانان برترى داشت ، سر انجام چنان كه گفتيم ناكام به ديار خود باز گشتند .\r\n\r\nج - مساله حفر خندق\r\nچنان كه مىدانيم به مشورت سلمان فارسى صورت\r\n\r\n","description":"","footnote":"\r\n( 1 ) تاريخ كامل ابن اثير جلد 2 صفحه 184 .\r\n( 2 ) بحار الانوار جلد 20 صفحه 228 .\r\n","page_name":" 251 ","page_number":251},
  {"content":"\r\nگرفت اين مساله كه به عنوان يك وسيله دفاعى در كشور ايران در آن روز معمول بود تا آن وقت در جزيره عربستان سابقه نداشت و پديده تازه اى محسوب مىشد و ايجاد آن در اطراف مدينه ، هم از لحاظ نظامى حائز اهميت بود و هم از نظر تضعيف روحيه دشمن و تقويت روانى مسلمين .\r\nاز مشخصات خندق ، اطلاعات دقيقى ، در دست نيست ، مورخان نوشته‌اند پهناى آن بقدرى بود كه سواران دشمن نتوانند از آن با پرش بگذرند ، عمق آن نيز حتما به اندازه اى بوده كه اگر كسى وارد آن مىشد به آسانى نمىتوانست از طرف مقابل بيرون آيد .\r\nبعلاوه تسلط تيراندازان اسلام بر منطقه خندق به آنها امكان مىداد كه اگر كسى قصد عبور داشت او را در همان وسط خندق هدف قرار دهند .\r\nو اما از نظر طول بعضى با توجه به اين روايت معروف كه پيغمبر هر ده نفر را مامور حفر چهل ذراع ( حدود 20 متر ) از خندق كرده بود و با توجه به اينكه مطابق مشهور عدد لشكر اسلام بالغ بر سه هزار نفر بود ، طول مجموع آن را به دوازده هزار ذراع ‹ 6 هزار متر ) تخمين زده‌اند .\r\nو بايد اعتراف كرد كه با وسائل بسيار ابتدايى آن روز حفر چنين خندقى بسيار طاقتفرسا بوده است ، بخصوص اينكه مسلمانان از نظر آذوقه و وسائل ديگر نيز سخت در مضيقه بودند .\r\nمسلما حفر خندق مدت قابل توجهى به طول انجاميد و اين نشان مىدهد كه لشكر « اسلام » با هوشيارى كامل قبل از آنكه دشمن هجوم آورد پيشبينىهاى لازم را كرده بود به گونه اى كه سه روز قبل از رسيدن لشكر كفر به مدينه كار حفر خندق پايان يافته بود .\r\n","description":"","footnote":"","page_name":" 252 ","page_number":252},
  {"content":"\r\n\r\nد - ميدان بزرگ آزمايش\r\nجنگ احزاب ، محك آزمون عجيبى بود ، براى همه مسلمانان و آنها كه دعوى اسلام داشتند ، و همچنين كسانى كه گاه ادعاى بى طرفى مىكردند و در باطن با دشمنان اسلام سر و سر داشتند و همكارى مىكردند .\r\nموضع گروه‌هاى سه گانه ( مؤمنان راستين ، مؤمنان ضعيف و منافقان ) در عملكردهاى آنها كاملا مشخص شد ، و ارزشهاى اسلامى كاملا آشكار گشت .\r\nهر يك از اين گروه‌هاى سه گانه در كوره داغ جنگ احزاب ، سره و ناسره بودن خود را نشان دادند .\r\nطوفان حادثه بقدرى تند بود كه هيچكس نمىتوانست آنچه را در دل دارد پنهان كند ، و مطالبى كه شايد ساليان دراز در شرائط عادى براى كشف آن وقت لازم بود در مدتى كمتر از يك ماه به ظهور و بروز پيوست ! اين نكته نيز قابل توجه است كه شخص پيامبر ص با مقاومت و ايستادگى سرسختانه خود و حفظ خونسردى و توكل بر خدا و اعتماد به نفس ، و همچنين مواسات و همكارى با مسلمانان در حفر خندق و تحمل مشكلات جنگ ، نيز عملا ثابت كرد كه به آنچه در تعليماتش قبلا آورده است ، كاملا مؤمن و وفادار مىباشد .\r\nو آنچه را به مردم مىگويد قبل از هر كس خود عمل مىكند .\r\n\r\nه - پيكار تاريخى على ( ع ) با عمرو بن عبد ود\r\nاز فرازهاى حساس و تاريخى اين جنگ ، مقابله ع با قهرمان بزرگ لشگر دشمن ، عمرو بن عبد ود است .\r\nدر تواريخ آمده است كه لشگر احزاب زورمندترين دلاوران عرب را به همكارى در اين جنگ دعوت كرده بود ، از ميان آنها پنج نفر از همه مشهورتر بودند :\r\n« عمرو بن عبد ود » و « عكرمة ابن ابى جهل » و « هبيره » و « نوفل » و « ضرار » .\r\n","description":"","footnote":"","page_name":" 253 ","page_number":253},
  {"content":"\r\nآنها در يكى از روزهاى جنگ ، براى نبرد تن به تن آماده شدند ، لباس رزم در بر پوشيدند و از نقطه باريكى از خندق كه از تير رس سپاهيان اسلام نسبتا دور بود با اسب خود ، به جانب ديگر خندق پرش كردند ، و در برابر لشكر اسلام حاضر شدند كه از ميان اينها عمرو بن عبد ود از همه نامآورتر بود .\r\nاو كه مغزش از غرور خاصى لبريز بود ، و سابقه زيادى در جنگ داشت جلو آمد و مبارز طلبيد ، صداى خود را بلند كرد و نعره بر آورد .\r\nطنين فرياد « هل من مبارز » او در ميدان احزاب پيچيد ، و چون كسى از مسلمانان آماده مقابله با او نشد جسورتر گشت ، و عقائد مسلمين را به سخريه كشيد و گفت : شما كه مىگوئيد كشتگانتان در بهشت هستند و مقتولين ما در دوزخ ، آيا يكى از شما نيست كه من او را به بهشت بفرستم يا او مرا به دوزخ اعزام كند ؟ ! و در اينجا اشعار معروفش را خواند .\r\n\r\nو لقد بححت عن النداء\r\nبجمعكم هل من مبارز !\r\n\r\n\r\nو وقفت اذ جبن المشجع\r\nموقف البطل المناجز !\r\n\r\n\r\nان السماحة و الشجاعة فى\r\nالفتى خير الغرائز !\r\n\r\n« بسكه فرياد كشيدم - در ميان جمعيت شما و مبارز طلبيدم صدايم گرفت ! من هم اكنون در جايى ايستاده‌ام كه شبه قهرمانان از ايستادن در موقف قهرمانان جنگجو ترس دارند ! آرى بزرگوارى و شجاعت در جوانمردان بهترين غرائز است » ! در اينجا پيامبر ص فرمان داد يك نفر برخيزد و شر اين مرد را از سر مسلمانان كم كند ، اما هيچكس جز على بن ابى طالب ع آماده اين جنگ نشد .\r\nپيامبر ص به او فرمود ، اين عمرو بن عبد ود است ، على ع عرض كرد\r\n","description":"","footnote":"","page_name":" 254 ","page_number":254},
  {"content":"\r\nمن آماده‌ام هر چند عمرو باشد .\r\nپيامبر ص به او فرمود : نزديك بيا ، عمامه بر سرش پيچيد و شمشير مخصوصش ذو الفقار را به او بخشيد ، و براى او دعا كرد :\r\nاللهم احفظه من بين يديه و من خلفه و عن يمينه و عن شماله و من فوقه و من تحته :\r\n« خداوندا ! او را از پيش رو و پشت سر و از راست و چپ ، و از بالا و پائين حفظ كن » .\r\nعلى ع به سرعت به وسط ميدان آمد ، در حالى كه اين اشعار را در پاسخ اشعار عمرو مىخواند :\r\n\r\nلا تعجلن فقد اتاك\r\nمجيب صوتك غير عاجز !\r\n\r\n\r\nذو نية و بصيرة\r\nو الصدق منجى كل فائز\r\n\r\n\r\nانى لارجو ان اقيم\r\nعليك نائحة الجنائز !\r\n\r\n\r\nمن ضربة نجلاء يبقى\r\nصوتها بعد الهزاهز :\r\n\r\n« شتاب مكن كه پاسخگوى نيرومند دعوت تو فرا رسيد ! آن كس كه نيتى پاك و بصيرتى شايسته و صداقتى كه نجات بخش هر انسان پيروز است دارد .\r\nمن اميدوارم كه فرياد نوحه گران را بر كنار جنازه تو بلند كنم .\r\nاز ضربه آشكارى كه صداى آن بعد از ميدانهاى جنگ باقى مىماند و در همه جا مىپيچد « ! و در اينجا بود كه پيامبر جمله معروف :\r\n« برز الايمان كله الى الشرك كله\r\n« را فرمود ( 1 ) .\r\nامير مؤمنان على ع نخست او را دعوت به اسلام كرد ، او نپذيرفت ، سپس دعوت به ترك ميدان نمود ، از آن هم ابا كرد و اين را براى خود ننگ و عار دانست ، سومين پيشنهادش اين بود از مركب پياده شود و جنگ تن به تن به صورت پياده انجام گيرد .\r\n\r\n","description":"","footnote":"\r\n( 1 ) « بحار الانوار » جلد 20 صفحه 215 - ابن ابى الحديد در شرح نهج البلاغه جلد 4 صفحه 344 طبق نقل احقاق الحق جلد 6 صفحه 9 .\r\n","page_name":" 255 ","page_number":255},
  {"content":"\r\nعمرو خشمگين شد و گفت : من باور نمىكردم كسى از عرب چنين پيشنهادى به من كند ، از اسب پياده شد و با شمشير خود ضربه اى بر سر على ع فرود آورد ، اما امير مؤمنان ع با چابكى مخصوص بوسيله سپر آن را دفع كرد ، ولى شمشير از سپر گذشت و سر على ع را آزرده ساخت .\r\nدر اينجا على ع از روش خاصى استفاده نمود ، فرمود : تو مرد قهرمان عرب هستى و من با تو جنگ تن به تن دارم ، اينها كه پشت سر تو هستند براى چه آمده‌اند ، و تا عمرو نگاهى به پشت سر كرد ، على ع شمشير را در ساق پاى او جاى داد ، اينجا بود كه قامت رشيد « عمرو » به روى زمين در غلطيد ، گرد و غبارى سخت فضاى معركه را فرا گرفته بوده ، جمعى از منافقان فكر مىكردند على ع به دست عمرو كشته شد اما هنگامى كه صداى تكبير را شنيدند پيروزى على ع مسجل گشت ، ناگهان على ع را ديدند در حالى كه خون از سرش مىچكيد آرام آرام به سوى لشگر گاه باز مىگردد و لبخند پيروزى بر لب دارد ، و پيكر « عمرو » بى سر در گوشه اى از ميدان افتاده بود .\r\nكشته شدن قهرمان معروف عرب ضربه غير قابل جبرانى بر لشكر احزاب و اميد و آرزوهاى آنان وارد ساخت ، ضربه اى بود كه روحيه آنان را سخت تضعيف كرد و آنها را از پيروزى مايوس ساخت ، و به همين دليل پيامبر ص در باره آن فرمود :\r\nلو وزن اليوم عملك به عمل جميع امة محمد لرجح عملك على عملهم و ذاك انه لم يبق بيت من المشركين الا و قد دخل ذل بقتل عمرو و لم يبق بيت من المسلمين الا و قد دخل عز بقتل عمرو ! :\r\n« اگر اين كار تو را امروز با اعمال جميع امت محمد مقايسه كنند بر آنها برترى خواهد داشت چرا كه با كشته شدن عمرو خانه اى از خانه‌هاى مشركان نماند مگر اينكه ذلتى در آن داخل شد ، و خانه اى از خانه‌هاى مسلمين نماند مگر اينكه عزتى در آن وارد گشت » ! ( 1 ) .\r\n\r\n","description":"","footnote":"\r\n( 1 ) بحار الانوار جلد 20 صفحه 216 .\r\n","page_name":" 256 ","page_number":256},
  {"content":"\r\nدانشمند معروف اهل سنت حاكم نيشابورى همين سخن را منتها با تعبير ديگرى آورده است : لمبارزة على بن ابى طالب لعمرو بن عبد ود يوم الخندق افضل من اعمال امتى الى يوم القيامة ( 1 ) .\r\nفلسفه اين سخن پيدا است چرا كه در آن روز اسلام و قرآن ظاهرا بر لب پرتگاه قرار گرفته بود ، و بحرانىترين لحظات خود را مىپيمود ، كسى كه با فداكارى خود بيشترين فداكارى را بعد از پيامبر ص در اين ميدان نشان داد ، اسلام را از خطر حفظ كرد و تداوم آن را تا روز قيامت تضمين نمود و اسلام از بركت فداكارى او ريشه گرفت و شاخ و برگ بر سر جهانيان گسترد ، بنا بر اين عبادت همگان مرهون او است .\r\nبعضى نوشته‌اند كه مشركان كسى را خدمت پيامبر فرستادند تا جنازه « عمرو » را به ده هزار درهم خريدارى كند ( شايد تصور مىكردند مسلمانان با بدن عمرو همان خواهند كرد كه سنگدلان در جنگ احد با پيكر حمزه كردند ) پيامبر ص فرمود جنازه او براى شما ، ما هرگز بهايى در برابر مردگان نخواهيم گرفت ! اين نكته نيز قابل توجه است كه وقتى خواهر عمرو بر كنار كشته برادر رسيد و زره گرانقيمت او را ديد كه على ع از تن او بيرون نياورده است گفت :\r\nما قتله الا كفو كريم : « من اعتراف مىكنم كه هماورد و كشنده او مرد بزرگوارى بوده است » ! ( 2 ) .\r\n\r\n","description":"","footnote":"\r\n( 1 ) مستدرك حاكم جلد 3 صفحه 32 .\r\n( 2 ) در اين بخش از كتابهاى « احقاق الحق » جلد 6 ، « بحار الانوار » جلد 20 « تفسير الميزان » جلد 16 « حبيب السير جلد اول » و « فروغ ابديت » جلد دوم استفاده شده است .\r\n","page_name":" 257 ","page_number":257},
  {"content":"\r\n\r\nو - اقدامات نظامى و سياسى پيامبر در اين ميدان\r\nعوامل پيروزى پيامبر ص و مسلمانان در ميدان احزاب ، علاوه بر تاييد الهى به وسيله باد و طوفان شديدى كه دستگاه احزاب را به هم ريخت ، و نيز علاوه بر لشگريان نامرئى پروردگار ، مجموعه اى از عوامل مختلف ، از روشهاى نظامى ، سياسى ، و عامل مهم اعتقادى و ايمانى بود :\r\n1 - پيامبر ص با قبول پيشنهاد حفر خندق ، عامل تازه اى را در جنگهاى عرب كه تا آن زمان وجود نداشت وارد كرد كه در تقويت روحيه سپاه اسلام و تضعيف سپاه كفر بسيار مؤثر بود .\r\n2 - مواضع حساب شده لشكر اسلام و تاكتيكهاى نظامى مناسب ، عامل مؤثرى براى عدم نفوذ دشمن به داخل مدينه بود .\r\n3 - كشته شدن « عمرو بن عبد ود » به دست قهرمان بزرگ اسلام على بن ابى طالب ع ، و فرو ريختن اميدهاى لشكر احزاب با مرگ وى ، عامل ديگرى بود .\r\n4 - ايمان به پروردگار و توكل بر ذات پاك او كه بذر آن در دلهاى مسلمانان بوسيله پيامبر ص ، افشانده شده بود و مرتبا در طول جنگ وسيله تلاوت آيات قرآن و سخنان دلنشين پيامبر ص آبيارى مىشد ، نيز يك عامل بزرگ محسوب مىگرديد .\r\n5 - روش پيامبر ص ، روح بزرگ و اعتماد به نفس او به مسلمانان ، قوت قلب و آرامش مىبخشيد .\r\n6 - افزون بر اينها داستان « نعيم بن مسعود » يك عامل مؤثر براى ايجاد تفرقه در ميان لشكر احزاب و تضعيف آنان شد .\r\n","description":"","footnote":"","page_name":" 258 ","page_number":258},
  {"content":"\r\n\r\nز - داستان نعيم بن مسعود و نفاقافكنى در لشكر دشمن !\r\n« نعيم » كه تازه مسلمان شده بود و قبيله اش طايفه « غطفان » از اسلام او آگاه نبودند خدمت پيامبر ص رسيد و عرض كرد هر دستورى به من بدهيد براى پيروزى نهايى به كار مىبندم .\r\nفرمود : مثل تو در ميان ما يك نفر بيش نيست ، اگر مىتوانى در ميان لشكر دشمن اختلافى بيفكن كه « جنگ مجموعه اى از نقشه‌هاى پنهانى است » .\r\nنعيم بن مسعود طرح جالبى ريخت ، به سراغ يهود « بنى قريظه » آمد كه در جاهليت با آنها دوستى داشت ، گفت : شما بنى قريظه مىدانيد كه من نسبت به شما علاقمندم ! گفتند راست مىگويى ، ما هرگز تو را متهم نمىكنيم .\r\nگفت : طايفه « قريش » و « غطفان » مثل شما نيستند ، اين شهر ، شهر شما است ، اموال و فرزندان و زنان شما در اينجا هستند ، و شما هرگز قادر نيستيد از اينجا نقل مكان كنيد .\r\n« قريش » و طايفه « غطفان » براى جنگ با محمد و يارانش آمده‌اند و شما از آنها حمايت كرده‌ايد ، در حالى كه شهرشان جاى ديگر است ، و اموال و زنانشان در غير اين منطقه ، آنها اگر فرصتى دست دهد ، غارتى مىكنند و با خود مىبرند ، و اگر مشكلى پيش آيد به شهرشان باز مىگردند و شما در اين شهر مىمانيد و محمد ، و مسلما به تنهايى قادر به مقابله با او نيستيد ، شما دست به اسلحه نبريد تا از قريش و غطفان وثيقه اى بگيريد ، گروهى از اشراف خود را به شما بسپارند كه گروگان باشند تا در جنگ ، كوتاهى نكنند .\r\nيهود « بنى قريظه » اين پيشنهاد را پسنديدند .\r\nنعيم مخفيانه به سراغ قريش آمد به « ابو سفيان » و گروهى از رجال قريش گفت :\r\n","description":"","footnote":"","page_name":" 259 ","page_number":259},
  {"content":"\r\nشما مراتب دوستى من را نسبت به خود به خوبى مىدانيد ، مطلبى به گوش من رسيده است كه خود را مديون به ابلاغ آن مىدانم ، تا مراتب خير خواهى را انجام داده باشم ، اما خواهشم اين است كه از من نقل نكنيد ! .\r\nگفتند : مطمئن باش ! گفت : آيا مىدانيد جماعت يهود ، از ماجراى شما با محمد ص پشيمان شده‌اند ، و رسولى نزد او فرستاده‌اند كه ما از كار خود پشيمانيم ، آيا كافى است كه ما گروهى از اشراف قبيله قريش و غطفان را براى تو گروگان بگيريم ، دست بسته به تو بسپاريم تا گردن آنها را بزنى ، سپس در كنار تو خواهيم بود تا آنها را ريشه كن كنيم ، محمد نيز با اين پيشنهاد موافقت كرده است ، بنا بر اين اگر يهود به سراغ شما بفرستند و گروگانهايى بخواهند ، حتى يك نفر هم به آنها ندهيد كه خطر جدى است ! .\r\nسپس به سراغ طايفه « غطفان » كه طايفه خود او بودند آمد ، گفت :\r\nشما اصل و نسب مرا به خوبى مىدانيد ، من به شما عشق مىورزم و فكر نمىكنم كمترين ترديدى در خلوص نيت من داشته باشيد .\r\nگفتند : راست مىگويى ، حتما چنين است ! گفت : سخنى دارم به شما مىگويم اما از من نشنيده باشيد ! گفتند : مطمئن باش ، حتما چنين خواهد بود ، چه خبر ؟\r\n« نعيم » همان مطلبى را كه براى قريش گفته بود دائر به پشيمانى يهود و تصميم بر گروگانگيرى مو به مو براى آنها شرح داد و آنها را از عاقبت اين كار بر حذر داشت .\r\nاتفاقا شب شنبه اى بود . ( از ماه شوال سال 5 هجرى ) كه ابو سفيان و سران غطفان گروهى را نزد يهود بنى قريظه فرستادند و گفتند : حيوانات ما در اينجا دارند تلف مىشوند ، و اينجا براى ما جاى توقف نيست ، فردا صبح حمله را بايد\r\n","description":"","footnote":"","page_name":" 260 ","page_number":260},
  {"content":"\r\nآغاز كنيم ، تا كار يكسره شود .\r\nيهود در پاسخ گفتند : فردا شنبه است ، و ما دست به هيچكارى نمىزنيم ، بعلاوه ما از اين بيم داريم كه اگر جنگ به شما فشار آورده به شهرهاى خود باز گرديد و ما را در اينجا تنها بگذاريد ، شرط همكارى ما آنست كه گروهى را به عنوان گروگان به دست ما بسپاريد .\r\nهنگامى كه اين خبر به طايفه قريش و غطفان رسيد گفتند : به خدا سوگند معلوم مىشود نعيم بن مسعود راست مىگفت ، خبرى در كار است ! .\r\nرسولانى به سوى يهود فرستادند و گفتند به خدا حتى يك نفر را هم به شما نخواهيم داد و اگر مايل به جنگ هستيد ، بسم اللَّه ! بنو قريظه هنگامى كه از اين خبر آگاه شدند گفتند كه راستى نعيم بن مسعود چه حرف حقى زد ؟ اينها قصد جنگ ندارند ، حيله اى در كار است ، مىخواهند غارتى كنند و به شهرهاى خود باز گردند و شما را در برابر محمد ص تنها بگذارند ، سپس پيام دادند كه حرف همان است كه گفتيم ، به خدا تا گروگان نسپاريد ، جنگ نخواهيم كرد ، قريش و غطفان هم بر سر حرف خود اصرار ورزيدند و در ميان آنها اختلاف افتاد ، و در همان ايام بود كه شبانه طوفان سرد زمستانى در گرفت آن چنان كه خيمه‌هاى آنها را بهم ريخت ، و ديگها را از اجاق به روى زمين افكند .\r\nاين عوامل دست به دست هم داد و همگى دست و پا را جمع كردند و فرار را بر قرار ترجيح دادند ، به گونه اى كه حتى يك نفر از آنها در ميدان جنگ باقى نماند ( 1 ) .\r\n\r\n","description":"","footnote":"\r\n( 1 ) « سيره ابن هشام » جلد 3 صفحه 240 ( با كمى تلخيص ) .\r\n","page_name":" 261 ","page_number":261},
  {"content":"\r\n\r\nح - داستان حذيفه\r\nدر بسيارى از تواريخ آمده است « حذيفه يمانى » مىگويد : ما در روز جنگ خندق آن قدر گرسنگى و خستگى و وحشت ديديم كه خدا مىداند ، شبى از شبها ( بعد از آنكه در ميان لشكر احزاب اختلاف افتاد ) پيامبر ص فرمود :\r\nآيا كسى از شما هست كه مخفيانه به لشكرگاه دشمن برود ، و خبرى از آنان بياورد ، تا رفيق من در بهشت باشد .\r\nحذيفه مىگويد : به خدا سوگند هيچكس به خاطر شدت وحشت و خستگى و گرسنگى از جا برنخاست .\r\nهنگامى كه پيامبر ص چنين ديد مرا صدا زد ، من خدمتش آمدم فرمود :\r\nبرو ، خبر اين گروه را براى من بياور ، ولى هيچ كار ديگرى در آنجا انجام مده تا بازگردى .\r\nمن آمدم در حالى كه طوفان سختى مىوزيد و اين لشكر الهى آنها را در هم مىكوبيد ، خيمه‌ها در برابر تند باد فرو مىريخت ، و آتشها در بيابان پراكنده مىشد ، و ظرفهاى غذا واژگون مىگشت ، ناگهان شبح ابو سفيان را ديدم كه در ميان آن ظلمت و تاريكى فرياد مىزند اى قريش هر كدام دقت كند كنار دستى خود را بشناسد ، بيگانه اى در اينجا نباشد ، من پيشدستى كردم و به كسى كه در كنارم بود گفتم : تو كيستى ؟ گفت : من فلانى هستم ، گفتم بسيار خوب .\r\nسپس ابو سفيان گفت : به خدا سوگند اينجا جاى توقف نيست ، شترها و اسبهاى ما از دست رفتند ، يهود بنى قريظه پيمان خود را شكستند ، و اين باد و طوفان چيزى براى ما نگذاشت .\r\nسپس با سرعت به سراغ مركب خود رفت و آن را از زمين بلند كرد تا سوار شود بقدرى شتابزده بود كه مركب روى سه پاى خود ايستاد هنوز عقال از پاى ديگرش نگشوده بود من فكر كردم با يك تير حساب او را برسم تير را بچله\r\n","description":"","footnote":"","page_name":" 262 ","page_number":262},
  {"content":"\r\nكمان گذاردم ، همين كه خواستم رها كنم ، به ياد سخن پيامبر ص افتادم كه فرمود : دست از پا خطا مكن و برگرد ، و تنها خبر براى من بياور ، من باز گشتم و ماجرا را عرض كردم .\r\nپيامبر ص عرض كرد :\r\n« اللهم انت منزل الكتاب ، سريع الحساب ، اهزم الاحزاب اللهم اهزمهم و زلزلهم »\r\n« خداوندا تو نازل كننده كتابى ، و سريع الحسابى ، خودت احزاب را نابود كن ، خداوندا آنها را نابود و متزلزل فرماى ( 1 ) .\r\n\r\nط - پيامدهاى جنگ احزاب\r\nجنگ احزاب نقطه عطفى در تاريخ اسلام بود و توازن نظامى و سياسى را براى هميشه به نفع مسلمانان بهم زد ، به طور خلاصه مىتوان پيامدهاى پربار اين جنگ را در چند جمله بيان كرد :\r\nالف - ناكام ماندن آخرين تلاش دشمن و در هم شكسته شدن برترين قدرت نهايى آنها .\r\nب - رو شدن دست منافقين و افشاگرى كامل در مورد اين دشمنان خطرناك داخلى .\r\nج - جبران خاطره دردناك شكست احد .\r\nد - ورزيدگى مسلمانان ، و افزايش هيبت آنان در قلوب دشمنان .\r\nه - بالا رفتن سطح روحيه و معنويت مسلمين به خاطر معجزات بزرگى كه در آن ميدان مشاهده كردند .\r\nو - تثبيت موقعيت پيامبر ص در داخل و خارج مدينه .\r\nز - فراهم شدن زمينه براى تصفيه مدينه از شر يهود بنى قريظه .\r\n\r\n","description":"","footnote":"\r\n( 1 ) بحار الانوار - ج 20 صفحه 208 .\r\n","page_name":" 263 ","page_number":263},
  {"content":"\r\n\r\n2 - پيامبر ( ص ) « اسوه » و « قدوه » بود\r\nمىدانيم انتخاب فرستادگان خدا از ميان انسانها به خاطر آنست كه بتوانند سرمشق عملى براى امتها باشند ، چرا كه مهمترين و مؤثرترين بخش تبليغ و دعوت انبياء ، دعوتهاى عملى آنها است ، و به همين دليل دانشمندان اسلام ، معصوم بودن را شرط قطعى مقام نبوت دانسته‌اند ، و يكى از براهين آن ، همين است كه آنها بايد « اسوه ناس » و « قدوه خلق » باشند .\r\nقابل توجه اينكه تاسى به پيامبر ص كه در آيات مورد بحث آمده به صورت مطلق ذكر شده كه تاسى در همه زمينه‌ها را شامل مىشود ، هر چند شان نزول آن جنگ احزاب است ، و مىدانيم شان نزولها هرگز ، مفاهيم آيات را محدود به خود نمىكند .\r\nو لذا در احاديث اسلامى مىبينيم كه در مساله تاسى ، « مهمترين » و « ساده ترين » مسائل مطرح شده است .\r\nدر حديثى از امير مؤمنان على ع مىخوانيم :\r\nان الصبر على ولاة الامر مقروض لقول اللَّه عز و جل لنبيه ( ص ) فَاصْبِرْ كَما صَبَرَ أُولُوا الْعَزْمِ مِنَ الرُّسُلِ ) * ، و ايجابه مثل ذلك على اوليائه و اهل طاعته ، لقوله * ( لَقَدْ كانَ لَكُمْ فِي رَسُولِ اللَّه أُسْوَةٌ حَسَنَةٌ ) * :\r\n« صبر و شكيبايى بر حاكمان اسلامى واجب است ، چرا كه خداوند به پيامبرش دستور مىدهد شكيبايى كن آن چنان كه پيامبران اولوا العزم شكيبايى كردند ، و همين معنى را بر دوستان و اهل طاعتش با دستور به تاسى جستن به پيامبر واجب فرموده است ( 1 ) .\r\nدر حديث ديگرى از امام صادق ع آمده است كه فرمود : پيامبر ص هنگامى كه نماز عشا را مىخواند ، آب وضو و مسواكش را بالاى سرش مىگذاشت و سر آن را مىپوشانيد . . . سپس كيفيت نماز شب خواندن پيامبر ص\r\n\r\n","description":"","footnote":"\r\n( 1 ) « احتجاج طبرسى » مطابق نقل « نور الثقلين » ج 4 ص 255 .\r\n","page_name":" 264 ","page_number":264},
  {"content":"\r\nرا بيان مىفرمايد و در آخر آن مىگويد * ( لَقَدْ كانَ لَكُمْ فِي رَسُولِ اللَّه أُسْوَةٌ حَسَنَةٌ ) * ( 1 ) .\r\nو به راستى اگر پيامبر ص در زندگى ما ، اسوه باشد ، در ايمان و توكلش ، در اخلاص و شجاعتش ، در نظم و نظافتش ، و در زهد و تقوايش ، به كلى برنامه‌هاى زندگى ما دگرگون خواهد شد و نور و روشنايى سراسر زندگى ما را فرا خواهد گرفت .\r\nامروز بر همه مسلمانان ، مخصوصا جوانان با ايمان و پرجوش فرض است كه سيره پيامبر اسلام ص را مو به مو بخوانند و به خاطر بسپارند و او را در همه چيز قدوه و اسوه خود سازند ، كه مهمترين وسيله سعادت و كليد فتح و پيروزى همين است .\r\n\r\n3 - بسيار ياد خدا كنيد\r\nتوصيه به ياد كردن خداوند و مخصوصا « ذكر كثير » كرارا در آيات قرآن وارد شده است ، و در اخبار اسلامى نيز اهميت فراوان به آن داده شده ، تا آنجا كه در حديثى از « ابو ذر » مىخوانيم كه مىگويد : وارد مسجد شدم و به حضور پيامبر ص رسيدم . . . به من فرمود :\r\nعليك بتلاوة كتاب اللَّه و ذكر اللَّه كثيرا فانه ذكر لك فى السماء و نور لك فى الارض ! :\r\n« بر تو باد كه قرآن را تلاوت كنى و خدا را بسيار ياد نمايى كه اين سبب مىشود كه در آسمانها ( فرشتگان ) ياد تو كنند و نورى است براى تو در زمين » ( 2 ) .\r\nدر حديث ديگرى از امام صادق ع چنين آمده :\r\nاذا ذكر العبد ربه فى اليوم مائة مرة كان ذلك كثيرا :\r\n« هنگامى كه انسان خدا را در روز يكصد\r\n\r\n","description":"","footnote":"\r\n( 1 ) « وسائل الشيعه » جلد 1 صفحه 356 .\r\n( 2 ) « خصال » ( مطابق نقل نور الثقلين جلد 4 ص 257 ) .\r\n","page_name":" 265 ","page_number":265},
  {"content":"\r\nبار ياد كند ، اين ذكر كثير محسوب مىشود « ( 1 ) .\r\nو نيز در حديثى از پيامبر گرامى اسلام ص نقل شده كه به يارانش فرمود :\r\nالا اخبركم بخير اعمالكم و أزكاها عند مليككم ، و ارفعها فى درجاتكم ، و خير لكم من الدينار و الدرهم ، و خير لكم من ان تلقوا عدوكم فتقتلونهم و يقتلونكم ؟ قالوا : بلى يا رسول اللَّه ! قال : ذكر اللَّه كثيرا :\r\n« آيا بهترين اعمال و پاكيزه ترين كارهاى شما را نزد پروردگار به شما بگويم ؟ ، عملى كه برترين درجه شما است ، و بهتر از دينار و درهم ، و حتى بهتر از جهاد و شهادت در راه خدا است ؟ عرض كردند : آرى ، فرمود : خدا را بسيار ياد كردن » ( 2 ) .\r\nولى هرگز نبايد تصور كرد كه منظور از ذكر پروردگار با اين همه فضيلت تنها ذكر زبانى است ، بلكه در روايات اسلامى تصريح شده كه منظور علاوه بر اين ذكر قلبى و عملى است ، يعنى هنگامى كه انسان در برابر كار حرامى قرار مىگيرد به ياد خدا بيفتد و آن را ترك گويد .\r\nهدف اين است كه خدا در تمام زندگى انسان حضور داشته باشد و نور پروردگار تمام زندگى او را فرا گيرد ، همواره به او بينديشد و فرمان او را نصب العين سازد .\r\nمجالس ذكر مجالسى نيست كه گروهى بى خبر گرد هم آيند و به عيش و نوش پردازند و در ضمن مشتى اذكار اختراعى عنوان كنند و بدعتهايى را رواج دهند و اگر در حديث مىخوانيم ( 3 ) كه پيامبر ص فرمود :\r\nبادروا الى رياض الجنة ؟ :\r\n« به سوى باغهاى بهشت بشتابيد » .\r\nياران عرض كردند :\r\nو ما رياض الجنة ؟ :\r\n« باغهاى بهشت چيست » ؟\r\nفرمود «\r\nحلق الذكر\r\n« » مجالس ذكر است « ( 4 ) .\r\n\r\n","description":"","footnote":"\r\n( 1 و 2 ) « سفينة البحار » جلد 1 صفحه 484 .\r\n( 3 ) همان مدرك صفحه 486 .\r\n( 4 ) سفينة البحار جلد 1 صفحه 486 .\r\n","page_name":" 266 ","page_number":266},
  {"content":"\r\nمنظور جلساتى است كه در آن علوم اسلامى احيا شود و بحثهاى آموزنده و تربيت كننده مطرح گردد ، انسانها در آن ساخته شوند و گنهكاران پاك گردند و به راه خدا آيند ( 1 )\r\n\r\n","description":"","footnote":"\r\n( 1 ) در باره اهميت « ذكر اللَّه » و مفهوم آن در جلد 10 صفحه 214 به بعد بحث ديگرى داشته‌ايم .\r\n","page_name":" 267 ","page_number":267},
  {"content":"\r\n\r\n[ سوره الأحزاب ‹ 33 › : آيات 26 تا 27 
  ]\r\nوَ أَنْزَلَ الَّذِينَ ظاهَرُوهُمْ مِنْ أَهْلِ الْكِتابِ مِنْ صَياصِيهِمْ وَقَذَفَ فِي قُلُوبِهِمُ الرُّعْبَ فَرِيقاً تَقْتُلُونَ وَتَأْسِرُونَ فَرِيقاً ‹ 26 › وَأَوْرَثَكُمْ أَرْضَهُمْ وَدِيارَهُمْ وَأَمْوالَهُمْ وَأَرْضاً لَمْ تَطَؤُها وَكانَ اللَّه عَلى كُلِّ شَيْءٍ قَدِيراً ‹ 27 ›\r\n\r\nترجمه :\r\n26 - خداوند گروهى از اهل كتاب را كه از آنها ( مشركان عرب ) حمايت كردند از قلعه‌هاى محكمشان پائين كشيد ، و در دلهاى آنها رعب افكند ( كارشان به جايى رسيد كه ) گروهى را به قتل مىرسانديد و گروهى را اسير مىكرديد .\r\n27 - و زمينها و خانه هايشان را در اختيار شما گذاشت و ( همچنين ) زمينى را كه هرگز در آن گام ننهاده بوديد و خداوند بر هر چيزى قادر است .\r\n\r\nتفسير : غزوه بنى قريظه يك پيروزى بزرگ ديگر\r\nدر مدينه سه طايفه معروف از يهود زندگى مىكردند : « بنى قريظه » ، « بنى النضير » و « بنى قينقاع » .\r\nهر سه گروه با پيامبر اسلام ص پيمان بسته بودند كه با دشمنان او همكارى و به نفع آنها جاسوسى نكنند ، و با مسلمانان همزيستى مسالمتآميز داشته باشند ولى طايفه « بنى قينقاع » در سال دوم هجرت و طايفه « بنى نضير » در سال چهارم\r\n","description":"","footnote":"","page_name":" 268 ","page_number":268},
  {"content":"\r\nهجرت ، هر كدام به بهانه اى پيمان خود را شكستند و به مبارزه روياروى با پيامبر ص دست زدند ، سرانجام مقاومت آنها در هم شكست و از مدينه بيرون رانده شدند .\r\nبنى قينقاع به سوى « اذرعات » شام رفتند ، و « بنى نضير » ، قسمتى به سوى « خيبر » و بخشى به سوى « شام » رانده شدند ( 1 ) .\r\nبنا بر اين در سال پنجم هجرت كه غزوه « احزاب » رخ داد ، تنها طايفه « بنى قريظه » در مدينه باقى مانده بودند ، و همانگونه كه در تفسير آيات هفده گانه جنگ احزاب گفتيم آنها در اين ميدان پيمان خود را شكستند ، به مشركان عرب پيوستند و به روى مسلمانان شمشير كشيدند .\r\nپس از پايان غزوه احزاب و عقبنشينى رسواى قريش و غطفان و ساير قبائل عرب از مدينه ، طبق روايات اسلامى پيامبر ص به منزل بازگشت و لباس جنگ از تن در آورد و به شستشوى خويشتن مشغول شد ، در اين هنگام جبرئيل به فرمان خدا بر او وارد شد ، و گفت : چرا سلاح بر زمين گذاردى ؟ فرشتگان آماده پيكارند ، هم اكنون بايد به سوى « بنى قريظه » حركت كنى ، و كار آنها يكسره شود .\r\nبه راستى هيچ فرصتى براى رسيدن به حساب بنى قريظه بهتر از اين فرصت نبود ، مسلمانان گرم پيروزى ، و بنى قريظه ، گرفتار وحشت شديد شكست ، و دوستان آنها از طوائف عرب خسته و كوفته و با روحيه اى بسيار ضعيف در حال هزيمت به شهر و ديار خود بودند و كسى نبود كه از آنها حمايت كند .\r\nبه هر حال منادى از طرف پيامبر ص صدا زد كه پيش از خواندن نماز عصر به سوى بنى قريظه حركت كنيد ، مسلمانان به سرعت آماده جنگ شدند و تازه آفتاب غروب كرده بود كه قلعه‌هاى محكم بنى قريظه را در حلقه\r\n\r\n","description":"","footnote":"\r\n( 1 ) كامل ابن اثير جلد 2 صفحه 173 - 137 .\r\n","page_name":" 269 ","page_number":269},
  {"content":"\r\nمحاصره خود در آوردند .\r\nبيست و پنج روز اين محاصره به طول انجاميد و بعدا چنان كه در نكته‌ها خواهد آمد ، همگى تسليم شدند ، گروهى به قتل رسيدند و پيروزى بزرگ ديگرى بر پيروزى مسلمانان افزوده شده و سرزمين مدينه براى هميشه از لوث وجود اين اقوام منافق و دشمنان سرسخت لجوج پاك گرديد .\r\nآيات مورد بحث اشاره فشرده و دقيقى به اين ماجرا است و همانگونه كه گفتيم اين آيات ، بعد از حصول پيروزى نازل شد ، و خاطره اين ماجرا را به صورت يك نعمت و موهبت بزرگ الهى شرح داد .\r\nنخست مىفرمايد : « خداوند گروهى از اهل كتاب را كه از مشركان عرب حمايت كردند از قلعه‌هاى محكمشان پائين كشيد » ( * ( وَأَنْزَلَ الَّذِينَ ظاهَرُوهُمْ مِنْ أَهْلِ الْكِتابِ مِنْ صَياصِيهِمْ ) * ) .\r\n« صياصى » جمع « صيصيه » به معنى قلعه‌هاى محكم است سپس به هر وسيله دفاعى نيز اطلاق شده است ، مانند شاخ گاو و شاخكى كه در پاى خروس است .\r\nاينجا روشن مىشود كه يهود قلعه‌هاى خود را در كنار مدينه در نقطه مرتفعى ساخته بودند و بر فراز برجهاى آنها به دفاع از خويشتن مشغول مىشدند .\r\n( تعبير به انزل « پائين آورد » نيز ناظر به همين معنى است ) .\r\nسپس مىافزايد : « خداوند در دلهاى آنها ترس و رعب افكند » ( * ( وَقَذَفَ فِي قُلُوبِهِمُ الرُّعْبَ ) * ) .\r\nو سرانجام كارشان به جايى رسيد كه « گروهى را به قتل مىرسانديد و گروهى را اسير مىكرديد » ( * ( فَرِيقاً تَقْتُلُونَ وَتَأْسِرُونَ فَرِيقاً ) * ) .\r\nو « زمينها و خانه‌ها و اموال آنها را در اختيار شما گذارد » ( * ( وَأَوْرَثَكُمْ\r\n","description":"","footnote":"","page_name":" 270 ","page_number":270},
  {"content":"\r\n* ( أَرْضَهُمْ وَدِيارَهُمْ ) * ) .\r\nاين چند جمله فشرده اى از تمام نتائج غزوه « بنى قريظه » است كه گروهى از اين خيانتكاران به دست مسلمانان كشته شدند ، و گروهى به اسارت در آمدند و غنائم فراوانى از جمله زمينها و خانه و اموالشان به مسلمانان رسيد .\r\nتعبير به « ارث » از اين غنائم به خاطر آنست كه مسلمانان زحمت چندانى براى آن نكشيدند ، و به آسانى آن همه غنيمت كه نتيجه ساليان دراز ظلم و بيدادگرى يهود و استثمار آنها در مدينه بود به دست مسلمين افتاد .\r\nو در پايان آيه مىفرمايد : « همچنين زمينى در اختيار شما قرار داد كه هرگز در آن گام ننهاده بوديد » ( * ( وَأَرْضاً لَمْ تَطَؤُها ) * ) .\r\n« و خداوند بر هر چيزى قادر و توانا است » ( * ( وَكانَ اللَّه عَلى كُلِّ شَيْءٍ قَدِيراً ) * ) .\r\nدر اينكه منظور از « * ( أَرْضاً لَمْ تَطَؤُها ) * » كدام سرزمين است ؟ در ميان مفسران گفتگو است :\r\nبعضى آن را اشاره به سرزمين « خيبر » دانسته‌اند كه بعدا به دست مسلمانان فتح شد .\r\nبعضى اشاره به سرزمين مكه .\r\nبعضى آن را سرزمين « روم » و « ايران » مىدانند .\r\nو بعضى آن را اشاره به تمام سرزمينهايى مىدانند كه از آن روز به بعد تا روز قيامت در قلمرو مسلمين قرار گرفت .\r\nولى هيچيك از اين احتمالات با ظاهر آيه سازگار نيست ، چرا كه آيه به قرينه فعل ماضى كه در آن آمده ( اورثكم ) شاهد بر اين است كه اين زمين در همين ماجراى جنگ بنى قريظه به تصرف مسلمين در آمد ، بعلاوه سرزمين مكه كه يكى از تفاسير است سرزمينى نبود كه مسلمانان در آن گام ننهاده باشند در حالى\r\n","description":"","footnote":"","page_name":" 271 ","page_number":271},
  {"content":"\r\nكه قرآن مىگويد : زمينى را در اختيارتان گذارد كه در آن گام ننهاده بوديد .\r\nظاهرا اين جمله اشاره به باغات و اراضى مخصوصى است كه در اختيار « بنى قريظه » بود و احدى حق ورود به آن را نداشت ، چرا كه يهود در حفظ و انحصار اموال خود سخت مىكوشيدند .\r\nو اگر از ماضى بودن اين فتح و پيروزى صرف نظر كنيم ، تناسب بيشترى با سرزمين « خيبر » دارد كه به فاصله نه چندان زيادى از طايفه يهود گرفته شد و در اختيار مسلمين قرار گرفت ( جنگ خيبر در سال هفتم هجرت واقع شد ) .\r\n\r\nنكته‌ها :\r\n\r\n1 - ريشه اصلى غزوه « بنى قريظه »\r\nقرآن مجيد گواه بر اين است كه عامل اصلى اين جنگ همان پشتيبانى يهود بنى قريظه از مشركان عرب در جنگ احزاب بود ( زيرا مىفرمايد :\r\n* ( الَّذِينَ ظاهَرُوهُمْ ) * . . . كسانى كه از آنها پشتيبانى كردند . . . ) .\r\nعلاوه بر اين اصولا يهود در مدينه ستون پنجمى براى دشمنان اسلام محسوب مىشدند ، در تبليغات ضد اسلامى كوشا بودند ، و هر فرصت مناسبى را كه براى ضربه زدن به مسلمين پيش مىآمد غنيمت مىشمردند .\r\nهمانگونه كه گفتيم از طوائف سه گانه يهود ( بنى قينقاع و بنى نضير و بنى قريظه ) تنها گروه سوم به هنگام جنگ احزاب باقى مانده بودند ، و گروه اول و دوم به ترتيب در سالهاى دو و چهار هجرى بر اثر پيمانشكنى ، محكوم و از مدينه رانده شدند ، و مىبايست اين گروه سوم كه از همه آشكارتر به پيمانشكنى و پيوستن به دشمنان اسلام دست زدند به كيفر اعمال ناجوانمردانه خود برسند و كيفر جنايات خود را بينند .\r\n","description":"","footnote":"","page_name":" 272 ","page_number":272},
  {"content":"\r\n\r\n2 - ماجراى غزوه بنى قريظه\r\nگفتيم پيامبر ص بلافاصله بعد از پايان جنگ احزاب ، مامور شد حساب يهود بنى قريظه را روشن سازد ، مىنويسند : آن چنان مسلمانان براى حضور در منطقه دژهاى بنى قريظه عجله كردند كه حتى بعضى از نماز عصرشان غافل شدند و بناچار آن را بعدا قضا كردند ، پيامبر ص دستور محاصره دژهاى آنها را صادر كرد ، بيست و پنج روز محاصره به طول كشيد ، خداوند رعب و وحشت شديدى - همانگونه كه قرآن مىگويد - به دلهاى آنها افكند .\r\n« كعب بن اسد » كه از سران يهود بود ، گفت : من يقين دارم كه محمد ص ما را رها نخواهد كرد ، تا با ما پيكار كند ، من به شما يكى از سه پيشنهاد را مىكنم هر كدام را خواستيد برگزينيد :\r\nپيشنهاد اولم اين است كه دست در دست اين مرد بگذاريم و به او ايمان بياوريم و پيروى كنيم ، زيرا براى شما ثابت شده است كه او پيامبر خدا است ، و نشانه‌هاى او را در كتب خود مىيابيد در اين صورت جان و مال و فرزندان و زنان شما محفوظ خواهد بود .\r\nگفتند : ما هرگز دست از حكم تورات بر نخواهيم داشت و چيزى به جاى آن نخواهيم پذيرفت .\r\nگفت : اكنون كه اين پيشنهاد را نپذيرفتيد بيائيد و كودكان و زنان خود را با دست خود به قتل برسانيد تا فكر ما از ناحيه آنها راحت شود ! سپس شمشير بر كشيد و با محمد و يارانش بجنگيم ، تا ببينيم خدا چه مىخواهد ؟ اگر كشته شديم از ناحيه زن و فرزند نگرانى نداريم ، و اگر پيروز شويم زن و فرزند بسيار است ! گفتند ما اين بيچاره‌ها را با دست خود بقتل برسانيم ؟ ! بعد از اينها زندگى\r\n","description":"","footnote":"","page_name":" 273 ","page_number":273},
  {"content":"\r\nبراى ما ارزش ندارد .\r\n« كعب بن اسد » گفت حال كه اين را هم نپذيرفتيد امشب شب شنبه است محمد ص و يارانش گمان مىكنند امشب حمله اى نخواهيم كرد بيائيم و آنها را غافلگير كنيم ، شايد پيروز شويم .\r\nگفتند اين كار را هم نخواهيم كرد ما هرگز احترام شنبه را ضايع نمىكنيم .\r\n« كعب » گفت هيچ يك از شما از آن روزى كه از مادر متولد شده حتى يك شب آدم عاقلى نبوده است ! بعد از اين ماجرا آنها از پيامبر ص تقاضا كردند « ابو لبابه » را نزد آنان فرستد تا با او مشورت كنند .\r\nهنگامى كه « ابو لبابه » نزد آنان آمد زنان و بچه‌هاى يهود در مقابل او به گريه افتادند ، او تحت تاثير قرار گرفت ، مردان گفتند : صلاح مىدانى ما تسليم حكم محمد ص شويم ؟ ابو لبابه گفت آرى ولى در همين حال اشاره به گلوى خود كرد ، يعنى همه شما را خواهد كشت ! « ابو لبابه » مىگويد همين كه از آنجا حركت كردم به خيانت خود متوجه شدم به سوى پيامبر ص نيامد مستقيما به مسجد رفت و خود را به يكى از ستونهاى مسجد بست و گفت از جاى خود حركت نمىكنم تا خداوند توبه مرا بپذيرد .\r\nسرانجام خداوند گناه او را بخاطر صداقتش بخشيد و آيه ( وَآخَرُونَ اعْتَرَفُوا بِذُنُوبِهِمْ . . . ) در اين باره نازل شد ( سوره توبه آيه 102 ) .\r\nسرانجام يهود بنى قريظه ناچار بدون قيد و شرط تسليم شدند پيامبر ص فرمود آيا راضى هستيد هر چه سعد بن معاذ در باره شما حكم كند اجرا نمايم ؟\r\n( آنها راضى شدند ) .\r\n","description":"","footnote":"","page_name":" 274 ","page_number":274},
  {"content":"\r\n« سعد بن معاذ » گفت : اكنون موقعى رسيده كه سعد بدون در نظر گرفتن ملامت ملامت كنندگان حكم خدا را بيان كند .\r\nسعد هنگامى كه از يهود مجددا اقرار گرفت كه هر چه او حكم كند خواهند پذيرفت چشم خود را بر هم نهاد و رو به سوى آن طرف كه پيامبر ص ايستاده بود كرد عرض كرد شما هم حكم مرا مىپذيريد ؟ فرمود : آرى ، گفت : من مىگويم آنها كه آماده جنگ با مسلمانان بودند ( مردان بنى قريظه ) بايد كشته شوند ، و فرزندان و زنانشان اسير و اموالشان تقسيم گردد ، اما گروهى از آنان اسلام را پذيرفتند و نجات يافتند ( 1 ) .\r\n\r\n3 - پيامدهاى غزوه بنى قريظه\r\nپيروزى بر اين گروه ستمگر و لجوج نتائج پر بارى براى مسلمانان داشت از جمله :\r\nالف - پاك شدن جبهه داخلى مدينه و آسوده شدن خاطر مسلمانان از جاسوسهاى يهود .\r\nب - فرو ريختن پايگاه مشركان عرب در مدينه و قطع اميد آنان از شورشى از درون .\r\nج - تقويت بنيه مالى مسلمين بوسيله غنائم اين جنگ .\r\nد - هموار شدن راه پيروزيهاى آينده ، مخصوصا فتح خيبر ! ه - تثبيت موقعيت حكومت اسلامى در نظر دوست و دشمن در داخل و خارج مدينه .\r\n\r\n","description":"","footnote":"\r\n( 1 ) سيره ابن هشام جلد 3 صفحه 244 به بعد و كامل ابن اثير ج 2 صفحه 185 به بعد ( با تلخيص ) .\r\n","page_name":" 275 ","page_number":275},
  {"content":"\r\n\r\n4 - تعبيرات پر معنى آيات\r\nاز جمله تعبيراتى كه در آيات فوق به چشم مىخورد اين است كه در مورد كشته شدگان اين جنگ مىگويد « فريقا تقتلون » يعنى « فريقا » را مقدم بر « تقتلون » مىدارد در حالى كه در مورد اسيران « فريقا » را از فعل آن يعنى « تاسرون » مؤخر داشته است ، بعضى از مفسران در تفسير آن گفته‌اند اين به خاطر آن است كه در مساله كشته شدگان ، تكيه بيشتر روى اشخاص است چرا كه سران بزرگ آنها در اين گروه بودند ، ولى در مورد اسارت ، افراد سرشناسى نبودند كه روى آنها تكيه كند ، بعلاوه اين تقديم و تاخير ، سبب شده كه « قتل » و « اسر » ( كشتن و اسارت ) كه دو عامل پيروزى بر دشمن است در كنار هم قرار گيرند و تناسب در ميان آنها رعايت شود .\r\nو نيز در نخستين آيه مورد بحث ، پائين آوردن يهود را از قلعه هايشان ، قبل از جمله « * ( قَذَفَ فِي قُلُوبِهِمُ الرُّعْبَ ) * » ( خداوند در دلهاى آنها رعب وحشت افكند ) ذكر كرده است ، در حالى كه ترتيب طبيعى بر خلاف اين است ، يعنى نخست ايجاد رعب مىشود سپس پائين آمدن از آن قلعه‌هاى محكم ، اين به خاطر آنست كه آنچه به حال مسلمانان مهم و شادى بخش بوده و هدف اصلى را تشكيل داده است ، در هم شكستن قلعه‌هاى بسيار مستحكم آنها بوده است .\r\nتعبير به « * ( أَوْرَثَكُمْ أَرْضَهُمْ وَدِيارَهُمْ ) * » نيز بيانگر اين حقيقت است كه شما بى آنكه زحمت چندانى براى اين جنگ متحمل شويد خداوند زمينها و خانه‌ها و اموال آنان را در اختيارتان قرار داد .\r\nو بالآخره تكيه بر قدرت خداوند در آخرين آيه ( و * ( كانَ اللَّه عَلى كُلِّ شَيْءٍ قَدِيراً ) * ) اشاره به اين است كه او يك روز وسيله باد و طوفان و لشكر نامرئى ، احزاب را شكست داد و روز ديگر با لشكر رعب و وحشت ، حاميان آنها يعنى يهود بنى قريظه را در هم شكست .\r\n","description":"","footnote":"","page_name":" 276 ","page_number":276},
  {"content":"\r\n\r\n[ سوره الأحزاب ‹ 33 › : آيات 28 تا 31 
  ]\r\nيا أَيُّهَا النَّبِيُّ قُلْ لأَزْواجِكَ إِنْ كُنْتُنَّ تُرِدْنَ الْحَياةَ الدُّنْيا وَزِينَتَها فَتَعالَيْنَ أُمَتِّعْكُنَّ وَأُسَرِّحْكُنَّ سَراحاً جَمِيلًا ‹ 28 › وَإِنْ كُنْتُنَّ تُرِدْنَ اللَّه وَرَسُولَه وَالدَّارَ الآخِرَةَ فَإِنَّ اللَّه أَعَدَّ لِلْمُحْسِناتِ مِنْكُنَّ أَجْراً عَظِيماً ‹ 29 › يا نِساءَ النَّبِيِّ مَنْ يَأْتِ مِنْكُنَّ بِفاحِشَةٍ مُبَيِّنَةٍ يُضاعَفْ لَهَا الْعَذابُ ضِعْفَيْنِ وَكانَ ذلِكَ عَلَى اللَّه يَسِيراً ‹ 30 › وَمَنْ يَقْنُتْ مِنْكُنَّ لِلَّه وَرَسُولِه وَتَعْمَلْ صالِحاً نُؤْتِها أَجْرَها مَرَّتَيْنِ وَأَعْتَدْنا لَها رِزْقاً كَرِيماً ‹ 31 ›\r\n\r\nترجمه :\r\n28 - اى پيامبر ! به همسرانت بگو : اگر شما زندگى دنيا و زرق و برق آن را مىخواهيد بيائيد هديه اى به شما دهم و شما را به طرز نيكويى رها سازم ! 29 - و اگر شما خدا و پيامبرش و سراى آخرت را طالب هستيد خداوند براى نيكوكاران شما پاداش عظيم آماده ساخته است .\r\n","description":"","footnote":"","page_name":" 277 ","page_number":277},
  {"content":"\r\n30 - اى همسران پيامبر ! هر كدام از شما گناه آشكار و فاحشى مرتكب شود عذاب او دو چندان خواهد بود ، و اين براى خدا آسان است .\r\n31 - و هر كس از شما براى خدا و پيامبرش خضوع كند ، و عمل صالح انجام دهد ، پاداش او را دو چندان خواهيم ساخت ، و روزى پر ارزشى براى او فراهم ساخته‌ايم .\r\n\r\nشان نزول :\r\nمفسران شان نزولهاى متعددى براى آيات فوق ذكر كرده‌اند كه از نظر نتيجه چندان تفاوتى با هم ندارند .\r\nاز اين شان نزولها استفاده مىشود كه همسران پيامبر ص بعد از پاره اى از غزوات كه غنائم سرشارى در اختيار مسلمين قرار گرفت تقاضاهاى مختلفى از پيامبر ص در مورد افزايش نفقه يا لوازم گوناگون زندگى داشتند ، طبق نقل بعضى از تفاسير ، « ام سلمه » از « پيامبر » ص كنيز خدمتگزارى تقاضا كرد و « ميمونه » حله اى خواست ، و « زينب » بنت جحش پارچه مخصوص يمنى و « حفصه » جامه مصرى ، « جويريه » لباس مخصوص خواست ، و « سوده » گليم خيبرى ! خلاصه هر كدام درخواستى نمودند .\r\nپيامبر ص كه مىدانست تسليم شدن در برابر اين گونه درخواستها كه معمولا پايانى ندارد چه عواقبى براى « بيت نبوت » در بر خواهد داشت ، از انجام اين خواسته‌ها سر باز زد و يك ماه تمام از آنها كناره گيرى نمود ، تا اينكه آيات فوق نازل شد و با لحن قاطع و در عين حال توأم با رأفت و رحمت به آنها هشدار داد كه اگر زندگى پر زرق و برق دنيا مىخواهيد مىتوانيد از پيامبر ص جدا شويد و به هر كجا مىخواهيد برويد ، و اگر به خدا و رسول خدا و روز جزا دل بسته‌ايد و به زندگى ساده و افتخار آميز خانه پيامبر ص قانع هستيد بمانيد و از پاداشهاى ص بزرگ پروردگار برخوردار شويد .\r\n","description":"","footnote":"","page_name":" 278 ","page_number":278},
  {"content":"\r\nبه اين ترتيب پاسخ محكم و قاطعى به همسران پيامبر ص كه دامنه توقع را گسترده بودند داد و آنها را ميان « ماندن » و « جدا شدن » از او مخير ساخت ! .\r\n\r\nتفسير : يا سعادت جاودان يا زرق و برق دنيا !\r\nفراموش نكرده‌ايد كه در آيات نخست اين سوره خداوند تاج افتخارى بر سر زنان پيامبر ص زده و آنها را به عنوان « ام المؤمنين » ( مادر مؤمنان ) معرفى نموده ، بديهى است هميشه مقامات حساس و افتخار آفرين ، وظائف سنگينى نيز همراه دارد ، چگونه زنان پيامبر ص مىتوانند ام المؤمنين باشند ولى فكر و قلبشان در گرو زرق و برق دنيا باشد ؟ و چنين پندارند كه اگر غنائمى نصيب مسلمانان شده است همچون همسران پادشاهان بهترين قسمتهاى غنائم را به خود اختصاص دهند ، و چيزى كه با جانبازى و خونهاى پاك شهيدان به دست آمده تحويل آنان گردد ، در حالى كه در گوشه و كنار افرادى ، در نهايت عسرت زندگى مىكنند .\r\nاز اين گذشته نه تنها پيامبر ص به مقتضاى آيات پيشين « اسوه » مردم است كه خانواده او نيز بايد اسوه خانواده‌ها ، و زنانش مقتداى زنان با ايمان تا دامنه قيامت گردد .\r\nپيامبر ص پادشاه نيست كه حرمسرايى داشته باشد پر زرق و برق ، و زنانش غرق جواهرات گرانقيمت و وسائل تجملاتى باشند .\r\nشايد هنوز گروهى از مسلمانان مكه كه به عنوان مهاجر به مدينه آمده بودند بر صفه ( همان سكوى مخصوصى كه در كنار مسجد پيغمبر قرار داشت ) شب را تا به صبح مىگذراندند ، و خانه و كاشانه اى در آن شهر نداشتند ، در چنين\r\n","description":"","footnote":"","page_name":" 279 ","page_number":279},
  {"content":"\r\nشرائطى هرگز پيامبر ص اجازه نخواهد داد زنانش چنين توقعاتى داشته باشند .\r\nاز پاره اى از روايات استفاده مىشود كه حتى بعضى از آنان خشونت سخن را با پيامبر ص به آن حد رساندند كه گفتند : لعلك تظن ان طلقتنا لا نجد زوجا من قومنا غيرك : « تو گمان مىكنى كه اگر ما را طلاق دهى همسرى غير از تو در ميان قوم و قبيله خود نخواهيم يافت » ؟ ! ( 1 ) .\r\nاينجا است كه پيامبر ص به فرمان خدا مامور مىشود با قاطعيت تمام با اين مساله برخورد كند و براى هميشه وضع خود را با آنها روشن سازد .\r\nبه هر حال نخستين آيه از آيات فوق پيامبر ص را مخاطب ساخته مىگويد :\r\n« اى پيامبر به همسرانت بگو : اگر شما زندگى دنيا را مىخواهيد ، و طالب زينت آن هستيد ، بيائيد هديه اى به شما دهم ، و شما را به طرز نيكويى رها كنم ، بى آنكه خصومت و مشاجره اى در كار باشد » ( * ( يا أَيُّهَا النَّبِيُّ قُلْ لأَزْواجِكَ إِنْ كُنْتُنَّ تُرِدْنَ الْحَياةَ الدُّنْيا وَزِينَتَها فَتَعالَيْنَ أُمَتِّعْكُنَّ وَأُسَرِّحْكُنَّ سَراحاً جَمِيلًا ) * ) .\r\n« امتعكن » از ماده « متعه » است ، و چنان كه در آيه 236 سوره بقره گفته‌ايم منظور از آن هديه اى است كه با شؤون زن متناسب باشد در اينجا منظور اين است كه مقدار مناسبى بر مهر بيفزايد و يا اگر مهريه اى تعيين نشده هديه شايسته اى به آنها بدهد به طورى كه راضى و خشنود گردند ، و جدايى آنها در محيط دوستانه انجام پذيرد .\r\n« سراح » در اصل از ماده « سرح » ( بر وزن شرح ) به معنى گياه و درختى است كه برگ و ميوه دارد ، و سرحت الإبل يعنى شتر را رها كردم تا از گياهان\r\n\r\n","description":"","footnote":"\r\n( 1 ) « كنز العرفان » جلد 2 صفحه 238 .\r\n","page_name":" 280 ","page_number":280},
  {"content":"\r\nو برگ درختان بهره گيرند ، سپس به معنى وسيعتر ، به معنى هر گونه رها كردن هر چيز و هر شخص اطلاق شده ، و گاه به عنوان كنايه از طلاق دادن نيز مىآيد « تسريح الشعر » به شانه زدن مو گفته مىشود كه در آن نيز معنى رهايى افتاده است .\r\nبه هر حال منظور از « سراح جميل » در آيه مورد بحث رها كردن زنان توأم با نيكى و خوبى و بدون نزاع و قهر است .\r\nدر اينجا مفسران و فقهاى اسلامى بحث مشروحى دارند كه آيا منظور از اين سخن در آيه فوق اين است كه پيامبر ص زنان خود را مخير ميان ماندن و جدا شدن كرد و اگر آنها جدايى را انتخاب مىكردند ، خود طلاق محسوب مىشد و نيازى به اجراى صيغه طلاق نداشت ؟ يا اينكه منظور اين بوده كه آنها يكى از دو راه را انتخاب كنند ، اگر جدايى را انتخاب مىكردند پيامبر ص اقدام به اجراى صيغه طلاق مىفرمود ، و گرنه به حال خود باقى مىماندند .\r\nالبته آيه فوق دلالتى بر هيچيك از اين دو امر ندارد ، و اينكه بعضى تصور كرده‌اند آيه گواه بر تخيير زنان پيامبر ص است و اين حكم را از مختصات پيامبر ص شمرده‌اند زيرا در حق ساير مردم جارى نمىشود ، درست به نظر نمىرسد .\r\nبلكه جمع ميان آيه فوق و آيات طلاق ، ايجاب مىكند كه منظور جدا شدن از طريق طلاق است .\r\nبه هر حال اين مساله در ميان فقهاى شيعه و اهل سنت مورد گفتگو است هر چند قول دوم يعنى جدا شدن از طريق طلاق نزديكتر به ظواهر آيات مىباشد بعلاوه تعبير « * ( أُسَرِّحْكُنَّ ) * » ( من شما را رها سازم ) ظهور در اين دارد كه پيامبر ص اقدام به جدا ساختن آنها مىفرمود ، به خصوص اينكه ماده « تسريح » به معنى طلاق در جاى ديگر از قرآن مجيد به كار رفته است ( سوره بقره آيه 229 ) ( 1 ) .\r\n\r\n","description":"","footnote":"\r\n( 1 ) توضيح بيشتر در اين زمينه را در كتب فقهى مخصوصا كتاب جواهر جلد 29 صفحه 122 به بعد مطالعه فرمائيد .\r\n","page_name":" 281 ","page_number":281},
  {"content":"\r\nدر آيه بعد مىافزايد : « اما اگر شما خدا و پيامبرش را مىخواهيد و سراى آخرت را ، و به زندگى ساده از نظر مادى و احيانا محروميتها قانع هستيد ، خداوند براى نيكوكاران شما پاداش عظيم آماده ساخته است » ( * ( وَإِنْ كُنْتُنَّ تُرِدْنَ اللَّه وَرَسُولَه وَالدَّارَ الآخِرَةَ فَإِنَّ اللَّه أَعَدَّ لِلْمُحْسِناتِ مِنْكُنَّ أَجْراً عَظِيماً ) * ) .\r\nدر حقيقت در اين چند جمله ، تمام پايه‌هاى ايمان و برنامه‌هاى مؤمن ، جمع است ، از يك سو ايمان و اعتقاد به خدا و پيامبر و روز قيامت و طالب اين اصول بودن و از سوى ديگر در برنامه‌هاى عملى نيز در صف نيكوكاران و محسنين و محسنات قرار گرفتن ، بنا بر اين تنها اظهار عشق و علاقه به خدا و سراى ديگر و پيامبر ص كافى نيست ، برنامه‌هاى عملى نيز بايد هماهنگ با آن باشد .\r\nو به اين ترتيب خداوند تكليف همسران پيامبر ص را كه بايد الگو و اسوه زنان با ايمان باشند براى هميشه روشن ساخت ، داشتن زهد و پارسايى و بى اعتنايى به زرق و برق و تجملات دنيا ، و توجه خاص به ايمان و عمل صالح و معنويت ، اگر چنين هستند بمانند و مشمول افتخار بزرگ همسرى رسول خدا باشند ، و گرنه راه خود را در پيش گيرند و از او جدا شوند ! گر چه مخاطب در اين سخنان ، همسران پيامبرند ، ولى محتواى آيات و نتيجه آن ، همگان را شامل مىشود ، مخصوصا كسانى كه در مقام رهبرى خلق و پيشوايى و تاسى مردم قرار گرفته‌اند ، آنها هميشه بر سر دو راهى قرار دارند ، يا استفاده از موقعيت ظاهرى خويش براى رسيدن به زندگى مرفه مادى و يا تن در دادن به محروميتها براى نيل به رضاى خدا و هدايت خلق .\r\nسپس در آيه بعد به بيان موقعيت زنان پيامبر ص در برابر كارهاى نيك و بد ، و همچنين مقام ممتاز و مسئوليت سنگين آنها ، با عباراتى روشن پرداخته مىگويد : « اى زنان پيامبر ! هر كدام از شما گناه آشكار و معصيت فاحشى انجام\r\n","description":"","footnote":"","page_name":" 282 ","page_number":282},
  {"content":"\r\nدهد عذاب او دو چندان خواهد بود ، و اين براى خدا آسان است « ! ( * ( يا نِساءَ النَّبِيِّ مَنْ يَأْتِ مِنْكُنَّ بِفاحِشَةٍ مُبَيِّنَةٍ يُضاعَفْ لَهَا الْعَذابُ ضِعْفَيْنِ وَكانَ ذلِكَ عَلَى اللَّه يَسِيراً ) * ) .\r\nشما در خانه وحى و مركز نبوت زندگى مىكنيد ، آگاهى شما در زمينه مسائل اسلامى با توجه به تماس دائم با پيامبر خدا از توده مردم بيشتر است ، به علاوه ديگران به شما نگاه مىكنند و اعمالتان سرمشقى است براى آنها ، بنا بر اين گناهتان در پيشگاه خدا عظيمتر است چرا كه هم ثواب و هم عذاب بر طبق معرفت و ميزان آگاهى ، و همچنين تاثير آن در محيط داده مىشود ، شما هم سهم بيشترى از آگاهى داريد و هم موقعيت حساسترى از نظر تاثير گذاردن روى جامعه .\r\nاز همه اينها گذشته اعمال خلاف شما از يك سو پيامبر را آزرده خاطر مىسازد و از سوى ديگر به حيثيت او لطمه مىزند ، و اين خود گناه ديگرى محسوب مىشود و مستوجب عذاب ديگرى است .\r\nمنظور از « * ( بِفاحِشَةٍ مُبَيِّنَةٍ ) * » گناهان آشكار است و مىدانيم مفاسد گناهانى كه از افراد با شخصيت سر مىزند بيشتر در زمانى خواهد بود كه آشكارا باشد .\r\nدر مورد « ضعف » و « مضاعف » سخنى داريم كه در بحث نكات خواهد آمد .\r\nاما اينكه مىفرمايد « اين كار بر خدا آسان است » اشاره به اين است كه هرگز گمان نكنيد كه مجازات كردن شما براى خداوند مشكلى دارد ، و ارتباطتان با پيامبر اسلام مانع از آن خواهد بود ، آن گونه كه در ميان مردم معمول است كه گناهان دوستان و نزديكان خود را ناديده يا كم اهميت مىگيرند ، نه چنين نيست اين حكم با قاطعيت در مورد شما اجرا خواهد شد .\r\nاما در نقطه مقابل نيز « و هر كس از شما در برابر خدا و پيامبر ص\r\n","description":"","footnote":"","page_name":" 283 ","page_number":283},
  {"content":"\r\nخضوع و اطاعت كند و عمل صالحى بجا آورد پاداش او را دو چندان خواهيم داد ، و روزى پر ارزشى را براى او فراهم ساخته‌ايم « ( * ( وَمَنْ يَقْنُتْ مِنْكُنَّ لِلَّه وَرَسُولِه وَتَعْمَلْ صالِحاً نُؤْتِها أَجْرَها مَرَّتَيْنِ وَأَعْتَدْنا لَها رِزْقاً كَرِيماً ) * ) .\r\n« يقنت » از ماده « قنوت » به معنى اطاعت توأم با خضوع و ادب است ( 1 ) و قرآن با اين تعبير به آنها گوشزد مىكند كه هم مطيع فرمان خدا و پيامبر باشند و هم شرط ادب را كاملا رعايت كنند .\r\nدر اينجا باز به اين نكته بر خورد مىكنيم كه تنها ادعاى ايمان و اطاعت كافى نيست بلكه بايد به مقتضاى « * ( وَتَعْمَلْ صالِحاً ) * » آثار آن در عمل نيز هويدا گردد .\r\n« رزق كريم » معنى گسترده اى دارد كه تمام مواهب معنوى و مادى را در بر مىگيرد ، و تفسير آن به بهشت به خاطر آن است كه بهشت كانون همه اين مواهب است .\r\n\r\nنكته : چرا گناه و ثواب افراد با شخصيت ، مضاعف است ؟\r\nگفتيم گر چه آيات فوق پيرامون همسران پيامبر ص سخن مىگويد كه اگر اطاعت خدا كنند پاداشى مضاعف دارند ، و اگر گناه آشكارى مرتكب شوند كيفر مضاعف خواهند داشت ، ولى از آنجا كه ملاك و معيار اصلى همان داشتن مقام و شخصيت و موقعيت اجتماعى است ، اين حكم در باره افراد ديگر كه موقعيتى در جامعه دارند نيز صادق است .\r\nاين گونه افراد تنها متعلق به خويشتن نيستند ، بلكه وجود آنها داراى دو بعد است ، بعدى تعلق به خودشان دارد ، و بعدى تعلق به جامعه ، و برنامه زندگى آنها مىتواند جمعى را هدايت يا عده اى را گمراه كند ، بنا بر اين اعمال\r\n\r\n","description":"","footnote":"\r\n( 1 ) « مفردات راغب » ماده « قنوت » .\r\n","page_name":" 284 ","page_number":284},
  {"content":"\r\nآنها دو اثر دارد ، يك اثر فردى و ديگر اثر اجتماعى ، و از اين لحاظ هر يك داراى پاداش و كيفرى است .\r\nلذا در حديثى از امام صادق ع مىخوانيم كه فرمود :\r\nيغفر للجاهل سبعون ذنبا قبل ان يغفر للعالم ذنب واحد !\r\n« هفتاد گناه جاهل بخشوده مىشود پيش از آنكه يك گناه از عالم بخشوده شود » ! ( 1 ) .\r\nاز اين گذشته همواره رابطه نزديكى ميان سطح علم و معرفت با پاداش و كيفر است ، همانگونه كه در بعضى از احاديث اسلامى مىخوانيم :\r\nان الثواب على قدر العقل :\r\n« پاداش به اندازه عقل و آگاهى انسان است » ( 2 ) .\r\nو در حديث ديگرى از امام باقر ع آمده است\r\nانما يداق اللَّه العباد فى الحساب يوم القيامة على قدر ما آتاهم من العقول فى الدنيا :\r\n« خداوند در روز قيامت در حساب بندگان به اندازه عقلى كه به آنها در دنيا داده دقت و سختگيرى مىكند » ( 3 ) .\r\nحتى در روايتى از امام صادق ع آمده است كه : توبه عالم در بعضى از مراحل پذيرفته نخواهد شد ، سپس به اين آيه شريفه استناد ، فرمود ، إِنَّمَا التَّوْبَةُ عَلَى اللَّه لِلَّذِينَ يَعْمَلُونَ السُّوءَ بِجَهالَةٍ : « توبه تنها براى كسانى است كه از روى جهل و نادانى كار بدى انجام مىدهند » ( سوره نساء آيه 17 ) ( 4 ) .\r\nو از اينجا روشن مىشود كه ممكن است مفهوم « مضاعف » يا « مرتين » در اينجا افزايش ثواب و عقاب باشد ، گاه دو برابر و گاه بيشتر ، درست همانند اعدادى كه جنبه « تكثير » دارد بخصوص اينكه « راغب » در « مفردات » در معنى\r\n\r\n","description":"","footnote":"\r\n( 1 ) اصول كافى جلد اول صفحه 37 ( باب لزوم الحجة على العالم ) .\r\n( 2 و 3 ) اصول كافى ج اول صفحه 9 كتاب العقل و الجهل .\r\n( 4 ) اصول كافى جلد اول صفحه 38 ( باب لزوم الحجة على العالم ) .\r\n","page_name":" 285 ","page_number":285},
  {"content":"\r\n« ضعف » مىگويد : ضاعفته ضممت اليه مثله فصاعدا : « آن را مضاعف ساختم يعنى همانندش و يا بيشتر و چند برابر آن افزودم » ( دقت كنيد ) .\r\nروايتى كه در بالا در باره تفاوت گناه عالم و جاهل تا هفتاد برابر ذكر كرديم گواه ديگرى بر اين مدعا است .\r\nاصولا سلسله مراتب اشخاص و تفاوت آن بر اثر موقعيت اجتماعى و الگو و اسوه بودن نيز ايجاب مىكند كه پاداش و كيفر الهى نيز به همين نسبت باشد .\r\nاين بحث را با حديثى از امام سجاد على بن الحسين ع پايان مىدهيم :\r\nكسى به امام عرض كرد :\r\nانكم اهل بيت مغفور لكم :\r\n« شما خانواده اى هستيد كه خداوند شما را مشمول آمرزش خود قرار داده » .\r\nامام در غضب شد و فرمود :\r\nنحن احرى ان يجرى فينا ما اجرى اللَّه فى ازواج النبى ( ص ) من ان نكون كما تقول ، انا نرى لمحسننا ضعفين من الاجر و لمسيئنا ضعفين من العذاب ، ثم قرء الايتين :\r\n« ما سزاوارتريم كه آنچه را خدا در باره همسران پيامبر ص جارى كرده در مورد ما جارى شود ، نه چنان كه تو مىگويى ، ما براى نيكوكارانمان دو پاداش ، و براى بدكارانمان دو كيفر و عذاب قائل هستيم ، سپس دو آيه فوق را به عنوان شاهد تلاوت فرمود » ( 1 ) .\r\n\r\n","description":"","footnote":"\r\n( 1 ) « مجمع البيان » جلد 8 صفحه 354 ( ذيل آيه مورد بحث ) .\r\n","page_name":" 286 ","page_number":286},
  {"content":"\r\n\r\n[ سوره الأحزاب ‹ 33 › : آيات 32 تا 34 
  ]\r\nيا نِساءَ النَّبِيِّ لَسْتُنَّ كَأَحَدٍ مِنَ النِّساءِ إِنِ اتَّقَيْتُنَّ فَلا تَخْضَعْنَ بِالْقَوْلِ فَيَطْمَعَ الَّذِي فِي قَلْبِه مَرَضٌ وَقُلْنَ قَوْلًا مَعْرُوفاً ‹ 32 › وَقَرْنَ فِي بُيُوتِكُنَّ وَلا تَبَرَّجْنَ تَبَرُّجَ الْجاهِلِيَّةِ الأُولى وَأَقِمْنَ الصَّلاةَ وَآتِينَ الزَّكاةَ وَأَطِعْنَ اللَّه وَرَسُولَه إِنَّما يُرِيدُ اللَّه لِيُذْهِبَ عَنْكُمُ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً ‹ 33 › وَاذْكُرْنَ ما يُتْلى فِي بُيُوتِكُنَّ مِنْ آياتِ اللَّه وَالْحِكْمَةِ إِنَّ اللَّه كانَ لَطِيفاً خَبِيراً ‹ 34 ›\r\n\r\nترجمه :\r\n32 - اى همسران پيامبر ! شما همچون يكى از زنان معمولى نيستيد اگر تقوى پيشه كنيد ، بنا بر اين به گونه اى هوسانگيز سخن نگوئيد كه بيماردلان در شما طمع كنند و سخن شايسته بگوئيد .\r\n33 - و در خانه‌هاى خود بمانيد و همچون جاهليت نخستين ( در ميان مردم ) ظاهر نشويد ،\r\n","description":"","footnote":"","page_name":" 287 ","page_number":287},
  {"content":"\r\nو نماز را بر پا داريد و زكات را ادا كنيد ، و خدا و رسولش را اطاعت نمائيد ، خداوند فقط مىخواهد پليدى و گناه را از شما اهل بيت دور كند و كاملا شما را پاك سازد .\r\n34 - و آنچه را در خانه‌هاى شما از آيات خداوند و حكمت دانش خوانده مىشود ياد كنيد ، خداوند لطيف و خبير است .\r\n\r\nتفسير : همسران پيامبر بايد چنين باشند !\r\nدر آيات گذشته سخن از موقعيت و مسئوليت سنگين همسران پيامبر ص بود ، در آيات مورد بحث اين موضوع هم چنان ادامه مىيابد و طى آياتى هفت دستور مهم به همسران پيامبر ص مىدهد .\r\nنخست در مقدمه كوتاهى مىفرمايد : « اى همسران پيامبر ص شما همچون يكى از زنان عادى نيستيد اگر تقوا پيشه كنيد » ( * ( يا نِساءَ النَّبِيِّ لَسْتُنَّ كَأَحَدٍ مِنَ النِّساءِ إِنِ اتَّقَيْتُنَّ ) * ) .\r\nشما به خاطر انتسابتان به پيامبر ص از يك سو ، و قرار گرفتنتان در كانون وحى و شنيدن آيات قرآن و تعليمات اسلام از سوى ديگر داراى موقعيت خاصى هستيد كه مىتوانيد سرمشقى براى همه زنان باشيد ، چه در مسير تقوا و چه در مسير گناه .\r\nبنا بر اين موقعيت خود را درك كنيد و مسئوليت سنگين خويش را به فراموشى نسپاريد و بدانيد كه اگر تقوا پيشه كنيد در پيشگاه خدا مقام بسيار ممتازى خواهيد داشت .\r\nو به دنبال اين مقدمه كه طرف را براى پذيرش مسئوليتها آماده مىسازد و به آنها شخصيت مىدهد نخستين دستور در زمينه عفت صادر مىكند و مخصوصا به سراغ يك نكته باريك مىرود تا مسائل ديگر در اين رابطه خود به خود روشن\r\n","description":"","footnote":"","page_name":" 288 ","page_number":288},
  {"content":"\r\nگردد ، مىفرمايد « بنا بر اين به گونه اى هوسانگيز سخن نگوئيد كه بيماردلان در شما طمع كنند » ( * ( فَلا تَخْضَعْنَ بِالْقَوْلِ فَيَطْمَعَ الَّذِي فِي قَلْبِه مَرَضٌ ) * ) .\r\nبلكه به هنگام سخن گفتن ، جدى و خشك و بطور معمولى سخن بگوئيد ، نه همچون زنان كم شخصيت كه سعى دارند با تعبيرات تحريك كننده كه گاه توام با ادا و اطوار مخصوصى است كه افراد شهوت ران را به فكر گناه مىافكند سخن بگوئيد .\r\nتعبير به « * ( الَّذِي فِي قَلْبِه مَرَضٌ ) * » ( كسى كه در دل او بيمارى است ) تعبير بسيار گويا و رسايى است از اين حقيقت كه غريزه جنسى در حد تعادل و مشروع عين سلامت است ، اما هنگامى كه از اين حد بگذرد نوعى بيمارى خواهد بود تا آنجا كه گاه به سر حد جنون مىرسد كه از آن تعبير به « جنون جنسى » مىكنند و امروز دانشمندان انواع و اقسامى از اين بيمارى روانى را كه بر اثر طغيان اين غريزه و تن در دادن به انواع آلودگيهاى جنسى و محيطهاى كثيف به وجود مىآيد در كتب خود شرح داده‌اند .\r\nدر پايان آيه دومين دستور را به اين گونه شرح مىدهد : « شما بايد به صورت شايسته اى كه مورد رضاى خدا و پيامبر ص و توام با حق و عدالت باشد سخن بگوئيد » ( * ( وَقُلْنَ قَوْلًا مَعْرُوفاً ) * ) .\r\nدر حقيقت جمله لا تخضعن بالقول اشاره به كيفيت سخن گفتن دارد و جمله * ( قُلْنَ قَوْلًا مَعْرُوفاً ) * اشاره به محتواى سخن .\r\nالبته « قول معروف » ( گفتار نيك و شايسته ) معنى وسيعى دارد كه علاوه بر آنچه گفته شد ، هر گونه گفتار باطل و بيهوده و گناه آلود و مخالف حق را نفى مىكند .\r\nضمنا جمله اخير مىتواند ، توضيحى براى جمله نخست باشد ، مبادا كسى تصور كند كه بايد برخورد زنان پيامبر ص با مردان بيگانه موذيانه يا دور از ادب\r\n","description":"","footnote":"","page_name":" 289 ","page_number":289},
  {"content":"\r\nباشد ، بلكه بايد بر خورد شايسته و مؤدبانه و در عين حال بدون هيچگونه جنبه‌هاى تحريك آميز داشته باشد .\r\nسپس سومين دستور را كه آن در زمينه رعايت عفت است چنين بيان مىكند :\r\n« شما در خانه‌هاى خود بمانيد و همچون جاهليت نخستين در ميان جمعيت ظاهر نشويد » و اندام و وسائل زينت خود را در معرض تماشاى ديگران قرار ندهيد ( * ( وَقَرْنَ فِي بُيُوتِكُنَّ وَلا تَبَرَّجْنَ تَبَرُّجَ الْجاهِلِيَّةِ الأُولى ) * ) .\r\n« قرن » از ماده « وقار » به معنى سنگينى است ، و كنايه از قرار گرفتن در خانه‌ها است ، بعضى نيز احتمال داده‌اند كه از ماده « قرار » بوده باشد كه از نظر نتيجه تفاوت چندانى با معنى اول نخواهد داشت » .\r\n« تبرج » به معنى آشكار شدن در برابر مردم است ، و از ماده « برج » گرفته شده كه در برابر ديدگان همه ظاهر است .\r\nاما اينكه منظور از جاهليت اولى چيست ؟ ظاهرا همان جاهليتى است كه مقارن عصر پيامبر ص بوده ، و به طورى كه در تواريخ آمده در آن موقع زنان حجاب درستى نداشتند ، و دنباله روسرىهاى خود را به پشت سر مىانداختند به طورى كه گلو و قسمتى از سينه و گردنبند و گوشواره‌هاى آنها نمايان بود ، و به اين ترتيب قرآن همسران پيامبر ص را از اين گونه اعمال باز مىدارد .\r\nبدون شك اين يك حكم عام است ، و تكيه آيات بر زنان پيامبر ص به عنوان تاكيد بيشتر است ، درست مثل اينكه به شخص دانشمندى بگوئيم تو كه دانشمندى دروغ مگو ، مفهومش اين نيست كه دروغ گفتن براى ديگران مجاز است ، بلكه\r\n\r\n","description":"","footnote":"\r\n( 1 ) البته در صورتى كه از ماده قرار بوده باشد ، فعل امر آن « اقررن » مىشود كه راء اول به عنوان تخفيف حذف شده و فتحه آن به قاف منتقل مىگردد و با وجود آن از همزه وصل بى نياز مىشويم و « قرن » مىشود ( دقت كنيد ) .\r\n","page_name":" 290 ","page_number":290},
  {"content":"\r\nمنظور اين است كه يك مرد عالم بايد به صورت مؤكدتر و جدىترى از اين كار پرهيز كند .\r\nبه هر حال اين تعبير نشان مىدهد كه جاهليت ديگرى همچون جاهليت عرب در پيش است كه ما امروز در عصر خود آثار اين پيشگويى قرآن در دنياى متمدن مادى را مىبينيم ، ولى مفسران پيشين نظر به اينكه چنين امرى را پيش بينى نمىكردند ، براى تفسير اين كلمه به زحمت افتاده بودند لذا « جاهليت اولى » را به فاصله ميان آدم و نوح ، و يا فاصله ميان عصر داود و سليمان كه زنان با پيراهنهاى بدننما بيرون مىآمدند ، تفسير كرده‌اند ، تا جاهليت قبل از اسلام را « جاهليت ثانيه » بدانند ! .\r\nولى چنان كه گفتيم نيازى به اين سخنان نيست ، بلكه ظاهر اين است « جاهليت اولى » همان جاهليت قبل از اسلام است كه در جاى ديگر قرآن نيز به آن اشاره شده است ( سوره آل عمران آيه 143 و سوره مائده آيه 50 و سوره فتح آيه 26 ) و « جاهليت ثانيه » ، جاهليتى است كه بعدا پيدا خواهد شد ( همچون عصر ما ) شرح بيشتر اين موضوع را در بحث نكات خواهيم داد .\r\nبالآخره دستور « چهارم » و « پنجم » و « ششم » را به اين صورت بيان مىفرمايد : « شما زنان پيامبر ص نماز را بر پا داريد ، زكات را ادا كنيد ، و خدا و رسولش را اطاعت نمائيد » ( * ( وَأَقِمْنَ الصَّلاةَ وَآتِينَ الزَّكاةَ وَأَطِعْنَ اللَّه وَرَسُولَه ) * ) .\r\nاگر در ميان عبادات روى نماز و زكات ، تكيه مىكند به خاطر آنست كه نماز مهمترين راه ارتباط و پيوند با خالق است ، و زكات هم در عين اينكه عبادت بزرگى است پيوند محكمى با خلق خدا محسوب مىشود .\r\nو اما جمله * ( أَطِعْنَ اللَّه وَرَسُولَه ) * يك حكم كلى است كه تمام برنامه‌هاى الهى را فرا مىگيرد .\r\n","description":"","footnote":"","page_name":" 291 ","page_number":291},
  {"content":"\r\nاين دستورات سه گانه نيز نشان مىدهد كه احكام فوق مخصوص به زنان پيامبر ص نيست ، بلكه براى همگان است هر چند در مورد آنان تاكيد بيشترى دارد .\r\nدر پايان آيه مىافزايد : « خداوند فقط مىخواهد پليدى و گناه را از شما اهل بيت ع دور كند و كاملا شما را پاك سازد » ( * ( إِنَّما يُرِيدُ اللَّه لِيُذْهِبَ عَنْكُمُ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً ) * ) .\r\nتعبير به « انما » كه معمولا براى حصر است ، دليل بر اين است كه اين موهبت ويژه خاندان پيامبر ص است .\r\nجمله « يريد » اشاره به اراده تكوينى پروردگار است ، و گرنه اراده تشريعى ، و به تعبير ديگر لزوم پاك نگاهداشتن خويش ، انحصارى به خاندان پيامبر ص ندارد ، و همه مردم بدون استثناء به حكم شرع موظفند از هر گونه گناه و پليدى پاك باشند .\r\nممكن است گفته شود اراده تكوينى موجب يك نوع جبر است ، ولى با توجه به بحثهايى كه در مساله معصوم بودن انبياء و امامان داشته‌ايم پاسخ اين سخن روشن مىشود و در اينجا بطور خلاصه مىتوان گفت : معصومان داراى يك نوع شايستگى اكتسابى از طريق اعمال خويشند ، و يك نوع لياقت ذاتى و موهبتى از سوى پروردگار ، تا بتوانند الگو و اسوه مردم بوده باشند .\r\nبه تعبير ديگر معصومان به خاطر تاييدات الهى و اعمال پاك خويش ، چنان هستند كه در عين داشتن قدرت و اختيار براى گناه كردن به سراغ گناه نمىروند درست همانگونه كه هيچ فرد عاقلى حاضر نيست ، قطعه آتشى را بر دارد و به دهان خويش بگذارد با اينكه نه اجبارى در اين كار است و نه اكراهى ، اين حالتى است كه از درون وجود خود انسان بر اثر آگاهيها و مبادى فطرى و طبيعى مىجوشد ، بى آنكه جبر و اجبارى در كار باشد .\r\n","description":"","footnote":"","page_name":" 292 ","page_number":292},
  {"content":"\r\nواژه « رجس » به معنى شىء ناپاك است خواه ناپاك از نظر طبع آدمى باشد يا به حكم عقل يا شرع و يا همه اينها ( 1 ) .\r\nو اينكه : در بعضى از كلمات ، « رجس » به معنى « گناه » يا « شرك » يا « بخل و حسد » و يا « اعتقاد باطل » و مانند آن تفسير شده ، در حقيقت بيان مصداقهايى از آن است ، و گرنه مفهوم اين كلمه ، مفهومى عام و فراگير است ، و همه انواع پليديها را به حكم اينكه الف و لام در اينجا به اصطلاح « الف و لام جنس » است شامل مىشود .\r\n« تطهير » به معنى پاك ساختن و در حقيقت تاكيدى است بر مساله « اذهاب رجس » و نفى پليديها ، و ذكر آن به صورت « مفعول مطلق » در اينجا نيز تاكيد ديگرى بر اين معنى محسوب مىشود .\r\nو اما تعبير « اهل البيت » به اتفاق همه علماى اسلام و مفسران ، اشاره به اهل بيت پيامبر ص است ، و اين چيزى است كه از ظاهر خود آيه نيز فهميده مىشود ، چرا كه « بيت » گرچه به صورت مطلق در اينجا ذكر شد ، اما به قرينه آيات قبل و بعد ، منظور از آن ، بيت و خانه پيامبر ص است ( 2 ) .\r\nاما اينكه مقصود از « اهل بيت پيامبر » ص در اينجا چه اشخاصى مىباشد ؟\r\nدر ميان مفسران گفتگو است ، بعضى آن را مخصوص همسران پيامبر ص دانسته‌اند ، و آيات قبل و بعد را كه در باره ازواج رسول خدا ص سخن مىگويد ،\r\n\r\n","description":"","footnote":"\r\n( 1 ) « راغب » در كتاب « مفردات » در ماده « رجس » معنى فوق و چهار نوع مصداق آن را بيان كرده است .\r\n( 2 ) اينكه بعضى « بيت » را در اينجا اشاره به « بيت اللَّه الحرم » و كعبه دانسته‌اند و اهل آن را « متقون » شمرده‌اند بسيار با سياق آيات نامتناسب است ، چرا كه در اين آيات سخن از پيامبر ( ص ) و بيت او در ميان است نه بيت اللَّه الحرام و هيچگونه قرينه اى بر آنچه گفته‌اند وجود ندارد .\r\n","page_name":" 293 ","page_number":293},
  {"content":"\r\nقرينه اين معنى شمرده‌اند .\r\nولى با توجه به يك مطلب ، اين عقيده نفى مىشود و آن اينكه ضميرهايى كه در آيات قبل و بعد آمده عموما به صورت ضمير « جمع مؤنث » است ، در حالى كه ضمائر اين قسمت از آيه ( * ( إِنَّما يُرِيدُ اللَّه لِيُذْهِبَ عَنْكُمُ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً ) * ) همه به صورت « جمع مذكر » است ، و اين نشان مىدهد معنى ديگرى در نظر بوده است .\r\nلذا بعضى ديگر از مفسران از اين مرحله گام فراتر نهاده و آيه را شامل همه خاندان پيامبر اعم از مردان و همسران او دانسته‌اند .\r\nاز سوى ديگر روايات بسيار زيادى كه در منابع اهل سنت و شيعه وارد شده معنى دوم يعنى شمول همه خاندان پيامبر ص را نيز نفى مىكند و مىگويد :\r\nمخاطب در آيه فوق منحصرا پنج نفرند : پيامبر ص ، على ع و فاطمه ع و حسن ع و حسين ع .\r\nبا وجود اين نصوص فراوان كه قرينه روشنى بر تفسير مفهوم آيه است تنها تفسير قابل قبول براى اين آيه همان معنى سوم يعنى اختصاص به « خمسه طيبه » است .\r\nتنها سؤالى كه در اينجا باقى مىماند اين است كه چگونه در لابلاى بحث از وظايف زنان پيامبر ص مطلبى گفته شده است كه شامل زنان پيامبر ص نمىشود .\r\nپاسخ اين سؤال را مفسر بزرگ مرحوم « طبرسى » در « مجمع البيان » چنين مىگويد : « اين اولين بار نيست كه در آيات قرآن به آياتى برخورد مىكنيم كه در كنار هم قرار دارند و اما از موضوعات مختلفى سخن مىگويند ، قرآن پر است از اين گونه بحثها ، همچنين در كلام فصحاى عرب و اشعار آنان نيز نمونه‌هاى فراوانى براى اين موضوع موجود است » .\r\n","description":"","footnote":"","page_name":" 294 ","page_number":294},
  {"content":"\r\nمفسر بزرگ نويسنده « الميزان » پاسخ ديگرى بر آن افزوده كه خلاصه اش چنين است : « ما هيچ دليلى در دست نداريم كه جمله * ( إِنَّما يُرِيدُ اللَّه لِيُذْهِبَ عَنْكُمُ الرِّجْسَ ) * . . . همراه اين آيات نازل شده است ، بلكه از روايات به خوبى استفاده مىشود كه اين قسمت جداگانه نازل گرديده ، امام به هنگام جمع آورى آيات قرآن در عصر پيامبر يا بعد از آن در كنار اين آيات قرار داده شده است .\r\nپاسخ سومى كه مىتوان از سؤال داد اين است كه قرآن مىخواهد به همسران پيامبر ص بگويد : شما در ميان خانواده اى قرار داريد كه گروهى از آنان معصومند ، كسى كه در زير سايه درخت عصمت و در كانون معصومان قرار گرفته سزاوار است كه بيش از ديگران مراقب خود باشد و فراموش نكنيد كه انتساب او به خانواده اى كه پنج معصوم پاك در آن است مسئليتهاى سنگينى براى او ايجاد مىكند ، و خدا و خلق خدا انتظارات فراوانى از او دارند .\r\nدر بحث نكات به خواست خدا از روايات اهل سنت و شيعه كه در تفسير اين آيه وارد شده است مشروحا سخن خواهيم گفت .\r\nدر آخرين آيه مورد بحث ، « هفتمين » و آخرين وظيفه همسران پيامبر بيان شده است ، و هشدارى است به همه آنان براى استفاده كردن از بهترين فرصتى كه در اختيار آنان براى آگاهى بر حقايق اسلام قرار گرفته ، مىفرمايد :\r\n« آنچه را در خانه‌هاى شما از آيات خداوند و حكمت و دانش خوانده مىشود ، ياد كنيد » و خود را در پرتو آن بسازيد كه بهترين فرصت را در اختيار داريد ( * ( وَاذْكُرْنَ ما يُتْلى فِي بُيُوتِكُنَّ مِنْ آياتِ اللَّه وَالْحِكْمَةِ ) * ) .\r\nشما در خاستگاه وحى قرار گرفته‌ايد و در مركز و كانون نور قرآن ، حتى اگر در خانه نشسته‌ايد مىتوانيد از آياتى كه در فضاى خانه شما از زبان مبارك پيامبر ص طنينافكن است ، به طور شايسته از تعليمات اسلام و سخنان\r\n","description":"","footnote":"","page_name":" 295 ","page_number":295},
  {"content":"\r\nپيامبر ص بهره مند شويد كه هر نفسش درسى است و هر سخنش برنامه اى ! در اينكه ميان « * ( آياتِ اللَّه ) * » و « حكمت » چه فرقى است ؟ بعضى از مفسران گفته‌اند ، هر دو اشاره به قرآن است ، منتهى تعبير به « آيات » جنبه اعجاز آن را بيان مىكند و تعبير به « حكمت » محتواى عميق و دانشى را كه در آن نهفته است باز مىگويد .\r\nبعضى ديگر گفته‌اند : « آيات اللَّه » اشاره به آيات قرآن است و « حكمت » اشاره به سنت پيامبر ص و اندرزهاى حكيمانه او .\r\nگر چه هر دو تفسير ، مناسب مقام و الفاظ آيه است ، اما تفسير اول نزديكتر به نظر مىرسد ، چرا كه تعبير به « تلاوت » با آيات الهى مناسبتر است ، بعلاوه در آيات متعددى از قرآن ، تعبير « نزول » در مورد آيات و حكمت ، هر دو آمده است ، مانند آيه 231 بقره و ما أَنْزَلَ عَلَيْكُمْ مِنَ الْكِتابِ وَالْحِكْمَةِ شبيه همين تعبير در آيه 113 سوره نساء نيز آمده است .\r\nسرانجام در پايان آيه مىفرمايد : « خداوند لطيف و خبير است » ( * ( إِنَّ اللَّه كانَ لَطِيفاً خَبِيراً ) * ) .\r\nاشاره به اينكه او از دقيقترين و باريكترين مسائل با خبر و آگاه است ، و نيات شما را به خوبى مىداند ، و از اسرار درون سينه‌هاى شما با خبر است .\r\nاين در صورتى است كه « لطيف » را به معنى كسى كه از دقايق آگاه است تفسير كنيم ، و اگر به معنى « صاحب لطف » تفسير شود اشاره به اين است كه خداوند هم نسبت به شما همسران پيامبر ، لطف و رحمت دارد ، و هم از اعمالتان « خبير » و آگاه است .\r\nاين احتمال نيز وجود دارد كه تكيه بر عنوان « لطيف » به خاطر اعجاز آيات قرآن و تكيه بر « خبير » به خاطر محتواى حكمت آميز آن باشد ، در عين حال اين معانى هم با هم منافات ندارند و قابل جمعند .\r\n","description":"","footnote":"","page_name":" 296 ","page_number":296},
  {"content":"\r\n\r\nنكته‌ها :\r\n\r\n1 - آيه تطهير ، برهان روشن عصمت است\r\nبعضى از مفسران ، « رجس » را در آيه فوق ، تنها اشاره به شرك و يا « گناهان كبيره زشت » همچون « زنا » دانسته‌اند ، در حالى كه هيچ دليلى بر اين محدوديت در دست نيست ، بلكه اطلاق « الرجس » ( با توجه به اينكه الف و لام آن « الف و لام جنس » است ) هر گونه پليدى و گناه را شامل مىشود ، چرا كه گناهان همه رجسند ، و لذا اين كلمه در قرآن به « شرك » ، « مشروبات الكلى » « قمار » « نفاق » « گوشتهاى حرام و ناپاك » و مانند آن اطلاق شده است ( حج - 30 - مائده - 90 - توبه - 125 - انعام - 145 ) .\r\nو با توجه به اينكه اراده الهى تخلف ناپذير است ، و جمله * ( إِنَّما يُرِيدُ اللَّه لِيُذْهِبَ عَنْكُمُ الرِّجْسَ ) * دليل بر اراده حتمى او مىباشد ، مخصوصا با توجه به كلمه « انما » كه براى حصر و تاكيد است روشن مىشود كه اراده قطعى خداوند بر اين قرار گرفته كه اهل بيت از هر گونه رجس و پليدى و گناه پاك باشند ، و اين همان مقام عصمت است .\r\nاين نكته نيز قابل توجه است كه منظور از اراده الهى در اين آيه دستورات و احكام او در مورد حلال و حرام نيست ، چرا كه اين دستورات شامل همگان مىشود و اختصاص به اهل بيت ندارد بنا بر اين با مفهوم كلمه انما سازگار نمىباشد .\r\nپس اين اراده مستمر اشاره به يك نوع امداد الهى است كه اهل بيت را بر عصمت و ادامه آن يارى مىدهد و در عين حال منافات با آزادى اراده و اختيار ندارد ( چنان كه قبلا شرح داديم ) .\r\nدر حقيقت مفهوم آيه همان چيزى است كه در « زيارت جامعه » نيز آمده است « عصمكم اللَّه من الذلل و آمنكم من الفتن ، و طهركم من الدنس ،\r\n","description":"","footnote":"","page_name":" 297 ","page_number":297},
  {"content":"\r\nو اذهب عنكم الرجس ، و طهركم تطهيرا « :\r\n« خداوند شما را از لغزشها حفظ كرد و از فتنه انحرافات در امان داشت ، و از آلودگيها پاك ساخت و پليدى را از شما دور كرد ، و كاملا تطهير نمود .\r\nبا اين توضيح در دلالت آيه فوق بر مقام عصمت اهل بيت نبايد ترديد كرد .\r\n\r\n2 - آيه تطهير در باره چه كسانى است ؟\r\nگفتيم اين آيه گرچه در لابلاى آيات مربوط به همسران پيامبر ص آمده اما تغيير سياق آن ( تبديل ضميرهاى « جمع مؤنث » به « جمع مذكر » ) دليل بر اين است كه اين آيه محتوايى جداى از آن آيات دارد .\r\nبه همين دليل حتى كسانى كه آيه را مخصوص به پيامبر ص و على و فاطمه و حسن و حسين ع ندانسته‌اند معنى وسيعى براى آن قائل شده‌اند كه هم اين بزرگواران را شامل مىشود و هم همسران پيامبر ص را .\r\nولى روايات فراوانى در دست داريم كه نشان مىدهد آيه مخصوص اين بزرگواران است ، و همسران در اين معنى داخل نيستند هر چند از احترام متناسب برخوردارند . اينك بخشى از آن روايات را ذيلا از نظر مىگذرانيم :\r\nالف : رواياتى كه از خود همسران پيامبر ص نقل شده و مىگويد :\r\n« هنگامى كه پيامبر ص سخن از اين آيه شريفه مىگفت ، ما از او سؤال كرديم كه جزء آن هستيم فرمود : شما خوبيد اما مشمول اين آيه نيستيد ! از آن جمله روايتى است كه » ثعلبى « در تفسير خود از » ام سلمه « نقل كرده كه پيامبر ص در خانه خود بود كه فاطمه ع پارچه حريرى نزد آن حضرت آورد ، پيامبر ص فرمود : همسر و دو فرزندانت حسن و حسين را صدا\r\n","description":"","footnote":"","page_name":" 298 ","page_number":298},
  {"content":"\r\nكن ، آنها را آورد ، سپس غذا خوردند بعد پيامبر ص عبايى بر آنها افكند و گفت :\r\nاللهم هؤلاء أهل بيتي و عترتى فاذهب عنهم الرجس و طهرهم تطهيرا :\r\n« خداوندا اينها خاندان منند ، پليدى را از آنها دور كن ، و از هر آلودگى پاكشان گردان » و در اينجا آيه « * ( إِنَّما يُرِيدُ اللَّه ) * » نازل شد . . . من گفتم آيا من هم با شما هستم اى رسول خدا ! ، فرمود : « انك الى خير » « تو بر خير و نيكى هستى » ( اما در زمره اين گروه نيستى ) ( 1 ) .\r\nو نيز « ثعلبى » خود از « عايشه » چنين نقل مىكند : « هنگامى كه از او در باره جنگ جمل و دخالت او در آن جنگ ويرانگر سؤال كردند ( با تاسف ) گفت :\r\nاين يك تقدير الهى بود ! ، و هنگامى كه در باره على ع از او سؤال كردند چنين گفت :\r\nتسئلنى عن احب الناس كان الى رسول اللَّه ( ص ) و زوج احب الناس ، كان الى رسول اللَّه لقد رأيت عليا و فاطمة و حسنا و حسينا عليهم السلام و جمع رسول اللَّه ( ص ) بثوب عليهم ثم قال : اللهم هؤلاء أهل بيتي و حامتى فاذهب عنهم الرجس و طهرهم تطهيرا ، قالت : فقلت يا رسول اللَّه ! انا من اهلك قال تنحى فانك الى خير ! :\r\n« آيا از من در باره كسى سؤال مىكنى كه محبوبترين مردم نزد پيامبر ص بود ، و از كسى مىپرسى كه همسر محبوبترين مردم نزد رسول خدا ص بود ، من با چشم خود ، على و فاطمه و حسن و حسين را ديدم كه پيامبر ص آنها را در زير لباسى جمع كرده بود و فرمود :\r\nخداوندا ! اينها خاندان منند و حاميان من ، رجس را از آنها ببر و از آلودگيها پاكشان فرما ، من عرض كردم اى رسول خدا آيا من هم از آنها هستم ؟ فرمود :\r\nدور باش ، تو بر خير و نيكى هستى « ( اما جزء اين جمع نمىباشى ) ( 2 ) .\r\n\r\n","description":"","footnote":"\r\n( 1 ) « طبرسى » در « مجمع البيان » ذيل آيه مورد بحث - اين حديث به طرق ديگر نيز از « ام سلمه » به همين مضمون نيز نقل شده است ( به « شواهد التنزيل » حاكم حسكانى جلد 2 صفحه 56 به بعد مراجعه شود ) .\r\n( 2 ) « مجمع البيان » ( ذيل آيه مورد بحث ) .\r\n","page_name":" 299 ","page_number":299},
  {"content":"\r\nاين گونه روايات با صراحت مىگويد كه همسران پيامبر ص جزء عنوان اهل بيت در اين آيه نيستند .\r\nب : روايات بسيار فراوانى در مورد حديث كساء به طور اجمال وارد شده كه از همه آنها استفاده مىشود ، پيامبر ص ، على و فاطمه و حسن و حسين را فرا خواند - و يا به خدمت او آمدند - پيامبر ص عبايى بر آنها افكند ، و گفت :\r\nخداوندا ! اينها خاندان منند ، رجس و آلودگى را از آنها دور كن ، در اين هنگام آيه * ( إِنَّما يُرِيدُ اللَّه لِيُذْهِبَ عَنْكُمُ الرِّجْسَ ) * نازل گرديد .\r\nدانشمند معروف حاكم حسكانى نيشابورى در « شواهد التنزيل » اين روايات را به طرق متعدد از راويان مختلفى گرد آورى كرده است ( 1 ) .\r\nدر اينجا اين سؤال جلب توجه مىكند كه هدف از جمع كردن آنها در زير كساء چه بوده ؟\r\nگويا پيامبر ص مىخواسته است كاملا آنها را مشخص كند و بگويد آيه فوق ، تنها در باره اين گروه است ، مبادا كسى مخاطب را در اين آيه تمام بيوتات پيامبر ص و همه كسانى كه جزء خاندان او هستند بداند .\r\nحتى در بعضى از روايات آمده است كه پيامبر ص سه بار اين جمله را تكرار كرد : « خداوندا اهل بيت من اينها هستند » پليدى را از آنها دور كن «\r\n( اللهم هؤلاء أهل بيتي و خاصتى فاذهب عنهم الرجس و طهرهم تطهيرا )\r\n( 2 ) .\r\nج : در روايات فراوان ديگرى مىخوانيم : بعد از نزول آيه فوق ، پيامبر ص مدت شش ماه ، هنگامى كه براى نماز صبح از كنار خانه فاطمه ( سلام اللَّه عليها )\r\n\r\n","description":"","footnote":"\r\n( 1 ) شواهد التنزيل جلد 2 صفحه 31 به بعد .\r\n( 2 ) در المنثور ذيل آيه مورد بحث .\r\n","page_name":" 300 ","page_number":300},
  {"content":"\r\nمىگذشت صدا مىزد :\r\nالصلاة يا اهل البيت ! * ( إِنَّما يُرِيدُ اللَّه لِيُذْهِبَ عَنْكُمُ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً ) * :\r\n« هنگام نماز است اى اهل بيت ! ، خداوند مىخواهد پليدى را از شما اهل بيت دور كند و شما را پاك سازد » .\r\nاين حديث را « حاكم حسكانى » از « انس بن مالك » نقل كرده است ( 1 ) .\r\nدر روايت ديگرى كه از « ابو سعيد خدرى » از پيامبر ص نقل شده مىخوانيم : « پيامبر اين برنامه را تا هشت يا نه ماه ادامه داد » ! ( 2 ) .\r\nحديث فوق را « ابن عباس » نيز از پيامبر ص نقل كرده است ( 3 ) .\r\nاين نكته قابل توجه است كه تكرار اين مساله در مدت شش يا هشت يا نه ماه به طور مداوم در كنار خانه فاطمه ع براى اين است كه مطلب را كاملا مشخص كند تا در آينده ترديدى براى هيچكس باقى نماند كه اين آيه تنها در شان اين گروه نازل شده است به خصوص اينكه تنها خانه اى كه در ورودى آن در مسجد پيامبر ص باز مىشد ، بعد از آنكه دستور داد درهاى خانه‌هاى ديگران به سوى مسجد بسته شود در خانه فاطمه بود و طبعا هميشه جمعى از مردم به هنگام نماز اين سخن را در آنجا از پيامبر مىشنيدند ( دقت كنيد ) .\r\nبا اينحال جاى تعجب است كه بعضى از مفسران اصرار دارند كه آيه مفهوم عامى دارد و همسران پيامبر ص نيز در آن وارد هستند ، هر چند اكثريت علماى اسلام اعم از شيعه و اهل سنت آن را محدود به اين پنج تن مىدانند .\r\nقابل توجه اينكه « عايشه » همسر پيامبر ص كه طبق گواهى روايات اسلامى در بازگو كردن فضائل خود و ريزه كاريهاى ارتباطش با پيامبر چيزى فروگذار نمىكرد اگر اين آيه شامل او مىشد قطعا در لابلاى سخنانش\r\n\r\n","description":"","footnote":"\r\n( 1 ) شواهد التنزيل جلد 2 صفحه 11 .\r\n( 2 ) شواهد التنزيل جلد 2 صفحه 28 و 29 .\r\n( 3 ) در المنثور ذيل آيه مورد بحث .\r\n","page_name":" 301 ","page_number":301},
  {"content":"\r\nبه مناسبتهاى از آن سخن مىگفت در حالى كه هرگز چنين چيزى از او نقل نشده است .\r\nد : روايات متعددى از « ابو سعيد خدرى » صحابى معروف نقل شده كه با صراحت گواهى مىدهد « اين آيه تنها در باره همان پنج تن نازل شده است » ( نزلت فى خمسة : فى رسول اللَّه و على و فاطمه و الحسن و الحسين ( ع ) ( 1 ) .\r\nاين روايات به قدرى زياد است كه بعضى از محققين آن را متواتر مىدانند .\r\nاز مجموع آنچه گفتيم چنين نتيجه مىگيريم كه منابع و راويان احاديثى كه دلالت بر انحصار آيه به پنج تن مىكند به قدرى زياد است كه جاى ترديد در آن باقى نمىگذارد تا آنجا كه در شرح « احقاق الحق » بيش از هفتاد منبع از منابع معروف اهل سنت گرد آورى شده ، و منابع شيعه در اين زمينه از هزار هم مىگذرد ( 2 ) نويسنده كتاب « شواهد التنزيل » كه از علماى معروف برادران اهل سنت است بيش از 130 حديث در اين زمينه نقل كرده است ( 3 ) .\r\nاز همه اينها گذشته پاره اى از همسران پيامبر ص در طول زندگى خود به كارهايى دست زدند كه هرگز با مقام معصوم بودن سازگار نيست ، مانند ماجراى جنگ جمل كه قيامى بود بر ضد امام وقت كه سبب خونريزى فراوانى گرديد و به گفته بعضى از مورخان تعداد كشتگان اين جنگ به هفده هزار نفر بالغ مىشد .\r\nبدون شك اين ماجرا به هيچوجه قابل توجيه نيست و حتى مىبينيم كه خود عايشه نيز بعد از اين حادثه ، اظهار ندامت مىكند كه نمونه اى از آن\r\n\r\n","description":"","footnote":"\r\n( 1 ) « شواهد التنزيل » جلد 2 صفحه 25 .\r\n( 2 ) به جلد دوم « احقاق الحق » و پاورقيهاى آن مراجعه شود .\r\n( 3 ) به جلد دوم « شواهد التنزيل » از صفحه 10 تا 92 مراجعه شود .\r\n","page_name":" 302 ","page_number":302},
  {"content":"\r\nدر بحثهاى پيشين گذشت .\r\nعيبجويى كردن « عايشه » از « خديجه » كه از بزرگترين و فداكارترين و با فضيلتترين زنان اسلام است در تاريخ اسلام مشهور است ، اين سخن به قدرى بر پيامبر ص ناگوار آمد كه از شدت غضب مو بر تنش راست شد و فرمود :\r\nبه خدا سوگند كه هرگز همسرى بهتر از او نداشتم ، او زمانى ايمان آورد كه مردم كافر بودند و زمانى اموالش را در اختيار من گذاشت كه مردم همه از من بريده بودند ! ( 1 ) .\r\n\r\n3 - آيا اراده الهى در اينجا تكوينى است يا تشريعى ؟\r\nدر لابلاى تفسير آيه ، اشاره اى به اين موضوع داشتيم كه « اراده » در جمله * ( إِنَّما يُرِيدُ اللَّه لِيُذْهِبَ عَنْكُمُ الرِّجْسَ ) * ، اراده تكوينى است نه تشريعى .\r\nبراى توضيح بيشتر بايد ياد آور شويم كه منظور از اراده تشريعى همان اوامر و نواهى الهى است ، فى المثل خداوند از ما نماز و روزه و حج و جهاد خواسته ، اين اراده تشريعى است .\r\nمعلوم است كه اراده تشريعى به افعال ما تعلق مىگيرد نه افعال خداوند ، در حالى كه در آيه فوق ، متعلق اراده افعال خدا است ، مىگويد : خدا اراده كرده است كه پليدى را از شما ببرد ، بنا بر اين چنين اراده اى بايد تكوينى باشد ، و مربوط به خواست خداوند در عالم تكوين .\r\nافزون بر اين ، مساله « اراده تشريعى » نسبت به پاكى و تقوا ، انحصار به اهل بيت ع ندارد چرا كه خدا به همه دستور داده است پاك باشند و با تقوا ، و اين مزيتى براى آنها نخواهد بود ، زيرا همه مكلفان مشمول اين فرمانند .\r\n\r\n","description":"","footnote":"\r\n( 1 ) « استيعاب » و « صحيح بخارى » و « مسلم » ( طبق نقل المراجعات صفحه 229 - نامه 72 ) .\r\n","page_name":" 303 ","page_number":303},
  {"content":"\r\nبه هر حال اين موضوع يعنى اراده تشريعى نه تنها با ظاهر آيه سازگار نيست كه با احاديث گذشته به هيچوجه تناسبى ندارد ، زيرا همه اين احاديث سخن از يك مزيت و الا و ارزش مهم ويژه مىكند كه مخصوص اهل بيت ع است .\r\nاين نيز مسلم است كه « رجس » در اينجا به معنى پليدى ظاهرى نمىباشد ، بلكه اشاره به پليديهاى باطنى است و اطلاق اين كلمه ، هر گونه انحصار و محدوديت را در شرك و كفر و اعمال منافى عفت و مانند آن نفى مىكند ، و همه گناهان و آلودگيهاى عقيدتى و اخلاقى و عملى را شامل مىشود .\r\nنكته ديگرى كه بايد به دقت متوجه آن بود اين است كه اراده تكوينى كه به معنى خلقت و آفرينش است در اينجا به معنى مقتضى است نه علت تامه ، تا موجب جبر و سلب اختيار گردد .\r\nتوضيح اينكه : مقام عصمت به معنى يك حالت تقواى الهى است كه به امداد پروردگار در پيامبران و امامان ايجاد مىشود اما با وجود اين حالت ، چنان نيست كه آنها نتوانند گناه كنند ، بلكه قدرت اين كار را دارند ، و با اختيار خود از گناه چشم مىپوشند .\r\nدرست همانند يك طبيب بسيار آگاه كه هرگز يك ماده بسيار سمى را كه خطرات جدى آن را مىداند هرگز نمىخورد با اينكه قدرت بر اين كار دارد ، اما آگاهيها و مبادى فكرى و روحى او سبب مىشود كه با ميل و اراده خود از اين كار چشم بپوشد .\r\nاين نكته نيز لازم به يادآورى است كه اين تقواى الهى موهبت ويژه اى است كه به پيغمبران داده شد نه به ديگران ، ولى بايد توجه داشت كه خداوند اين امتياز را به خاطر مسئوليت سنگين رهبرى به آنها داده بنا بر اين امتيازى است كه بهره آن عايد همگان مىشود و اين عين عدالت است ، درست مانند امتياز خاصى است كه خداوند به پرده‌هاى ظريف و بسيار حساس چشم داده كه تمام بدن\r\n","description":"","footnote":"","page_name":" 304 ","page_number":304},
  {"content":"\r\nاز آن بهره مىگيرد .\r\nاز اين گذشته به همان نسبت كه پيامبران امتياز دارند و مشمول مواهب الهى هستند مسئوليتشان نيز سنگين است و يك ترك اولاى آنها معادل يك گناه بزرگ افراد عادى است ، و اين مشخص كننده خط عدالت است .\r\nنتيجه اينكه : اين اراده يك اراده تكوينى است در سر حد يك مقتضى ( نه علت تامه ) و در عين حال نه موجب جبر است و نه سلب مزيت و افتخار .\r\n\r\n4 - جاهليت قرن بيستم !\r\nهمانگونه كه اشاره شد جمعى از مفسران در تفسير « * ( الْجاهِلِيَّةِ الأُولى ) * » در آيات مورد بحث گرفتار شك و ترديد شدند گويى نتوانستند باور كنند كه بعد از ظهور اسلام ، نوعى ديگر جاهليت در جهان پا به عرصه وجود خواهد گذاشت كه جاهليت عرب قبل از اسلام در مقابل آن موضوع كم اهميتى خواهد بود .\r\nولى امروز اين امر براى ما كه شاهد مظاهر جاهليت وحشتناك قرن بيستم هستيم كاملا حل شده است ، و بايد آن را به حساب يكى از پيشگوييهاى اعجاز آميز قرآن مجيد گذارد .\r\nاگر عرب در عصر جاهليت اولى ، جنگ و غارتگرى داشت ، و فى المثل چندين بار بازار عكاظ صحنه خونريزيهاى احمقانه گرديد كه چند تن كشته شدند ، در جاهليت عصر ما جنگهاى جهانى رخ مىدهد كه گاه بيست مليون نفر در آن قربانى و بيش از آن مجروح و ناقص الخلقه مىشوند ! اگر در جاهليت عرب زنان ، « تبرج به زينت » مىكردند ، و روسرىهاى خود را كنار مىزدند به گونه اى كه مقدارى از سينه و گلو و گردنبند و گوشواره آنها نمايان مىگشت ، در عصر ما كلوپهايى تشكيل مىشود بنام كلوپ برهنگان ( كه نمونه آن در انگلستان معروف است ) كه با نهايت معذرت افراد در آن برهنه\r\n","description":"","footnote":"","page_name":" 305 ","page_number":305},
  {"content":"\r\nمادرزاد مىشوند ، رسواييهاى پلاژهاى كنار دريا و استخرها و حتى معابر عمومى نگفتنى است .\r\nاگر در جاهليت عرب ، « زنان آلوده ذوات الاعلام » بودند كه پرچم بر در خانه خود مىزدند تا افراد را به سوى خود دعوت كنند ! ، در جاهليت قرن ما افرادى هستند كه در روزنامه‌هاى مخصوص مطالبى را در اين زمينه مطرح مىكنند كه قلم از ذكر آن جدا شرم دارد ، و جاهليت عرب بر آن صد شرف دارد .\r\nخلاصه چه گوئيم از وضع مفاسدى كه در تمدن مادى ماشينى منهاى ايمان عصر ما وجود دارد كه ناگفتنش بهتر است ، و نبايد اين تفسير را با آن آلوده كرد .\r\nآنچه گفتيم فقط مشتى از خروار براى نشان دادن زندگى كسانى بود كه از خدا فاصله مىگيرند ، و با داشتن هزاران دانشگاه و مراكز علمى و دانشمندان معروف ، در منجلاب فساد غوطه ور شوند ، و حتى گاهى همين مراكز علمى و دانشمندانشان در اختيار همان فجايع و مفاسد قرار مىگيرند .\r\n","description":"","footnote":"","page_name":" 306 ","page_number":306},
  {"content":"\r\n\r\n[ سوره الأحزاب ‹ 33 › : آيه 35 
  ]\r\nإِنَّ الْمُسْلِمِينَ وَالْمُسْلِماتِ وَالْمُؤْمِنِينَ وَالْمُؤْمِناتِ وَالْقانِتِينَ وَالْقانِتاتِ وَالصَّادِقِينَ وَالصَّادِقاتِ وَالصَّابِرِينَ وَالصَّابِراتِ وَالْخاشِعِينَ وَالْخاشِعاتِ وَالْمُتَصَدِّقِينَ وَالْمُتَصَدِّقاتِ وَالصَّائِمِينَ وَالصَّائِماتِ وَالْحافِظِينَ فُرُوجَهُمْ وَالْحافِظاتِ وَالذَّاكِرِينَ اللَّه كَثِيراً وَالذَّاكِراتِ أَعَدَّ اللَّه لَهُمْ مَغْفِرَةً وَأَجْراً عَظِيماً ‹ 35 ›\r\n\r\nترجمه :\r\n35 - مردان مسلمان و زنان مسلمان ، مردان با ايمان و زنان با ايمان ، مردان مطيع فرمان خدا و زنانى كه از فرمان خدا اطاعت مىكنند ، مردان راستگو و زنان راستگو ، مردان صابر و شكيبا و زنان صابر و شكيبا ، مردان با خشوع و زنان با خشوع ، مردان انفاقگر و زنان انفاق كننده ، مردان روزه دار و زنانى كه روزه مىدارند ، مردانى كه دامان خود را از آلودگى به بىعفتى حفظ مىكنند و زنانى كه پاكدامنند ، و مردانى كه بسيار به ياد خدا هستند و زنانى كه بسيار ياد خدا مىكنند ، خداوند براى همه آنها مغفرت و پاداش عظيمى فراهم ساخته است .\r\n","description":"","footnote":"","page_name":" 307 ","page_number":307},
  {"content":"\r\n\r\nشان نزول :\r\nجمعى از مفسران گفته‌اند هنگامى كه « اسماء بنت عميس » همسر « جعفر بن ابى طالب » با شوهرش از « حبشه » بازگشت به ديدن همسران پيامبر ص آمد ، يكى از نخستين سؤالاتى كه مطرح كرد اين بود : آيا چيزى از آيات قرآن در باره زنان نازل شده است ؟ آنها در پاسخ گفتند : نه ! .\r\n« اسماء » به خدمت پيامبر ص آمد ، عرض كرد : « اى رسول خدا جنس زن گرفتار خسران و زيان است ! ، پيامبر ص فرمود : چرا ؟ عرض كرد : به خاطر اينكه در اسلام و قرآن فضيلتى در باره آنها همانند مردان نيامده است .\r\nاينجا بود كه آيه فوق نازل شد ( و به آنها اطمينان داد كه زن و مرد در پيشگاه خدا از نظر قرب و منزلت يكسانند ، مهم آنست كه از نظر اعتقاد و عمل و اخلاق اسلامى واجد فضيلت باشند ) .\r\n\r\nتفسير : شخصيت و ارزش مقام زن در اسلام\r\nبه دنبال بحثهايى كه در باره وظائف همسران پيامبر ص در آيات گذشته ذكر شد در آيه مورد بحث ، سخنى جامع و پر محتوى در باره همه زنان و مردان و صفات بر جسته آنها بيان شده است ، و ضمن بر شمردن ده وصف از اوصاف اعتقادى و اخلاقى و عملى آنان ، پاداش عظيم آنها را در پايان آيه بر شمرده است .\r\nبخشى از اين اوصاف دهگانه از مراحل ايمان سخن مىگويد ( اقرار به زبان ، تصديق به قلب و جنان ، و عمل به اركان ) .\r\nقسمت ديگرى پيرامون كنترل زبان و شكم و شهوت جنسى كه سه عامل سرنوشتساز در زندگى و اخلاق انسانها مىباشد بحث مىكند .\r\n","description":"","footnote":"","page_name":" 308 ","page_number":308},
  {"content":"\r\nو در بخش ديگرى از مساله حمايت از محرومان و ايستادگى در برابر حوادث سخت و سنگين يعنى صبر كه ريشه ايمان است و سرانجام از عامل تداوم اين صفات يعنى ذكر پروردگار سخن به ميان مىآورد .\r\nمىگويد : « مردان مسلمان و زنان مسلمان » ( * ( إِنَّ الْمُسْلِمِينَ وَالْمُسْلِماتِ ) * ) .\r\n« و مردان مؤمن و زنان مؤمنه » ( * ( وَالْمُؤْمِنِينَ وَالْمُؤْمِناتِ ) * ) .\r\n« و مردانى كه مطيع فرمان خدا هستند و زنانى كه از فرمان حق اطاعت مىكنند » ( * ( وَالْقانِتِينَ وَالْقانِتاتِ ) * ) .\r\nگرچه بعضى از مفسران ، « اسلام » و « ايمان » را در آيه فوق به يك معنى گرفته‌اند ، ولى پيدا است كه اين تكرار نشان مىدهد منظور از آنها دو چيز متفاوت است ، و اشاره به همان مطلبى است كه در آيه 14 سوره حجرات آمده : قالَتِ الأَعْرابُ آمَنَّا قُلْ لَمْ تُؤْمِنُوا وَلكِنْ قُولُوا أَسْلَمْنا وَلَمَّا يَدْخُلِ الإِيمانُ فِي قُلُوبِكُمْ :\r\n« اعراب گفتند ما ايمان آورده‌ايم ، بگو : هنوز ايمان نياورده‌ايد ، بلكه بگوئيد اسلام آورده‌ايم ، و ايمان هنوز در اعماق قلب شما نفوذ نكرده است » ! .\r\nاشاره به اينكه اسلام همان اقرار به زبان است كه انسان را در صف مسلمين قرار مىدهد ، و مشمول احكام آنها مىكند ، ولى ايمان تصديق به قلب و دل است .\r\nدر روايات اسلامى نيز به همين تفاوت اشاره شده است .\r\nدر روايتى چنين مىخوانيم : « يكى از ياران امام صادق ع درباره « اسلام » و « ايمان » از آن حضرت سؤال كرد و پرسيد آيا اينها با هم مختلفند ؟\r\nامام در پاسخ فرمود : آرى ، ايمان با اسلام همراه است ، اما اسلام ممكن است همراه ايمان نباشد » .\r\nاو توضيح بيشتر خواست امام ع فرمود :\r\nالاسلام شهادة ان لا إله الا اللَّه و التصديق برسول اللَّه صلى عليه و آله و سلم ، به حقنت الدماء ، و عليه جرت المناكح و المواريث ، و على ظاهره جماعة الناس ، و الايمان الهدى\r\n","description":"","footnote":"","page_name":" 309 ","page_number":309},
  {"content":"\r\nو ما يثبت فى القلوب من صفة الاسلام ، و ما ظهر من العمل به :\r\n« اسلام شهادت به توحيد و تصديق به رسالت پيامبر است ، هر كس اقرار به اين دو كند جانش ( در پناه حكومت اسلامى ) محفوظ خواهد بود ، و ازدواج مسلمانان با او جايز ، و مىتواند از مسلمين ارث ببرد ، و گروهى از مردم مشمول همين ظاهر اسلامند ، اما » ايمان « نور هدايت و حقيقتى است كه در دل از وصف اسلام جاى مىگيرد ، و اعمالى است كه به دنبال آن مىآيد » ( 1 ) .\r\n« قانت » از ماده « قنوت » چنان كه قبلا هم گفته‌ايم به معنى اطاعت توأم با خضوع است ، اطاعتى كه از ايمان و اعتقاد سر زند ، و اين اشاره به جنبه‌هاى عملى و آثار ايمان مىباشد .\r\nسپس به يكى ديگر از مهمترين صفات مؤمنان راستين ، يعنى حفظ زبان پرداخته مىگويد : « و مردان راستگو و زنان راستگو » ( * ( وَالصَّادِقِينَ وَالصَّادِقاتِ ) * ) .\r\nاز روايات اسلامى استفاده مىشود كه استقامت و درستى ايمان انسان به استقامت و درستى زبان او است :\r\nلا يستقيم ايمان امرء حتى يستقيم قلبه ، و لا يستقيم قلبه حتى يستقيم لسانه :\r\n« ايمان انسان به درستى نمىگرايد تا قلبش درست شود ، و قلبش درست نمىشود تا زبانش درست شود » ! ( 2 ) .\r\nو از آنجا كه ريشه ايمان ، صبر و شكيبايى در مقابل مشكلات است ، و نقش آن در معنويات انسان همچون نقش « سر » است در برابر « تن » ، پنجمين وصف آنها را اين گونه بازگو مىكند : « و مردان صابر و شكيبا و زنان صابر و شكيبا » ( * ( وَالصَّابِرِينَ وَالصَّابِراتِ ) * ) .\r\nاز طرفى مىدانيم يكى از بدترين آفات اخلاقى ، كبر و غرور و حب جاه است ،\r\n\r\n","description":"","footnote":"\r\n( 1 ) اصول كافى جلد 2 صفحه 21 باب ان الايمان يشرك الاسلام .\r\n( 2 ) محجة البيضاء جلد 5 ص 193 .\r\n","page_name":" 310 ","page_number":310},
  {"content":"\r\nو نقطه مقابل آن « خشوع » ، لذا در ششمين توصيف مىفرمايد : « و مردان با خشوع و زنان با خشوع » ( * ( وَالْخاشِعِينَ وَالْخاشِعاتِ ) * ) .\r\nگذشته از حب جاه ، حب مال ، نيز آفت بزرگى است ، و اسارت در چنگال آن ، اسارتى است دردناك ، و نقطه مقابل آن انفاق و كمك كردن به نيازمندان است ، لذا در هفتمين توصيف مىگويد : « و مردان انفاقگر و زنان انفاق كننده » ( * ( وَالْمُتَصَدِّقِينَ وَالْمُتَصَدِّقاتِ ) * ) .\r\nگفتيم سه چيز است كه اگر انسان از شر آن در امان بماند از بسيارى از شرور و آفات اخلاقى در امان است ، زبان و شكم و شهوت جنسى ، به قسمت اول در چهارمين توصيف اشاره شد ، اما به قسمت دوم و سوم در هشتمين و نهمين وصف مؤمنان راستين اشاره كرده مىگويد : « و مردانى كه روزه مىدارند و زنانى كه روزه مىدارند » ( * ( وَالصَّائِمِينَ وَالصَّائِماتِ ) * ) .\r\n« و مردانى كه دامان خود را از آلودگى به بىعفتى حفظ مىكنند ، و زنانى كه عفيف و پاكند » ( * ( وَالْحافِظِينَ فُرُوجَهُمْ وَالْحافِظاتِ ) * ) .\r\nسرانجام به دهمين و آخرين صفت كه تداوم تمام اوصاف پيشين بستگى به آن دارد پرداخته مىگويد : « و مردانى كه بسيار به ياد خدا هستند ، و زنانى كه بسيار ياد خدا مىكنند » ( * ( وَالذَّاكِرِينَ اللَّه كَثِيراً وَالذَّاكِراتِ ) * ) .\r\nآرى آنها با ياد خدا در هر حال و در هر شرايط ، پرده‌هاى غفلت و بيخبرى را از قلب خود كنار مىزنند ، وسوسه‌ها و همزات شياطين را دور مىسازند و اگر لغزشى از آنان سر زده ، فورا در مقام جبران بر مىآيند تا از صراط مستقيم الهى فاصله نگيرند .\r\nدر اينكه منظور از « ذكر كثير » چيست ؟ در روايات اسلامى و كلمات مفسرين ، تفسيرهاى گوناگونى ذكر شده كه ظاهرا همه از قبيل ذكر مصداق است و مفهوم وسيع اين كلمه شامل همه آنها مىشود .\r\n","description":"","footnote":"","page_name":" 311 ","page_number":311},
  {"content":"\r\nاز جمله در حديثى از پيغمبر گرامى اسلام ص مىخوانيم :\r\nاذا ايقظ الرجل اهله من الليل فتوضئا و صليا كتبا من الذاكرين اللَّه كثيرا و الذاكرات\r\n« هنگامى كه مرد همسرش را شبانگاه بيدار كند و هر دو وضو بگيرند و نماز ( شب ) بخوانند از مردان و زنانى خواهند بود كه بسيار ياد خدا مىكنند » ( 1 ) .\r\nو در حديثى از امام صادق ع مىخوانيم : « هر كس تسبيح فاطمه زهرا ع را در شب بگويد ، مشمول اين آيه است » ( 2 ) .\r\nبعضى از مفسران گفته‌اند : « ذكر كثير » آن است كه در حال قيام و قعود به هنگامى كه به بستر مىرود ياد خدا كند .\r\nاما به هر حال ذكر نشانه فكر است ، و فكر مقدمه عمل ، هدف هرگز ذكر خالى از فكر و عمل نيست .\r\nدر پايان آيه ، پاداش بزرگ اين گروه از مردان و زنانى را كه داراى ويژگيهاى دهگانه فوق هستند چنين بيان مىكند : « خداوند براى آنها مغفرت و پاداش عظيمى فراهم ساخته است » ( * ( أَعَدَّ اللَّه لَهُمْ مَغْفِرَةً وَأَجْراً عَظِيماً ) * ) .\r\nنخست با آب مغفرت گناهان آنها را كه موجب آلودگى روح و جان آنها است مىشويد ، سپس پاداش عظيمى كه عظمتش را جز او كسى نمىداند در اختيارشان مىنهد ، در واقع يكى از اين دو جنبه نفى ناملايمات دارد و ديگر جلب ملايمات .\r\nتعبير به « اجرا » خود دليل بر عظمت آن است ، و توصيف آن با وصف « عظيم » تاكيدى بر اين عظمت است ، و مطلق بودن اين عظمت ، دليل ديگرى است بر وسعت دامنه آن ، بديهى است چيزى را كه خداوند بزرگ ، بزرگ بشمرد فوق العاده عظمت دارد .\r\nاين نكته نيز قابل توجه است كه جمله « اعد » ( آماده كرده است ) با فعل\r\n\r\n","description":"","footnote":"\r\n( 1 ) تفسير « مجمع البيان » و تفسير « قرطبى » ذيل آيه مورد بحث .\r\n( 2 ) « مجمع البيان » ذيل آيه مورد بحث .\r\n","page_name":" 312 ","page_number":312},
  {"content":"\r\nماضى ، بيانى است براى قطعى بودن اين اجر و پاداش و عدم وجود تخلف ، و يا اشاره اى به اينكه بهشت و نعمتهايش از هم اكنون براى مؤمنان آماده است .\r\n\r\nنكته : مساوات مرد و زن در پيشگاه خدا\r\nگاه بعضى چنين تصور مىكنند كه اسلام كفه سنگين شخصيت را براى مردان قرار داده ، و زنان در برنامه اسلام چندان جايى ندارند ، شايد منشأ اشتباه آنها پاره اى از تفاوتهاى حقوقى است كه هر كدام دليل و فلسفه خاصى دارد .\r\nولى بدون شك قطع نظر از اين گونه تفاوتها كه ارتباط با موقعيت اجتماعى و شرائط طبيعى آنها دارد هيچگونه فرقى از نظر جنبه‌هاى انسانى و مقامات معنوى ميان زن و مرد در برنامه‌هاى اسلام وجود ندارد .\r\nآيه فوق دليل روشنى براى اين واقعيت است زيرا به هنگام بيان ويژگيهاى مؤمنان و اساسىترين مسائل اعتقادى و اخلاقى و عملى ، زن و مرد را در كنار يكديگر همچون دو كفه يك ترازو قرار مىدهد ، و براى هر دو پاداشى يكسان بدون كمترين تفاوت قائل مىشود .\r\nبه تعبير ديگر تفاوت جسمى مرد و زن را همچون تفاوت روحى آنها نمىتوان انكار كرد و بديهى است كه اين تفاوت براى ادامه نظام جامعه انسانى ضرورى است و آثار و پيامدهايى در بعضى از قوانين حقوقى زن و مرد ايجاد مىكند ، ولى اسلام هرگز شخصيت انسانى زن را - همچون جمعى از روحانيين مسيحى در قرون پيشين - زير سؤال نمىبرد كه آيا زن واقعا انسان است و آيا روح انسانى دارد يا نه ؟ ! ، نه تنها زير سؤال نمىبرد بلكه هيچگونه تفاوتى از نظر روح انسانى در ميان اين دو قائل نيست ، لذا در سوره نحل آيه 97 مىخوانيم : « مَنْ عَمِلَ صالِحاً مِنْ ذَكَرٍ أَوْ أُنْثى وَهُوَ مُؤْمِنٌ فَلَنُحْيِيَنَّه حَياةً طَيِّبَةً وَلَنَجْزِيَنَّهُمْ أَجْرَهُمْ بِأَحْسَنِ ما كانُوا يَعْمَلُونَ » :\r\n","description":"","footnote":"","page_name":" 313 ","page_number":313},
  {"content":"\r\n« هر كس عمل صالح كند ، خواه مرد باشد خواه زن ، در حالى كه ايمان داشته باشد ما او را زنده مىكنيم و حيات پاكيزه اى به او مىبخشيم و پاداش وى را به بهترين اعمالى كه انجام مىداده مىدهيم » .\r\nاسلام براى زن همان استقلال اقتصادى را قائل شده كه براى مرد ( بر خلاف بسيارى از قوانين دنياى گذشته و حتى امروز كه براى زن مطلقا استقلال اقتصادى قائل نيستند .\r\nبه همين دليل در « علم رجال » اسلامى ، به بخش خاصى مربوط به زنان دانشمندى كه در صف روات و فقهاء بودند برخورد مىكنيم كه از آنها بعنوان شخصيتهايى فراموش ناشدنى ياد كرده است .\r\nاگر به تاريخ عرب قبل از اسلام باز گرديم و وضع زنان را در آن جامعه بررسى كنيم كه چگونه از ابتدايىترين حقوق انسانى محروم بودند ، و حتى گاهى حق حيات براى آنها قائل نمىشدند و پس از تولد آنها را زنده بگور مىكردند ، و نيز اگر به وضع زن در دنياى امروز كه به صورت عروسك بلا اراده اى در دست گروهى از انساننماهاى مدعى تمدن در آمده بنگريم تصديق خواهيم كرد كه اسلام چه خدمت بزرگى به جنس زن كرده و چه حق عظيمى بر آنها دارد ؟ ! . ( 1 )\r\n\r\n","description":"","footnote":"\r\n( 1 ) بحث ديگرى در اين زمينه در جلد دوم صفحه 112 ذيل آيه 228 بقره داشته‌ايم و نيز در جلد يازدهم صفحه 391 ذيل آيه 97 از سوره نحل بحث ديگرى آمده است .\r\n","page_name":" 314 ","page_number":314},
  {"content":"\r\n\r\n[ سوره الأحزاب ‹ 33 › : آيات 36 تا 38 
  ]\r\nوَ ما كانَ لِمُؤْمِنٍ وَلا مُؤْمِنَةٍ إِذا قَضَى اللَّه وَرَسُولُه أَمْراً أَنْ يَكُونَ لَهُمُ الْخِيَرَةُ مِنْ أَمْرِهِمْ وَمَنْ يَعْصِ اللَّه وَرَسُولَه فَقَدْ ضَلَّ ضَلالًا مُبِيناً ‹ 36 › وَإِذْ تَقُولُ لِلَّذِي أَنْعَمَ اللَّه عَلَيْه وَأَنْعَمْتَ عَلَيْه أَمْسِكْ عَلَيْكَ زَوْجَكَ وَاتَّقِ اللَّه وَتُخْفِي فِي نَفْسِكَ مَا اللَّه مُبْدِيه وَتَخْشَى النَّاسَ وَاللَّه أَحَقُّ أَنْ تَخْشاه فَلَمَّا قَضى زَيْدٌ مِنْها وَطَراً زَوَّجْناكَها لِكَيْ لا يَكُونَ عَلَى الْمُؤْمِنِينَ حَرَجٌ فِي أَزْواجِ أَدْعِيائِهِمْ إِذا قَضَوْا مِنْهُنَّ وَطَراً وَكانَ أَمْرُ اللَّه مَفْعُولًا ‹ 37 › ما كانَ عَلَى النَّبِيِّ مِنْ حَرَجٍ فِيما فَرَضَ اللَّه لَه سُنَّةَ اللَّه فِي الَّذِينَ خَلَوْا مِنْ قَبْلُ وَكانَ أَمْرُ اللَّه قَدَراً مَقْدُوراً ‹ 38 ›\r\n","description":"","footnote":"","page_name":" 315 ","page_number":315},
  {"content":"\r\n\r\nترجمه :\r\n36 - هيچ مرد و زن با ايمانى حق ندارد هنگامى كه خدا و پيامبرش امرى را لازم بدانند اختيارى از خود ( در برابر فرمان خدا ) داشته باشد ، و هر كس نافرمانى خدا و رسولش را كند به گمراهى آشكارى گرفتار شده است .\r\n37 - به خاطر بياور زمانى را كه به كسى كه خداوند به او نعمت داده بود و تو نيز به او نعمت داده بودى مىگفتى همسرت را نگاه دار و از خدا بپرهيز ( و پيوسته اين امر را تكرار مىنمودى ) و تو در دل چيزى را پنهان مىداشتى كه خداوند آن را آشكار مىكند ، و از مردم مىترسيدى در حالى كه خداوند سزاوارتر است كه از او بترسى ، هنگامى كه زيد از همسرش جدا شد ما او را به همسرى تو در آورديم تا مشكلى براى مؤمنان در ازدواج با همسران پسرخوانده‌هاى آنها هنگامى كه از آنان طلاق گيرند نباشد ، و فرمان خدا انجام شدنى است .\r\n38 - هيچگونه جرمى بر پيامبر در آنچه خدا بر او واجب كرده است نيست ، اين سنت الهى در مورد كسانى كه پيش از اين بوده‌اند نيز جارى بوده است و فرمان خدا روى حساب و برنامه دقيقى است .\r\n\r\nشان نزول :\r\nآيات فوق - به گفته غالب مفسران و مورخان اسلامى در مورد داستان ازدواج زينب بنت جحش ( دختر عمه پيامبر گرامى اسلام ) با زيد بن حارثه برده آزاد شده پيامبر ص نازل شده است .\r\nماجرا از اين قرار بود كه : قبل زمان بعثت و بعد از آن كه خديجه با پيامبر ص ازدواج كرد خديجه برده اى به نام « زيد » خريدارى نمود كه بعدا آن را به پيامبر ص بخشيد و پيامبر ص او را آزاد فرمود ، و چون طائفه اش او را از خود راندند پيامبر ص نام « فرزند خود » بر او نهاد و به اصطلاح او را\r\n","description":"","footnote":"","page_name":" 316 ","page_number":316},
  {"content":"\r\n« تبنى » كرد .\r\nبعد از ظهور اسلام « زيد » مسلمانى مخلص و پيشتاز شد ، و موقعيت ممتازى در اسلام پيدا كرد ، و چنان كه مىدانيم سرانجام يكى از فرماندهان لشكر اسلام در جنگ موته شد كه در همان جنگ شربت شهادت نوشيد .\r\nهنگامى كه پيامبر ص تصميم گرفت براى « زيد » همسرى برگزيند از « زينب بنت جحش » كه دختر « اميه » دختر « عبد المطلب » ( دختر عمه اش ) بود براى او خواستگارى نمود « زينب » نخست چنين تصور مىكرد كه پيامبر ص مىخواهد او را براى خود انتخاب كند ، خوشحال شد و رضايت داد ، ولى بعدا كه فهميد خواستگارى از او براى « زيد » است ، سخت ناراحت شد و سر باز زد ، برادرش كه « عبد اللَّه » نام داشت او نيز با اين امر به سختى مخالفت نمود .\r\nدر اينجا بود كه نخستين آيه از آيات مورد بحث نازل شد و به امثال « زينب » و « عبد اللَّه » هشدار داد كه آنها نمىتوانند هنگامى كه خدا و پيامبرش كارى را لازم مىدانند مخالفت كنند ، آنها كه اين مساله را شنيدند در برابر فرمان خدا تسليم شدند ( البته چنان كه خواهيم ديد اين ازدواج ، ازدواج ساده اى نبود و مقدمه اى بود براى شكستن يك سنت غلط جاهلى ، زيرا در عصر جاهليت هيچ زن با شخصيت و سرشناسى حاضر نبود با برده اى ازدواج كند ، هر چند داراى ارزشهاى والاى انسانى باشد ) .\r\nاما اين ازدواج ديرى نپائيد و بر اثر ناسازگاريهاى اخلاقى ميان طرفين ، منجر به طلاق شد ، هر چند پيامبر اسلام ص اصرار داشت كه اين طلاق رخ ندهد اما رخ داد .\r\nسپس پيامبر اسلام ص براى جبران اين شكست زينب در ازدواج ، او را به فرمان خدا به همسرى خود برگزيد ، و اين قضيه در اينجا خاتمه يافت ، ولى گفتگوهاى ديگرى در ميان مردم پديد آمد كه قرآن با بعضى از آيات مورد بحث\r\n","description":"","footnote":"","page_name":" 317 ","page_number":317},
  {"content":"\r\nآنها را بر چيد كه شرح آن به خواست خدا خواهد آمد ( 1 ) .\r\n\r\nتفسير : سنتشكنى بزرگ\r\nمىدانيم روح اسلام « تسليم » است ، آن هم « تسليم بى قيد و شرط در برابر فرمان خدا » اين معنى در آيات مختلفى از قرآن با عبارات گوناگون منعكس شده است ، از جمله در آيه فوق است كه مىفرمايد : « هيچ مرد و زن با ايمانى حق ندارد هنگامى كه خدا و پيامبرش مطلبى را لازم بدانند اختيارى از خود در برابر فرمان خدا داشته باشند » ( * ( وَما كانَ لِمُؤْمِنٍ وَلا مُؤْمِنَةٍ إِذا قَضَى اللَّه وَرَسُولُه أَمْراً أَنْ يَكُونَ لَهُمُ الْخِيَرَةُ مِنْ أَمْرِهِمْ ) * ) .\r\nآنها بايد اراده خود را تابع اراده حق كنند ، همانگونه كه سر تا پاى وجودشان وابسته به او است .\r\n« قضى » در اينجا به معنى « قضاى تشريعى » و قانون و فرمان و داورى است و بديهى است كه نه خدا نيازى به اطاعت و تسليم مردم دارد و نه پيامبر چشمداشتى ، در حقيقت مصالح خود آنها است كه گاهى بر اثر محدود بودن آگاهيشان از آن با خبر نمىشوند ولى خدا مىداند و به پيامبرش دستور مىدهد .\r\nاين درست به آن مىماند كه يك طبيب ماهر به بيمار مىگويد در صورتى به درمان تو مىپردازم كه در برابر دستوراتم تسليم محض شوى ، و از خود اراده اى نداشته باشى ، اين نهايت دلسوزى طبيب را نسبت به بيمار نشان مىدهد و خدا از چنين طبيبى برتر و بالاتر است .\r\n\r\n","description":"","footnote":"\r\n( 1 ) اقتباس از تفسير « مجمع البيان » و تفسير « قرطبى » و « الميزان » ، و تفسير « فخر رازى » و « فى ظلال » و تفسيرهاى ديگر ذيل آيات مورد بحث ، و همچنين « سيره ابن هشام » جلد اول صفحه 264 و « كامل ابن اثير » جلد 2 صفحه 177 .\r\n","page_name":" 318 ","page_number":318},
  {"content":"\r\nلذا در پايان آيه به همين نكته اشاره كرده مىفرمايد : « كسى كه نافرمانى خدا و پيامبرش را كند گرفتار گمراهى آشكارى شده است » ( * ( وَمَنْ يَعْصِ اللَّه وَرَسُولَه فَقَدْ ضَلَّ ضَلالًا مُبِيناً ) * ) .\r\nراه سعادت گم مىكند و به بيراهه و بدبختى كشيده مىشود ، چرا كه فرمان خداوند عالم ، مهربان و فرستاده او را كه ضامن خير و سعادت او است ناديده گرفته و چه ضلالتى از اين آشكارتر ؟ ! سپس به داستان معروف « زيد » و همسرش « زينب » كه يكى از مسائل حساس زندگانى پيامبر گرامى اسلام ص است و ارتباط با مساله همسران پيامبر ص كه در آيات پيشين گذشت دارد پرداخته چنين مىگويد : « به خاطر بياور زمانى را كه به كسى كه خداوند به او نعمت داده بود ، و تو نيز به او نعمت بخشيده بودى مىگفتى همسرت را نگاهدار » و از خدا بپرهيز ( * ( وَإِذْ تَقُولُ لِلَّذِي أَنْعَمَ اللَّه عَلَيْه وَأَنْعَمْتَ عَلَيْه أَمْسِكْ عَلَيْكَ زَوْجَكَ وَاتَّقِ اللَّه ) * ) .\r\nمنظور از نعمت خداوند همان نعمت هدايت و ايمان است كه نصيب « زيد بن حارثه » كرده بود ، و نعمت پيامبر ص اين بود كه وى را آزاد كرد و همچون فرزند خويش گراميش داشت .\r\nاز اين آيه استفاده مىشود كه ميان زيد و زينب ، مشاجره اى در گرفته بود و اين مشاجره ادامه يافت و در آستانه جدايى و طلاق قرار گرفت ، و با توجه به جمله « تقول » كه فعل مضارع است پيامبر ص كرارا و مستمرا او را نصيحت مىكرد و از جدايى و طلاق باز مىداشت .\r\nآيا اين مشاجره به خاطر عدم توافق وضع اجتماعى زينب با زيد بود كه او از يك قبيله سرشناس و اين يك برده آزاد شده بود ؟\r\nيا به خاطر پاره اى از خشونتهاى اخلاقى زيد ؟\r\n","description":"","footnote":"","page_name":" 319 ","page_number":319},
  {"content":"\r\nو يا هيچكدام ؟ بلكه توافق روحى و اخلاقى در ميان آن دو نبود ، چرا كه گاه ممكن است دو نفر خوب باشند ، ولى از نظر فكر و سليقه اختلافاتى داشته باشند كه نتوانند به زندگى مشترك با هم ادامه دهند .\r\nبه هر حال تا اينجا مساله پيچيده اى نيست ، بعد مىافزايد : « تو در دل چيزى را پنهان مىداشتى كه خداوند آن را آشكار مىكند ، و از مردم مىترسيدى در حالى كه خداوند سزاوارتر است كه از او بترسى » ! ( * ( وَتُخْفِي فِي نَفْسِكَ مَا اللَّه مُبْدِيه وَتَخْشَى النَّاسَ وَاللَّه أَحَقُّ أَنْ تَخْشاه ) * ) .\r\nمفسران در اينجا سخنان فراوانى گفته‌اند و ناشى گرى بعضى از آنان در تعبيرات ، بهانه هايى به دست دشمنان داده است ، در حالى كه از قرائنى كه در خود آيه و شان نزول آيات و تاريخ وجود دارد ، مفهوم اين آيه مطلب پيچيده اى نيست ، زيرا :\r\nپيامبر ص در نظر داشت ، كه اگر كار صلح ميان دو همسر به انجام نرسد و كارشان به طلاق و جدايى بيانجامد پيامبر ص براى جبران اين شكست كه دامنگير دختر عمه اش زينب شده كه حتى برده اى آزاد شده او را طلاق داده ، وى را به همسرى خود برگزيند ، ولى از اين بيم داشت كه از دو جهت مردم به او خرده گيرند و مخالفان پيرامون آن جنجال بر پا كنند .\r\nنخست اينكه : « زيد » پسر خوانده پيامبر ص بود ، و مطابق يك سنت جاهلى پسر خوانده ، تمام احكام پسر را داشت ، از جمله اينكه ازدواج با همسر مطلقه پسر خوانده را حرام مىپنداشتند .\r\nديگر اينكه پيامبر ص چگونه حاضر مىشود با همسر مطلقه برده آزاد شده اى ازدواج كند و اين شان و مقام او است .\r\nاز بعضى از روايات اسلامى به دست مىآيد كه پيامبر ص به هر حال اين تصميم را به فرمان خدا گرفته بود ، و در قسمت بعد آيه نيز قرينه اى بر اين معنى\r\n","description":"","footnote":"","page_name":" 320 ","page_number":320},
  {"content":"\r\nوجود دارد .\r\nبنا بر اين اين مساله ، يك مساله اخلاقى و انسانى بود و نيز وسيله مؤثرى براى شكستن دو سنت غلط جاهلى ( ازدواج با همسر مطلقه پسر خوانده ، و ازدواج با همسر مطلقه يك غلام و برده آزاد شده ) .\r\nمسلم است كه پيامبر ص نبايد در اين مسائل از مردم بترسد و از جوسازيها و سمپاشيها واهمه اى به خود راه دهد ، ولى به هر حال طبيعى است كه انسان در اين گونه موارد به خصوص كه پاى مسائل مربوط انتخاب همسر در كار بوده باشد ، گرفتار ترس و وحشتى مىشود ، به خصوص اينكه ممكن بود اين گفتگوها و جنجالها در روند پيشرفت هدف مقدس او و گسترش اسلام اثر بگذارد ، و افراد ضعيف الايمان را تحت تاثير قرار دهد و شك و ترديد در دل آنها ايجاد كند .\r\nلذا در دنباله آيه مىفرمايد : « هنگامى كه زيد حاجت خود را به پايان برد و او را رها كرد ما او را به همسرى تو در آورديم ، تا مشكلى براى مؤمنان در ازدواج با همسران پسرخوانده‌هاى خود ، هنگامى كه از آنها طلاق بگيرند ، نباشد » ( * ( فَلَمَّا قَضى زَيْدٌ مِنْها وَطَراً زَوَّجْناكَها لِكَيْ لا يَكُونَ عَلَى الْمُؤْمِنِينَ حَرَجٌ فِي أَزْواجِ أَدْعِيائِهِمْ إِذا قَضَوْا مِنْهُنَّ وَطَراً ) * ) .\r\nو اين كارى بود كه مىبايست انجام بشود « و فرمان خدا انجام شدنى است » ( * ( وَكانَ أَمْرُ اللَّه مَفْعُولًا ) * ) .\r\n« ادعياء » جمع « دعى » به معنى پسر خوانده و « وطر » به معنى نياز و حاجت مهم است ، و انتخاب اين تعبير در مورد طلاق و رهايى زينب در حقيقت به خاطر لطف بيان است كه با صراحت عنوان « طلاق » كه براى زنان و حتى مردان عيب است مطرح نشود گويى اين دو به يكديگر نيازى داشته‌اند كه مدتى زندگى مشترك داشته باشند و جدايى آنها به خاطر پايان اين نياز بوده است .\r\nتعبير به « * ( زَوَّجْناكَها ) * » ( او را به همسرى تو در آورديم ) دليل بر اين است\r\n","description":"","footnote":"","page_name":" 321 ","page_number":321},
  {"content":"\r\nكه اين ازدواج يك ازدواج الهى بود ، لذا در تواريخ آمده است كه « زينب » بر ساير همسران پيامبر ص به اين امر مباهات مىكرد و مىگفت : زوجكن اهلوكن و زوجنى اللَّه من السماء : « شما را خويشاوندانتان به همسرى پيامبر ص درآوردند ، ولى مرا خداوند از آسمان به همسرى پيامبر خدا ص درآورد » ( 1 ) .\r\nقابل توجه اينكه قرآن براى رفع هر گونه ابهام ، با صراحت تمام ، هدف اصلى اين ازدواج را كه شكستن يك سنت جاهلى در زمينه خوددارى ازدواج با همسران مطلقه پسرخوانده‌ها بوده است بيان مىدارد ، و اين خود اشاره اى است به يك مساله كلى ازدواجهاى متعدد پيامبر ص امر ساده اى نبود بلكه هدفهايى را تعقيب مىكرد كه در سرنوشت مكتب او اثر داشت .\r\nجمله * ( كانَ أَمْرُ اللَّه مَفْعُولًا ) * اشاره به اين است كه در اين گونه مسائل بايد قاطعيت به خرج داد و كارى كه شدنى است بايد بشود ، زيرا تسليم جنجالها شدن در مسائلى كه ارتباط با هدفهاى كلى و اساسى دارد بى معنى است .\r\nبا تفسير روشنى كه در مورد آيه فوق آورديم معلوم مىشود كه پيرايه هايى را كه دشمنان و يا دوستان نادان خواسته‌اند به اين آيه ببندند كاملا بى اساس است ، و در بحث نكات توضيح بيشترى در اين زمينه به خواست خدا خواهيم داد .\r\nآخرين آيه مورد بحث در تكميل بحثهاى گذشته چنين مىگويد : « هيچگونه سختى و حرجى بر پيامبر ص در آنچه خدا براى او واجب كرده است نيست » ( * ( ما كانَ عَلَى النَّبِيِّ مِنْ حَرَجٍ فِيما فَرَضَ اللَّه لَه ) * ) .\r\nآنجا كه خداوند فرمانى به او مىدهد ، ملاحظه هيچ امرى در برابر آن\r\n\r\n","description":"","footnote":"\r\n( 1 ) « كامل ابن اثير » جلد 2 صفحه 177 - قابل توجه است كه ازدواج پيامبر ( ص ) با زينب در سال پنجم هجرى واقع شد ( همان مدرك ) .\r\n","page_name":" 322 ","page_number":322},
  {"content":"\r\nجائز نيست ، و بدون هيچ چون و چرا بايد به مرحله اجرا در آيد .\r\nرهبران آسمانى هرگز نبايد در اجراى فرمانهاى الهى گوش به حرف اين و آن دهند يا ملاحظه جوسازيهاى سياسى و آداب و رسوم غلط حاكم بر محيط را كنند چه بسا آن دستور براى شكستن همين شرائط نادرست و در هم كوبيدن بدعتهاى زشت و رسوا باشد .\r\nآنها بايد به مصداق وَلا يَخافُونَ لَوْمَةَ لائِمٍ ( مائده - 54 ) بدون خوف از سرزنشها و جنجالها ، فرمان خدا را به كار بندند .\r\nاصولا اگر ما بخواهيم بنشينيم تا براى اجراى فرمان حق ، رضايت و خشنودى همه را جلب كنيم چنين چيزى امكان پذير نيست ، گروه هايى هستند كه تنها هنگامى راضى مىشوند كه ما تسليم خواسته‌ها يا پيرو مكتب آنها شويم ، چنان كه قرآن مىگويد : وَلَنْ تَرْضى عَنْكَ الْيَهُودُ وَلَا النَّصارى حَتَّى تَتَّبِعَ مِلَّتَهُمْ :\r\n« هرگز يهود و نصارى از تو راضى نخواهند شد تا از آئين آنها بى قيد و شرط پيروى كنى » ( بقره - 120 ) .\r\nو در باره آيه مورد بحث مطلب چنين بود ، زيرا ازدواج پيامبر ص با زينب - چنان كه گفتيم - در افكار عمومى مردم آن محيط دو ايراد داشت : يكى ازدواج با « همسر مطلقه پسر خوانده » كه در نظر آنها همچون ازدواج با همسر پسر حقيقى بود ، و اين بدعتى بود كه مىبايد در هم شكسته مىشد .\r\nو ديگر ازدواج مرد با شخصيتى همچون پيامبر ص با همسر مطلقه يك برده آزاد شده عيب و ننگ بود ، چرا كه پيامبر را با يك برده همرديف قرار مىداد اين فرهنگ غلط نيز بايد برچيده شود ، و ارزشهاى انسانى بجاى آن بنشيند ، « و كفو » بودن دو همسر تنها بر اساس ايمان و اسلام و تقوا استوار گردد .\r\nاصولا سنتشكنى و برچيدن آداب و رسوم خرافى و غير انسانى همواره با سر و صدا توأم است ، و پيامبران هرگز نبايد به اين سر و صداها اعتنا كنند .\r\n","description":"","footnote":"","page_name":" 323 ","page_number":323},
  {"content":"\r\nلذا در جمله بعد مىفرمايد : « اين سنت الهى در مورد پيامبران در امم پيشين نيز جارى بوده است » ( * ( سُنَّةَ اللَّه فِي الَّذِينَ خَلَوْا مِنْ قَبْلُ ) * ) .\r\nتنها تو نيستى كه گرفتار اين مشكلى ، بلكه همه انبياء به هنگام شكستن سنتهاى غلط گرفتار اين ناراحتيها بوده‌اند .\r\nمشكل بزرگ در اين قضيه ، منحصر به شكستن اين دو سنت جاهلى نبود ، بلكه چون پاى ازدواج پيامبر ص در ميان بود ، اين امر مىتوانست دستاويز ديگرى به دشمنان براى عيبجويى بدهد كه شرح آن خواهد آمد .\r\nو در پايان آيه براى تثبيت قاطعيت در اين گونه مسائل بنيادى مىفرمايد « فرمان خدا همواره روى حساب و برنامه دقيقى است و بايد به مرحله اجرا در آيد » ( * ( وَكانَ أَمْرُ اللَّه قَدَراً مَقْدُوراً ) * ) .\r\nتعبير به « * ( قَدَراً مَقْدُوراً ) * » ، ممكن است اشاره به حتمى بودن فرمان الهى باشد ، و ممكن است ناظر به رعايت حكمت و مصلحت در آن باشد اما مناسبتر با مورد آيه اين است كه هر دو معنى از آن اراده شود ، يعنى فرمان خدا هم روى حساب است و هم بى چون و چرا لازم الاجراء است .\r\nجالب اينكه در تواريخ مىخوانيم : پيامبر اسلام در مورد ازدواج با زينب آن چنان دعوت عامى براى صرف غذا از مردم به عمل آورد كه در مورد هيچيك از همسرانش سابقه نداشت ! ( 1 ) .\r\nگويا با اين كار مىخواست نشان دهد كه به هيچوجه مرعوب سنتهاى خرافى محيط نيست ، بلكه به اجراى اين دستور الهى افتخار مىكند ، بعلاوه در نظر داشت كه از اين راه آوازه شكستن اين سنت جاهلى به گوش همگان\r\n\r\n","description":"","footnote":"\r\n( 1 ) مفسر بزرگ مرحوم طبرسى در « مجمع البيان » چنين نقل مىكند فتزوجها رسول اللَّه ( ص ) . . . و ما أولم على امرأة من نسائه ما أولم عليها ، ذبح شاة و اطعم الناس الخبز و اللحم ، حتى امتد النهار ( مجمع البيان ج 8 ص 361 ) .\r\n","page_name":" 324 ","page_number":324},
  {"content":"\r\nدر سراسر جزيره عرب برساند .\r\n\r\nنكته‌ها :\r\n\r\n1 - افسانه‌هاى دروغين\r\nداستان ازدواج پيامبر اسلام ص با زينب با تمام صراحتى كه قرآن در اين مساله و هدف اين ازدواج به خرج داده و آن را شكستن يك سنت جاهلى در ارتباط با ازدواج با همسر مطلقه فرزند خوانده معرفى كرده باز مورد بهره بردارى سوء جمعى از دشمنان اسلام گرديده است ، آنها خواسته‌اند از آن يك داستان عشقى بسازند كه ساحت قدس پيامبر را با آن آلوده كنند و احاديث مشكوك و يا مجعولى را در اين زمينه دستاويز قرار داده‌اند .\r\nاز جمله اينكه نوشته‌اند : هنگامى كه پيامبر ص براى حالپرسى زيد به خانه او آمد همين كه در را گشود چشمش به جمال زينب افتاد ، و گفت :\r\n« سبحان اللَّه خالق النور تبارك اللَّه احسن الخالقين » ! : « منزه است خداوندى كه خالق نور است و جاويد و پر بركت است خدايى كه احسن الخالقين مىباشد » ! و اين جمله را دليلى بر علاقه پيامبر ص به زينب گرفته‌اند .\r\nدر حالى كه شواهد روشنى - قطع نظر از مساله نبوت و عصمت - در دست است كه اين افسانه‌ها را تكذيب مىكند .\r\nنخست اينكه : زينب دختر عمه پيامبر ص بود و در محيط خانوادگى تقريبا با او بزرگ شده بود ، پيامبر ص شخصا او را براى زيد خواستگارى كرد ، و اگر زينب جمال فوق العاده اى داشت و فرضا جمال او جلب توجه حضرت را كرده بود نه جمالش امر مخفى بود و نه ازدواج با او قبل از اين ماجرا مشكلى داشت ، بلكه با توجه به اينكه زينب هيچگونه تمايلى براى ازدواج با زيد نشان\r\n","description":"","footnote":"","page_name":" 325 ","page_number":325},
  {"content":"\r\nنمىداد بلكه مخالفت خود را صريحا ، بيان كرد ، و كاملا ترجيح مىداد همسر پيامبر ص شود بطورى كه وقتى پيامبر ص به خواستگارى او براى زيد رفت خوشحال شد زيرا تصور مىكرد پيامبر ص او را براى خود خواستگارى مىكند ، اما بعدا با نزول آيه قرآن و امر به تسليم در برابر فرمان خدا و پيامبر تن به ازدواج با زيد داد .\r\nبا اين مقدمات چه جاى اين توهم كه او از چگونگى زينب با خبر نباشد ؟\r\nو چه جاى اين توهم كه تمايل ازدواج با او را داشته باشد و نتواند اقدام كند ؟\r\nديگر اينكه هنگامى كه زيد براى طلاق دادن همسرش زينب به پيامبر ص مراجعه مىنمايد حضرت بارها او را نصيحت مىكند و مانع اين طلاق مىشود ، اين خود شاهد ديگرى بر نفى آن افسانه‌ها است .\r\nاز سوى ديگر قرآن با صراحت هدف اين ازدواج را بيان كرده تا جايى براى گفتگوهاى ديگر نباشد .\r\nاز سوى چهارم در آيات فوق خوانديم كه خدا به پيامبر مىگويد : در ماجراى ازدواج با همسر مطلقه زيد جريانى وجود داشت كه پيامبر از مردم مىترسيد در حالى كه بايد از خدا بترسد .\r\nمساله ترس از خدا نشان مىدهد كه اين ازدواج به عنوان يك وظيفه انجام شده كه بايد به خاطر پروردگار ملاحظات شخصى را كنار بگذارد تا يك هدف مقدس الهى تامين شود ، هر چند به قيمت زخم زبان كوردلان و افسانه بافيهاى منافقان در زمينه متهم ساختن پيامبر تمام گردد و اين بهاى سنگينى بود كه پيامبر در مقابل اطاعت فرمان خدا و شكستن يك سنت غلط پرداخت و هنوز هم مىپردازد ! اما لحظاتى در طول زندگى رهبران راستين فرا مىرسد كه بايد ايثار و فداكارى كنند ، و خود را در معرض اتهام اين گونه افراد قرار دهند تا هدفشان\r\n","description":"","footnote":"","page_name":" 326 ","page_number":326},
  {"content":"\r\nپياده شود .\r\nآرى اگر پيامبر هرگز زينب را نديده بود و نشناخته بود و هرگز زينب تمايل با ازدواج او نداشت و زيد نيز حاضر به طلاق دادن او نبود ( قطع نظر از مسئله نبوت و عصمت ) جاى اين گفتگو و توهمات بود ، ولى با توجه به نفى همه اين شرائط ، ساختگى بودن اين افسانه‌ها روشن مىشود .\r\nبه علاوه تاريخ زندگى پيامبر ص به هيچ وجه نشان نمىدهد كه او علاقه و تمايل خاصى نسبت به زينب داشت ، بلكه همچون ساير همسران بلكه شايد از جهاتى كمتر از بعضى همسران پيامبر بوده ، و اين خود شاهد تاريخى ديگرى بر نفى آن افسانه‌ها است . آخرين سخنى كه در اينجا اشاره به آن را لازم مىدانيم اينكه ممكن است كسى بگويد شكستن چنين سنت غلطى لازم بود اما چه ضرورتى داشت كه شخص پيامبر اقدام به سنتشكنى كند ، مىتوانست مساله را به صورت يك قانون بيان نمايد و ديگران را تشويق به گرفتن همسر مطلقه پسر خوانده خود كند .\r\nولى بايد توجه داشت گاهى يك سنت جاهلى و غلط مخصوصا مربوط به ازدواج با افرادى كه دون شان انسان از نظر ظاهرى هستند با سخن امكان پذير نيست ، و مردم مىگويند اگر اين كار خوب بود چرا خود او انجام نداد ، ؟ چرا او با همسر برده آزاد شده اى ازدواج نكرد ؟ ! چرا او با همسر مطلقه فرزندخوانده اش عقد همسرى نبست ؟ ! .\r\nدر اين گونه موارد يك نمونه عملى به همه اين چراها پايان مىدهد . و بطور قاطع آن سنت غلط شكسته مىشود . گذشته از اينكه نفس اين عمل يك نوع ايثار و فداكارى بود .\r\n","description":"","footnote":"","page_name":" 327 ","page_number":327},
  {"content":"\r\n\r\n2 - تسليم در برابر حق روح اسلام است\r\nبدون شك استقلال فكرى و روحى انسان اجازه نمىدهد كه بى قيد و شرط تسليم كسى شود ، چرا كه او هم انسانى است مثل خودش ، و ممكن است در مسائلى اشتباهاتى داشته باشد .\r\nاما هنگامى كه مساله به خداوند عالم و حكيم و پيامبرى كه از او سخن مىگويد و به فرمان او گام بر مىدارد مىرسد تسليم مطلق نبودن دليل بر گمراهى است ، چرا كه فرمانش كمترين خطا و اشتباهى ندارد .\r\nو از اين گذشته فرمان او حافظ منافع خود انسان است ، و چيزى نيست كه به ذات پاك خدا برگردد ، آيا ممكن است هيچ انسان عاقلى با تشخيص اين حقيقت مصالح خود را زير پا بگذارد ؟\r\nاز همه اينها گذشته ما از آن او هستيم ، و هر چه داريم از او است ، و جز تسليم در برابر او كارى نمىتوانيم داشته باشيم .\r\nلذا در سراسر قرآن آيات فراوانى ديده مىشود كه به اين مساله اشاره مىكند :\r\nگاه مىگويد : پيروان واقعى انبيا كسانى هستند كه در برابر حكم خدا و رسولش مىگويند شنيديم و اطاعت كرديم « إِنَّما كانَ قَوْلَ الْمُؤْمِنِينَ إِذا دُعُوا إِلَى اللَّه وَرَسُولِه لِيَحْكُمَ بَيْنَهُمْ أَنْ يَقُولُوا سَمِعْنا وَأَطَعْنا وَأُولئِكَ هُمُ الْمُفْلِحُونَ » ( نور - 51 ) .\r\nو گاه مىگويد : « سوگند به پروردگارت آنها به حقيقت ايمان نمىرسند تا زمانى كه تو را در اختلافاتشان حكم سازند ، و سپس در دل خود از داورى تو كوچكترين ناراحتى نداشته باشند و كاملا تسليم شوند » فَلا وَرَبِّكَ لا يُؤْمِنُونَ حَتَّى يُحَكِّمُوكَ فِيما شَجَرَ بَيْنَهُمْ ثُمَّ لا يَجِدُوا فِي أَنْفُسِهِمْ حَرَجاً مِمَّا قَضَيْتَ وَيُسَلِّمُوا تَسْلِيماً « ( نساء - 65 ) .\r\n","description":"","footnote":"","page_name":" 328 ","page_number":328},
  {"content":"\r\nو در جاى ديگر مىگويد : « چه كسى آئينش بهتر است از آن كس كه با تمام وجود خود تسليم پروردگار شده و نيكوكار است » ؟ « وَمَنْ أَحْسَنُ دِيناً مِمَّنْ أَسْلَمَ وَجْهَه لِلَّه وَهُوَ مُحْسِنٌ » ( نساء - 125 ) .\r\nاصولا « اسلام » از ماده « تسليم » گرفته شده ، و به همين حقيقت اشاره مىكند ، بنا بر اين هر انسانى به مقدار تسليمش در برابر حق از روح اسلام برخوردار است .\r\nمردم در اين زمينه چند گروهند : گروهى تنها در مواردى تسليم فرمان حقند كه با منافعشان تطبيق كند ، اينها در حقيقت مشركانى هستند كه نام « مسلم » بر خود گذارده‌اند ، و كارشان تجزيه احكام الهى به مصداق « نُؤْمِنُ بِبَعْضٍ وَنَكْفُرُ بِبَعْضٍ » است حتى در آنجا كه ايمان مىآورند در حقيقت به منافعشان ايمان آورده‌اند نه به حكم خدا ! .\r\nگروه ديگرى آنها هستند كه اراده و خواستشان تحت الشعاع اراده و خواست خدا است ، و به هنگام تضاد منافع زود گذرشان با فرمان حق از آن چشم مىپوشند و تسليم فرمان خدا مىشوند ، اينها مؤمنان و مسلمانان راستينند .\r\nگروه سومى از اين هم برترند ، و اصولا جز آنچه خدا اراده كند اراده اى ندارند ، و جز آنچه او مىخواهد خواسته اى در دل آنها نيست ، آنها به جايى رسيده‌اند كه فقط چيزى را دوست مىدارند كه او دوست دارد ، و از چيزى متنفرند كه او نمىخواهد .\r\nاينها خاصان و مخلصان و مقربان درگاه او هستند كه تمام وجودشان به رنگ توحيد در آمده و غرق محبت و محو جمال اويند ( 1 ) .\r\n\r\n","description":"","footnote":"\r\n( 1 ) بحث ديگرى در اين زمينه نيز در جلد سوم صفحه 454 ( ذيل آيه 65 سوره نساء ) آورده‌ايم .\r\n","page_name":" 329 ","page_number":329},
  {"content":"\r\n\r\n[ سوره الأحزاب ‹ 33 › : آيه 39 
  ]\r\nالَّذِينَ يُبَلِّغُونَ رِسالاتِ اللَّه وَيَخْشَوْنَه وَلا يَخْشَوْنَ أَحَداً إِلَّا اللَّه وَكَفى بِاللَّه حَسِيباً ‹ 39 ›\r\n\r\nترجمه :\r\n39 - ( پيامبران پيشين ) كسانى بودند كه تبليغ رسالتهاى الهى مىكردند و ( تنها ) از او مىترسيدند و از هيچكس جز خدا واهمه نداشتند ، و همين بس كه خداوند حسابگر ( و پاداش دهنده اعمال آنها ) است .\r\n\r\nتفسير : مبلغان راستين كيانند ؟\r\nنخستين آيه مورد بحث - به تناسب بحثى كه در آخرين آيه از آيات پيشين ، در باره پيامبران گذشته بود - به يكى از مهمترين برنامه‌هاى عمومى انبياء اشاره كرده ، مىفرمايد : « پيامبران پيشين كسانى بودند كه تبليغ رسالتهاى الهى مىكردند و از او مىترسيدند و از هيچكس جز خدا واهمه نداشتند » ( * ( الَّذِينَ يُبَلِّغُونَ رِسالاتِ اللَّه وَيَخْشَوْنَه وَلا يَخْشَوْنَ أَحَداً إِلَّا اللَّه ) * ) .\r\nتو نيز در تبليغ رسالتهاى پروردگار نبايد كمترين وحشتى از كسى داشته باشى هنگامى كه به تو دستور مىدهد يك سنت غلط جاهلى را در زمينه ازدواج با همسر مطلقه فرزند خوانده در هم بشكن و با زينب همسر مطلقه زيد ازدواج كن هرگز نبايد در انجام اين وظيفه كمترين نگرانى از ناحيه گفتگوى اين و آن به خود راه دهى كه اين سنت همگى پيامبران است .\r\nاصولا كار پيامبران در بسيارى از مراحل شكستن اين گونه سنتها است و اگر بخواهند كمترين ترس و وحشتى به خود راه بدهند در انجام رسالت خود\r\n","description":"","footnote":"","page_name":" 330 ","page_number":330},
  {"content":"\r\nپيروز نخواهند شد قاطعانه بايد پيش روند ، حرفهاى ناموزون بدگويان را به جان خريدار شوند و بى اعتنا به جوسازيها و غوغاى عوام و توطئه فاسدان و مفسدان به برنامه‌هاى خود ادامه دهند چرا كه همه حسابها به دست خدا است .\r\nلذا در پايان آيه مىفرمايد : « همين بس كه خداوند حافظ اعمال بندگان و حسابگر و جزا دهنده آنها است » ( * ( وَكَفى بِاللَّه حَسِيباً ) * ) .\r\nهم حساب ايثار و فداكارى پيامبران را در اين راه نگهميدارد و پاداش مىدهد و هم سخنان ناموزون و ياوه سراى دشمنان را محاسبه و كيفر مىدهد .\r\nدر حقيقت جمله « * ( كَفى بِاللَّه حَسِيباً ) * » دليلى است براى اين موضوع كه رهبران الهى نبايد در ابلاغ رسالات خود وحشتى داشته باشند چون حسابگر زحمات آنها و پاداش دهنده خدا است .\r\n\r\nنكته‌ها :\r\n1 - منظور از « تبليغ » در اينجا همان « ابلاغ » و رسانيدن است ، و هنگامى كه ارتباط با « رسالات اللَّه » پيدا كند مفهومش اين مىشود كه آنچه را خدا به عنوان وحى به پيامبران تعليم كرده به مردم تعليم كنند ، و از طريق استدلال و انذار و بشارت و موعظه و اندرز در دلها نفوذ دهند .\r\n2 - « خشيت » به معنى ترس توأم با تعظيم و احترام است ، و از همين رو با خوف كه اين ويژگى در آن نيست متفاوت است ، و گاه به معنى مطلق ترس نيز به كار مىرود .\r\nدر بعضى از مؤلفات محقق طوسى سخنى در تفاوت اين دو واژه آمده است كه در حقيقت ناظر به معنى عرفانى آن مىباشد ، نه معنى لغوى ، او مىگويد :\r\n« خشيت و خوف هر چند در لغت به يك معنى ( يا نزديك به يك معنى ) مىباشند ، ولى در عرف صاحبدلان در ميان اين دو فرقى است ، و آن اينكه : « خوف »\r\n","description":"","footnote":"","page_name":" 331 ","page_number":331},
  {"content":"\r\nبه معنى ناراحتى درونى از مجازاتى است كه انسان به خاطر ارتكاب گناهان يا تقصير در طاعات انتظار آن را دارد ، و اين حالت براى اكثر مردم حاصل مىشود ، هر چند مراتب آن بسيار متفاوت است ، و مرتبه اعلاى آن جز براى گروه اندكى حاصل نمىشود .\r\nاما « خشيت » حالتى است كه به هنگام درك عظمت خدا و هيبت او ، و ترس از مهجور ماندن از انوار فيض او براى انسانى حاصل مىشود ، و اين حالتى است كه جز براى كسانى كه واقف به عظمت ذات پاك و مقام كبرياى او هستند و لذت قرب او را چشيده‌اند حاصل نمىگردد و لذا در قرآن اين حالت را مخصوص بندگان عالم و آگاه شمرده و مىفرمايد : إِنَّما يَخْشَى اللَّه مِنْ عِبادِه الْعُلَماءُ ( 1 ) .\r\n\r\nپاسخ به يك سؤال -\r\nممكن است گفته شود كه اين آيه با جمله اى كه در آيات قبل گذشت تضاد دارد چه اينكه در اينجا مىگويد : پيامبران الهى تنها از خدا مىترسند و از غير او ترس و واهمه اى ندارند ، ولى در آيات گذشته آمده بود : تو در دل خود چيزى را پنهان مىكردى كه خدا آشكار كرد ، « و از مردم ترس داشتى در حالى كه بايد از خدا بترسى » « * ( وَتَخْشَى النَّاسَ وَاللَّه أَحَقُّ أَنْ تَخْشاه ) * » .\r\nولى با توجه به دو نكته پاسخ اين سؤال روشن مىشود :\r\nنخست اينكه : اگر پيغمبر ترس و وحشتى داشت به خاطر اين بود كه مبادا شكستن اين سنت براى جمع زيادى قابل هضم و تحمل نباشد و به همين جهت در ايمان خود نسبت به مبانى اسلام متزلزل گردند ، چنين خشيتى در حقيقت به « خشيت از خدا » باز مىگردد .\r\nديگر اينكه پيامبران در تبليغ رسالت الهى هرگز گرفتار ترس و وحشت از كسى نمىشوند ، اما در مسائل زندگى شخصى و خصوصى مانعى ندارد كه از يك\r\n\r\n","description":"","footnote":"\r\n( 1 ) مجمع البحرين ماده خشيت .\r\n","page_name":" 332 ","page_number":332},
  {"content":"\r\nموضوع خطرناك مانند زخم زبانهاى مردم بيم داشته باشند ، و يا همچون موسى ع به هنگامى كه عصا را افكند و اژدها شد مطابق طبع بشرى ترسيد ، اين گونه ترس و وحشت اگر افراطى نباشد عيب و نقص نيست ، و حتى شجاعترين افراد در زندگى خود گاه با آن روبرو مىشوند ، عيب و نقص آن است كه در زندگى اجتماعى در انجام وظيفه الهى بترسد .\r\n\r\nآيا پيامبران تقيه مىكنند ؟\r\nجمعى از آيه فوق استفاده كرده‌اند كه براى انبياء هرگز تقيه كردن در ابلاغ رسالت جائز نيست ، زيرا قرآن مىگويد : * ( وَلا يَخْشَوْنَ أَحَداً إِلَّا اللَّه ) * .\r\nولى بايد توجه داشت « تقيه » انواعى دارد ، تنها يك نوع از آن « تقيه خوفى » است كه طبق آيه فوق در مورد دعوت انبياء و ابلاغ رسالت منتفى است .\r\nولى تقيه اقسام ديگرى نيز دارد ، از جمله « تقيه تحبيبى » و « پوششى » است .\r\nمنظور از « تقيه تحبيبى » آن است كه گاه انسان براى جلب محبت طرف مقابل عقيده خود را مكتوم مىدارد تا بتواند نظر او را براى همكارى در اهداف مشترك جلب كند .\r\nو منظور از « تقيه پوششى » آن است كه گاه براى رسيدن به هدف بايد نقشه‌ها و مقدمات را كتمان كند ، چرا كه اگر برملا گردد و دشمنان از آن آگاه شوند ممكن است آن را خنثى كنند .\r\nزندگى انبياء مخصوصا پيامبر اسلام ص پر است از اين گونه تقيه‌ها ، زيرا مىدانيم در بسيارى از مواقع هنگامى كه حركت به سوى ميدان نبرد مىكرد مقصد خود را مخفى مىداشت ، نقشه‌هاى جنگى او كاملا در خفا كشيده مىشد ، و استتار كه نوعى از تقيه است در تمام مراحل اجرا مىگشت .\r\nگاه براى بيان حكمى از روش مرحله اى كه نوعى از تقيه است استفاده\r\n","description":"","footnote":"","page_name":" 333 ","page_number":333},
  {"content":"\r\nمىكرد . فى المثل مساله « تحريم ربا » يا « شرب خمر » در يك مرحله بيان نشد ، بلكه به فرمان خدا در چندين مرحله صورت گرفت يعنى از مراحل سبكتر شروع شد تا به حكم نهايى و اصلى رسيد .\r\nبه هر حال تقيه معنى وسيعى دارد كه همان « پوشاندن واقعيتها براى پرهيز و اجتناب از به خطر افتادن هدفها است » و اين چيزى است كه در ميان همه عقلاى جهان وجود دارد و رهبران الهى هم براى رسيدن به هدفهاى مقدسشان در پاره اى از مراحل آن را انجام مىدهند ، چنان كه در داستان حضرت « ابراهيم » ع قهرمان توحيد مىخوانيم كه او مقصدش را از ماندن در شهر در آن روز كه بت پرستان براى مراسم عيد به خارج شهر مىرفتند مكتوم داشت ، تا از يك فرصت مناسب براى در هم كوبيدن بتها استفاده كند .\r\nو نيز « مؤمن آل فرعون » براى اينكه بتواند در مواقع حساس به موسى ع كمك كند و او را از قتل نجات دهد ايمان خود را مكتوم مىداشت . و به همين جهت قرآن از او نه عظمت ياد كرده ، به هر حال تنها تقيه خوفى است كه بر پيامبران مجاز نيست به انواع ديگر تقيه .\r\nگر چه سخن در اين زمينه بسيار است اما با حديثى پر معنى و جامع از امام صادق ع اين بحث را پايان مىدهيم امام ع فرمود :\r\nالتقية ديني و دين آبائي ، و لا دين لمن لا تقية له و التقية ترس اللَّه فى الأرض ، لأن مؤمن آل فرعون لو أظهر الإسلام لقتل :\r\n« تقيه آئين من و آئين پدران من است ، كسى كه تقيه ندارد دين ندارد ، تقيه سپر نيرومند پروردگار در زمين است ، چرا كه اگر مؤمن آل فرعون ايمان خود را اظهار مىكرد مسلما كشته مىشد ( و رسالت او در حفظ آئين موسى به هنگام خطر انجام نمىشد ) ( 1 ) .\r\nدر باره تقيه بحث مشروحى در جلد يازدهم صفحه 423 ( ذيل آيه 106 سوره\r\n\r\n","description":"","footnote":"\r\n( 1 ) « مجمع البيان » جلد 8 صفحه 521 ذيل آيه 28 سوره « مؤمن » .\r\n","page_name":" 334 ","page_number":334},
  {"content":"\r\nنحل ) داشته‌ايم .\r\n\r\nشرط پيروزى در تبليغات -\r\nآيه فوق دليل روشنى است بر اينكه شرط اساسى براى پيشرفت در مسائل تبليغاتى قاطعيت و اخلاص و عدم وحشت از هيچكس جز از خدا است .\r\nآنها كه در برابر فرمانهاى الهى خواسته‌هاى اين و آن و تمايلات بى رويه گروه‌ها و جمعيتها را در نظر مىگيرند ، و با توجيهاتى حق و عدالت را تحت الشعاع آن قرار مىدهند ، هرگز نتيجه اساسى نخواهند گرفت ، هيچ نعمتى برتر از نعمت هدايت نيست ، و هيچ خدمتى برتر از اعطاء اين نعمت به انسانى نمىباشد ، و به همين دليل پاداش اين كار برترين پاداشها است ، لذا در حديثى از امير مؤمنان مىخوانيم : كه مىفرمايد : « هنگامى كه رسول خدا ص مرا به سوى يمن فرستاد فرمود با هيچكس پيكار مكن مگر آنكه قبلا او را دعوت به سوى حق كنى ،\r\nو ايم اللَّه لئن يهدى اللَّه على يديك رجلا خير مما طلعت الشمس و غربت :\r\n« به خدا سوگند اگر يك انسان به دست تو هدايت شود براى تو بهتر است از تمام آنچه خورشيد بر آن طلوع و غروب مىكند » ( 1 ) .\r\nو باز به همين دليل است كه مبلغان راستين بايد نيازى به مردم نداشته باشند و نه ترسى از هيچ مقامى كه آن « نياز » و اين « ترس » بر افكار و اراده آنها خواه و ناخواه اثر مىگذارد .\r\nيك مبلغ الهى به مقتضاى : * ( وَكَفى بِاللَّه حَسِيباً ) * تنها به اين مىانديشد كه حسابگر اعمال او خدا است ، و پاداشش به دست او است ، و همين آگاهى و عرفان به او در اين راه پر نشيب و فراز مدد مىدهد .\r\n\r\n","description":"","footnote":"\r\n( 1 ) كافى ( طبق نقل بحار جلد 21 صفحه 361 ) .\r\n","page_name":" 335 ","page_number":335},
  {"content":"\r\n\r\n[ سوره الأحزاب ‹ 33 › : آيه 40 
  ]\r\nما كانَ مُحَمَّدٌ أَبا أَحَدٍ مِنْ رِجالِكُمْ وَلكِنْ رَسُولَ اللَّه وَخاتَمَ النَّبِيِّينَ وَكانَ اللَّه بِكُلِّ شَيْءٍ عَلِيماً ‹ 40 ›\r\n\r\nترجمه :\r\n40 - محمد پدر هيچيك از مردان شما نبود ، ولى رسول خدا و خاتم و آخرين پيامبران است و خداوند به هر چيز آگاه است .\r\n\r\nتفسير : مساله خاتميت\r\nاين آيه آخرين سخنى است كه خداوند در ارتباط با مساله ازدواج پيامبر ص با « همسر مطلقه زيد » براى شكستن يك سنت غلط جاهلى ، بيان مىدارد ، و جواب كوتاه و فشرده اى است به عنوان آخرين جواب ، و ضمنا حقيقت مهم ديگرى را كه مساله خاتميت است به تناسب خاصى در ذيل آن بيان مىكند .\r\nنخست مىفرمايد : « محمد پدر هيچيك از مردان شما نبود » ( * ( ما كانَ مُحَمَّدٌ أَبا أَحَدٍ مِنْ رِجالِكُمْ ) * ) .\r\nنه « زيد » و نه ديگرى ، و اگر يك روز نام پسر محمد بر او گذاردند اين تنها يك عادت و سنت بود كه با ورود اسلام و نزول قرآن بر چيده شد نه يك رابطه طبيعى و خويشاوندى .\r\nالبته پيامبر فرزندان حقيقى به نام « قاسم » و « طيب » و « طاهر » و « ابراهيم » داشت ، ولى طبق نقل مورخان همه آنها قبل از بلوغ ، چشم از جهان بستند ، و لذا نام « رجال » ( مردان ) بر آنها اطلاق نشد ( 1 ) .\r\n\r\n","description":"","footnote":"\r\n( 1 ) « تفسير قرطبى » و تفسير « الميزان » ذيل آيه مورد بحث .\r\n","page_name":" 336 ","page_number":336},
  {"content":"\r\nامام حسن و امام حسين ع كه آنها را فرزندان پيامبر ص مىخواندند ، گرچه به سنين بالا رسيدند ، ولى به هنگام نزول اين آيه هنوز كودك بودند ، بنا بر اين جمله * ( ما كانَ مُحَمَّدٌ أَبا أَحَدٍ مِنْ رِجالِكُمْ ) * كه به صورت فعل ماضى آمده است بطور قاطع در آن هنگام در حق همه صادق بوده است .\r\nو اگر در بعضى از تعبيرات خود پيامبر ص مىخوانيم\r\n« انا و على أبوا هذه الامة »\r\n: « من و على پدران اين امتيم » مسلما منظور پدر نسبى نبوده بلكه ابوت ناشى از تعليم و تربيت و رهبرى بوده است .\r\nبا اين حال ازدواج با همسر مطلقه زيد كه قرآن فلسفه آن را صريحا شكستن سنتهاى نادرست ذكر كرده چيزى نبود كه باعث گفتگو در ميان اين و آن شود ، و يا به خواهند آن را دستاويز براى مقاصد سوء خود كنند .\r\nسپس مىافزايد : ارتباط پيامبر ص با شما تنها از ناحيه رسالت و خاتميت مىباشد « او رسول اللَّه و خاتم النبيين است » ( * ( وَلكِنْ رَسُولَ اللَّه وَخاتَمَ النَّبِيِّينَ ) * ) .\r\nبنا بر اين صدر آيه ارتباط نسبى را بطور كلى قطع مىكند ، و ذيل آيه ارتباط معنوى ناشى از رسالت و خاتميت را اثبات مىنمايد ، و از اينجا پيوند صدر و ذيل روشن مىشود .\r\nاز اين گذشته اشاره به اين حقيقت نيز دارد كه در عين حال علاقه او فوق علاقه يك پدر به فرزند است ، چرا كه علاقه او علاقه رسول به امت مىباشد ، آن هم رسولى كه مىداند بعد از او پيامبر ديگرى نخواهد آمد ، و بايد آنچه مورد نياز امت است تا دامنه قيامت براى آنها با دقت و با نهايت دلسوزى پيشبينى كند .\r\nو البته خداوند عالم و آگاه همه آنچه را در اين زمينه لازم بوده در اختيار او گذارده ، از اصول و فروع و كليات و جزئيات در تمام زمينه‌ها ، و لذا در پايان آيه مىفرمايد : « خداوند به هر چيز عالم و آگاه بوده و هست » ( * ( وَكانَ اللَّه بِكُلِّ شَيْءٍ عَلِيماً ) * ) .\r\n","description":"","footnote":"","page_name":" 337 ","page_number":337},
  {"content":"\r\nاين نكته نيز قابل توجه است كه خاتم انبياء بودن ، به معنى « خاتم المرسلين » بودن نيز هست ، و اينكه بعضى از دينسازان عصر ما براى مخدوش كردن مساله خاتميت به اين معنى چسبيده‌اند كه قرآن پيامبر اسلام ص را خاتم انبياء شمرده ، نه « خاتم رسولان » اين يك اشتباه بزرگ است ، چرا كه اگر كسى خاتم انبياء شد به طريق اولى خاتم رسولان نيز هست ، زيرا مرحله « رسالت » مرحله اى است فراتر از مرحله « نبوت » ( دقت كنيد ) .\r\nاين سخن درست به اين مىماند كه بگوئيم : فلان كس در سرزمين حجاز نيست ، چنين كسى مسلما در مكه نخواهد بود ، اما اگر بگوئيم در مكه نيست ، ممكن است در نقطه ديگرى از حجاز باشد ، بنا بر اين اگر پيامبر را « خاتم المرسلين » مىناميد ممكن بود « خاتم انبياء » نباشد ، اما وقتى مىگويد او « خاتم انبياء » است ، مسلما « خاتم رسولان » نيز خواهد بود ، و به تعبير مصطلح نسبت « نبى » و « رسول » نسبت « عموم و خصوص مطلق » است ( باز هم دقت كنيد ) .\r\n\r\nنكته‌ها :\r\n\r\n1 - « خاتم » چيست ؟\r\n« خاتم » ( بر وزن حاتم ) آن گونه كه ارباب لغت گفته‌اند به معنى چيزى است كه به وسيله آن پايان داده مىشود ، و نيز به معنى چيزى آمده است كه با آن اوراق و مانند آن را مهر مىكنند .\r\nدر گذشته و امروز اين امر معمول بوده و هست كه وقتى مىخواهند در نامه يا ظرف يا خانه اى را ببندند و كسى آن را باز نكند روى در ، يا روى قفل آن ماده چسبنده اى مىگذارند ، و روى آن مهرى مىزنند كه امروز از آن تعبير به « لاك و مهر » مىشود .\r\nو اين به صورتى است كه براى گشودن آن حتما بايد مهر و آن شىء چسبنده\r\n","description":"","footnote":"","page_name":" 338 ","page_number":338},
  {"content":"\r\nشكسته شود ، مهرى را كه بر اين گونه اشياء مىزنند « خاتم » مىگويند ، و از آنجا كه در گذشته گاهى از گلهاى سفت و چسبنده براى اين مقصد استفاده مىكردند لذا در متون بعضى از كتب معروف لغت در معنى خاتم مىخوانيم « ما يوضع على الطينة » ( چيزى بر گل مىزنند ) ( 1 ) .\r\nاينها همه به خاطر آن است كه اين كلمه از ريشه « ختم » به معنى « پايان » گرفته شده ، و از آنجا كه اين كار ( مهر زدن ) در خاتمه و پايان قرار مىگيرد نام « خاتم » بر وسيله آن گذارده شده است .\r\nو اگر مىبينيم يكى از معانى « خاتم » انگشتر است آن نيز به خاطر همين است كه نقش مهرها را معمولا روى انگشترهايشان مىكندند ، و به وسيله انگشتر نامه‌ها را مهر مىكردند ، لذا در حالات پيامبر ص و ائمه هدى ع و شخصيتهاى ديگر از جمله مسائلى كه مطرح مىشود نقش خاتم آنها است .\r\nمرحوم « كلينى » در « كافى » از امام صادق ع چنين نقل مىكند :\r\nان خاتم رسول اللَّه كان من فضة نقشه محمد رسول اللَّه :\r\n« انگشتر پيامبر از نقره بود و نقش آن محمد رسول اللَّه بود » ( 2 ) .\r\nدر بعضى از تواريخ آمده است كه يكى از حوادث سال ششم هجرى اين بود كه پيامبر انگشتر نقش دارى براى خود انتخاب فرمود و اين به خاطر آن بود كه به او عرض كردند پادشاهان نامه‌هاى بدون مهر را نمىخوانند ( 3 ) .\r\nدر كتاب « طبقات » نيز آمده است هنگامى كه پيامبر گرامى اسلام تصميم گرفت دعوت خود را گسترش دهد ، و به پادشاهان و سلاطين روى زمين نامه بنويسد دستور داد انگشترى برايش ساختند كه روى آن « محمد رسول اللَّه » حك شده\r\n\r\n","description":"","footnote":"\r\n( 1 ) لسان العرب و قاموس اللغة ماده ختم ( الخاتم ما يوضع على الطينة ) .\r\n( 2 ) اين خبر را بيهقى نيز در سنن جلد 10 صفحه 128 آورده است .\r\n( 3 ) سفينة البحار جلد 1 صفحه 386 .\r\n","page_name":" 339 ","page_number":339},
  {"content":"\r\nبود ، و نامه‌هاى خود را با آن مهر مىكرد ( 1 ) .\r\nبا اين بيان به خوبى روشن مىشود كه خاتم گر چه امروز به انگشتر تزيينى نيز اطلاق مىشود ، ولى ريشه اصلى آن از ختم به معنى پايان گرفته شده است و در آن روز به انگشترهايى مىگفتند كه با آن نامه‌ها را مهر مىكردند .\r\nبعلاوه اين ماده در قرآن مجيد در موارد متعددى به كار ، رفته ، و در همه جا به معنى پايان دادن و مهر نهادن است ، مانند الْيَوْمَ نَخْتِمُ عَلى أَفْواهِهِمْ وَتُكَلِّمُنا أَيْدِيهِمْ : « امروز - روز قيامت - مهر بر دهانشان مىنهيم و دستهاى آنها با ما سخن مىگويد » ( يس - 65 ) .\r\nخَتَمَ اللَّه عَلى قُلُوبِهِمْ وَعَلى سَمْعِهِمْ وَعَلى أَبْصارِهِمْ غِشاوَةٌ : « خداوند بر دلها و گوشهاى آنها ( منافقان ) مهر نهاده ( به گونه اى كه هيچ حقيقتى در آن نفوذ نمىكند ) و بر چشمهاى آنها پرده اى است » ( بقره - 7 ) .\r\nاز اينجا معلوم مىشود آنها كه در دلالت آيه مورد بحث بر خاتميت پيامبر اسلام ص و پايان گرفتن سلسله انبياء به وسيله او وسوسه كرده‌اند به كلى از معنى اين واژه بى اطلاع بوده‌اند ، و يا خود را به بىاطلاعى زده‌اند ، و گرنه هر كس كمترين اطلاعى از ادبيات عرب داشته باشد مىداند كلمه « خاتم النبيين » به وضوح دلالت بر معنى خاتميت دارد .\r\nوانگهى اگر غير از اين تفسير براى آيه گفته شود مفهوم سبك و بچه گانه اى پيدا خواهد كرد مثل اينكه بگوئيم پيامبر اسلام انگشتر پيامبران بود يعنى زينت پيامبران محسوب مىشد ، زيرا مىدانيم انگشتر يك ابزار ساده براى انسان است و هرگز در رديف خود انسان نخواهد بود و اگر آيه را چنين تفسير كنيم مقام پيامبر اسلام ص را فوق العاده تنزل داده‌ايم ، گذشته از اينكه با معنى لغوى سازگار نيست . لذا اين واژه در تمام قرآن ( در 8 مورد ) كه اين ماده به كار\r\n\r\n","description":"","footnote":"\r\n( 1 ) « طبقات كبرى » جلد 1 صفحه 258 .\r\n","page_name":" 340 ","page_number":340},
  {"content":"\r\nرفته همه جا به معنى « پايان دادن و مهر نهادن » آمده است .\r\n\r\n2 - دلائل خاتميت پيامبر اسلام ( ص )\r\nآيه فوق گرچه براى اثبات اين مطلب كافى است ، ولى دليل خاتميت پيامبر اسلام ص منحصر به آن نمىباشد ، چه اينكه هم آيات ديگرى در قرآن مجيد به اين معنى اشاره مىكند ، و هم روايات فراوانى در اين باره وارد شده است .\r\nاز جمله در آيه 19 سوره انعام مىخوانيم : وَأُوحِيَ إِلَيَّ هذَا الْقُرْآنُ لأُنْذِرَكُمْ بِه وَمَنْ بَلَغَ : اين قرآن بر من وحى شده تا شما و تمام كسانى را كه اين قرآن به آنها مىرسد انذار كنم ( و به سوى خدا دعوت نمايم ) .\r\nوسعت مفهوم تعبير و من بلغ ( تمام كسانى كه اين سخن به آنها مىرسد ) رسالت جهانى قرآن و پيامبر اسلام را از يك سو و مساله خاتميت را از سوى ديگر روشن مىسازد .\r\nآيات ديگرى كه عموميت دعوت پيامبر اسلام ص را براى جهانيان اثبات مىكند مانند تَبارَكَ الَّذِي نَزَّلَ الْفُرْقانَ عَلى عَبْدِه لِيَكُونَ لِلْعالَمِينَ نَذِيراً :\r\n« جاويد و پر بركت است خداوندى كه قرآن را بر بنده اش نازل كرد تا تمام اهل جهان را انذار كند » ( فرقان آيه 1 ) .\r\nو مانند وَما أَرْسَلْناكَ إِلَّا كَافَّةً لِلنَّاسِ بَشِيراً وَنَذِيراً : « ما تو را جز براى عموم مردم به عنوان بشارت و انذار نفرستاديم » ( توبه آيه 28 ) .\r\nو آيه قُلْ يا أَيُّهَا النَّاسُ إِنِّي رَسُولُ اللَّه إِلَيْكُمْ جَمِيعاً : « بگو : اى مردم ! من فرستاده خدا به همه شما هستم » ( اعراف آيه 158 ) .\r\nبا توجه به وسعت مفهوم « عالمين » و « ناس » و « كافة » نيز مؤيد اين معنى است از اين گذشته اجماع علماء اسلام از يك سو و ضرورى بودن اين مساله در ميان مسلمين از سوى ديگر ، و روايات فراوانى كه از پيامبر و ديگر پيشوايان اسلام رسيده\r\n","description":"","footnote":"","page_name":" 341 ","page_number":341},
  {"content":"\r\nاز سوى سوم مطلب را روشنتر مىسازد كه به عنوان نمونه به ذكر چند روايت زير قناعت مىكنيم ! 1 - در حديث معروفى از پيامبر ص مىخوانيم كه فرمود :\r\nحلالى حلال الى يوم القيامة و حرامى حرام الى يوم القيامة :\r\n« حلال من تا روز قيامت حلال است و حرام من تا روز قيامت حرام » ( 1 ) .\r\nاين تعبير بيانگر ادامه اين شريعت تا پايان جهان مىباشد .\r\nگاهى حديث فوق به صورت\r\nحلال محمد حلال ابدا الى يوم القيامة و حرامه حرام ابدا الى يوم القيامة لا يكون غيره و لا يجيء غيره\r\nنيز نقل شده است :\r\n« حلال محمد هميشه تا روز قيامت حلال است و حرام او هميشه تا قيامت حرام است ، غير آن نخواهد بود و غير او نخواهد آمد » .\r\n2 - حديث معروف « منزله » كه در كتب مختلف شيعه و اهل سنت در مورد على ع و داستان ماندن او بجاى پيامبر در مدينه به هنگام رفتن رسول خدا ص ، به سوى جنگ تبوك آمده نيز كاملا مساله خاتميت را روشن مىكند ، زيرا در اين حديث مىخوانيم : پيامبر به على ع فرمود :\r\nانت منى بمنزلة هارون من موسى الا انه لا نبى بعدى :\r\n« تو نسبت به من ، به منزله هارون نسبت به موسى هستى ، جز اينكه بعد از من پيامبرى نيست » ( بنا بر اين تو همه منصبهاى هارون را نسبت به موسى دارى جز نبوت ) ( 3 ) .\r\n\r\n","description":"","footnote":"\r\n( 1 ) « بحار الانوار » جلد دوم صفحه 260 باب 31 حديث 17 .\r\n( 2 ) « اصول كافى » جلد اول « باب البدع و الرأى و المقاييس » حديث 19 .\r\n( 3 ) اين حديث را « محب الدين طبرى » در « ذخائر العقبى » صفحه 79 ( طبع مكتبة القدس ) و « ابن حجر » در « صواعق المحرقه » صفحه 177 ( طبع مكتبة القاهره ) و تاريخ بغداد جلد 7 صفحه 452 ( طبع السعاده ) و كتب ديگرى همچون « كنز العمال » و « منتخب كنز العمال » و « ينابيع الموده » نقل كرده‌اند ( براى توضيح بيشتر در باره حديث منزله به جلد ششم تفسير نمونه صفحه 346 مراجعه فرمائيد ) .\r\n","page_name":" 342 ","page_number":342},
  {"content":"\r\n3 - اين حديث نيز مشهور است و در بسيارى از منابع اهل سنت نقل شده كه فرمود :\r\nمثلى و مثل الانبياء كمثل رجل بنى بنيانا فاحسنه و اجمله ، فجعل الناس يطيفون به يقولون ما رأينا بنيانا احسن من هذا الا هذه اللبنة ، فكنت انا تلك اللبنة :\r\n« مثل من در مقايسه با انبياء پيشين همانند مردى است كه بنائى بسيار زيبا و جالب بسازد ، مردم گرد آن بگردند و بگويند بنائى زيباتر از اين نيست جز اينكه جاى يك خشت آن خالى است و من همان خشت آخرينم » ! اين حديث در صحيح مسلم به عبارات مختلف و از روات متعدد نقل شده ، حتى در يك مورد در ذيل آن اين جمله آمده است :\r\nو انا خاتم النبيين .\r\nو در حديث ديگرى در ذيل آن مىخوانيم :\r\nجئت فختمت الانبياء :\r\n« آمدم و پيامبران را پايان دادم » ( 1 ) .\r\nو نيز در صحيح بخارى ( كتاب المناقب ) و مسند احمد حنبل ، و صحيح ترمذى ، و نسايى و كتب ديگر نقل شده ، و از احاديث بسيار معروف و مشهور است و مفسران شيعه و اهل سنت مانند طبرسى در مجمع البيان و قرطبى در تفسيرش ذيل آيه مورد بحث آورده‌اند .\r\n4 - در بسيارى از خطبه‌هاى نهج البلاغه نيز خاتميت پيامبر اسلام ص صريحا آمده است از جمله در خطبه 173 در توصيف پيامبر اسلام ص چنين مىخوانيم :\r\nامين وحيه و خاتم رسله و بشير رحمته و نذير نقمته :\r\n« او ( محمد ) امين وحى خدا ، و خاتم پيامبران ، و بشارت دهنده رحمت و انذار كننده از عذاب او بود » .\r\nو در خطبه 133 چنين آمده است :\r\nارسله على حين فترة من الرسل ، و تنازع من الالسن ، فقفى به الرسل و ختم به الوحى :\r\n« او را پس از يك دوران\r\n\r\n","description":"","footnote":"\r\n( 1 ) صحيح مسلم جلد 4 صفحه 1790 و 1791 ( باب ذكر كونه ( ص ) خاتم النبيين از كتاب الفضائل ) .\r\n","page_name":" 343 ","page_number":343},
  {"content":"\r\nفترت بعد از پيامبران گذشته فرستاد به هنگامى كه ميان مذاهب مختلف نزاع در گرفته بود به وسيله او سلسله نبوت را تكميل كرده و وحى را با او ختم نمود » .\r\nو در خطبه نخستين نهج البلاغه بعد از شمردن برنامه‌هاى انبياء و پيامبران پيشين مىفرمايد :\r\nالى ان بعث اللَّه سبحانه محمدا رسول اللَّه ( ص ) لانجاز عدته و اتمام نبوته :\r\n« تا زمانى كه خداوند سبحان محمد ص رسولش را براى تحقق بخشيدن به وعده هايش و پايان دادن سلسله نبوت مبعوث فرمود » .\r\n5 - و در پايان خطبه حجة الوداع همان خطبه اى كه پيامبر اسلام ص در آخرين حج و آخرين سال عمر مباركش به عنوان يك وصيتنامه جامع براى مردم بيان كرد نيز مساله خاتميت صريحا آمده است آنجا كه مىفرمايد :\r\nالا فليبلغ شاهد كم غائبكم لا نبى بعدى و لا امة بعدكم :\r\n« حاضران به غائبان اين سخن را برسانند كه بعد از من پيامبرى نيست ، و بعد از شما امتى نخواهد بود ، سپس دستهاى خود را به سوى آسمان بلند كرد آن چنان كه سفيدى زير بغلش نمايان گشت و عرضه داشت :\r\nاللهم اشهد انى قد بلغت :\r\n« خدايا گواه باش كه من آنچه را بايد بگويم گفتم » ( 1 ) .\r\n6 - در حديث ديگرى كه در كتاب كافى از امام صادق ع آمده است چنين مىخوانيم :\r\nان اللَّه ختم بنبيكم النبيين فلا نبى بعده ابدا و ختم بكتابكم الكتب فلا كتاب بعده ابدا :\r\n« خداوند با پيامبر شما سلسله انبياء را ختم كرد ، بنا بر اين هرگز بعد از او پيامبرى نخواهد آمد و با كتاب آسمانى شما كتب آسمانى را پايان داد پس كتابى هرگز بعد از آن نازل نخواهد گشت » ( 2 ) .\r\nحديث در اين زمينه در منابع اسلامى بسيار زياد است بطورى كه در كتاب معالم النبوة 135 حديث از كتب علماء اسلام از شخص پيامبر ص و پيشوايان\r\n\r\n","description":"","footnote":"\r\n( 1 ) « بحار الانوار » جلد 21 صفحه 381 .\r\n( 2 ) « اصول كافى » جلد اول .\r\n","page_name":" 344 ","page_number":344},
  {"content":"\r\nبزرگ اسلام در اين زمينه جمع آورى شده است ( 1 ) .\r\n\r\n3 - پاسخ چند سؤال\r\n\r\n1 - خاتميت چگونه با سير تكاملى انسان سازگار است ؟\r\nنخستين سؤالى كه در اين بحث مطرح مىشود اين است كه مگر جامعه انسانيت ممكن است متوقف شود ؟ مگر سير تكاملى بشر حد و مرزى دارد ؟ مگر با چشم خود نمىبينيم كه انسانهاى امروز در مرحله اى بالاتر از علم و دانش و فرهنگ نسبت به گذشته قرار دارند ؟ .\r\nبا اين حال چگونه ممكن است دفتر نبوت به كلى بسته شود و انسان در اين سير تكامليش از رهبرى پيامبران تازه اى محروم گردد ؟\r\n« پاسخ » اين سؤال با توجه به يك نكته روشن مىشود و آن اينكه : گاه انسان به مرحله اى از بلوغ فكرى و فرهنگى مىرسد كه مىتواند با استفاده مستمر از اصول و تعليماتى كه نبى خاتم به طور جامع در اختيار او گذارده راه را ادامه دهد بى آنكه احتياج به شريعت تازه اى داشته باشد .\r\nاين درست به آن مىماند كه انسان در مقاطع مختلف تحصيلى در هر مقطع نياز به معلم و مربى جديد دارد تا دورانهاى مختلف را بگذراند ، اما هنگامى كه به مرحله دكترا رسيد و مجتهد و صاحبنظر در علم يا علوم مختلفى گرديد در اينجا ديگر به تحصيلات خود نزد استاد جديدى ادامه نمىدهد ، بلكه به اتكاء آنچه از محضر اساتيد پيشين و مخصوصا استاد اخير دريافته ، به بحث و تحقيق و مطالعه و بررسى مىپردازد ، و مسير تكاملى خود را ادامه مىدهد ، و به تعبير ديگر نيازها و مشكلات راه را با آن اصول كلى كه از آخرين استاد در دست دارد حل مىكند\r\n\r\n","description":"","footnote":"\r\n( 1 ) - معالم النبوه - بخش نصوص خاتميت .\r\n","page_name":" 345 ","page_number":345},
  {"content":"\r\nبنا بر اين لزومى ندارد كه با گذشت زمان همواره دين و آئين تازه اى پا به عرصه وجود بگذارد ( دقت كنيد ) .\r\nو به تعبير ديگر انبياى پيشين براى اينكه انسان بتواند در اين راه پر نشيب و فرازى كه به سوى تكامل دارد پيش برود هر كدام قسمتى از نقشه اين مسير را در اختيار او گذاردند ، تا اين شايستگى را پيدا كرد كه نقشه كلى و جامع تمام راه را ، به وسيله آخرين پيامبر از سوى خداوند بزرگ ، در اختيار او بگذارد .\r\nبديهى است با دريافت نقشه كلى و جامع نيازى به نقشه ديگر نخواهد بود و اين در حقيقت بيان همان تعبيرى است كه در روايات خاتميت آمده و پيامبر اسلام را آخرين آجر يا گذارنده آخرين آجر كاخ زيبا و مستحكم رسالت شمرده است .\r\nاينها همه در مورد عدم نياز به دين و آئين جديد است اما مساله رهبرى و امامت كه همان نظارت كلى بر اجراى اين اصول و قوانين و دستگيرى از واماندگان در راه مىباشد ، مساله ديگرى است كه انسان هيچ وقت از آن بى نياز نخواهد بود ، به همين دليل پايان يافتن سلسله نبوت هرگز به معنى پايان يافتن سلسله امامت نخواهد بود ، چرا كه « تبيين » و « توضيح اين اصول » و « عينيت بخشيدن و تحقق خارجى آنها » بدون استفاده از وجود يك رهبر معصوم الهى ممكن نيست .\r\n\r\n2 - قوانين ثابت چگونه با نيازهاى متغير مىسازد ؟\r\nگذشته از مساله سير تكاملى بشر كه در سؤال اول مطرح بود سؤال ديگرى نيز در اينجا عنوان مىشود و آن اينكه مىدانيم مقتضيات زمانها و مكانها متفاوتند و به تعبير ديگر نيازهاى انسان دائما در تغيير است ، در حالى كه شريعت خاتم قوانين ثابتى دارد ، آيا اين قوانين ثابت مىتواند پاسخگوى نيازهاى متغير انسان\r\n","description":"","footnote":"","page_name":" 346 ","page_number":346},
  {"content":"\r\nدر طول زمان بوده باشد ؟\r\nاين سؤال را نيز با توجه به نكته زير مىتوان به خوبى پاسخ گفت و آن اينكه :\r\nاگر تمام قوانين اسلام جنبه جزئى داشت و براى هر موضوعى حكم كاملا مشخص و جزئى تعيين كرده بود جاى اين سؤال بود ، اما با توجه به اينكه در دستورات اسلام يك سلسله اصول كلى و بسيار وسيع و گسترده وجود دارد كه مىتواند بر نيازهاى متغير منطبق شود ، و پاسخگوى آنها باشد ، ديگر جايى براى اين ايراد نيست .\r\nفى المثل با گذشت زمان يك سلسله قراردادهاى جديد و روابط حقوقى در ميان انسانها پيدا مىشود كه در عصر نزول قرآن هرگز وجود نداشت مثلا در آن زمان چيزى به نام « بيمه » با شاخه‌هاى متعددش به هيچوجه موجود نبود ( 1 ) و همچنين انواع شركتهايى كه در عصر و زمان ما بر حسب احتياجات روز به وجود آمده ، ولى با اينحال يك اصل كلى در اسلام داريم كه در آغاز سوره مائده به عنوان « لزوم وفاء به عهد و عقد » ( يا أَيُّهَا الَّذِينَ آمَنُوا أَوْفُوا بِالْعُقُودِ - اى كسانى كه ايمان آورده‌ايد به قرار دادهاى خود وفا كنيد ) آمده است و همه اين قراردادها را مىتواند زير پوشش خود قرار دهد ، البته قيود و شروطى نيز به صورت كلى براى اين اصل كلى در اسلام آمده است كه آنها را نيز بايد در نظر گرفت .\r\nبنا بر اين قانون كلى در اين زمينه ثابت است ، هر چند مصداقهاى آن در تغييرند و هر روز ممكن است مصداق جديدى براى آن پيدا شود .\r\nمثال ديگر اينكه ما قانون مسلمى در اسلام داريم به نام قانون لا ضرر\r\n\r\n","description":"","footnote":"\r\n( 1 ) البته در اسلام موضوعاتى شبيه به بيمه در محدوده خاصى وجود دارد مانند مساله « ضمان جريره » يا « تعلق ديه خطاى محض به عاقله » ولى همانگونه كه گفتيم اينها فقط شباهتى به اين مساله دارند .\r\n","page_name":" 347 ","page_number":347},
  {"content":"\r\nكه به وسيله آن مىتوان هر حكمى را كه سرچشمه ضرر و زيانى در جامعه اسلامى گردد محدود ساخت ، و بسيارى از نيازها را از اين طريق بر طرف نمود .\r\nگذشته از اين مساله « لزوم حفظ نظام جامعه » و « وجوب مقدمه واجب » و مساله « تقديم اهم بر مهم » نيز مىتواند در موارد بسيار گسترده اى حلال مشكلات گردد .\r\nعلاوه بر همه اينها اختياراتى كه به حكومت اسلامى از طريق « ولايت فقيه » واگذار شده به او امكانات وسيعى براى گشودن مشكلها در چارچوب اصول كلى اسلام مىدهد .\r\nالبته بيان هر يك از اين امور مخصوصا با توجه به مفتوح بودن باب اجتهاد ( اجتهاد به معنى استنباط احكام الهى از مدارك اسلامى ) نياز به بحث فراوانى دارد كه پرداختن به آن ما را از هدف دور مىسازد ، ولى با اينحال آنچه در اينجا به طور اشاره آورديم مىتواند پاسخگوى اشكال فوق باشد .\r\n\r\n3 - چگونه انسانها از فيض ارتباط با عالم غيب محروم مىشوند ؟\r\nسؤال ديگر اين است كه نزول وحى و ارتباط با عالم غيب و ما وراء طبيعت علاوه بر اينكه موهبت و افتخارى است براى جهان بشريت ، روزنه اميدى براى همه مؤمنان راستين محسوب مىشود .\r\nآيا قطع شدن اين راه ارتباطى و بسته شدن اين روزنه اميد محروميت بزرگى براى انسانهايى كه بعد از رحلت پيامبر خاتم زندگى مىكنند محسوب نخواهد شد .\r\nپاسخ اين سؤال نيز با توجه به نكته زير روشن مىشود و آن اينكه :\r\nاولا : وحى و ارتباط با عالم غيب وسيله اى است براى درك حقايق هنگامى كه گفتنىها گفته شد و همه نيازمنديها تا دامنه قيامت در اصول كلى و تعليمات جامع پيامبر خاتم بيان گرديد قطع اين راه ارتباطى ديگر مشكلى ايجاد نمىكند .\r\n","description":"","footnote":"","page_name":" 348 ","page_number":348},
  {"content":"\r\nثانيا آنچه بعد از ختم نبوت براى هميشه قطع مىشود مسئله وحى براى شريعت تازه و يا تكميل شريعت سابق است ، نه هر گونه ارتباط با ما وراء جهان طبيعت ، زيرا هم امامان با عالم غيب ارتباط دارند ، و هم مؤمنان راستينى كه بر اثر تهذيب نفس حجابها را از دل كنار زده‌اند و به مقام كشف و شهود نائل گشته‌اند .\r\nفيلسوف معروف صدر المتالهين شيرازى در « مفاتيح الغيب » چنين مىگويد :\r\nوحى يعنى نزول فرشته بر گوش و دل به منظور ماموريت و پيامبرى هر چند منقطع شده است و فرشته اى بر كسى نازل نمىشود و او را مامور اجراى فرمانى نمىكند ، زيرا به حكم أَكْمَلْتُ لَكُمْ دِينَكُمْ : آنچه از اين راه بايد به بشر برسد رسيده است ، ولى باب الهام و اشراق هرگز بسته نشده و نخواهد شد ممكن نيست اين راه مسدود گردد ( 1 ) .\r\nاصولا اين ارتباط نتيجه ارتقاء نفس و پالايش روح و صفاى باطن است و ارتباطى به مساله رسالت و نبوت ندارد ، بنا بر اين در هر زمان مقدمات و شرائط آن حاصل گردد اين رابطه معنوى بر قرار خواهد گشت و هيچگاه نوع بشر از اين فيض بزرگ محروم نبوده و نخواهد بود ( دقت كنيد ) .\r\n\r\n","description":"","footnote":"\r\n( 1 ) مفاتيح الغيب صفحه 13 .\r\n","page_name":" 349 ","page_number":349},
  {"content":"\r\n\r\n[ سوره الأحزاب ‹ 33 › : آيات 41 تا 44 
  ]\r\nيا أَيُّهَا الَّذِينَ آمَنُوا اذْكُرُوا اللَّه ذِكْراً كَثِيراً ‹ 41 › وَسَبِّحُوه بُكْرَةً وَأَصِيلًا ‹ 42 › هُوَ الَّذِي يُصَلِّي عَلَيْكُمْ وَمَلائِكَتُه لِيُخْرِجَكُمْ مِنَ الظُّلُماتِ إِلَى النُّورِ وَكانَ بِالْمُؤْمِنِينَ رَحِيماً ‹ 43 › تَحِيَّتُهُمْ يَوْمَ يَلْقَوْنَه سَلامٌ وَأَعَدَّ لَهُمْ أَجْراً كَرِيماً ‹ 44 ›\r\n\r\nترجمه :\r\n41 - اى كسانى كه ايمان آورده‌ايد خدا را بسيار ياد كنيد .\r\n42 - و صبح و شام او را تسبيح نمائيد .\r\n43 - او كسى است كه بر شما درود و رحمت مىفرستد و فرشتگان او ( نيز براى شما تقاضاى رحمت مىكنند ) تا شما را از ظلمات ( جهل و شرك و گناه ) به سوى نور ( ايمان و علم و تقوى ) رهنمون گردد ، او نسبت به مؤمنان مهربان است .\r\n44 - تحيت آنان در روزى كه او را ديدار مىكنند سلام است ، و براى آنها پاداش پر ارزشى فراهم ساخته است .\r\n\r\nتفسير : رحمت و درود خدا و فرشتگان راهگشاى مؤمنان\r\nاز آنجا كه در آيات گذشته سخن از وظائف سنگين پيامبر اسلام ص در مقام تبليغ رسالت بود ، در آيات مورد بحث براى فراهم آوردن زمينه اين تبليغ و گسترش دامنه آن در تمام محيط بخشى از وظائف مؤمنان را بيان مىكند ،\r\n","description":"","footnote":"","page_name":" 350 ","page_number":350},
  {"content":"\r\nروى سخن را به همه آنها كرده چنين مىگويد :\r\n« اى كسانى كه ايمان آورده‌ايد خدا را فراوان ياد كنيد » ( * ( يا أَيُّهَا الَّذِينَ آمَنُوا اذْكُرُوا اللَّه ذِكْراً كَثِيراً ) * ) .\r\n« و صبح و شام او را تسبيح و تنزيه نمائيد » ( * ( وَسَبِّحُوه بُكْرَةً وَأَصِيلًا ) * ) .\r\nآرى چون عوامل غفلت در زندگى مادى بسيار فراوان و تيرهاى وسوسه شياطين از هر سو به طرف انسان پرتاب مىگردد براى مبارزه با آن راهى جز « ذكر كثير » نيست . « ذكر كثير » به معنى واقعى كلمه يعنى « توجه با تمام وجود به خداوند » نه تنها با زبان و لقلقه لسان .\r\nذكر كثيرى كه در همه اعمال انسان پرتوافكن باشد ، و نور و روشنايى بر آنها بپاشد .\r\nبه اين ترتيب قرآن همه مؤمنان را در اين آيه موظف مىكند كه در همه حال به ياد خدا باشيد .\r\nبه هنگام عبادت ياد او كنيد و حضور قلب و اخلاص داشته باشيد .\r\nبه هنگام حضور صحنه‌هاى گناه ياد او كنيد و چشم بپوشيد ، و يا اگر لغزشى رويداد توبه كنيد و به راه حق باز گرديد .\r\nبه هنگام نعمت ياد او كنيد و شكرگزار باشيد .\r\nو به هنگام بلا و مصيبت ياد او كنيد و صبور و شكيبا باشيد .\r\nخلاصه ياد او را كه در هر صحنه اى از صحنه‌هاى زندگى انگيزه واكنش مناسب و الهى است ، فراموش ننمائيد .\r\nدر حديثى كه در « صحيح ترمذى » و « مسند احمد » از « ابو سعيد خدرى » از پيامبر گرامى اسلام ص نقل شده چنين مىخوانيم : كه از آن حضرت پرسيدند :\r\nاى العباد افضل درجة عند اللَّه يوم القيامة :\r\n« كداميك از بندگان در روز\r\n","description":"","footnote":"","page_name":" 351 ","page_number":351},
  {"content":"\r\nقيامت مقامشان از همه برتر است « ؟ ! فرمود :\r\nالذاكرون اللَّه كثيرا :\r\n« آنها كه خدا را بسيار ياد مىكنند » .\r\nابو سعيد مىگويد : عرضكردم\r\nيا رسول اللَّه ! و من الغازى فى سبيل اللَّه ؟ :\r\n« آيا چنين كسانى حتى از جنگجويان راه خدا و الا مقامترند » ؟ ! فرمود :\r\nلو ضرب بسيفه فى الكفار و المشركين حتى ينكسر و يختضب دما لكان الذاكرون اللَّه افضل درجه منه !\r\n« اگر با شمشيرش آن قدر بر پيكر كفار و مشركين بزند كه شمشيرش بشكند و با خون رنگين شود آنها كه ياد خدا بسيار مىكنند از او برترند » ! ( 1 ) .\r\nچرا كه جهاد خالصانه نيز بدون ذكر كثير خداوند ممكن نيست .\r\nو از اينجا معلوم مىشود كه ذكر كثير معنى وسيعى دارد و اگر در بعضى از روايات به تسبيح حضرت فاطمه زهرا عليها السلام ‹ 34 مرتبه اللَّه اكبر و 33 مرتبه الحمد للَّه و 33 مرتبه سبحان اللَّه ) و در كلمات بعضى از مفسران به ذكر صفات عليا و اسماء حسنى و تنزيه پروردگار از آنچه شايسته او نيست يا مانند آن تفسير شده ، همه از قبيل بيان ذكر مصداق روشن است ، نه محدود ساختن مفهوم آيه به خصوص اين مصاديق است .\r\nهمانگونه كه از سياق آيات به خوبى بر مىآيد منظور از « تسبيح خداوند در هر صبح و شام » همان دوام تسبيح است ، و ذكر خصوص اين دو وقت به عنوان آغاز و پايان روز مىباشد ، و اينكه بعضى آن را به نماز صبح و عصر يا مانند آن تفسير كرده‌اند باز از قبيل ذكر مصداق است .\r\nبه اين ترتيب « ذكر كثير خداوند ، و تسبيح او هر صبح و شام » جز به تداوم توجه به پروردگار و تنزيه و تقديس مداوم او از هر عيب و نقص حاصل نمىگردد ، و مىدانيم كه ياد خدا براى روح و جان انسان همچون غذا و آب است براى تن ،\r\n\r\n","description":"","footnote":"\r\n( 1 ) « در المنثور » طبق نقل « الميزان » جلد 16 صفحه 353 .\r\n","page_name":" 352 ","page_number":352},
  {"content":"\r\nدر آيه 28 سوره رعد آمده است أَلا بِذِكْرِ اللَّه تَطْمَئِنُّ الْقُلُوبُ : « آگاه باشيد تنها با ياد خدا دلها آرامش مىيابد » ! .\r\nآرامش و اطمينان دل نيز نتيجه اش همان است كه در آيات 27 - 30 سوره فجر آمده است : يا أَيَّتُهَا النَّفْسُ الْمُطْمَئِنَّةُ ارْجِعِي إِلى رَبِّكِ راضِيَةً مَرْضِيَّةً فَادْخُلِي فِي عِبادِي وَادْخُلِي جَنَّتِي : « اى نفس مطمئن و آرام ! به سوى پروردگارت باز گرد ، در حالى كه هم تو از او خشنود هستى و هم او از تو خشنود است ، سپس در زمره بندگانم در آى ، و در بهشتم وارد شو » ! آيه بعد در حقيقت نتيجه و علت غايى ذكر و تسبيح مداوم است ، مىفرمايد :\r\n« او كسى است كه بر شما درود و رحمت مىفرستد ، و فرشتگان او نيز براى شما تقاضاى رحمت مىكنند تا شما را از ظلمات جهل و شرك و كفر بيرون آورد و به سوى نور ايمان و علم و تقوا رهنمون شود » ( * ( هُوَ الَّذِي يُصَلِّي عَلَيْكُمْ وَمَلائِكَتُه لِيُخْرِجَكُمْ مِنَ الظُّلُماتِ إِلَى النُّورِ ) * ) .\r\n« چرا كه او نسبت به مؤمنان رحيم و مهربان است » و به همين دليل هدايت و رهبرى آنها را بر عهده گرفته و فرشتگانش را نيز مامور امداد آنها نموده است ( * ( وَكانَ بِالْمُؤْمِنِينَ رَحِيماً ) * ) .\r\n« يصلى » از ماده « صلاة » در اينجا به معنى توجه و عنايت مخصوص است ، اين عنايت در مورد خداوند همان نزول رحمت است ، و در مورد فرشتگان استغفار و تقاضاى رحمت مىباشد ، چنان كه در آيه 7 سوره غافر مىخوانيم :\r\nوَ يَسْتَغْفِرُونَ لِلَّذِينَ آمَنُوا : « حاملان عرش خدا براى مؤمنان استغفار مىكنند » .\r\nبه هر حال اين آيه بشارت بزرگ و نويد عظيمى براى مؤمنانى كه همواره به ياد خدا هستند در بر دارد ، چرا كه با صراحت مىگويد : آنها در سير خود به سوى اللَّه تنها نيستند ، بلكه به مقتضاى « يصلى » كه فعل مضارع است و دليل\r\n","description":"","footnote":"","page_name":" 353 ","page_number":353},
  {"content":"\r\nبر استمرار مىباشد همواره زير پوشش رحمت خداوند و فرشتگان او قرار دارند ، در سايه اين رحمت پرده‌هاى ظلمت شكافته مىشود ، و نور علم و حكمت و ايمان و تقوا را بر قلب و جان آنها مىپاشد .\r\nآرى اين آيه بشارتى است بزرگ براى همه سالكان راه حق و به آنها نويد مىدهد كه از جانب معشوق كششى نيرومند است ، تا كوشش عاشق بيچاره بجايى برسد ! اين آيه تضمينى است براى همه مجاهدان راه « اللَّه » كه سوگند شيطان در زمينه اغواى فرزندان آدم دامان آنها را نمىگيرد ، چرا كه در زمره خالصان و مخلصان قرار دارند ، و شيطان از همان روز نخست از گمراه ساختن آنها اظهار عجز و ناتوانى كرده و گفته است فَبِعِزَّتِكَ لأُغْوِيَنَّهُمْ أَجْمَعِينَ إِلَّا عِبادَكَ مِنْهُمُ الْمُخْلَصِينَ : « به عزتت سوگند همه را گمراه مىكنم جز بندگان مخلصت » ! ( ص - 82 و 83 ) .\r\nجمله * ( وَكانَ بِالْمُؤْمِنِينَ رَحِيماً ) * با توجه به اينكه « كان » فعل ماضى است و دليل بر اين است كه هميشه خداوند نسبت به مؤمنان رحمت خاصى داشته ، تاكيد مجددى است بر آنچه در آغاز اين آيه آمده است .\r\nآرى اين رحمت خاص خدا است كه مؤمنان را از ظلمات اوهام و شهوات و وساوس شيطانى بيرون مىآورد ، و به نور يقين و اطمينان و تسلط بر نفس رهنمون مىگردد كه اگر رحمت او نبود اين راه پر پيچ و خم هرگز پيموده نمىشد .\r\nو در آخرين آيه مورد بحث مقام مؤمنان و پاداش آنها را به عاليترين وجه و در كوتاهترين عبارت ترسيم كرده مىگويد : « تحيت فرشتگان الهى به آنها در روز قيامت روزى كه او را ديدار مىكنند سلام است » ( * ( تَحِيَّتُهُمْ يَوْمَ يَلْقَوْنَه سَلامٌ ) * ) .\r\nتحيت از ماده « حيات » به معنى دعا كردن براى سلامت و حيات ديگرى\r\n","description":"","footnote":"","page_name":" 354 ","page_number":354},
  {"content":"\r\nاست ( براى توضيح بيشتر به جلد 4 صفحه 42 مراجعه فرمائيد ) .\r\nاين سلامى است كه نشانه سلامت از عذاب و از هر گونه درد و رنج و ناراحتى است ، سلامى است توأم با آرامش و اطمينان .\r\nگر چه بعضى از مفسران معتقدند كه معنى « تحيتهم » اشاره به درود و تحيت مؤمنان به يكديگر مىباشد ، ولى با توجه به آيات قبل كه در آن سخن از صلاة و رحمت الهى و ملائكه در اين جهان بود ظاهر اين است كه اين تحيت نيز از ناحيه فرشتگانش در آخرت است ، چنان كه در « آيه 23 سوره رعد » مىخوانيم : وَالْمَلائِكَةُ يَدْخُلُونَ عَلَيْهِمْ مِنْ كُلِّ بابٍ سَلامٌ عَلَيْكُمْ بِما صَبَرْتُمْ : آن روز فرشتگان از هر درى بر مؤمنان وارد مىشوند ، و به آنها مىگويند سلام بر شما به خاطر صبر و شكيباييتان » .\r\nاز آنچه گفتيم ضمنا روشن شد كه مراد از جمله « * ( يَوْمَ يَلْقَوْنَه ) * » همان روز قيامت است كه « روز لقاء اللَّه » ناميده شده ، و معمولا اين تعبير در آيات قرآن در همين معنى به كار مىرود .\r\nبعد از اين تحيت كه در حقيقت مربوط به آغاز كار است اشاره به پايان كار آنها كرده ، مىفرمايد : « خداوند براى آنها پاداش پر ارزشى فراهم ساخته است » ( * ( وَأَعَدَّ لَهُمْ أَجْراً كَرِيماً ) * ) .\r\nجمله اى كه در عين اختصار همه چيز در آن جمع است و همه نعمتها و مواهب در آن نهفته است .\r\n\r\nنكته‌ها :\r\n\r\n1 - ياد خدا در همه حال\r\nهنگامى كه نام خدا برده مىشود يك دنيا عظمت ، قدرت ، علم ، و حكمت در قلب انسان متجلى مىگردد ، چرا كه او داراى اسماء حسنى و صفات عليا\r\n","description":"","footnote":"","page_name":" 355 ","page_number":355},
  {"content":"\r\nو صاحب تمام كمالات ، و منزه از هر گونه عيب و نقص است .\r\nتوجه مداوم به چنين حقيقتى كه داراى چنان اوصافى است روح انسان را به نيكيها و پاكيها سوق مىدهد ، و از بديها و زشتيها پيراسته مىدارد ، و به تعبير ديگر بازتاب صفات او در جان انسان تجلى مىكند .\r\nتوجه به چنين معبود بزرگى موجب احساس حضور دائم در پيشگاه او است ، و با اين احساس فاصله انسان از گناه و آلودگى بسيار زياد مىشود .\r\nياد او ياد آورى مراقبت او است ، ياد حساب و جزاى او است ، ياد دادگاه عدل او و بهشت و دوزخ او است و چنين يادى است كه جان را صفا ، و دل را نور و حيات مىبخشد .\r\nبه همين دليل در روايات اسلامى آمده است كه هر چيز اندازه اى دارد جز ياد خدا كه هيچ حد و مرزى براى آن نيست ! امام صادق ع طبق روايتى كه در اصول كافى آمده مىفرمايد :\r\nما من شىء الا و له حد ينتهى اليه الا الذكر ، فليس له حد ينتهى اليه ! :\r\n« هر چيز حدى دارد كه وقتى به آن رسد پايان مىپذيرد جز ذكر خدا كه حدى كه با آن پايان گيرد ندارد » .\r\nسپس مىافزايد :\r\nفرض اللَّه عز و جل الفرائض ، فمن اداهن فهو حدهن ، و شهر رمضان فمن صامه فهو حده ، و الحج فمن حج حده ، الا الذكر ، فان اللَّه عز و جل لم يرض منه بالقليل و لم يجعل له حدا ينتهى اليه ، ثم تلا : * ( يا أَيُّهَا الَّذِينَ آمَنُوا اذْكُرُوا اللَّه ذِكْراً كَثِيراً وَسَبِّحُوه بُكْرَةً وَأَصِيلًا ) * :\r\n« خداوند نمازهاى فريضه را واجب كرده است ، هر كس آنها را ادا كند حد آن تامين شده ، ماه مبارك رمضان را هر كس روزه بگيرد حدش انجام گرديده و حج را هر كس ( يك بار ) بجا آورد همان حد آن است ، جز ذكر اللَّه كه خداوند به مقدار قليل آن راضى نشده و براى كثير آن نيز حدى قائل نگرديده ، سپس به عنوان شاهد اين سخن آيه » * ( يا أَيُّهَا الَّذِينَ آمَنُوا اذْكُرُوا اللَّه ذِكْراً كَثِيراً ) * . . . «\r\n","description":"","footnote":"","page_name":" 356 ","page_number":356},
  {"content":"\r\nرا تلاوت فرمود « ( 1 ) .\r\nامام صادق ع در ذيل همين روايت از پدرش امام باقر ع نقل مىكند كه او كثير الذكر بود ، هر وقت با او راه مىرفتم ذكر خدا مىگفت ، و به هنگام غذا خوردن نيز به ذكر خدا مشغول بود ، حتى هنگامى كه با مردم سخن مىگفت از ذكر خدا غافل نمىشد . . .\r\nو سرانجام با اين جمله پر معنى حديث فوق پايان مىگيرد :\r\nو البيت الذى يقرأ فيه القرآن ، و يذكر اللَّه عز و جل فيه تكثر بركته ، و تحضره الملائكة ، و تهجر منه الشياطين ، و يضيء لاهل السماء كما يضيء الكوكب الدرى لاهل الارض :\r\n« خانه اى كه در آن تلاوت قرآن شود ، و ياد خدا گردد ، بركتش افزون خواهد شد ، فرشتگان در آن حضور مىيابند ، و شياطين از آن فرار مىكنند ، و براى اهل آسمانها مىدرخشد همانگونه كه ستاره درخشان براى اهل زمين » ( اما به عكس خانه اى كه در آن تلاوت قرآن و ذكر خدا نيست بركاتش كم خواهد بود ، فرشتگان از آن هجرت مىكنند و شياطين در آن حضور دائم دارند ) ( 2 ) .\r\nاين موضوع به قدرى اهميت دارد كه در حديثى ياد خدا معادل تمام خير دنيا و آخرت شمرده شده است چنان كه از رسول خدا ص نقل شده :\r\nمن اعطى لسانا ذاكرا فقد اعطى خير الدنيا و الآخرة :\r\n« آن كس كه خدا زبانى به او داده كه به ذكر پروردگار مشغول است خير دنيا و آخرت به او داده شده است » ( 3 ) .\r\nروايات در اهميت ياد خدا آن قدر زياد است كه اگر بخواهيم همه آنها را در اينجا بياوريم از وضع كتاب بيرون خواهيم رفت ، اين سخن را با حديث كوتاه و پر معنى ديگرى از امام صادق ع پايان مىدهيم آنجا كه فرمود :\r\nمن\r\n\r\n","description":"","footnote":"\r\n( 1 ) « كافى » جلد 2 كتاب الدعاء « باب ذكر اللَّه عز و جل » .\r\n( 2 و 3 ) همان مدرك .\r\n","page_name":" 357 ","page_number":357},
  {"content":"\r\nاكثر ذكر اللَّه عز و جل اظله اللَّه فى جنته :\r\n« هر كس بسيار ياد خدا كند خدا او را در سايه لطف خود در بهشت برين جاى خواهد داد » ! ( 1 ) .\r\n( كسانى كه بخواهند آگاهى بيشترى در اين زمينه پيدا كنند به جلد دوم اصول كافى ابوابى كه در باره ذكر اللَّه است مراجعه نمايند ، بخصوص بابى كه مىگويد : بسيارى از آفات و بلاها و مصائب دامن كسانى را كه ذكر خدا مىگويند نمىگيرد ) .\r\nتاكيد بر اين مطلب را لازم نمىدانيم كه اينهمه بركات و خيرات مسلما مربوط به ذكر لفظى و حركت زبان كه خالى از فكر و انديشه و عمل باشد نيست ، بلكه هدف ذكرى است كه سرچشمه فكر گردد ، همان فكرى كه بازتاب گسترده اش در اعمال انسان آشكار شود . چنان كه در روايات به اين معنى تصريح مىكند ( 2 ) .\r\n\r\n2 - توضيحى در باره « لقاء اللَّه »\r\nگفتيم كه اين تعبير در قرآن مجيد معمولا اشاره به قيامت است و از آنجا كه ملاقات حسى در مورد پروردگار مفهوم ندارد ، چرا كه او نه جسم است و نه داراى عوارض جسم ، بعضى از مفسران ناچار شده‌اند به اصطلاح مضافى در اينجا در تقدير بگيرند و بگويند منظور « لقاء ثواب اللَّه » يا « ملاقات فرشتگان خدا » است .\r\nاما « لقاء » را مىتوان در اينجا به معنى لقاى حقيقى و با چشم دل گرفت چرا كه در قيامت حجابها كنار مىرود و عظمت خدا و آيات او از هر زمان روشنتر جلوه مىكند ، انسان به مقام شهود باطنى و ديد قلبى مىرسد و هر كس به مقدار معرفت و عمل صالحش به مرحله عاليترى از اين شهود نائل مىگردد .\r\n\r\n","description":"","footnote":"\r\n( 1 ) همان مدرك .\r\n( 2 ) خصال صدوق - طبق نقل تفسير الميزان جلد 16 صفحه 353 .\r\n","page_name":" 358 ","page_number":358},
  {"content":"\r\nفخر رازى در تفسيرش در اينجا بيان جالب ديگرى دارد كه با آنچه گفتيم قابل جمع است ، او مىگويد : « انسان در اين دنيا به خاطر غرق شدن در امور مادى و تلاش براى معاش غالبا از خدا غافل مىشود ، ولى در قيامت كه همه اين شواغل فكرى بر طرف مىگردد انسان با تمام وجودش متوجه پروردگار عالم مىشود و اين است معنى لقاء اللَّه » ( 1 ) .\r\nضمنا از آنچه گفتيم روشن شد كه گفتار بعضى از مفسران كه اين تعبير را اشاره به لحظه مرگ و ملاقات با فرشته مرگ دانسته‌اند نه مناسب آيات مورد بحث است و نه تعبيرات مشابه آن در آيات ديگر قرآن ، به خصوص كه ضمير مفعولى در جمله « يلقونه » به صورت مفرد آمده كه اشاره به ذات پاك خدا است ، در حالى كه فرشتگان قبض ارواح جمعند و كلمه ملائكة در آيه قبل نيز به صورت جمع آمده است ( مگر اينكه كلمه اى در تقدير گرفته شود ) .\r\n\r\n3 - پاداشهاى مؤمنان هم اكنون آماده است !\r\nجمله أعد لهم اجرا كريما كه نشان مىدهد هم اكنون بهشت و نعمتهايش آفريده شده و در انتظار مؤمنان است اين سؤال را ممكن است برانگيزد كه آماده ساختن در مورد كسانى شايسته است كه قدرتشان محدود باشد و گاه نتوانند به هنگام نياز آنچه را مىخواهند فراهم سازند ، ولى در برابر قدرت نامحدود پروردگار كه هر لحظه چيزى را اراده كند فرمان مىدهد « موجود شو » ! آن نيز فورا موجود مىشود ، چنين نيازى احساس نمىگردد ، پس تكيه روى « آماده سازى » در اين آيه و ساير آيات قرآن براى چه منظورى است ؟ ! اما توجه به يك نكته ، مشكل را حل مىكند و آن اينكه : آماده ساختن چيزى هميشه براى محدود بودن قدرت نيست ، بلكه گاه براى دلگرمى و اطمينان\r\n\r\n","description":"","footnote":"\r\n( 1 ) « تفسير كبير فخر رازى » ذيل آيه مورد بحث .\r\n","page_name":" 359 ","page_number":359},
  {"content":"\r\nخاطر بيشتر ، و گاه براى احترام و اكرام فزونتر مىباشد ، لذا اگر ما مهمانى را دعوت كنيم و از مدتى قبل مشغول آماده ساختن وسائل پذيرايى او باشيم احترام و اهميت بيشترى براى او قائل شده‌ايم ، به عكس اگر در همان روز و همان ساعت ورودش دست به كار تهيه وسائل پذيرايى شويم اين خود يك نوع بى اعتنايى و كم احترامى محسوب مىشود .\r\nدر عين حال اين سخن مانع از آن نخواهد بود كه هر قدر افراد با ايمان تلاش و كوشش بيشترى در خودسازى و معرفت و پاكى عمل كنند پاداشهاى آماده شده الهى تكامل بيشترى پيدا كند و به موازات آن به سوى كمال پيش رود .\r\n","description":"","footnote":"","page_name":" 360 ","page_number":360},
  {"content":"\r\n\r\n[ سوره الأحزاب ‹ 33 › : آيات 45 تا 48 
  ]\r\nيا أَيُّهَا النَّبِيُّ إِنَّا أَرْسَلْناكَ شاهِداً وَمُبَشِّراً وَنَذِيراً ‹ 45 › وَداعِياً إِلَى اللَّه بِإِذْنِه وَسِراجاً مُنِيراً ‹ 46 › وَبَشِّرِ الْمُؤْمِنِينَ بِأَنَّ لَهُمْ مِنَ اللَّه فَضْلًا كَبِيراً ‹ 47 › وَلا تُطِعِ الْكافِرِينَ وَالْمُنافِقِينَ وَدَعْ أَذاهُمْ وَتَوَكَّلْ عَلَى اللَّه وَكَفى بِاللَّه وَكِيلًا ‹ 48 ›\r\n\r\nترجمه :\r\n45 - اى پيامبر ! ما تو را به عنوان گواه فرستاديم و بشارت دهنده و انذار كننده .\r\n46 - و تو را دعوت كننده به سوى اللَّه به فرمان او قرار داديم ، و چراغ روشنى بخش .\r\n47 - و مؤمنان را بشارت ده كه براى آنها از سوى خدا فضل و پاداش بزرگى است .\r\n48 - و از كافران و منافقان اطاعت مكن ، و به آزارهاى آنها اعتنا منما ، بر خدا توكل كن ، و همين بس كه خدا حامى و مدافع ( تو ) باشد .\r\n\r\nتفسير :\r\n\r\nتو چراغ فروزانى !\r\nدر اين آيات روى سخن به پيامبر اسلام ص است ولى نتيجه آن براى مؤمنان است و به اين ترتيب آيات گذشته را كه پيرامون بخشى از وظايف مؤمنان بحث مىكرد تكميل مىكند .\r\nدر دو آيه اول از اين چهار آيه پنج توصيف براى پيامبر ص آمده و در دو آيه ديگر بيان پنج وظيفه است كه همه به يكديگر مربوط و مكمل\r\n","description":"","footnote":"","page_name":" 361 ","page_number":361},
  {"content":"\r\nيكديگر مىباشد .\r\nنخست مىفرمايد : « اى پيامبر ما تو را به عنوان شاهد و گواه فرستاديم » ( * ( يا أَيُّهَا النَّبِيُّ إِنَّا أَرْسَلْناكَ شاهِداً ) * ) .\r\nاو از يك سو گواه اعمال امت است ، چرا كه اعمال آنها را مىبيند چنان كه در جاى ديگر مىخوانيم : وَقُلِ اعْمَلُوا فَسَيَرَى اللَّه عَمَلَكُمْ وَرَسُولُه وَالْمُؤْمِنُونَ « بگو عمل كنيد خداوند و رسول او و مؤمنان ( امامان معصوم ) اعمال شما را مىبينند » ( توبه - 105 ) و اين آگاهى از طريق مساله عرض اعمال امت بر پيامبر ص و امامان ع تحقق مىپذيرد كه شرح آن ذيل همان آيه ( جلد هشتم صفحه 124 ) آمده است .\r\nو از سوى ديگر شاهد و گواه بر انبياى پيشين است كه آنها خود گواه امت خويش بودند فَكَيْفَ إِذا جِئْنا مِنْ كُلِّ أُمَّةٍ بِشَهِيدٍ وَجِئْنا بِكَ عَلى هؤُلاءِ شَهِيداً :\r\n« حال آنها چگونه است آن روز كه براى هر امتى گواهى بر اعمالشان مىطلبيم و تو را گواه بر اعمال اينها قرار خواهيم داد » ( نساء - 41 ) .\r\nو از سوى سوم وجود تو با اوصاف و اخلاقت با برنامه‌هاى سازنده ات با سوابق درخشانت و با عملكردت شاهد و گواه بر حقانيت مكتبت ، و شاهد و گواه بر عظمت و قدرت پروردگار است .\r\nسپس به توصيف دوم و سوم پرداخته مىفرمايد : « ما تو را بشارت دهنده و انذار كننده قرار داديم » ( * ( وَمُبَشِّراً وَنَذِيراً ) * ) .\r\nبشارت دهنده نيكوكاران به پاداش بى پايان پروردگار ، به سلامت و سعادت جاودان ، به پيروزى و موفقيت پر افتخار .\r\nو انذار كننده كافران و منافقان از عذاب دردناك الهى ، از خسارت تمام سرمايه‌هاى وجودى ، و از سقوط در دامان بدبختى در دنيا و آخرت .\r\nو همانگونه كه قبلا هم گفته‌ايم بشارت و انذار همه جا بايد توأم با هم\r\n","description":"","footnote":"","page_name":" 362 ","page_number":362},
  {"content":"\r\nو متعادل با يكديگر باشد چرا كه نيمى از وجود انسان را علاقه جلب منفعت و نيم ديگرى را دفع مضرت تشكيل مىدهد ، « بشارت » انگيزه بخش اول است و « انذار » انگيزه بخش دوم ، و آنها كه در برنامه‌هاى خود تنها روى يك قسمت تكيه مىكنند انسان را به حقيقت نشناخته‌اند و انگيزه‌هاى حركت او را مورد توجه قرار نداده‌اند ( 1 ) .\r\nآيه بعد به چهارمين و پنجمين وصف پيامبر اشاره كرده مىگويد : « ما تو را دعوت كننده به سوى اللَّه به فرمان او قرار داديم ، و هم چراغ روشنى بخش » ( * ( وَداعِياً إِلَى اللَّه بِإِذْنِه وَسِراجاً مُنِيراً ) * ) .\r\n\r\nدر اينجا به چند نكته بايد توجه كرد :\r\n1 - مقام « شهود » و گواه بودن پيامبر ص قبل از همه اوصاف او ذكر شده چرا كه اين مقام ، نياز به مقدمه اى جز وجود پيامبر ص و رسالت او ندارد و همين كه به اين مقام منصوب گشت شاهد بودن او از تمام جهاتى كه در بالا گفتيم مسلم مىشود ، ولى مقام « بشارت » و « انذار » برنامه هايى است كه بعد از آن تحقق مىيابد .\r\n2 - دعوت به سوى خداوند مرحله اى است بعد از بشارت و انذار ، چرا كه بشارت و انذار وسيله اى است براى آماده ساختن افراد به منظور پذيرش حق ، هنگامى كه از طريق تشويق و تهديد آمادگى پذيرش حاصل شد ، دعوت به سوى خداوند شروع مىشود ، تنها در اينجا است كه دعوت مؤثر خواهد افتاد .\r\n3 - با اينكه همه كارهاى پيامبر ص به اذن و فرمان خدا است در اينجا\r\n\r\n","description":"","footnote":"\r\n( 1 ) در جلد اول ذيل آيه 119 سوره بقره بحث مشروحى در اين زمينه تحت عنوان دو اصل مهم تربيتى آورده‌ايم ( جلد اول طبع جديد صفحه 435 ) .\r\n","page_name":" 363 ","page_number":363},
  {"content":"\r\nتنها برنامه دعوت مقيد به اذن پروردگار شده ، و اين به خاطر آن است كه مشكلترين و مهمترين كار پيامبران همان دعوت به سوى خدا است چرا كه بايد مردم را در مسيرى بر خلاف هوسها و شهوات سير دهد و در اين مرحله بايد اذن و فرمان و يارى خدا باشد تا به انجام رسد ، ضمنا روشن شود كه پيامبر از خود چيزى ندارد و آنچه مىگويد به اذن خدا است ( 1 ) .\r\n4 - « سراج منير » بودن پيامبر ص با توجه به اينكه « سراج » به معنى « چراغ » و « منير » به معنى « نورافشان » است اشاره به معجزات و دلائل حقانيت و نشانه‌هاى صدق دعوت پيامبر است ، او چراغ روشنى است كه خودش گواه خويش است ، تاريكيها و ظلمات را مىزدايد ، و چشمها و دلها را به سوى خود متوجه مىكند ، و همانگونه كه آفتاب آمد دليل آفتاب وجود او نيز دليل حقانيت او است .\r\nقابل توجه اينكه در قرآن مجيد چهار بار واژه « سراج » آمده كه در سه مورد به معنى « خورشيد » است ، از جمله در سوره نوح آيه 16 مىفرمايد :\r\nوَ جَعَلَ الْقَمَرَ فِيهِنَّ نُوراً وَجَعَلَ الشَّمْسَ سِراجاً : « خداوند ماه را نور آسمانها و خورشيد چراغ فروزنده آن قرار داد » .\r\nگفتيم « سراج » در اصل به معنى چراغ است كه در سابق با استفاده از فتيله و « روغن قابل اشتعال » و امروز با نيروى برق و مانند آن منبع نور و روشنايى است ، ولى به گفته « راغب » در « مفردات » اين كلمه تدريجا به هر منبع نور و روشنايى اطلاق شده است . و اطلاق آن به خورشيد به خاطر آن است كه نور آن از درونش مىجوشد ، و همچون ماه اكتساب نور از منبع ديگرى نمىكند .\r\nوجود پيامبر همچون خورشيد تابانى است كه ظلمتهاى جهل و شرك و كفر\r\n\r\n","description":"","footnote":"\r\n( 1 ) اين احتمال وجود دارد كه قيد « باذنه » به تمام اوصاف گذشته باز گردد ولى ظاهر آيه اين است كه فقط به مساله * ( داعِياً إِلَى اللَّه ) * باز مىگردد .\r\n","page_name":" 364 ","page_number":364},
  {"content":"\r\nرا از افق آسمان روح انسانها مىزدايد ولى همانگونه كه نابينايان از نور آفتاب استفاده نمىكنند و خفاشانى كه چشمشان توانايى ديدن اين نور را ندارد خود را از آن پنهان مىدارند ، كوردلان لجوج نيز از اين نور هرگز استفاده نكرده و نمىكنند ، و ابو جهلها دست در گوش مىكردند كه آهنگ قرآن او را نشنوند .\r\nهميشه ظلمت و تاريكى مايه اضطراب و وحشت است و نور سبب آرامش ، دزدان از تاريكى شب استفاده مىكنند ، و حيوانات درنده بيابان غالبا در تاريكى شب از لانه خود بيرون مىآيند .\r\nتاريكى مايه پراكندگى است ، و نور سبب جمعيت و اجتماع است ، به همين دليل اگر چراغى را در يك شب تاريك در ميان بيابانى روشن كنيم در مدت كوتاهى انواع حشرات دور آن جمع مىشوند .\r\nروشنايى و نور مايه نمو درختان ، پرورش گلها ، رسيدن ميوه‌ها ، و خلاصه تمام فعاليتهاى حياتى است ، و تشبيه وجود پيامبر ص به يك منبع نور همه اين مفاهيم را در ذهن تداعى مىكند .\r\nوجود پيامبر ص مايه آرامش ، و فرار دزدان دين و ايمان ، و گرگان بيرحم ستمگر جامعه‌ها ، و موجب جمعيت خاطر ، و پرورش و نمو روح ايمان و اخلاق ، و خلاصه مايه حيات و جنبش و حركت است ، و تاريخ زندگى او شاهد و گواه زنده اين موضوع است .\r\nگفتيم در دو آيه ديگر از آيات مورد بحث بيان پنج وظيفه از وظائف مهم پيامبر اسلام ص به دنبال بيان اوصاف پنجگانه او است نخست مىفرمايد :\r\n« به مؤمنان بشارت ده كه براى آنها از سوى خدا فضل و پاداش بزرگى است » ( * ( وَبَشِّرِ الْمُؤْمِنِينَ بِأَنَّ لَهُمْ مِنَ اللَّه فَضْلًا كَبِيراً ) * ) .\r\n","description":"","footnote":"","page_name":" 365 ","page_number":365},
  {"content":"\r\nاشاره به اينكه مساله « تبشير » پيامبر ص تنها محدود به پاداش اعمال نيك مؤمنان نمىشود ، بلكه خداوند آن قدر از فضل خود به آنها مىبخشد كه موازنه ميان عمل و پاداش را به كلى بر هم مىزند ، چنان كه آيات ديگر قرآن شاهد گوياى اين مدعا است .\r\nدر يك جا مىفرمايد : مَنْ جاءَ بِالْحَسَنَةِ فَلَه عَشْرُ أَمْثالِها : « كسى كه كار نيكى كند ده برابر به او پاداش داده مىشود » ( انعام - 160 ) .\r\nدر جاى ديگر مىگويد : مَثَلُ الَّذِينَ يُنْفِقُونَ أَمْوالَهُمْ فِي سَبِيلِ اللَّه كَمَثَلِ حَبَّةٍ أَنْبَتَتْ سَبْعَ سَنابِلَ فِي كُلِّ سُنْبُلَةٍ مِائَةُ حَبَّةٍ وَاللَّه يُضاعِفُ لِمَنْ يَشاءُ ( بقره - 261 ) كه بر طبق آن گاه پاداش انفاق هفتصد برابر ، و گاه بيش از هزاران برابر خواهد بود .\r\nو گاه از اين هم فراتر مىرود و مىگويد : فَلا تَعْلَمُ نَفْسٌ ما أُخْفِيَ لَهُمْ مِنْ قُرَّةِ أَعْيُنٍ : « هيچكس نمىداند چه پاداشهايى كه موجب روشنايى چشمها است براى او پنهان داشته شده » ( الم سجده - 17 ) .\r\nبه اين ترتيب ابعاد فضل كبير الهى را از آنچه در وهم و تصور بگنجد دور تر و فراتر مىبرد .\r\nبعد از آن به دستور دوم و سوم پرداخته مىگويد : « از كافران و منافقان اطاعت مكن » ( و لا تطع الكافرين المنافقين ) .\r\nبدون شك رسول خدا ص هرگز اطاعتى از كافران و منافقان نداشت ، اما اهميت موضوع به قدرى است كه به عنوان تاكيد براى شخص پيامبر ص و هشدار و سرمشقى براى ديگران ، روى اين موضوع مخصوصا تكيه كند ، چه اينكه از خطرات مهمى كه بر سر راه رهبران راستين قرار دارد به سازش و تسليم كشيدن در اثناء مسير است كه گاه از طريق تهديد ، و گاه از طريق دادن امتيازات ، زمينه هاى\r\n","description":"","footnote":"","page_name":" 366 ","page_number":366},
  {"content":"\r\nآن فراهم مىشود ، تا آنجا كه گاهى انسان به اشتباه مىافتد و گمان مىكند راه وصول به هدف تن دادن به چنين سازش و تسليمى است ، همان سازش و تسليمى كه نتيجه اش عقيم ماندن همه تلاشها و كوششها و خنثى شدن همه مجاهدات است .\r\nتاريخ اسلام نشان مىدهد كه بارها كافران و يا گروه هايى از منافقان كوشيدند پيامبر اسلام ص را به چنين موضعى بكشانند ، گاه پيشنهاد كردند كه نام بتها را به بدى نبرد و از آنها انتقاد نكند ، و گاه گفتند اجازه ده يك سال معبود تو را بپرستيم و يك سال هم تو معبودان ما را پرستش كن و گاه مىگفتند به ما مهلت ده تا يك سال ديگر به برنامه‌هاى خود ادامه دهيم و بعد ايمان بياوريم ، گاه پيشنهاد كردند تهيدستان و مؤمنان فقير را از گرد خود دور كن تا ما ثروتمندان متنفذ با تو همصدا شويم ، و گاه اعلام آمادگى براى دادن امتيازات مالى و پست و مقام حساس و زنان زيبا و مانند آن كردند ! مسلم است همه اينها دامهاى خطرناكى بود بر سر راه پيشرفت سريع اسلام و ريشه كن شدن كفر و نفاق ، و اگر پيامبر ص در برابر يكى از اين پيشنهادها انعطاف و نرمشى به خرج مىداد پايه‌هاى انقلاب اسلامى فرو مىريخت و تلاشها هرگز به نتيجه نمىرسيد .\r\nسپس در چهارمين و پنجمين دستور چنين مىگويد : « اعتنايى به آزارهاى آنها مكن ، بر خدا توكل نما و همين بس كه خدا حامى و مدافع تو است » ( * ( وَدَعْ أَذاهُمْ وَتَوَكَّلْ عَلَى اللَّه وَكَفى بِاللَّه وَكِيلًا ) * ) .\r\nاين قسمت از آيه نشان مىدهد كه آنها براى تسليم ساختن پيامبر ص او را سخت در فشار قرار داده بودند ، و انواع آزارها چه از طريق زخم زبان و بدگويى و جسارت ، و چه از طريق آزار بدنى ، و چه محاصره اقتصادى نسبت به او و يارانش روا مىداشتند ، البته در دوران مكه به صورتى ، و در دوران مدينه به صورت ديگر ، زيرا « اذى » واژه اى است كه همه انواع آزار را شامل مىشود\r\n","description":"","footnote":"","page_name":" 367 ","page_number":367},
  {"content":"\r\n« راغب » در « مفردات » مىگويد : « اذى به معنى هر گونه ضررى است كه به يك موجود زنده برسد ، چه در جان ، يا در جسم ، يا وابستگان به او ، خواه دنيوى يا اخروى » .\r\nالبته اين كلمه گاه در آيات قرآن در خصوص « ايذاء زبانى » به كار رفته ، مانند آيه 61 سوره توبه وَمِنْهُمُ الَّذِينَ يُؤْذُونَ النَّبِيَّ وَيَقُولُونَ هُوَ أُذُنٌ : « بعضى از آنها پيامبر را ايذاء مىكنند و مىگويند او آدم خوشباورى است و به حرف هر كس گوش مىدهد » .\r\nولى در آيات ديگر در مورد آزار بدنى نيز به كار رفته ، مانند آيه 16 سوره نساء وَالَّذانِ يَأْتِيانِها مِنْكُمْ فَآذُوهُما : « مردان و زنانى كه اقدام به ارتكاب آن عمل زشت ( زنا ) مىكنند آنها را آزار دهيد ( و حد شرعى را بر آنها جارى نمائيد ) » .\r\nتاريخ مىگويد پيامبر ص و مؤمنان نخستين همچون كوه در مقابل انواع آزارها ايستادگى به خرج دادند و هرگز ننگ تسليم و شكست را نپذيرفتند ، و سرانجام در اهداف خود پيروز شدند .\r\nدليل اين مقاومت و پيروزى همان توكل بر خدا و اعتماد بر ذات پاك او بود ، خدايى كه همه مشكلات در برابر اراده اش سهل و آسان است ، و « اگر تيغ عالم بجنبد ز جاى - نبرد رگى تا نخواهد خداى » آرى كافى است كه پشتيبان و پناهگاه انسان چنين خدايى باشد .\r\nاز آنچه گفتيم اين حقيقت روشن شد كه محتواى آيه فوق چيزى نيست كه به وسيله نزول حكم جهاد نسخ شده باشد - آن چنان كه بعضى از مفسران پنداشته‌اند - بلكه ظاهر اين است كه اين آيات مدتها بعد از حكم جهاد و در رديف حوادث مربوط به سوره احزاب نازل شده ، اين حكمى است براى همه اعصار و قرون كه پيشوايان الهى نيروهاى زنده خود را صرف اعتنا به اعمال ايذايى\r\n","description":"","footnote":"","page_name":" 368 ","page_number":368},
  {"content":"\r\nمخالفان نكنند كه اگر اعتنا كنند و نيروهاى فعال خود را صرف مقابله با اين امور نمايند دشمن به هدف خود رسيده ، چرا كه او مىخواهد فكر طرف را به خود مشغول دارد و نيروهاى او را از اين طريق به هدر دهد ، اينجا است كه بى اعتنايى و فرمان « دع اذاهم » تنها راه حل است .\r\nاين نيز قابل توجه است كه دستورات پنجگانه فوق كه در دو آيه اخير آمده مكمل يكديگر و مربوط به هم هستند ، بشارت دادن به مؤمنان براى جذب نيروهاى با ايمان ، عدم سازش و تسليم در مقابل كفار و در برابر منافقان ، بى اعتنايى به آزارهاى آنها ، و توكل بر خدا مجموعه اى را تشكيل مىدهد كه راه وصول به مقصد در آن نهفته است و دستور العمل جامعى براى همه رهروان راه حق است .\r\n","description":"","footnote":"","page_name":" 369 ","page_number":369},
  {"content":"\r\n\r\n[ سوره الأحزاب ‹ 33 › : آيه 49 
  ]\r\nيا أَيُّهَا الَّذِينَ آمَنُوا إِذا نَكَحْتُمُ الْمُؤْمِناتِ ثُمَّ طَلَّقْتُمُوهُنَّ مِنْ قَبْلِ أَنْ تَمَسُّوهُنَّ فَما لَكُمْ عَلَيْهِنَّ مِنْ عِدَّةٍ تَعْتَدُّونَها فَمَتِّعُوهُنَّ وَسَرِّحُوهُنَّ سَراحاً جَمِيلًا ‹ 49 ›\r\n\r\nترجمه :\r\n49 - اى كسانى كه ايمان آورده‌ايد هنگامى كه زنان با ايمان را ازدواج كرديد و قبل از همبستر شدن طلاق داديد عده اى براى شما بر آنها نيست كه بخواهيد حساب آن را نگاه داريد ، آنها را با هديه مناسبى بهره مند سازيد و به طرز شايسته اى آنها را رها كنيد .\r\n\r\nتفسير : گوشه اى از احكام طلاق ، و جدايى شايسته\r\nقسمتهاى مختلف آيات اين سوره ( احزاب ) به صورت مجموعه‌هاى گوناگونى است كه بعضى خطاب به پيامبر ص و بعضى خطاب به همه مؤمنان مىباشد ، لذا گاهى « يا أَيُّهَا النَّبِيُّ » مىگويد و گاه « * ( يا أَيُّهَا الَّذِينَ آمَنُوا ) * » و دستورات لازمى به موازات با يكديگر در اين آيات آمده است كه نشان مىدهد هم شخص پيامبر در اين برنامه‌ها مورد نظر بوده است و هم عموم مؤمنان .\r\nآيه مورد بحث يكى از اين خطابها است كه روى سخن در آن به همه اهل ايمان است ، در حالى كه در آيات قبل روى سخن ظاهرا به شخص پيامبر ص بود ، و در آيات آينده بار ديگر نوبت خطاب پيامبر ص فرا مىرسد ، و به اصطلاح « لف و نشر مرتب » را در قسمتى از اين سوره تشكيل مىدهد .\r\nمىفرمايد : « اى كسانى كه ايمان آورده‌ايد هنگامى كه با زنان با ايمان\r\n","description":"","footnote":"","page_name":" 370 ","page_number":370},
  {"content":"\r\nازدواج كرديد ، سپس قبل از آميزش آنها را طلاق داديد عده اى براى شما بر آنها نيست كه حساب آنها را نگاه داريد ( * ( يا أَيُّهَا الَّذِينَ آمَنُوا إِذا نَكَحْتُمُ الْمُؤْمِناتِ ثُمَّ طَلَّقْتُمُوهُنَّ مِنْ قَبْلِ أَنْ تَمَسُّوهُنَّ فَما لَكُمْ عَلَيْهِنَّ مِنْ عِدَّةٍ تَعْتَدُّونَها ) * ) .\r\nدر اينجا خداوند استثنايى براى حكم عده زنان مطلقه بيان فرموده كه كه اگر طلاق قبل از دخول واقع شود نگاه داشتن عده لازم نيست ، و از اين تعبير به دست مىآيد كه قبل از اين آيه حكم عده بيان شده بوده است .\r\nتعبير به « مؤمنات » دليل بر اين نيست كه ازدواج با غير زنان مسلمان به كلى ممنوع است ، بلكه ممكن است اشاره به اولويت آنها بوده باشد ، بنا بر اين با روايت و فتاواى مشهور فقها كه ازدواج موقت با زنان كتابيه را مجاز مىشمرد منافاتى ندارد .\r\nضمنا از تعبير « لكم » و همچنين جمله « تعتدونها » ( عده را محاسبه كنيد ) استفاده مىشود كه عده نگهداشتن زن يك نوع حق براى مرد محسوب مىشود ، و بايد چنين باشد ، زيرا امكان دارد در واقع زن باردار باشد و ترك عده و ازدواج با مرد ديگر سبب مىشود كه وضع فرزند نامشخص گردد و حق مرد در اين زمينه پايمال شود ، گذشته از اينكه نگهداشتن عده فرصتى به مرد و زن مىدهد كه اگر تحت تاثير هيجانات عادى حاضر به طلاق شده باشند مجالى براى تجديد نظر و بازگشت پيدا كنند ، و اين حقى است هم براى زن و هم براى مرد .\r\nو اما اينكه بعضى ايراد كرده‌اند كه اگر عده حق مرد باشد بايد بتوان آن را اسقاط نمود درست نيست ، زيرا در فقه حقوق زيادى داريم كه قابل اسقاط نيست ، مانند حقى كه بازماندگان ميت در اموال او دارند ، و يا حقى كه فقراء در زكات دارند كه هيچيك را نمىتوان با اسقاط كردن ساقط نمود .\r\nسپس به حكم ديگرى از احكام « زنانى كه قبل از آميزش جنسى طلاق گرفته‌اند »\r\n","description":"","footnote":"","page_name":" 371 ","page_number":371},
  {"content":"\r\nمىپردازد كه در سوره بقره نيز به آن اشاره شده است ، مىفرمايد : « آنها را ( با هديه مناسبى ) بهره مند سازيد » ( * ( فَمَتِّعُوهُنَّ ) * ) .\r\nبدون شك پرداختن هديه مناسب به زن در جايى واجب است كه مهرى براى او تعيين نشده باشد ، همانگونه كه در آيه 236 سوره بقره آمده است « لا جُناحَ عَلَيْكُمْ إِنْ طَلَّقْتُمُ النِّساءَ ما لَمْ تَمَسُّوهُنَّ أَوْ تَفْرِضُوا لَهُنَّ فَرِيضَةً وَمَتِّعُوهُنَّ : « گناهى بر شما نيست اگر زنان را قبل از آميزش يا تعيين مهر ( به عللى ) طلاق دهيد ، ولى در اين موقع آنها را ( با هديه اى مناسب ) بهره مند سازيد » .\r\nبنا بر اين آيه مورد بحث گرچه مطلق است و مواردى را كه مهر تعيين شده يا نشده هر دو را شامل مىشود ، ولى بقرينه آيه سوره بقره آيه مورد بحث را محدود به موردى مىكنيم كه مهرى تعيين نشده باشد ، زيرا در صورت تعيين مهر و عدم دخول پرداختن نصف مهر واجب است ( همانگونه كه در آيه 237 سوره بقره آمده ) .\r\nاين احتمال را نيز بعضى از مفسران و فقها داده‌اند كه حكم « پرداختن هديه اى مناسب » در آيه مورد بحث عام است ، حتى مواردى را كه مهر در آن تعيين شده شامل مىشود ، منتهى در اين موارد جنبه استحبابى دارد ، و در مواردى كه مهر تعيين نشده جنبه وجوبى .\r\nدر بعضى از آيات و روايات نيز اشاره اى به اين معنى ديده مىشود ( 1 ) .\r\nدر اينكه مقدار اين « هديه » چه اندازه بايد باشد ؟ قرآن مجيد در سوره\r\n\r\n","description":"","footnote":"\r\n( 1 ) مانند آيه 241 سوره بقره ، و روايات متعددى در اين زمينه كه در باب 50 از ابواب مهور از كتاب نكاح وسائل الشيعه ( جلد 15 صفحه 59 ) آمده است ، از جمله در روايتى از على ( ع ) مىخوانيم لكل مطلقه متعة الا المختلعة : « براى هر زن مطلقه اى هديه مناسبى بايد باشد جز زنى كه با طلاق خلع و پرداختى مهريه خود يا چيز ديگرى به همسر خود موافقت او را به طلاق جلب مىكند . »\r\n","page_name":" 372 ","page_number":372},
  {"content":"\r\nبقره آن را اجمالا بيان كرده و فرموده است : مَتاعاً بِالْمَعْرُوفِ : « هديه اى مناسب و متعارف » ( بقره - 236 ) و باز در همان آيه مىگويد : عَلَى الْمُوسِعِ قَدَرُه وَعَلَى الْمُقْتِرِ قَدَرُه : « آن كس كه توانايى دارد به اندازه تواناييش و آن كس كه تنگدست است به اندازه خودش » .\r\nبنا بر اين اگر در روايات اسلامى مواردى از قبيل خانه ، خادم ، لباس ، و مانند آن ذكر شده بيان مصداقهايى از اين كلى است كه بر حسب امكانات شوهر و شؤون زن تفاوت مىكند .\r\nآخرين حكم آيه مورد بحث اين است كه « زنان مطلقه را به طرز شايسته اى رها كنيد و به صورت صحيحى از آنها جدا شويد » ( * ( وَسَرِّحُوهُنَّ سَراحاً جَمِيلًا ) * ) « سراح جميل » به معنى رها ساختن توأم با محبت و احترام ، و ترك هر گونه خشونت و ظلم و ستم و بى احترامى است ، خلاصه همانگونه كه در آيه 29 سوره بقره آمده است يا بايد همسر را به طور شايسته نگاهداشت ، و يا با نيكى و احترام رها كرد ، فَإِمْساكٌ بِمَعْرُوفٍ أَوْ تَسْرِيحٌ بِإِحْسانٍ .\r\nهم ادامه زوجيت بايد توأم با معيارهاى انسانى باشد ، و هم جدا شدن ، نه اينكه هر گاه شوهر تصميم بر جدايى گرفت هر گونه بى مهرى ، ظلم ، بدگويى و خشونت را در مورد همسرش مجاز بشمرد كه اين رفتار قطعا غير اسلامى است .\r\nبعضى از مفسران « سراح جميل » را به معنى انجام طلاق طبق سنت اسلامى گرفته‌اند ، و در روايتى كه در تفسير « على بن ابراهيم » و « عيون الاخبار » آمده نيز اين معنى منعكس است ، ولى مسلم است كه « سراح جميل » محدود در اين معنى نيست هر چند يكى از مصاديق روشن آن همين است .\r\nبعضى ديگر از مفسران « سراح جميل » را در اينجا به معنى اجازه خروج از منزل و نقل مكان دانسته‌اند ، زيرا زن در اينجا موظف به نگاهدارى عده نيست ، بنا بر اين بايد او را رها كرد كه هر كجا مايل است برود .\r\n","description":"","footnote":"","page_name":" 373 ","page_number":373},
  {"content":"\r\nولى با توجه به اينكه تعبير به « سراح جميل » يا مانند آن در آيات ديگر قرآن حتى در مورد زنانى كه بايد عده نگاهدارند وارد شده معنى فوق بعيد به نظر مىرسد .\r\nدر باره اصل معنى « سراح » و ريشه لغوى آن ، و اينكه چرا در اطلاقات متعارف به معنى رها ساختن به كار مىرود ، شرحى در ذيل آيه 28 همين سوره ( احزاب ) داشتيم .\r\n","description":"","footnote":"","page_name":" 374 ","page_number":374},
  {"content":"\r\n\r\n[ سوره الأحزاب ‹ 33 › : آيه 50 
  ]\r\nيا أَيُّهَا النَّبِيُّ إِنَّا أَحْلَلْنا لَكَ أَزْواجَكَ اللَّاتِي آتَيْتَ أُجُورَهُنَّ وَما مَلَكَتْ يَمِينُكَ مِمَّا أَفاءَ اللَّه عَلَيْكَ وَبَناتِ عَمِّكَ وَبَناتِ عَمَّاتِكَ وَبَناتِ خالِكَ وَبَناتِ خالاتِكَ اللَّاتِي هاجَرْنَ مَعَكَ وَامْرَأَةً مُؤْمِنَةً إِنْ وَهَبَتْ نَفْسَها لِلنَّبِيِّ إِنْ أَرادَ النَّبِيُّ أَنْ يَسْتَنْكِحَها خالِصَةً لَكَ مِنْ دُونِ الْمُؤْمِنِينَ قَدْ عَلِمْنا ما فَرَضْنا عَلَيْهِمْ فِي أَزْواجِهِمْ وَما مَلَكَتْ أَيْمانُهُمْ لِكَيْلا يَكُونَ عَلَيْكَ حَرَجٌ وَكانَ اللَّه غَفُوراً رَحِيماً ‹ 50 ›\r\n\r\nترجمه :\r\n50 - اى پيامبر ! ما همسران تو را كه مهرشان را پرداخته اى براى تو حلال كرديم ، و همچنين كنيزانى كه از طريق غنائمى كه خدا به تو بخشيده است مالك شده اى و دختران عموى تو ، و دختران عمه‌ها ، و دختران دايى تو و دختران خاله‌ها كه با تو مهاجرت كردند ، هر گاه زن با ايمانى خود را به پيامبر ببخشد ( و مهرى براى خود قائل نشود ) چنانچه پيامبر بخواهد مىتواند با او ازدواج كند ، اما چنين ازدواجى تنها براى تو مجاز است نه ساير مؤمنان ، ما مىدانيم براى آنها در مورد همسرانشان و كنيزانشان چه حكمى مقرر داشته‌ايم ( و مصالح آنها چه ايجاب مىكند ) اين به خاطر آن است كه مشكلى ( در اداى رسالت ) بر تو نبوده باشد ، و خداوند آمرزنده و مهربان است .\r\n","description":"","footnote":"","page_name":" 375 ","page_number":375},
  {"content":"\r\n\r\nتفسير :\r\n\r\nبا اين زنان مىتوانى ازدواج كنى\r\nگفتيم بخشهايى از آيات اين سوره ، وظائف پيامبر ص و مؤمنان را به صورت لف و نشر مرتب تعقيب مىكند ، لذا بعد از ذكر پاره اى از احكام مربوط به طلاق دادن زنان در آيه قبل ، در اينجا روى سخن را به شخص پيامبر ص كرده ، و موارد هفتگانه اى را كه ازدواج با آنها براى پيامبر مجاز بوده شرح مىدهد :\r\n1 - نخست مىگويد : « اى پيامبر ! ما همسران تو را كه مهر آنها را پرداخته اى براى تو حلال كرديم » ( * ( يا أَيُّهَا النَّبِيُّ إِنَّا أَحْلَلْنا لَكَ أَزْواجَكَ اللَّاتِي آتَيْتَ أُجُورَهُنَّ ) * ) .\r\nمنظور از اين زنان به قرينه جمله‌هاى بعد زنانى هستند كه با پيامبر ص رابطه خويشاوندى نداشتند و با او ازدواج كردند ، و شايد مساله پرداختن مهريه نيز به خاطر همين باشد ، زيرا مرسوم بوده است كه به هنگام ازدواج با غير خويشاوندان مهريه را نقدا پرداخت مىكردند ، بعلاوه تعجيل در پرداختن مهر ، مخصوصا در موردى كه همسر نياز به آن داشته باشد ، بهتر است ، ولى به هر حال اين كار جزء واجبات نيست ، و با توافق طرفين ممكن است مهر به صورت ذمه در عهده زوج كلا يا بعضا بماند .\r\n2 - « كنيز انى را كه از طريق غنائم و انفال ، خدا به تو بخشيده است » ( * ( وَما مَلَكَتْ يَمِينُكَ مِمَّا أَفاءَ اللَّه عَلَيْكَ ) * ) .\r\n« افاء اللَّه » از ماده « فىء » ( بر وزن شىء ) به اموالى گفته مىشود كه بدون مشقت به دست مىآيد ، لذا به غنائم جنگى و همچنين انفال ( ثروتهاى طبيعى كه متعلق به حكومت اسلامى است و مالك مشخص ندارد ) اطلاق مىشود .\r\n« راغب » در « مفردات » مىگويد : « فىء » به معنى بازگشت و رجوع\r\n","description":"","footnote":"","page_name":" 376 ","page_number":376},
  {"content":"\r\nبه حالت نيك است ، و اگر به « سايه » فىء گفته مىشود به خاطر اين است كه حالت برگشت دارد سپس مىافزايد به اموال بى دردسر نيز فىء مىگويند ، چون با تمام حسنى كه دارد باز هم مثل سايه عارضى و از بين رفتنى است ! درست است كه در غنائم جنگى گاهى دردسر فراوان است ولى از آنجا كه باز با مقايسه به اموال ديگر درد سر كمترى دارد ، و گاه اموال هنگفتى در يك حمله به دست مىآيد ، « فىء » به آن اطلاق شده است .\r\nدر اينكه آيا اين حكم در مورد كداميك از همسران پيامبر ص مصداق داشته ؟ بعضى از مفسران گفته‌اند : يكى از زنان پيامبر ص به نام « ماريه قبطيه » از غنائم و دو همسر ديگر بنام « صفيه » و « جويريه » از انفال بود كه پيامبر ص آنها را از قيد بردگى آزاد كرد و به همسرى خود پذيرفت ، و اين خود جزئى از برنامه كلى اسلام براى آزادى تدريجى بردگان و باز گرداندن شخصيت انسانى به آنها بوده است .\r\n3 - « دختران عموى تو و دختران عمه‌ها و دختران دايى تو و دختران خاله هايى كه با تو مهاجرت كرده‌اند اينها نيز بر تو حلالند » ( * ( وَبَناتِ عَمِّكَ وَبَناتِ عَمَّاتِكَ وَبَناتِ خالِكَ وَبَناتِ خالاتِكَ اللَّاتِي هاجَرْنَ مَعَكَ ) * ) .\r\nبه اين ترتيب از ميان تمام بستگان تنها ازدواج با دختر عموها و عمه‌ها و دختر دائيها و دختر خاله‌ها با قيد اينكه با پيامبر ص مهاجرت كرده باشند مجاز و مشروع بوده است .\r\nانحصار در اين چهار گروه روشن است ، ولى قيد مهاجرت بخاطر آنست كه در آن روز هجرت دليل بر ايمان بوده ، و عدم مهاجرت دليل بر كفر و يا به خاطر اين است كه هجرت امتياز بيشترى به آنها مىدهد و هدف در آيه بيان زنان با شخصيت و با فضيلت است كه مناسب همسرى پيامبر ص مىباشند .\r\nدر اينكه آيا اين مورد چهارگانه كه به صورت حكم كلى در آيه ذكر\r\n","description":"","footnote":"","page_name":" 377 ","page_number":377},
  {"content":"\r\nشده مصداق خارجى در ميان همسران پيامبر ص داشته يا نه ؟ تنها موردى را كه براى آن مىتوان ذكر كرد ازدواج پيامبر ص با « زينب بنت جحش » است كه داستان پر ماجراى او در همين سوره گذشت زيرا زينب دختر عمه پيغمبر ص بود ، و جحش همسر عمه او محسوب مىشد ( 1 ) .\r\n4 - « هر گاه زن با ايمانى خود را به پيامبر ببخشد ( و هيچگونه مهرى براى خود قائل نشود ) اگر پيامبر بخواهد مىتواند با او ازدواج كند » ( * ( وَامْرَأَةً مُؤْمِنَةً إِنْ وَهَبَتْ نَفْسَها لِلنَّبِيِّ إِنْ أَرادَ النَّبِيُّ أَنْ يَسْتَنْكِحَها ) * ) .\r\n« اما چنين ازدواجى تنها براى تو مجاز است نه بر ساير مؤمنان » ( * ( خالِصَةً لَكَ مِنْ دُونِ الْمُؤْمِنِينَ ) * ) .\r\n« ما مىدانيم براى آنها در مورد همسران و كنيزانشان چه حكمى مقرر داريم و مصالح آنها چه ايجاب مىكرده است » ؟ ( * ( قَدْ عَلِمْنا ما فَرَضْنا عَلَيْهِمْ فِي أَزْواجِهِمْ وَما مَلَكَتْ أَيْمانُهُمْ ) * ) .\r\nبنا بر اين اگر در مسائل مربوط به ازدواج براى آنها در بعضى موارد محدوديتى قائل شده‌ايم روى مصالحى بوده است كه در زندگى آنها و تو حاكم بوده ، و هيچيك از اين احكام و مقررات بى حساب نيست .\r\nسپس مىافزايد : « اين به خاطر آنست كه مشكل و حرجى ( در اداى رسالت ) بر تو نبوده باشد » و بتوانى در انجام اين وظيفه مسئليتهاى خود را ادا كنى\r\n\r\n","description":"","footnote":"\r\n( 1 ) در اينكه چرا « عم » به صورت مفرد و « عمات » به صورت جمع همچنين « خال » به صورت مفرد و « خالات » به صورت جمع آمده بعضى از مفسران وجوهى ذكر كرده‌اند كه « فاضل مقداد » آنها را در كنز العرفان آورده است ، ولى از همه بهتر اينست كه « عم » و « خال » معمولا به صورت اسم جنس در لغت عرب استعمال مىشود ، در حالى كه « عمه » و « خاله » چنين نيست ، و اين عرف اهل لغت است كه ابن العربى نيز آن را نقل كرده ( كنز العرفان جلد 2 صفحه 241 ) و « آلوسى » در « روح المعانى » نيز اين وجه را بر تمام وجوه ديگر ترجيح داده است .\r\n","page_name":" 378 ","page_number":378},
  {"content":"\r\n( * ( لِكَيْلا يَكُونَ عَلَيْكَ حَرَجٌ ) * ) .\r\n« و خداوند آمرزنده و رحيم است » ( * ( وَكانَ اللَّه غَفُوراً رَحِيماً ) * ) .\r\nدر مورد گروه اخير ( زنان بدون مهر ) به نكات زير بايد توجه داشت :\r\n1 - بدون شك اجازه « گرفتن همسر بدون مهر » از مختصات پيامبر ص بود و آيه نيز صراحت در اين مساله دارد ، و به همين جهت از مسلمات فقه اسلام است ، بنا بر اين هيچكس حق ندارد همسرى را بدون مهر ( كم باشد يا زياد ) ازدواج كند ، حتى اگر نام مهر به هنگام اجراى صيغه عقد برده نشود ، و قرينه تعيين كننده اى نيز در كار نباشد ، بايد « مهر المثل » پرداخت ، منظور از « مهر المثل » مهريه اى است كه زنانى با شرائط و خصوصيات او معمولا براى خود قرار مىدهند .\r\n2 - در اينكه آيا اين حكم كلى در مورد پيامبر ص مصداقى پيدا كرده يا نه ؟ در ميان مفسران گفتگو است .\r\nبعضى همچون ابن عباس و برخى ديگر از مفسران معتقدند كه پيامبر ص با هيچ زنى به اين كيفيت ازدواج نكرد ، بنا بر اين حكم بالا فقط يك اجازه كلى براى پيامبر ص بود كه هرگز عملا مورد استفاده قرار نگرفت .\r\nدر حالى كه بعضى ديگر نام سه يا چهار زن از همسران پيامبر ص را برده‌اند كه بدون مهر به ازدواج آن حضرت در آمدند ، « ميمونه » دختر حارث و « زينب » دختر خزيمه كه از طايفه انصار بود ، و زنى از بنى اسد به نام « ام شريك » دختر جابر و « خوله » دختر حكيم بوده است .\r\nاز جمله در بعضى از روايات آمده است هنگامى كه « خوله » خود را به پيامبر ص بخشيد صداى اعتراض « عايشه » بلند شد و گفت : ما بال\r\n","description":"","footnote":"","page_name":" 379 ","page_number":379},
  {"content":"\r\nالنساء يبذلن انفسهن بلا مهر ؟ ! : « چرا بعضى از زنان بدون مهر خود را در اختيار ازدواج مىگذارند » ؟ ! و در اين هنگام آيه فوق نازل شد ، ولى « عايشه » رو به سوى پيامبر ص كرد و گفت : « من مىبينم خداوند مقصود تو را به سرعت انجام مىدهد » ( و اين يك نوع تعريض بر پيامبر ص بود ) اما پيامبر ص فرمود :\r\nو انك ان اطعت اللَّه سارع فى هواك ! :\r\n« تو نيز اگر اطاعت خدا كنى مقصودت را به سرعت انجام مىدهد » ! ( 1 ) .\r\nبدون شك اين گونه زنان تنها خواهان كسب افتخار معنوى بودند كه از طريق ازدواج با پيامبر ص براى آنها حاصل مىشد ، لذا بدون هيچگونه مهرى آماده همسرى با او شدند ، ولى همانگونه كه گفتيم وجود چنين مصداقى براى حكم بالا از نظر تاريخى مسلم نيست ، آنچه مسلم است اينست كه خداوند چنين اجازه اى را به پيامبر ص داده بود ، به خاطر فلسفه اى كه بعدا به آن اشاره مىشود .\r\n3 - از اين آيه به خوبى استفاده مىشود كه اجراى صيغه ازدواج با لفظ « هبه » تنها مخصوص پيامبر ص بوده ، و هيچ فرد ديگرى نمىتواند با چنين لفظى عقد ازدواج را اجرا كند ، ولى اگر اجراى عقد با لفظ ازدواج و نكاح انجام گيرد جائز است هر چند نامى از مهر برده نشود ، زيرا همانگونه كه گفتيم در صورت عدم ذكر مهر بايد مهر المثل پرداخت ( در حقيقت همانند آن است كه\r\n\r\n","description":"","footnote":"\r\n( 1 ) « مجمع البيان » ذيل آيه مورد بحث ، در تفسير « قرطبى » نيز جمله « و اللَّه ما ارى ربك الا يسارع فى هواك » آمده است ، و « آلوسى » نيز در « روح المعانى » آن را ذيل آيه مورد بحث آورده است ، زنندگى اين تعبير و مفهوم نامناسبى كه در آن نهفته شده بر كسى پوشيده نيست ، ولى پيامبر ( ص ) به طرز زيبا و بزرگوارانه اى از كنار آن مىگذرد .\r\n","page_name":" 380 ","page_number":380},
  {"content":"\r\nتصريح به مهر المثل شده باشد ) .\r\n\r\nگوشه اى از فلسفه تعدد زوجات پيامبر ( ص )\r\nجمله اخير در آيه فوق در واقع اشاره به فلسفه اين احكام مخصوص پيامبر گرامى اسلام است ، اين جمله مىگويد : پيامبر ص شرايطى دارد كه ديگران ندارند و همين تفاوت سبب تفاوت در احكام شده است .\r\nبه تعبير روشنتر مىگويد : هدف اين بوده كه قسمتى از محدوديتها و مشكلات از دوش پيامبر ص از طريق اين احكام بر داشته شود .\r\nو اين تعبير لطيفى است كه نشان مىدهد ازدواج پيامبر ص با زنان متعدد و مختلف براى حل يك سلسله مشكلات اجتماعى و سياسى در زندگى او بوده است .\r\nزيرا مىدانيم هنگامى كه پيامبر ص نداى اسلام را بلند كرد تك و تنها بود ، و تا مدتها جز عده محدود و كمى به او ايمان نياوردند ، او بر ضد تمام معتقدات خرافى عصر و محيط خود قيام كرد ، و به همه اعلان جنگ داد ، طبيعى است كه همه اقوام و قبائل آن محيط بر ضد او بسيج شوند .\r\nو بايد از تمام وسائل براى شكستن اتحاد نامقدس دشمنان استفاده كند كه يكى از آنها ايجاد رابطه خويشاوندى از طريق ازدواج با قبائل مختلف بود ، زيرا محكمترين رابطه در ميان عرب جاهلى رابطه خويشاوندى محسوب مىشد ، و داماد قبيله را همواره از خود مىدانستند ، و دفاع از او را لازم ، و تنها گذاشتن او را گناه مىشمردند .\r\nقرائن زيادى در دست داريم كه نشان مىدهد ازدواجهاى پيامبر لا اقل در بسيارى از موارد جنبه سياسى داشته است .\r\nو بعضى ازدواجهاى او مانند ازدواج با « زينب » ، براى شكستن سنت جاهلى بوده كه شرح آن را ذيل آيه 37 همين سوره بيان كرديم .\r\n","description":"","footnote":"","page_name":" 381 ","page_number":381},
  {"content":"\r\nبعضى ديگر براى كاستن از عداوت ، يا طرح دوستى و جلب محبت اشخاص و يا اقوام متعصب و لجوج بوده است .\r\nروشن است كسى كه در سن 25 سالگى كه عنفوان جوانى او بوده با زن بيوه چهلساله اى ازدواج مىكند ، و تا 53 سالگى تنها به همين يك زن بيوه قناعت مىنمايد و به اين ترتيب دوران جوانى خود را پشت سر گذاشته و به سن كهولت مىرسد ، و بعد به ازدواجهاى متعددى دست مىزند حتما دليل و فلسفه اى دارد ، و با هيچ حسابى آن را نمىتوان به انگيزه‌هاى علاقه جنسى پيوند داد ، زيرا با اينكه مساله ازدواج متعدد در ميان عرب در آن روز بسيار ساده و عادى بوده و حتى گاهى همسر اول به خواستگارى همسر دوم مىرفته و هيچگونه محدوديتى براى گرفتن همسرى قائل نبودند براى پيامبر ص ازدواجهاى متعدد در سنين جوانى نه مانع اجتماعى داشت ، و نه شرائط سنگين مالى ، و نه كمترين نقصى محسوب مىشد .\r\nجالب اينكه در تواريخ آمده است پيامبر ص تنها با يك زن « باكره » ازدواج كرد و او عايشه بود ، بقيه همسران او همه زنان بيوه بودند كه طبعا نمىتوانستند از جنبه‌هاى جنسى چندان تمايل كسى را برانگيزند ( 1 ) .\r\nحتى در بعضى از تواريخ مىخوانيم كه پيامبر با زنان متعددى ازدواج كرد و جز مراسم عقد انجام نشد ، و هرگز آميزش با آنها نكرد ، حتى در مواردى تنها به خواستگارى بعضى از زنان قبائل قناعت كرد ( 2 ) .\r\nو آنها به همين قدر خوشحال بودند و مباهات مىكردند كه زنى از قبيله آنان به نام همسر پيامبر ص ناميده شده ، و اين افتخار براى آنها حاصل گشته است ، و به اين ترتيب رابطه و پيوند اجتماعى آنها با پيامبر ص محكمتر ، و در دفاع از او مصممتر مىشدند .\r\n\r\n","description":"","footnote":"\r\n( 1 و 2 ) بحار الانوار جلد 22 صفحه 191 و 192 .\r\n","page_name":" 382 ","page_number":382},
  {"content":"\r\nاز سوى ديگر با اينكه پيامبر ص مسلما مرد عقيمى نبود ولى فرزندان كمى از او به يادگار ماند ، در حالى كه اگر اين ازدواجها به خاطر جاذبه جنسى اين زنان انجام مىشد بايد فرزندان بسيارى از او به يادگار مانده باشد .\r\nو نيز قابل توجه است كه بعضى از اين زنان مانند عايشه هنگامى كه به همسرى پيامبر ص در آمد بسيار كم سن و سال بود ، و سالها گذشت تا توانست يك همسر واقعى براى او باشد ، اين نشان مىدهد كه ازدواج با چنين دخترى انگيزه‌هاى ديگرى داشته و هدف اصلى همانها بوده است كه در بالا اشاره كرديم .\r\nگر چه دشمنان اسلام خواسته‌اند ازدواجهاى متعدد پيامبر اسلام ص را دستاويز شديدترين حملات مغرضانه قرار دهند ، و از آن افسانه‌هاى دروغين بسازند ، ولى سن بالاى پيامبر به هنگام اين ازدواجهاى متعدد از يك سو ، و شرائط خاص سنى و قبيله اى اين زنان از سوى ديگر ، و قرائن مختلفى كه در بالا به قسمتى از آن اشاره كرديم از سوى سوم حقيقت را آفتابى مىكند ، و توطئه‌هاى مغرضان را فاش مىسازد .\r\n","description":"","footnote":"","page_name":" 383 ","page_number":383},
  {"content":"\r\n\r\n[ سوره الأحزاب ‹ 33 › : آيه 51 
  ]\r\nتُرْجِي مَنْ تَشاءُ مِنْهُنَّ وَتُؤْوِي إِلَيْكَ مَنْ تَشاءُ وَمَنِ ابْتَغَيْتَ مِمَّنْ عَزَلْتَ فَلا جُناحَ عَلَيْكَ ذلِكَ أَدْنى أَنْ تَقَرَّ أَعْيُنُهُنَّ وَلا يَحْزَنَّ وَيَرْضَيْنَ بِما آتَيْتَهُنَّ كُلُّهُنَّ وَاللَّه يَعْلَمُ ما فِي قُلُوبِكُمْ وَكانَ اللَّه عَلِيماً حَلِيماً ‹ 51 ›\r\n\r\nترجمه :\r\n51 - ( موعد ) هر يك از همسرانت را بخواهى مىتوانى بتاخير اندازى و هر كدام را بخواهى نزد خود جاى دهى ، و هر گاه بعضى از آنها را كه بر كنار ساخته اى بخواهى نزد خود جاى دهى گناهى بر تو نيست ، اين حكم الهى براى روشنى چشم آنها و اينكه غمگين نباشند و به آنچه در اختيار همه آنان مىگذارى راضى شوند نزديكتر است و خدا آنچه را در قلوب شما است مىداند و خداوند از همه اعمال و مصالح بندگان با خبر است و در عين حال حليم است و در كيفر آنها عجله نمىكند .\r\n\r\nشان نزول\r\nدر تفسير آيه 28 و 29 همين سوره و بيان شان نزول آنها گفتيم كه جمعى از همسران پيامبر ص بنا بر آنچه مفسران نقل كرده‌اند - به پيامبر ص عرض كردند كه بر نفقه و هزينه زندگى ما بيفزا ( زيرا چشمشان به غنائم جنگى افتاده بود ، و چنين مىپنداشتند كه بايد از آن ، بهره زيادى به آنها برسد ) آيات مزبور نازل شد و صريحا به آنها گوشزد كرد كه اگر دنيا و زينت دنيا را مىخواهند براى هميشه از پيامبر ص جدا شوند و اگر خدا و پيامبر و روز جزا را خواهانند با زندگى ساده او بسازند .\r\nاز اين گذشته در چگونگى تقسيم اوقات زندگى پيامبر ص در ميان\r\n","description":"","footnote":"","page_name":" 384 ","page_number":384},
  {"content":"\r\nآنها نيز با هم رقابتهايى داشتند كه پيغمبر ص را با آن همه گرفتارى و اشتغالات مهم در مضيقه قرار مىداد ، هر چند پيامبر ص كوشش لازم را در زمينه عدالت در ميان آنها رعايت مىكرد ولى باز گفتگوهاى آنها ادامه داشت ، آيه فوق نازل شد و پيامبر را در تقسيم اوقاتش در ميان آنها كاملا آزاد گذاشت ، و ضمنا به آنها اعلام كرد كه اين حكم الهى است تا هيچگونه نگرانى و سوء برداشتى براى آنها حاصل نشود ( 1 ) .\r\n\r\nتفسير : رفع يك مشكل ديگر از زندگى پيامبر ( ص )\r\nيك رهبر بزرگ الهى همچون پيامبر ص آن هم در زمانى كه در كوره حوادث سخت گرفتار است ، و توطئه‌هاى خطرناكى از داخل و خارج براى او مىچينند ، نمىتواند فكر خود را زياد مشغول زندگى شخصى و خصوصيش كند ، بايد در زندگى داخلى خود داراى آرامش نسبى باشد تا بتواند به حل انبوه مشكلاتى كه از هر سو او را احاطه كرده است با فراغت خاطر بپردازد .\r\nآشفتگى زندگى شخصى و دل مشغول بودن او به وضع خانوادگى در اين لحظات بحرانى و طوفانى سخت خطرناك است .\r\nبا اينكه طبق بحثهاى گذشته و مداركى كه در شرح آيه پيش آورديم ازدواجهاى متعدد پيامبر ص غالبا جنبه‌هاى سياسى و اجتماعى و عاطفى داشته ، و در حقيقت جزئى از برنامه انجام رسالت الهى او بوده ، ولى در عين حال گاه اختلاف ميان همسران و رقابتهاى زنانه متداول آنها ، طوفانى در درون خانه پيامبر ص برمىانگيخته ، و فكر او را به خود مشغول مىداشته است .\r\nاينجا است كه خداوند يكى ديگر از ويژگيها را براى پيامبرش قائل شده ، و براى هميشه به اين ماجراها و كشمكشها پايان داد ، و پيامبر ص را از\r\n\r\n","description":"","footnote":"\r\n( 1 ) اقتباس از « مجمع البيان » و « تفسيرهاى ديگر » .\r\n","page_name":" 385 ","page_number":385},
  {"content":"\r\nاين نظر آسوده خاطر و فارغ البال كرد .\r\nو چنان كه در آيه مورد بحث مىخوانيم فرمود : « مىتوانى ( موعد ) هر يك از اين زنان را بخواهى به تاخير بيندازى و به وقت ديگرى موكول كنى ، و هر كدام را بخواهى نزد خود جاى دهى » ( * ( تُرْجِي مَنْ تَشاءُ مِنْهُنَّ وَتُؤْوِي إِلَيْكَ مَنْ تَشاءُ ) * ) .\r\n« ترجى » از ماده « ارجاء » به معنى تاخير ، و « تؤوى » از ماده « ايواء » به معنى كسى را نزد خود جاى دادن است .\r\nمىدانيم يكى از احكام اسلام در مورد همسران متعدد آن است كه شوهر اوقات خود را در ميان آنها به طور عادلانه تقسيم كند ، اگر يك شب نزد يكى از آنها است ، شب ديگر نزد ديگرى باشد تفاوتى در ميان زنان از اين نظر وجود ندارد ، و اين موضوع را در كتب فقه اسلامى به عنوان « حق قسم » تعبير مىكنند .\r\nيكى از خصايص پيامبر ص اين بود كه به خاطر شرائط خاص زندگى طوفانى و بحرانيش مخصوصا در زمانى كه در مدينه بود و در هر ماه تقريبا يك جنگ بر او تحميل مىشد و در همين زمان همسران متعدد داشت ، رعايت حق قسم به حكم آيه فوق از او ساقط بود ، و مىتوانست هر گونه اوقات خود را تقسيم كند هر چند او با اين حال حتى الامكان مساوات و عدالت را - چنان كه در تواريخ اسلامى صريحا آمده است - رعايت مىكرد .\r\nولى وجود همين حكم الهى آرامشى به همسران پيامبر ص و محيط زندگى داخلى او مىداد .\r\nسپس مىافزايد : « هر گاه بعضى از آنها را كنار بگذارى بعدا بخواهى او را نزد خود جاى دهى گناهى بر تو نيست » ( * ( وَمَنِ ابْتَغَيْتَ مِمَّنْ عَزَلْتَ فَلا جُناحَ عَلَيْكَ ) * ) .\r\nو به اين ترتيب نه تنها در آغاز ، اختيار با تو است ، در ادامه كار نيز اين\r\n","description":"","footnote":"","page_name":" 386 ","page_number":386},
  {"content":"\r\nتخيير بر قرار است ، و به اصطلاح اين تخيير « تخيير استمرارى » است نه « ابتدايى » و با اين حكم گسترده و وسيع هر گونه بهانه اى از برنامه زندگى تو نسبت به همسرانت قطع خواهد شد ، و مىتوانى فكر خود را متوجه مسئوليتهاى بزرگ و سنگين رسالت كنى .\r\nو براى اينكه همسران پيامبر نيز بدانند گذشته از افتخارى كه از ناحيه همسرى با او كسب مىكنند با تسليم در برابر اين برنامه خاص در مورد تقسيم اوقات پيامبر ص يك نوع ايثار و فداكارى از خود نشان داده ، و به هيچوجه عيب و ايرادى متوجه آنها نيست ، چرا كه در برابر حكم خدا تسليم شده‌اند اضافه مىكند :\r\n« اين حكم الهى براى روشنى چشم آنها و اينكه غمگين نشوند و همه آنها راضى به آنچه در اختيارشان مىگذارى گردند نزديكتر است ( * ( ذلِكَ أَدْنى أَنْ تَقَرَّ أَعْيُنُهُنَّ وَلا يَحْزَنَّ وَيَرْضَيْنَ بِما آتَيْتَهُنَّ كُلُّهُنَّ ) * ) .\r\nزيرا اولا اين يك حكم عمومى در باره همه آنها است و تفاوتى در كار نيست ، و ثانيا حكمى است از ناحيه خدا كه براى مصالح مهمى تشريع شده ، بنا بر اين آنها بايد با رضا و رغبت به آن تن دهند و نه تنها نگران نباشند بلكه خشنود گردند .\r\nولى در عين حال همانگونه كه در بالا نيز اشاره كرديم پيامبر ص حتى الامكان تساوى را در تقسيم اوقات خود رعايت مىكرد جز در مواردى كه شرائط خاصى عدم مساوات را ايجاب مىكرد ، و اين خود مطلب ديگرى بود كه موجب خشنودى آنها مىشد ، زيرا مشاهده مىكردند كه پيامبر ص با اينكه مخير است سعى در برقرارى مساوات دارد .\r\nدر پايان آيه مطلب را با اين جمله ختم مىكند : « خدا آنچه را در قلوب شما است مىداند ، و خداوند از همه اعمال و مصالح بندگان با خبر است ، و در عين\r\n","description":"","footnote":"","page_name":" 387 ","page_number":387},
  {"content":"\r\nحال حليم است و در كيفر آنها عجله نمىكند « ( * ( وَاللَّه يَعْلَمُ ما فِي قُلُوبِكُمْ وَكانَ اللَّه عَلِيماً حَلِيماً ) * ) .\r\nآرى خدا مىداند شما در برابر كدامين حكم قلبا رضا و تسليم داريد ، و در برابر كدامين ناخشنود هستيد .\r\nاو مىداند شما به كداميك از همسرانتان تمايل بيشتر داريد و به كدام كمتر و حكم خدا را در برخورد با اين تمايلات چگونه رعايت مىكنيد .\r\nهمچنين او مىداند چه كسانى در گوشه و كنار مىنشينند و به اين گونه احكام الهى در مورد شخص پيامبر ص خرده گيرى مىكنند ، و در دل نسبت به آن معترضند و چه كسانى با آغوش باز همه را پذيرا مىشوند .\r\nبنا بر اين تعبير قلوبكم تعبير گسترده اى است كه هم پيامبر ص و همسران او را شامل مىشود و هم همه مؤمنان را كه در ارتباط با اين احكام از در رضا و تسليم وارد مىشوند ، يا اعتراض و انكار مىكنند هر چند آن را آشكار نسازند .\r\n\r\nنكته : آيا اين حكم در حق همه همسران پيامبر ( ص ) بود ؟\r\nدر فقه اسلامى در باب خصايص پيامبر ص اين مساله مورد بحث واقع شده است كه آيا تقسيم اوقات بطور مساوى در ميان همسران متعدد همانگونه كه بر عموم مسلمانان واجب است بر پيامبر ص نيز واجب بوده يا اينكه پيامبر حكم استثنايى « تخيير » را داشته است ؟\r\nمشهور و معروف در ميان فقهاى ما و جمعى از فقهاى اهل سنت اين است كه او در اين حكم مستثنا بوده ، و دليل آن را آيه فوق مىشمرند كه مىگويد :\r\n« * ( تُرْجِي مَنْ تَشاءُ مِنْهُنَّ وَتُؤْوِي إِلَيْكَ مَنْ تَشاءُ ) * » : « هر كدام را بخواهى به تاخير مىاندازى و هر يك را بخواهى نزد خود نگاه مىدارى » .\r\n","description":"","footnote":"","page_name":" 388 ","page_number":388},
  {"content":"\r\nزيرا قرار گرفتن اين جمله بعد از بحث در باره همه زنان پيامبر ص چنين ايجاب مىكند كه ضمير جمع ( هن ) به تمام آنها باز گردد ، و اين مطلبى است كه از طرف فقها و بسيارى از مفسران پذيرفته شده .\r\nولى بعضى ضمير فوق را مربوط به خصوص زنانى مىدانند كه خود را بدون مهر در اختيار او قرار دادند در حالى كه اولا از نظر تاريخى ثابت نيست كه آيا اين حكم ، موضوع خارجى پيدا كرد يا نه ؟ و بعضى معتقدند كه تنها در يك مورد بود كه زنى به اين صورت به ازدواج پيامبر در آمد ، و در هر حال اصل مساله از نظر تاريخى محقق نيست .\r\nثانيا اين تفسير خلاف ظاهر آيه است و با شان نزولى كه براى آيه ذكر كرده‌اند سازگار نمىباشد ، بنا بر اين بايد قبول كرد كه حكم مزبور يك حكم عام است .\r\n","description":"","footnote":"","page_name":" 389 ","page_number":389},
  {"content":"\r\n\r\n[ سوره الأحزاب ‹ 33 › : آيه 52 
  ]\r\nلا يَحِلُّ لَكَ النِّساءُ مِنْ بَعْدُ وَلا أَنْ تَبَدَّلَ بِهِنَّ مِنْ أَزْواجٍ وَلَوْ أَعْجَبَكَ حُسْنُهُنَّ إِلَّا ما مَلَكَتْ يَمِينُكَ وَكانَ اللَّه عَلى كُلِّ شَيْءٍ رَقِيباً ‹ 52 ›\r\n\r\nترجمه :\r\n52 - بعد از اين ديگر زنى بر تو حلال نيست و نمىتوانى همسرانت را به همسران ديگرى تبديل كنى ( بعضى را طلاق دهى و همسر ديگرى بجاى او برگزينى ) هر چند جمال آنها مورد توجه تو واقع شود ، مگر آنچه كه به صورت كنيز در ملك تو در آيد و خداوند ناظر و مراقب هر چيز است ( و به اين ترتيب فشار قبائل را در اختيار همسر از آنها ، از تو برداشتيم ) .\r\n\r\nتفسير : يك حكم مهم ديگر در ارتباط با همسران پيامبر\r\nدر اين آيه حكم ديگرى از احكام مربوط به همسران پيامبر ص بيان شده ، مىفرمايد : « بعد از اين ديگر زنى بر تو حلال نيست ، و حق ندارى همسرانت را به همسران ديگرى تبديل كنى ، هر چند جمال آنها مورد توجه تو واقع شود ، مگر آنهايى كه به صورت كنيز در اختيار تو قرار گيرند ، و خداوند ناظر و مراقب بر هر چيز است » ( * ( لا يَحِلُّ لَكَ النِّساءُ مِنْ بَعْدُ وَلا أَنْ تَبَدَّلَ بِهِنَّ مِنْ أَزْواجٍ وَلَوْ أَعْجَبَكَ حُسْنُهُنَّ إِلَّا ما مَلَكَتْ يَمِينُكَ وَكانَ اللَّه عَلى كُلِّ شَيْءٍ رَقِيباً ) * ) .\r\nمفسران و فقهاى اسلام در تفسير اين آيه بحثهاى فراوانى دارند ، و روايات مختلفى نيز در اين زمينه در منابع اسلامى وارد شده است ، ما قبلا آنچه را كه از ظاهر آيه در ارتباط با آيات گذشته و آينده - قطع نظر از گفته‌هاى مفسران -\r\n","description":"","footnote":"","page_name":" 390 ","page_number":390},
  {"content":"\r\nبه نظر مىرسد ذكر مىكنيم بعد به سراغ مطالب ديگر مىرويم .\r\nظاهر تعبير « * ( مِنْ بَعْدُ ) * » اين است كه بعد از اين ، ازدواج مجدد براى تو حرام است ، بنا بر اين « بعد يا به معنى » بعد زمانى است يعنى بعد از اين زمان ديگر همسرى انتخاب مكن ، يا بعد از آنكه همسرانت را طبق فرمان الهى در آيات گذشته مخير در ميان زندگى ساده در خانه تو و يا جدا شدن كردى و آنها با ميل و رغبت ترجيح دادند كه به همسرى با تو ادامه دهند ، ديگر بعد از آنها نبايد با زن ديگرى ازدواج كنى .\r\nو نيز نمىتوانى بعضى از آنها را طلاق داده ، و همسر ديگرى بجاى او برگزينى ، به تعبير ديگر نه بر تعداد آنها بيفزاى و نه افراد موجود را عوض كن .\r\n\r\nنكته‌ها :\r\n\r\n1 - فلسفه اين حكم\r\nاين محدوديت براى شخص پيامبر ص نقصى محسوب نمىشود و حكمى است كه فلسفه بسيار حساب شده اى دارد ، زيرا :\r\nطبق شواهدى كه از تواريخ استفاده مىشود پيامبر اسلام ص از ناحيه افراد و قبائل مختلف تحت فشار بود كه از آنها همسر بگيرد ، و هر يك از قبائل مسلمان افتخار مىكردند كه زنى از آنها به همسرى پيامبر ص در آيد ، حتى چنان كه گذشت بعضى از زنان بدون هيچگونه مهريه ، حاضر بودند خود را به عنوان « هبه » در اختيار آن حضرت بگذارند و بى هيچ قيد و شرط با او ازدواج كنند .\r\nالبته پيوند زناشويى با اين قبائل و اقوام تا حدى براى پيامبر ص و اهداف اجتماعى و سياسى او مشكلگشا بود ، ولى طبيعى است اگر از حد بگذرد ، خود مشكل آفرين مىشود ، و هر قوم و قبيله اى چنين انتظارى را دارد ، و اگر پيامبر\r\n","description":"","footnote":"","page_name":" 391 ","page_number":391},
  {"content":"\r\nص بخواهد به انتظارات آنها پاسخ گويد و زنانى را هر چند به صورت عقد ، و نه به صورت عروسى ، در اختيار خود گيرد ، دردسرهاى فراوانى ايجاد مىشود .\r\nلذا خداوند حكيم با يك قانون محكم جلو اين كار را گرفت و او را از هر گونه ازدواج مجدد و يا تبديل زنان موجود نهى كرد .\r\nدر اين وسط شايد افرادى بودند كه براى رسيدن به مقصود خود به اين بهانه متوسل مىشدند كه همسران تو غالبا بيوه هستند ، و در ميان آنها زنان مسنى يافت مىشوند كه هيچ بهره اى از جمال ندارند ، شايسته است كه با زنى صاحب جمال ازدواج كنى ، قرآن مخصوصا روى اين مساله نيز تكيه و تاكيد مىكند كه حتى اگر زنان صاحب جمالى نيز باشند حق ازدواج با آنها نخواهى داشت .\r\nبعلاوه حقشناسى ايجاب مىكرد كه بعد از وفادارى همسرانش با او و ترجيح دادن زندگى ساده معنوى پيامبر ص را بر هر چيز ديگر ، خداوند براى حفظ مقام آنها چنين دستورى را به پيامبر ص بدهد .\r\nو اما در مورد كنيز كه مجاز شده به خاطر آنست كه مشكل و گرفتارى پيامبر ص از ناحيه زنان آزاد بود ، لذا ضرورتى نداشت كه اين حكم در اين مورد محدود شود هر چند پيامبر ص از اين استثناء نيز طبق گواهى تاريخ استفاده نكرد .\r\nاين چيزى است كه از ظاهر آيه به نظر مىرسد .\r\n\r\n2 - روايات مخالف\r\nدر روايات متعددى كه بعضى از نظر سند ضعيف و بعضى قابل ملاحظه است جمله لا * ( يَحِلُّ لَكَ النِّساءُ مِنْ بَعْدُ ) * اشاره به زنانى گرفته شده كه در آيه 23 و 24 سوره نساء تحريم آن بيان گرديده است ( مادر و دختر و خواهر و عمه و خاله و . . . )\r\n","description":"","footnote":"","page_name":" 392 ","page_number":392},
  {"content":"\r\nو در ذيل بعضى از اين اخبار تصريح شده : « چگونه ممكن است زنانى بر ديگران حلال باشند و بر پيامبر حرام ؟ ! هيچ زنى بر او جز آنچه بر همه حرام است حرام نبوده است » ( 1 ) .\r\nالبته بسيار بعيد به نظر مىرسد كه اين آيه ناظر به آياتى باشد كه در سوره نساء آمده است ، ولى مشكل اينجاست كه در بعضى از اين روايات تصريح شده مراد از من بعد بعد از محرمات سوره نساء است .\r\nبنا بر اين بهتر اين است كه از تفسير اين روايات كه اخبار آحاد است صرفنظر كنيم و به اصطلاح « علم آن را به اهلش يعنى معصومين ع واگذاريم » چرا كه هماهنگ با ظاهر آيه نيست و ما موظف به ظاهر آيه هستيم و اخبار مزبور اخبارى است ظنى .\r\nمطلب ديگر اينكه گروه كثيرى معتقدند كه آيه مورد بحث هر گونه ازدواج مجددى را براى پيامبر ص تحريم كرده ، ولى بعدا اين حكم منسوخ شده ، و مجددا اجازه ازدواج به پيامبر ص داده شده است هر چند پيامبر از آن استفاده نكرد ، حتى آيه * ( إِنَّا أَحْلَلْنا لَكَ أَزْواجَكَ اللَّاتِي آتَيْتَ أُجُورَهُنَّ ) * . . .\r\nرا كه قبل از آيه مورد بحث نازل شده ناسخ آن مىدانند و معتقدند گر چه در قرآن قبل از آن نوشته شده در نزول بعد از آن بوده است ! و حتى « فاضل مقداد » در « كنز العرفان » نقل مىكند كه فتواى مشهور ميان اصحاب همين است ( 2 ) اين عقيده در عين اينكه با روايات فوق تضاد روشنى دارد با ظاهر آيات نيز سازگار نيست ، زيرا ظاهر آيات نشان مىدهد كه آيه « * ( إِنَّا أَحْلَلْنا لَكَ أَزْواجَكَ ) * » قبل از آيه مورد بحث نازل شده و مساله نسخ احتياج به دليل قطعى دارد .\r\nبه هر حال ما چيزى مطمئنتر و روشنتر از ظاهر خود آيه در اينجا نداريم\r\n\r\n","description":"","footnote":"\r\n( 1 ) تفسير « نور الثقلين » جلد 4 صفحه 294 و 295 .\r\n( 2 ) « كنز العرفان » جلد 2 صفحه 244 .\r\n","page_name":" 393 ","page_number":393},
  {"content":"\r\nو بر طبق آن هر گونه ازدواج جديد و يا تبديل همسران براى پيامبر ص بعد از نزول آيه فوق تحريم شده است و اين حكم مصالح مهمى داشته كه در بالا به آن اشاره كرديم .\r\n\r\n3 - آيا قبل از ازدواج مىتوان به همسر آينده نگاه كرد ؟\r\nجمعى از مفسران جمله * ( وَلَوْ أَعْجَبَكَ حُسْنُهُنَّ ) * را دليل بر حكم معروفى گرفته‌اند كه در روايات اسلامى نيز به آن اشاره شده ، و آن اينكه : كسى كه مىخواهد با زنى ازدواج كند مىتواند قبلا به او نگاه كند ، نگاهى كه وضع قيافه و اندام او را براى وى مشخص كند .\r\nفلسفه اين حكم اين است كه انسان با بصيرت كامل همسر خود را انتخاب كند ، و از ندامت و پشيمانيهاى آينده كه پيمان زناشويى را به خطر مىافكند جلوگيرى شود ، چنان كه در حديثى از پيامبر اسلام آمده است كه به يكى از ياران خود كه كه مىخواست با زنى ازدواج كند فرمود :\r\nانظر اليها فانه اجدر ان يدوم بينكما :\r\n« قبلا به او نگاه كن كه اين سبب مىشود مودت و الفت ميان شما پايدار شود » ( 1 ) .\r\nدر حديثى ديگر از امام صادق ع مىخوانيم كه : در پاسخ اين سؤال كه :\r\n« آيا مرد مىتواند به هنگام تصميم بر ازدواج با زنى او را به دقت بنگرد ، و به صورت و پشت سر او نگاه كند » ؟ فرمود :\r\nنعم لا باس ان ينظر الرجل الى المرأة اذا اراد ان يتزوجها ، ينظر الى خلفها و الى وجهها :\r\n« آرى مانعى ندارد هنگامى كه مردى بخواهد با زنى ازدواج كند به او نگاه كند ، و به صورت و پشت سر او بنگرد » ( 2 ) .\r\nالبته احاديث در اين زمينه فراوان است ، ولى در بعضى از آنها تصريح شده\r\n\r\n","description":"","footnote":"\r\n( 1 ) « تفسير قرطبى » جلد 8 صفحه 5303 .\r\n( 2 ) « وسائل الشيعه » جلد 14 ابواب مقدمات النكاح باب 36 حديث 3 .\r\n","page_name":" 394 ","page_number":394},
  {"content":"\r\nكه نبايد در اين هنگام نگاه از روى شهوت ، و به قصد لذت بردن باشد .\r\nاين نيز روشن است كه اين حكم مخصوص مواردى است كه انسان به راستى مىخواهد در باره زنى تحقيق كند كه اگر شرايط در او جمع بود با او ازدواج كند ، اما كسى كه هنوز تصميم بر ازدواج نگرفته ، تنها به احتمال ازدواج ، يا به عنوان جستجوگرى ، نمىتواند به زنان نگاه كند .\r\nالبته بعضى در آيه فوق اين احتمال را داده‌اند كه اشاره به نگاه هايى باشد كه بى اختيار و تصادفا به زنى مىافتد ، در اين صورت آيه دلالتى بر حكم مزبور ندارد و مدرك اين حكم تنها روايات خواهد بود ، ولى جمله « و * ( لَوْ أَعْجَبَكَ حُسْنُهُنَّ ) * » : « هر چند زيبايى آنها اعجاب تو را برانگيزد » با نگاههاى تصادفى و زود گذر هماهنگ نيست ، بنا بر اين دلالتش بر حكم فوق بعيد به نظر نمىرسد .\r\n","description":"","footnote":"","page_name":" 395 ","page_number":395},
  {"content":"\r\n\r\n[ سوره الأحزاب ‹ 33 › : آيات 53 تا 54 
  ]\r\nيا أَيُّهَا الَّذِينَ آمَنُوا لا تَدْخُلُوا بُيُوتَ النَّبِيِّ إِلَّا أَنْ يُؤْذَنَ لَكُمْ إِلى طَعامٍ غَيْرَ ناظِرِينَ إِناه وَلكِنْ إِذا دُعِيتُمْ فَادْخُلُوا فَإِذا طَعِمْتُمْ فَانْتَشِرُوا وَلا مُسْتَأْنِسِينَ لِحَدِيثٍ إِنَّ ذلِكُمْ كانَ يُؤْذِي النَّبِيَّ فَيَسْتَحْيِي مِنْكُمْ وَاللَّه لا يَسْتَحْيِي مِنَ الْحَقِّ وَإِذا سَأَلْتُمُوهُنَّ مَتاعاً فَسْئَلُوهُنَّ مِنْ وَراءِ حِجابٍ ذلِكُمْ أَطْهَرُ لِقُلُوبِكُمْ وَقُلُوبِهِنَّ وَما كانَ لَكُمْ أَنْ تُؤْذُوا رَسُولَ اللَّه وَلا أَنْ تَنْكِحُوا أَزْواجَه مِنْ بَعْدِه أَبَداً إِنَّ ذلِكُمْ كانَ عِنْدَ اللَّه عَظِيماً ‹ 53 › إِنْ تُبْدُوا شَيْئاً أَوْ تُخْفُوه فَإِنَّ اللَّه كانَ بِكُلِّ شَيْءٍ عَلِيماً ‹ 54 ›\r\n","description":"","footnote":"","page_name":" 396 ","page_number":396},
  {"content":"\r\n\r\nترجمه :\r\n53 - اى كسانى كه ايمان آورده‌ايد ! در بيوت پيامبر داخل نشويد مگر به شما اجازه براى صرف غذا داده شود ( مشروط بر اينكه قبل از موعد نيائيد و ) در انتظار وقت غذا ننشينيد ، اما هنگامى كه دعوت شديد داخل شويد و وقتى غذا خورديد پراكنده شويد ، و ( بعد از صرف غذا ) به بحث و صحبت ننشينيد ، اين عمل پيامبر را ناراحت مىكرد ولى او از شما شرم مىكند ، اما خداوند از ( بيان ) حق شرم ندارد ، و هنگامى كه چيزى از وسائل زندگى ( به عنوان عاريت ) از آنها ( همسران پيامبر ) مىخواهيد از پشت پرده بخواهيد ، اين كار دلهاى شما و آنها را پاكتر مىدارد ، و شما حق نداريد رسول خدا را آزار دهيد و نه هرگز همسران او را بعد از او به همسرى خود در آوريد كه اين كار نزد خدا عظيم است ! 54 - اگر چيزى را آشكار كنيد يا پنهان داريد خداوند از همه چيز آگاه است .\r\n\r\nشان نزول :\r\nدر شان نزول اين آيه مفسران چنين آورده‌اند :\r\nهنگامى كه رسول خدا با « زينب بنت جحش » ازدواج كرد ، وليمه نسبتا مفصلى به مردم داد ( سابقا گفتيم اين احكام مفصل شايد بخاطر آن بوده است كه شكستن سنت جاهليت در زمينه تحريم « همسران مطلقه پسر خوانده » با قاطعيت هر چه بيشتر صورت گيرد ، و بازتاب گسترده اى در محيط داشته باشد ، و نيز اين سنت جاهلى كه ازدواج با « بيوه‌هاى بردگان آزاد شده » عيب و ننگ محسوب مىشد از ميان برود ) .\r\nانس كه خادم مخصوص پيامبر ص بود مىگويد : پيامبر ص به من دستور داد كه اصحابش را به غذا دعوت كنم ، من همه را دعوت كردم ، دسته دسته مىآمدند و غذا مىخوردند و از اطاق خارج مىشدند ، تا اينكه عرض كردم اى\r\n","description":"","footnote":"","page_name":" 397 ","page_number":397},
  {"content":"\r\nپيامبر خدا ! كسى باقى نمانده كه من او را دعوت نكرده باشم ، فرمود : اكنون كه چنين است سفره را جمع كنيد ، سفره را برداشتند و جمعيت پراكنده شدند ، اما سه نفر هم چنان در اطاق پيامبر ص ماندند و مشغول بحث و گفتگو بودند .\r\nهنگامى كه سخنان آنها به طول انجاميد پيامبر ص برخاست ، و من نيز همراه او برخاستم شايد آنها متوجه شوند و پى كار خود بروند ، پيامبر بيرون آمد تا به حجره عايشه رسيد بار ديگر برگشت من هم در خدمتش آمدم باز ديدم هم چنان نشسته‌اند آيه فوق نازل شد و دستورات لازم را در برخورد با اين مسائل به آنها تفهيم كرد ( 1 ) .\r\nو نيز از بعضى قرائن استفاده مىشود كه گاهى همسايگان و ساير مردم طبق معمول براى عاريت گرفتن اشيايى نزد بعضى از زنان پيامبر ص مىآمدند هر چند آنها طبق سادگى زندگى آن زمان كار خلافى مرتكب نمىشدند ولى براى حفظ حيثيت همسران پيامبر ص آيه فوق نازل شد و به مؤمنان دستور داد كه هر گاه مىخواهند چيزى از آنها بگيرند از پشت پرده بگيرند .\r\nدر روايت ديگرى آمده است كه بعضى از مخالفان پيامبر ص گفتند :\r\nچگونه پيامبر ص بعضى از زنان بيوه ما را به ازدواج خود در آورده به خدا سوگند هر گاه او چشم از جهان بپوشد ما با همسران او ازدواج خواهيم كرد ! ! آيه فوق نازل شد و ازدواج با زنان پيامبر ص را بعد از او به كلى ممنوع ساخت ، و به اين توطئه نيز پايان داد ( 2 ) .\r\n\r\nتفسير :\r\nباز روى سخن در اين آيه به مؤمنان است و بخشى ديگر از احكام اسلام\r\n\r\n","description":"","footnote":"\r\n( 1 ) « مجمع البيان » جلد 8 صفحه 366 ذيل آيه مورد بحث .\r\n( 2 ) همان مدرك صفحه 366 و 368 .\r\n","page_name":" 398 ","page_number":398},
  {"content":"\r\nمخصوصا آنچه مربوط به آداب معاشرت با پيامبر ص و خانواده نبوت بوده است ضمن جمله‌هاى كوتاه و گويا و صريح بيان مىكند .\r\nنخست مىگويد : « اى كسانى كه ايمان آورده‌ايد ! هرگز در اطاقهاى پيامبر سر زده داخل نشويد ، مگر اينكه براى صرف غذا به شما اجازه داده شود ، آن هم مشروط به اينكه به موقع وارد شويد ، نه اينكه از مدتى قبل بيائيد و در انتظار وقت غذا بنشينيد » ( * ( يا أَيُّهَا الَّذِينَ آمَنُوا لا تَدْخُلُوا بُيُوتَ النَّبِيِّ إِلَّا أَنْ يُؤْذَنَ لَكُمْ إِلى طَعامٍ غَيْرَ ناظِرِينَ إِناه ) * ) ( 1 ) و به اين ترتيب يكى از آداب مهم معاشرت را در آن محيطى كه اين آداب كمتر رعايت مىشد بيان مىكند ، گر چه سخن در باره خانه پيامبر ص است ، ولى مسلما اين حكم اختصاص به او ندارد ، در هيچ مورد بدون اجازه نبايد وارد خانه كسى شد ( چنان كه در سوره نور آيه 27 نيز آمده است ) حتى در حالات پيامبر ص مىخوانيم كه وقتى مىخواست وارد خانه دخترش فاطمه ع شود بيرون در مىايستاد و اجازه مىگرفت ، و يك روز « جابر بن عبد اللَّه » با او بود پس از آنكه براى خود اجازه گرفت براى « جابر » نيز اجازه گرفت ! ( 2 ) .\r\nبعلاوه به هنگامى كه دعوت به طعام مىشوند بايد وقت شناس باشند و مزاحمت بىموقع براى صاحبخانه فراهم نكنند .\r\nسپس به دومين حكم پرداخته مىگويد : « ولى هنگامى كه دعوت شديد وارد شويد ، و هنگامى كه غذا خورديد پراكنده شويد » ( * ( وَلكِنْ إِذا دُعِيتُمْ فَادْخُلُوا فَإِذا طَعِمْتُمْ فَانْتَشِرُوا ) * ) .\r\n\r\n","description":"","footnote":"\r\n( 1 ) « اناه » از ماده « انى يانى » به معنى فرا رسيدن وقت چيزى است و در اينجا به معنى آمادگى غذا براى تناول نمودن است .\r\n( 2 ) كافى جلد 5 صفحه 528 .\r\n","page_name":" 399 ","page_number":399},
  {"content":"\r\nاين حكم در حقيقت تاكيد و تكميلى بر حكم گذشته است ، نه بى موقع به خانه اى كه دعوت شده‌ايد وارد شويد ، و نه اجابت دعوت را ناديده بگيريد ، و نه پس از صرف غذا براى مدتى طولانى درنگ كنيد .\r\nبديهى است تخلف از اين امور موجب زحمت و دردسر براى ميزبان است و با اصول اخلاقى سازگار نيست .\r\nدر سومين حكم مىفرمايد : « پس از صرف غذا مجلس انس و گفتگو در خانه پيامبر ( و هيچ ميزبان ديگرى ) تشكيل ندهيد » ( و لا مستانسين لحديث ) .\r\nالبته ممكن است ميزبان خواهان چنين مجلس انسى باشد در اين صورت مستثناست ، سخن از جايى است كه تنها دعوت به صرف غذا شده ، نه تشكيل مجلس انس ، در چنين جايى بايد پس از صرف غذا مجلس را ترك گفت ، به خصوص اينكه خانه خانه اى همچون بيت پيامبر ص باشد كه كانون انجام بزرگترين رسالتهاى الهى است و بايد امور مزاحم ، وقت او را اشغال نكند .\r\nسپس علت اين حكم را چنين بيان مىكند : « اين كار پيامبر را آزار مىداد ، اما او از شما شرم مىكرد ، ولى خداوند از بيان حق شرم نمىكند و ابا ندارد » ( * ( إِنَّ ذلِكُمْ كانَ يُؤْذِي النَّبِيَّ فَيَسْتَحْيِي مِنْكُمْ وَاللَّه لا يَسْتَحْيِي مِنَ الْحَقِّ ) * ) .\r\nالبته پيامبر خدا نيز از بيان حق در مواردى كه جنبه شخصى و خصوصى نداشت هيچ ابا نمىكرد ولى بيان حق اشخاص از ناحيه خودشان زيبا نيست اما از ناحيه كسان ديگر جالب و زيباست ، و مورد آيه نيز از اين قبيل است ، اصول اخلاقى ايجاب مىكرد پيامبر ص به دفاع از خود نپردازد ، بلكه خداوند به دفاع از او پردازد .\r\n","description":"","footnote":"","page_name":" 400 ","page_number":400},
  {"content":"\r\nسپس چهارمين حكم را در زمينه « حجاب » چنين بيان مىدارد : « هنگامى كه چيزى از متاع و وسائل زندگى از همسران پيامبر ص بخواهيد از پشت حجاب ( پرده ) بخواهيد » ( * ( وَإِذا سَأَلْتُمُوهُنَّ مَتاعاً فَسْئَلُوهُنَّ مِنْ وَراءِ حِجابٍ ) * ) .\r\nگفتيم اين امر در ميان اعراب و بسيارى مردم ديگر معمول بوده و هست كه به هنگام نياز به بعضى از وسائل زندگى موقتا از همسايه به عاريت مىگيرند ، خانه پيامبر ص نيز از اين قانون مستثنا نبوده ، و گاه و بيگاه مىآمدند و چيزى از همسران پيامبر ص به عاريت مىخواستند ، روشن است قرار گرفتن همسران پيامبر در معرض ديد مردم ( هر چند با حجاب اسلامى باشد ) كار خوبى نبود لذا دستور داده شده كه از پشت پرده يا پشت در بگيرند .\r\nنكته اى كه در اينجا بايد مورد توجه قرار گيرد اين است كه منظور از « حجاب » در اين آيه پوشش زنان نيست ، بلكه حكمى اضافه بر آن است كه مخصوص همسران پيامبر ص بوده و آن اينكه مردم موظف بودند به خاطر شرائط خاص همسران پيامبر ص هر گاه مىخواهند چيزى از آنان بگيرند از پشت پرده باشد ، و آنها حتى با پوشش اسلامى در برابر مردم در اين گونه موارد ظاهر نشوند ، البته اين حكم در باره زنان ديگر وارد نشده ، و در آنها تنها رعايت پوشش كافى است .\r\nشاهد اين سخن آنكه كلمه « حجاب » هر چند در استعمالهاى روزمره به معنى پوشش زن به كار مىرود ، ولى در لغت چنين مفهومى را ندارد ، و نه در تعبيرات فقهاى ما .\r\n« حجاب » در لغت به معنى چيزى است كه در ميان دو شىء حائل مىشود ( 1 ) به همين جهت پرده اى كه در ميان امعاء و قلب و ريه كشيده شده « حجاب حاجز » ناميده شده .\r\n\r\n","description":"","footnote":"\r\n( 1 ) « لسان العرب » ماده « حجب » .\r\n","page_name":" 401 ","page_number":401},
  {"content":"\r\nدر قرآن مجيد نيز اين كلمه همه جا به معنى پرده يا حائل به كار رفته است ، مانند آيه 45 سوره اسراء جَعَلْنا بَيْنَكَ وَبَيْنَ الَّذِينَ لا يُؤْمِنُونَ بِالآخِرَةِ حِجاباً مَسْتُوراً : « ما در ميان تو و كسانى كه ايمان به آخرت نمىآورند پرده پوشيده اى قرار داديم » .\r\nدر آيه 32 سوره ص نيز مىخوانيم : حَتَّى تَوارَتْ بِالْحِجابِ : « تا موقعى كه خورشيد در پشت پرده افق پنهان شد » .\r\nو در آيه 51 سوره شورى آمده است : وَما كانَ لِبَشَرٍ أَنْ يُكَلِّمَه اللَّه إِلَّا وَحْياً أَوْ مِنْ وَراءِ حِجابٍ : « براى هيچ انسانى ممكن نيست كه خداوند با او سخن بگويد مگر از طريق وحى يا از پشت پرده ( غيب ) » .\r\nدر كلمات فقها از قديمترين ايام تا كنون نيز در مورد پوشش زنان معمولا كلمه « ستر » به كار رفته ، و در روايات اسلامى نيز همين تعبير يا شبيه آن وارد شده است ، و به كار رفتن كلمه « حجاب » در پوشش زنان اصطلاحى است كه بيشتر در عصر ما پيدا شده و اگر در تواريخ و روايات پيدا شود بسيار كم است .\r\nگواه ديگر اينكه در حديثى از « انس بن مالك » خادم مخصوص پيامبر ص مىخوانيم كه مىگويد : من از همه آگاهتر به اين آيه حجابم ، هنگامى كه زينب با پيامبر ص ازدواج كرد و با او در خانه بود غذايى درست فرمود و مردم را دعوت به ميهمانى نمود ، اما جمعى پس از صرف غذا هم چنان نشسته بودند و سخن مىگفتند ، در اين هنگام آيه * ( يا أَيُّهَا الَّذِينَ آمَنُوا لا تَدْخُلُوا بُيُوتَ النَّبِيِّ ) * - تا - * ( مِنْ وَراءِ حِجابٍ ) * نازل شد ، در اين هنگام پرده اى افكنده شد و جمعيت برخاستند ( 1 ) .\r\nدر روايت ديگرى مىخوانيم كه « انس » مىگويد : ارخى الستر بينى و بينه : « پيامبر ص پرده را ميان من و خود افكند و جمعيت هنگامى كه\r\n\r\n","description":"","footnote":"\r\n( 1 ) صحيح بخارى جلد 6 صفحه 149 .\r\n","page_name":" 402 ","page_number":402},
  {"content":"\r\nچنين ديدند برخاستند و متفرق شدند ( 1 ) .\r\nبنا بر اين اسلام به زنان مسلمان دستور پرده نشينى نداده ، و تعبير « پردگيان » در مورد زنان و تعبيراتى شبيه به اين جنبه اسلامى ندارد ، آنچه در باره زن مسلمان لازم است داشتن همان پوشش اسلامى است ، ولى زنان پيامبر ص به خاطر وجود دشمنان فراوان و عيبجويان مغرض چون ممكن بود در معرض تهمتها قرار گيرند و دستاويزى به دست سياه دلان بيفتد اين دستور خاص به آنها داده شد و يا به تعبير ديگر به مردم داده شده كه به هنگام تقاضاى چيزى از آنها با آنها از پشت پرده تقاضاى خود را مطرح كنند .\r\nمخصوصا تعبير به « وراء » ( پشت ) گواه اين معنى است .\r\nلذا قرآن بعد از اين دستور فلسفه آن را چنين بيان مىفرمايد : « اين براى پاكى دلهاى شما و آنان بهتر است » ( * ( ذلِكُمْ أَطْهَرُ لِقُلُوبِكُمْ وَقُلُوبِهِنَّ ) * ) .\r\nگر چه اين نوع تعليل با حكم استحبابى منافات ندارد ولى ظهور امر در جمله « فاسئلوهن » در وجوب متزلزل نمىشود چرا كه اين نوع تعليل در موارد احكام واجب ديگر نيز احيانا آمده است .\r\nپنجمين حكم را به اين صورت بيان مىفرمايد : « شما حق نداريد رسول خدا را آزار دهيد » ( * ( وَما كانَ لَكُمْ أَنْ تُؤْذُوا رَسُولَ اللَّه ) * ) .\r\nگر چه عمل ايذايى در خود اين آيه منعكس است و آن بيموقع به خانه پيامبر رفتن و پس از صرف غذا نشستن و مزاحم شدن ، و در روايات شان نزول نيز آمده كه بعضى از كوردلان سوگند ياد كرده بودند كه بعد از پيامبر ص با همسران او ازدواج كنند ، اين سخن نيز ايذاء ديگرى بود ، ولى به هر حال مفهوم آيه عام است و هر گونه اذيت و آزار را شامل مىشود .\r\n\r\n","description":"","footnote":"\r\n( 1 ) صحيح بخارى جلد 6 صفحه 149 .\r\n","page_name":" 403 ","page_number":403},
  {"content":"\r\nسرانجام ششمين و آخرين حكم را در زمينه حرمت ازدواج با همسران پيامبر بعد از او چنين بيان مىكند : « شما هرگز حق نداريد كه همسران او را بعد از او به همسرى خويش در آوريد كه اين كار در نزد خدا عظيم است » ( * ( وَلا أَنْ تَنْكِحُوا أَزْواجَه مِنْ بَعْدِه أَبَداً إِنَّ ذلِكُمْ كانَ عِنْدَ اللَّه عَظِيماً ) * ) .\r\nدر اينجا سؤالى پيش مىآيد كه چگونه خداوند همسران پيامبر ص را كه بعضى به هنگام وفات او نسبتا جوان بودند از حق انتخاب همسر محروم ساخته است ؟\r\nپاسخ اين سؤال با توجه به فلسفه اين تحريم روشن است .\r\nزيرا اولا چنان كه از شان نزول آيه دانستيم ، بعضى به عنوان انتقامجويى و توهين به ساحت مقدس پيامبر ص چنين تصميمى را گرفته بودند و از اين راه مىخواستند ضربه اى بر حيثيت آن حضرت وارد كنند .\r\nثانيا اگر اين مساله مجاز بود جمعى به عنوان اينكه همسر پيامبر ص را بعد از او در اختيار خود گرفته‌اند ممكن بود اين كار را وسيله سوء استفاده قرار دهند ، و به اين بهانه موقعيت اجتماعى براى خويش دست و پا كنند ، و يا به عنوان اينكه آگاهى خاص از درون خانه پيامبر ص و تعليمات و مكتب او دارند به تحريف اسلام پردازند ، و يا منافقين مطالبى را از اين طريق در ميان مردم نشر دهند كه مخالف مقام پيامبر باشد ( دقت كنيد ) .\r\nاين خطر هنگامى ملموستر مىشود كه بدانيم گروهى خود را براى اين كار آماده ساخته بودند بعضى آن را به زبان آورده و بعضى شايد تنها در دل داشتند .\r\nاز جمله كسانى را كه بعضى از مفسران اهل سنت در اينجا نام برده‌اند طلحه است » .\r\n\r\n","description":"","footnote":"\r\n( 1 ) تفسير قرطبى جلد 8 صفحه 5310 .\r\n","page_name":" 404 ","page_number":404},
  {"content":"\r\nخداوندى كه بر اسرار نهان و آشكار آگاه است براى بر هم زدن اين توطئه زشت يك حكم قاطع صادر فرمود و جلو اين امور را به كلى گرفت ، و براى تحكيم پايه‌هاى آن به همسران پيامبر ص لقب ام المؤمنين داد تا بدانند ازدواج با آنها همچون ازدواج با مادر خويش است ! با توجه به آنچه گفته شد روشن مىشود كه چرا همسران پيامبر ص لازم بود از اين محروميت استقبال كنند ؟\r\nدر طول زندگى انسان گاه مسائل مهمى مطرح مىشود كه به خاطر آنها بايد فداكارى و از خودگذشتگى نشان داد ، و از بعضى از حقوق حقه خود چشم پوشيد ، به خصوص اينكه هميشه افتخارات بزرگ مسئوليتهاى سنگينى نيز همراه دارد ، بدون شك همسران پيامبر ص افتخار عظيمى از طريق ازدواجشان با پيامبر ص كسب كردند ، داشتن چنين افتخارى نياز به چنين فداكارى هم دارد .\r\nبه همين دليل زنان پيامبر ص بعد از او در ميان امت اسلامى بسيار محترم مىزيستند ، و از وضع خود بسيار راضى و خشنود بودند ، و آن محروميت را در برابر اين افتخارات ناچيز مىشمردند .\r\nدومين آيه مورد بحث به مردم شديدا هشدار داده ، مىگويد : اگر چيزى را آشكار كنيد يا پنهان داريد خداوند از همه امور آگاه است « ( * ( إِنْ تُبْدُوا شَيْئاً أَوْ تُخْفُوه فَإِنَّ اللَّه كانَ بِكُلِّ شَيْءٍ عَلِيماً ) * ) .\r\nگمان نكنيد خدا از برنامه‌هاى ايذايى شما نسبت به پيامبرش با خبر نيست ، چه آنها كه بر زبان جارى كردند و چه آنها كه در دل تصميم داشتند همه را به خوبى مىداند ، و با هر كس متناسب كار و نيتش رفتار مىكند .\r\n","description":"","footnote":"","page_name":" 405 ","page_number":405},
  {"content":"\r\n\r\nنكته‌ها :\r\nبه تناسب بحثى كه در آيات فوق در مورد وظائف مسلمانان به هنگام دعوت به ميهمانى پيامبر آمده بود . مناسب است گوشه اى از تعليمات اسلام را در ارتباط با اصل مساله « ميهماندارى و حق ميهمان و وظائف ميزبان » بياوريم :\r\n\r\n1 - ميهماننوازى -\r\nاسلام اهميت خاصى براى مساله ميهماننوازى قائل شده تا آنجا كه در حديثى از پيغمبر گرامى اسلام ص مىخوانيم : الضيف دليل الجنة : « ميهمان راهنماى راه بهشت است » ! ( 1 ) .\r\nاهميت و احترام ميهمان به اندازه اى است كه در اسلام به عنوان يك هديه آسمانى تلقى شده ، رسول خدا مىفرمايد :\r\nاذا اراد اللَّه بقوم خيرا اهدى اليهم هدية ، قالوا : و ما تلك الهدية ؟ قال : الضيف ، ينزل برزقه ، و يرتحل بذنوب اهل البيت :\r\n« هنگامى كه خداوند اراده كند نسبت به جمعيتى نيكى نمايد هديه گرانبهايى براى آنها مىفرستد ، عرض كردند اى پيامبر خدا ! چه هديه اى ؟\r\nفرمود : ميهمان ، با روزى خويش وارد مىشود ، و گناهان خانواده را با خود مىبرد « ( و بخشوده مىشوند ) ( 2 ) .\r\nجالب اينكه كسى نزد پيامبر ص عرض كرد : پدر و مادرم فداى تو باد ، برنامه من اين است كه وضو را به طور كامل انجام مىدهم نماز را بر پا مىدارم ، زكات را به موقع مىپردازم ، و از ميهمان با آغوش باز و به خاطر خدا پذيرايى مىكنم .\r\nفرمود :\r\nبخ ! بخ ! بخ ! ما لجهنم عليك سبيل ! ان اللَّه قد برأك من الشح ان كنت كذلك :\r\n« آفرين ، آفرين ، آفرين بر تو باد ! جهنم راهى به سوى تو ندارد ، اگر چنين باشى خداوند تو را از هر گونه بخل پاك ساخته است » ! در اين زمينه سخن بسيار است اما براى اختصار به همين مقدار قناعت\r\n\r\n","description":"","footnote":"\r\n( 1 ) « بحار الانوار » جلد 75 صفحه 460 ( حديث 14 ) باب 93 .\r\n( 2 ) همان مدرك .\r\n","page_name":" 406 ","page_number":406},
  {"content":"\r\nمىكنيم .\r\n\r\n2 - رعايت سادگى در پذيرايى -\r\nبا تمام اهميتى كه ميهمان دارد پذيرائيهاى پر تكلف و پر زرق و برق از نظر اسلام نه تنها كار خوبى نيست ، بلكه رسما از آن نهى شده است ، اسلام توصيه مىكند كه پذيرائيها ساده باشد ، و يك خط جالب عادلانه در ميان ميهمان و ميزبان ترسيم كرده است و آن اينكه :\r\n« ميزبان از آنچه دارد مضايقه نكند ، و ميهمان نيز بيش از آن را انتظار نداشته باشد » ! امام صادق ع مىفرمايد :\r\nالمؤمن لا يحتشم من اخيه ، و ما ادرى ايهما اعجب ؟ الذى يكلف اخاه اذا دخل عليه ان يتكلف له ؟ او المتكلف لاخيه ؟ :\r\n« افراد با ايمان از برادر مؤمن خود رودرواسى ندارند ، و من نمىدانم كداميك از اين دو عجيبتر است ؟ كسى كه به هنگام ورود بر برادر خود او را به تكلف مىافكند ؟ و يا كسى كه شخصا به سراغ تكلف براى ميهمان مىرود » ؟ ( 1 ) .\r\n« سلمان فارسى » از پيغمبر گرامى اسلام ص چنين نقل مىكند كه فرمود :\r\nان لا نتكلف للضيف ما ليس عندنا ، و ان نقدم اليه ما حضرنا :\r\n« براى ميهمان نسبت به آنچه نداريم تكلف نكنيم ، و آنچه موجود است مضايقه ننمائيم ( 2 ) .\r\n\r\n3 - حق ميهمان -\r\nگفتيم ميهمان از نظر اسلام يك هديه آسمانى ، و فرستاده و رسول خداست ، و بايد او را همچون جان گرامى داشت و نهايت احترام را در باره او انجام داد ، تا آنجا كه امير مؤمنان على ع از پيغمبر اكرم ص نقل مىكند كه فرمود :\r\nمن حق الضيف ان تمشى معه فتخرجه من حريمك الى البر :\r\n« از\r\n\r\n","description":"","footnote":"\r\n( 1 ) « بحار الانوار » جلد 75 صفحه 453 .\r\n( 2 ) « محجة البيضاء » جلد 3 صفحه 29 ( باب ثالث ) .\r\n","page_name":" 407 ","page_number":407},
  {"content":"\r\nحقوق ميهمان آنست كه او را تا در خانه بدرقه كنى « ( 1 ) .\r\nو تا آنجا كه به تكلف نيانجامد بايد وسايل آسايش و راحتى او را فراهم كرد ، تا آنجا كه در حديثى داريم يكى از حقوق ميهمان اين است كه حتى خلال را براى او فراهم سازند\r\n« قال رسول اللَّه ( ص ) : ان من حق الضيف ان يعدله الخلال » !\r\n( 2 ) .\r\nگاه مىشود ميهمانها افرادى كمرو و خجالتى هستند و به همين دليل دستور داده شده است كه از آنها در باره غذا خوردن سؤال نكنند ، بلكه سفره غذا را آماده سازند ، اگر مايل بود بخورد ، چنان كه امام صادق ع مىفرمايد :\r\nلا تقل لاخيك اذا دخل عليك اكلت اليوم شيئا ؟ و لكن قرب اليه ما عندك ، فان الجواد كل الجواد من بذل ما عنده :\r\n« هنگامى كه برادرت بر تو وارد شود از او سؤال نكن آيا امروز غذا خورده اى يا نه ؟ آنچه دارى براى او حاضر كن ، چرا كه سخاوتمند واقعى كسى است كه از بذل آنچه حاضر دارد مضايقه نكند » ( 3 ) .\r\nاز جمله وظايف ميزبان در پيشگاه خدا اين است كه غذايى را كه آماده ساخته است تحقير نكند چرا كه نعمت خدا هر چه باشد عزيز و محترم است ، ولى در ميان مترفين و ارباب تكلف معمول است كه هر قدر سفره را رنگين كنند مىگويند :\r\nچيز ناقابلى بيش نيست و لايق مقام شما نمىباشد ! همانگونه كه ميهمان نيز وظيفه دارد آن را كوچك نشمرد .\r\nدر حديثى از امام صادق ع مىخوانيم :\r\nهلك امرؤ احتقر لاخيه ما يحضره و هلك امرؤ احتقر من اخيه ما قدم اليه :\r\n« ميزبانى كه آنچه را براى برادرش آماده ساخته كوچك بشمرد هلاك ( و گمراه ) شده است ، همچنين ميهمانى كه آنچه را كه نزد او حاضر كرده‌اند كوچك بشمرد گمراه است » ! ( 4 ) .\r\n\r\n","description":"","footnote":"\r\n( 1 ) بحار الانوار جلد 75 صفحه 451 .\r\n( 2 و 3 ) بحار الانوار جلد 75 صفحه 455 .\r\n( 4 ) محجة البيضاء جلد 3 صفحه 30 .\r\n","page_name":" 408 ","page_number":408},
  {"content":"\r\nاسلام به قدرى در گرامى داشتن ميهمان مو شكاف است كه مىگويد به هنگامى كه ميهمان وارد مىشود به او كمك كنيد اما براى رفتن از منزل به او كمك نكنيد مبادا تصور شود مايل به رفتن او هستيد « ! ( 1 ) .\r\n\r\n4 - وظايف ميهمان -\r\nهميشه مسئوليتها جنبه متقابل دارد يعنى همانگونه كه ميزبان وظايف مهمى در برابر ميهمان دارد در جهت مقابل نيز ميهمان وظايف قابل ملاحظه دارد .\r\nعلاوه بر آنچه در احاديث بالا ذكر شد ميهمان موظف است آنچه را صاحبخانه در مورد منزلش پيشنهاد مىكند انجام دهد ، فى المثل هر جا را براى نشستن پيشنهاد مىكند بپذيرد .\r\nامام صادق مىفرمايد :\r\nاذا دخل احدكم على اخيه فى رحله فليقعد حيث يا مر صاحب الرحل ، فان صاحب الرحل اعرف بعورة بيته من الداخل عليه :\r\n« هنگامى كه يكى از شما وارد منزلگاه برادر مسلمانش مىشود هر جا به او پيشنهاد مىكند بنشيند ، چرا كه صاحب منزل به وضع منزل خود و آن قسمتهايى كه نبايد آشكار گردد آشناتر است » ( 2 ) .\r\nكوتاه سخن اينكه مساله ميهماننوازى و آداب ميهمان دارى و وظايف و خصوصيات هر كدام بحث گسترده اى را در آداب معاشرت اسلامى به خود اختصاص داده ، كسانى كه توضيح بيشترى در اين زمينه مىخواهند به بحار الانوار بابهاى 88 تا 94 از ابواب كتاب العشره از جلد 17 ، و كتاب محجة البيضاء جلد 3 باب چهارم « فضيلة الضيافة » مراجعه كنند .\r\nاما با نهايت تاسف در عصر ما كه عصر غلبه ماديگرى بر جهان است اين\r\n\r\n","description":"","footnote":"\r\n( 1 ) « بحار الانوار » جلد 75 صفحه 455 ( حديث 27 ) .\r\n( 2 ) « بحار الانوار » جلد 75 صفحه 451 .\r\n","page_name":" 409 ","page_number":409},
  {"content":"\r\nسنت قديمى انسانى چنان محدود شده كه در بعضى از جوامع غربى تقريبا برچيده شده است ، و شنيده‌ايم هنگامى كه بعضى از آنها به كشورهاى اسلامى مىآيند و گستردگى ميهمان دارى و ميهماننوازى را كه هنوز در خانواده‌هاى اصيل اين مرز و بوم به صورت گرم و مملو از عواطف برقرار است مىبينند ، شگفتزده مىشوند كه چگونه ممكن است افرادى بهترين وسائل موجود خانه و با ارزشترين غذاهاى خود را براى پذيرايى مهمانهايى كه گاهى با آنها ارتباط كمى دارند ، و شايد تنها در يك سفر كوتاه آشنا شده‌اند بگذارند ؟ ! .\r\nولى توجه به احاديث اسلامى كه گوشه اى از آن در بالا آمد دليل اين ايثار و فداكارى را روشن مىسازد و محاسبات معنوى را در اين رابطه مشخص مىكند ، محاسباتى كه براى ماده پرستان فرهنگ نامفهومى است .\r\n","description":"","footnote":"","page_name":" 410 ","page_number":410},
  {"content":"\r\n\r\n[ سوره الأحزاب ‹ 33 › : آيه 55 
  ]\r\nلا جُناحَ عَلَيْهِنَّ فِي آبائِهِنَّ وَلا أَبْنائِهِنَّ وَلا إِخْوانِهِنَّ وَلا أَبْناءِ إِخْوانِهِنَّ وَلا أَبْناءِ أَخَواتِهِنَّ وَلا نِسائِهِنَّ وَلا ما مَلَكَتْ أَيْمانُهُنَّ وَاتَّقِينَ اللَّه إِنَّ اللَّه كانَ عَلى كُلِّ شَيْءٍ شَهِيداً ‹ 55 ›\r\n\r\nترجمه :\r\n55 - بر آنها ( همسران پيامبر ) گناهى نيست كه با پدران ، و فرزندان ، و برادران ، و فرزندان برادران ، و فرزندان خواهران خود ، و زنان مسلمان و بردگان خويش ( بدون حجاب و پرده تماس بگيرند ) و تقواى الهى را پيشه كنيد كه خداوند بر هر چيزى آگاه است .\r\n\r\nشان نزول :\r\nبعضى از مفسران چنين نقل كرده كه بعد از نزول آيه حجاب ( آيه گذشته ) پدران و فرزندان و بستگان همسران پيامبر ص خدمتش عرض كردند اى رسول خدا ! ما نيز با آنها از پشت پرده سخن گوئيم ؟ آيه فوق نازل شد و به آنها پاسخ گفت كه اين حكم شامل شما نمىشود .\r\n\r\nتفسير : مواردى كه از اين قانون حجاب مستثنى است\r\nاز آنجا كه در آيه گذشته حكم مطلقى در باره حجاب در مورد همسران پيامبر ص آمده بود و اطلاق اين حكم اين توهم را به وجود مىآورد كه محارم\r\n","description":"","footnote":"","page_name":" 411 ","page_number":411},
  {"content":"\r\nآنها نيز موظف به اجراى آن هستند و تنها از پشت پرده بايد با آنها تماس بگيرند ، آيه فوق نازل شد و حكم اين مساله را شرح داد .\r\nمىفرمايد : « بر همسران پيامبر گناهى نيست كه با پدران ، فرزندان ، برادران ، فرزندان برادران ، فرزندان خواهران خود ، و زنان مسلمان ، و بردگان خود بدون حجاب تماس داشته باشند » ( * ( لا جُناحَ عَلَيْهِنَّ فِي آبائِهِنَّ وَلا - أَبْنائِهِنَّ وَلا إِخْوانِهِنَّ وَلا أَبْناءِ إِخْوانِهِنَّ وَلا أَبْناءِ أَخَواتِهِنَّ وَلا نِسائِهِنَّ وَلا ما مَلَكَتْ أَيْمانُهُنَّ ) * ) .\r\nو به تعبير ديگر محارم آنها كه منحصر در اين شش گروهند مستثنى مىباشد ، و اگر گفته شود افراد ديگرى نيز جزء محارم هستند كه در اين شش گروه نامى از آنها به ميان نيامده مانند عموها و دائيها در پاسخ بايد گفت :\r\nاز آنجا كه قرآن فصاحت و بلاغت را در عاليترين شكلش رعايت مىكند و يكى از اصول فصاحت اين است كه هيچ كلمه اضافى در سخن نباشد لذا در اينجا از ذكر « عموها » و « دائيها » خوددارى كرده ، چرا كه با ذكر فرزندان برادر ، و فرزندان خواهر ، محرميت عموها و دائيها روشن مىشود ، زيرا محرميت همواره دو جانبه است ، همانگونه كه فرزند برادر نسبت به انسان محرم است ، او هم نسبت به فرزند برادرش محرم خواهد بود ( و مىدانيم چنين زنى عمه محسوب مىشود ) و نيز همانگونه كه فرزند خواهر بر او محرم است او نيز به فرزند خواهر محرم مىباشد ( و مىدانيم چنين زنى خاله حساب مىشود ) .\r\nهنگامى كه عمه و خاله نسبت به پسر برادر و پسر خواهر محرم باشد عمو و دايى نيز نسبت به دختر برادر و دختر خواهر محرم خواهد بود ( چرا كه ميان « عمو » و « عمه » ، و نيز « دايى » و « خاله » هيچ تفاوتى نيست ) و اين يكى از ريزه كاريهاى قرآن است ( دقت كنيد ) .\r\nدر اينجا سؤال ديگرى مطرح مىشود كه « پدر شوهر » و « پسر شوهر » نيز جزء محارم زن محسوب مىشود ، چرا ذكرى از اينها در اينجا به ميان نيامده ؟ در\r\n","description":"","footnote":"","page_name":" 412 ","page_number":412},
  {"content":"\r\nحالى كه در آيه 31 سوره « نور » آنها نيز به عنوان محارم مطرح شده‌اند .\r\nپاسخ اين سؤال نيز روشن است ، زيرا در اين آيه منحصرا سخن از حكم همسران پيامبر ص در ميان است ، و مىدانيم پيغمبر ص در زمان نزول اين آيات نه پدرش در حيات بود ، و نه اجدادش و نه فرزند پسرى داشت ( باز هم دقت كنيد ) ( 1 ) .\r\nعدم ذكر برادران و خواهران « رضاعى » و مانند آن نيز به خاطر آنست كه آنها در حكم برادر و خواهر و ساير محارم محسوب مىشوند و نياز به ذكر مستقل ندارند .\r\nو در پايان آيه لحن سخن را از « غائب » به « خطاب » تغيير داده ، همسران پيامبر ص را مخاطب ساخته مىگويد : « تقوا را پيشه كنيد كه خداوند بر هر چيزى آگاه است » ، و هيچ چيز بر او مخفى و پنهان نيست ( * ( وَاتَّقِينَ اللَّه إِنَّ اللَّه كانَ عَلى كُلِّ شَيْءٍ شَهِيداً ) * ) .\r\nچه اينكه حجاب و پرده ، و مانند اينها همه وسائلى براى حفظ از گناه بيش نيست ، ريشه اصلى همان تقوا است كه اگر نباشد حتى اين وسائل نيز سودى نخواهد بخشيد .\r\nذكر اين نكته نيز در اينجا لازم به نظر مىرسد كه « نسائهن » ( زنان آنها ) اشاره به زنان هم كيش و مسلمان است ، زيرا همانگونه كه در تفسير سوره « نور » گفتيم براى زنان مسلمان شايسته نيست كه در برابر زنان غير مسلمان\r\n\r\n","description":"","footnote":"\r\n( 1 ) مورخان براى پيامبر اسلام ( ص ) سه پسر ذكر كرده‌اند : « قاسم » و « عبد اللَّه » ( ملقب به طيب و طاهر ) كه از « خديجه » بودند ، و هر دو در طفوليت در مكه بدرود حيات گفتند ، و « ابراهيم » كه در سال هشتم هجرت متولد گرديد و بيش از 18 يا 16 ماه زندگى نكرد ، و به هر حال هيچكدام به هنگام نزول سوره احزاب وجود نداشتند و ابراهيم هم بعد از اين ماجرا متولد شد و در طفوليت چشم از جهان بر بست ( به اسد الغابه و ساير كتب تاريخ و رجال مراجعه شود ) .\r\n","page_name":" 413 ","page_number":413},
  {"content":"\r\nبدون پوشش باشند ، چرا كه آنها ممكن است مطالب را براى شوهرانشان توصيف كنند ( 1 ) .\r\nو اما جمله أَوْ ما مَلَكَتْ أَيْمانُهُنَّ همانگونه كه در تفسير سوره « نور » نيز گفتيم مفهوم وسيعى دارد هم كنيزان را شامل مىشود و هم غلامان را ، اما طبق بعضى از روايات اسلامى اختصاص به كنيزان دارد ، و بنا بر اين ذكر آنها بعد از ذكر زنان به طور كلى ممكن است از اين نظر باشد كه كنيزان غير مسلمان را نيز شامل مىشود ( دقت كنيد ) .\r\n\r\n","description":"","footnote":"\r\n( 1 ) به جلد 14 تفسير نمونه صفحه 451 مراجعه شود .\r\n","page_name":" 414 ","page_number":414},
  {"content":"\r\n\r\n[ سوره الأحزاب ‹ 33 › : آيات 56 تا 58 
  ]\r\nإِنَّ اللَّه وَمَلائِكَتَه يُصَلُّونَ عَلَى النَّبِيِّ يا أَيُّهَا الَّذِينَ آمَنُوا صَلُّوا عَلَيْه وَسَلِّمُوا تَسْلِيماً ‹ 56 › إِنَّ الَّذِينَ يُؤْذُونَ اللَّه وَرَسُولَه لَعَنَهُمُ اللَّه فِي الدُّنْيا وَالآخِرَةِ وَأَعَدَّ لَهُمْ عَذاباً مُهِيناً ‹ 57 › وَالَّذِينَ يُؤْذُونَ الْمُؤْمِنِينَ وَالْمُؤْمِناتِ بِغَيْرِ مَا اكْتَسَبُوا فَقَدِ احْتَمَلُوا بُهْتاناً وَإِثْماً مُبِيناً ‹ 58 ›\r\n\r\nترجمه :\r\n56 - خداوند و فرشتگانش بر پيامبر درود مىفرستند ، اى كسانى كه ايمان آورده‌ايد بر او درود فرستيد و سلام گوئيد و تسليم فرمانش باشيد .\r\n57 - آنها كه خدا و پيامبرش را ايذاء مىكنند خداوند آنها را از رحمت خود در دنيا و آخرت دور مىسازد ، و براى آنان عذاب خوار كننده اى آماده كرده است .\r\n58 - و آنها كه مردان و زنان با ايمان را به خاطر كارى كه انجام نداده‌اند آزار مىدهند متحمل بهتان و گناه آشكارى شده‌اند .\r\nتفسير : ( 1 )\r\n\r\nسلام و درود بر پيامبر ( ص )\r\nبه دنبال بحثهايى كه در آيات گذشته پيرامون حفظ حرمت پيامبر ص و عدم ايذاء او آمده در آيات مورد بحث نخست سخن از علاقه خاص خداوند\r\n\r\n","description":"","footnote":"\r\n( 1 ) جالب اينكه شروع به اين آيات در شب ميلاد پيامبر ( ص ) در ماه ربيع الاول سال هزار و چهار صد و چهار هجرى قمرى اتفاق افتاد .\r\n","page_name":" 415 ","page_number":415},
  {"content":"\r\nو فرشتگان نسبت به پيامبر ص مىگويد ، و بعد در اين زمينه دستور به مؤمنان مىدهد ، و سپس عواقب دردناك و شوم آزار دهندگان پيامبر ص را مطرح مىسازد ، و در آخرين مرحله گناه بزرگ كسانى را كه از طريق تهمت مؤمنان را ايذاء كنند بازگو مىكند .\r\nنخست مىفرمايد : « خداوند و فرشتگانش بر پيامبر رحمت و درود مىفرستند » ( * ( إِنَّ اللَّه وَمَلائِكَتَه يُصَلُّونَ عَلَى النَّبِيِّ ) * ) .\r\nمقام پيامبر ص آن قدر و الا است كه آفريدگار عالم هستى و تمام فرشتگانى كه تدبير اين جهان به فرمان حق بر عهده آنها گذارده شده است بر او درود مىفرستند ، اكنون كه چنين است شما نيز با اين پيام جهان هستى هماهنگ شويد ، « اى كسانى كه ايمان آورده‌ايد بر او درود بفرستيد و سلام بگوئيد و در برابر فرمان او تسليم باشيد » ( * ( يا أَيُّهَا الَّذِينَ آمَنُوا صَلُّوا عَلَيْه وَسَلِّمُوا تَسْلِيماً ) * ) .\r\nاو يك گوهر گرانقدر عالم آفرينش است ، و اگر به لطف الهى در دسترس شما قرار گرفته مبادا ارزانش بشمريد ، مبادا ارج و مقام او را در پيشگاه پروردگار و در نزد فرشتگان همه آسمانها فراموش كنيد ، او يك انسان است و از ميان شما برخاسته ولى نه يك انسان عادى ، كسى است كه يك جهان در وجودش خلاصه شده است .\r\nدر اينجا به نكاتى بايد توجه كرد :\r\n1 - « صلات » و « صلوات » كه جمع آن است هر گاه به خدا نسبت داده شود به معنى فرستادن رحمت است ، و هر گاه به فرشتگان و مؤمنان منسوب گردد به معنى طلب رحمت مىباشد ( 1 ) .\r\n2 - تعبير به « يصلون » به صورت فعل مضارع دليل بر استمرار است يعنى پيوسته خداوند و فرشتگان رحمت و درود بر او مىفرستند ، رحمت و درودى\r\n\r\n","description":"","footnote":"\r\n( 1 ) « راغب » در « مفردات » همين معنى را به عبارت ديگرى آورده است .\r\n","page_name":" 416 ","page_number":416},
  {"content":"\r\nپيوسته و جاودانى .\r\n3 - در اينكه ميان « صلوا » و « سلموا » چه فرقى است ؟ مفسران بحثهاى مختلفى دارند ، آنچه مناسبتر با ريشه لغوى اين دو كلمه ، و ظاهر آيه قرآن به نظر مىرسد اين است كه : « صلوا » امر به طلب رحمت و درود فرستادن بر پيامبر است ، اما « سلموا » يا به معنى تسليم در برابر فرمانهاى پيامبر گرامى اسلام است چنان كه در آيه 65 سوره نساء آمده ، ثُمَّ لا يَجِدُوا فِي أَنْفُسِهِمْ حَرَجاً مِمَّا قَضَيْتَ وَيُسَلِّمُوا تَسْلِيماً : « مؤمنان كسانى هستند كه به داورى تو تن دهند و حتى در دل از قضاوتت كمترين ناراحتى نداشته باشند و تسليم مطلق گردند ) .\r\nچنان كه در روايتى از امام صادق ع مىخوانيم : « ابو بصير » از محضرش سؤال كرد منظور از « صلات » بر پيامبر ص را فهميده‌ايم ، اما معنى تسليم بر او چيست ؟ امام فرمود :\r\nهو التسليم له فى الامور :\r\n« منظور تسليم بودن در برابر او در هر كار است » ( 1 ) .\r\nو يا به معنى سلام فرستادن بر پيامبر ص به عنوان السلام عليك يا رسول اللَّه و مانند آن مىباشد ، كه محتوايش تقاضاى سلامت پيامبر ص از پيشگاه خدا است .\r\n« ابو حمزه ثمالى » از يكى از ياران پيامبر ص به نام « كعب » چنين نقل مىكند : « هنگامى كه آيه فوق نازل شد عرض كرديم سلام بر تو را مىدانيم ، ولى صلات بر تو چگونه است ؟ فرمود : بگوئيد :\r\nاللهم صل على محمد و آل محمد كما صليت على ابراهيم انك حميد مجيد ، و بارك على\r\n\r\n","description":"","footnote":"\r\n( 1 ) « مجمع البيان » ذيل آيات مورد بحث - حديث دوم در كتب شيعه و اهل سنت به طرق متعدد ، و با عباراتى قريب الافق نقل شده است .\r\n","page_name":" 417 ","page_number":417},
  {"content":"\r\nعلى محمد و آل محمد كما باركت على ابراهيم و آل ابراهيم انك حميد مجيد » .\r\nاز اين حديث هم چگونگى صلاة و درود بر پيامبر روشن مىشود و هم معنى سلام ( 1 ) .\r\nگرچه اين دو معنى براى سلام كاملا متفاوت به نظر مىرسد ، ولى با دقت مىتوان آنها را به نقطه واحدى معطوف كرد ، و آن تسليم قولى و عملى در برابر پيامبر ص است ، زيرا كسى كه به او سلام مىفرستد و تقاضاى سلامت او را از خدا مىكند نسبت به او عشق مىورزد و او را به عنوان پيامبرى واجب الاطاعه مىشناسد .\r\n4 - قابل توجه اينكه در باره كيفيت صلوات بر پيامبر ص در روايات بىشمارى كه از طرق اهل سنت و اهل بيت رسيده صريحا آمده است كه « آل محمد » را به هنگام صلوات بر « محمد » بيفزاييد .\r\nدر « در المنثور » از صحيح « بخارى » و « مسلم » و « ابو داود » و « ترمذى » و « نسايى » و « ابن ماجه » و « ابن مردويه » و روات ديگرى از « كعب بن عجره » نقل شده كه « مردى خدمت پيامبر ص عرض كرد :\r\nاما السلام عليك فقد علمنا فكيف الصلاة عليك :\r\n« سلام بر تو را ما مىدانيم چگونه است ، اما صلات بر شما بايد چگونه باشد » ؟ پيامبر فرمود بگو :\r\nاللهم صل على محمد و على آل محمد كما صليت على ابراهيم انك حميد مجيد ، اللهم بارك على محمد و على آل محمد كما باركت على ابراهيم و آل ابراهيم انك حميد مجيد .\r\nنامبرده ( نويسنده تفسير در المنثور ) علاوه بر حديث فوق ، هيجده حديث\r\n\r\n","description":"","footnote":"\r\n( 1 ) « مجمع البيان » ذيل آيات مورد بحث - حديث دوم در كتب شيعه و اهل سنت به طرق متعدد ، و با عباراتى قريب الافق نقل شده است .\r\n","page_name":" 418 ","page_number":418},
  {"content":"\r\nديگر نقل كرده ، كه در همگى تصريح شده كه « آل محمد » را بايد به هنگام صلوات ذكر كرد .\r\nاين احاديث را از كتب معروف و مشهور اهل سنت از گروهى از صحابه از جمله « ابن عباس » و « طلحه » و « ابو سعيد خدرى » و « ابو هريره » و « ابو مسعود انصارى » و « بريده » و « ابن مسعود » و « كعب بن عجره » و امير مؤمنان على ع نقل كرده است ( 1 ) .\r\nدر صحيح « بخارى » كه معروفترين منابع حديث برادران اهل سنت است روايات متعددى در اين زمينه نقل شده كه علاقمندان توضيح بيشتر مىتوانند به متن خود كتاب مراجعه كنند ( 2 ) .\r\nدر صحيح مسلم نيز دو روايت در اين زمينه آمده است ( 3 ) .\r\nعجب اينكه در همين كتاب با اينكه در اين دو حديث چند بار « محمد و آل محمد » با هم ذكر شده ، باز عنوانى را كه براى باب انتخاب كرده باب الصلاة على النبى صلى اللَّه عليه و سلم ( بدون ذكر آل ) است ! ! اين نكته نيز قابل توجه است كه در بعضى از روايات اهل سنت و بسيارى از روايات شيعه حتى كلمه « على » ميان « محمد » و « آل محمد » جدايى نمىافكند بلكه كيفيت صلاة به اين صورت است اللهم صل على محمد و آل محمد .\r\nاين بحث را با حديث ديگرى از پيغمبر گرامى اسلام ص پايان مىدهيم :\r\n« ابن حجر » در « صواعق » چنين نقل مىكند كه پيامبر ص فرمود :\r\nلا تصلوا على الصلاة البتراء فقالوا و ما الصلاة البتراء ؟ قال تقولون :\r\n\r\n","description":"","footnote":"\r\n( 1 ) تفسير « در المنثور » ذيل آيه مورد بحث ، طبق نقل تفسير « الميزان » جلد 16 صفحه 365 و 366 .\r\n( 2 ) صحيح بخارى جلد 6 صفحه 151 .\r\n( 3 ) صحيح مسلم جلد 1 صفحه 305 باب الصلاة على النبى ( ص ) .\r\n","page_name":" 419 ","page_number":419},
  {"content":"\r\nاللهم صل على محمد ، و تمسكون ، بل قولوا اللهم صل على محمد و آل محمد :\r\n« هرگز بر من صلوات ناقص نفرستيد ! عرض كردند : صلوات ناقص چيست ؟\r\nفرمود : اينكه فقط بگوئيد\r\n« اللهم صل على محمد »\r\nو ادامه ندهيد ، بلكه بگوئيد :\r\nاللهم صل على محمد و آل محمد «\r\n( 1 ) .\r\nو به خاطر همين روايات است كه جمعى از فقهاى بزرگ اهل سنت اضافه « » آل محمد « را بر نام آن حضرت در تشهد نماز واجب مىشمرند ( 2 ) .\r\n5 - آيا فرستادن صلوات بر پيامبر ص واجب است يا نه ؟ و اگر واجب است در كجا واجب است ؟ اين سؤال است كه فقها به آن پاسخ مىگويند :\r\nتمام فقهاى اهل بيت آن را در تشهد اول و دوم نماز واجب مىدانند ، و در غير آن مستحبّ ، و علاوه بر احاديثى كه از طرق اهل بيت در اين زمينه رسيده در كتب اهل سنت نيز رواياتى كه دال بر وجوب است كم نيست .\r\nاز جمله در روايت معروفى ، عايشه مىگويد :\r\nسمعت رسول اللَّه ( ص ) يقول : لا يقبل صلاة الا بطهور ، و بالصلاة على :\r\n« نماز بدون طهارت و درود بر من قبول نخواهد شد » .\r\nاز فقهاى اهل سنت « شافعى » آن را در تشهد دوم واجب مىداند ، و « احمد » در يكى از دو روايت كه از او نقل شده ، و جمعى ديگر از فقهاء ، ولى بعضى مانند « ابو حنيفه » آن را واجب نشمرده‌اند ( 3 ) .\r\n\r\n","description":"","footnote":"\r\n( 1 ) « صواعق » صفحه 144 .\r\n( 2 ) « علامه حلى » در « تذكره » در بحث تشهد اين قول را علاوه بر همه علماى شيعه از امام احمد و بعضى از شافعيه نقل مىكند .\r\n( 3 ) « تذكره علامه » جلد 1 صفحه 126 .\r\n","page_name":" 420 ","page_number":420},
  {"content":"\r\nجالب اينكه « شافعى » همين فتوا را در شعر معروفش صريحا آورده است ، در آنجا كه مىگويد :\r\n\r\nيا اهل بيت رسول اللَّه حبكم\r\nفرض من اللَّه فى القرآن انزله\r\n\r\n\r\nكفاكم من عظيم القدر انكم\r\nمن لم يصل عليكم لا صلاة له\r\n\r\n« اى اهل بيت رسول اللَّه محبت شما از سوى خداوند در قرآن واجب شده است » « در عظمت مقام شما همين بس كه هر كس بر شما صلوات نفرستد نمازش باطل است ( 1 ) .\r\nآيه بعد در حقيقت نقطه مقابل آيه گذشته را بيان مىكند ، مىگويد :\r\n« كسانى كه خدا و پيامبرش را ايذاء مىكنند خداوند آنها را در دنيا و آخرت از رحمت خود دور مىسازد و براى آنان عذاب خوار كننده اى آماده كرده است » ( * ( إِنَّ الَّذِينَ يُؤْذُونَ اللَّه وَرَسُولَه لَعَنَهُمُ اللَّه فِي الدُّنْيا وَالآخِرَةِ وَأَعَدَّ لَهُمْ عَذاباً مُهِيناً ) * ) .\r\nدر اينكه منظور از « ايذاء پروردگار » چيست ؟ بعضى گفته‌اند همان كفر و الحاد است كه خدا را به خشم مىآورد ، چرا كه آزار در مورد خداوند جز ايجاد خشم مفهوم ديگرى نمىتواند داشته باشد .\r\nاين احتمال نيز وجود دارد كه ايذاء خداوند همان ايذاء پيامبر ص و مؤمنان است ، و ذكر خداوند براى اهميت و تاكيد مطلب است .\r\nو اما ايذاء پيامبر اسلام ص مفهوم وسيعى دارد ، و هر گونه كارى كه او را آزار دهد شامل مىشود ، اعم از كفر و الحاد و مخالفت دستورات خداوند ، همچنين\r\n\r\n","description":"","footnote":"\r\n( 1 ) در كتاب نفيس « الغدير » انتساب اين اشعار را به امام شافعى از « شرح المواهب زرقانى » جلد 7 صفحه 7 و جمعى ديگر آورده است .\r\n","page_name":" 421 ","page_number":421},
  {"content":"\r\nنسبتهاى ناروا و تهمت ، و يا ايجاد مزاحمت به هنگامى كه آنها را دعوت به خانه خود مىكند همانگونه كه در آيه 53 همين سوره گذشت « إِنَّ ذلِكُمْ كانَ يُؤْذِي النَّبِيَّ » : « اين كار شما پيامبر را آزار مىدهد » .\r\nو يا موضوعى كه در آيه 61 سوره توبه آمده كه پيامبر ص را به خاطر انعطافى كه در برابر سخنان مردم نشان مىداد به خوشباورى و ساده دلى متهم مىساختند :\r\n« وَمِنْهُمُ الَّذِينَ يُؤْذُونَ النَّبِيَّ وَيَقُولُونَ هُوَ أُذُنٌ » : « گروهى از آنها پيامبر را آزار مىدهند و مىگويند : او آدم خوشباورى است كه گوش به حرف هر كس مىدهد » و مانند اينها .\r\nحتى از رواياتى كه در ذيل آيه وارد شده چنين استفاده مىشود كه آزار خاندان پيامبر ص مخصوصا على ع و دخترش فاطمه زهرا ع نيز مشمول همين آيه بوده است ، در صحيح « بخارى » جزء پنجم چنين آمده است كه : رسول خدا فرمود :\r\n( فاطمة بضعة منى فمن اغضبها اغضبنى )\r\n« فاطمه پاره تن من است هر كس او را به خشم در آورد مرا به خشم در آورده است » ( 1 ) .\r\nهمين حديث در صحيح « مسلم » به اين صورت آمده : « ان فاطمة بضعة منى يؤذينى ما آذاها » : « فاطمه پاره اى از تن من است هر چه او را آزار دهد مرا مىآزارد » ( 2 ) .\r\nشبيه همين معنى در باره على ع از پيامبر گرامى اسلام ص نقل شده است ( 3 ) .\r\nو اما « لعن » در آيه فوق چنان كه سابقا هم گفتيم به معنى دورى از رحمت خداست ، و اين درست نقطه مقابل رحمت و صلوات است كه در آيه قبل\r\n\r\n","description":"","footnote":"\r\n( 1 ) « صحيح بخارى » جزء 5 صفحه 26 .\r\n( 2 ) « صحيح مسلم » جلد 4 صفحه 1903 ( باب فضائل فاطمة ) .\r\n( 3 ) تفسير « مجمع البيان » ذيل آيه مورد بحث .\r\n","page_name":" 422 ","page_number":422},
  {"content":"\r\nآمده بود .\r\nدر حقيقت لعن و طرد از رحمت آن هم از سوى خداوندى كه رحمتش گسترده و بى پايان است بدترين نوع عذاب محسوب مىشود ، به خصوص كه اين طرد از رحمت هم در دنيا باشد و هم در آخرت ( چنان كه در آيه مورد بحث اين گونه است ) .\r\nو شايد به همين جهت مساله « لعن » قبل از « عذاب مهين » ذكر شده .\r\nتعبير به « اعد » ( آماده كرده است ) دليل بر تاكيد و اهميت اين عذاب است آخرين آيه مورد بحث از ايذاء مؤمنان سخن مىگويد و براى آن بعد از ايذاء خدا و پيامبر ص اهميت فوق العاده اى قائل مىشود ، مىفرمايد : « كسانى كه مردان و زنان با ايمان را به خاطر كارى كه انجام نداده‌اند آزار مىدهند ، محتمل بهتان و گناه آشكارى شده‌اند » ( * ( وَالَّذِينَ يُؤْذُونَ الْمُؤْمِنِينَ وَالْمُؤْمِناتِ بِغَيْرِ مَا اكْتَسَبُوا فَقَدِ احْتَمَلُوا بُهْتاناً وَإِثْماً مُبِيناً ) * ) .\r\nچرا كه مؤمن از طريق ايمان پيوندى با خدا و پيامبرش دارد ، و به همين دليل در اينجا در رديف خدا و پيامبرش قرار گرفته .\r\nتعبير « * ( بِغَيْرِ مَا اكْتَسَبُوا ) * » اشاره به اين است كه آنها مرتكب گناهى نشده‌اند كه موجب ايذاء و آزار باشد ، و از اينجا روشن مىشود كه هر گاه گناهى از آنان سر زند كه مستوجب حد و قصاص و تعزير باشد اجراى اين امور در حق آنها اشكالى ندارد ، و همچنين امر به معروف و نهى از منكر مشمول اين سخن نيست .\r\nمقدم داشتن « بهتان » بر « اثم مبين » به خاطر اهميت آنست ، چرا كه بهتان از بزرگترين ايذاءها محسوب مىشود ، و جراحت حاصل از آن حتى از جراحات نيزه و خنجر سختتر است ، آن گونه كه شاعر عرب نيز گفته :\r\n","description":"","footnote":"","page_name":" 423 ","page_number":423},
  {"content":"\r\n\r\nجراحات السنان لها التيام\r\nو لا يلتام ما جرح اللسان\r\n\r\n« زخمهاى نيزه التيام مىيابد اما زخم زبان التيام پذير نيست » در روايات اسلامى نيز اهميت فوق العاده اى به اين مطلب داده شده است ، در حديثى از امام صادق ع مىخوانيم خداوند عز و جل مىفرمايد :\r\n« ليأذن بحرب منى من آذا عبدى المؤمن ! :\r\n« آن كس كه بنده مؤمن مرا بيازارد اعلان جنگ با من مىدهد » ! ( 1 ) .\r\nبعضى از مفسران گفته‌اند كه از لحن آيه استفاده مىشود گروهى در مدينه بوده‌اند كه براى افراد با ايمان شايعه پراكنى مىكردند ، و نسبتهاى ناروا به آنها مىدادند ( و حتى پيامبر خدا از زبان اين موذيان در امان نبود ) همان گروهى كه در جوامع ديگر و مخصوصا در جوامع امروز نيز كم نيستند و كار آنها توطئه بر ضد نيكان و پاكان ، و ساختن و پرداختن دروغها و تهمتهاست .\r\nقرآن شديدا آنها را مورد سختترين حملات خود قرار داده و اعمال آنان را بهتان و گناه آشكار معرفى كرده است .\r\nشاهد اين سخن در آيات بعد نيز خواهد آمد .\r\nدر حديث ديگر كه « امام على بن موسى الرضا » از جدش پيامبر نقل كرده چنين آمده است\r\nمن بهت مؤمنا او مؤمنة او قال فيه ما ليس فيه اقامه اللَّه تعالى يوم القيامه على تل من نار حتى يخرج مما قاله فيه ! :\r\n« كسى كه مرد يا زن مسلمانى را بهتان زند يا در باره او سخنى بگويد كه در او نيست خداوند او را در قيامت روى تلى از آتش قرار مىدهد تا از عهده آنچه گفته برآيد » ! ( 2 ) .\r\n\r\n","description":"","footnote":"\r\n( 1 ) « اصول كافى » جلد 2 صفحه 35 .\r\n( 2 ) بحار الانوار جلد 75 صفحه 194 .\r\n","page_name":" 424 ","page_number":424},
  {"content":"\r\n\r\n[ سوره الأحزاب ‹ 33 › : آيات 59 تا 62 
  ]\r\nيا أَيُّهَا النَّبِيُّ قُلْ لأَزْواجِكَ وَبَناتِكَ وَنِساءِ الْمُؤْمِنِينَ يُدْنِينَ عَلَيْهِنَّ مِنْ جَلابِيبِهِنَّ ذلِكَ أَدْنى أَنْ يُعْرَفْنَ فَلا يُؤْذَيْنَ وَكانَ اللَّه غَفُوراً رَحِيماً ‹ 59 › لَئِنْ لَمْ يَنْتَه الْمُنافِقُونَ وَالَّذِينَ فِي قُلُوبِهِمْ مَرَضٌ وَالْمُرْجِفُونَ فِي الْمَدِينَةِ لَنُغْرِيَنَّكَ بِهِمْ ثُمَّ لا يُجاوِرُونَكَ فِيها إِلَّا قَلِيلًا ‹ 60 › مَلْعُونِينَ أَيْنَما ثُقِفُوا أُخِذُوا وَقُتِّلُوا تَقْتِيلًا ‹ 61 › سُنَّةَ اللَّه فِي الَّذِينَ خَلَوْا مِنْ قَبْلُ وَلَنْ تَجِدَ لِسُنَّةِ اللَّه تَبْدِيلًا ‹ 62 ›\r\n\r\nترجمه :\r\n59 - اى پيامبر ! به همسران و دخترانت و زنان مؤمنان بگو جلبابها ( روسرىهاى بلند ) خود را بر خويش فرو افكنند ، اين كار براى اينكه ( از كنيزان و آلودگان ) شناخته شوند و مورد آزار قرار نگيرند بهتر است و ( اگر تا كنون خطا و كوتاهى از آنها سر زده ) خداوند همواره غفور و رحيم است .\r\n60 - اگر منافقين و آنها كه در دلهايشان بيمارى است ، و ( همچنين ) آنها كه اخبار دروغ\r\n","description":"","footnote":"","page_name":" 425 ","page_number":425},
  {"content":"\r\nو شايعات بى اساس در مدينه پخش مىكنند دست از كار خود بر ندارند تو را بر ضد آنان مىشورانيم سپس جز مدت كوتاهى نمىتوانند در كنار تو در اين شهر بمانند .\r\n61 - و از همه جا طرد مىشوند ، و هر جا يافته شوند گرفته خواهند شد و به قتل خواهند رسيد .\r\n62 - اين سنت خداوند در اقوام پيشين است و براى سنت الهى هيچگونه تغييرى نخواهى يافت .\r\n\r\nشان نزول :\r\nدر تفسير على بن ابراهيم در شان نزول آيه نخست چنين آمده است : آن ايام زنان مسلمان به مسجد مىرفتند و پشت سر پيامبر ص نماز مىگذاردند ، هنگام شب موقعى كه براى نماز مغرب و عشا مىرفتند بعضى از جوانان هرزه و اوباش بر سر راه آنها مىنشستند و با مزاح و سخنان ناروا آنها را آزار مىدادند و مزاحم آنان مىشدند ، آيه فوق نازل شد و به آنها دستور داد حجاب خود را بطور كامل رعايت كنند تا به خوبى شناخته شوند و كسى بهانه مزاحمت پيدا نكند .\r\nدر همان كتاب در شان نزول آيه دوم چنين مىخوانيم : گروهى از منافقين در مدينه بودند و انواع شايعات را پيرامون پيامبر ص به هنگامى كه به بعضى از غزوات مىرفت در ميان مردم منتشر مىساختند ، گاه مىگفتند : پيامبر كشته شده ، و گاه مىگفتند : اسير شده ، مسلمانانى كه توانايى جنگ را نداشتند و در مدينه مانده بودند سخت ناراحت مىشدند ، شكايت نزد پيامبر ص آوردند ، اين آيه نازل شد و سخت اين شايعه پراكنان را تهديد كرد ( 1 ) .\r\n\r\n","description":"","footnote":"\r\n( 1 ) تفسير « على بن ابراهيم » طبق نقل « نور الثقلين » جلد 4 صفحه 307 .\r\n","page_name":" 426 ","page_number":426},
  {"content":"\r\n\r\nتفسير : اخطار شديد به مزاحمان و شايعه پراكنان !\r\nبه دنبال نهى از ايذاء رسول خدا ص و مؤمنان در آيات گذشته ، در اينجا روى يكى از موارد ايذاء تكيه كرده و براى پيشگيرى از آن از دو طريق اقدام مىكند :\r\nنخست به زنان با ايمان دستور مىدهد كه هر گونه بهانه و مستمسكى را از دست مفسده جويان بگيرند ، سپس با شديدترين تهديدى كه در آيات قرآن كم نظير است منافقان و مزاحمان و شايعه پراكنان را مورد حمله قرار مىدهد .\r\nدر قسمت اول مىگويد : « اى پيامبر ! به همسران و دخترانت و زنان مؤمنين بگو روسرىهاى بلند خود را بر خويش فرو افكنند تا شناخته نشوند و مورد آزار قرار نگيرند » ( * ( يا أَيُّهَا النَّبِيُّ قُلْ لأَزْواجِكَ وَبَناتِكَ وَنِساءِ الْمُؤْمِنِينَ يُدْنِينَ عَلَيْهِنَّ مِنْ جَلَابِيبِهِنَّ ذلِكَ أَدْنى أَنْ يُعْرَفْنَ فَلا يُؤْذَيْنَ ) * .\r\nدر اينكه منظور از شناخته شدن چيست ؟ دو نظر در ميان مفسران وجود دارد كه منافاتى با هم ندارند .\r\nنخست اينكه در آن زمان معمول بوده است كه كنيزان بدون پوشيدن سر و گردن از منزل بيرون مىآمدند ، و از آنجا كه از نظر اخلاقى وضع خوبى نداشتند گاهى بعضى از جوانان هرزه مزاحم آنها مىشدند ، در اينجا به زنان آزاد مسلمان دستور داده شد كه حجاب اسلامى را كاملا رعايت كنند تا از كنيزان شناخته شوند و بهانه اى براى مزاحمت به دست هرزگان ندهند .\r\nبديهى است مفهوم اين سخن آن نيست كه اوباش حق داشتند مزاحم كنيزان شوند ، بلكه منظور اين است كه بهانه را از دست افراد فاسد بگيرند .\r\nديگر اينكه هدف اين است كه زنان مسلمان در پوشيدن حجاب سهلانگار\r\n","description":"","footnote":"","page_name":" 427 ","page_number":427},
  {"content":"\r\nو بى اعتنا نباشند مثل بعضى از زنان بى بند و بار كه در عين داشتن حجاب آن چنان بىپروا و لاابالى هستند كه غالبا قسمتهايى از بدنهاى آنان نمايان است و همين معنى توجه افراد هرزه را به آنها جلب مىكند .\r\nدر اينكه منظور از « جلباب » چيست مفسران و ارباب لغت چند معنى براى آن ذكر كرده‌اند :\r\n1 - ملحفه ( چادر ) و پارچه بزرگى كه از روسرى بلندتر است و سر و گردن و سينه‌ها را مىپوشاند .\r\n2 - مقنعه و خمار ( روسرى ) .\r\n3 - پيراهن گشاد ( 1 ) .\r\nگرچه اين معانى با هم متفاوتند ولى قدر مشترك همه آنها اين است كه بدن را به وسيله آن بپوشاند ( ضمنا بايد توجه داشت « جلباب » به كسر و فتح جيم هر دو قرائت مىشود ) .\r\nاما بيشتر به نظر مىرسد كه منظور پوششى است كه از روسرى بزرگتر و از چادر كوچكتر است چنان كه نويسنده « لسان العرب » روى آن تكيه كرده است .\r\nو منظور از « يدنين » ( نزديك كنند ) اين است كه زنان « جلباب » را به بدن خويش نزديك سازند تا درست آنها را محفوظ دارد ، نه اينكه آن را آزاد بگذارند به طورى كه گاه و بيگاه كنار رود و بدن آشكار گردد ، و به تعبير ساده خودمان لباس خود را جمع و جور كنند .\r\nاما اينكه بعضى خواسته‌اند از اين جمله استفاده كنند كه صورت را نيز بايد پوشانيد هيچ دلالتى بر اين معنى ندارد و كمتر كسى از مفسران پوشاندن\r\n\r\n","description":"","footnote":"\r\n( 1 ) لسان العرب ، مجمع البحرين ، مفردات راغب ، قطر المحيط و تاج العروس .\r\n","page_name":" 428 ","page_number":428},
  {"content":"\r\nصورت را در مفهوم آيه داخل دانسته است ( 1 ) .\r\nبه هر حال از اين آيه استفاده مىشود كه حكم « حجاب و پوشش » براى آزاد زنان قبل از اين زمان نازل شده بود ، ولى بعضى روى ساده انديشى درست مراقب آن نبودند آيه فوق تاكيد مىكند كه در رعايت آن دقيق باشند .\r\nو از آنجا كه نزول اين حكم ، جمعى از زنان با ايمان را نسبت به گذشته پريشان مىساخت ، در پايان آيه مىافزايد : « خداوند همواره غفور و رحيم است » ( * ( وَكانَ اللَّه غَفُوراً رَحِيماً ) * ) .\r\nهر گاه از شما تا كنون در اين امر كوتاهى شده چون بر اثر جهل و نادانى بوده است خداوند شما را خواهد بخشيد ، توبه كنيد و به سوى او باز گرديد ، و وظيفه عفت و پوشش را به خوبى انجام دهيد .\r\nبه دنبال دستورى كه در آيه پيش به زنان با ايمان داده شد به بعد ديگر اين مساله يعنى فعاليتهاى موذيانه اراذل و اوباش پرداخته مىگويد : « اگر منافقان و كسانى كه در قلبشان بيمارى است و نيز كسانى كه اخبار دروغ در مدينه پخش مىكنند دست از كارشان بر ندارند ما تو را بر ضد آنان مىشورانيم ، و بر آنها مسلط خواهيم ساخت ، سپس جز مدت كوتاهى نمىتوانند در كنار تو در اين شهر بمانند » ! ( * ( لَئِنْ لَمْ يَنْتَه الْمُنافِقُونَ ) * و الذينهم * ( فِي قُلُوبِهِمْ مَرَضٌ وَالْمُرْجِفُونَ فِي الْمَدِينَةِ لَنُغْرِيَنَّكَ بِهِمْ ثُمَّ لا يُجاوِرُونَكَ فِيها إِلَّا قَلِيلًا ) * ) ( 2 ) .\r\n« مرجفون » از ماده « ارجاف » به معنى اشاعه اباطيل به منظور غمگين\r\n\r\n","description":"","footnote":"\r\n( 1 ) در باره فلسفه حجاب و اهميت آن و همچنين استثناء وجه و كفين ( صورت و دستها تا مچ ) در جلد 14 تفسير نمونه ذيل آيه 30 و 31 سوره نور ( صفحه 442 به بعد ) بحث مشروحى داشته‌ايم .\r\n( 2 ) « قليلا » در اينجا استثناى از محذوفى است و در تقدير چنين بوده لا يجاورنك زمانا الا زمانا قليلا .\r\n","page_name":" 429 ","page_number":429},
  {"content":"\r\nساختن ديگران است ، و اصل « ارجاف » به معنى اضطراب و تزلزل است ، و از آنجا كه شايعات باطل ايجاد اضطراب عمومى مىكند اين واژه به آن اطلاق شده است .\r\n« نغرينك » از ماده « اغراء » به معنى دعوت به انجام كار ياد گرفتن چيزى توأم با تشويق و تحريض است .\r\nاز لحن آيه چنين استفاده مىشود كه سه گروه در مدينه مشغول خرابكارى بودند ، هر كدام به نحوى اغراض شوم خود را پياده مىكردند ، و اين به صورت يك برنامه و جريان در آمده بود و جنبه شخصى و فردى نداشت .\r\nنخست « منافقين » بودند كه با توطئه‌هاى ضد اسلامى براى براندازى اسلام مىكوشيدند .\r\nدوم اراذل و اوباش كه قرآن از آنها تعبير به بيماردلان كرده ( * ( الَّذِينَ فِي قُلُوبِهِمْ مَرَضٌ ) * ) همانگونه كه اين تعبير در آيه 32 همين سوره احزاب در مورد افراد هوسباز و شهوتران نيز آمده است فَلا تَخْضَعْنَ بِالْقَوْلِ فَيَطْمَعَ الَّذِي فِي قَلْبِه مَرَضٌ : « اى همسران پيامبر هنگامى كه سخن مىگوئيد با نرمش سخن مگوييد مبادا بيماردلان در شما طمع كنند » .\r\nگروه سوم كسانى بودند كه پخش شايعات در مدينه مخصوصا به هنگامى كه پيامبر ص و ارتش اسلام به غزوات مىرفتند به تضعيف روحيه بازماندگان مىپرداختند ، و خبرهاى دروغين از شكست پيامبر ص و مؤمنين مىدادند ، و به گفته بعضى از مفسران اين گروه همان يهود بودند .\r\nو به اين ترتيب هر سه گروه را قرآن مورد تهديد شديد قرار داده است .\r\nاين احتمال نيز در تفسير آيه وجود دارد كه برنامه‌هاى تخريبى سه گانه فوق همگى كار منافقان بوده و جدا ساختن آنها از يكديگر جداسازى اوصاف است نه اشخاص .\r\n","description":"","footnote":"","page_name":" 430 ","page_number":430},
  {"content":"\r\nبه هر حال قرآن مىگويد : اگر اينها به اعمال زشت و ننگين خود ادامه دهند دستور حمله عمومى و يورش به آنها را صادر خواهيم كرد ، تا با يك حركت مردمى مؤمنان ، همه را از مدينه ريشه كن سازيم ، و آنها نتوانند ديگر در اين شهر بمانند .\r\nو هنگامى كه از اين شهر رانده شدند و از تحت حمايت حكومت اسلامى طرد گشتند « هر كجا يافته شوند گرفته خواهند شد و به قتل خواهند رسيد » ! ( * ( مَلْعُونِينَ أَيْنَما ثُقِفُوا أُخِذُوا وَقُتِّلُوا تَقْتِيلًا ) * ) .\r\n« ثقفوا » از ماده « ثقف » و « ثقافت » به معنى دست يافتن بر چيزى با دقت و مهارت است ، و اگر به علم و فرهنگ ، ثقافت گفته مىشود نيز به همين جهت است .\r\nاشاره به اينكه بعد از اين حمله عمومى در هيچ جا در امان نخواهند بود ، و آنها را با دقت جستجو و پيدا مىكنند و به ديار عدم فرستاده مىشوند .\r\nدر اينكه آيا منظور از اين آيه اين است كه آنها را در بيرون مدينه جستجو مىكنند و به قتل مىرسانند ؟ يا اگر در داخل مدينه بعد از حكم تبعيد عمومى بمانند گرفتار چنين سرنوشتى مىشوند ؟ دو احتمال وجود دارد ، و در عين حال منافاتى بين اين دو نيست ، به اين معنى كه پس از سلب مصونيت از اين « توطئه - گران بيمار دل شايعه ساز و مخرب » و حكم اخراج آنها از مدينه ، چه آنجا بمانند و چه بيرون روند از دست مسلمانان شجاع و جان بر كف در امان نخواهند بود ! سپس در آخرين آيه مورد بحث مىافزايد اين دستور تازه اى نيست ، « اين سنتى است الهى و هميشگى كه در اقوام پيشين بوده است » كه هر گاه گروه‌هاى خرابكار بيشرمى و توطئه را از حد بگذرانند فرمان حمله عمومى به آنها صادر\r\n","description":"","footnote":"","page_name":" 431 ","page_number":431},
  {"content":"\r\nمىشود ( * ( سُنَّةَ اللَّه فِي الَّذِينَ خَلَوْا مِنْ قَبْلُ ) * ) .\r\nو چون اين حكم يك سنت الهى است هرگز دگرگون نخواهد شد چرا كه « براى سنت خداوند تبديل و تغييرى نمىيابى » ( * ( وَلَنْ تَجِدَ لِسُنَّةِ اللَّه تَبْدِيلًا ) * ) .\r\nاين تعبير در حقيقت جدى بودن اين تهديد را مشخص مىكند كه بدانند مطلب كاملا قطعى و ريشه دار است و تغيير و تبديل در آن راه ندارد ، يا بايد به اعمال ننگين خود پايان دهند و يا در انتظار چنين سرنوشت دردناكى باشند .\r\n\r\nنكته‌ها :\r\n\r\n1 - از خود شروع كن !\r\nدر دستورى كه در آيات مورد بحث در زمينه رعايت حجاب اسلامى به طور كامل آمده است و به پيامبر ص مىفرمايد : اين دستور را ابلاغ كن ، نخست همسران پيامبر ص مطرح شده‌اند ، سپس دختران او ، و بعد زنان با ايمان ، اشاره به اينكه هر گونه اصلاحى را بايد از خود و خانواده خود شروع كنى و اين برنامه اى است براى همه اصلاحگران بشرى .\r\nو در ميان همسران و دختران نخست همسران را عنوان مىكند ، چرا كه آنها به مرد نزديكترند ، زيرا دختران همسر مىگيرند و به خانه‌هاى همسران خود منتقل مىشوند .\r\n\r\n2 - پيشگيرى از دو راه\r\nمفاسد اجتماعى چون غالبا تك علتى نيست بايد مبارزه با آن را از همه جوانب شروع كرد ، و جالب اينكه در آيات فوق براى جلوگيرى از مزاحمتهاى افراد هرزه ، نخست به زنان با ايمان دستور مىدهد كه بهانه اى به دست آنها ندهند ، سپس مزاحمين را با شديدترين تهديد بر سر جاى خود مىنشاند .\r\n","description":"","footnote":"","page_name":" 432 ","page_number":432},
  {"content":"\r\nو اين نيز برنامه اى است براى هميشه و همگان ، هم دوست را بايد اصلاح كرد ، و هم دشمن را با قدرت بر سر جاى خود نشانيد .\r\n\r\n3 - موضع نيرومند مسلمين\r\nاز تهديدهاى شديد و پر قدرت آيات فوق به خوبى استفاده مىشود كه بعد از خاتمه يافتن ماجراى « بنى قريظه » و ريشه كن شدن اين گروه از دشمنان خطرناك داخلى موقعيت مسلمانان در مدينه كاملا تثبيت شد ، تنها مخالفتها از ناحيه منافقانى انجام مىگرفت كه به صورت ناشناس در صفوف مسلمين بودند ، و يا جمعى از اوباش و هرزگان ، و شايعه پراكنان ، پيامبر ص نيز از موضع قدرت با آنها برخورد كرد ، و به آنان شديدا اخطار نمود كه اگر دست از سمپاشيها و توطئه‌ها بر ندارند با يك هجوم و حمله حسابشان يكسره خواهد شد ، و همين برخورد قاطعانه و كاملا جدى و حساب شده اثر خود را كرد .\r\n\r\n4 - ريشه كن كردن ماده فساد\r\nآيا آنچه در آيات فوق براى ريشه كن كردن مفاسدى همچون توطئه‌هاى منافقان و مزاحمت مستمر نسبت به نواميس مسلمانان و مفسده جويى شايعه پراكنان آمده است در ساير اعصار و قرون و براى حكومتهاى اسلامى نيز مجاز است ؟\r\nكمتر كسى از مفسران در اين زمينه بحثى به ميان آورده است ، ولى به نظر مىرسد كه اين حكم مانند ساير احكام اسلامى اختصاص به زمان و مكان و اشخاصى نداشته باشد .\r\nاگر به راستى سمپاشى و توطئه از حد بگذرد و به صورت يك جريان در آيد ، و جامعه اسلامى را با خطرات جدى روبرو سازد چه مانعى دارد كه حكومت\r\n","description":"","footnote":"","page_name":" 433 ","page_number":433},
  {"content":"\r\nاسلامى دستور آيات فوق را كه به پيامبر ص داده شده است به اجرا در آورد ، و مردم را براى در هم كوبيدن ريشه‌هاى فساد بسيج كند ؟ ! ، ولى بدون شك اين گونه كارها و مانند آن ، به خصوص اينكه آن را يك سنت تغيير ناپذير معرفى مىكند ، بطور خودسرانه مجاز نيست ، و تنها بايد به اذن ولى امر مسلمين و حكام شرع صورت گيرد .\r\n\r\n5 - سنتهاى تغيير ناپذير الهى\r\nدر آيات فوق خوانديم كه قرآن يكى از سنتهاى تغيير ناپذير الهى را مساله ريشه كن كردن توطئه گران با يك حمله عمومى ذكر مىكند كه در امتهاى پيشين نيز بوده است .\r\nنظير اين تعبير در مورد ديگرى از قرآن نيز آمده است .\r\nاز جمله در همين سوره احزاب آيه 38 بعد از آنكه اجازه شكستن سنت غلط جاهلى را در مورد تحريم « همسر مطلقه پسر خوانده » صادر مىكند ، مىفرمايد : براى پيامبر گناه و جرمى نيست كه اوامر الهى را هر چه باشد اجرا كند ، سپس مىافزايد : « سُنَّةَ اللَّه فِي الَّذِينَ خَلَوْا مِنْ قَبْلُ وَكانَ أَمْرُ اللَّه قَدَراً مَقْدُوراً : « در اين سنت پروردگار است كه در اقوام پيشين و انبياء سلف نيز بوده است و فرمان خدا بر اساس معيارهاى ثابت و تغييرناپذيرى بوده است » .\r\nدر سوره فاطر آيه 43 بعد از آنكه اقوام كافر و مجرم را تهديد به هلاكت مىكند مىفرمايد : فَهَلْ يَنْظُرُونَ إِلَّا سُنَّتَ الأَوَّلِينَ فَلَنْ تَجِدَ لِسُنَّتِ اللَّه تَبْدِيلًا وَلَنْ تَجِدَ لِسُنَّتِ اللَّه تَحْوِيلًا : « آيا آنها انتظار همان سرنوشت شومى را مىكشند كه اقوام نخستين را در برگرفت ؟ اما هرگز براى سنت الهى تبديلى نمىيابى و هيچگاه براى سنت الهى دگرگونى نمىبينى بر سر اينان همان فرود مىآيد كه بر سر آنان آمد ! .\r\n","description":"","footnote":"","page_name":" 434 ","page_number":434},
  {"content":"\r\nدر آيه 85 سوره غافر بعد از آنكه تصريح مىكند كه ايمان آوردن كفار لجوج از اقوام پيشين به هنگام مشاهده عذاب استيصال مفيد واقع نشد ، اضافه مىكند : سُنَّتَ اللَّه الَّتِي قَدْ خَلَتْ فِي عِبادِه وَخَسِرَ هُنالِكَ الْكافِرُونَ : « اين سنت الهى است كه در گذشته نيز در بندگانش اجرا مىشد ، و در آنجا كافران گرفتار زيان و خسران شدند » .\r\nو در سوره فتح آيه 23 بعد از آنكه پيروزى مؤمنان و شكست كفار و عدم وجود يار و ياور براى آنها را در جنگها مطرح مىكند مىافزايد : سُنَّةَ اللَّه الَّتِي قَدْ خَلَتْ مِنْ قَبْلُ وَلَنْ تَجِدَ لِسُنَّةِ اللَّه تَبْدِيلًا : « اين سنت پروردگار است كه در گذشته نيز بوده ، و هرگز سنت الهى تغيير نمىپذيرد .\r\nو نيز در سوره اسراء آيه 77 هنگامى كه توطئه تبعيد يا نابودى پيامبر ص را بيان مىفرمايد اضافه مىكند : « اگر آنها اين كار خود را عملى مىكردند بعد از تو جز مدت كوتاهى باقى نمىماندند » : سُنَّةَ مَنْ قَدْ أَرْسَلْنا قَبْلَكَ مِنْ رُسُلِنا وَلا تَجِدُ لِسُنَّتِنا تَحْوِيلًا : « اين سنت پيامبرانى است كه قبل از تو فرستاديم و هرگز دگرگونى در سنت نمىبينى » .\r\nاز مجموع اين آيات به خوبى استفاده مىشود كه منظور از « سنت » در اين گونه موارد قوانين ثابت و اساسى « تكوينى » يا « تشريعى » الهى است كه هرگز دگرگونى در آن روى نمىدهد ، و به تعبير ديگر خداوند در عالم تكوين و تشريع اصول و قوانينى دارد كه همانند قوانين اساسى مرسوم در ميان مردم جهان دستخوش دگرگونى و تغيير نمىشود ، اين قوانين هم بر اقوام گذشته حاكم بوده است ، و هم بر اقوام امروز و آينده حكومت خواهد كرد .\r\nيارى پيامبران ، شكست كفار ، لزوم عمل به فرمانهاى الهى هر چند ناخوشايند محيط باشد ، عدم فايده توبه به هنگام نزول عذاب الهى ، و مانند اينها جزء اين سنتهاى جاودانى مىباشد .\r\n","description":"","footnote":"","page_name":" 435 ","page_number":435},
  {"content":"\r\nاين تعبيرات از يك سو به همه رهروان راه حق دلگرمى و آرامش مىبخشد و از سوى ديگر انسجام و وحدت دعوت انبياء و يكپارچگى قوانين حاكم بر نظام آفرينش و نظام زندگى انسانها را روشن مىسازد ، و در حقيقت شاخه اى است از شاخه‌هاى توحيد .\r\n","description":"","footnote":"","page_name":" 436 ","page_number":436},
  {"content":"\r\n\r\n[ سوره الأحزاب ‹ 33 › : آيات 63 تا 68 
  ]\r\nيَسْئَلُكَ النَّاسُ عَنِ السَّاعَةِ قُلْ إِنَّما عِلْمُها عِنْدَ اللَّه وَما يُدْرِيكَ لَعَلَّ السَّاعَةَ تَكُونُ قَرِيباً ‹ 63 › إِنَّ اللَّه لَعَنَ الْكافِرِينَ وَأَعَدَّ لَهُمْ سَعِيراً ‹ 64 › خالِدِينَ فِيها أَبَداً لا يَجِدُونَ وَلِيًّا وَلا نَصِيراً ‹ 65 › يَوْمَ تُقَلَّبُ وُجُوهُهُمْ فِي النَّارِ يَقُولُونَ يا لَيْتَنا أَطَعْنَا اللَّه وَأَطَعْنَا الرَّسُولا ‹ 66 › وَقالُوا رَبَّنا إِنَّا أَطَعْنا سادَتَنا وَكُبَراءَنا فَأَضَلُّونَا السَّبِيلا ‹ 67 ›\r\nرَبَّنا آتِهِمْ ضِعْفَيْنِ مِنَ الْعَذابِ وَالْعَنْهُمْ لَعْناً كَبِيراً ‹ 68 ›\r\n\r\nترجمه :\r\n63 - مردم از تو در باره ( زمان قيام ) قيامت سؤال مىكنند ، بگو علم آن تنها نزد خدا است ، و چه مىدانى شايد قيامت نزديك باشد ؟ ! 64 - خداوند كافران را لعن كرده ( و از رحمت خود دور داشته ) و براى آنها آتش سوزاننده اى آماده نموده است .\r\n65 - همواره در آن تا ابد خواهند ماند ، و ولى و ياورى نخواهند يافت .\r\n","description":"","footnote":"","page_name":" 437 ","page_number":437},
  {"content":"\r\n66 - در آن روز كه صورتهاى آنها در آتش ( دوزخ ) دگرگون خواهد شد ( از كار خود پشيمان مىشوند و ) مىگويند اى كاش خدا و پيامبر را اطاعت كرده بوديم .\r\n67 - و مىگويند : پروردگارا ! ما از رؤسا و بزرگان خود اطاعت كرديم و ما را گمراه ساختند .\r\n68 - پروردگارا ! آنها را از عذاب ، دو چندان ده ، و آنها را لعن بزرگى فرما .\r\n\r\nتفسير : مىپرسند : قيامت كى بر پا مىشود ؟ !\r\nآيات گذشته سخن از توطئه‌هاى منافقان و اشرار مىگفت ، در آيات مورد بحث اشاره به يكى ديگر از برنامه‌هاى مخرب آنها شده است كه گاه به عنوان استهزاء و يا به منظور ايجاد شك و ترديد در قلوب ساده دلان اين سؤال را مطرح مىكردند كه قيامت با آن همه اوصافى كه محمد ص از آن خبر مىدهد كى بر پا مىشود ؟\r\nمىفرمايد : « مردم از تو پيرامون زمان قيام قيامت سؤال مىكنند » ( * ( يَسْئَلُكَ النَّاسُ عَنِ السَّاعَةِ ) * ) .\r\nاين احتمال نيز وجود دارد كه بعضى از مؤمنان نيز روى حس كنجكاوى و يا براى دريافت اطلاعات بيشتر چنين سؤالى را از پيامبر گرامى اسلام ص مطرح كرده باشند ، اما با توجه به آياتى كه بعد از اين آيه مىآيد معلوم مىشود كه تفسير اول به معنى آيه نزديكتر است .\r\nشاهد اين سخن آيه ديگرى است كه در همين زمينه در سوره شورى آمده است وَما يُدْرِيكَ لَعَلَّ السَّاعَةَ قَرِيبٌ - يَسْتَعْجِلُ بِهَا الَّذِينَ لا يُؤْمِنُونَ بِها وَالَّذِينَ آمَنُوا مُشْفِقُونَ مِنْها وَيَعْلَمُونَ أَنَّهَا الْحَقُّ : « تو نمىدانى شايد قيامت نزديك باشد اما كسانى كه به آن ايمان ندارند براى آن عجله مىكنند ، ولى مؤمنان از آن بيمناكند و مىدانند حق است » ( شورى آيه 17 و 18 ) .\r\n","description":"","footnote":"","page_name":" 438 ","page_number":438},
  {"content":"\r\nسپس در آيه مورد بحث به آنها چنين پاسخ مىگويد : « بگو اى پيامبر ! ؟\r\nآگاهى بر اين موضوع تنها نزد خداست و هيچكس جز او از اين موضوع آگاه نيست « ( * ( قُلْ إِنَّما عِلْمُها عِنْدَ اللَّه ) * ) .\r\nحتى پيامبران مرسل و فرشتگان مقرب نيز از آن بيخبرند .\r\nو به دنبال آن مىافزايد : « چه مىدانى ؟ شايد قيام قيامت نزديك باشد » ( * ( وَما يُدْرِيكَ لَعَلَّ السَّاعَةَ تَكُونُ قَرِيباً ) * ) .\r\nبنا بر اين هميشه براى استقبال از قيام قيامت بايد آماده بود و اصولا فلسفه مخفى بودنش همين است كه هيچكس خويش را در امان نبيند و قيامت را دور نپندارد ، و خود را از عذاب و مجازات الهى بر كنار نداند .\r\nسپس به تهديد كافران و گوشه اى از مجازات دردناك آنها پرداخته ، مىفرمايد : خداوند كافران را از رحمت خود دور ساخته و براى آنان آتش سوزاننده اى فراهم كرده است « ( * ( إِنَّ اللَّه لَعَنَ الْكافِرِينَ وَأَعَدَّ لَهُمْ سَعِيراً ) * ) .\r\n« آنها جاودانه در اين آتش سوزان خواهند ماند و سرپرست و ياورى نخواهند يافت » ( * ( خالِدِينَ فِيها أَبَداً لا يَجِدُونَ وَلِيًّا وَلا نَصِيراً ) * ) .\r\nتفاوت ميان « ولى » و « نصير » در اينجاست كه « ولى » انجام تمام كار را بر عهده مىگيرد ولى « نصير » كسى است كه انسان را كمك مىدهد تا به مقصود خود برسد ، اما اين كافران در قيامت نه وليّى دارند و نه نصيرى .\r\nسپس قسمت ديگرى از عذاب دردناك آنها را در قيامت بيان كرده مىفرمايد :\r\n« روزى را به خاطر بياور كه صورتهاى آنها در آتش دوزخ دگرگون مىشود » ( * ( يَوْمَ تُقَلَّبُ وُجُوهُهُمْ فِي النَّارِ ) * ) .\r\n","description":"","footnote":"","page_name":" 439 ","page_number":439},
  {"content":"\r\nاين دگرگونى يا از نظر رنگ چهره‌ها است كه گاه سرخ و كبود مىشود و گاه زرد و پژمرده ، و يا از نظر قرار گرفتن بر شعله‌هاى آتش است كه گاه اين سمت صورت آنها بر آتش قرار مىگيرد ، و گاه سمت ديگر ( نعوذ باللَّه ) .\r\nاينجاست كه فريادهاى حسرتبارشان بلند مىشود و « مىگويند : اى كاش ما خدا و پيامبرش را اطاعت كرده بوديم » ( * ( يَقُولُونَ يا لَيْتَنا أَطَعْنَا اللَّه وَأَطَعْنَا الرَّسُولَا ) * ) .\r\nكه اگر اطاعت مىكرديم چنين سرنوشت دردناكى در انتظار ما نبود .\r\n« و مىگويند پروردگارا ! ما رؤسا و بزرگترهاى خود را اطاعت كرديم و آنها ما را گمراه ساختند ( * ( وَقالُوا رَبَّنا إِنَّا أَطَعْنا سادَتَنا وَكُبَراءَنا فَأَضَلُّونَا السَّبِيلَا ) * ) » .\r\n« ساده » جمع « سيد » به معنى مالك بزرگى است كه تدبير شهرهاى مهم و يا كشورى را بر عهده دارد و « كبراء » جمع « كبير » به معنى افراد بزرگ است خواه از نظر سن ، يا علم ، يا موقعيت اجتماعى ، و يا مانند آن .\r\nبه اين ترتيب « ساده » اشاره به رؤساى بزرگ محيط است و « كبراء » كسانى هستند كه زير نظر آنها به اداره امور مىپردازند ، و معاون و مشاور آنها محسوب مىشوند ، در حقيقت اطاعت ساده را به جاى اطاعت خدا قرار داديم و اطاعت كبراء را بجاى اطاعت پيامبران ، و لذا گرفتار انواع انحرافات و انواع بدبختيها شديم .\r\nبديهى است معيار « سيادت » و « بزرگى » در ميان آنها همان معيارهاى\r\n\r\n","description":"","footnote":"\r\n( 1 ) الف در « الرسولا » و همچنين « السبيلا » ( با توجه به اينكه هرگز تنوين با الف و لام جمع نمىشود ) « الف اطلاق » و براى هماهنگى آخر آيه هاست .\r\n","page_name":" 440 ","page_number":440},
  {"content":"\r\nزور و قلدرى و مال و ثروت نامشروع و مكر و فريب بود ، و انتخاب اين دو تعبير در اينجا شايد براى اينست كه تا حدى عذر خود را موجه جلوه دهند و بگو ما تحت تاثير عظمت ظاهرى آنها قرار گرفته بوديم .\r\nدر اينجا اين دوزخيان گمراه به هيجان مىآيند و مجازات شديد گمراه كنندگان خود را از خدا مىخواهند و مىگويند : « پروردگارا ! آنها را دو چندان عذاب كن » ( عذابى بر گمراهيشان و عذابى بر گمراه كردن ما ! ) ( * ( رَبَّنا آتِهِمْ ضِعْفَيْنِ مِنَ الْعَذابِ ) * ) .\r\n« و آنها را لعن كن لعن بزرگى » ! ( * ( وَالْعَنْهُمْ لَعْناً كَبِيراً ) * ) .\r\nمسلما آنها مستحق عذاب و لعن هستند ولى « عذاب مضاعف » و « لعن كبير » بخاطر تلاش و كوششى است كه براى گمراه كردن ديگران داشته‌اند .\r\nجالب اينكه در سوره اعراف هنگامى كه اين پيروان گمراه تقاضاى عذاب مضاعف براى پيشوايان و سردمداران خود مىكنند گفته مىشود لِكُلٍّ ضِعْفٌ وَلكِنْ لا تَعْلَمُونَ : « هم براى آنها عذاب مضاعف است و هم براى شما ، ولى نمىدانيد » ( سوره اعراف آيه 38 ) ( 1 ) .\r\nمضاعف بودن عذاب ائمه كفر و ضلال روشن است ، اما مضاعف بودن مجازات اين پيروان گمراه چرا ؟ ! دليلش اين است كه يك عذاب بخاطر گمراهى دارند ، و عذاب ديگرى بخاطر تقويت و كمك ظالمان ، زيرا ظالمان به تنهايى نمىتوانند كارى از پيش\r\n\r\n","description":"","footnote":"\r\n( 1 ) قابل توجه اينكه در آيات مورد بحث « ضعفين » و در آيه سوره اعراف « ضعف » آمده ، ولى با دقت در مفهوم « ضعف » روشن مىشود كه هر دو داراى يك معنى است ! .\r\n","page_name":" 441 ","page_number":441},
  {"content":"\r\nببرند ، بلكه ياران آنها آتش بياران معركه و گرم كنندگان تنور داغ ظلم و كفرشانند ، هر چند بدون شك باز در مقايسه با يكديگر عذاب پيشوايان سختتر و دردناكتر است .\r\nدر تفسير آيه 30 همين سوره بحث مشروحترى در اين زمينه داشته‌ايم .\r\n","description":"","footnote":"","page_name":" 442 ","page_number":442},
  {"content":"\r\n\r\n[ سوره الأحزاب ‹ 33 › : آيات 69 تا 71 
  ]\r\nيا أَيُّهَا الَّذِينَ آمَنُوا لا تَكُونُوا كَالَّذِينَ آذَوْا مُوسى فَبَرَّأَه اللَّه مِمَّا قالُوا وَكانَ عِنْدَ اللَّه وَجِيهاً ‹ 69 › يا أَيُّهَا الَّذِينَ آمَنُوا اتَّقُوا اللَّه وَقُولُوا قَوْلًا سَدِيداً ‹ 70 › يُصْلِحْ لَكُمْ أَعْمالَكُمْ وَيَغْفِرْ لَكُمْ ذُنُوبَكُمْ وَمَنْ يُطِعِ اللَّه وَرَسُولَه فَقَدْ فازَ فَوْزاً عَظِيماً ‹ 71 ›\r\n\r\nترجمه :\r\n69 - اى كسانى كه ايمان آورده‌ايد همانند كسانى نباشيد كه موسى را آزار دادند و خداوند او را از آنچه در حق او مىگفتند مبرا ساخت ، و او نزد خداوند آبرومند ( و گرانقدر ) بود .\r\n70 - اى كسانى كه ايمان آورده‌ايد از خدا بپرهيزيد و سخن حق و درست بگوئيد .\r\n71 - تا خدا اعمال شما را اصلاح كند و گناهانتان را بيامرزد ، و هر كس اطاعت خدا و رسولش كند به رستگارى ( و پيروزى ) عظيمى نائل شده است .\r\n\r\nتفسير :\r\n\r\nچه نسبتهاى ناروا به موسى ( ع ) دادند ؟\r\nبه دنبال بحثهايى كه پيرامون احترام مقام پيامبر ص و ترك هر گونه ايذاء نسبت به آن حضرت در آيات گذشته آمد ، در اينجا روى سخن را به مؤمنان كرده مىگويد : « اى كسانى كه ايمان آورده‌ايد مانند كسانى نباشيد كه » موسى « را اذيت و آزار كردند ، اما خدا او را از همه نسبتهاى ناروا مبرا و پاك نمود ،\r\n","description":"","footnote":"","page_name":" 443 ","page_number":443},
  {"content":"\r\nو او در پيشگاه خدا آبرومند و بزرگ منزلت بود « ( * ( يا أَيُّهَا الَّذِينَ آمَنُوا لا - تَكُونُوا كَالَّذِينَ آذَوْا مُوسى فَبَرَّأَه اللَّه مِمَّا قالُوا وَكانَ عِنْدَ اللَّه وَجِيهاً ) * ) .\r\nانتخاب موسى از ميان تمام پيامبرانى كه مورد ايذاء قرار گرفتند بخاطر آن است كه موذيان بنى اسرائيل بيش از هر پيامبرى او را آزار دادند ، بعلاوه آزارهايى بود كه بعضا شباهت به ايذاء منافقان نسبت به پيامبر ص اسلام داشت .\r\nدر اينكه منظور از ايذاء موسى ع در اينجا چيست ؟ و چرا قرآن آن را به صورت سربسته بيان كرده ؟ در ميان مفسران گفتگو است ، و احتمالات گوناگونى در تفسير آيه داده‌اند از جمله :\r\n1 - طبق روايتى موسى ع و هارون ع بر فراز كوه رفتند و هارون بدرود حيات گفت ، شايعه پراكنان بنى اسرائيل مرگ او را به موسى ع نسبت دادند ، خداوند حقيقت امر را روشن ساخت و مشت شايعه سازان را باز كرد .\r\n2 - چنان كه مشروحا در ذيل آيات اخير سوره « قصص » آورديم « قارون » حيله گر براى اينكه تسليم قانون زكات نشود ، و حقوق مستمندان را نپردازد ، توطئه اى چيد كه زن بدكاره اى در ميان جمعيت برخيزد و موسى ع را متهم به روابط نامشروع با خود كند كه به لطف الهى نه تنها اين توطئه مؤثر نيفتاد بلكه همان زن به پاكى موسى ع و توطئه قارون گواهى داد .\r\n3 - گروهى از دشمنان موسى ع او را متهم به سحر و جنون و دروغ بستن بر خدا كردند ، اما خداوند به وسيله معجزات باهرات او را از اين نسبتهاى ناروا مبرا ساخت .\r\n4 - جمعى از جهال بنى اسرائيل او را متهم به داشتن پاره اى از عيوب جسمانى مانند برص و غير آن كردند ، زيرا او به هنگامى كه مىخواست غسل كند و خود را شستشو دهد هرگز در برابر ديگرى برهنه نمىشد ، اما روزى\r\n","description":"","footnote":"","page_name":" 444 ","page_number":444},
  {"content":"\r\nهنگامى كه مىخواست در گوشه اى دور از جمعيت غسل كند لباس خود را بر قطعه سنگى گذاشت اما سنگ به حركت درآمد و لباس موسى را با خود برد ، و بنى اسرائيل بدن او را ديدند كه هيچ عيب و نقصى نداشت ! 5 - بهانه جوئيهاى بنى اسرائيل يكى ديگر از عوامل آزار موسى ع بود گاه تقاضا مىكردند خدا را به آنها نشان دهد ، گاه مىگفتند غذاى يك نواخت ( من و سلوى ) براى ما مناسب نيست ، و گاه مىگفتند ما حاضر نيستيم وارد بيت المقدس شويم و با « عمالقه » بجنگيم ، تو و پروردگارت برويد و آنجا را فتح كنيد تا ما وارد شويم ؟\r\nاما آنچه نزديكتر به معنى آيه است اينست كه آيه شريفه يك حكم كلى و جامع را بيان مىكند ، زيرا بنى اسرائيل از جنبه‌هاى مختلف موسى ع را ايذاء كردند ، ايذاءهايى كه بى شباهت به آزار بعضى از مردم مدينه نسبت به پيامبر اسلام ص نبود ، و مانند پخش شايعات و نقل اكاذيب و نسبت ناروايى كه به همسر پيامبر ص دادند كه شرح آن در تفسير سوره نور ( جلد 14 ذيل آيات 11 تا 20 ) گذشت و خرده گيريهايى كه در مورد ازدواج پيامبر ص با زينب داشتند و مزاحمتهايى كه در خانه او و يا به هنگام صدا زدن نامؤدبانه نسبت به پيامبر ص ايجاد مىكردند .\r\nو اما نسبت دادن سحر و جنون و مانند اينها و يا عيوب بدنى هر چند در مورد موسى بوده ، اما تناسبى با خطاب * ( يا أَيُّهَا الَّذِينَ آمَنُوا ) * در مورد پيامبر اسلام ص ندارد ، زيرا نه موسى ع و نه پيامبر اسلام ص را مؤمنان متهم به « سحر » و « جنون » نكردند ، و همچنين اتهام به عيوب بدنى به فرض كه در مورد موسى ع بوده و خداوند او را مبرا ساخت در مورد پيامبر اسلام مصداقى در تاريخ نداشته است .\r\nبه هر حال از اين آيه مىتوان استفاده كرد كه هر گاه كسى در پيشگاه خدا\r\n","description":"","footnote":"","page_name":" 445 ","page_number":445},
  {"content":"\r\nوجيه و صاحب قدر و منزلت باشد خدا به دفاع از او در برابر افراد موذى كه نسبتهاى ناروا به او مىدهند مىپردازد ، تو پاك باش و وجاهت خود را در پيشگاه خدا حفظ كن ، او نيز به موقع پاكى تو را برملا مىسازد هر چند بدخواهان در متهم ساختن تو بكوشند .\r\nنظير اين معنى را در داستان يوسف صديق پاكدامن مىخوانيم كه چگونه خدا او را از تهمت بزرگ و خطرناك همسر عزيز مصر مبرا ساخت .\r\nو همچنين در مورد مريم مادر عيسى ع كه نوزاد شيرخوارش به پاكى او گواهى داد و زبان بدخواهان بنى اسرائيل را كه سعى در متهم ساختن او داشتند بست .\r\nذكر اين نكته نيز لازم به نظر مىرسد كه اين خطاب مخصوص مؤمنان زمان پيامبر ص نبود ، ممكن است كسانى بعد از او قدم به عرصه وجود بگذارند اما كارى كنند كه روح مقدسش آزرده شود ، آئين او را كوچك بشمرند ، زحمات او را بر باد دهند ، مواريث او را به فراموشى بسپارند آنها نيز مشمول اين آيه خواهند بود .\r\nلذا در بعضى از روايات كه از طرق اهل بيت ع وارد شده مىخوانيم :\r\n« آنها كه على ع و فرزندان او را آزار دادند مشمول اين آيه‌اند » ( 1 ) .\r\nآخرين سخن در تفسير آيه اينكه با توجه به حالات پيامبران بزرگ كه از زخم زبان جاهلان و منافقان در امان نبودند نبايد انتظار داشت كه افراد پاك و مؤمن هرگز گرفتار اين گونه اشخاص نشوند ، چنان كه امام صادق ع مىگويد :\r\nان رضا الناس لا يملك و السنتهم لا تضبط :\r\n« خوشنودى همه مردم را نميشود به دست آورد ، و زبان مردم را نمىتوان بست » . . . امام در پايان اين حديث مىافزايد : « آيا موسى را متهم به عيوبى نكردند ؟ و آزار ندادند ؟ تا اينكه\r\n\r\n","description":"","footnote":"\r\n( 1 ) نور الثقلين جلد 4 صفحه 308 .\r\n","page_name":" 446 ","page_number":446},
  {"content":"\r\nخداوند او را تبرئه كرد « ( 1 ) .\r\n\r\nسخن حق بگوئيد تا اعمالتان اصلاح شود\r\nآيه بعد به دنبال بحثهايى كه در باره شايعه پراكنان و موذيان بد زبان گذشت دستورى صادر مىكند كه در حقيقت درمان اين درد بزرگ اجتماعى است ، مىگويد : « اى كسانى كه ايمان آورده‌ايد تقواى الهى پيشه كنيد ، و سخن حق و درست بگوئيد » ( * ( يا أَيُّهَا الَّذِينَ آمَنُوا اتَّقُوا اللَّه وَقُولُوا قَوْلًا سَدِيداً ) * ) .\r\nقول « سديد » از ماده « سد » به معنى « محكم و استوار » و خلل ناپذير و موافق حق و واقع است ، سخنى است كه همچون يك سد محكم جلو امواج فساد و باطل را مىگيرد ، و اگر بعضى از مفسران آن را به معنى « صواب » و بعضى به معنى « خالص بودن از كذب و لغو » يا « هماهنگ بودن ظاهر و باطن » و يا « صلاح و رشاد » و مانند آن تفسير كرده‌اند همه به معنى جامع فوق برمىگردد .\r\nآيه بعد نتيجه « قول سديد » و سخن حق را چنين بيان مىفرمايد : « خداوند به خاطر تقوا و گفتار حق اعمال شما را اصلاح مىكند و گناهان شما را مىبخشد » ( * ( يُصْلِحْ لَكُمْ أَعْمالَكُمْ وَيَغْفِرْ لَكُمْ ذُنُوبَكُمْ ) * ) .\r\nدر حقيقت تقوا پايه اصلاح زبان و سرچشمه گفتار حق است ، و گفتار حق يكى از عوامل مؤثر اصلاح اعمال ، و اصلاح اعمال سبب آمرزش گناهان است ، چرا كه إِنَّ الْحَسَناتِ يُذْهِبْنَ السَّيِّئاتِ « اعمال نيك گناهان را از بين مىبرند » ( سوره هود آيه 114 ) .\r\nعلماى اخلاق گفته‌اند : زبان پربركتترين عضو بدن ، و مؤثرترين وسيله طاعت و هدايت و اصلاح است ، و در عين حال خطرناكترين و پر گناهترين عضو\r\n\r\n","description":"","footnote":"\r\n( 1 ) نور الثقلين جلد 4 صفحه 309 .\r\n","page_name":" 447 ","page_number":447},
  {"content":"\r\nبدن محسوب مىشود ، تا آنجا كه حدود سى گناه كبيره از همين عضو كوچك صادر مىگردد ( 1 ) .\r\nدر حديثى از پيامبر گرامى اسلام ص مىخوانيم :\r\nلا يستقيم ايمان عبد حتى يستقيم قلبه و لا يستقيم قلبه حتى يستقيم لسانه :\r\n« ايمان هيچ بنده اى از بندگان خدا به راستى نمىگرايد مگر اينكه قلبش مستقيم گردد ، و قلبش مستقيم نمىشود مگر اينكه زبانش درست شود » ( 2 ) .\r\nجالب اينكه در حديث ديگرى از امام سجاد ع آمده است كه « زبان هر انسانى همه روز صبح از اعضاى ديگر احوالپرسى مىكند و مىگويد :\r\nكيف اصبحتم ؟\r\n! چگونه صبح كرديد ؟\r\nهمه آنها در پاسخ اين اظهار محبت زبان مىگويند :\r\nبخير ان تركتنا :\r\n« حال ما خوب است اگر تو بگذارى » ! سپس اضافه مىكنند : تو را به خدا سوگند ما را رعايت كن ،\r\nانما نثاب\r\n\r\n","description":"","footnote":"\r\n( 1 ) « غزالى » در « احياء العلوم » بيست گناه كبيره يا انحراف را كه از زبان سر مىزند بر شمرده است كه عبارتند از : 1 - دروغ 2 - غيبت 3 - سخنچينى 4 - نفاق در سخن ( ذو اللسانين بودن ) 5 - مدح بى جا 6 - بدزبانى و دشنام 7 - غنا و اشعار نادرست 8 - افراط در مزاح 9 - سخريه و استهزاء 10 - افشاء اسرار ديگران 11 - وعده خلاف 12 - لعن نابجا 13 - خصومت و نزاع 14 - جدال و مراء 15 - گفتگو در امور باطل 16 - پر حرفى 17 - گفتگو در امورى كه به انسان مربوط نيست 18 - وصف مجالس شراب و قمار و گناه 19 - سؤال و جستجو از مسائلى كه از عهده درك انسان بيرون است 20 - تصنع و تكلف در سخن ، - و ماده موضوع مهم ديگر نيز بر آن افزوده‌ايم :\r\n1 - تهمت زدن 2 - شهادت باطل 3 - اشاعه فحشاء و نشر شايعات بى اساس 4 - خودستايى 5 - اصرار بى جا 6 - خشونت در سخن 7 - ايذاء با زبان 8 - مذمت از كسى كه مستحق ذم نيست 9 - كفران نعمت به وسيله زبان 10 - تبليغ باطل .\r\n( 2 ) « بحار الانوار » جلد 71 صفحه 78 .\r\n","page_name":" 448 ","page_number":448},
  {"content":"\r\nبك و نعاقب بك :\r\n« ما به وسيله تو ثواب مىبينيم و يا مجازات مىشويم » ( 1 ) .\r\nدر اين زمينه روايات بسيار است كه همگى حاكى از اهميت فوق العاده نقش زبان و اصلاح آن در اصلاح اخلاق و تهذيب نفوس انسانى است ، و به همين دليل در حديثى مىخوانيم :\r\nما جلس رسول اللَّه ( ص ) على هذا المنبر قط الا تلا هذه الاية : * ( يا أَيُّهَا الَّذِينَ آمَنُوا اتَّقُوا اللَّه وَقُولُوا قَوْلًا سَدِيداً ) * :\r\n« هرگز پيامبر بر منبرش ننشست مگر اينكه اين آيه را تلاوت فرمود : اى كسانى كه ايمان آورده‌ايد تقواى الهى را پيشه كنيد و سخن حق و درست بگوئيد » ( 2 ) .\r\nدر پايان آيه مىافزايد : « هر كس خدا و پيامبرش را اطاعت كند به فوز عظيمى نائل شده است » ( * ( وَمَنْ يُطِعِ اللَّه وَرَسُولَه فَقَدْ فازَ فَوْزاً عَظِيماً ) * ) .\r\nچه رستگارى و پيروزى از اين برتر و بالاتر كه اعمال انسان پاك گردد ، و گناهانش بخشوده شود و در پيشگاه خدا رو سفيد گردد ؟ !\r\n\r\n","description":"","footnote":"\r\n( 1 ) بحار الانوار جلد 71 صفحه 278 ) .\r\n( 2 ) در المنثور ( طبق نقل تفسير الميزان جلد 16 صفحه 376 ) .\r\n","page_name":" 449 ","page_number":449},
  {"content":"\r\n\r\n[ سوره الأحزاب ‹ 33 › : آيات 72 تا 73 
  ]\r\nإِنَّا عَرَضْنَا الأَمانَةَ عَلَى السَّماواتِ وَالأَرْضِ وَالْجِبالِ فَأَبَيْنَ أَنْ يَحْمِلْنَها وَأَشْفَقْنَ مِنْها وَحَمَلَهَا الإِنْسانُ إِنَّه كانَ ظَلُوماً جَهُولًا ‹ 72 › لِيُعَذِّبَ اللَّه الْمُنافِقِينَ وَالْمُنافِقاتِ وَالْمُشْرِكِينَ وَالْمُشْرِكاتِ وَيَتُوبَ اللَّه عَلَى الْمُؤْمِنِينَ وَالْمُؤْمِناتِ وَكانَ اللَّه غَفُوراً رَحِيماً ‹ 73 ›\r\n\r\nترجمه :\r\n72 - ما امانت ( تعهد ، تكليف ، مسئوليت و ولايت الهيه ) را بر آسمانها و زمين و كوه‌ها عرضه داشتيم آنها از حمل آن ابا كردند و از آن هراس داشتند ، اما انسان آن را بر دوش كشيد ! ، او بسيار ظالم و جاهل بود ( قدر اين مقام عظيم را نشناخت و به خود ستم كرد ) .\r\n73 - هدف اين بود كه مردان و زنان منافق و مردان و زنان مشرك ( صفوفشان از مؤمنان مشخص گردد و آنها ) را عذاب كند و خدا رحمت خود را بر مردان و زنان با ايمان بفرستد خداوند همواره غفور و رحيم است .\r\n\r\nتفسير : حمل امانت الهى بزرگترين افتخار بشر\r\nاين دو آيه كه آخرين آيات سوره احزاب است مسائل مهمى را كه در اين\r\n","description":"","footnote":"","page_name":" 450 ","page_number":450},
  {"content":"\r\nسوره در زمينه ايمان ، عمل صالح ، جهاد ، ايثار ، عفت ، ادب ، و اخلاق آمده است تكميل مىكند ، و نشان مىدهد كه انسان چگونه داراى موقعيت بسيار ممتازى است كه مىتواند حامل رسالت عظيم الهى باشد ، و اگر به ارزشهاى وجودى خود جاهل گردد چگونه بر خويشتن ظلم و ستم كرده و به اسفل السافلين سقوط مىكند ! نخست بزرگترين و مهمترين امتياز انسان را بر تمام جهان خلقت بيان فرموده ، مىگويد : « ما امانت خود را بر آسمانها و زمين و كوه‌ها عرضه داشتيم » ( * ( إِنَّا عَرَضْنَا الأَمانَةَ عَلَى السَّماواتِ وَالأَرْضِ وَالْجِبالِ ) * ) .\r\n« اما اين موجودات عظيم و بزرگ عالم خلقت از حمل اين امانت ابا كردند و اظهار ناتوانى نمودند ، و از اين كار هراس داشتند » ! ( * ( فَأَبَيْنَ أَنْ يَحْمِلْنَها وَأَشْفَقْنَ مِنْها ) * ) .\r\nبديهى است ابا كردن آنها از سر استكبار نبود آن چنان كه در مورد شيطان و خوددارى او از سجده براى آدم مىخوانيم : « أَبى وَاسْتَكْبَرَ » ( سوره بقره آيه 34 ) :\r\nبلكه ابا كردن آنها تؤام با اشفاق يعنى ترس و هراس آميخته با توجه و خضوع بود .\r\nولى در اين ميان انسان اين اعجوبه عالم آفرينش جلو آمد « و اين امانت را بر دوش كشيد » ! ( * ( وَحَمَلَهَا الإِنْسانُ ) * ) .\r\nولى افسوس كه « از همان آغاز بر خويشتن ستم كرد ، و قدر خود را نشناخت و آنچه شايسته حمل اين امانت بود انجام نداد » ( * ( إِنَّه كانَ ظَلُوماً جَهُولًا ) * ) .\r\nمفسران بزرگ اسلام پيرامون اين آيه سخن بسيار گفته‌اند ، و براى شكافتن حقيقت معنى « امانت » تلاش بسيار كرده‌اند ، و نظرات گوناگونى ابراز داشته‌اند كه بهترين آنها را با جستجوى قرائنى كه در خود آيه نهفته است\r\n","description":"","footnote":"","page_name":" 451 ","page_number":451},
  {"content":"\r\nبر مىگزينيم .\r\nاساسا در اين آيه پر محتوا روى پنج نقطه بايد تكيه كرد :\r\n1 - منظور از « امانت » امانت الهى چيست ؟\r\n2 - عرضه داشتن آنها بر آسمان و زمين و كوه‌ها چه معنى دارد ؟\r\n3 - چرا و چگونه اين موجودات از حمل اين امانت ابا كردند ؟\r\n4 - چگونه انسان حامل اين بار امانت شد ؟\r\n5 - چرا و چگونه او « ظلوم » و « جهول » بود ؟ ! در مورد « امانت » تفسيرهاى مختلفى ذكر شده از جمله :\r\nمنظور از امانت « ولايت الهيه » و كمال صفت عبوديت است كه از طريق معرفت و عمل صالح حاصل مىشود .\r\nمنظور صفت « اختيار و آزادى اراده » است كه انسان را از ساير موجودات ممتاز مىكند .\r\nمقصود « عقل » است كه ملاك تكليف و مناط ثواب و عقاب است .\r\nمنظور « اعضاء پيكر انسان » است : چشم امانت الهى است كه بايد آن را حفظ كرد و در طريق گناه مصرف ننمود ، گوش و دست و پا و زبان هر كدام امانتهاى ديگرى هستند كه حفظ آنها واجب است .\r\nمنظور « امانتهايى است كه مردم از يكديگر مىگيرند » و وفاى به عهدهاست .\r\nمقصود « معرفت اللَّه » است .\r\nمنظور « واجبات و تكاليف الهى » همچون نماز و روزه و حج است .\r\nاما با كمى دقت روشن مىشود كه اين تفسيرهاى مختلف با هم متضاد نيستند بلكه بعضى را مىتوان در بعضى ديگر ادغام كرد ، بعضى به گوشه اى از مطلب نظر افكنده و بعضى به تمام .\r\nبراى به دست آوردن پاسخ جامع ، بايد نظرى به انسان بيفكنيم ببينيم\r\n","description":"","footnote":"","page_name":" 452 ","page_number":452},
  {"content":"\r\nاو چه دارد كه آسمانها و زمينها و كوه‌ها فاقد آنند ؟ ! انسان موجودى است با استعداد فوق العاده كه مىتواند با استفاده از آن مصداق اتم « خليفة اللَّه » شود ، مىتواند با كسب معرفت و تهذيب نفس و كمالات به اوج افتخار برسد ، و از فرشتگان آسمان هم بگذرد .\r\nاين استعداد توأم است با آزادى اراده و اختيار يعنى اين راه را كه از صفر شروع كرده و به سوى بى نهايت مىرود با پاى خود و با اختيار خويش طى مىكند .\r\nآسمان و زمين و كوه‌ها داراى نوعى معرفت الهى هستند ، ذكر و تسبيح خدا را نيز مىگويند ، در برابر عظمت او خاضع و ساجدند ولى همه اينها به صورت ذاتى و تكوينى و اجبارى است ، و به همين دليل تكاملى در آن وجود ندارد .\r\nتنها موجودى كه قوس صعودى و نزوليش بى انتها است ، و به طور نامحدود قادر به پرواز به سوى قله تكامل است ، و تمام اين كارها را با اراده و اختيار انجام مىدهد « انسان » است ، و اين است همان امانت الهى كه همه موجودات از حمل آن سر باز زدند و انسان به ميدان آمد و يك تنه آن را بر دوش كشيد ! لذا در آيه بعد مىبينيم انسانها را به سه گروه تقسيم مىكند ، مؤمنان ، كفار ، و منافقان .\r\nبنا بر اين در يك جمله كوتاه و مختصر بايد گفت : امانت الهى همان قابليت تكامل به صورت نامحدود ، آميخته با اراده و اختيار ، و رسيدن به مقام انسان كامل و بنده خاص خدا و پذيرش ولايت الهيه است .\r\nاما چرا از اين امر تعبير به « امانت » شده با اينكه هستى ما ، و همه چيز ما ، امانت خداست ؟\r\nاين به خاطر اهميت اين امتياز بزرگ انسانها است و گرنه باقى مواهب نيز امانتهاى الهى هستند ، ولى در برابر آن اهميت كمترى دارند .\r\n","description":"","footnote":"","page_name":" 453 ","page_number":453},
  {"content":"\r\nدر اينجا مىتوان با تعبير ديگرى از اين امانت ياد كرد و گفت امانت الهى همان « تعهد و قبول مسئوليت » است .\r\nبنا بر اين آنها كه امانت را صفت اختيار و آزادى اراده دانستند به گوشه اى از اين امانت بزرگ اشاره كرده‌اند ، همانگونه آنها كه آن را تفسير به « عقل » يا « اعضاء پيكر » و يا « امانتهاى مردم نسبت به يكديگر » و يا « فرائض و واجبات » و يا « تكاليف به طور كلى » تفسير نموده‌اند هر كدام دست به سوى شاخه اى از اين درخت بزرگ پربار دراز كرده ، و ميوه اى چيده‌اند .\r\nاما منظور از عرضه كردن اين امانت به آسمانها و زمين چيست ؟\r\nآيا منظور اين است كه خداوند سهمى از عقل و شعور به آنها بخشيد ، سپس حمل اين امانت بزرگ را به آنها پيشنهاد كرد ؟\r\nو يا اينكه منظور از عرضه كردن همان مقايسه نمودن است ؟ يعنى هنگامى كه اين امانت با استعداد آنها مقايسه شد آنها به زبان حال و استعداد عدم شايستگى خويش را براى پذيرش اين امانت بزرگ اعلام كردند .\r\nالبته معنى دوم مناسبتر به نظر مىرسد ، به اين ترتيب آسمانها و زمين و كوه‌ها همه با زبان حال فرياد كشيدند كه حمل اين امانت از عهده ما خارج است .\r\nو از اينجا پاسخ سؤال سوم نيز روشن شد كه چرا و چگونه اين موجودات از حمل اين امانت بزرگ ابا كردند و ترس آميخته با احترام نشان دادند .\r\nو از همين جا كيفيت حمل اين امانت الهى از ناحيه انسان روشن مىشود ، چرا كه انسان آن چنان آفريده شده بود كه مىتوانست تعهد و مسئوليت را بر دوش كشد ، و ولايت الهيه را پذيرا گردد ، و در جاده عبوديت و كمال به سوى معبود لا يزال سير كند ، و اين راه را با پاى خود و با استمداد از پروردگارش بسپرد .\r\nاما اينكه در روايات متعددى كه از طرق اهل بيت ع رسيده اين امانت\r\n","description":"","footnote":"","page_name":" 454 ","page_number":454},
  {"content":"\r\nالهى به « قبول ولايت امير مؤمنان على ع و فرزندش » تفسير شده ، بخاطر آنست كه ولايت پيامبران و امامان شعاعى نيرومند از آن ولايت كليه الهيه است ، و رسيدن به مقام عبوديت و طى طريق تكامل جز با قبول ولايت اولياء اللَّه امكان پذير نيست .\r\nدر حديثى از امام على بن موسى الرضا مىخوانيم كه : هنگامى كه از تفسير آيه « عرض امانت » سؤال كردند فرمود :\r\nالامانة الولاية ، من ادعاها به غير حق كفر\r\n« امانت همان ولايت است كه هر كس به ناحق ادعا كند از زمره مسلمانان بيرون مىرود » ( 1 ) .\r\nدر حديثى ديگر از امام صادق ع مىخوانيم هنگامى كه از تفسير اين آيه سؤال شد فرمود :\r\nالامانة الولاية ، و الانسان هو ابو الشرور المنافق :\r\n« امانت همان ولايت است و انسانى كه توصيف به ظلوم و جهول شده كسى است كه صاحب گناهان بسيار و منافق است » ( 2 ) .\r\nنكته ديگرى كه اشاره به آن در اينجا لازم به نظر مىرسد اين است كه :\r\nدر ذيل آيه ‹ 172 سوره اعراف ) در مورد عالم ذر گفتيم چنين به نظر مىرسد كه گرفتن پيمان الهى بر توحيد از طريق فطرت و استعداد و نهاد آدمى بوده و عالم ذر نيز همين عالم استعداد و فطرت است .\r\nدر مورد پذيرش امانت الهى نيز بايد گفت كه اين پذيرش يك پذيرش قرار دادى و تشريفاتى نبوده ، بلكه پذيرشى است تكوينى بر حسب عالم استعداد .\r\nتنها سؤالى كه باقى مىماند مساله « ظلوم » و « جهول » بودن انسان است .\r\nآيا توصيف انسان به اين دو وصف كه ظاهر آن نكوهش و مذمت او است بخاطر پذيرش اين امانت بوده ؟ !\r\n\r\n","description":"","footnote":"\r\n( 1 و 2 ) « تفسير برهان » جلد 3 ذيل آيه مورد بحث ( صفحه 341 ) .\r\n","page_name":" 455 ","page_number":455},
  {"content":"\r\nمسلما پاسخ اين سؤال منفى است ، چرا كه پذيرش اين امانت بزرگترين افتخار و امتياز انسان است ، چگونه ممكن است بخاطر قبول چنين مقام بلندى او را مذمت كرد ؟\r\nيا اينكه اين توصيفها به خاطر فراموش كارى غالب انسانها و ظلم كردن بر خودشان و عدم آگاهى از قدر و منزلت آدمى است ، همان كارى كه از آغاز در نسل آدم به وسيله « قابيل » و خط قابيليان شروع شد و هم اكنون نيز ادامه دارد .\r\nانسانى كه او را از « كنگره عرش مىزنند صفير » ، بنى آدمى كه تاج « كرمنا » بر سرشان نهاده شده ، انسانهايى كه به مقتضاى إِنِّي جاعِلٌ فِي الأَرْضِ خَلِيفَةً نماينده خدا در زمين هستند ، بشرى كه معلم فرشتگان بود و مسجود ملائك آسمان شد ، چقدر بايد « ظلوم » و « جهول » باشد كه اين ارزشهاى بزرگ و و الا را به دست فراموشى بسپارد ، و خود را در اين خاكدان اسير سازد ، و در صف شياطين قرار گيرد ، و به اسفل السافلين سقوط كند ؟ ! آرى پذيرش اين خط انحرافى كه متاسفانه رهروان بسيارى از آغاز داشته و دارد بهترين دليل بر ظلوم و جهول بودن انسان است ، و لذا حتى خود آدم كه در آغاز اين سلسله قرار داشت و از مقام عصمت برخوردار بود اعتراف مىكند كه بر خويشتن ستم كرده است رَبَّنا ظَلَمْنا أَنْفُسَنا وَإِنْ لَمْ تَغْفِرْ لَنا وَتَرْحَمْنا لَنَكُونَنَّ مِنَ الْخاسِرِينَ ( سوره اعراف آيه 23 ) .\r\nدر حقيقت همان ترك اولى كه از او سر زد ناشى از فراموش كردن گوشه اى از عظمت اين امانت بزرگ بود ! و به هر حال بايد اعتراف كرد كه انسان به ظاهر كوچك و ضعيف اعجوبه جهان خلقت است كه توانسته است بار امانتى را بر دوش كشد كه آسمانها و زمينها\r\n","description":"","footnote":"","page_name":" 456 ","page_number":456},
  {"content":"\r\nاز حمل آن عاجز شده‌اند ، اگر مقام خود را فراموش نكند ( 1 ) .\r\nآيه بعد در حقيقت بيان علت عرضه اين امانت به انسان است ، بيان اين واقعيت است كه افراد انسان بعد از حمل اين امانت بزرگ الهى به سه گروه تقسيم شدند : منافقان ، مشركان و مؤمنان ، مىفرمايد : « هدف اين بوده است كه خداوند ، مردان منافق و زنان منافق ، و مردان مشرك و زنان مشرك را عذاب كند و كيفر دهد ، و نيز خداوند بر مردان با ايمان و زنان با ايمان رحمت فرستد و خداوند همواره غفور و رحيم است » ( * ( لِيُعَذِّبَ اللَّه الْمُنافِقِينَ وَالْمُنافِقاتِ وَالْمُشْرِكِينَ وَالْمُشْرِكاتِ وَيَتُوبَ اللَّه عَلَى الْمُؤْمِنِينَ وَالْمُؤْمِناتِ وَكانَ اللَّه غَفُوراً رَحِيماً ) * ) .\r\nدر اينكه « لام » در « ليعذب » از نظر ادبيات عرب ، كدام لام است دو احتمال وجود دارد :\r\nنخست اينكه « لام غايت » است كه براى بيان سرانجام چيزى ذكر مىشود بنا بر اين مفهوم آيه چنين است : « سرانجام حمل اين امانت اين شد كه گروهى راه نفاق بپويند و گروهى راه شرك و به خاطر خيانت در اين امانت الهى به عذاب او گرفتار شوند و گروهى اهل ايمان به خاطر اداى اين امانت و قيام به وظيفه\r\n\r\n","description":"","footnote":"\r\n( 1 ) از آنچه در تفسير آيه گفتيم روشن شد كه هيچ نيازى نيست كه ما چيزى در آيه در تقدير بگيريم ، آن چنان كه جمعى از مفسران گفته‌اند ، و آيه را چنين تفسير كرده‌اند كه منظور از عرضه داشتن امانت الهى بر آسمان و زمين و كوه‌ها همان عرضه داشتن بر اهل آنها است ، يعنى ملائكه و فرشتگان ! و به همين جهت گفته‌اند « آنها كه از قبول امانت ابا كردند آن را ادا نمودند و آنها كه امانت را پذيرا شدند خيانت كردند » - اين تفسير نه تنها از نظر احتياج به تقدير خلاف ظاهر است ، بلكه از اين نظر كه فرشتگان داراى نوعى از تكليفاند و حامل بخشى از اين امانتاند نيز قابل ايراد است ، از همه اينها گذشته اهل كوه‌ها را به فرشته تفسير كردن خالى از غرابت نيست ( دقت كنيد ) .\r\n","page_name":" 457 ","page_number":457},
  {"content":"\r\nخود در برابر آن ، مشمول رحمتش گردند .\r\nديگر اينكه « لام علت » است ، و جمله اى در تقدير مىباشد ، بنا بر اين تفسير آيه چنين است : « هدف از عرض امانت اين بوده كه همه انسانها در بوته آزمايش قرار گيرند ، و هر كس باطن خود را ظاهر كند و بر طبق استحقاق خود كيفر و پاداش بيند » .\r\n\r\nدر اينجا به چند نكته بايد توجه داشت :\r\n1 - مقدم داشتن اهل نفاق ، بر مشركان به خاطر آن است كه منافق وانمود مىكند كه امانتدار است در حالى كه خائن است ، ولى مشرك ، خيانتش برملا است ، لذا منافق استحقاق بيشترى براى عذاب دارد .\r\n2 - مقدم داشتن اين دو گروه بر مؤمنان ممكن است به خاطر اين باشد كه آخر آيه گذشته با « ظلوم » و « جهول » پايان يافت ، و ظلوم و جهول متناسب با منافق و مشرك است ، منافق ، « ظالم » است و مشرك « جهول » .\r\n3 - كلمه « اللَّه » يك بار در مورد عذاب منافقان و مشركان آمده ، يك بار در باره پاداش مؤمنان ، اين به خاطر آنست كه دو گروه اول يك سرنوشت دارند و حساب مؤمنان از آنها جدا است .\r\n4 - تعبير به توبه ( بجاى پاداش ) در مورد مؤمنان ممكن است از اين جهت باشد كه بيشترين ترس مؤمنان از لغزشهايى است كه احيانا از آنها سر زده لذا به آنها اطمينان و آرامش مىدهد كه لغزشهايشان را مشمول عفو مىگرداند .\r\nيا به خاطر اين است كه توبه خداوند بر بندگان بازگشت او به رحمت\r\n","description":"","footnote":"","page_name":" 458 ","page_number":458},
  {"content":"\r\nاست ، و مىدانيم در واژه « رحمت » همه مواهب و پاداشها نهفته است .\r\n5 - توصيف پروردگار به « غفور » و « رحيم » ، ممكن است در مقابل « ظلوم » و « جهول » باشد ، و يا به تناسب ذكر توبه در مورد مردان و زنان با ايمان .\r\nاكنون كه به فضل پروردگار به پايان سوره احزاب مىرسيم ذكر اين نكته را لازم مىدانيم كه هماهنگى آغاز و انجام اين سوره قابل دقت و توجه است چرا كه اين سوره ( سوره احزاب ) با مخاطب ساختن پيامبر ص به تقواى الهى و نهى از اطاعت كافران و منافقان و تكيه بر عليم و حكيم بودن خداوند شروع شد ، و با ذكر بزرگترين مساله زندگانى بشر يعنى حمل امانت الهى ، و سپس تقسيم انسانها به سه گروه منافقان و كافران و مؤمنان و تكيه بر غفور و رحيم بودن خداوند پايان مىگيرد .\r\nو در ميان اين دو بحث ، بحثهاى فراوانى پيرامون اين سه گروه و طرز رفتار آنها با اين امانت الهى مطرح گرديد كه همه مكمل يكديگر و روشنگر يكديگر بودند .\r\nپروردگارا ! ما را از كسانى قرار ده كه « مخلصانه » امانت تو را پذيرا شدند ، و « عاشقانه » از آن پاسدارى كردند و به وظائف خويش در برابر آن قيام نمودند .\r\nخداوندا ! ما را از مؤمنانى قرار ده كه مشمول غفران و رحمت تو شده‌اند نه از منافقان و مشركانى كه به خاطر « ظلوم » و « جهول » بودنشان مستحق عذاب گشتند .\r\nخداوندا ! در اين عصر و زمان كه « احزاب » كفر بار ديگر گرداگرد\r\n","description":"","footnote":"","page_name":" 459 ","page_number":459},
  {"content":"\r\nمدينه « اسلام » را گرفته‌اند ، طوفان سهمگين خشم و غضبت را بر آنها بفرست ، و كاخهايشان را بر سرشان ويران كن ، و به ما آن استقامت و پايمردى عطا فرما كه در اين لحظات حساس همچون كوه بايستيم و از مدينه اسلام پاسدارى كنيم - آمين يا رب العالمين .\r\nپايان سوره احزاب و پايان جلد هفدهم تفسير نمونه جمعه دوم ربيع الثانى 1404 16 : 10 : 1362\r\n\r\n","description":"","footnote":"","page_name":" 460 ","page_number":460}
  ]