[
  {"content":"\r\n\r\nسفر در ايران\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nسفر در ايران\r\nنوشته ى\r\nگاسپاردروويل\r\nترجمه ى\r\nمنوچهر اعتماد مقدم\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nvoyage en perse\r\npar gaspard drouville\r\nfirmin didot\r\n1819\r\nسفر در ايران\r\nشهريور ماه 1364 - چاپ اول\r\nخرداد ماه 1365 - چاپ دوم\r\nآذر ماه 1367 - چاپ سوم\r\nمرداد ماه 1370 - چاپ چهارم\r\nنويسنده : گاسپار دروويل ليتوگرافى : امين گرافيك\r\nمترجم : منوچهر اعتماد مقدم چاپ : صنوبر\r\nتيراژ : 2000 نسخه صحافى : احمدى\r\nحق چاپ و نشر براى ناشر محفوظ است\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\n\r\nفهرست\r\nدرباره‌ى كتاب پيشگفتار 1\r\nديباچه 7\r\nكتاب اول : 25\r\nاطلاعاتى درباره‌ى وضع فعلى ايران و نظرى به صلح اخير 27\r\nدرباره‌ى آب و هواى استانهاى مختلف و خصوصيات مردمانى كه در آن‌جا زندگى مىكنند 37\r\nدرباره‌ى كاهش جمعيت ايران و علل آن 43\r\nدرباره‌ى مردان و زنان 49\r\nدرباره‌ى حمامهاى عمومى 61\r\nدرباره‌ى حرمسراها ، زنان عقدى ، كنيزان ، اشتغالات و تفريحات آنها 67\r\nدرباره‌ى طرز ساختمان عمارات 71\r\nدرباره‌ى كاروانسراها 75\r\nدرباره‌ى بازارها 79\r\nدرباره‌ى طرز پخت‌وپز ، اغذيه و مشروبات ايرانيان 83\r\nدرباره‌ى ضيافتها و آداب غذا خوردن ايرانيها 87\r\nدرباره‌ى قهوه و قليان 93\r\nدرباره‌ى اثاثه‌ى منزل ايرانيها 99\r\nدرباره‌ى دارايى و تقسيم اموال بين اولاد 103\r\nدرباره‌ى مراسم نامزدى و عروسى 107\r\n\r\n","description":"","footnote":"","page_name":" شناسنامه 5 ","page_number":5},
  {"content":"\r\n\r\nدرباره‌ى طلاق و زنان بيوه 113\r\nدرباره‌ى مذاهب مختلفى كه در ايران از آنها پيروى مىشود 115\r\nدرباره‌ى روز جمعه و عبادات 123\r\nدرباره‌ى روحانيون ، سيدها ، حاجيها ، دراويش و فقيرها 127\r\nدرباره‌ى نوروز ، رمضان و محرم 135\r\nدرباره‌ى شاه ، زنان و فرزندان او 141\r\nكتاب دوم : 169\r\nدرباره‌ى شاهزاده عباس ميرزا وليعهد ايران 171\r\nدرباره‌ى اختيارات شاه ، قوانين ، دستگاه قضايى و طرز اداره‌ى آن و مجازاتها 181\r\nدرباره‌ى دربار ، مقامات عالى ، سلسله‌مراتب 191\r\nدرباره‌ى بيگلربيگيها ، اختيارات و عايدات آنها 201\r\nدرباره‌ى ادبيات ، شعر ، موسيقى ، تآتر و رقص ايرانيها 207\r\nدرباره‌ى ورزشكاران و عمليات ورزشى 215\r\nدرباره‌ى گردشگاهها و شكار 221\r\nدرباره‌ى سفر و زيارت 227\r\nدرباره‌ى بردگى 233\r\nدرباره‌ى اسب و ديگر حيوانات اهلى ايران 239\r\nدرباره‌ى قشون ، فرماندهان و شوراهاى نظامى 245\r\nدرباره‌ى قشون غيرمنظم و طرز جنگيدن آنها 259\r\nدرباره‌ى سازمان لشگرها و تعداد آنها 269\r\nدرباره‌ى توپخانه‌ى قديم و جديد و درباره‌ى زرادخانه و وسايل حمل‌ونقل نظامى 285\r\nدرباره‌ى راه‌پيماييها و اردوگاهها 297\r\nدرباره‌ى طبابت ، جراحى و مراسم تشييع جنازه 307\r\nدرباره‌ى كردها 315\r\nدرباره‌ى گبرها ( زردشتيان ) 329\r\nشرح مختصرى درباره‌ى جغرافياى منطقه 333\r\n\r\n","description":"","footnote":"","page_name":" شناسنامه 6 ","page_number":6},
  {"content":"\r\n\r\n\r\n[ مقدمه ناشر 
  ] سفر در ايران\r\nكشورى كهن ، همگام با تاريخ ، با هزاران سال پيشينه ، با ملتى سردوگرم چشيده ، با مردمى رنج بيش‌وكم دوران برده ، آشنا به زيروبم آهنگ تاريخ ، چنين كشورى در زمره‌ى واقعياتى است كه ناديده‌اش نمىتوان گرفت ، گذشته‌اش را ناشنوده نمىتوان گذاشت و دفتر روزگارانش را نانوشته نمىتوان رها كرد .\r\nكشورى كه دير زيسته است و در بيش از نيمى از عمر خويش كوس سرورى زده ، لاجرم از رشك بدانديشان ، دستبرد متجاوزان ، و تاراج آزمندان در امان نمىماند . از روزگار و از مردمان بدكردار چشم‌زخم بسيار مىبيند و راه پايندگيش سخت پرفرازونشيب مىشود . چنين نيز بوده است .\r\nبا همه‌ى حوادثى كه هريك از آنها براى منهدم ساختن قومى و كشورى كفايت مىكرد ، مردم غيرتمند و شريف اين ملك در كان بشريت همچون رگه‌اى پربها از بامداد مدنيت تا به امروز امتداد يافته‌اند .\r\nامروزشان از ديروز ، ديروزشان از پاروپيرار ، و پار و پيرارشان از سده‌ها و هزاره‌هاى سرشار از بزرگى و برازندگيشان حكايت مىكند و باز نويد شكوه و بزرگوارى آينده را مىدهد .\r\nدر طول سده‌ها و هزاره‌هايى كه يكى پس از\r\n\r\n","description":"","footnote":"","page_name":" مقدمه 1 ","page_number":7},
  {"content":"\r\n\r\nديگرى آمدورفت ، اين بوم كهنسال فرزندان فرخنده خصال بىشمار به‌بار آورد . بسيارى از اينان در پرباركردن فرهنگ بالنده‌ى اين سرزمين گهرخيز اهتمام فراوان به كار بردند و برگى بر صفحات زرين تاريخ آن افزودند . از بعضى از آنان كلام به يادگار ماند و از برخى پيام . يادگارها از گزند ايام به سلامت گذشت ، سينه‌به‌سينه و نامه به نامه به آيندگان رسيد . هركلامى از آبشخورى مايه داشت و هرپيامى از سرچشمه نشأت مىگرفت . كلام و پيامى كه بسيارى را به تحسين و تقليد و جمعى را به حسدورزى و كين‌توزى واداشت .\r\nچنين بود كه ديگران هم ، چه دوست و چه دشمن ، پيرامون حيات اجتماعى و فرهنگى اين ديار بسيار گفتند و نوشتند . گفته‌ها و نوشته‌هاى آنان بازتابى از برداشتهاى شخصى ، ديدگاههاى شكل گرفته بر اساس آموخته‌ها و شنيده‌ها ، و احساسات برانگيخته شده به وسيله‌ى رويدادهاى تجربه گرديده يا مصلحت شخصى و قومى بوده است - گاه مثبت ، گاه منفى - زيرا كه قلم همواره در اختيار دست‌پروردگان اين ملك و در كف دوستانش نبوده است و نمىتواند باشد . بيگانگان و بدخواهانش هم خامه بر نامه كشيده‌اند و بسيارى كوشيده‌اند تا خورشيد حقيقت را گل‌اندود كنند و راست را كژ جلوه دهند - اگرچه دير نپاييده است .\r\nجمعى نيز ، هرچند خالى از بدنهادى ، اما با سادگى و بىخبرى ، يا به فرمان تعصب كوركورانه و اعتقاد به نادرست ، در سياه نمودن سپيدى اهتمام داشته‌اند . غافل از آن‌كه فرهنگ و فرزندان فرزانه‌اش صافيهاى راستين زمانه‌اند ، پيامها را مىپالايند ، صواب را از خطا و نكو را از نكوهيده باز مىشناسند ، و سرانجام حقيقت را عريان در برابر چشمها نمايان مىكنند .\r\n\r\n","description":"","footnote":"","page_name":" مقدمه 2 ","page_number":8},
  {"content":"\r\n\r\nگفته‌ها و نوشته‌هاى پيشينيان ، چه دور و چه نزديك ، روشنگر راهند - راه ديروز ، راه امروز - تاريكيها را مىزدايند تا پويندگان زمان در پرتو دلنواز حقيقت بهتر به داورى بنشينند و در و گوهر از خزف بازشناسند . اما شرط توفيق آن است كه نامه و دفتر بيگانه و آشنا را به يكسان با ديده‌ى عبرت‌آموز فروخوانيم ، به پيشداورى راه ندهيم كه فهممان را كور و شعورمان را تيره كند . نوشته‌ها را بخوانيم ، و با چشم باطن نانوشته‌ها را نيز دريابيم تا پرده‌ى پندار به كنار رود و ظواهر آميخته با نيرنگ نيروى حقيقت‌سنجى را از ما وانستاند و ديده‌ى واقع‌بينمان را تار نگرداند .\r\nحقيقت همواره در فضاى زندگانى موج مىزند ، گوهرشناس بايد تا گوهر راستى را بازشناسد . نه آن‌كه سخنش تمام مدح و ثنا است به حق سخن مىگويد و نه آن جز عيب نمىبيند و جز نقص نمىشناسد ، هميشه دروغ‌پرداز است . نه هركه سخن تاييد و تحسين پيش مىآورد ، دوست است و نه هركه تكذيب و تنقيد مىكند دشمن . نه هركه قلم بر نامه مىكشد پيام ماندنى دارد و نه هركه زبان سخن مىگشايد كلام شنودنى :\r\n نه هركه چهره برافروخت دلبرى داند * نه هركه آينه سازد سكندرى داند\r\nنه هركه طرف كله‌كج نهاد و تند نشست * كلاه‌دارى و آيين سرورى داند\r\nغلام همت آن رند عافيت سوزم * كه در گداصفتى كيمياگرى داند\r\nمدار نقطه‌ى بينش ز خال تواست مرا * كه قدر گوهر يك دانه جوهرى داند \r\nمحك زدن يادگارها نظر گوهرشناس مىطلبد و دل دردآشنا مىخواهد .\r\n\r\n","description":"","footnote":"","page_name":" مقدمه 3 ","page_number":9},
  {"content":"\r\n . \r\n","description":"","footnote":"","page_name":" مقدمه 4 ","page_number":10},
  {"content":"\r\n\r\n\r\nپيشگفتار\r\nتغييرات قابل ملاحظه‌اى كه در دوران سلطنت كنونى در اوضاع نظامى ايران پديدار گشته است ابتدا مرا به اين فكر انداخت كه به نحو كامل و با جزييات مربوط منحصرا اين ركن حكومت را مورد بحث و بررسى قرار دهم ، اما بعدا فكر كردم كه چنين كتابى براى اشخاص غير نظامى كه ميل دارند از جميع جهات با اين كشور آشنا شوند سود چندانى دربر نخواهد داشت .\r\nاز اين‌رو ، تصميم به تغيير نقشه‌ام گرفتم به طورىكه آن‌چه را كه قبلا مىبايستى موضوع اصلى كتابم باشد به صورت فرعى مورد توجه قرار دادم . همچنين مشاهده كردم كه تمام نويسندگانى كه تاكنون راجع به ايران كتاب نوشته‌اند ، خواه به عنوان مورخ و خواه جهانگرد ، اهميت بيشترى به امكنه داده‌اند و از آداب و رسوم ساكنين اين قسمت جالب قاره‌ى آسيا به طور سطحى گذشته‌اند . اين امر مرا تشويق كرد تا آن‌جا كه ممكن است جزييات اختلافات قابل ملاحظه‌اى را كه بين زندگى خصوصى اروپاييان و اين اقوام وجود دارد بشناسانم . بايد تذكر دهم كه آداب و رسوم اين اقوام تشابه بسيار اندكى با آداب و رسوم مغرب‌زمينيها دارد .\r\nاين را نيز يادآور شوم كه قصد من نوشتن تاريخ جديدى درباره‌ى ايران نيست زيرا فكر مىكنم و اطمينان دارم كه از نقطه‌نظر تاريخى نمىتوان به آن‌چه نويسندگانى مانند آقايان شاردن  ( Chardin )  ، تونو  ( Thevenot )  ، اوليويه  ( Olivier )  ، كينر  ( Kinneir )  ، پيكو  ( Picault )  و ديگران\r\n\r\n","description":"","footnote":"","page_name":" 1 ","page_number":11},
  {"content":"\r\n\r\nدر ادوار مختلف نوشته‌اند چيزى اضافه نمود . در عين حال با اين‌كه در آثار آنان توصيفهاى كاملا آموزنده‌اى درباره‌ى امكنه ، وسعت كشور ، مرزها ، اقليم ، محصولات ، تجارت و غيره يافت مىشود بايد اعتراف كرد كه اين توضيحات براى شناسايى ساكنين كشور كافى نيست . ايرانيها كه از گذشته‌اى نه‌چندان دور ارتباطات نزديكترى با قسمتهاى مختلف اروپا به هم رسانده‌اند بيش از پيش مايلند درباره‌ى آنها اطلاعات صحيح و دقيق ، بخصوص درست‌تر از آن‌چه تاكنون در اختيار همگان قرار گرفته است نوشته شود ، زيرا بيشتر اطلاعات كنونى بر پايه‌ى فرضيات يا گزارشهايى كه به درستى آنها اطمينان نيست نهاده شده است .\r\nبا اين كه بعضى از نويسندگانى كه در بالا اسم بردم تا اندازه‌اى از روى دقت و صحت و حقيقت درباره‌ى مردها نوشته‌اند اما درباره‌ى آن‌چه راجع به زنها نوشته‌اند نمىتوان به نوشته‌هاى آنها اعتماد كرد زيرا يك اروپايى در هر مقام و منصبى كه باشد ممكن است ساليان سال در يك شهر ايران سكونت نمايد بدون آن‌كه حتى يك بار موفق به ديدار رخسار زن ايرانى شده باشد . يك اقامت طولانى همراه با كيفيات كاملا ويژه لازم است تا اجازه‌ى ورود به بعضى حرمسراها ، كه تنها مكان براى آشنايى با جنس لطيف است ، به دست آيد .\r\nاز اين‌رو چه‌گونه ممكن است جهانگردان كه اوقاتشان صرف پيمودن راهها و ديدار از كشور بوده است ، توانسته باشند در مدت چند ماه اقامت اطلاعات صحيح درباره‌ى زنها به دست بياورند ؟ به علاوه اطمينان مىدهم كه با گفت‌وشنود نمىتوان روزنه‌اى از واقعيات درباره‌ى زن ايرانى گشود و كسى كه چنين كند سعى بيهوده نموده است ، مضافا به اين‌كه حتى بردن اسم زن در محاوره بسيار نابه‌جا و شديدا خلاف آداب‌دانى است . همچنين اطمينان دارم كه پرسش نمودن از هركس درباره‌ى آن‌چه به زن ارتباط دارد نه تنها سودمند نيست بلكه ممكن است به عنوان يك اهانت تلقى گردد و باعث شود كه آنها از مرز احترام عميقى كه نسبت به بيگانگان\r\n\r\n","description":"","footnote":"","page_name":" 2 ","page_number":12},
  {"content":"\r\n\r\nقايلند خارج شوند .\r\nنتيجه‌ى طبيعى اين امر آن است كه تاريخ‌نويسان يا جهانگردانى كه قبلا از آنها نام برده شد قادر نبودند در باره‌ى زنهاى ايرانى سخنى بگويند و مطالبى بنويسند و آن‌چه را هم كه نوشته‌اند يا از روى تصورات خود بوده ، يا از روى گفته‌هاى آقاى شاردن كه خود بيش از آنها اطلاعى نداشته است . گفته‌هاى شاردن كه خود در اشتباه بوده ، موجب شد كه ديگران هم در اشتباه باقى بمانند . لازم به يادآورى است كه شاردن خود اعتراف مىكند آن‌چه را كه درباره‌ى زنها بيان نموده ، از روى گزارشهايى است كه به وسيله‌ى يك خواجه‌ى حرمسراى شاهى كه با او عقد دوستى بسته بوده ، به دست آورده است .\r\nدر مدت سه سال اقامتم در اين كشور به سبب برقرارى روابط بسيار صميمانه‌اى كه موجب تسهيلاتى براى دخول در بعضى حرمسراها ( به‌ويژه حرمهاى خانواده‌ى عسكر خان آخرين سفير ايران در فرانسه ) گرديد ، توانستم شناخت زيادى راجع به اين موضوع كسب نمايم . من مدت شش ماه در قسمتى از خانه‌ى اين مرد سالمند مهربان زندگى كردم . او هميشه مطابق آداب و رسوم فرانسويان كه به آنها خو گرفته ، پذيرفته بود رفتار مىنمود و كمتر روزى بود كه مرا نزد بانوان خانواده‌اش نبرد . اين احترام كه ابتدا از روى نزاكت بود منجر به عادت گرديد و از اين‌رو بعدها آزاد بودم كه همانند زنهاى اروپايى آنها را ملاقات نمايم و با وجود حسادت شرقيها كه بسيار مشهور و معروف است هرگز به نظرم نيامد كه باعث بدگمانى آنها شده باشم يا حتى از توجهاتى كه نسبت به من داشتند چيزى كاسته شده باشد . « 1 »\r\nبر خلاف غالب نويسندگانى كه درباره‌ى اين كشور قلم‌فرسايى كرده ، نوشته‌هاى خود را با جزييات داستان\r\n\r\n\r\n","description":"","footnote":"\r\n( 1 ) - اين موضوع حقيقت دارد كه اگر كسى ( به استثناى شاه و شاهزادگان ) بدون اجازه‌ى صاحب‌خانه ، گستاخى عبور از در يك حرمسرا را داشته باشد ممكن است بىدرنگ با دشنه از پا درآيد . در اين‌گونه موارد ضارب از خطر جلب شدن به دادگاه مصون است .\r\n","page_name":" 3 ","page_number":13},
  {"content":"\r\n\r\nشاهانى كه از ابتداى شاهنشاهى ايران بر اريكه‌ى شاهى نشسته‌اند شروع نموده‌اند ، كتابم را با شرح كوتاهى از سلسله‌هاى مختلف كه جانشين يك‌ديگر شده‌اند آغاز مىكنم .\r\nاين سلسله‌ها با كيفيات كم‌وبيش مشابه دوران تعالى و سقوط را پيموده‌اند . در كشورى كه خشونت دايما در حال پيشرفت بوده ، دشنه و زهر وسيله‌ى راه‌گشايى به اريكه‌ى لرزان و خونين پادشاهى بود ، اين امر تا اندازه‌اى طبيعى است « 2 » .\r\nدرباره‌ى وضع جغرافيايى كشور و وسعت آن به طور سطحى مىگذرم و به طور كلى از شرح محصولات ، تجارت ، و غيره خوددارى مىكنم زيرا اين موارد به‌طور گسترده‌اى توسط جهانگردان فرانسوى و انگليسى كه در ادوار مختلف از طرف دولتهايشان براى مطالعه و دقت درباره‌ى همين موضوعات اعزام شده‌اند به خوبى توصيف گرديده است و چنان‌چه بخواهم اين موضوعات را در نوشته‌ام بگنجانم ، ناچار از رونويس كردن آنها هستم و اين چيزى است كه دقيقا از آن پرهيز دارم ، بخصوص كه اين مسايل از هدفى كه براى خود تعيين نموده‌ام خارج است و علاوه بر اين‌كه كتابم را طولانىتر و خسته‌كننده‌تر مىكند باعث آموزندگى بيشترى نخواهد شد . با اين حال مقتضى دانستم كه اجمالا نكاتى درباره‌ى نتايج آخرين عقدنامه‌ى صلحى كه اخيرا با روسيه منعقد گرديده است به رشته‌ى تحرير درآورم و آن بدين نيت است كه امتيازات تازه‌اى را كه پادشاه ايران براى به‌دست آوردن صلح ناچار به واگذارى آنها گرديده است بشناسانم و چون در كليه‌ى اقداماتى كه منجر به صلح گرديده شركت داشته‌ام ، به نظرم سودمند افتاد كه در اين كتاب به آن اشاره شود .\r\nتوجه به تاثير آب و هوا بر خواص جسمانى و معنوى آدميان مرا بر آن داشت كه در اين‌باره نيز چند كلمه‌اى بيان كنم و بعدا به خصوصيات ساكنين استانهاى مختلف بپردازم .\r\n\r\n\r\n","description":"","footnote":"\r\n( 2 ) - در مدت نزديك به يك قرن كه هرج‌ومرج ادامه داشته ، از ميان همه‌ى غاصبين تاج‌وتخت فقط كريم خان است كه با مرگ طبيعى سلطنتش پايان يافته است .\r\n","page_name":" 4 ","page_number":14},
  {"content":"\r\n\r\nراجع به عروسيهاى ايرانى و كيفيات شگرفى كه با آن همراه است سخن خواهم گفت و فكر مىكنم اين كار را با رعايت كامل احتياطى كه از يك نويسنده درباره‌ى چنين موضوعاتى توقع دارند انجام داده باشم . سفر از قسطنطنيه تا ايران به قدرى سريع انجام گرفت كه نه تنها نتوانستم مسيرى را كه پيمودم تعيين نمايم ، بلكه به زحمت وقت مراجعه به نقشه‌هايى را كه همراه داشتم پيدا كردم . اين خط سير را كه آقايان گاردان  ( Gardanne )  ، موريه  ( Morier )  ، و اسكات وارينگ  ( Scott - Waring )  تعيين كرده‌اند به نظرم صحيح مىآيد و جهانگردان سخت‌گير را نيز ارضا مىنمايد . در بازگشت ، از گرجستان ، قفقاز ، دن ، و سواحل شمالى درياى سياه گذشتم و چون اين مسير كمتر مورد رفت‌وآمد قرار دارد لذا ذكر جزييات آن براى تعداد زيادى از خوانندگان سود چندانى دربر نخواهد داشت .\r\nاما درباره‌ى كلمات تركى و فارسى كه در اين كتاب ملاحظه مىشود سعى كرده‌ام كه تا آن‌جا كه ممكن است ، اين كلمات را همان‌گونه كه تلفظ مىشود به حروف لاتين بنويسم ، ولى از آن‌جا كه حروف ، با حروف شرقيها كه به درشتى از حلق ادا مىشود به هيچ وجه مطابقت ندارد آنها كه مىخواهند مطابق دستور زبان درست‌نويسى بنمايند بهتر است به تاليفات آقاى لانگلس  ( Langles )  كه اين موضوع را با دقت كامل مورد بررسى قرار داده است مراجعه نمايند .\r\nمن غالبا آزموده‌ام سفرنامه‌هايى كه اسامى زياد دربر دارند تا چه اندازه براى خواننده خسته‌كننده‌اند زيرا به دليل نامانوس بودن اسامى ، حافظه آنها را نمىپذيرد و از اين‌رو لازم است دايما يك فرهنگ جغرافيايى در دست داشت و يا اين كه به صفحات اول برگشت و اطلاعات كافى از مكانهايى كه موقعيت آنها فراموش شده‌اند ، به دست آورد . بدين جهت فكر كرده‌ام چنان‌چه خواننده در مقابل ديدگانش نوشته‌ى مختصرى درباره‌ى جغرافيا داشته باشد خواندنش را آسان خواهد نمود . البته اين مختصر از آن‌چه دانستنش براى ادامه‌ى خواندن سودمندانه‌ى كتاب لازم است تجاوز\r\n\r\n","description":"","footnote":"","page_name":" 5 ","page_number":15},
  {"content":"\r\n\r\nنخواهد كرد .\r\nدر اين‌جا ديگر سخنى ندارم جز اين‌كه از خوانندگان تقاضا نمايم كه ضعف موجود در شيوه‌ى نگارش را در برابر صحت مطالب مندرج به ديده‌ى اغماض بنگرند . ميل دارم شخصى كه بيش از من در هنر نويسندگى چيره‌گى داشته باشد مطالبى را كه براى تاليف گرد آورده‌ام و امروز به عموم ارائه مىدهم ، در دست گيرد و اثر شايسته‌ترى تقديم بنمايد . چنين كسى دست‌كم اين مزيت را خواهد داشت كه درباره‌ى صحت مطالب مورد ايراد قرار نخواهد گرفت زيرا بر خود واجب شمرده‌ام كه جز در باره‌ى آن‌چه در اين كشور جالب به چشم خود ديده‌ام و شناخته‌ام ، سخن نگويم . خوشبختانه اين منظور با كمك موقعيتهايى كه هرگز براى يك خارجى پيش نيامده ، چه‌بسا كه براى مدتهاى مديد هم پيش نيايد ، حاصل گرديده است .\r\n\r\n","description":"","footnote":"","page_name":" 6 ","page_number":16},
  {"content":"\r\n\r\n\r\nديباچه\r\nچنان‌چه بخواهيم ايران را از نظر وسعت اوليه‌ى آن مورد بررسى قرار دهيم تعيين مرزهاى بسيار گسترده‌ى آن مشكل است ، اما چون وسعت آن در دنباله‌ى هر انقلابى به طور محسوس كاسته شده ، در اين‌جا از سرحدات ايران پيش از انعقاد صلح اخير با روسيه گفت‌وگو خواهد شد و البته در موقع خود درباره‌ى امتيازاتى كه ايران براى به دست آوردن صلح به روسيه داده است سخن خواهد رفت . ضمنا اطلاعاتى چند در مورد كسانى كه از قدرت شاه سرپيچى مىكنند ذكر خواهد شد . اين ياغىگريها كه جنبه‌ى موقت دارد باعث رهايى شورشيان نمىشود و دير يا زود سرانجام به قدرت حكومت گردن خواهند نهاد .\r\nايران كشور پهناورى است كه حدود آن اكنون از شمال به گرجستان ، بحر خزر ، تركمنستان و از جنوب به خليج فارس و درياى هند ، از شرق به تبت كوچك و هندوستان و از مغرب به ارمنستان تركيه و كوههاى زاگروس كه آن را از كردستان جدا مىكند محدود است . كردستان در عين اين‌كه خراج‌گزار ايران است با اين حال حكومت متمايزى را دارا است . ايران از نه استان بزرگ تشكيل شده است : آذربايجان ، گيلان ، مازندران ، عراق عجم ، فارس ، خوزستان ، لرستان ، كرمان و خراسان .\r\nآذربايجان كه كشور ماد باستان باشد از يك سمت تا درياى خزر و يك قسمت از كردستان و پاشانشين با يزيد و از سوى ديگر تا مرزهاى گرجستان گسترده است . اين استان\r\n\r\n","description":"","footnote":"","page_name":" 7 ","page_number":17},
  {"content":"\r\n\r\nمعتدل از جميع جهات جالبتر از ساير استانها مىباشد . به علت آب و هوايش كه معتدلتر از ساير استانها است جمعيت فوق العاده‌اى در آن سكونت دارند . كشت و زرع در اين استان از همه‌جا بهتر است و چون ساليان دراز صحنه‌ى اصلى جنگهاى متعددى كه ايران در آنها شركت داشته ، بوده است از اين‌رو ساكنين اين استان جنگجوتر از اهالى ساير استانها مىباشند به طورى كه در زمان جنگ به تنهايى و تقريبا برابر تمام استانهاى كشور سپاه تدارك مىبينند و كليه‌ى قشون منظم و قسمت عمده‌ى سلاحهاى گوناگون مبداشان در اين استان مىباشد .\r\nدفاع از اين استان به وسيله‌ى سه شهر مستحكم و مهم صورت مىگيرد « 1 » كه گرچه از لحاظ نظامى در سطح پايين قرار دارند ، با اين حال براى كشورى كه فاقد راههاى ارابه‌رو است بسيار حايز اهميت مىباشند . در ايران جاده‌هاى بزرگ وجود ندارد ، وسايل نقليه ناشناخته‌اند و كليه‌ى نقل و انتقالات به وسيله‌ى شتر و قاطر انجام مىگيرد . فقط از ابتداى تشكيلات اخير ارتش و از موقعى كه توپخانه‌ى منظم با توپهايى كه به وسيله‌ى اسب كشيده مىشود جانشين توپخانه‌ى محقرى كه زنبورك ناميده مىشد گرديده است ، مشغول مرمت بعضى جاده‌هاى اصلى شده‌اند . اين جاده‌ها از نزديكترين شهرهاى مجاور صحنه‌ى جنگهاى اخير شروع و به مرز منتهى مىگردند .\r\nاين استان تحت فرمانروايى شاهزاده عباس ميرزا دومين پسر شاه مىباشد كه براى جانشينى وى تعيين گرديده است .\r\nاين انتخاب به زيان محمد على ميرزا پسر ارشد شاه كه در حال حاضر حكمران كرمانشاه مىباشد توسط شخص پادشاه صورت گرفته است . آذربايجان به چند منطقه تقسيم شده است و شهرهاى مهم آن عبارتند از تبريز ، اروميه ، خوى ، مراغه ، مرند ، ايروان ، نخجوان ، اهر ، اردبيل و ميانه . هريك از اين نواحى به وسيله‌ى يك خان كه عنوان بيگلربيگى دارد و تابع شاهزاده وليعهد مىباشد اداره مىشود .\r\n\r\n\r\n","description":"","footnote":"\r\n( 1 ) - ايروان ، عباس‌آباد ، و خوى .\r\n","page_name":" 8 ","page_number":18},
  {"content":"\r\n\r\nاستان جنگلى و باتلاقى گيلان در طول كرانه‌ى غربى بحر خزر گسترده است . آب و هواى آن بخصوص در فصل گرماى شديد بسيار غيربهداشتى است و به همين جهت اهالى فقط چهار يا پنج ماه از سال را در آن‌جا سكونت مىكنند و بقيه‌ى ايام سال را به طور چادرنشين در دره‌هاى استانهاى مجاور كه چراگاههاى خوبى دارند مىگذرانند . با اين حال اين استان بسيار حاصلخيز است . ميوه ، به‌خصوص انگور ، به‌طور وفور در آن‌جا به دست مىآيد و طعم بسيار خوبى دارد . و نيز چنين است توليد برنج كه به قسمتهاى مختلف ايران و گرجستان صادر مىشود . اهالى گيلان از كليه‌ى اهالى كشور خشن‌تر و كم‌اطلاع‌ترند .\r\nمازندران يك استان كوهستانى است كه در انتهاى جنوبى درياى خزر قرار دارد . در سابق گروه قليلى از تركها در آن‌جا گرد هم آمده ، ايلى را تشكيل دادند كه آن را قاجار ( پناهندگان ) نام گذاردند . اين ايل به دنبال وقايع و كيفياتى تا آن‌جا پيشرفت نمود كه پس از مدتى كه ايرانيها آنها را به چشم افرادى زبون مىنگريستند عاقبت امر پادشاهانى از ميان آنها برخاست . آغا محمد خان عمو و سلف فتحعلى شاه از افراد اين ايل بود . فتحعلى شاه خود در استرآباد مركز حكومتى اين استان تولد يافته است . گرچه در اين شهر خبرى از نيروى دريايى و كشتى و دريانورد نيست ، با اين حال تنها بندرى در كنار بحر خزر است كه مىتوان نام بندر بر آن نهاد .\r\nايرانيها نسبت به دريا نفرت شديدى دارند .\r\nعراق عجم ، مركز پارتهاى باستان ، استان بزرگى است كه تقريبا در مركز ايران قرار دارد . اين استان از زنجان تا يزد منطقه‌اى را به طول قريب دويست فرسنگ و عرض متجاوز از شصت فرسنگ دربر مىگيرد . اين استان مانند ساير استانها به نواحى بزرگ تقسيم مىشود و شهرهاى مهم آن عبارتند از :\r\nاصفهان ، تهران ، كاشان ، قم ، ساوه ، قزوين ، زنجان ، همدان ، كرمانشاه و رى (  Raghes  باستان ) . اين استان كه سابقا بسيار حاصلخيز بوده ، اكنون محصول آن بسيار اندك است . يك خشكسالى بسيار شديد موجب گرديد كه عده‌ى\r\n\r\n","description":"","footnote":"","page_name":" 9 ","page_number":19},
  {"content":"\r\n\r\nبسيارى از كشاورزان دهكده‌هاى خود را ترك نمايند .\r\nويرانه‌هاى اين دهكده‌هاى هنوز هم وجود دارند و شاهد عظمت سابق اين سرزمين هستند كه اكنون به علت خشك شدن نهرهايى كه آن‌جا را مشروب مىكرده ، قسمتى از آن به صورت باير درآمده است . اين استان همچنين كوير وسيع نوبنجان  ( Noubendjan )  را كه به طول قريب هشتاد فرسنگ و عرض سى فرسنگ مىباشد دربر مىگيرد .\r\nفارستان يا فارس بزرگترين استان ايران است ، همچنان‌كه زيباترين و زرخيزترين آنها است . حدود اين استان از سمت جنوب خليج فارس است كه 250 فرسنگ طول آن مىباشد ، يعنى از خوزستان تا كرمان . شهرت اين استان بر اساس نامش است كه به تمام كشور داده شده ، نيز آب و هواى خوب ، آثار باستانى ، شهرهايش كه در زيبايى شهرت دارند و مردان نامدارى كه از آن‌جا برخاسته‌اند . شهرهاى عمده‌ى آن عبارتند از شيراز ( زادگاه سعدى و حافظ ) ، جهرم و يزد . در چند فرسنگى شيراز كه به راستى مىتوان آن را بهشت روى زمين دانست ويرانه‌هاى شگفت تخت جمشيد ( پرسپوليس ) قرار دارد .\r\nخوزستان و لرستان دو استان كوچك هستند كه همسايه‌ى عراق عرب و فارس و عراق عجم مىباشند . اين دو استان با كردستان ايران و منطقه‌ى كرمانشاه يك جا تيول مادام العمر محمد على ميرزا فرزند ارشد پادشاه مىباشند .\r\nكرمان ( كارامانى باستان ) استان وسيعى است كه در انتهاى خليج‌فارس واقع است . شهرت اين استان سابقا به سبب بندر گمبرون بوده ، كه شاه عباس اول آن را بنا نهاد و در نظر داشت در آن‌جا يك ناوگان نظامى و بحريه‌ى بازرگانى ايجاد نمايد . اين استان اكنون مرز ايران از سمت خاور مىباشد . مكران كه در جوار كرمان واقع و جزء لا يتجزاى آن است امروز به مانند سجستان ( سيستان كنونى ) و تخارستان و خراسان سر از فرمان شاه پيچيده‌اند . سه منطقه‌ى اول به طور كامل و خراسان فقط بخشى از آن سر به طغيان گذارده است . شهرهاى عمده‌ى كرمان عبارتند از سيرجان ، كرملين  ( Kermelin )  ، بردسير ، بم ، ولاسگرد ، هرمز ، گمبرون و\r\n\r\n","description":"","footnote":"","page_name":" 10 ","page_number":20},
  {"content":"\r\n\r\nلار . شهر اخير مركز ايالت كوچك لارستان است كه سابقا وضع حكومت ويژه‌اى داشته ، ولى اكنون جزيى از كرمان است .\r\nگرچه قدرت شاهى اكنون در قسمتى از خراسان آن هم به طور ضعيف اعمال مىشود با اين حال اقتضا دارد گزارشى درباره‌ى وضع اين استان داده شود . اهالى اين استان با مختصر اختلافى نه تنها خصوصيات ايرانيها را واجدند بلكه ادعا دارند كه كهن‌ترين و اولين ساكنين اين كشور مىباشند .\r\nبه منظور نماياندن تصوير صحيحى از وضع اين استان و چه‌گونگى تجزيه‌ى آن يادداشتهاى دقيق آقاى ژوردن  ( Jourdan )  را مورد بحث و بررسى قرار خواهم داد . اين يادداشتها را آقاى ژوردن از خاطرات جغرافيايى آقاى كينر كه در دنباله‌ى جلد اول كتابش درباره‌ى ايران درج نموده ، برگزيده ، ترجمه كرده است . لازم به تذكر است كه نويسنده‌ى نامبرده مانند ديگر مولفينى كه در پيشگفتار از آنها نام بردم دچار اشتباهاتى شده‌اند ، به طورى كه سه‌چهارم آن‌چه درباره‌ى مردم و آداب و رسوم آنان نوشته ، دور از صحت و حقيقت است .\r\nاو چنين مىنويسد :\r\nشاهنشاهى ايران تنها قسمت باخترى خراسان را دربر مىگيرد ( احتمالا نظرش اين بوده كه بر آن تسلط دارد ) . با اين حال نكاتى چند درباره‌ى اين استان معروف بيان خواهم كرد . قدرت پادشاه فقط تا مشهد ، نيشابور ، ترشيز ، طبس و توابع آنها گسترده است در حالى كه افغانها و بعضى عشاير چادرنشين ياموك و پاتان قسمتهاى جنوبى و تاتارهاى ازبك و تركمنها قسمتهاى شرقى و شمالى اين استان را اشغال كرده‌اند .\r\nسرزمينهاى واقع‌بين مشهد و استرآباد شامل شهرهاى منطقه‌ى ابيورد ، نسا ، ديراو  ( Dirau )  و كالپوك  ( Calpock )  به ايل تركمن گوكلان كه دشمن آشتىناپذير ايل قاجار هستند تعلق دارد . بين مشهد و بيساو  ( Bissau )  منطقه‌اى است كه ميركناه\r\n\r\n","description":"","footnote":"","page_name":" 11 ","page_number":21},
  {"content":"\r\n\r\nخان بر آن فرمان مىراند . نامبرده رييس قدرتمند و مستقلى است كه چهار هزار خانوار كرد ، سه هزار و پانصد ترك و پنج هزار ايرانى تحت فرمان دارد . مركز فرمانرواييش شهر خبوشان  ( Kabouchan )  است كه در سيصد فرسنگى مشهد واقع است و داراى استحكامات مىباشد . دو منطقه‌ى كوشنگ  ( Coschung )  و راغوز  ( Raghouz )  بين شهر اخير و مرو يكى در قلمرو خان مستقلى واقع است كه مىتواند دوازده هزار مرد جنگى آماده نمايد و ديگرى در قلمرو لطفعلى خان رييس ايل چپرلو است كه مردانش شجاعترين و در عين حال مودب‌ترين مردم خراسان مىباشند . يكى از برادران حيدر شاه امير بخارا در شهر مرو كه جمعيت آن قريب سه هزار نفر است فرمانروايى مىكند .\r\nهرات كه به سبب بادهاى ملايم و زيبايى بناهاى بزرگ آن همچنين سيه‌روزيهايش بسيار مشهور است و نزد شعرا از اين جهت كه امير على شيرمرد بزرگ سياست و حامى و مروج ادبيات و علوم در اين شهر چشم به جهان گشوده ، معروفيت دارد بار ديگر از ويرانيهايش سربلند مىكند . هرات را مىتوان پرجمعيت‌ترين شهر خراسان به حساب آورد . بازرگانى گسترده‌اش به آن شايستگى داده كه به صفت بندر موصوف شود . جمعيتش كه صد هزار نفر برآورد شده ، مركب از پاتانها ، يهوديها ، هنديها و افغانها مىباشد كه افغانها و پاتانها در اكثريت هستند . هرات قسمتى از نيكبختى و ثروت خود را مديون فعاليت و صنعت هنديها مىباشد . اين مردم مهربان كه شوق زيادى به هنر دارند از سيه‌روزيها درمانده‌اند و از بيدادگريها نالانند . وضع آنان در هرات بهتر است و مورد احترام مردم مىباشند . حكومت به آنها توجه دارد\r\n\r\n","description":"","footnote":"","page_name":" 12 ","page_number":22},
  {"content":"\r\n\r\nو حتى به آنها اختياراتى هم ارزانى داشته ، به خصوص آنها را در اجراى آيين و شعاير مذهبى خود آزاد گذارده است . شهر به امير كابل تعلق دارد و پسرش حاجى فيروز بر آن فرمان مىراند . بر طبق قراردادها او بايد سالانه مبالغى به ايران بپردازد . خراج مزبور تاكنون از روى اضطرار و به دليل نيافتن فرصت مناسب براى شانه خالى كردن از زير آن مرتبا پرداخت گرديده است .\r\nساكنين بلخ كه مركب از افغانها ، ازبكها و تنگوزها مىباشند نيكبختى كمترى دارند . اخلاق ملايم و رفتار مودب ازبكها كه بعضى مواقع زنانه است آنها را از سايرين متمايز مىكند درحالىكه تمام بدنهاديهاى شرم‌آور كه اثرات آن براى جامعه بسيار وخيم و شوم است به تنگوزها كه مردمان فاسد منحطى هستند اختصاص دارد . اين اقوام گوناگون كه متناوبا به شبانى يا سپاهيگرى اشتغال دارند به مقتضاى درجه‌ى حرارت و وضع هوا و طبيعت زمين گاهى در زير چادرها و زمانى در شهرها سكونت مىگزينند . شهر بلخ نيز به امير كابل تعلق دارد .\r\nاميران بىشمارى كه مستقل از يك‌ديگرند و فقط در بعضى مواقع به اميد تاراج يا بر ضد دشمن مشترك باهم متحد مىشوند سيستان را بين خود تقسيم كرده‌اند . ساكنين سيستان را پاتانها و بلوچها تشكيل مىدهند . ضمنا يكى از اينان به نام بهرام خان خود را پادشاه سيستان مىخواند .\r\nآن‌چه در بالا گفته شد درباره‌ى برخى از ولايات كرمان نيز صادق است . در قسمتى از آن طوايف افغانى و بلوچ سكونت دارند كه از روساى خود فرمان مىبرند . قسمت ديگر كوير و بقيه در حيطه‌ى فرمانروايى پادشاه ايران مىباشد . منطقه‌ى مرزى\r\n\r\n","description":"","footnote":"","page_name":" 13 ","page_number":23},
  {"content":"\r\n\r\nنرماشير به رشيد خان تعلق دارد . شهر مهم بم شهر سرحدى كرمان محسوب مىشود . ايرانيها از موقعى كه افغانها را راندند بلوچها را كه كمتر از آنها وحشت دارند ، به خود نزديك كرده‌اند . در همين شهر بم بود كه لطفعلى خان شاهزاده‌ى دلاور و نگونبخت و آخرين شاهزاده‌ى خاندان زند در واپسين مرحله‌ى عقب‌نشينى خود در آن‌جا گرفتار و تسليم رقيب خونخوارش آغا محمد خان گرديد . از جمجمه‌ى هواداران و خدمت‌گزاران باوفاى لطفعلى خان در ميدانى كه اين وقايع در آن‌جا رخ داده بود هرمى برپا شده است - يادگار شومى درخور قومى كه در مدت يك قرن از خون انسانى رفع عطش نموده است !\r\nامام مسقط از آشوبهاى ايران استفاده نموده ، خود را داخل معركه كرده است . تمام اين قسمت خليج‌فارس شامل بندر عباس يا گمبرون تا هرمز ( كه امروز به صورت تخته‌سنگ لم يزرع و غير مسكونى درآمده ) در تصرف وى مىباشد .\r\nمكران كلا به بلوچها تعلق دارد . منطقه‌ى سند تحت قدرت مستبدانه و مطلق العنان سه برادر به اسامى ميرغلام ، ميركريم ، و ميرمراد از دودمان تول‌پور كه از نژاد بلوچ مىباشند قرار دارد .\r\nارشد آنها كه قدرت بيشترى دارد عنوان حاكم ( شاهزاده ) را اختيار نموده است و از نظر اقوام همسايه فرمانرواى واقعى سند به شمار مىرود . دو برادر ديگر به اسامى ميرطهره و ميرزهره بدون آن‌كه در ظاهر صاحب مقام والايى باشند در قلمرو خود از مطلق العنانى كامل برخوردارند .\r\nبيشتر ساكنين سند را بلوچها كه مسلمان هستند تشكيل مىدهند . مذهب اسلام با تغييراتى كه به سبب خرافات در آن پديد آمده ، تحولاتى كه زمان ، جهالت و پيش‌داوريها در آن به وجود\r\n\r\n","description":"","footnote":"","page_name":" 14 ","page_number":24},
  {"content":"\r\n\r\nآورده ، با آداب و رسوم آنها مطابقت پيدا كرده است . در ناحيه‌ى سند نيز به مانند هرات هنديها مورد حمايت و احترام هستند . آنها با مسلمانان داراى حقوق متساوى بوده ، از تمام امتيازات زندگى شهرى بهره‌مندند . هنديها كه تعدادشان در سند بالنسبه زياد است طبقه‌ى بازرگانان و مسلمانان طبقه‌ى سپاهى را تشكيل مىدهند .\r\nنادر شاه اين استان را به موجب قرارداد 1739 به امير كابل واگذار نمود و از آن تاريخ تحت تصرف وى باقى مانده است .\r\nبه طورى كه مشاهده مىشود در اين يادداشتهاى جالب نه تنها درباره‌ى خراسان بلكه درباره‌ى كليه‌ى استانهاى همسايه‌ى ايران كنونى كه همگى جزء لا يتجزاى اين كشور هستند ، بحث شده است . سركردگان ياغى و غاصبينى كه بر آن‌جا حكومت مىكنند فقط در دوران جنگ كه سپاه ايران در جاى ديگر سرگرم نبرد بوده ، مىتوانستند اعلام استقلال بنمايند ولى اكنون كه دولت از صلح خوبى كه آرامشى طولانى را نويد مىدهد برخوردار است بدون شك به زودى و با استفاده از تمام قوايش يك مشت خان و شاهزاده‌ى زبون را هرچه زودتر نابود خواهد كرد . بىكيفر ماندن آنها به دليل دورى از پايتخت ، ضعف پادشاه و به‌ويژه استفاده از كليه‌ى قشون در مناطق ديگر بوده است .\r\nاز آن‌جا كه ذكر كليه‌ى پادشاهان كه از ازمنه‌ى بسيار دور بر تخت سلطنت ايران تكيه زده‌اند ملالت‌آور است و ضمنا سودى هم دربر ندارد لذا به نوشتن يادداشت ساده و مختصرى از سلسله‌هاى مختلف كه از ابتداى شاهنشاهى ايران تا امروز يكى جانشين ديگرى شده است ، اكتفا مىكنم . به اين منظور و بدون آن‌كه كلمه به كلمه از كتاب آقاى ژوردن ( كه دو جلد از تاليفات خود را وقف تاريخ ايران باستان نموده است ) رونويسى بكنم تنها به ذكر مهمترين وقايع مىپردازم و مانند وى اصالت آنها را هم تضمين نمىنمايم . البته اين به آن معنى نيست كه ارزش كارهاى آقاى ژوردن مورد ترديد قرار بگيرد ، زيرا كه تمام آنها\r\n\r\n","description":"","footnote":"","page_name":" 15 ","page_number":25},
  {"content":"\r\n\r\nاز روى بهترين نسخه‌هاى خطى موجود در ايران كه تنها وسيله‌ى پرتو افكندن بر رويدادهاى گذشته است استنساخ گرديده است . اين رويدادهاى بسيار شگفت‌انگيز به صورت افسانه نقل شده ، غالبا با آن‌چه مولفين يونانى نوشته‌اند مغايرت دارد . اضافه مىكنم كه مولفين يونانى درباره‌ى آن‌چه مربوط به ايران باستان است به‌طور سطحى و محدود بحث كرده‌اند ، در صورتى كه مىبايستى آنها با اندك تفاوتى با تاريخ ايران به اندازه‌ى تاريخ خودشان آشنايى داشته بوده باشند .\r\nآقاى ژوردن تاريخ ايران را به دو دوره‌ى باستانى و جديد تقسيم نموده است . منظور وى از دوران باستان تاريخ ايران از ابتداى شاهنشاهى تا ظهور محمد ( ص ) و دوران جديد پس از ظهور محمد ( ص ) تا عصر حاضر است . به طورى كه او مىگويد اين تقسيم‌بندى هم‌اكنون در زبان فرانسه وجود دارد ، زيرا كه فرانسويها به اقوامى كه تا قرن هفتم ميلادى ساكن ايران بوده‌اند نام پارسها را داده‌اند در صورتى كه آنهايى را كه به دين اسلام گرويده ، يا اندكى بعد مسلمان شده‌اند ، ايرانى مىنامند .\r\nبحث درباره‌ى تقسيمات مختلفى كه آقاى ژوردن نموده ، علاوه بر آن‌كه از موضوع كتاب خارج است مرا از هدفى كه براى خود تعيين كرده‌ام دور خواهد نمود . از اين رو نوشته‌ى خود را با ذكر نخستين سلسله‌ها كه به طور قطع اساطيرى هستند محدود نموده ، تنها درباره‌ى برخى پادشاهان كه موجد رويدادهاى مهم تاريخى گشته‌اند به اختصار مىپردازم .\r\nنخستين سلسله‌ى شناخته‌شده ، پيشداديان هستند .\r\nدر دوران سلطنت اين سلسله همه‌ى رويدادها شگفت‌آور است .\r\nآقاى لانگلس با حوصله‌ى زياد وارد اين پيچ‌وخم تاريك تاريخ گرديده ، اطلاعات موثقى درباره‌ى تاريخ باستانى ايران به دست آورده است . به عقيده‌ى وى قبل از پيشداديان چندين سلسله‌ى ديگر وجود داشته‌اند و صحت اين ادعا را به طور روشن بيان مىنمايد . پس از پيشداديان سلسله‌ى پادشاهان كيانى به سلطنت رسيدند . داستان رستم نامدار ، هركول ايرانيها ، مربوط به اين دوره از تاريخ ايران است . داستان مزبور شامل اتفاقات افسانه‌اى و كارهاى بزرگ و غول‌آسا در\r\n\r\n","description":"","footnote":"","page_name":" 16 ","page_number":26},
  {"content":"\r\n\r\nرديف داستانهاى رولاند خشمناك مىباشد .\r\nآقاى لانگلس مىنويسد كه در دوران فرمانروايى اشكانيان و ساسانيان افسانه‌ها پايان مىپذيرد و رويدادهاى واقعى جانشين اوهام گذشته مىگردد . به عقيده‌ى وى تاريخ مستند ايران از اين زمان آغاز مىشود .\r\nبه اين دليل من هم از اين‌جا شروع مىكنم و به ذكر بعضى جزييات كه روشنگر حقايقى درباره‌ى اين قسمت از تاريخ جالب ايران است خواهم پرداخت .\r\nبنابراين ، سومين سلسله اشكانيان است كه موسس آن شخصى به نام آرشال بوده ، كه بعدا به نام اشك اول معروف شده است . اين پادشاه همان كسى است كه در سال 256 قبل از ميلاد مسيح شاهنشاهى پارت را بنيان نهاد كه در مدت چندين قرن شهره‌ى آفاق بود .\r\nاين سلسله در مدت چهارصد و هفتاد سال دوران فرمانرواييش فقط توانست تصويرى از جنگهاى وحشتناك و انقلابها و جنايات نفرت‌انگيز عرضه بدارد . تحت فرمانروايى اين سلسله جنگهاى درازمدت پارتها و روميها آغاز گرديد .\r\nشكست كراسوس كه باعث نامور كردن پارتها شد كينه‌ى دشمنان مغرور را از نو برانگيخت و بالاخره به نوبه‌ى خود آنها را شكست دادند و سبب اصلى نابودى اشكانيان در سال 255 گرديدند .\r\nهمين‌طور ، دوران سلطنت سلسله‌ى ساسانيان كه جانشين اشكانيان گرديد براى روميها نكبت‌بار بود . والرين امپراتور روم در ارمنستان شكست خورد و به اسارت شاپور اول درآمد . « 1 »\r\nدر اين سلسله شاپور اول و دوم ، اردشير و خسرو ملقب به انوشيروان ( عادل ) افتخاراتى براى ايران كسب نمودند كه همراه با كشتارها ، مسموم كردنها و اعمال خشونت‌آميز و\r\n\r\n\r\n","description":"","footnote":"\r\n( 1 ) - امپراتور مغلوب مورد بزرگترين تحقيرى كه به وسيله‌ى نقوش برجسته به نسلهاى بعد منتقل شده ، قرار گرفته است . اين نقوش كه تا اندازه‌اى خوب حفظ گرديده ، روى صخره‌هايى نزديك شهر شاپور حجارى شده است . روى يكى از آنها امپراتور نگون‌بخت ديده مىشود كه زانو بر زمين نهاده ، در برابر فاتحش خم شده است . دو دستش به هم متصل مىباشد و به سوى جلو ، گويى براى جلب ترحم استغاثه مىنمايد .\r\n","page_name":" 17 ","page_number":27},
  {"content":"\r\n\r\nنفرت‌انگيز از هرنوع بود . سرانجام خسروپرويز معروف كه به دليل ولخرجيهاى ديوانه‌وار و تجمل‌پرستى وحشتناكش شهرت يافته ، با يغماگريهاى ننگين تيشه بر ريشه‌ى پايه‌هاى اين امپراتورى زد كه بالاخره در زمان پادشاهى يزدگرد سوم به وسيله‌ى محمد ( ص ) منهدم گرديد . لشگريان عرب به هواخواهى محمد ( ص ) در جنگ معروف نهاوند پيروز شدند .\r\nدر اين جنگ سيصد هزار نفر از طرفين در ميدان جنگ كشته شدند و در پى آن تمام ايران تسليم اعراب گرديد . اعراب اين واقعه‌ى فراموش‌نشدنى را فتح الفتوح نام گذاردند .\r\nاز اين پس يعنى با ورود اسلام و حكومت اعراب تاريخ عصر جديد شروع مىشود . اعراب در مدت زمان كوتاهى سلسله‌ى بسيار قدرتمند ساسانى را كه هميشه دشمن روميها و اغلب بر آنها پيروز بود و حتى در اين دوره هم قدرت بسيار داشت ، نابود كردند . در زير اين يوغ جديد همانند ادوار گذشته شاهد رويدادهاى بزرگ و سفاكيهاى عظيم هستيم .\r\nپس از جدا شدن مذهب شيعه از سنى ، جنگهاى داخلى بروز كرد و سرانجام از مسلمانها دو ملت متمايز به وجود آمد كه كينه‌ى متقابل آنها . . . تا حال حاضر رو به فزونى بوده است و هيچ حادثه‌اى نتوانسته است آن را فروبنشاند « 2 » .\r\nپس از سلسله‌ى كم‌دوام بنى اميه ، عباسيان جانشين آنها مىشوند كه به نوبه‌ى خود مقهور سلجوقيها مىگردند . سلجوقيها نيز بعدا به وسيله‌ى خوارزمشاهيان رانده شدند و سلسله‌ى اخير هم به وسيله‌ى ايلخانيان منقرض گشت . در دوران يك قرن فرمانروايى ايلخانيان رويدادهاى مهمى رخ داد كه در بين آنها مىتوان اضمحلال خلافت را ذكر نمود كه از مدتها پيش تنها يك مقام افتخارى و بدون هيچ‌گونه قدرت واقعى بود .\r\nسرانجام سلسله‌ى تيموريان بر روى كار آمد كه اولين پادشاه آن تيمور لنگ بود كه به غلط تامرلان ناميده شده است . غولى كه\r\n\r\n\r\n","description":"","footnote":"\r\n( 2 ) - روزى استخوان ران يكى از افسران شيعه‌ى زيردست من شكست . به جراح دستور دادم او را درمان كند . يارانش گفتند \" چه‌گونه چنين چيزى ممكن است ، او يك سنى است ! \"\r\n","page_name":" 18 ","page_number":28},
  {"content":"\r\n\r\nبراى سيه‌روزى بشر به دنيا آمده ، اسمش فقط به دليل وحشتى كه در دوران حكومت او حكمفرما بود ، به نسلهاى بعد منتقل گرديده است . پس از مرگ وى پسرانش امپراتورى او را تجزيه كردند و در بين آنها دودستگى ظاهر شد . دو گروه نگونبخت كه مدتها به نام سياه‌گوسفندان و سفيدگوسفندان شناخته شدند ( گوسفند سياه و سفيد نشان بيرقهاى آنها بود ) ، به ميزان فوق العاده‌اى باعث وخامت وضع ايران و تضعيف آن شدند به طورى كه سلسله‌ى تيموريان به طور نامحسوسى خاموش شد و جاى خود را به صفويه داد . شاه عباس اول با آن همه شان و شوكت از اين سلسله است .\r\nاين پادشاه هنگام جلوس بر اريكه‌ى سلطنت كشور را در شرف قطعه‌قطعه شدن ديد زيرا قسمت اعظم آن تحت استيلاى تركها ، ازبكها و كردها بود . هر سال از دوران سلطنت شاه عباس با موفقيتهاى بزرگ همراه بود . او كرمان ، فارس ، گيلان ، مازندران و چندين استان ياغى را مطيع خود ساخت .\r\nهمچنين گرجستان ، كردستان و ارمنستان را به تصرف درآورد و ساكنين ارمنستان را به مركز ايران در جلفا كه در حومه‌ى اصفهان واقع است كوچ داد و در نتيجه آن را به بيابانى تبديل نمود .\r\nشاه عباس جزيره‌ى هرمز را از وجود پرتغاليها پاك كرد .\r\nقندهار را خراج‌گزار ايران نمود و سرانجام بغداد و قسمت بزرگى از عراق عرب را از تركها گرفت . در داخل كشور هنر را تشويق نمود . از هنرمندان خارجى استقبال كرد و با صرف هزينه‌ى گزاف هنرمندان را از هر طبقه و حرفه را به ايران آورد .\r\nدر تمام ايران به ساختن مسجدها ، كاروانسراها ، بازارها و جاده‌ها همت گماشت . فرستادگان دربارهاى معظم اروپا را كه به حق به او لقب كبير دادند پذيرفت . در برابر لقب كبير مىتوان به همان اندازه و به درستى به او لقب بيدادگر داد زيرا اين پادشاه در عين ملايمت و گذشت ، خويى بىرحم ، بدگمان و كينه‌جو داشت . جانشينان وى به جاى تقليد از او با ضعف و بىكفايتى و لاقيدى كه داشتند آن‌چه را كه اين مرد بزرگ براى عظمت كشورش به دست آورده بود به هدر دادند .\r\nدرباريان و بزرگان كه در تجمل و ناشايستگى و بيكارگى غوطه‌ور\r\n\r\n","description":"","footnote":"","page_name":" 19 ","page_number":29},
  {"content":"\r\n\r\nبودند هردم ويرانى بناى بزرگى را كه شاه عباس بنيان نهاده بود به چشم مىديدند بدون آن‌كه سعى كنند از اين بىقيدى خانمان‌برانداز كه سرانجام اثرات آن دامنگير شاه سلطان حسين ضعيف و نگونبخت شد خود را رها كنند .\r\nاين پادشاه ضعيف‌النفس و مسامحه‌كار كه اسير لذات و بازيچه‌ى دست وزيرانش بود هنگامى خطر را احساس كرد كه ديگر وقتى براى چاره‌جويى باقى نمانده بود . براى وزيران ، عدالتخانه و ساير مشاغل دولتى وسيله‌اى براى سوداگريهاى نفرت‌انگيز شده بود . در چنين احوالى پايه‌ى دلاوريها سست يا منهدم و افكار عمومى به كلى خاموش شده بود . ملت بىتفاوت پيش‌بينى نمىكرد روزى فراخواهد رسيد كه بدبختيها بيش از آن‌چه از مدتها قبل دامنگيرش شده است ، فزونى يابد . در چنين موقعيتى ملت فقط مىتوانست وسيله‌اى براى نگاه‌دارى پايه‌هاى لرزان اريكه‌ى سلطنت باشد كه سرانجام با ظهور مشتى راهزن به رهبرى ميرمحمود افغان فروريخت . مير محمود پسر ميرويس معروف رييس افاغنه بود . محمود راه تاج و تخت را با پوشاندن آن از نعشها براى خود هموار كرد « 3 » ولى ستمگريهايش باعث سقوط وى گرديد . او توسط يكى از اتباعش به نام اشرف به قتل رسيد . شخص اخير كه از لحاظ جنايتكارى دست‌كمى از محمود نداشت به نوبه‌ى خود مزد عادلانه‌ى تمام جناياتش را در زير دشنه‌ى يكى از همدستان جناياتش دريافت نمود .\r\nطهماسب ميرزا پسر ارشد شاه سلطان حسين كه موفق شده بود از اصفهان بگريزد بيهوده به دنبال هواخواهانى مىگشت زيرا دلها همه سرد و بىتفاوت شده بودند . روسها و تركها در آن زمان ولاياتى را كه در دسترسشان قرار داشت از ايران منتزع و به تصرف خود درآورده بودند و طهماسب كه\r\n\r\n\r\n","description":"","footnote":"\r\n( 3 ) - در لحظه‌اى از خشم محمود با دست خود فرزندان شاه سلطان حسين و چند تن از شاهزادگان خاندان اين شاه تيره‌روز را به هلاكت رساند . شاه سلطان حسين هم كه مىخواست در اين بين كوچكترين فرزندش را نجات دهد زخم برداشت . او سپس بزرگان دربار را به ضيافتى دعوت نمود و در آن‌جا به اشاره‌ى وى همگى را بدون استثنا بىرحمانه گردن زدند .\r\n","page_name":" 20 ","page_number":30},
  {"content":"\r\n\r\nمجبور بود از نقطه‌اى به نقطه‌ى ديگر فرار بنمايد حتى از جانب اتباع خودش هم احساس امنيت نمىكرد . ولى تاريخ شهادت خواهد داد كه او به دليل ضعف و بىرحميهايش سزاوار چنين سيه‌روزيهايى بوده است . وى به نامردى تنها برادرش را كه از قتل‌عام محمود رسته بود ، هنگامى كه در اصفهان به او پيوست ، به هلاكت رسانيد و چون خاطرش از اين سفاكى ارضا نمىگرديد ، خواهان آن شد كه گواه شكنجه دادن وى نيز باشد .\r\nدر چنين اوضاع و احوالى مرد حادثه‌جويى به نام نادر از ايل افشار كه سرشار از دلاورى و كارآمدى بود در صحنه‌ى اين نمايش اندوهناك ظاهر شد . نادر كه در ابتدا سردسته‌ى راهزنان بود به جهت شهامت و پيروزيهاى برجسته‌اش سرانجام موفق به تصرف تاج‌وتخت ايران گرديد و در طول دوران فرمانرواييش اين كشور را با رخشندگى نوينى آراست ولى بىرحميهايش باعث گرديد كه به وضع فجيعى سرنگون شود .\r\nنادر كه اولين عملياتش محدود به راهزنى و غارت اهالى خراسان بود ، به زودى خود را سردسته‌ى سه چهار هزار مرد كه تشنه‌ى راهزنى بودند يافت . در اين دوره بود كه نادر خدماتش را به شاه طهماسب عرضه داشت كه با حق‌شناسى مورد پذيرش وى قرار گرفت . شاه طهماسب تمام گناهانى را كه در سابق از نادر سر زده بود بر او بخشود . تعداد سپاهيان نادر هرروز زيادتر مىشد و به زودى توانايى اين را در خود ديد كه به افغانها حمله‌ور شده ، آنها را يكسره از ايران براند و در نتيجه طهماسب براى مدت كوتاهى فرمانرواى قسمت بزرگى از ايران و اصفهان گرديد . وى با شكوه و جلال در پيشاپيش نادر كه مردم به او نام طهماسبقلى خان داده بودند وارد اصفهان گرديد . نادر به زودى نقاب از برنامه‌هاى جاه‌طلبانه‌اش برداشت و به بهانه‌هاى بى جا و سوءاستفاده از قدرت خود شاه را تبعيد نمود و پسرش را كه در سنين كودكى بود به صورت ظاهر به مقام سلطنت رساند . اما پس از مرگ اين بچه ، كه پنج سال بعد روى داد ، عذر قابل قبولى براى به دست آوردن تاج‌وتخت به دست نادر افتاد و از اين رو در تاريخ 15 ژانويه‌ى 1735 در دشت مغان در حضور\r\n\r\n","description":"","footnote":"","page_name":" 21 ","page_number":31},
  {"content":"\r\n\r\nبزرگان ، كه به منظور تعيين جانشين جهت كودك درگذشته دعوت شده بودند ، خود را رسما پادشاه ايران اعلام كرد .\r\nاقدامات اوليه‌ى نادر بسيار درخشان و افتخارآميز بود .\r\nاو خانهاى ياغى را مجازات كرد و تركها را چندين بار با شكستهاى فاحش تحقير نمود . هند را در سال 1738 فتح كرد و از دهلى پايتخت هند ( كه در آن‌جا بيش از صد هزار تن را به قتل رسانيد ) طلا و جواهراتى به ارزش صد ميليون ليره‌ى انگليسى به غنيمت آورد . از اين تاريخ به بعد لئامت و حرص و ولعش حد و مرزى نمىشناخت و هرروز فزونى مىگرفت .\r\nمرگى بس وحشتناك در كمين كسانى بود كه داراى مال‌ومنال بسيار بودند . بدگمانى او را تحليل مىبرد و عذاب و اضطراب روانى دايما سوءظنش را تشديد مىنمود . سرانجام پس از هزاران عمل نفرت‌انگيز كه قلم از ذكرش شرمسار است ، براى اين‌كه سفاكيش را به اوج برساند به‌طورى كه تاريخ‌نويسش مىگويد برآن شد كه به وسيله‌ى اعراب و تاتارهايى كه قسمتى از قشونش را تشكيل مىدادند كليه‌ى سربازان ايرانى را كه در خدمتش بودند قتل‌عام كند . در اين موقع سه تن از افسران نگهبان شبانه وارد چادر نادر شدند ، سر او را از تن جدا نمودند « 4 » و بر سر نيزه‌ى بلندى قرار دادند . اين عمل علامت نوعى آشتى احساسات بشردوستانه بود كه از مدتها پيش در نتيجه‌ى بيدادگريهاى نادر در تمام دلها خفه يا فلج شده بود .\r\nهيچ‌كس گمان نمىبرد كه اين واقعه كه مىبايستى پايان‌بخش دردهاى كشور باشد راه‌گستر مشقتهاى بزرگترى گردد چه قتل نادر مقدمه‌اى براى شروع جنگهاى داخلى بود كه تا جلوس پادشاه كنونى ادامه پيدا كرد و سبب ويرانى كشور گرديد . در اين دوره ، ايران از هرجهت ضعيف و ناتوان شده بود . دسته‌هاى گردنكشان در هر نقطه‌ى كشور پراكنده شده بودند و به راهزنيهاى وحشتناك دست مىزدند . هر كاروانسرايى كه قابليت دفاع داشت تحت سلطه‌ى يك يا چندين دسته درآمده بود كه از غارت مال مردم امرار معاش مىنمودند . خزانه‌ى\r\n\r\n\r\n","description":"","footnote":"\r\n( 4 ) - اين واقعه در 23 مه 1747 روى داد .\r\n","page_name":" 22 ","page_number":32},
  {"content":"\r\n\r\nدولت تاراج شده بود . تخت و تاج سلطنت مورد نزاع مدعيان بىشمارى قرار گرفته بود كه اين سرزمين مصيبت‌زده را به صورت صحنه‌ى جنگهاى داخلى درآورده بودند . آدمكشى و جنايات گوناگون تصويرى از وضع ايران را در اين دوره نشان مىدهد . در اين موقعيت هركس كه مىتوانست دست به چپاول مىزد و از زيان رساندن به غير فروگذار نمىكرد . اهالى نيز ترجيح مىدادند براى فرار از اين صحنه‌هاى وحشت‌انگيز خود را در معرض گرسنگى دهشتزا قرار دهند و همچنين به جاى تحمل بىنظمى لگام گسيخته‌ى سربازان بىرحم كه تنها براى خون و چپاول زنده بودند ، خانه‌ى خود را ترك نمايند . سرانجام تخت سلطنت ايران پس از آن‌كه شاهد و بهانه‌ى جنايات بسيار نفرت‌انگيز ( كه مدعيان هريك به نوبه دست خود را به آن آلوده مىنمودند ) گرديد با ظهور كريم خان پرتوى از نيكبختى بر آن افكنده شد .\r\nخوشبختانه كريم خان خود را در عداد مدعيان قرار داده بود .\r\nكريم خان مردى از ايل زند كه اصلش كرد « 5 » و زمانى هم همرزم نادر بوده ، با ظاهر موقر و قدرت طبع و شجاعت جبلى قلوب سپاهيان را به تسخير درآورد . وى با اعتدال و بردبارى در مدت سى سال كه تاج و تخت ايران را با اسم ساده و بىتجمل وكيل ( وكيل الرعايا ) در اختيار داشت در برابر طوفانها ايستادگى نمود . او كوشش داشت تا آن‌جا كه اوضاع و احوال اجازه دهد زخمهاى بسيار ژرفى كه اين كشور نگونبخت را مصيبتزده كرده بود ، التيام بخشد « 6 » .\r\nبا مرگ كريم خان ايران بار ديگر دستخوش هرج‌ومرج و جنگهاى داخلى گرديد . عده‌ى زيادى مدعى تاج و تخت شدند\r\n\r\n\r\n","description":"","footnote":"\r\n( 5 ) - ظاهرا اروپاييها كليه‌ى طوايف و عشاير غرب ايران را كرد مىخوانده‌اند و الا پوشيده نيست كه كريم خان لر بوده است نه كرد . - م .\r\n( 6 ) - كريم خان به طورى كه خواهيد ديد داراى قدرتى پهلوانى بود . در شمشير زدن مهارت بسيار و در برابر مخاطرات حضور ذهن بسيار داشت .\r\nپس از يك شكست كه تمام افرادش كشته ، اسير يا پراكنده شده بودند براى نجات خود به تنهايى در حال فرار بود كه به وسيله‌ى سه مرد كه اسبهايى به راهوارى مركب او داشتند مورد تعقيب قرار گرفت و چيزى نمانده بود كه به او برسند . او يكى از بازوبندهاى مرصع به الماس خود را فورا باز كرد ، سپس دومى و بالاخره دشنه‌ى مرصع خود را بر زمين انداخت . همان‌طور كه پيش‌بينى نموده بود مردانى\r\n","page_name":" 23 ","page_number":33},
  {"content":"\r\n\r\nو يك‌ديگر را به قتل رساندند تا اين‌كه يكى از آنها كه آغا محمد خان عموى پادشاه كنونى باشد موفق گرديد كه همگى را از ميان بردارد و فرمانرواى تمام ايران بشود . كريم خان براى اين‌كه داعيه‌ى سلطنت را از او سلب نمايد وى را خواجه نموده بود اما رويدادهاى بعدى نشان داد كه اين تدبير تا چه حد بىفايده بوده است . در واقع تعداد قليلى از پادشاهان به اندازه‌ى او داراى جرات و شهامت بوده‌اند . آغا محمد خان به سبب علاقه‌ى بىاندازه‌اى كه به جنگ داشت و مغرور از كسب چند موفقيت بر آن شد كه دست به عملياتى بزند كه از توانايى او خارج بود . اين امر موجب نارضايتى زيردستانش گرديد . بزرگان نه تنها به قدرت و نبوغ او رشك مىبردند بلكه از خشونتهايش هم خسته شده بودند ، از اين رو ، با يك‌ديگر دسيسه كردند و موجبات قتل او را فراهم آوردند . آغا محمد خان در تاريخ 14 مه 1797 زير دشنه‌ى يكى از خدمتكاران خود كه توسط صادق خان تطميع شده بود نفس آخر را كشيد .\r\nدر اين موقع يك بار ديگر سه مدعى تاج و تخت بين خود به نزاع پرداختند ولى فتحعلى شاه كه نيكبخت‌تر و يا ماهرتر از ديگران بود سرانجام رقيبان خود را رام كرد و به اتفاق آرا رسما پادشاه ايران اعلام گرديد .\r\nفتحعلى شاه اينك با شكوه تمام بر ايران كه صلح اخير آرامش طولانى و پايدار را برايش تامين نموده است سلطنت مىكند . شيوه‌ى فرمانرواييش مورد دلخواه ملت است و صفات نيكش وى را محبوب رعاياى خود نموده است . انسانيت و خلق و خوى ملايم و مهربانش موجب شده كه تمام نقاط ضعفش را ببخشند و قلب‌نيكش را ستايش بنمايند .\r\nچون در نظر دارم بعدا زندگى خصوصى ، عادات و به طور كلى هر آن‌چه را كه به اين پادشاه مربوط مىشود بشناسانم ، يك بخش از اين كتاب را به او و خانواده‌اش اختصاص خواهم داد .\r\n\r\n\r\n","description":"","footnote":"\r\n- كه او را تعقيب مىكردند از اسب پياده شدند كه غنيمت خود را بردارند . وى فورا برق‌آسا به سوى آنها برگشت و با حمله به يكايك آنان هرسه را از پاى درآورد . اين ماجرا كه تقريبا در دوران معاصر اتفاق افتاده ، تاريخ جنگهاى هوراس  ( Horace )  را كه براى روم سرنوشت‌ساز بود باوركردنى مىنمايد .\r\n","page_name":" 24 ","page_number":34},
  {"content":"\r\n\r\n\r\nكتاب يكم\r\n\r\n","description":"","footnote":"","page_name":" 25 ","page_number":35},
  {"content":"\r\n . \r\n","description":"","footnote":"","page_name":" 26 ","page_number":36},
  {"content":"\r\n\r\n\r\n1 اطلاعاتى درباره‌ى وضع فعلى ايران و نظرى به صلح اخير « 1 »\r\nبه طورى كه قبلا گفتيم ايران در نتيجه‌ى جنگهاى داخلى كه قريب يك قرن از آغاز آن مىگذشت ناتوان گرديده بود و نمىتوانست يك‌باره از سقوطى كه سبب آن ادامه‌ى سيه‌روزيها بود سربلند كند . پس از مرگ آغا محمد خان و پايان يافتن اختلافات داخلى برادرزاده‌اش بابا خان ( پادشاه كنونى ) بر تخت نشست .\r\nبابا خان پس از آن‌كه چند تن از رقباى ضعيف خود را با اندك كوششى مغلوب كرد و از بين برد به نام فتحعلى شاه بر تخت نشست و براى اطمينان بيشتر برادر تنى خود را كور كرد تا هرنوع رقابت را از ميان برداشته باشد « 2 » .\r\nدر اين دوره ، چنان‌چه شهر زيباى شيراز و چند شهر ديگر فارس و عراق عجم را مستثنا كنيم ، سراسر ايران از ويرانه‌ها و جلگه‌هاى وسيع لم يزرع پوشيده شده بود . مصايب جنگ و تاراج اموال مردم همان جمعيت كمى را هم كه باقى مانده بود از آباد\r\n\r\n\r\n","description":"","footnote":"\r\n( 1 ) - مراد عهدنامه‌ى گلستان مىباشد . - م .\r\n( 2 ) - تا زمانى كه مادر اين دو شاهزاده زنده بود با نفوذ و تسلطى كه بر روان پادشاه داشت برادر سيه‌روزش را از پيش آمدن چنين فاجعه‌اى حفظ مىكرد ولى به محض درگذشت مادر ، فتحعلى شاه فرمان داد تا ميله‌ى آهن گداخته بر چشم برادر بكشند . هنگامى كه اين حكم را به شاهزاده اعلام نمودند او فقط اين كلمات را بر زبان راند :\r\n\" اوه مادرم ! \" از اين‌رو مىتوان پنداشت كه مادرش كه بيم چنين خطرى را احساس كرده بود از شاه قول گرفته بود كه برادرش را از ديد محروم نكند .\r\n","page_name":" 27 ","page_number":37},
  {"content":"\r\n\r\nكردن زمينهاى خود ناتوان كرده بود . اين وضع اسف‌بار هنوز هم ادامه دارد و قرنها لازم است كه ايران دوباره از رونق خيره‌كننده‌ى دوره‌ى صفويه برخوردار شود .\r\nبا توجه به قريحه‌ى آشكار نيكوكارى پادشاه جديد به نظر مىآمد كه او با شتاب به زخمهايى كه هنوز از آن خون مىچكد و بلايايى كه بر سر ملتش فرود آمده ، التيام خواهد بخشيد اما جريان امور صورت ديگرى پيدا كرد و پادشاه نه تنها به جبران بديهايى كه اسلافش از روى جاه‌طلبى و سنگدلى مرتكب شده بودند نپرداخت بلكه به سبب دنايت و عشق مفرطش به طلا اين بديها را تشديد نمود . با اين حال پادشاه فرمانهايى مبنى بر دوباره‌سازى شهرها و دهكده‌ها و همچنين بهبود بخشيدن به وضع كشاورزى صادر نمود ، ولى چون اين فرامين در مواردى همراه با كمكهاى لازم پولى نبود بىنتيجه ماند و يا نتايج بسيار اندكى به‌بار آورد .\r\nاز سوى ديگر ادامه‌ى جنگ با روسيه فداكاريهاى تازه‌اى را از نظر انسانى و پولى ايجاب مىنمود و چنان‌چه صلح اخير كه سخاوتمندانه به او ارزانى شد و دور از انتظار بود وى را تقريبا به‌طور معجزه‌آسا « 3 » نرهانده بود ، شكست ايران غيرقابل اجتناب بود زيرا هيچ جاى شك نيست كه اگر كمى قبل از انعقاد صلح آقاى ژنرال كوتلوروسكى  ( Kotlorowski )  فرمانده قوايى كه در جبهه‌ى بحر خزر عمل مىكرد آن‌چنان به طور\r\n\r\n\r\n","description":"","footnote":"\r\n( 3 ) - جنگ هيچ‌گاه به اين شدت پادشاه را در مخاطره‌اى كه پس از تسخير دوباره‌ى كندان توسط روسها صورت گرفت قرار نداده بود . يك ستون نيرومند به سوى اردبيل در حركت بود كه از آن‌جا به آسانى مىتوانست تهران را فتح كند در حالى كه دو ستون ديگر كه يكى ايروان و ديگرى تبريز را تهديد مىكردند وليعهد را مجبور نموده بود كه تمام توجه خود را به اين سو معطوف دارد تا بتواند از استان آذربايجان و تبريز كه كليد آن محسوب مىشود حركت نمايد . قشون ايران پس از جنگ اصلاندوز شديدا روحيه‌ى خود را باخته ، از تعداد آن كاسته شده بود . كليه‌ى وسايل و تجهيزات آتشبار از دست رفته ، اكثر توپچيها يا كشته شده و يا در حال فرار بودند . از فوج پياده‌نظام هم چيزى باقى نمانده بود . در چنين موقعيتى وليعهد هم از آشفتگى اوضاع حيرتزده شده بود . حال مىتوان تصور كرد كه اگر موفقيتها دنبال شده بود نتيجه‌ى آن‌چه مىتوانست بوده باشد .\r\n","page_name":" 28 ","page_number":38},
  {"content":"\r\n\r\nهولناك مجروح نشده بود « 4 » ، توانسته بود حركت خود را كه با سه ستون به سوى ايروان ، نخجوان و اردبيل آغاز نموده بود ادامه دهد ، مىتوانست به تهران كه امروز پايتخت كشور است برسد و حتى از آن هم بگذرد ، قبل از آن‌كه مجالى براى مشاوره درباره‌ى تصميمى كه در اين موقعيت بايد گرفته مىشد پيدا شود و به‌خصوص قبل از آن‌كه بتوانند صد يك خزانه‌ى عظيمى را كه در تهران گرد آورده شده بود خارج نمايند .\r\nچنان‌چه جنگ ادامه مىيافت فرمانده قواى روسى مىتوانست بدوا دو شهر ايروان و نخجوان را كه تصرف آن بسيار حايز اهميت بود ، تسخير نمايد و سرحدات ايران و روسيه را بر خط مرزى آرياچاى « 5 » كه به وسيله‌ى طبيعت ترسيم گرديده است ، مستقر سازد . ولى كيفياتى كه بحث درباره‌ى آن را صلاح نمىدانم موجب شد كه سفير انگليس ( كه آن‌وقت در ايران بود ) در اين موقعيت ميانجيگرى بنمايد . بهترين چيزى كه به نظر سفير رسيد اين بود كه در مذاكرات حفظ وضع موجود را خواستار گردد . البته حفظ وضع موجود براى منافع امپراتور روس بسيار زيان‌آور بود زيرا كه قسمت اعظم منطقه‌ى زرخيز و زيباى آران را كه در ساحل چپ ارس واقع است در مالكيت ايران باقى مىگذاشت . اين منطقه دماغه‌اى را تشكيل مىدهد كه تا سرحدات مشترك گرجستان ادامه دارد و از طريق همين راه ارتباطى ايرانيها مىتوانند به آسانى به ماموريتهاى تجسسى احتمالى مبادرت ورزند و چون اين منطقه داراى تنگه‌هاى متعددى مىباشد حفظ آن در برابر اين‌گونه قشونكشيها بسيار\r\n\r\n\r\n","description":"","footnote":"\r\n( 4 ) - در يورش به قلعه‌ى كندان سه گلوله به او اصابت كرد كه يكى از آنها آرواره‌ى پايين وى را خرد كرد ولى اين امر مانع از آن نشد كه عملياتش را ادامه دهد و قرين كاميابى گردد .\r\n( 5 ) - اين خط بهترين سرحدى است كه روسيه در اين منطقه مىتواند داشته باشد و چون شامل قسمت بزرگى از طول ارس مىباشد چنان‌چه در كرانه‌هاى اين رود استحكاماتى بسازند و سنگرهايى درهم با قلعه‌هايى به فاصله‌ى پنج يا شش فرسنگ از يك‌ديگر در نقاط مرتفع بنا نمايند ديگر از فرار نظاميان ، قاچاق و بالاخره تجسسات نظامى ايرانيها بيمى نخواهد بود . گرچه اين‌گونه تجسسات از لحاظ نظامى اهميت كمى دارد ، ولى براى كشور توليد دردسر مىكند .\r\n","page_name":" 29 ","page_number":39},
  {"content":"\r\n\r\nمشكل است « 6 » .\r\nدر حقيقت ايرانيها در اين دوره لزوم پايان دادن قطعى به جنگى را كه به اشكال مىتوانستند ادامه دهند احساس مىكردند . نبردهاى قبلى به‌ويژه عمليات جنگى اصلاندوز و فتح دوباره‌ى لنكران از جانب روسها تقريبا باعث اضمحلال كليه‌ى قواى نظامى ايران گرديده بود . تقريبا تمام توپخانه‌ى آنها كه تحت فرماندهى يك افسر انگليسى قرار داشت و همچنين كليه‌ى مهمات و ذخاير اردوى وليعهد به دست روسها افتاده بود به طورى كه حتى يك چادر و يك شتر هم از آن ميان نجات نيافت .\r\nچنان‌چه موضوع اين كتاب مرا نسبت به آن‌چه مربوط به سياست است تا حد زيادى محدود نمىكرد مىتوانستم خيلى چيزها درباره‌ى اقدامات پنهانى و حتى خارق العاده‌ى سفير انگليس در اين موقعيت بنويسم ولى چون اين موضوع با هدف اين كتاب مباينت دارد لذا اجمالا و به طور سطحى فقط نظرى بر نتايج سياست مزبور مىاندازم و مىگذرم . اين صلح گرچه به نظر مىآيد كه با سياست تغييرناپذير انگليس مغايرت داشته باشد ، به‌طور كامل ساخته و پرداخته‌ى سفير انگليس بود . به طورى كه مىدانيم سياست دولت انگليس در اين منطقه‌ى آسيا هميشه مبتنى بر اين بوده و هست كه روسها را به دست ايرانيها و متقابلا تضعيف نمايند به طورى كه هيچ‌كدام قادر نباشند خواه جداگانه و خواه متفقا نسبت به مستملكاتشان در هند كه مجاور ايران است اقدامى به عمل بياورند .\r\nبا اين همه در حالى كه سفير انگليس مشغول اين اقدامات بود كوشش مىكرد تا به هر وسيله جلو نفوذ روسها را در\r\n\r\n\r\n","description":"","footnote":"\r\n( 6 ) - من كاملا مطمئنم كه ايرانيها انتظار داشتند روسها منطقه‌ى ايروان را از آنها بخواهند . آنها شايد اين خواست را بر واگذارى طوالش ترجيح مىدادند زيرا در دست داشتن طوالش جاى پايى است بر ساحل ارس به طورى كه در موقع مقتضى مىتوان از اين راه تمام گيلان و حتى مازندران يعنى تمام كرانه‌هاى غربى و جنوب بحر خزر را به سهولت تسخير نمود .\r\n","page_name":" 30 ","page_number":40},
  {"content":"\r\n\r\nدولت ايران بگيرد و از اين رو خواهان آن گرديد كه در اولين شرط پيمان متاركه قيد شود كه امپراتور روسيه حق نداشته باشد سفيرى به دربار ايران بفرستد و فقط بتواند يك كنسول ساده براى حفظ روابط بازرگانى فيما بين اعزام دارد . شخص اخير كه فاقد هرگونه قدرت سياسى خواهد بود محل اقامتش بايد در استرآباد باشد و به هيچ دليل و بهانه نتواند در دربار شاه حضور يابد .\r\nبه سهولت مىتوان دريافت كه اين يادداشت مهمل و مضحك بدون جواب ماند زيرا سفيرى كه آن را تهيه و انشا كرده بود نتوانست دليل قابل قبولى براى پذيرش آن ارائه دهد . اما اين يادداشت آشكارا نشان داد سفير كه با آشتى دادن دو كشور از حدود اختياراتش تجاوز نموده بود از ترس اين‌كه مبادا نتيجه‌ى اين اقدام براى دولت متبوعش زيان‌آور باشد به تكاپو افتاده است و مىخواهد بدين وسيله از خطر بسيار واقعى عقد اتحاد بين دو دولت جلوگيرى نمايد زيرا در صورت اتحاد ، وقوع جنگ آنها را قادر مىنمود كه به سهولت ضربه‌اى وخيم و كارى بر پيكر انگليس وارد آورند و در مدت زمان كوتاهى هند را بگيرند ، بدون آن‌كه انگليس هيچ‌گونه وسيله‌اى براى مقابله در اختيار داشته باشد .\r\nبنابراين پادشاه ايران براى به دست آوردن صلحى كه خواستار بود ( بر خلاف ميل و تصميم آشكار وليعهد ) مجبور شد كه بادكوبه ، دربند ، قراداغ ، شيروان ، گيلان و طالش را به مالكيت مطلق اعلىحضرت امپراتور روسيه واگذار نمايد و بدين ترتيب قسمت اعظم كرانه‌ى باخترى بحر خزر را از دست بدهد .\r\nعلاوه بر اين از كليه‌ى ادعاهايش در مورد گرجستان صرف‌نظر كند . در گرجستان ياغيها كه در داغستان پناه گرفته بودند تا آن‌زمان از كمكهاى عباس ميرزا برخوردار بودند . در مقابل ايران در پى اين صلح منطقه‌ى مهم ايروان را حفظ مىكرد و اين مايه‌ى خوشوقتى آنان بود زيرا دلايل بسيارى وجود داشت كه خان ايروان قصد دارد در صورت ادامه‌ى جنگ حكومت مستقلى تحت حمايت روسيه تشكيل بدهد ، همان‌گونه كه خان\r\n\r\n","description":"","footnote":"","page_name":" 31 ","page_number":41},
  {"content":"\r\n\r\nطالش از چندين سال پيش مرتكب چنين كارى شده بود « 7 » .\r\nايران ضمنا يك قسمت از اين ايالت زيبا را كه وابسته به ايروان است و بر روى كرانه‌ى چپ ارس باريكه‌اى بين ارمنستان تركيه و قراداغ را تشكيل مىدهد ، حفظ مىكرد . چنان‌چه اين منطقه به گرجستان واگذار مىگرديد ايالت مزبور سرحد مناسبى با ايروان و شيروان در امتداد ارس تا مسير آرياچاى از يك سو و از سوى ديگر تا سلسله جبال زاگروس بين پاشانشينهاى قارص و بايزيد پيدا مىكرد .\r\nاز طرف ديگر ايرانيها كه در بحبوحه‌ى جنگ طريقه‌ى سازمان دادن به سبك اروپايى را آغاز نموده ، افواج با انضباطى از تمام رسته‌ها تشكيل داده بودند از اين‌كه به چنين جنگ نابرابر پايان داده شود ، ناراضى نبودند . اين نه از آن جهت بود كه به نقطه‌ى تكامل برسند بلكه لااقل تا حدى توانايى اين را پيدا كنند كه در برابر سپاهيان روس با شرايط بهترى ظاهر شوند . اخيرا روسها اعتراف كرده‌اند كه با كمال شگفتى گاهى اوقات با مقاومتهاى سرسختانه‌اى روبه‌رو شده‌اند كه به آن عادت نداشته‌اند و چنان‌چه به ايرانيها كه نسبت به حرفه‌ى سربازى ذوق سرشارى دارند مجال داده شود به خيلى بيش از اينها نايل خواهند شد . آنها آماده‌اند كه عزيزترين چيزهاى خود را در اين راه فدا كنند . آنها بر خلاف تركها كه از نوآورى\r\n\r\n\r\n","description":"","footnote":"\r\n( 7 ) - حسين خان بدون آن‌كه خود را مستقل اعلام نمايد همانند آن عمل مىكند . او تمام عوايد را براى خود نگاه مىدارد . يك نيمه گردان آتشبار كه با اسب كشيده مىشود ، سه گردان منظم باانضباط كه به سبك اروپايى ملبس هستند ، به اضافه‌ى يك سوارنظام چريك با افراد كثير كه به او بسيار وفادار هستند تحت فرمان دارد .\r\nدر ماه دسامبر 1813 شاهزاده وليعهد كه به خوى آمده بود ، به حسين خان دستور داد كه به او ملحق شود و به تنهايى حضور يابد .\r\nالبته حسين خان اطاعت امر كرد ، اما به جاى آن‌كه تنها بيايد قسمت اعظم سوارنظامش را براى حراست خود همراه آورد . او در خارج شهر اردو زد و هنگامى كه در برابر شاهزاده ظاهر شد ، بين ششصد نفر از شجاع‌ترين محافظينش احاطه شده بود . اين احتياطات مانع توقيف او گرديد كه قصد آن را داشتند . تصور مىكنم كه حسين خان را قبلا از اين موضوع واقف نموده بودند . در مراجعتش او را نزديك ايروان ملاقات نمودم . به من گفت \" اعتراف كنيد كه با آمدن چنين همراهان خوبى عده‌ى زيادى را غافلگير نمودم \" .\r\n","page_name":" 32 ","page_number":42},
  {"content":"\r\n\r\nنظامى به طور مضحكى دورى مىجويند ادراك خوبى دارند و با درنظر گرفتن موقعيت خطرناك كشورشان ضرورت اين نوآوريها را احساس مىنمايند و از اين‌رو موفقيتهاى بيشترى در انتظارشان مىباشد . آنها تحت رهبرى شاهزاده عباس ميرزا كه چشم اميد همه به او دوخته است با حرارت و شوق غيرقابل توصيفى تن به اين كار مىدهند . اين شاهزاده‌ى جوان كه غرق افكار اصلاح‌طلبانه است فقط در ميان اردو احساس خوشبختى مىنمايد . او در حالى كه از طرف رسته‌هاى مختلف قشون احاطه شده است ، از فرماندهى كردن لذت مىبرد و از هرچيزى براى آگاه كردن خود بهره مىگيرد . او چنان تشنه‌ى آموختن است كه دستور داده كتابهاى مهم نظامى را كه به او توصيه شده است ترجمه نمايند و خود تقريبا تمام آنها را به خاطر سپرده است . عباس ميرزا مردى است قانع و ميانه‌رو و رفتارش با زيردستان ، تا آن‌جا كه مقامش اجازه مىدهد ، دوستانه و نزد آنها از محبوبيت خاصى برخوردار است . با اين خصوصيات با كوشش كمترى مىتواند سپاهيانش را وادار نمايد كه مطابق دستورهايش عمل كنند و اوامر او را به درستى اجرا نمايند .\r\nعلاوه بر اين براى ايرانيها لازم بود در اين دوران زرادخانه‌هاى خود را كه به كلى خالى شده بود انباشته نمايند . توپ‌ريزى و به‌ويژه وارد نمودن مهمات از هند از ضروريات حتمى بود . اين مواد را تا آن تاريخ انگليسيها به قيمت گزاف و همسنگ طلا به ايران مىفروختند . خواه بنا به علل سياسى يا مقتضيات ديگر انگليسيها اين مواد را هميشه فقط به تعداد خيلى كم در هروهله تحويل مىدادند به طورى كه ايرانيها هميشه با كمبود ساچمه‌ى توپ ، گلوله‌ى خمپاره ، سنگ چخماق و فتيله مواجه بودند ، در صورتى كه تمام اين مواد به حد وفور در هند يافت مىشد و در ايران به كلى ناياب بود .\r\nعلاوه بر اين لازم بود در آذربايجان كه معادن آهن فراوانى دارد كارخانه‌ى ذوب‌آهن ايجاد شود . پيرامون اين معدن سنگ‌آهن از بهترين نوع و رودخانه و جنگل انبوهى كه براى تاسيس كوره‌ى ذوب‌آهن بسيار مناسب است وجود دارد اما به سبب بىقيدى شاه نسبت به امور بسيار سودمند ، تاسيس\r\n\r\n","description":"","footnote":"","page_name":" 33 ","page_number":43},
  {"content":"\r\n\r\nكوره‌هاى مزبور تا اين تاريخ سر نگرفته است . بدون شك به نظر عجيب مىآيد كه در كشورى كه سنگ‌آهنش از 85 تا 90 درصد آهن خالص دارد ، از مهمات ساخته شده از مس ، كه علاوه بر ارزش فوق العاده اثرى خيلى كمتر از آهن دارد ، استفاده نمايند . گلوله‌ى توپ 12 پوس « 8 » و خمپاره‌هاى 6 پوس ( بزرگترين كاليبرى كه ايران دارا است ) هريك 50 فرانك ارزش دارند .\r\nساچمه‌ى توپ را هم به جاى آهن از سرب مىريزند كه به دليل سنگينى و نرمى اين فلز قابليت اصلى آن‌كه كمانه كردن باشد ، از آن سلب مىگردد . باروت هم به مقادير بالنسبه كم و به طريق بسيار خطرناك تهيه مىشود . من بارها به چشم خود ديده‌ام كه مواد تركيب‌كننده‌ى آن را در وسط كوچه مىكوبند .\r\nاين عمل را در يك خيش چوبى كه به شكل هاون گود كرده‌اند با يك دسته‌ى هاون كه براى اين كه سنگين‌تر شود در وسط آن سرب مذاب ريخته‌اند انجام مىدهند . اشخاصى كه به اين كار گماشته مىشوند ، بدون دغدغه‌ى خاطر و فكر اين‌كه جرقه‌اى از چپق رهگذرى مىتواند آنها و آن‌چه آنها را احاطه كرده يك جا نابود سازد ، به كار خود ادامه مىدهند .\r\nبايد متذكر شوم كه در اين دوران ايرانيها تعداد زيادى اسير نزد روسها داشتند كه همگى كاركشته و جنگ ديده بودند . اين سربازان براى برقرارى و تقويت سيستم انضباط قشون نوبنياد بسيار باارزش بودند . متاركه‌ى جنگ اسيران را بدون آن‌كه مبادله‌اى در بين باشد به ايران بازمىگرداند زيرا ايرانيها قبل از اين‌كه رسوم نظامى اروپايى را اختيار كرده باشند عادت به اسير گرفتن نداشتند « 9 » . اين\r\n\r\n\r\n","description":"","footnote":"\r\n( 8 ) - مقياس سابق طول . - م .\r\n( 9 ) - هنگام انعقاد صلح عده‌ى معدودى از اسيران روسى در دست ايرانيها بودند كه بنا به استدعاى افسران انگليسى كه آن موقع در ايران بودند و به موجب فرمان شاه به آنها آسيبى رسانده نشد . سابق بر اين آنها را سر مىزدند و براى هرسر يك سكه‌ى طلا جايزه مىگرفتند .\r\nاما هنگام تسخير قلعه‌ى سلتامبوت  ( Soltambot )  توسط ايرانيها در ماه مارس 1812 بين سرهايى كه براى دريافت جايزه ارائه مىدادند سر يك گروهبان انگليسى شناخته شد . اين موضوع آنها را واداشت كه استدعاى صدور اين فرمان را بنمايند كه هنوز هم اجرا مىگردد .\r\n","page_name":" 34 ","page_number":44},
  {"content":"\r\n\r\nصلح باعث شد كه بازارهاى گرجستان دوباره به روى محصولات ايران گشوده شود و گرجستان هم به نوبه‌ى خود محصولات خود را به ايران بفرستد . برقرارى مجدد مناسبات بازرگانى و مبادله‌ى كالا نوعى پيوستگى بين اين دو ملت را ، كه مدت‌زمان مديدى متقابلا به يك‌ديگر كمك مىكرده‌اند ، موجب مىگردد و تامين امنيت هردو ملت را آسانتر مىسازد .\r\nدر حقيقت مردم گرجستان هميشه نسبت به ايرانيها وفادار بوده ، سربازان گرجى در قشون ايران افراد زبده‌اى به شمار مىرفته‌اند اما شاه سلطان حسين با متحدش چنين رفتارى ننمود و از همان زمان شاهزاده‌ى گرجستان به شمشيرش سوگند خورد كه هرگز حتى در برابر بزرگترين مخاطرات ايرانيها را كمك نكند و بر سر قول خود ايستاد . به هنگام هجوم افاغنه ، شاه صفوى بيهوده خواستار سهميه‌ى سرباز آنها شد و شاهزاده‌ى مزبور هم بدون آن‌كه كمترين جنبشى بنمايد گذاشت تا افغانها بر ايران استيلا يابند .\r\n\r\n","description":"","footnote":"","page_name":" 35 ","page_number":45},
  {"content":"\r\n . \r\n","description":"","footnote":"","page_name":" 36 ","page_number":46},
  {"content":"\r\n\r\n\r\n2 درباره‌ى آب و هواى استانهاى مختلف و خصوصيات مردمانى كه در آن‌جا زندگى مىكنند\r\nآب و هواى استانهاى ايران به دليل نزديكى يا دورى آنها از خط استوا اختلاف بسيار دارد . در حالى كه احساس يك حرارت خفه‌كننده در اطراف خليج فارس تا اندازه‌اى عادى است در آذربايجان سرمايى كه بعضى اوقات از 12 درجه و حتى گاهى اوقات از 18 درجه زير صفر هم تجاوز مىكند با 5 يا 6 پا برف همراه است .\r\nبىچون‌وچرا آب و هواى ايران در مقايسه با كشورهاى همجوار ، بىنهايت سالم است و با وجود اين‌كه طاعون و بيماريهاى واگيردار ديگر همواره نزد همسايگانش شيوع دارد ، ايران از اين امراض مصون است . حتى ناخوشيهاى كوچك و يا كسالتهاى فصلى كه تقريبا در همه‌جا وجود دارد در ايران بسيار كم است . ولى بايد چند منطقه‌ى مجاور درياى خزر را مستثنا نمود . اين مناطق كه بسيار باتلاقى هستند اغلب اوقات باعث تب نوبه مىشوند كه بعضى اوقات بسيار خطرناك است . من شخصا اين تجربه‌ى تلخ را آزموده‌ام .\r\nگرماى هوا حتى در استانهاى شرقى و جنوبىتر هم به ندرت باعث ناراحتى مىشود زيرا بادهايى كه با شدت فوق العاده از سمت غرب مىوزد هميشه هوا را معتدل مىكند .\r\nاين بادها به سبب گرد و خاك فرساينده‌اى كه همراه دارد چشم را به طرز وحشتناكى مورد حمله قرار مىدهد . براى اين‌كه تصورى از اين گردوغبار در نظر آيد ذكر اين نكته لازم است كه در اين كشور به طور تقريب نه ماه از سال باران\r\n\r\n","description":"","footnote":"","page_name":" 37 ","page_number":47},
  {"content":"\r\n\r\nنمىآيد و ، با وزش بادهاى سخت بر روى زمينهاى خشك ، گردوخاك به صورت گردباد به هوا بلند مىشود . اين بادها علاوه بر گردوغبار ذرات كوچكى با خود مىبرند كه از خانه‌هايى كه غالبا از خشت خام ساخته شده است جدا مىشود . خشتها كه فقط در زير آفتاب خشك شده‌اند چندى بعد تبديل به گرد و غبار مىشوند و به قدرى نرم هستند كه با تمام احتياطهايى كه براى جلوگيرى از آن به عمل مىآيد از لباسهاى بسيار ضخيم هم نفوذ مىكند و سخت به پوست بدن مىچسبد .\r\nبراى رفع اين ناراحتى آزاررساننده بايد چندين‌بار با صابون و آب گرم شست‌وشو نمود تا پينه‌ى بسته شده به طور كامل زدوده شود .\r\nبا اين حال در ايران مناطقى وجود دارد كه به نظر مىآيد طبيعت مزايايى به آنها ارزانى داشته است . ساكنين اطراف اين مناطق كه در استانهاى شمالىتر واقعند در آغاز فصل سرما با كليه‌ى لوازم زندگى ، احشام و چادرهايى كه از پارچه‌هاى ضخيم و از پشم سياه بافته شده است به صورت چادرنشينى كوچ مىكنند .\r\nمن خودم دره‌هاى بسيارى ديده‌ام كه گرداگرد آن را كوهها فراگرفته ، به صورت آبگيرى درآمده است . در اعماق اين دره‌ها در ماه ژانويه هوا به اندازه‌ى نقاط ديگر در ماه ژوان گرم و دلپذير است . اين مناطق پوشيده از علفهاى بلند و انبوه است و به وسيله‌ى نهرهايى با پاك‌ترين و زلال‌ترين آبها مشروب مىشود .\r\nايرانيها شايد نيك‌بخت‌ترين و ملايم‌ترين مردم مشرق زمين باشند و چنان‌چه خصوصيات آنها از استانى به استان ديگر تفاوت مىكند ، به دليل آن است كه تعداد بسيارى خارجى در بين آنها زندگى مىكنند . اين خارجيها را از روى اجبار و براى جبران كمبود جمعيت كه در نتيجه‌ى جنگهاى متعدد و طولانى به شدت تقليل يافته ، به كشور انتقال داده‌اند . از اين‌رو خون ايرانى اكنون با خون عرب ، هندى ، تاتار و ترك آميخته است و با تمام اين احوال زيباييش را حفظ نموده است .\r\nبه طورى كه در مقدمه‌ى كتاب ذكر شد تعداد بسيارى از افراد ايل افشار كه محل سكونت اصليشان تركمن‌صحرا است\r\n\r\n","description":"","footnote":"","page_name":" 38 ","page_number":48},
  {"content":"\r\n\r\nدر ادوار گوناگون در قسمتهاى مختلف ايران مستقر شده‌اند .\r\nنادر شاه كه خود از اين ايل بود و به دلاورى و شهامت آنها وقوف داشت ، آنها را جمع كرد و از ميان آنها تعدادى افراد زبده به عنوان محافظ شخصى برگزيد و براى اين‌كه آنها را بيشتر به سوى خود جلب كند استان اروميه را به آنها بخشيد .\r\nاين استان در كرانه‌ى درياچه‌ى بزرگ نمكى به همين نام در همسايگى كردستان واقع است . گرچه بسيارى از آنها هنوز پاره‌اى از خلق‌وخوى خشن و وحشى نياكان تركمنشان را حفظ كرده‌اند با اين حال امروز مردم اين استان به عنوان يكى از نجيب‌ترين ، دليرترين و ميهمان‌نوازترين مردم ايران به شمار مىروند « 1 » .\r\nامور كشاورزى ، به‌ويژه ، نزد آنها چنان با دقت و كوششى انجام مىگيرد كه براى قاره‌ى آسيا شگفت‌انگيز است و با وجود اين‌كه زمينهايشان به طور طبيعى كم‌حاصل است ، آنها با مهارت بسيار آن را آماده مىكنند و از ديگر استانهاى ايران بارورتر مىنمايند .\r\nافشارها مردمانى كم‌حرف ، ولى فوق العاده شجاع و سواركارانى ورزيده‌اند . آنها به مانند نياكان خويش استعمال زوبين و نيزه را ، كه با مهارتى شگفت به كار مىبرند ، همچنان حفظ كرده‌اند و با اين سلاحها واقعا براى هرنوع سوارنظام خوفناك مىباشند .\r\nسكنه‌ى تمام قسمتهاى ديگر استان آذربايجان كم‌وبيش داراى خلق‌وخوى مشابهى هستند و عموما عبوس و دورانديشند .\r\nبه آسانى مىتوان دريافت كه آنها خيلى چيزها را از تركها كسب كرده‌اند . تركها كه ساليان دراز در ايران سكونت داشته‌اند در پايان سلطنت نادر شاه يكسره از ايران رانده شدند « 2 » .\r\n\r\n\r\n","description":"","footnote":"\r\n( 1 ) - اصول ميهمان‌نوازى به قدرى در ايران مقدس است و با وسواس به‌كار گرفته مىشود كه به ندرت مىتوان با كسى برخورد كرد كه در موقع ورود يك غريبه به شهر يا دهكده‌اى او را با كلمات \" منيم گوناخ \" ( شما ميهمان من هستيد ) پيشباز نكند . اين كلمات مانند ديگر تعارفات در ايران خشك‌وخالى نيست ، به طورى كه رد دعوت نوعى توهين تلقى مىگردد .\r\n( 2 ) - تركها مدت مديدى تبريز را در اشغال داشتند و حتى در اين شهر\r\n","page_name":" 39 ","page_number":49},
  {"content":"\r\n\r\nايرانيها تقريبا تا آن‌جا كه قوانين مذهبى اجازه مىدهد ، اصول تمدن را پذيرفته‌اند . آنان مردمانى ملايم ، مهربان و باادبند . در ميهمان‌نوازى نمونه ، در گفتار روان و در روابطشان با يك‌ديگر دقيق و حيله‌گرند . آنها به ندرت مىتوانند به امور جدى بپردازند به طورى كه جالبترين محاورات را ناگهان با صحبتى از اسب ، شكار ، ييلاق و يا براى توجه دادن به پرواز يك پرنده يا يك مگس قطع مىكنند .\r\nايرانيها تجمل و خودنمايى را دوست مىدارند و در تمام كارهايى كه مىكنند نشانه‌اى از بزرگ‌منشى به چشم مىخورد .\r\nبه صورتى وصف‌ناپذير ، ذاتا تنبل هستند ، ولى در مواقعى كه ضرورت ايجاب كند چابكى شگفت‌انگيزى از خود بروز مىدهند .\r\nبا اين‌كه شجاعتشان تا سرحد بىباكى مىرسد اما در مقابل مخاطرات فاقد عقل و پشتكارند . ايرانيها به منتها درجه خرافاتى هستند ، على الخصوص در مورد عقايدشان درباره‌ى على ( ع ) « 3 » . ايرانيها شيفته‌ى سفر ، شكار ، و زيارتند . همسرانى خوب ، پدرانى مهربان اما غالبا سختگيرند . اربابهايى با گذشت ، بافتوت و نيكوكارند اما براى بالا بردن مقام و ثروت خود بىعاطفه و دورو هستند . در برابر شاه مطيع و فرمانبردار و در باطن آزاده‌اند . با اين‌كه دشمن سوگندخورده‌ى يك‌ديگرند ، ولى در ظاهر مودبند و مانند صميمانه‌ترين دوستان با هم برخورد مىنمايند . ايرانيها مردمانى باتربيتند و بانزاكت صحبت مىكنند . آنها دوست دارند افكار و دانش خود را به رخ ديگران بكشند . علاقه‌ى وافرى به اسبهاى نجيب و از آن بيشتر به سلاحهاى خوب دارند . به سبب بالا بردن احترام خود علاقه‌ى عجيبى دارند كه زنهايشان هميشه لباسهاى فاخر بپوشند و با مقدار زيادى جواهرات آراسته باشند .\r\n\r\n\r\n","description":"","footnote":"\r\n- برج و بارو به سبك خود يعنى با ديوارهاى قطور و بسيار مرتفع ساخته‌اند . اين باروها به وسيله‌ى برجهاى عظيم مدورى حراست مىشود كه قاعده‌ى آنها از راس آنها بزرگتر است . مشابه آن را هنوز در شهر لاوالت در مالت مىتوان ديد .\r\n( 3 ) - نويسنده ، عقايد خرافى بعضى از كسانى كه با آنها برخورد داشته است را كليت بخشيده ، به حساب جمله‌ى ايرانيان گذاشته است . - م .\r\n","page_name":" 40 ","page_number":50},
  {"content":"\r\n\r\nبه نظر مىآيد اهالى كرمانشاه تنها استثنا بر اين اصل باشند زيرا صفاتى كه به اين مردم نسبت داده شده ، نه تنها از آن به دورند بلكه خود آنها هم آن صفات را مورد نكوهش قرار مىدهند . گذشته از ميهمان‌نوازى كه آن هم بيشتر از روى عادت است ، مىتوان آنها را با موجوداتى بىتمدن برابر دانست . آنها نسبت به تمام احساسات بشرى و آن‌چه به انسانيت وابستگى دارد بيگانه‌اند و از انسان فقط صورت ظاهر آن را دارند . بدون شك براى شاهزاده‌اى مهربان و معتدل ممكن بود توفيق يابد كه اين خشونت ذاتى و تندى اخلاق آنها را تعديل نمايد ولى به نظر مىآيد از موقعى كه محمد على ميرزا پسر ارشد پادشاه بر آنها حكومت مىكند اين خشونتها افزون شده است . اين شاهزاده به سبب خشونت فطرى و بىاطلاعى كينه‌ى عميق خود را نسبت به آن‌چه از اروپا نشانى دارد آشكارا ابراز مىنمايد . تصور مىكنم اين اختلاف عظيم را كه بين ساكنين اين منطقه و ساير مناطق ايران وجود دارد بايد به نامساعد بودن زمينهايشان نسبت داد و اين امر سبب شده است كه آنها از روى ناچارى همانند همسايگان كرد و عربشان به شغل راهزنى و سپاهىگرى روى آورند و با همدستى آنها راه را بر كاروانها ببندند .\r\n\r\n","description":"","footnote":"","page_name":" 41 ","page_number":51},
  {"content":"\r\n . \r\n","description":"","footnote":"","page_name":" 42 ","page_number":52},
  {"content":"\r\n\r\n\r\n3 درباره‌ى كاهش جمعيت ايران و علل آن\r\nكليه‌ى اقداماتى كه تا به امروز براى تهيه‌ى سرشمارى ايران حتى به طور تقريب به عمل آمده ، بىنتيجه بوده است و تا زمانى كه بيگلربيگيها و حكام قدرتى تا اين اندازه نامحدود داشته باشند اين وضع ادامه خواهد داشت زيرا روشن است كه چنان‌چه پادشاه به طور دقيق از تعداد جمعيت حوزه‌ى حكومتشان واقف گردد احتمال دارد عوايد بيشترى مطالبه نمايد . از اين‌رو حكام تعداد جمعيت را از او پنهان مىكنند و هميشه كمتر از نصف تعداد واقعى جمعيت را اظهار مىنمايند .\r\nبدون شك پيش از آشفتگيهاى دوران سلطنت شاه سلطان حسين آخرين پادشاه سلسله‌ى صفويه ، جمعيت ايران بسيار زياد بوده است . چنان‌چه تعداد بىشمار دهكده‌هاى ويران شده كه سراسر ايران را پوشانده است و از آنها فقط اثرى باقى مانده از طرفى و از سوى ديگر قسمت اعظم شهرهايش كه تبديل به ويرانه شده است مورد توجه قرار گيرد به آسانى مىتوان دريافت كه ايران از زمان هجوم افاغنه بيش از هفت هشتم جمعيتش را از دست داده است و چنان‌چه نظرى به خاطرات آقاى شاردن افكنده شود مىتوان از روى مقايسه‌ى تابلويى كه او از اصفهان و حومه‌اش تصوير نموده ، با تابلويى كه آقاى پيكو در كتاب تاريخ انقلابات ايران ترسيم نموده ، تصور درستى از مصايب و بلاياى تقريبا باورنكردنى كه در مدت\r\n\r\n","description":"","footnote":"","page_name":" 43 ","page_number":53},
  {"content":"\r\n\r\nيك قرن بر سر اين كشور تيره‌بخت آمده ، به دست آورد « 1 » .\r\nدر اين‌جا بدون آن‌كه بخواهم نظر آقاى پيكو را درباره‌ى علت اين كاهش خارق‌العاده‌ى جمعيت رد كنم فقط متذكر مىشوم كه علاوه بر جنگهاى داخلى كه از زمان سلطنت شاه سلطان حسين آغاز شد و در دوران افغانها ، نادر شاه ، كريم خان و جانشينانش ادامه يافت ( آقاى پيكو آن را منحصرا به اين جنگها نسبت مىدهد ) در ادوار مختلف به‌ويژه در اواخر سلطنت نادر شاه يعنى هنگامى كه آزمندى وى اوج گرفت و ظلم و ستم را به نهايت رسانيد ، مردم به ستوه آمدند و دست به مهاجرت دسته‌جمعى بزرگى زدند . در آن‌زمان خيلى عادى بود كه دهكده‌ها حتى شهرها به طور كامل و بدون دليل ، به وسيله‌ى ساكنين نگونبخت آن‌جا رها شوند . ساكنين مزبور آن‌چه را كه ارزش بيشترى داشت با خود مىبردند و از ميان كوهها مىگريختند . در آن‌جا هم ازتعقيب اين ببر بىرحم در امان نبودند به طورى كه هروقت به آنها دست مىيافت به نامردى قتل‌عامشان مىكرد و بقيه‌ى هست و نيستشان را به يغما مىبرد .\r\nهنوز هم بين تبريز و سلماس سه چهار شهر منجمله تسوج وجود دارد كه در آن‌زمان بين چهل تا پنجاه هزار سكنه داشت و امروز فقط چهار يا پنج خانه‌ى مسكونى دارد .\r\nقزوين مقر سابق پادشاهان ايران كه چنان‌چه از روى آثار خرابه‌هاى حصارش سنجيده شود ، مىبايست بيش از صد هزار نفر جمعيت مىداشت ، به زحمت ده هزار نفر جمعيت دارد .\r\nدر سلطانيه هنوز سه مسجد ديده مىشود « 2 » كه در سه\r\n\r\n\r\n","description":"","footnote":"\r\n( 1 ) انقلابى كه به سلسله‌ى صفويه پايان داد در سال 1721 شروع شد و از تاريخ 22 سپتامبر 1722 كه محمود اصفهان را تسخير نمود تا واقعه‌ى به تخت نشستن فتحعلى شاه در سال 1797 انقلاب همچنان ادامه داشته است . بنابراين در تاريخى كه اين پادشاه زمام امور كشور را در دست گرفته ، يك دوران 76 ساله‌ى هرج‌ومرج در ايران وجود داشته ، تازه پس از جلوس فتحعلى شاه هم 18 سال جنگ ادامه داشته است .\r\n( 2 ) - بزرگترين آنها كه در مركز شهر واقع است سابقا آرامگاه سلاطين\r\n","page_name":" 44 ","page_number":54},
  {"content":"\r\n\r\nنقطه‌ى اصلى شهر واقع بوده‌اند . فاصله‌ى بين اين مساجد به حدى است كه مىتوان نتيجه‌گيرى كرد كه اين شهر بسيار بزرگ بوده است اما اينك از آن فقط سه خانه‌ى مسكونى باقى مانده است كه يكى از آنها چاپارخانه است .\r\nتبريز كه تصور مىكنند اكباتان باستان باشد ( گرچه بعضى از مورخين همدان را اكباتان « 3 » مىدانند ) ، از آن‌جا كه ميدانش به تنهايى مىتوانست بيش از سى هزار مرد جنگى را دربر گيرد به عنوان يكى از بزرگترين شهرهاى مشرق‌زمين شهرت داشت . اين شهر مانند ديگر شهرها علاوه بر حوادث مذكور ، قربانى بلاياى ديگرى نيز شد به طورى كه در مدت‌زمان كوتاهى به شهر متوسطى تبديل گرديد . اين ميدان عظيم امروز به طور تقريب محدوده‌ى كنونى شهر را دربر مىگيرد . بقاياى خرابه‌هاى حصارهاى سابق در هرسمتى به فاصله‌ى دو ، سه و حتى چهار ميلى محدوده‌ى كنونى قابل رويت مىباشد ، حصارهاى سمت شمال كه بر روى دامنه‌ى تپه بنا شده ، بهتر از حصارهاى جلگه محفوظ مانده است . در جلگه ، خيش كشاورزان در نقاط بسيارى آنها را با خاك يكسان كرده است .\r\nهنگامى كه تركها كه ساليان درازى در اين شهر سكونت داشتند از ايران رانده شدند ، تمام افراد خانواده‌هايشان هم پا به فرار گذاردند . تبريز چندين بار دست‌به‌دست گشته ، ولى هميشه به سختى از آن دفاع شده ، شاهد قتل‌عامهاى وحشتناكى هم بوده است « 4 » . گويى تمام اين عوامل\r\n\r\n\r\n","description":"","footnote":"\r\nايران بوده ، لذا مىبايستى يكى از زيباترين بناهاى اين كشور بوده باشد . اين مسجد هنوز هم خيلى خوب حفظ شده ، با مختصر مرمتى مىتوان آن را دوباره به صورت اوليه درآورد ولى افسوس كه ايرانيها به تعمير آثار باستانى آشنايى ندارند .\r\n( 3 ) - پژوهشهاى عالمانه‌ى خاورشناسان معاصر شكى باقى نگذاشته است كه همدان پايتخت پرشكوه مدى بوده است .\r\n( 4 ) - به هنگام آخرين حمله‌ى تركها به تبريز كه در سال 1725 صورت گرفت ايرانيها تمام كوچه را سنگربندى نموده ، ديوار خانه‌ها و مساجد را كنگره‌كنگره كرده بودند و با چنان خشم و عنادى مىجنگيدند كه محاصره‌كنندگان ناچار شدند چند خانه و مسجد را كه در برابر آتش توپخانه مقاومت مىكردند بااستفاده از مين منفجر كنند . در مدت شش شبانه‌روز كه قتل‌عام ادامه داشت ، قريب دويست هزار نفر -\r\n","page_name":" 45 ","page_number":55},
  {"content":"\r\n\r\nبراى از بين بردن آن كافى نبوده كه چند سال بعد زمين‌لرزه‌ى موحشى رخ داد كه آن را از سر تا بن ويران نمود و زير خرابه‌هايش 90 هزار تن مدفون شدند « 5 » .\r\nعلاوه بر تمام اين مصيبتها كه باعث ويرانى ايران گرديد بليه‌ى بىآبى و خشك‌سالى در اين دوره تقريبا بر تمام نقاط اين كشور وسيع سايه افكنده بود و چون اين سرزمين هميشه مدت نه ماه در سال از نعمت باران محروم است آبيارى آن وابسته به استفاده از آب رودخانه‌ها و نهرها است كه اهالى با مهارت خاصى آنها را به طور مارپيچ به مزارع خود مىرسانند ولى ناگهان از اين كمك هم محروم شدند زيرا كه بيشتر چشمه‌ها خشك شد .\r\nبه عقيده‌ى آقاى پيكو تمام اين عوامل باعث گرديده كه زمين از يك قشر جامد نمك پوشيده شود . اما من به خود اجازه مىدهم كه او را متوجه اشتباهش بنمايم زيرا او مدعى است كه اين قشر مانع از دوباره حاصلخيز شدن زمين شده است در صورتى كه تجربه ثابت نموده است و من شخصا در موارد بسيارى شاهد بوده‌ام كه با جابه‌جا كردن مشتى خاك و زيرورو كردن زمين مىتوان اراضى بسيار حاصلخيزى شبيه زمينهاى بكر يا پوشيده از كود فراهم نمود . به هرحال اين امر مسلم است كه هنگامى كه مضيقه‌ى آب احساس شد بيشتر ساكنين جلگه‌ها ناچار شدند كه آن‌جا را ترك بنمايند . عده‌ى معدودى هم كه باقى ماندند دور هم گرد آمدند و پس از يك كار دشوار و طولانى موفق شدند از كوههاى مجاور و رودخانه‌هاى بزرگ\r\n\r\n\r\n","description":"","footnote":"\r\nجان خود را از دست دادند .\r\n( 5 ) - در زمين‌لرزه‌ى تبريز پديدار شگفت‌آورى از دل زمين بيرون آمد .\r\nدر بحبوحه‌ى شديدترين تكانها كه از شرق به غرب ادامه داشت ناگهان در سمت شمال غرب شهر بين شهر و كوه تپه‌اى خاكسترىرنگ سر از خاك به در كرد . اين تپه كه قريب دو ميل طول و نزديك به پنجاه تواز ( مقياس سابق طول برابر با 949 / 1 متر ) ارتفاع و بيش از دويست تواز عرض دارد در جهت شرقى غربى واقع است و از شن و گوگرد تركيب شده است . اين تپه هنوز رنگ خاكستريش را حفظ نموده است و با خاك سرخ تيره‌اى كه تمام سراشيبى شمال كوه را مىپوشاند ، سبزه‌اى كه از تمام جوانب آن را احاطه كرده است به طور خاصى متمايز مىباشد .\r\n","page_name":" 46 ","page_number":56},
  {"content":"\r\n\r\nبه وسيله‌ى مجارى زيرزمينى آب بياورند و در تمام فصول سال از آب پاك و خنك آن استفاده بنمايند .\r\nنگاه‌دارى اين مجراها مستلزم كار دايمى و دشوار است زيرا براى جلوگيرى از ريزش كه جلو شبكه‌ى ضعيف آب را مىگيرد مرمتهاى مداومى ضرورت دارد . اضافه مىكنم كه آبى كه از اين طريق به دست مىآيد به زحمت كفاف احتياجات روزانه‌ى دهكده‌هايى را كه قنات به آن‌جا منتهى مىشود ، مىنمايد .\r\nقنات مجراهاى زيرزمينى گرد به قطر سه يا چهارپا است كه به طور ساده و بدون هيچ نوع چوب‌بست و يا پايه در زيرزمين حفر شده است . مسير اين مجراها از خارج به وسيله‌ى توده‌هاى خاك كه روى خطى كم‌وبيش منظم قرار گرفته ، شناخته مىشود و اغلب به چندين شاخه تقسيم مىگردد كه به سوى نقاط مختلف مىرود . اين توده‌هاى خاك به فاصله‌ى پنجاه تا شصت پا از يك‌ديگر قرار دارند و هريك از آنها روى گودالى به شكل قيف ، كه تا نهر پايين مىرود ، واقع است . اين چاهها براى شناخت فورى و مرمت نقاطى كه ريزش كرده است ضرورت دارد .\r\nدر نقاطى كه اين قناتها به جاده نزديك‌اند و يا با آن تلاقى مىنمايند ، به منظور آسايش مسافرين پناهگاههايى ساخته‌اند كه به وسيله‌ى پلگانهايى به نهر منتهى مىشود .\r\nدر اين آسايشگاهها حوضهايى از سنگ ساخته‌اند و به وسيله‌ى جامهاى مسى كه به زنجيرهاى آهنى بسته شده‌اند ، از آن آب مىكشند .\r\nمجارى مزبور كه كاريز ناميده مىشود اكنون در بسيارى از نقاط ايران به چشم مىخورد . در بين آنها كاريزهاى بسيار بزرگى هم وجود دارد كه پس از عبور از مسير بسيار طولانى در زيرزمين موقعى كه به سطح زمين مىرسند نهرهاى بزرگ و عميقى به وجود مىآورند كه در مسير خود بيش از هزار دهكده را مشروب مىكنند و تعداد بسيارى آسياب را نيز به حركت درمىآورند .\r\nظاهرا مهارت ايرانيها را در رشته‌ى آبيارى بايد منحصرا معلول ضروريات دانست . در شهرها ، هر خانه يك يا چند حوض يا فواره‌ى زيبا دارد . تعداد مجراهاى زيرزمينى كه\r\n\r\n","description":"","footnote":"","page_name":" 47 ","page_number":57},
  {"content":"\r\n\r\nبراى تقسيم آب كنده‌اند و به‌ويژه طريقه‌ى ساده‌اى كه آن را درست مىكنند شگفت‌آور است .\r\nبه اين منظور لوله‌هاى سفالين به قطر 5 تا 8 پوس و به ضخامت 6 لينى (  Ligne  برابر يك دوازدهم پوس است ) را سرهم وصل مىكنند و آنها را به همين حال به طور افقى روى بسترى از ملات گل رس قرار مىدهند . ملات مزبور پس از خشك شدن به صورت نوعى پوشش نفوذناپذير درمىآيد . اين لوله‌ها گرچه اغلب فقط در يك پايى زيرزمين قرار داده شده‌اند با اين حال مدت مديدى دوام مىآورند . تنها چيزى كه ممكن بود باعث شكستن آنها بشود ارابه مىباشد و ارابه كاملا در اين كشور ناشناخته است « 6 » .\r\nبا اين حال نوعى ارابه‌ى سنگين و بدقواره را كه بر روى چرخهايى بسيار بىقواره‌تر سوار شده است بايد مستثنا كنم .\r\nچنان‌چه بتوان به اين وسايل نام گارى را داد بايد گفت كه تعداد آنها بسيار كم است و هرگز به شهرها نزديك نمىشوند .\r\nگارى تنها براى حمل‌ونقل محصولات مزارع به‌كار مىرود آن هم در جايى كه فاصله‌ى بين مزارع و دهكده‌ها آن‌قدر زياد باشد كه نتوان بر پشت قاطر يا شتر بار حمل نمود . گاريها را به وسيله‌ى تسمه‌هاى چرمى دراز و باريك به يوغهاى بسيار ساده ، كه به گردن دو يا چهار راس گاوميش گذاشته شده است ، مىبندند .\r\n\r\n\r\n","description":"","footnote":"\r\n( 6 ) - تنها ارابه‌اى كه ايرانيها از مدتها پيش ديده‌اند كالسكه‌ى بزرگ چهارنفره‌اى است كه سفارت فرانسه به شاهزاده وليعهد تقديم داشته بود و در كالسكه‌خانه پوسيد .\r\n","page_name":" 48 ","page_number":58},
  {"content":"\r\n\r\n\r\n4 درباره‌ى مردان و زنان\r\nمردان ايرانى بلندقد ، قوى ، خوش‌اندام ، بسيار پرمو و سيه‌چرده هستند . خطوط سيماى آنها منظم است و با اين‌كه در ادوار مختلف تعداد بسيارى تاتار و هندى متناوبا در اين كشور زيسته ، نقصان جمعيت را جبران نموده‌اند در قيافه‌ى آنها هيچ چيز غيرعادى ديده نمىشود . لباسهاى مخصوصى دارند كه با لباسهاى اقوام ديگر مشرق‌زمين تفاوت دارد .\r\nايرانيها به جاى اين‌كه مانند ديگر ساكنين كشورهاى آسيا از لباسهاى گشاد و راحت استفاده بنمايند ، برعكس تمام وقتشان مصروف بر اين است كه لباسهايشان شكل بدن باشد و بازوها را به خوبى بنماياند .\r\nكلاه مخصوصى بر سر مىگذارند كه به هيچ‌وجه با آن‌چه شهسوار شاردن توصيف كرده است ، شباهت ندارد « 1 » . مدها از تاريخ اقامت اين جهانگرد مشهور كلا در اين كشور تغيير\r\n\r\n\r\n","description":"","footnote":"\r\n( 1 ) - هنگام توقف شاردن در اين كشور و حتى تا چند سال بعد ايرانيها كلاههاى بىلبه‌ى چهار ترك از ماهوت قرمز كه با منگوله يا پرزينت يافته بود بر سر مىگذاشتند ولى بعدها كلاهشان را به كلاههاى ديگرى از پوست بره‌ى مشكى كه به سبك قجرى معروف است تغيير داده‌اند و جاى تعجب است كه آقاى پيكو از اين موضوع آگاهى نداشته است - در آن‌جا كه مىنويسد : \" طرز لباس پوشيدن و شكل لباسها هيچ‌چيز از زمان شاردن عوض نشده است \" . نظرى به تصويرهاى موجود و آن‌چه اين جهانگرد ارائه داده است ، براى پىبردن به اختلاف بزرگى كه بين اين دو وجود دارد كافى است .\r\nاين تفاوت به اندازه‌اى است كه بيننده را از اين‌كه اين تصاوير به مردمان كشور واحدى تعلق دارند دچار شك و ترديد مىنمايد .\r\n","page_name":" 49 ","page_number":59},
  {"content":"\r\n\r\nيافته است . مردان عموما قباهاى بلند دربر مىكنند كه تا كمر تنگ است و از آن‌جا گشاد مىشود و تا پاشنه‌ى پا پايين مىآيد و شباهت بسيارى به لباسهايى كه زنهاى فرانسوى در قرن شانزدهم بر تن مىكردند ، دارد . در زير قبا نيم‌تنه‌ى بسيار بلندى از چيت هندى پنبه‌دوزى مىپوشند . دو لبه‌ى نيم‌تنه روى تهىگاه بر روى هم مىافتد و به تدريج كه بالا مىآيد باز مىشود به طورى كه سينه برهنه مىماند . برهنگى سينه به وسيله‌ى قبايى كه بر روى آن مىپوشند كاملا پنهان مىشود .\r\nپيراهنهايشان از پارچه‌ى ابريشمى به رنگهاى گوناگون و بسيار كوتاه و بدون يقه است . سمت راست پيراهن چاك دارد و لبه‌ى آن با يك رشته‌ى باريك نخ ابريشم تابيده به رنگهاى تند مغزىدوزى شده است .\r\nشلوار مردان ايرانى بسيار گشاد و از تافته‌ى گلى يا سرخ تيره است . شلوار به وسيله‌ى ليفه‌اى كه در آن يك بند ابريشمى كشى عبور داده شده است و در قسمت جلو گره مىخورد بر روى كمربند مىشود و پيراهن بر روى آن مىافتد . شلوار تا روى قوزك پا پايين مىآيد و گشادى آن در اين قسمت باز هم از بالاى ساق پا زيادتر است .\r\nايرانيها جوراب ساق‌بلند به پا نمىكنند ولى پاپوشهايى دارند كه آنها را ، تقريبا به همان‌گونه كه قاليهايشان را مىبافند ، درست مىكنند .\r\nدر شهرها كفش سرپايى بىپاشنه به رنگ سبز نظير كفشهاى زنانه‌ى سى سال پيش فرانسه به پا مىكنند . اما مردم فقير كه مجبورند دايما پياده راه بروند از نوعى پوتين دراز پنجه باريك شبيه كفشهاى سرپايى چينيها استفاده مىكنند .\r\nبه هنگام سوارى چكمه‌ى چرم بلغار به پا مىكنند كه ساقه‌اش تا بالاى زانو مىرسد و انتهايش به شكل دماغه است .\r\nپاشنه‌هاى اين چكمه‌ها خيلى بلند و ناراحت‌تر از چكمه‌هاى سوارنظام فرانسه است و از اين رو موقعى كه چكمه به پا دارند فقط ده دقيقه پياده‌روى با آن ، آنها را به سختى ناراحت مىكند .\r\nمردان ايرانى تا سن‌وسال معينى يك قسمت از موهايشان\r\n\r\n","description":"","footnote":"","page_name":" 50 ","page_number":60},
  {"content":"\r\n\r\nرا حفظ مىكنند ، بدين معنى كه موى سر را به پهناى پيشانى تا پشت گردن مىتراشند و بدين ترتيب فقط در دو طرف شقيقه‌شان مو باقى مىماند . در جلو و پشت گوشهاى جوانان دو رشته زلف حلقه‌حلقه آويزان است كه تا روى شانه فرو مىريزد .\r\nآنها تا 45 يا 50 سالگى آن را به همين صورت حفظ مىكنند . در آن موقع ريششان تنها زينت صورتشان مىشود و دقت زيادى به كار مىبرند كه آن را لااقل هر هشت روز يك بار سياه بكنند زيرا در ايران علاقه به داشتن مو و ريش سياه به قدرى زياد است كه هرگز مو و ريش خاكسترى ديده نمىشود ، چه رسد به مو و ريش سفيد . اگر هم بعضى از پيشوايان مذهبى ريش و موى سفيد دارند براى اين است كه به خود حالت محترمانه‌ترى بدهند .\r\nايرانيها روى كمرگاه يك كمربند شال مىبندند . غالبا از روى همين شال و دشنه‌اى كه به پر شال مىگذارند مىتوان مقام و يا تمول اشخاص را حدس زد . جنس شال طبقه‌ى متوسط از پشم و غالبا از پارچه‌ى نخى است در صورتى كه نجبا و ثروتمندان شال كشمير بر كمر مىبندند . دشنه‌اى كه طبقات اخير از آن استفاده مىكنند ، صاف و دسته‌ى آن با كنده‌كارى يا جواهر تزيين شده است . غلاف آن از چوب سبك‌وزن و خوشبويى مىباشد كه با ميشن سياه‌رنگ پوشانده شده است .\r\nمردمان طبقات متوسط خنجر خميده و سربازان و مردم عادى خنجرهاى معروف به سبك گرجى بر كمر مىبندند .\r\nهنگام زمستان ايرانيها خود را با پالتوى بلند گشاد مىپوشانند . اين پالتوها كه از نوارهاى كوچك از پوست گوسفند درست مىشود ، بىنهايت ظريف و پشم آن شش پوس درازى دارد . اين پالتوها كه پوستين يا چركسى ناميده مىشوند گرماى فوق العاده‌اى دارند .\r\nايرانيها همچنين از نوع ديگرى ردنكت استفاده مىكنند كه تقريبا شبيه شنلهاى فرانسه است « 2 » . اين لباسها در مراسم\r\n\r\n\r\n","description":"","footnote":"\r\n( 2 ) - نوعى لباس گشاد و خيلى ساده كه مردهاى سى چهل سال پيش صبحها به تن مىكردند .\r\n","page_name":" 51 ","page_number":61},
  {"content":"\r\n\r\nو تشريفات دربار در تمام فصول سال به كار مىرود و بدون آن نمىتوان در دربار يا نزد بزرگان حضور يافت . ممتازترين آنها از ماهوت ارغوانى است ولى همه كس حق استفاده از اين رنگ را ندارد . اين رنگ به‌ويژه اختصاص به شاهزادگان ، نجبا و مامورين عاليرتبه دارد . طبقات ديگر از رنگهاى آبى ، سبز يا قهوه‌اى استفاده مىكنند .\r\nاشخاص ثروتمند مانند همسرانشان هنگام سرماى سخت خود را با پوستهاى فوق العاده زيبا كه از هشترخان به قيمتهاى گزاف وارد مىكنند مىپوشانند ، در حالى كه افراد طبقات پايين در زمستان فقط نيم‌تنه‌ى كوتاهى كه آستر آن از پوست گوسفند است بر تن مىكنند . اين نيم‌تنه‌ها در قسمت جلو كاملا باز و آستينهايش فقط تا وسط بازو است .\r\nزنهاى ايرانى بدون هيچ گفت‌وگو خوشگلترين و زيباترين زنهاى دنيا هستند . گرچه جهانگردان درباره‌ى زنهاى گرجى و چركسى مطالب زياد نوشته‌اند ، ولى من مىتوانم اطمينان بدهم كه در مقام مقايسه نه تنها زنهاى گرجى و چركسى ، بلكه هيچ نژادى نمىتواند از نظر تكامل به پاى زن ايرانى برسد و براى اين‌كه در اين مورد متهم به جانبدارى نشده باشم تا آن‌جا كه ممكن است مختصرى از زيبايى خاص آنها و وسايلى كه براى آرايش خود از آنها استفاده مىكنند ، بيان خواهم نمود .\r\nزنهاى ايرانى بلندقامت ، صاف ، باريك و بسيار خوش‌اندام هستند . نزد آنها همه‌چيز مصنوع طبيعت است و زيبايى بىنقص آنها به ندرت مديون هنر آرايش مىباشد .\r\nعموما داراى رنگ سفيد خيره‌كننده‌اى هستند و اين نبايد باعث تعجب شود زيرا آنها به ندرت خود را در معرض آفتاب قرار مىدهند و صورتشان هميشه بسته است . گيسوان زيبا از نظر ايرانيها ارزش بسيار دارد و لذا به آن بىاندازه توجه مىكنند . طبيعت هم از اين لحاظ چيزى از آنها مضايقه نكرده است . موهايشان بسيار پرپشت است و غالبا به زمين مىرسد . اگر هم ديده مىشود كه غالب اوقات موهايشان را رنگ مىكنند اين كار بيشتر جنبه‌ى تجمل دارد تا نياز ، زيرا موها عموما به رنگ سياه بسيار زيبايى هستند .\r\n\r\n","description":"","footnote":"","page_name":" 52 ","page_number":62},
  {"content":"\r\n\r\nزنهاى ايرانى هيچ وجه مشتركى با ديگر زنهاى مشرق‌زمين ندارند مگر حالت نجابت و وقار صورت كه در تقريبا همه‌ى زنهاى آسيايى مشاهده مىشود . به گمانم اين حالت بايد به دليل خطوط بسيار منظم صورتشان باشد .\r\nزنهاى ايرانى پيشانى بلند و سفيد دارند . ابروانشان پرپشت و سياه است كه به شكل دو قوس به نقطه‌اى كه بينى از آن شروع مىشود منتهى مىگردد . چشمان بادامى سياه بسيار درشتى دارند كه مژگانهاى بلند بر زيبايى آن مىافزايد .\r\nمجموع اين زيباييها به آنها حالتى مىدهد كه تجسم آن از قدرت قلم خارج است و بايد احساس شود . بينى آنها راست و داراى بهترين تناسب مىباشد . اما راجع به دهان به جرات مىتوان گفت كه دهانى كوچكتر از دهان زنان ايرانى وجود ندارد . در اين مورد ضرب‌المثلى مىگويد كه زن زيبا بايد دهانش كوچكتر از چشمانش باشد . گرچه اين ضرب‌المثل با حقيقت وفق نمىدهد ولى اين تناسب بين بسيارى از زنها ديده مىشود . برخى از زنهاى ايرانى كه به اين ضرب‌المثل معتقدند ولى تصور مىكنند كه چشمهايشان به اندازه‌ى كافى درشت نيست ، روزى چند بار به چشم خود سرمه مىكشند .\r\nبه اين ترتيب كه ميله‌اى از عاج را كه به اين دارو آغشته كرده‌اند به طور سطحى از ميان پلكهاى بسته مىگذرانند . اين قسمت از آرايش برايشان بسيار خوشايند است ، گرچه به عقيده‌ى من به آنها حالت خشنى مىدهد و از زيباييشان مىكاهد .\r\nزنهاى ايرانى دندانهاى بسيار سفيدى دارند و با وجود اين‌كه عادت به كشيدن قليان دارند هيچ زنى حتى در سنين بالا ديده نمىشود كه دندانهايش از آن زرد شده باشد ( قليان نوعى چپق است كه بعدا درباره‌ى آن سخن خواهم گفت ) . چانه‌هايشان كوچك و خوش‌تركيب است كه به چاه زنخدان ظريفى منتهى مىشود . اين قسمت خيلى با شكل صورتشان تناسب دارد و بر زيبايى آن مىافزايد .\r\nبا تمام اين احوال چنان‌چه در صدد عيب‌جويى برآييم تنها عيب آنها به سليقه‌ى من چهره‌ى بسيار گردشان است ، در حالى كه همين گردى صورت به نظر ايرانيها يكى از\r\n\r\n","description":"","footnote":"","page_name":" 53 ","page_number":63},
  {"content":"\r\n\r\nشرايط اصلى زيبايى است . همه مىدانيم كه شاعران ايرانى در وصف جمال زن هميشه آن را با ماه شب چهارده مقايسه مىنمايند . زنهاى ايرانى عموما نقص ديگرى هم دارند و آن رنگ‌پريدگى آنها است . به گمان من اين نقيصه در نتيجه‌ى انزوا و گوشه‌نشينى به آنها عارض مىشود اما خانمها به طرز بسيار ساده‌اى اين عيب را از انظار مىپوشانند ، به طورى كه حتى براى زبردست‌ترين آگاهان هم تشخيص آن دشوار است كه آن‌چه را كه مىبينند مديون طبيعت است يا مرهون هنر .\r\nزنهايى كه دست به اين كار مىزنند از نوعى صابون استفاده مىكنند كه تركيب بسيار ويژه‌اى دارد و فقط در اين كشور شناخته شده است . طرز استفاده از آن به شرح زير است :\r\n\" پس از آن‌كه صورت را كاملا شست‌وشوى دادند و آن را با پارچه‌ى سفيد بسيار لطيفى خشك كردند ، صورت را با قطعه شالى به طور ملايم مالش مىدهند تا پوست را تحريك نمايد و به آن قابليت جذب بدهد . آن‌گاه دو يا سه مرتبه اين صابون را خشك‌خشك بر گونه مىمالند و سپس با همان شال آن را كاملا پاك مىكنند . اين عمل چنان رنگ صورت را زنده و شفاف جلوه مىدهد كه ممكن است باعث اشتباه بيننده شود و رنگ را طبيعى پندارد . لازم به تذكر است كه اين صابون به هرصورت كه مورد استفاده قرار گيرد هرگز پوست را خراب نمىكند و همواره نتيجه‌ى مشابهى به‌وجود مىآورد .\r\nزنهاى ايرانى با وصف آن‌كه سر و گردن بسيار زيبايى دارند ، خيلى كم به آن توجه مىكنند « 3 » . در عوض توجه زيادى به بازوانشان و به خصوص به دستهايشان دارند . آنها دستهايشان را هرچند يك بار حنا مىبندند و در اثر آن دستها نرم ، صاف ، تپل و مانند عاج سفيد مىشود .\r\nزنهاى گرجى بدون شك زنهاى بسيار زيبايى هستند و گرچه قدشان قدرى بلندتر از زنهاى ايرانى است با اين حال از حيث لطف و جذابيت هرگز به پاى زنهاى ايرانى نمىرسند .\r\n\r\n\r\n","description":"","footnote":"\r\n( 3 ) - زنهاى ايرانى با بستن كرست آشنا نيستند و با اين حال تا حدود سى سالگى اندام خود را خيلى موزون نگاه مىدارند .\r\n","page_name":" 54 ","page_number":64},
  {"content":"\r\n\r\nصورتشان كشيده و كمى لاغر است و با وجود زيبايى قامت به اندازه‌ى زنهاى ايرانى موزون نيستند . من اين را ناشى از تعلل و سهل‌انگارى ذاتى آنها مىپندارم . دليل ديگرى هم دارد و آن تصورى است كه از برازندگى دارند ، به طورى كه هرگز يك قدم بلندتر و تندتر از قدم ديگر برنمىدارند .\r\nشهرت زيبايى زنان گرجى بيشتر مربوط به رنگ چهره‌شان مىباشد كه در حقيقت تا اندازه‌اى زيبا است اما اين زيبايى عموميت ندارد . به جرات مىتوان گفت كه زيبايى هشتاد درصد زنان گرجى مديون سفيداب و سرخاب آنها است . اين طرز آرايش خاص طبقه‌ى معينى نيست . حتى زنهاى طبقات پايين هم بدون آن‌كه خود را بدين‌سان آرايش كرده باشند ، از منزل خارج نمىشوند . زنهاى گرجى در فاصله‌ى چهل تا پنجاه قدمى يا زير نور چراغ شايد به نظر زيباتر از زنهاى ايرانى جلوه كنند ، ولى كافى است كه به آنها نزديك شد تا اين برترى از ميان برود . معمولا طرز آرايش آنها ناشيانه است و از روى بىسليقگى رنگها را بدون توجه به تناسبشان روى هم مىمالند . در نتيجه آرايششان به اندازه‌اى غليظ و ضخيم مىگردد كه مانند اندودى كه از ديوار جدا شود تكه‌تكه مىافتد . آنها بر خلاف زنان اروپايى كه دقت دارند تصنع خود را در آرايش پنهان بنمايند سعى مىكنند كه اين رنگهاى عاريتى را نمايان‌تر سازند . اضافه مىكنم كه چون در نظر آنها مو و ابروى سرخ بر زيباييشان مىافزايد از اين‌رو مو و ابروى خود را به اين رنگ كه به عقيده‌ى من بسيار زننده است درمىآورند .\r\nگرچه چشمان زنهاى گرجى به درشتى ديدگان زنهاى ايرانى نيست با وصف اين بسيار متناسب و سياه است و حالت بىقيدى فريبنده‌اى دارد . بينى آنها خوش‌ريخت اما قدرى دراز است . اين نقيصه در مردان گرجى نيز مشاهده مىشود .\r\nدهان بسيار زيبا و دندانهاى فوق العاده قشنگ دارند .\r\nموهاى خود را در دو رشته مىبافند ولى هرگز آن را نشان نمىدهند . قسمتى از پيشانيشان را هم در زير نوارى پنهان مىكنند . زنهاى گرجى بسيار مهربان و عاشق‌پيشه‌اند و صبر\r\n\r\n","description":"","footnote":"","page_name":" 55 ","page_number":65},
  {"content":"\r\n\r\nو شكيبايى و وفاداريشان كم‌نظير است . آنها خيلى زود بالغ مىشوند به طورى كه غالب اوقات در يازده سالگى عروسى مىكنند و در دوازده سالگى مادر مىشوند .\r\nزيبايى زنان چركسى بيشتر مربوط به تناسب و رعنايى اندامشان است خطوط چهره‌شان بسيار زيبا و تقريبا شبيه گرجيها است با اين تفاوت كه چون تقريبا همگى بور و سفيد هستند احتياج به نقاشى كردن صورت خود ندارند .\r\nچشمهايشان سياه است و تحرك فوق العاده‌اى دارد . زنهاى چركسى بلندقامت و خوش‌تركيب ولى درشت‌اندامند . از لحاظ زيبايى سر و گردن به خصوص شايان توجه هستند و با لباسهاى بسيار قشنگى كه به تن مىكنند آن را به طرزى فوق العاده برازنده آشكار مىسازند .\r\nزنهاى ايرانى مانند فرشته مهربان و داراى خوى متعادل كم‌نظيرى هستند . تربيت خانوادگى و سنتهاى ديرينه نه تنها دخترها را به انزواى دايم محكوم مىكند ، بلكه تقريبا آنها را از مهر پدرى هم محروم مىنمايد . دخترها به محض رسيدن به سن بلوغ و حتى پيش از آن قربانى سودجويى و بلهوسى پدر و مادرشان مىشوند . حتى در طبقات بسيار بالاى اجتماع هم دخترها وسيله‌ى تجارت قرار مىگيرند . در ايران فروش دختران ، شوهر دادن و يا تقديم كردن آنان به شخصيتهاى عاليرتبه منجمله پادشاه براى به دست آوردن جاه و مقام و يا جلب حمايت آنها امر رايجى است .\r\nزنهاى ايرانى به طرز فوق العاده بدى لباس مىپوشند و در عوض آرايش موهايشان بسيار زيبا است . به نظر من هيچ‌چيز مضحك‌تر از شكل لباسهايشان نيست . دستار آنها از شال كشميرى است كه با مهارت تمام پيچيده مىشود و از هر سو آن را با مرواريد و جواهرات گوناگون زينت مىدهند . زنها از موهاى سرشان در حدود سى رشته گيس مىبافند كه نصف آن را در بالاى سر دور دستار گره مىزنند و نصف بقيه را با دنباله‌هاى شال به پشت مىافكنند انتهاى شال هم مانند گيسوان به شكل بسيار زيبايى در پشت آويزان است . علاوه بر آن\r\n\r\n","description":"","footnote":"","page_name":" 56 ","page_number":66},
  {"content":"\r\n\r\nاز طرفين صورت دو رشته زلف حلقه‌وار بلند فرو مىآويزند كه تا روى سينه مىافتد و اين با طرز آرايش سر آنان خيلى خوب جور درمىآيد و به آن جذابيت مىدهد .\r\nاشتياق زنهاى ايرانى به جواهر به قدرى شديد است كه تصور نمىكنم زنى پيدا شود كه چند قطعه جواهر نداشته باشد . بىچيزترين پيشه‌ور هم اگر بخواهد در خانه‌اش آرامش داشته باشد ناگزير است خود را از ضروريات زندگى محروم كند و جواهرى براى زنش فراهم نمايد .\r\nارزش جواهرات زنان متمكن فوق العاده زياد است و محققا بين آنها كسى پيدا نمىشود كه علاوه بر پنج يا شش دست كامل جواهر گرانقيمت ( گردن‌بند ، آويز ، دست‌بند و غيره ) يك‌دو جين بازوبند ، انگشتر براى هر انگشت ، مرواريد به درشتيهاى گوناگون براى زينت دستار و مقدارى دگمه و قزن قفلى و غيره و غيره نداشته باشد . مجموع اين جواهرات ثروت بزرگى را تشكيل مىدهد .\r\nپيراهن زنها مانند مردها بسيار كوتاه و بدون يقه است .\r\nتا حدود وسط سينه چاك دارد و روى گردن با يك دگمه‌ى طلا مزين به مرواريد يا سنگهاى قيمتى بسته مىشود . جنس پيراهنها معمولا از پارچه‌ى موسلين است كه به طرزى بسيار ظريف قلابدوزى مىشود و دور يقه را با دو سه رديف مرواريدهاى ريز حاشيه‌دوزى مىكنند . زنها مانند مردها پيراهن را بر روى شلوار مىكشند . آنها نيم‌تنه‌هاى بلندى به تن مىكنند كه آرخالق ناميده مىشود . جنس آرخالقها معمولا از اطلس پنبه‌دوزى شده است و آن را در زير لباس مىپوشند .\r\nلباسهايى را كه شاپكين مىنامند شايد بدشكل‌ترين و مضحك‌ترين لباسى باشد كه براى زنها اختراع شده است . اين لباس از انواع لباس رو است كه يقه ندارد و در جلو باز است به طورى كه سينه را كاملا نمودار مىسازد و فقط به وسيله‌ى سه دگمه ، كه نيم‌پوس با يك‌ديگر فاصله دارند ، بسته مىشود . اين دگمه‌ها در محاذات كمرگاه دوخته مىشود و لباس كه جيبهاى بسيار بزرگ دارد كمر را خيلى بيش از واقع بزرگ جلوه مىدهد .\r\nشاپكين در زير دگمه‌ها از چپ به راست روى هم مىافتد و\r\n\r\n","description":"","footnote":"","page_name":" 57 ","page_number":67},
  {"content":"\r\n\r\nدنباله‌ى تخته‌ى دامن سمت چپ آن‌كه شبيه به پيش‌بند بچه‌ها است به دگمه‌هايى كه در يك پوسى كمرگاه راست دوخته شده ، متصل مىگردد . قد اين لباسها در نتيجه‌ى مرور زمان تغيير بسيار يافته است . از نقاشيهايى كه از لباسهاى قديمى بانوان ايرانى در دست است چنين برمىآيد كه لباسها در سابق بسيار بلند بوده ، به پاشنه‌ى پا مىرسيده است اما بنا به مقتضاى زمان كوتاه و كوتاهتر شده ، به طورى كه سرانجام به نوعى نيم‌تنه مبدل گرديده كه به زحمت زانوها را مىپوشاند .\r\nجنس اين لباسهاى فاخر از زربفتهاى بسيار گرانبها است كه با قلابدوزيهاى فوق العاده زيبا و مرواريد و الماس كه گاهى اوقات به آن مىدوزند جلوه‌ى خاصى پيدا مىكند .\r\nدوخت شلوار زنها مانند شلوار مردها است . با اين تفاوت كه جنس شلوار زنها از زرى يا پارچه‌هاى ابريشمى است كه با نخ نقره يا طلا و غالبا با مرواريد حاشيه‌دوزى شده است .\r\nاز ويژگيهاى اين شلوار آن است كه آن را به طرز بسيار مضحكى پنبه‌دوزى مىكنند ، به طورى كه ساقهاى پا مانند دو ستون بدشكل به نظر مىآيد . با اين حال مد روز است و هرقدر كه پف شلوار بيشتر باشد حكايت از تشخص صاحب آن مىنمايد .\r\nكفش زنها از نوع كفشهاى سرپايى بىپاشنه است كه جنس آن از مخمل و با نخ طلا يا ابريشم گل‌دوزى شده است .\r\nزنان ايرانى هنگام خروج از منزل خود را با طاقه‌ى بسيار بزرگى از پارچه مىپوشانند كه تا روى زمين پايين مىآيد و آن را چادر مىنامند . اين روپوش از پارچه‌ى نخى سفيد دوخته شده ، دامن آن گرد است . زنها چادر را به وسيله‌ى نوارهايى كه از داخل دوخته شده ، به سر و گردن بند مىكنند و صورت خود را با نقابى كه روبند ناميده مىشود مىپوشانند .\r\nروبند عبارت از پارچه‌اى است نخى به شكل مربع مستطيل كه به وسيله‌ى دو قزن‌قفلى طلايى كه در گوشه‌هاى بالاى آن دوخته شده است به سر مىچسبد . روبند را در دو طرف دستار به محاذات پيشانى قرار مىدهند . در ميان اين روبند و جلو چشمان يك شكاف افقى به درازى دو پوس باز كرده‌اند كه درون آن را مشبك يا تورىدوزى مىكنند . از ميان همين\r\n\r\n","description":"","footnote":"","page_name":" 58 ","page_number":68},
  {"content":"\r\n\r\nشكاف است كه زنها مىتوانند بيرون را ببينند . زنها تحت هيچ عنوانى حق ندارند در خارج از منزل خواه براى نگاه كردن باشد يا هرانگيزه‌ى ديگر روبند را از سر بردارند . از اين دستور خيلى به ندرت سرپيچى مىشود . زنها هنگام خروج از خانه هميشه پوتينهاى گشاد پارچه‌اى ( چاقچور ) به پا مىكنند . شلوار را داخل پوتينها مىكنند و در زير زانو آن را با بند جوراب نگاه مىدارند . به اين ترتيب از تمام لباسهاى فاخرشان تنها كفشهايشان پيدا است . از اين‌رو معمولا از لطافت پارچه‌ى چادر و روبند و ارزش كفشها مىتوان موقعيت اجتماعى زنها را در خارج از منزل حدس زد .\r\nزنان مردم عادى كه كمتر مقيد هستند به ندرت اين نوع نقابها را به كار مىبرند . آنها چادرهاى تنگى از پارچه‌ى نخى راه‌راه آبى و سفيد بر سر مىاندازند و قسمت چپ چادر را به طرز خاصى روى كمرشان بالا مىزنند و با دست راست قسمتى از آن را جلو صورتشان مىگيرند به طورى كه فقط جلو چشمهايشان كمى باز مىماند ولى هنگام برخورد با يك بيگانه خود را به نوعى مىپوشانند كه حتى تشخيص درشتى يا ريزى چشمان و يا رنگ آن غيرممكن مىشود .\r\n\r\n","description":"","footnote":"","page_name":" 59 ","page_number":69},
  {"content":"\r\n . \r\n","description":"","footnote":"","page_name":" 60 ","page_number":70},
  {"content":"\r\n\r\n\r\n5 درباره‌ى حمامهاى عمومى\r\nحمام در تمام مشرق‌زمين فقط يك وسيله‌ى تجملى نيست بلكه از وسايل لازم زندگى است زيرا علاوه بر شرايط اقليمى كه گرمابه را ضرورى مىدارد تنها به اين وسيله است كه مردم مىتوانند خود را پاكيزه نگاه دارند .\r\nلازم به تذكر است كه مردان ايرانى پيراهن خود را دير به‌دير و ماهى يك بار عوض مىكنند و مانند زنهايشان هميشه با شلوار مىخوابند . مشاهده‌ى اين‌كه آنها تقريبا هرروز استحمام مىكنند نبايد باعث تعجب شود . محمد ( ص ) براى اين‌كه مسلمانان را به اين امر وادار نمايد آن را يكى از فرايض دينى بسيار سخت قرار داده كه كمتر اشخاص مىتوانند از زير آن شانه خالى كنند زيرا در قرآن آمده است كه هركس كه هنگام شب با زن يا كنيزش نزديكى كند نمىتواند نماز بخواند مگر آن‌كه قبلا و پيش از طلوع آفتاب به حمام رفته ، خود را طاهر كرده باشد . از اين‌رو هر روز صبح و قبل از آن‌كه ملاها مردم را به نماز دعوت نمايند ( اذان ) صداى زنگ ( بوق ) حمامها بلند مىشود كه مومنين را به طهارت فرامىخواند . مردم عامى گروه‌گروه به حمام مىروند ، در حالى كه نجبا و اغنيا در حرمسراى خود حمام دارند . حمامهاى عمومى تا ظهر در اختيار مردان است و از آن پس تا هنگام شب مورد استفاده‌ى زنان قرار مىگيرد .\r\nگرمابه‌هاى ايرانى با حمامهاى اروپايى بسيار متفاوتند .\r\nساختمان وسيع آنها در زيرزمين قرار گرفته ، سقف آن\r\n\r\n","description":"","footnote":"","page_name":" 61 ","page_number":71},
  {"content":"\r\n\r\nگنبدى است . در قسمت فوقانى گنبد سوراخهاى بزرگى تعبيه گرديده كه با ورقه‌هاى مرمر بسيار نازك پوشيده شده است .\r\nروشنايى حمام منحصرا به وسيله‌ى اين سوراخها تامين مىشود .\r\nسراى اول حمامها معمولا گرد و بسيار بزرگ است كه دورادور آن را نيمكت گذارده ، درگاههايى در آن به صورت رخت‌كن تعبيه نموده‌اند . براى خوش‌آيند مشتريها در وسط سرا حوض بزرگى از مرمر يا سنگ رخام با فواره‌هاى متعدد ساخته شده است .\r\nايرانيها به گمان من عفيف‌ترين مردان جهان هستند و از اين‌رو پيش از آن‌كه كاملا برهنه شوند با تكه پارچه‌اى كه از كمر تا زانويشان را مىپوشاند ، بدن خود را مىپوشانند . از آن سرا به سراى ديگرى مىروند كه بخار آب گرم آن را چنان دم‌دار نموده ، كه اشخاصى كه بدان عادت ندارند تقريبا نفسشان بند مىآيد .\r\nاين سرا با سنگهاى مرمر سفيد چهارگوش مفروش شده ، به وسيله‌ى آبى كه دايما و به طور وفور بر آن مىپاشند گرم مىشود . در انتهاى آن پستوى كوچكى قرار دارد كه مردان پشت سر هم براى ازاله‌ى مو به آن‌جا مىروند . اين عمل با به كار بردن خميرى مركب از زرنيخ و آهك ، كه در آب سرد خيسانده شده ، در يك چشم به هم زدن انجام مىگيرد . خمير را در قسمتهاى پرموى بدن مىمالند و در عرض مدتى كمتر از پنج دقيقه اين قسمتها مانند كف دست صاف مىشود .\r\nولى قبل از استفاده از اين دارو بايد طرز استعمال صحيح آن را دانست ، زيرا اگر بيش از زمان لازم روى بدن بماند بسيار خطرناك خواهد بود به طورى كه در ظرف چند ثانيه تمام پوست بدن تاول مىزند و جاى آن زخم مىشود .\r\nهمچنين اگر پس از استعمال دارو بىاحتياطى نمايند و خود را با آب گرم شست‌وشو دهند ، باعث ناسور شدن پوست مىگردد و اين بدان جهت است كه آب گرم باعث تحريك زيادترى مىشود .\r\nپس از ازاله‌ى مو مشتريها دوباره به سراى گرم باز مىگردند .\r\nدر آن‌جا دو مرد نيرومند كه دلاك هستند و مانند ديگران پربنيه مىباشند مشترى را روى مرمر مىخوابانند و زير سرش\r\n\r\n","description":"","footnote":"","page_name":" 62 ","page_number":72},
  {"content":"\r\n\r\nبالش كوچكى براى تكيه دادن قرار مىدهند . در اندك زمان عرق فراوان از تن استحمام كننده جارى مىشود . در اين موقع دو نفر دلاك مشترى را مشت‌ومال مىدهند و تمام اعضاى بدنش را در جهت عضلات بافشار مىكشند . سپس هرعضوى را با حركات دورانى به جنبش درمىآورند . اين عمليات در ابتدا سخت توان‌فرسا است ، اما به زودى نتيجه‌ى عالى آن احساس مىشود .\r\nعمليات مزبور براى آنها كه براى اولين‌بار آن را آزمايش مىكنند عذابى واقعى است اما به آسانى به آن عادت مىكنند و به گمان من سودى كه از آن عايد مىگردد با بهترين روشهاى پزشكى برابر است ، زيرا هيچ‌چيز بدن را بدين‌سان تروتازگى نمىبخشد و خون را به راحتى به جريان نمىاندازد .\r\nهنگامى كه اين دو دلاك با حداكثر نيرو به كار خود مشغولند ، كارگر ديگرى دايما آب گرم به سراپاى مشترى مىريزد .\r\nاين كار به نرم‌كردن عضلات كمك مىكند و درد و ناراحتى مشت‌ومال را تخفيف مىدهد . بلافاصله پس از خاتمه‌ى اين عمليات دستكشى از جنس الياف و مو به دست مىكنند و بدن را از هرجهت كيسه مىكشند . به اين ترتيب در يك لحظه پوست مرده ( چرك ) به شكل لوله و به مقدار زياد از بدن جدا مىشود .\r\nاين عمل براى سلامت بسيار اساسى و واجب است زيرا مجراى ترشح عروق كه به وسيله‌ى اين پوستها مسدود شده بوده ، دوباره باز مىشود . دلاكهاى ايرانى روش بسيار ماهرانه‌اى براى برداشتن لوله‌هاى چرك دارند . آنها بدون اين‌كه پوست را خراش دهند با يك حركت دست چركهايى به درازاى يك پا را كه مانند خمير كاغذ در زير دستكش لوله شده است يك جا برمىدارند .\r\nاز آن‌جا كه ايرانيها هميشه ريش و موى سر را در حمام رنگ مىكنند ، شمه‌اى درباره‌ى آن مىنويسم . اين عمل به سادگى انجام مىگيرد و از خطرات ناشى از استعمال داروهايى كه شارلاتانهاى لندن و پاريس به اين اسم به قيمت طلا مىفروشند ، به دور هستند و بالعكس براى مو فوق العاده مفيد است زيرا باعث نمو و پرپشت شدن آن مىگردد .\r\nبه اين منظور از گرد بسيار نرمى كه از ساييدن برگ\r\n\r\n","description":"","footnote":"","page_name":" 63 ","page_number":73},
  {"content":"\r\n\r\nخشك‌شده‌ى درخت رنگ به دست مىآيد استفاده مىنمايند .\r\nگرد مزبور را در مقدار كمى آب مىخيسانند و خمير شلى از آن تهيه مىكنند . قبل از استعمال آن موها يا ريش را با آب صابون تندى كاملا شست‌وشو مىدهند تا چربيهايى كه از عرق ريختن توليد شده ، زدوده شود . آن‌گاه مقدار زيادى آب گرم روى سر مىريزند تا صابونها پاك شود ، سپس تا آن‌جا كه ممكن است ريش و مو را خشك مىنمايند . در اين حال خمير را بر روى قسمتهاى مورد نظر مىگذارند به طورى كه تمام موها را آغشته مىكند و مىپوشاند . وقتى كه از اين امر فارغ شدند ، دلاكها عمليات استحمام را به شرحى كه گذشت شروع مىكنند . كار كيسه كشيدن كه هميشه يك ساعت و نيم تا دو ساعت طول مىكشد براى اين‌كه موها به خوبى رنگ بگيرند كاملا كافى است « 1 » . سرانجام اين خمير را با آب گرم مىشويند و با شانه‌ى ظريفى شانه مىكنند تا آن مقدار خميرى كه هنوز در موها باقى مانده است ، خارج شود .\r\nدر صورتى كه رنگ كردن مو به طريق فوق براى اولين‌بار باشد غالبا لازم مىشود كه اين عمليات هردو روز يك‌بار و پشت سر هم تكرار شود . در ابتدا رنگ موها به نظر قدرى به سبزى مىزند اما با تكرار خضاب كاملا مشكى مىشود . دوام اين رنگ به آن اندازه است كه در مدت شش هفته يا دو ماه احتياجى به رنگ كردن مجدد نيست به خصوص كه قبل از رنگ كردن حنا هم استعمال نموده باشند . حنا ابتدا موها را به رنگ خرمايى درمىآورد ، ولى بعدا سياهى رنگ را تيره‌تر مىكند ، مضافا شخص را از استفاده‌ى مجدد رنگ تا مدت مديدى بىنياز مىسازد .\r\nبسيارى اشخاص ، چنان‌كه قبلا گفتيم ، به دست‌وپاى خود حنا مىبندند و با شرحى كه در بخش چهارم گذشت ، آنها را به رنگ حنايى درمىآورند . برخى ديگر موها و ريش خود را با\r\n\r\n\r\n","description":"","footnote":"\r\n( 1 ) - به درستى نمىدانم آقاى اوليويه از كجا تركيبى را كه مدعى است ايرانيها با آن موى خود را رنگ مىكنند به دست آورده است . در مدت اقامت طولانيم در ايران هرگز نسخه‌ى ديگرى جز آن‌چه را كه در اين‌جا شرح داده‌ام نديده‌ام .\r\n","page_name":" 64 ","page_number":74},
  {"content":"\r\n\r\nحنا رنگ مىكنند ، اما اين عمل شگفت‌آور بىمعنى به ندرت انجام مىگيرد و تنها عده‌ى معدودى از اشخاص متظاهر غيرعادى دست به اين كارها مىزنند . در كشور فرانسه هم از اين قبيل اشخاص يافت مىشود .\r\nحمامهاى عمومى همچنين محل ملاقات و ديدار افراد طبقات پايين ايرانى است . بيگانگان و سوداگران معمولا براى آشنايى با يك‌ديگر يا مذاكره درباره‌ى معاملات به حمام مىروند و با كشيدن چپق يا قليان و نوشيدن قهوه ساعاتى را در آن‌جا مىگذرانند . در اين مدت اخبارى بين خود ردوبدل مىكنند و خبرها را به جاى ديگرى مىبرند .\r\nاما زنهاى ايرانى حمام را بهترين نقطه‌ى تجمع خود مىدانند و همه‌روزه با يك‌ديگر در آن‌جا ديدار مىكنند . هر شاه‌نشينى به گروه خاصى تعلق دارد و همواره پر از جمعيت است . در آن‌جا كليه‌ى امور خانوادگى مورد گفت‌وشنود قرار مىگيرد و چون تعداد زنهايى كه موضوعى براى حسادت و شكايت دارند كم نيست صحنه‌ى حمام به صورت دادگاه زنانه درمىآيد كه رياست آن بر عهده‌ى گيس‌سفيدان مىباشد .\r\nاخذ تصميم نهايى در مورد اختلافات فيما بين با همين گيس‌سفيدان است . زنها ابتدا به طور كاملا محرمانه آن‌چه را كه از آخرين ديدار برايشان اتفاق افتاده ، براى يك‌ديگر تعريف مىكنند . مثلا از مهر يا بىمهرى شوهران و از توجه آنها به زنهاى ديگر يا كنيزان سخن مىگويند . زنهايى كه توجه شوهرهايشان نسبت به آنها كم شده ، با بدگويى و عيب‌جويى كينه‌توزانه‌اى از رقباى سفيدبخت خود انتقام مىگيرند .\r\nالبته وصفى كه از رقيبان مىكنند غالبا خيلى دور از واقعيت است .\r\nپس از آن‌كه صحبت درباره‌ى اين موضوعها به پايان رسيد و يك‌ديگر را از بىتوجهى شوهرهايشان متقابلا دلدارى دادند سخن از عروسيهايى كه در پيش است پيش مىآيد و اين فرصتى است كه به طور كامل درباره‌ى دخترهايى كه نامزد شده‌اند موشكافى مىنمايند . اگر بخواهم از روى گزارشهاى\r\n\r\n","description":"","footnote":"","page_name":" 65 ","page_number":75},
  {"content":"\r\n\r\nصادقانه‌اى كه به من داده شده است قضاوت كنم بايد بگويم كه زنان ايرانى درباره‌ى خصال نيكو به طور سطحى مىگذرند در صورتى كه نسبت به معايب ديگران سختگيرى نشان مىدهند .\r\nزنهاى ايرانى براى بدگويى و افترا زدن احتياج به تعليم گرفتن از زنهاى اروپايى ندارند و با مقايسه‌ى آنها با زنان ولنگار اروپايى مىتوان نتيجه گرفت كه در اين مورد نيكخواهى و مروت مسلمانها و مسيحيها در يك سطح قرار دارد .\r\n\r\n","description":"","footnote":"","page_name":" 66 ","page_number":76},
  {"content":"\r\n\r\n\r\n6 درباره‌ى حرمسراها ، زنان عقدى ، كنيزان ، اشتغالات و تفريحات آنها\r\nحرمسرا « 1 » بناى مجزا و مستقلى است كه به وسيله‌ى ديوارهاى بلند محصور شده است و در آن‌جا زنها و بچه‌ها زندگى مىكنند . ولى بر خلاف آن‌چه بسيارى از مردم تصور مىكنند ، شباهتى به زندان ندارد .\r\nحرمسراهاى ثروتمندان را مىتوان بىچون‌وچرا با بهشت واقعى روى زمين مقايسه نمود زيرا گذشته از تعداد زياد زنهاى زيبا كه در آن به سر مىبرند و هريك با چشم و همچشمى سعى مىكنند طرف توجه همسر ثروتمند خود قرار گيرند ، حرمسراها آكنده از اشياى ضرورى و تفريحى گرانبها است .\r\nحياطهاى بزرگى كه عموما باغهاى بسيار زيبايى هستند حرمسرا را از بناى مخصوص مردان مجزا مىنمايند . باغچه‌هايى پر از زيباترين گلها به‌ويژه گل سرخ و لاله كه مورد پسند و علاقه‌ى ايرانيها مىباشد ، به حياطها جلوه‌ى خاصى مىبخشد و انبوهى از درختان ميوه با ميوه‌هاى بسيار خوش‌طعم بر آنها سايه مىافكند .\r\nحرمسراها بسيار وسيع و خيلى خوب تقسيم‌بندى شده‌اند .\r\nهريك از زنان اتاق مخصوص به خود دارند . كودكان كه\r\n\r\n\r\n","description":"","footnote":"\r\n( 1 ) - حرم به معنى محل مقدس است ولى آن را براى مجموع زنهايى كه در حرمسرا سكونت دارند به كار مىبرند . اگر گفته شود كه فلان شخص با حرمش حركت نموده ، مفهومش اين است كه او تمام زنهايش را با خود برده است .\r\n","page_name":" 67 ","page_number":77},
  {"content":"\r\n\r\nتقريبا هميشه تعدادشان زياد است و همچنين كنيزان اتاق مخصوصى دارند . جمع اين اتاقها به‌اضافه‌ى آشپزخانه‌ها ، نانواخانه‌ها ، قفسه‌هاى جاى غذا ، انبارها ، حمامها و اتاقهاى خواب رييس خانواده كه غالبا سالنهاى وسيعى هستند تشكيل اين مجموعه را مىدهند .\r\nمردان ايرانى تنها در حرمسراها خود را آزاد احساس مىكنند . آن‌جا در ميان خانواده سنگينى و وقارى را كه در ديوانخانه مشغول دارند كنار مىگذارند . آنها ، موقعى كه در ديوانخانه مشغول هستند هميشه رعايت آداب و تشريفات سختى را به زيردستان تحميل مىكنند اما در برابر همپايه‌ها بسيار سرد و خويشتن‌دارند و اين به علت عدم اعتمادى است كه هميشه نسبت به يك‌ديگر دارند .\r\nايرانيها چنان‌چه ميهمانهاى برجسته‌اى نداشته باشند همواره در حرمسرا با زنها و بچه‌هاى خود غذا مىخورند ولى بعضى اوقات هم به تنهايى غذا مىخورند و چنان‌چه بخواهند كسى را در سر سفره‌ى خود شريك كنند اين افتخار منحصرا نصيب زن اول كه عنوان بيوك خانم ( خانم بزرگ ) را دارد مىشود .\r\nآنها مانند ساير مشرق‌زمينيها تا اندازه‌اى كه قدرت مهريه دادن و نگاه‌دارى از زن را داشته باشند همسر اختيار مىكنند « 2 » و اين بدون در نظر گرفتن كنيزهاى جوان است كه خريدارى مىكنند . اين كنيزها از لحظه‌اى كه با صاحبانشان هم‌بستر شوند از حالت بردگى خارج مىشوند و در صورتى كه اين خوشبختى را داشته باشند كه فرزندى به دنيا آورند حتى به مقام زنهاى صيغه هم دست مىيابند .\r\nكليه‌ى زنهاى عقدى داراى مقام مشخصى هستند . زن اول مورد احترام همه است . زنهاى ديگر حتى وظيفه دارند كه خدمات مختصرى براى آنهايى كه مقام بالاتر دارند ، انجام دهند . اين امر به‌خصوص جلو غريبه‌ها صورت مىگيرد و اين خود وسيله‌اى است تا درجه‌ى احترامى را كه بين زنهاى ديگر دارا\r\n\r\n\r\n","description":"","footnote":"\r\n( 2 ) - گرچه به موجب قرآن نمىتواند حداكثر بيش از چهار زن عقدى داشته باشند .\r\n","page_name":" 68 ","page_number":78},
  {"content":"\r\n\r\nهستند به رخ غريبه‌ها بكشند .\r\nكنيزها علاوه بر وظايفى كه در برابر خانمهايشان دارند هريك مسوول كار بخصوصى در حرمسراها هستند و ملزم به انجام دادن خدماتى از قبيل خدمتكارى ، كارگرىحمام ، آوازخوانى و رقصندگى نيز مىباشند .\r\nكنيزهايى كه در رقص و آواز مهارت دارند بعضى اوقات براى سرگرمى رييس خانواده هنرنمايى مىكنند . در اين فرصتها كنيزها تمام جاذبه‌ى خود را به‌كار مىبرند و حساس‌ترين حركاتى كه بدان وسيله بتوانند نگاههاى آقا را متوجه كنند و قلب او را بربايند از خود بروز مىدهند . آنها غالبا در اين امر توفيق مىيابند و خانمهايشان را كه اغلب به نفع كنيزان كنار گذاشته مىشوند ، مايوس و غصه‌دار مىكنند .\r\nخانمهاى ايرانى بسيار بىاطلاع هستند . رسم اين است كه به آنها هيچ‌چيز حتى خواندن و خياطى كردن آموخته نشود . اين اصل كلى به ندرت استثنابردار است .\r\nدرباره‌ى كار و سرگرمى زنهاى ايرانى متحيرم چه بنويسم .\r\nتا زمانى كه مادر نشده‌اند به كارى جز آرايش خود نمىپردازند .\r\nاين آرايش گرچه ساده‌تر از آرايش زنان اروپايى است ولى به همان اندازه وقتشان را مىگيرد . معمولا اوقات فراغت را روى قاليهاى بسيار زيبا و در مقابل پنجره‌هايى كه در پايين آن حوض آبى قرار دارد مىگذرانند و تا موقعى كه هوا خنك شود ، در آن‌جا قليان مىكشند ، قهوه مىنوشند و به ديد و بازديد مىپردازند . آن‌گاه براى گردش به خارج شهر مىروند و غالب اوقات تا اوايل شب در آن‌جا مىمانند .\r\nاروپاييها افكار بسيار نادرستى درباره‌ى ميزان آزادى زنهاى ايرانى دارند . آن‌چه من مىدانم زنهاى هيچ كشورى به اندازه‌ى زنهاى ايرانى آزادى عمل ندارند . ضمنا موقعى كه صاحب فرزند مىشوند كمتر زنى پيدا مىشود كه وظايف مادرى را به اندازه‌ى آنها به درستى انجام دهد . آنها هرگز مراقبت از بچه‌هاى خود منجمله شير دادن ، پرستارى و بزرگ كردن آنها را به غير واگذار نمىكنند . فرزندان زيردست مادران و تحت توجه مخصوص آنها تا يازده دوازده سالگى باقى\r\n\r\n","description":"","footnote":"","page_name":" 69 ","page_number":79},
  {"content":"\r\n\r\nمىمانند . در اين سن‌وسال پسربچه‌ها براى ختنه شدن و دخترها براى شوهر دادن ، بخشيدن و يا به فروش رساندن از زيردست مادر خارج مىشوند .\r\nدر كمتر كشورى بچه‌هاى خردسال را به اندازه‌ى ايران شكنجه مىدهند . با اين حال بچه‌هاى بدقواره كمتر به چشم مىخورد . به مجرد اين‌كه كودكى اعم از پسر يا دختر چشم به دنيا گشود ، او را چندين‌بار با آب سرد مىشويند و سپس قنداق مىكنند . فشارى كه موقع قنداق كردن به كودك وارد مىآيد چنان است كه بچه را تا سرحد خفگى پيش مىبرد . آن‌گاه بچه را در گهواره ( ننو ) مىخوابانند . ننوها فاقد دوشك يا دوشك پوشالى هستند و كفشان را با چرم نازكى كه مانند پوست طبل است مىپوشانند . در وسط ننو سوراخهايى براى جريان ادرار تعبيه شده است . كودكان را با بندهاى پنبه‌اى به عرض هشت پوس و درازى بيست و پنج تا سى پا ، كه آن را به تناوب از روى بچه و زير ننو مىگذرانند طناب‌پيچ مىكنند . در اين وضع بچه‌ها به قدرى تحت فشار هستند كه من از ديدن اين‌كه آنها از اين خطر بزرگ جان سالم به‌در مىبرند در شگفتم . ولى كودك بينوا بايد دوازده ساعت به همين حال باقى بماند و چون صداى گريه‌اش بلند شود تكانش مىدهند . مادر جلو ننو زانو مىزند و آن را به سمت خود مىكشد . در اين وضع پستان به دهان بچه مىگذارد و تا زمانى كه بچه به خواب نرفته است ، به همين حالت باقى مىماند . ضمنا هرگونه اتفاقى هم كه بيافتد فقط هنگام صبح و شب است كه بچه از اين بند رهايى مىيابد و مدت اين خلاصى منحصرا به زمان لازم براى نظافت و تعويض كهنه‌ها محدود مىشود .\r\n\r\n","description":"","footnote":"","page_name":" 70 ","page_number":80},
  {"content":"\r\n\r\n\r\n7 درباره‌ى طرز ساختمان عمارات\r\nاصول شهرسازى در مشرق‌زمين به طور خاصى با اروپا تفاوت دارد و اين تفاوت به علت فقدان سنگ در ايران بيشتر محسوس است . شهرهاى ايران كم‌وبيش به يك نوع يعنى بسيار غيرمنظم و بىترتيب بنا گرديده‌اند . هركس نماى خانه‌اش را از آن سمتى كه مناسب مىداند و به ابعادى كه ميل دارد مىسازد بدون آن‌كه كسى حق اعتراض داشته باشد .\r\nخانه‌ها معمولا از خشت خام و گل ساخته مىشود ولى اشخاص متمول در ساختن بنا از آجر و حتى سنگ و ملات آهك استفاده مىكنند ، ولى مصالح اخير در ايران بسيار كمياب و خيلى گران است .\r\nدر ايران خانه با سرعت شگفت‌آورى ساخته مىشود .\r\nغالبا ساختمان خانه‌اى را كه صبح شروع كرده‌اند تا غروب به پايان مىرسانند . البته پوشاندن سقف كه به شكل مهتابى است و مدت بيشترى وقت براى استحكام بخشيدن آن لازم است « 1 » از اين اصل مستثنا است . بناها با آهنگ خاصى كار مىكنند و با خواندن آواز مصالحى را كه احتياج دارند طلب مىكنند .\r\nبسيارى از دهكده‌هاى ايران به شكل مربع كامل ساخته\r\n\r\n\r\n","description":"","footnote":"\r\n( 1 ) - بسيارى از اشخاص چه در شهرها و چه در روستاها براى استفاده از خنكى هوا شب را روى پشت‌بام مىگذرانند . سطح پشت‌بام با خاك آهكى كوبيده پوشيده شده ، در زواياى آن ناودانهايى براى جريان آب تعبيه گرديده است . همچنين نرده‌هايى به ارتفاع دو پا به دور آن كشيده شده است .\r\n","page_name":" 71 ","page_number":81},
  {"content":"\r\n\r\nشده ، با ديوارهاى گلى بسيار بلندى محصور است . در چهار گوشه‌ى مربع برجهاى مدورى ساخته شده كه مانند ديوارها داراى سوراخهايى در دو يا سه رديف براى تيراندازى است .\r\nاين نوع دهكده‌ها از دور بيشتر به قلعه شباهت دارند .\r\nارتفاع حصارهاى برخى از آنها تا 50 پا بالغ مىگردد .\r\nعلى الخصوص روستاييانى كه در مناطق مرزى ايران و تركيه سكونت دارند با به كار بردن طريقه‌ى فوق از خود مواظبت مىكنند زيرا تركها غالب اوقات براى ربودن دام يا محصولات كشاورزى به سرزمين آنها تجاوز مىكنند .\r\nدور شهرها استحكاماتى كم‌وبيش به همين شكل برپا مىشود ولى معمولا تعداد برجها زيادتر و فاصله‌ى آنها از يك‌ديگر به اندازه‌ى نصف برد تفنگ است . غالب اوقات خندقهاى عريض و عميق شهرها را دربر مىگيرد .\r\nدر سراسر ايران فقط دو شهر خوى و عباس‌آباد داراى استحكاماتى به سبك اروپايى مىباشد ولى اين استحكامات به طرز بسيار ناهنجارى ساخته شده است . حصارهاى بدى كه به صورت بسيار ناقص به وسيله‌ى برجهاى بسيار تنگ احاطه شده است ، تمام استحكامات آن‌جا را تشكيل مىدهد . سكوى اين برجها به قدرى باريك است كه به زحمت مىتوان دو توپ را در آن به كار انداخت . علاوه بر اين فاقد پوشش ، راهرو سرپوشيده ، نقب و طارمى مىباشند . ضمنا خاكريز بيرون قلعه هم به هيچ‌وجه قابليت دفاعى ندارد و اشكال پايين رفتن از آن به همان اندازه است كه بخواهند از پلگان قدرى مرتفع پايين بروند . اين ساختمانهاى بد به وسيله‌ى يك افسر انگليسى بنا شده كه به قول خودش مهندس و در خدمت كمپانى هند شرقى بوده است . شايد به دليل اين‌كه كس ديگرى را پيدا نكردند او را به جاى واوبان  ( Vavban )  آسيا گرفته بودند « 2 » .\r\nدر شهرها خانه‌ها با ديوارهاى بالنسبه بلندى محصور\r\n\r\n\r\n","description":"","footnote":"\r\n( 2 ) - واوبان مهندس نظامى و مارشال فرانسه در زمان لويى چهاردهم بود كه استحكامات زيادى منجمله 33 قلعه بنا كرد و بيش از سيصد قلعه را مرمت نمود . - م .\r\n","page_name":" 72 ","page_number":82},
  {"content":"\r\n\r\nشده‌اند به طورى كه نماى آنها كاملا مخفى مىماند . ساختمانها هميشه دور از كوچه‌ها و در انتهاى حياطهاى بزرگى بنا مىشوند .\r\nدرهاى ورودى منازل بسيار كوچك و تا اندازه‌اى شبيه به دريچه‌هاى زندان است . اين درها تنها چيزى است كه در شهرها به چشم مىخورد و باعث تعجب نيست كه غريبه‌اى كه براى اولين‌بار به يك شهر در ايران قدم مىگذارد راه را گم كند زيرا بنا و نمايى وجود ندارد و تنها چيز مريى ديوارهاى بلند و تيره‌اى است كه طرح كوچه‌ها را مشخص مىسازد . كليه‌ى خانه‌ها به اسلوب زيبايى ساخته شده‌اند و تقسيم‌بندى قسمتهاى مختلف آن تا اندازه‌اى منظم است . خانه‌ها داراى اتاقهاى متعدد است ، تالار وسيعى كه به ديوان‌خانه معروف است در ميان اتاقها قرار دارد . در ديوان‌خانه ، اشخاص سرشناس هرروز پيش از ظهر اطرافيان خود را به حضور مىپذيرند . ديوان‌خانه هميشه بين يك حياط و يك باغ و غالبا بين دو باغ قرار دارد . در هردو سمت پنجره‌هاى بزرگى كه بلندى آن به سقف مىرسد وجود دارد كه هنرمندانه از قطعات كوچك چوب به اشكال تزيينى ساخته شده است .\r\nنجبا و ثروتمندان پنجره‌ها را با شيشه‌هاى الوان تزيين مىكنند ولى اين كار برايشان گران تمام مىشود زيرا شيشه در اين كشور بسيار ناياب و خيلى گران است . مردمان عادى معمولا به جاى شيشه از كاغذ روغنى كه از نفوذ هواى سرد جلوگيرى مىكند استفاده مىنمايند .\r\nايرانيها به آب علاقه‌ى فراوان دارند و از اين‌رو كمتر خانه‌اى مىتوان يافت كه جلو پنجره‌هايش حوض بزرگى از مرمر سفيد يا سنگ رخام نباشد . در وسط اين حوضها فواره‌هاى بسيار زيبايى وجود دارد كه زمزمه‌ى ريزش آن هنگامى كه غرق در تفكرات هستيد به طور خاصى گوش را نوازش مىدهد و بسيار دلپذير است . يك ايرانى مىتواند از صبح تا شب چمباتمه كنار پنجره بنشيند و آبى را كه از فواره جستن مىكند تماشا كند . در تمام اين مدت جز حركت انگشتان كه دانه‌هاى تسبيح را مىگرداند حركت ديگرى از او مشاهده نمىشود .\r\nبه طورى كه قبلا گفتيم خانه‌ها شامل قسمتهاى ديگرى نيز\r\n\r\n","description":"","footnote":"","page_name":" 73 ","page_number":83},
  {"content":"\r\n\r\nهست و آن اتاقهايى است كه با سقفهاى كم‌وبيش بلند به صورت منظمى در طبقه‌ى بالا بنا شده ، نام آن بالاخانه است . علاوه بر اين در اين خانه‌ها زيرزمينهايى با سقفهايى به شكل طاق وجود دارد كه اتاقهاى بالا را از آسيب رطوبت محفوظ مىدارد و در آن‌جا هيزم و وسايل ييلاقى را نگاه‌دارى مىنمايند .\r\nدر حياط نخستين تعدادى بناهاى جنبى نيز به چشم مىخورد . در يك طرف اتاقهايى براى غريبه‌هاى متوسط الحال و دراويش درنظر گرفته شده ، در سمت ديگر طويله و انبارهاى كاه و جو و لانه براى سگهاى شكارى ساخته شده است .\r\nساختمان حرمسراها معمولا شبيه ديوان‌خانه ، منتها با وسعت بيشتر و اتاقهاى زيادترى است . در اين قسمت نيز تعدادى بناهاى كوچك وجود دارد كه از ساختمان اصلى مجزا است . به طورى كه قبلا گفتم آشپزخانه‌ها و حمامها و غيره و غيره در اين قسمت واقعند .\r\nتالار بزرگ حرمسراها اختصاص به رييس خانواده دارد و در آن‌جا است كه او غذا مىخورد ، و غالبا هم مىخوابد و ضمنا محل تجمع همه‌ى زنهايش نيز مىباشد كه به محض ورود وى داخل تالار مىشوند . آقاى خانه كه معمولا دير به رختخواب مىرود به وسيله‌ى اشاره‌ى چشم يكى از زنها يا كنيزها را كه بايد شب را با او بگذراند تعيين مىكند . در اين موقع سايرين بيدرنگ در حالى كه شديدا احساس حسادت مىكنند به اتاقهاى خود بازمىگردند .\r\nايرانيها روى زمين مىخوابند و مانند اروپاييها بستر ثابتى ندارند . رختخوابشان را هرشب پهن و صبحها جمع مىكنند و در اتاق كوچكى براى تمام مدت روز مىگذراند .\r\nرختخوابها برحسب مقام يا ثروت اشخاص متفاوت است و از يك يا چند دوشك ، يك شمد ، يك لحاف پنبه‌دوزى از چيت ، يك متكاى بسيار بزرگ و بالش كوچكى به اندازه‌ى تقريبا يك پاى مربع براى هرنفر تشكيل مىشود .\r\n\r\n","description":"","footnote":"","page_name":" 74 ","page_number":84},
  {"content":"\r\n\r\n\r\n8 درباره‌ى كاروانسراها\r\nقبلا يادآور شدم كه در شهرهاى ايران هيچ‌گونه بناى مهمى ديده نمىشود ، زيرا صرف‌نظر از چند مسجد بسيار محقر كه بىشباهت به قهوه‌خانه‌ها نيستند بناى ديگرى جز كاروانسراها و بازارها وجود ندارد . مناره‌هاى مساجد را هم چون از بالاى آنها حرمسراهاى مجاور قابل رويت بودند به علت حسادت كه در قلب ايرانيها عميقا نقش بسته است خراب نموده‌اند .\r\nكاروانسراها بناهاى وسيع چهارگوش هستند كه تعداد زيادى دكان را دربر مىگيرند . در اين دكانها تجار غيرمحلى كالاى خود را عرضه مىدارند و با پرداخت نوعى ماليات به داروغه ( رييس پليس ) مال التجاره‌ى خود را به فروش مىرسانند .\r\nدر اين امكنه اتاقهايى در طبقه‌ى بالا ، انبارهايى براى كالا ، طويله‌هايى براى اسب و محوطه‌هاى مسقف بدون ديوار براى نگاه‌دارى شتر وجود دارد . كاروانسراها در وسط بازار قرار دارند و جزيى از آن محسوب مىشوند و عايدات بسيارى دارند به طورى كه بعضى از آنها سالى سه هزار تومان نصيب صاحبان خود مىكنند . اشراف و دولتمندان اين كاروانسراها را مىخرند و يا در صورت دريافت جواز و پيدا كردن محل مناسب آن را بنا مىكنند ، زيرا كه اين بهترين راه براى سرمايه‌گذارى است . آنها چندتن از غلامانشان را به عنوان مباشر در آن‌جا مىگمارند كه در مقابل آنها مسوول پس دادن حساب هستند ولى اين غلامها چندان صديق نيستند .\r\n\r\n","description":"","footnote":"","page_name":" 75 ","page_number":85},
  {"content":"\r\n\r\nكاروانسراها معمولا محل تجمع عمومى همه‌ى اقوام به خصوص يهوديها مىباشد كه در ايران مانند غالب نقاط دنيا در همه جا پيدا مىشوند .\r\nكاروانسراهاى خارج شهرها از لحاظ شكل ساختمان و نوع استفاده با كاروانسراهاى داخل شهرها بسيار متفاوتند و معمولا از يك رديف طويله كه در دور ساختمان در طبقه‌ى پايين بنا شده‌اند تشكيل مىگردند . در بالاى آن چند اتاق و پناهگاههاى بدون در و پنجره وجود دارد كه شتربانان در شبهاى زمستان و فصل باران به آن‌جا پناه مىبرند . اين بناها اغلب بسيار كهنه ، خراب و بدون نگهبان هستند و معمولا به صورت كمين‌گاه مورد استفاده‌ى سارقين قرار مىگيرند .\r\nشاه عباس كبير در تمام نقاط ايران كاروانسراهاى بسيار زيبا بنا نهاده بود . از اين كاروانسراها در دوران سلطنت او و حتى در آغاز جنگهاى داخلى به خوبى نگاه‌دارى مىشد اما بعدا تمام آنها رو به ويرانى نهادند و چون در ايران توجهى به تعمير و مرمت ابنيه نمىنمايند بىگمان پس از چند سال از آنها اثرى به جاى نخواهد ماند . با اين حال برخى اشخاص ثروتمند و متدين گاه‌به‌گاه كاروانسراهايى در نقاط كاملا خالى از سكنه كه درعين‌حال محل رفت‌وآمد باشد بنا مىكنند اما اين كاروانسراها هم مدت زيادى دوام نخواهد آورد زيرا آنها در اختيار هر تازه واردى قرار مىگيرند و نگهبان هم ندارد . به اين دليل امروز اين محلها به ندرت مورد استفاده‌ى اشخاص بالنسبه متشخص قرار مىگيرد . اين قبيل اشخاص هنگام مسافرت به خصوص موقعى كه به زيارتهاى طولانى از قبيل مكه مىروند كليه‌ى وسايل رفاه لازم براى عبور از مناطق غير مسكونى را با خود همراه مىبرند .\r\nزايرين مكه از گوشت شكار محروم هستند زيرا چه در موقع رفتن و چه در مراجعت از شكار كردن منع شده‌اند .\r\nاغلب كاروانسراهاى خارج شهر چه در سابق و چه هم‌اكنون صورت دژهاى كوچكى را داشته و دارند كه با برجهاى\r\n\r\n","description":"","footnote":"","page_name":" 76 ","page_number":86},
  {"content":"\r\n\r\nكنگره‌دارى محصور گرديده ، سكوهايى براى دفاع از آنها تعبيه شده است . سكوها را در بالاى ديوار مىسازند و در آن سوراخهايى تعبيه مىكنند كه دژبانان بتوانند از آن‌جا به سوى محاصره‌كنندگان تيراندازى بنمايند . مسافرين غالبا مجبور بودند در اين كاروانسراها سنگربندى كنند به‌خصوص هنگام جنگهاى داخلى كه در آن زمان سراسر ايران را راهزنان آلوده كرده بودند و لگام‌گسيخته بر سر هركس مىتاختند . امروز هم اين تاخت‌وتازها در طول سرحدات به‌خصوص در مرز ارمنستان توسط كردها صورت مىگيرد . در اين نقاط راهزنان كرد غالبا روستاييان را غافلگير مىكنند و حتى اتفاق افتاده است دير مشهور اوچ ميازين را هم مورد حمله قرار داده‌اند .\r\nدر اين دير كليسايى وجود دارد كه بيش از هزار و پانصد و شصت سال از تاريخ بناى آن مىگذرد « 1 » . در اين كليسا ثروت عظيمى از هرنوع انباشته شده است ، به اين جهت دايما گروههايى از بدكاره‌هاى نيم‌وحشى را به سوى خود جلب مىنمايد ، ولى هربار سارقين توسط اعضاى كليسا شجاعانه پس‌رانده مىشوند . در اين‌گونه مواقع همه باهم از فراز ديوارهايى كه تاج آنها مانند قلعه‌ى كنگره‌دار است ، به سوى مهاجمين تيراندازى مىكنند و براى اين‌كه غافلگير نشوند به طور منظم كشيك مىدهند .\r\nاين كار براى آنها خيلى خسته‌كننده نيست ، زيرا هميشه بيش از صد پدر روحانى و سه برابر آن نوچه كشيش ، خدمه و زوار در دير هستند . ضمنا در مواقع خطر اهالى دهكده‌اى كه به آنها تعلق دارد و در فاصله‌ى تيررس تپانچه واقع است به كمك آنها مىشتابند .\r\n\r\n\r\n","description":"","footnote":"\r\n( 1 ) - يكى از رهبانان اين دير كه بعدها وى را در سن‌پطرزبورگ ملاقات نمودم با اطمينان اظهار مىداشت كه شالوده‌ى آن در سال 307 ميلادى در زمان پيشوايى گرگوار كبير مقدس بنا نهاده شده در صورتى كه اين يك اشتباه تاريخى است زيرا پاپ گرگوار در سال 604 وفات نموده است و بدون شك پايان قطعى ساختمان اين بناى معظم در تاريخ اخير بوده است . ديوارهاى ضخيمش از قطعات بزرگ سنگ خاراى سياه‌رنگ ساخته شده كه درزهاى بين آنها به زحمت قابل رويت بوده ، ظاهرا از گزند زمانه در امان مانده است . گنبد كليسا و دو برج كوچك بالاى سردر خيلى بعدها ساخته شده است .\r\n","page_name":" 77 ","page_number":87},
  {"content":"\r\n . \r\n","description":"","footnote":"","page_name":" 78 ","page_number":88},
  {"content":"\r\n\r\n\r\n9 درباره‌ى بازارها\r\nشهرها و قصبات و روستاهاى مهم ايران داراى بازارها يا مراكز تجارى مىباشند . بازارها معمولا در مركز شهرها قرار دارند و بازرگانان و پيشه‌وران در آن‌جا گردهم مىآيند .\r\nبازارها به شكل دالانهاى بزرگى تقريبا شبيه خوابگاههاى صومعه‌ها هستند ولى قدرى پهن‌ترند . در هرطرف دالان دكانهاى كوچك كم‌وسعت با سقف كوتاه بنا شده است .\r\nدكانها از ساعت هفت صبح تا غروب آفتاب باز هستند . هر دالان مختص يك نوع مال التجاره يا پيشه‌ورانى است كه داراى حرفه‌ى مشترك هستند و از اين‌رو مردم بر حسب احتياجاتى كه دارند مىدانند به كجا مراجعه نمايند .\r\nاداره‌ى بازارها بر عهده‌ى داروغه‌ها است و در آن‌جا حق قضاوت دارند . داروغه‌ها نسبت به بازرگانان و كسبه تعدى مىكنند و هرنوع باج و رشوه كه بتوانند از آنها مىگيرند بدون آن‌كه براى اين عمل كيفر ببينند . براى آگاهى از درآمد شغل داروغگى بايد مبلغى را كه براى تصدى آن پيش‌كش مىشود درنظر گرفت . در اروميه شخصى از اهالى محل را ديدم كه براى احراز اين شغل ده هزار تومان پرداخت نمود .\r\nدر هر دالان علاوه بر داروغه سه يا چهار مامور پليس جزء هم هست كه همانند روساشان ، در صورتى كه بازاريان تسليم نظر آنها نشوند آنها را مرعوب مىكنند . در بين اين فرومايگان حتى يك نفر هم پيدا نمىشود كه نتواند با مهارت چيزى از هر يك از دكانها يا كارگاههاى حوزه‌ى ماموريتش اخاذى نمايد .\r\n\r\n","description":"","footnote":"","page_name":" 79 ","page_number":89},
  {"content":"\r\n\r\nهيچ‌كس را ياراى مقاومت در برابر آنها نيست زيرا در صورت استنكاف آن شخص را متهم مىكنند كه با وزنه‌هاى نادرست فروش مىكند و يا اين‌كه دكان را دير باز نموده يا زود بسته است . اين جرايم مستوجب مجازات بدنى و جريمه است .\r\nبازارها تقريبا مانند كاروانسراها ملك اشخاص ثروتمند هستند كه توسط آنها براى كسب درآمد قابل‌توجه بنا مىشود .\r\nبيگلربيگيها تقريبا همگى در ولايت خود صاحب بازار هستند و چون هيچ‌كس را قدرت رسيدگى به اعمالشان نيست ، از اين راه درآمد هنگفتى به دست مىآورند و درنتيجه مردم را از اشتغال به هرگونه كسب دلسرد مىنمايند . علاوه بر آن بيگلربيگيها حق دارند به ميل خود دكانها را ببندند و هرموقع كه خواستند دوباره باز كنند . اين هم نوعى ديگر از اجحاف است كه راه سوء استفاده از آن را به خوبى مىدانند كه چه‌گونه بازرگانان و پيشه‌وران نگونبخت را در معرض ستمگريهاى تازه قرار دهند . آنها به اين منظور از كليه‌ى اخبار و شايعات بد از قبيل شكست در يك جنگ يا درگذشت يكى از بزرگان براى بستن بازار استفاده مىنمايند . همچنين در مواقعى كه از كسى احساس نارضايتى بكنند ، به بستن دكان او مبادرت مىنمايند و به خوبى مىدانند كه صاحب دكان براى گرفتن كليد با هديه‌اى در كف مراجعه خواهد نمود .\r\nهيچ‌كس حق ندارد در دكان بخوابد زيرا به مجرد بسته شدن دكاكين بازار بلافاصله تحت حفاظت داروغه قرار مىگيرد . به دستور داروغه مامورين او « 1 » در تمام مناطق بازار كشيك شبانه دارند و كليه‌ى اشخاصى را كه بعد از ساعت 9 در آن‌جا تردد كنند ، توقيف مىنمايند . در صورتى كه شخص توقيف‌شده ناشناس باشد پاى او را به فلك مىبندند و چنان‌چه در مظان دزدى يا سوءظن قرار گيرد ، دماغ يا گوشهايش را مىبرند اما در صورتى كه دزدى كرده باشد فورا او را اعدام مىكنند و سرش را جلو قصر حاكم مىگردانند تا\r\n\r\n\r\n","description":"","footnote":"\r\n( 1 ) - اين مامورين كه ميرآقا ناميده مىشوند نوعى نايب‌مناب داروغه‌ها هستند و ماموريت آنها مراقبت از بازارها هنگام شب است .\r\n","page_name":" 80 ","page_number":90},
  {"content":"\r\n\r\nعبرتى براى بينندگان باشد .\r\nهر دالانى دو ريش‌سفيد ويژه دارد كه داروغه‌ها منحصرا با آنها سروكار دارند . كليه‌ى حرفه‌ها و هرنوع كسب و كار مشمول ماليات نقدى است كه به حساب شاهزاده يا بيگلربيگى توسط داروغه‌ها از ريش‌سفيدها وصول مىگردد .\r\nريش‌سفيدها معمولا از بين سابقه‌دارترين و امين‌ترين افراد انتخاب مىشوند . آنها بايد حساب مبالغى را كه كسبه‌ى تحت اداره‌شان مىپردازند ، نگاه دارند و اشخاصى هم كه ادعاهايى دارند از طريق همين ريش‌سفيدها مىتوانند به دستگاه حكومتى و حتى به شخص شاهزاده دسترسى پيدا كنند .\r\nالبته اين در صورتى است كه موضوع دعاوى از نظر اهميت ايجاب نمايد كه به نظر حاكم يا شاهزاده رسانده شود .\r\nتعيين نرخ مواد خوراكى و همه‌ى اوزان قسمتى از وظايف بىشمار داروغه‌ها است كه نسبت به اجراى مقررات آن خيلى سختگير هستند و از اين حيث در مقام مقايسه با كشور فرانسه بىنهايت برترى دارند ، زيرا بدبختانه درباره‌ى اين قسمت از وظايف پليس غالبا در اروپا سهل‌انگارى مىشود .\r\nبا اين‌كه كليه‌ى ما يحتاج زندگى نرخ‌بندى شده است ، ولى نرخ‌گذارى واقعى در مورد نان ، گوشت و نمك است و چنان‌چه فروشنده‌اى جرات اين را داشته باشد كه نسبت به اين سه جنس از قيمت تعيين‌شده تجاوز كند و يا اين‌كه با وزنه‌هاى تقلبى هراندازه هم كه ناچيز باشد و يا با ترازوهاى ناميزان فروش كند بدون معطلى سر خود را بر باد مىدهد . دماغ يك نانواى اروميه‌اى را در حضور من بريدند زيرا كه وزنه‌هايش مختصرى دستخوردگى داشت . هنگام اجراى مجازات داروغه به او تذكر داد كه به علت شفاعت من بوده كه به اين مفتى از خطر مرگ نجات يافته است . اين نوع خشونتها در اين كشور كه همه‌چيز حتى هيزم و ميوه را وزنى مىفروشند بسيار لازم و مفيد است .\r\nبازار محلى است كه بازرگانان غيرمحلى و بيكاره‌ها صبحها در آن‌جا گردهم مىآيند و چون اشعه‌ى آفتاب درون آن نمىتابد هنگام تابستان خنك و در فصل زمستان تا اندازه‌اى\r\n\r\n","description":"","footnote":"","page_name":" 81 ","page_number":91},
  {"content":"\r\n\r\nگرم است . خانمها هم گاهى براى خريد يا ملاقات دوستانشان به بازار مىروند اما زنهاى طبقات پايين هميشه به تعداد زياد در آن‌جا ديده مىشوند كه غالبا از صبح تا شب را در بازار مىگذرانند و در تمام اين مدت براى كسب خبر از دكانى به دكان ديگر مىروند و از اين راه نزد خانمهاى كنجكاو جامعه‌ى اشراف و متمولين كسب اعتبار مىكنند . اين زنها غالبا گماشته‌ى خانمهاى مزبور هستند . من اغلب شاهد ياوه‌گوييهاى بىپايان اين زنها بوده‌ام كه پس از سه ساعت وراجى چنان گرم شده بودند كه به صداى مكرر خبردار خدمه‌اى كه در اين نوع معابر پيشاپيش اربابهايشان حركت مىكنند توجه ننموده‌اند . اين معابر هميشه پر از جمعيت است كه لاينقطع پروخالى مىشود .\r\nزنهاى ايرانى با اين‌كه از سر تا پايشان زير حجاب پوشيده شده ، مهارت خاصى در شناسايى يك‌ديگر از راه خيلى دور دارند و شگفت‌آور اين‌كه در موقع برخورد با يك‌ديگر اطمينان دارند كه عوضى نگرفته‌اند در صورتى كه مردها غالب اوقات از كنار زنهاى خود مىگذرند بدون آن‌كه آنها را بشناسند .\r\n\r\n","description":"","footnote":"","page_name":" 82 ","page_number":92},
  {"content":"\r\n\r\n\r\n10 درباره‌ى طرز پخت‌وپز ، اغذيه و مشروبات ايرانيان\r\nدست‌پخت ايرانيان را نبايد دست‌كم گرفت و به نظر من آشپزى آنها بر آشپزى ايتالياييها و اسپانيوليها برترى دارد .\r\nايرانيها مانند برخى ملل اروپايى يك غذاى ملى دارند كه گاهى به صورت غذاى اصلى است و بعضى اوقات هم تنها غذاى آنها است . غذاى ملى ايران پلو است كه با دقت و مهارت از برنج و روغن فراهم مىنمايند . خوب درآوردن پلو به قدرى مشكل است كه خود ايرانيها اعتراف مىكنند كه از هر صد نفر آشپز به زحمت دو نفر پيدا مىشود كه بتوانند به طور كامل در اين امر توفيق يابند . پلو انواع و اقسام مختلفى دارد : پلو با كشمش ، انگور فرنگى ، دانه‌ى انار ، پسته ، بادام ، زعفران ، سبزى ، خلر ، به ، دارچين ، وانيل و غيره و غيره . در خانه‌ى بزرگان عادى است كه پنج يا شش نوع پلو را در يك وعده غذا بر سر سفره مشاهده نمود . ايرانيها به ندرت سوپ مىخورند ، ولى نوعى آبگوشت با گوشت گوسفند و مرغ درست مىكنند كه نامش شوربا است و به راستى مىتوانم بگويم كه خيلى به ندرت خوشمزه‌تر از آن را در اروپا خورده‌ام . غذاهاى معمولى ديگرشان عبارت است از خوراك بره ، گوسفند ، پرنده كه با برگه‌ى ميوه‌ى خشك مىپزند ، كوكو ، شيرينى و كباب . كباب عبارت از قطعات كوچك گوشت است كه خام‌خام ادويه مىزنند و به وسيله‌ى سيخ بريان مىكنند . بعضى از انواع كبابها بسيار لذيذند مخصوصا كباب گوشت شكار از قبيل آهو ، گوزن ، كل و بزكوهى و غيره .\r\n\r\n","description":"","footnote":"","page_name":" 83 ","page_number":93},
  {"content":"\r\n\r\nايرانيها از گوشت گاو خوششان نمىآيد و هرگز آن را نمىخورند . گوشت گوساله مصرف بسيار كمى دارد و چون مسيحيها فقط از اين دو نوع گوشت مصرف مىكنند تهيه‌ى آن برايشان مشكل است . كبك و قرقاول در ايران خيلى فراوان است و غالبا سفره‌ى بزرگان را رنگين مىسازد . از گوشت خرگوش تنفر دارند و آن را مكروه مىدانند . ماهى خيلى كمياب است .\r\nبا اين‌كه در كمتر كشورى در دنيا سبزى به خوبى ايران به دست مىآيد « 1 » ايرانيها به منتها درجه نسبت به آن بىاعتنا هستند .\r\nصبحانه‌شان خيلى ساده و عبارت از سرشير كلفت خيلى شيرينى است كه قيماق ناميده مىشود و بعضى اوقات هم نيمرو مىخورند .\r\nاز خوردن گوشت امساك مىكنند اما هميشه در سر سفره‌شان ماست وجود دارد كه نوعى شير ترش بسته شده است كه در تمام كشورهاى آسيا بسيار مصرف مىشود . به منظور شيرين كردن ماست غالبا آن را با عسل مخلوط مىكنند كه به عقيده‌ى من طعم آن را بهتر نمىكند .\r\nايرانيها معمولا خيلى ميوه مىخورند . ميوه در اين كشور بسيار خوشمزه است و درختها چنان پربارند كه شاخه‌ها زير سنگينى آن مىشكند . انواع طالبى را خيلى دوست مىدارند ، مخصوصا هندوانه را كه قارپوز مىنامند و بدون آن‌كه ناراحت شوند به مقدار زيادى از آن مىخورند . شگفت‌آور اين‌كه اين ميوه‌ها ، كه طبيعت تب‌انگيز دارند به آنها صدمه‌اى نمىزند .\r\nبايد اضافه كنم كه پزشگان هم در بعضى از انواع تبها آن را به صورت مسكن تجويز مىكنند و من شخصا شاهد نتايج بسيار خوب آن بوده‌ام . انگور كه از خوبى بىنظير است طعم خاصى دارد و در هيچ كشورى به خوشمزگى آن يافت نمىشود . انگور انواع مختلف دارد و در تبريز تنها 32 نوع آن وجود دارد كه چهارتاى\r\n\r\n\r\n","description":"","footnote":"\r\n( 1 ) - ميرزا ابو الحسن خان در نخستين سفارتش به انگلستان از طرف يك شخصيت عاليمقام به شام دعوت شده بود . ميزبان براى آن‌كه ميهمانش را به صورت خوشى غافلگير نمايد با اين‌كه تهيه‌ى مارچوبه در زمستان مشكل بود خوراكى از آن فراهم نمود اما خان كه با ديدن آن حيرتزده شده بود با حالتى از نارضايى به صاحب‌خانه گفت مگر او اسب است كه علف برايش آورده است .\r\n","page_name":" 84 ","page_number":94},
  {"content":"\r\n\r\nآن بىدانه است . يكى ديگر از خواص انگورهاى ايرانى زودرسى آنها است .\r\nايرانيها خيار را خيلى دوست دارند و همان‌گونه كه اروپاييها سيب يا گلابى مىخورند ، آنها هم خيار را به همان شكل و بدون ادويه مىخورند .\r\nايرانيها هنگام صرف غذا جز شربت چيزى نمىنوشند .\r\nشربت نوعى افشره است كه با ميوه و عصاره‌ى بعضى گياهان و ادويه‌جات معطر مىشود و آن را از توت‌فرنگى ، تمشك ، آناناس ، ليمو ، دارچين ، گل‌سرخ ، ياسمن و غيره فراهم مىكنند . مردمان عادى كه توان مصرف اين مشروبات را ندارند به جاى آن ، آب‌قند يا عسل را با سركه درهم مىآميزند و مصرف مىكنند . نام اين شربت سركه‌شيره‌سى يا سركه‌ى شيرازى است « 2 » . گمان نمىكنم در جهان كشورى بتوان يافت كه در آن‌جا به مانند ايران مشروبات را با يخ بنوشند . اين كار علاوه بر جنبه‌ى تجملى آن ضرورت نيز دارد . بزرگان معمولا يخ را از فاصله‌ى شصت فرسخى يا بيشتر به خيمه‌گاهشان مىآورند . همچنين به هنگام سفر با اسب زير آفتاب سوزان غلامان هميشه ظروف سربى بزرگى پر از آب يخ همراه دارند كه آن را در خرجينهاى مويى كه به زين اسبهايشان آويزان است حمل مىكنند .\r\nگرماى خفه‌كننده‌ى بعضى مناطق ايران اين تجمل را تا اندازه‌اى توجيه مىكند . در اين نقاط حتما بايد آب خنك نوشيد و الا در معرض امراض سخت قرار مىگيرند كه علاج آنها تنها آشاميدن آب يخ است . اين شيوه‌ى معالجه در ديگر كشورهاى گرمسير نيز متداول مىباشد و من خود در ايتاليا ، اسپانيا و حتى در جزاير آنتيل شاهد نتيجه‌ى موفقيت‌آميز اين روش بوده‌ام . در اين مناطق مانند نقاطى در ايران كه فاقد يخ و برف است آب را به شيوه‌ى مشابهى خنك مىكنند ، به اين ترتيب كه دو سوم كوزه‌اى را كه از خاك خلل و فرج‌دار ساخته\r\n\r\n\r\n","description":"","footnote":"\r\n( 2 ) - ظاهرا در اين‌جا نويسنده از قرابت لفظى دو كلمه‌ى سركه‌شيره‌سى و سركه‌ى شيرازى دچار اشتباه شده ، سركه‌شيره را سركه‌ى شيرازى پنداشته است . - م .\r\n","page_name":" 85 ","page_number":95},
  {"content":"\r\n\r\nشده است از آب پر مىكنند و پارچه‌ى سفيد نم‌دارى را چند بار به دور آن مىپيچند . سپس آن‌را در برابر جريان هوا مىگذارند . در مدت كوتاهى آب درون كوزه از هواى مجاور خنك‌تر مىشود .\r\nدر جنوب ايران كه تهيه‌ى يخ فراهم نيست از برف استفاده مىكنند . برف را از قله‌ى بعضى كوهها كه از برف پوشيده است به دست مىآورند . قله‌ى دماوند كه قسمتى از كوه البرز و نزديك تهران است برف اين شهر و اين استان را در تمام مدت سال فراهم مىكند . اين كوه بىنهايت مرتفع و به شكل كله‌قند مىباشد و از هرطرف از فاصله‌هاى بيش از سى فرسنگ قابل رويت است . قله‌اش در تمام سال پوشيده از برف است ، ولى رسيدن به آن‌جا كار آسانى نيست . كوه البرز در پنج فرسنگى شمال شرق تهران واقع است . تهران كه در جلگه‌ى فوق العاده خشكى قرار دارد احتياج به چنين منظره‌اى دارد و چشمان مسافرين را كه از تماشاى نامطبوع اطراف اين پايتخت غم‌انگيز خسته شده است آرامش مىدهد .\r\n\r\n","description":"","footnote":"","page_name":" 86 ","page_number":96},
  {"content":"\r\n\r\n\r\n11 درباره‌ى ضيافتها و آداب غذا خوردن ايرانيها\r\nايرانيها بسيار ميهماندوست هستند و خودنمايى را خيلى دوست مىدارند به طورى كه غالب اوقات از دوستانشان به طرز بسيار باشكوهى پذيرايى مىكنند .\r\nهنگامى كه يكى از بزرگان ضيافتى برپا مىكند نه تنها رييس خانواده ، بلكه همه‌ى خدمه و به طور خلاصه تمام اهل خانه را دعوت مىنمايد و براى اين‌كه احترام بيشترى نسبت به ميهمانان برجسته‌اش به‌جا آورد آشنايان را نيز دعوت مىكند .\r\nميهماندار موقعى كاملا ارضا مىشود كه اتاق ناهار خوريش پر از ميهمان باشد . به علاوه ضيافت منحصرا غذا دادن نيست بلكه بايد وسايل سرگرمى مدعوين را در تمام مدت روز نيز فراهم نمود .\r\nاتاق ناهارخورى مانند ديوان‌خانه به شكل مربع مستطيل است كه دورادور آن همه روى زمين مىنشينند . زمين پوشيده از نمد به عرض سه پا و به ضخامت سه يا چهار لينى « 1 » است و مجموعا شكل نعل اسب را دارد . در انتهاى يكى از اضلاع ، صاحبخانه مىنشيند و از آن‌جا تمام مدعوين را زير نظر دارد .\r\nطرز نشستن ايرانيها با تركها خيلى متفاوت است . در اين‌جا مثل معروف ، كه عادت طبيعت ثانوى است ، مصداق پيدا مىكند . در عمل كسى كه تا بيست سالگى طرز نشستن ايرانيها را\r\n\r\n\r\n","description":"","footnote":"\r\n( 1 ) - هرلينى  ( Ligne )  برابر با يك دوازدهم پوس و هر پوس مساوى 027 / 0 متر مىباشد . - م .\r\n","page_name":" 87 ","page_number":97},
  {"content":"\r\n\r\nنياموخته باشد نمىتواند به آن عادت كند و به زحمت ممكن است نيم ساعت دوام بياورد . در صورتى كه براى خودشان اين طرز نشستن دلپذير است و غالب اوقات در تمام روز در اين وضع باقى مىمانند . مدت سه سال سعى كردم به اين حالت ناراحت‌كننده عادت كنم بدون آن‌كه موفق شوم بيش از پنج دقيقه دوام بياورم ، به همين دليل شاهزاده وليعهد در حق من لطف نمود و مرا از آن معاف داشت و اين از آن جهت قابل ملاحظه است كه نشان دادن پا بىادبى بزرگى محسوب مىشود و البته چنان‌چه من مجبور مىشدم كه روى زمين بنشينم ناگزير در عداد بىادبان به حساب مىآمدم .\r\nتركها مانند خياطهاى اروپا چهار زانو روى زمين مىنشينند . به اين طرز نشستن مىتوان بدون زحمت زياد عادت كرد در صورتى كه ايرانيها هم روى زمين اما روى پاشنه‌ى پا مىنشينند .\r\nطرز ورود ايرانيها در مجالس و نشستنشان به قدرى شگفت‌آور است كه ارزش دارد چند كلمه درباره‌ى آن گفته شود . وقتى كه كسى داخل مجلسى مىشود ، چنان‌چه حق نشستن داشته باشد ، فورا جايى را كه درخور مقامش است مىيابد و هرگز از مقام خود تجاوز نمىكند . از دم در كه از مركبش پياده مىشود بدون آن‌كه به دوروبر نگاه كند و بدون سلام كردن و به‌خصوص بدون آن‌كه حرفى بزند سر جايش مىرود . دو پاى خود را به هم جفت مىكند و راست بلند مىشود گويى كه در حال ورزش است . سپس قبا يا لباسش را روى هم مىاندازد و زانو مىزند و بعد روى پاشنه‌ى پا مىنشيند . فقط در اين موقع است كه سر را بلند مىكند و به ديگران مىپردازد .\r\nدست راست خود را روى سينه مىگذارد و در همين وضع با حالت بسيار باوقار مىگويد سلام عليكم . سپس به طرف چپ و راست سر خود را كاملا خم مىكند بدون آن‌كه بدن حركتى بكند . ديگران هم به همين شكل سلام او را پاسخ مىدهند و مىگويند عليكم سلام و بدين ترتيب تشريفات پايان مىپذيرد .\r\nضمنا ميزبان ميهمانان را با كلمه‌ى خوش‌گلدى ( خوش آمديد ) استقبال مىكند .\r\n\r\n","description":"","footnote":"","page_name":" 88 ","page_number":98},
  {"content":"\r\n\r\nموقع ناهار دور اتاق جلو ميهمانان سفره‌هاى قلمكار بزرگى پهن مىكنند . سپس پنج يا شش پيشخدمت آفتابه و لگنهايى قلم‌زنى شده ، از جنس مس سفيد ، مىآورند و آب روى دست راست ميهمانان مىريزند كه با دستمال خود آن را خشك مىكنند . بعد از آن پيشخدمتها ابتدا جلو صاحبخانه و سپس جلو هر دونفر از ميهمانان سينيهاى بسيار بزرگ « 2 » محتوى شيرينى و بيسكويت و شيرينى خامه‌دار و نقل بادام و ميوه مىگذارند . ميهمانان بيشتر از روى نزاكت و نه از روى ميل قدرى از آن برمىدارند . اين تنقلات بيشتر جنبه‌ى تجمل و خودنمايى دارد . با يك اشاره‌ى صاحبخانه پيشخدمتها با عجله سينيها را از جلو ميهمانان برمىدارند و چون به قدر اربابان مبادى آداب نيستند در يك چشم به هم زدن محتويات آن‌را خالى مىكنند . بلافاصله آوردن غذا به ترتيب زير شروع مىشود :\r\nپيشخدمتها نخست نانهاى بزرگ به پهناى يك پاوطول دو پا و قطر دو يا سه لينى كه چورك ناميده مىشود ، مىآورند . نان منحصرا كار بشقاب را مىكند و دانه‌هاى برنجى كه موقع برداشتن و به دهان گذاردن از دور دست مىريزد ، روى آن جمع مىشود .\r\nسپس براى هردو نفر يك سينى كه اين‌بار به جاى تنقلات محتوى پلو است و قدحى شربت مىآورند و جلو ميهمانها مىگذارند . وقتى كه سفره چيده شد ، ميزبان با گفتن بسم الله ( به نام خدا ) شروع صرف غذا را اعلام مىدارد ، ولى پيشخدمتها با آوردن غذاهاى ديگرى كه آخرين آنها بريانى يا كباب است به پذيرايى ادامه مىدهند .\r\nبراى تحريك اشتها و به طور جداگانه انگور ، خيار ، تربچه ، بادام و حتى نمك بر سر سفره مىگذارند . براى استفاده از نمك نوك انگشت شست را كمى با آب دهان تر مىكنند و به نمكدان مىزنند . به هنگام صرف غذا صاحبخانه معمولا ميهمانان را با موسيقى و بعضى اوقات با رقص سرگرم مىكند . در غير اين صورت\r\n\r\n\r\n","description":"","footnote":"\r\n( 2 ) - سينى ثروتمندان از نقره و سينى مردمان عادى از مس آب نقره‌دار يا سفيدكرده است .\r\n","page_name":" 89 ","page_number":99},
  {"content":"\r\n\r\nدر تمام مدت سكوت محض حكمفرما است .\r\nايرانيها با دست راست غذا مىخورند و با به كار بردن قاشق ، كارد و چنگال آشنايى ندارند . آنها با كمال مهارت با همين يك دست گوشت را قطعه‌قطعه مىكنند . البته گوشت هميشه آن‌قدر پخته است كه با كمترين فشار انگشتها از هم جدا مىشود « 3 » . دست چپ را كه در موارد ديگرى بدون واسطه به كار مىبرند هرگز سر سفره نشان نمىدهند « 4 » و چون برداشتن هريك از مواد خوراكى با دست چپ بىادبى نابخشودنى محسوب مىشود از اين‌رو دست چپ را در تمام مدت غذا خوردن لاى چين قبا در زير بازوى راست پنهان مىكنند .\r\nطرز غذا خوردن ايرانيها نه تنها ناراحت ، بلكه خيلى خسته‌كننده است و همان‌طور كه قبلا گفته‌ام يك عادت طولانى لازم است براى اين‌كه بتوان به اين طرز نشستن عجيب خو گرفت . مردى را كه با زانوهاى خم‌شده به شكل  Z  روى پاشنه‌ى پا نشسته ، سر خود را طورى به جلو خم كرده است كه فاصله‌ى دهانش از زمين بيش از يك پا و نيم نيست در نظر آوريد تا بتوانيد تصورى از سر سفره نشستن ايرانيها در ذهن خود مجسم نماييد .\r\nهمچنين در ايران با به كار بردن گيلاس آبخورى آشنا نيستند . نوشيدنيها را در قدح مىريزند و كنار آن قاشق بزرگى از چوب كه خيلى باظرافت و بسيار هنرمندانه ساخته شده ، مىگذارند . دسته‌ى قاشقها تقريبا به طول هيژده پوس است و هر قدحى يك قاشق دارد كه براى برداشتن شربت و نوشيدن آن به كار مىرود . ظرفيت قاشقها متفاوت است اما\r\n\r\n\r\n","description":"","footnote":"\r\n( 3 ) - چنان‌چه ميزبان بخواهد احترام خاصى نسبت به يكى از ميهمانان معمول بدارد قطعه‌اى از گوشت مرغ يا گوشت گوسفند را جدا كرده ، آن را در ميان برنج مىگذارد و به صورت كوفته‌اى تقديم ميهمان مىكند . البته اين نوع تعارف براى يك اروپايى چندان اشتهاآور نيست ولى برگرداندن دستى كه با اين همه لطف و مرحمت دراز مىشود ناشايست و كاملا بر خلاف ادب است .\r\n( 4 ) - منظور نويسنده طهارت گرفتن مىباشد و بدون واسطه بدين معنى است كه فى المثل از ليف يا نظاير آن براى طهارت گرفتن استفاده نمىشود . - م .\r\n","page_name":" 90 ","page_number":100},
  {"content":"\r\n\r\nقاشقهايى كه معمولا به كار مىرود يك گيلاس آبخورى ظرفيت دارد ولى قاشقهايى هم كه دو برابر آن‌جا مىگيرد وجود دارد .\r\nناهار به ندرت يك ساعت طول مىكشد . موقعى كه غذا خوردن پايان يافت ، سينيها را به همان ترتيب كه آورده بودند برمىدارند و بعد سفره را با كمال دقت و مهارت جمع مىكنند كه چيزى از آن روى فرش نيافتد . سرانجام پيشخدمتها با آفتابه لگن كه اين بار از آب ولرم پر شده است وارد مىشوند .\r\nميهمانها هريك دست راست خود را بدون آن‌كه دست چپ را جلو بياورند شست‌وشو مىدهند ، آب در دهان مزه‌مزه مىكنند و همچنين ريش خود را مىشويند و مانند پيش از ناهار با دستمال خود كه غالبا خيلى كثيف است « 5 » آن را خشك مىكنند . بعد از آن قهوه و قليان تعارف مىكنند .\r\n\r\n\r\n","description":"","footnote":"\r\n( 5 ) - اعيان و نجباى ايرانى نسبت به بعضى وسايل نظافت تا اندازه‌اى بىتفاوتى نشان مىدهند . آنها دستمال جيب را موقعى عوض مىكنند كه بوى كثافت و عفونت مشمئزكننده‌اى گرفته باشد . من روزى اين موضوع را به يكى از آنها متذكر شدم . اظهار داشت كه تقصير از پيشخدمتش بوده كه دستمال تميزى به او نداده ، با اين حال يك ماه بعد همين شخص را ديدم كه هنوز هم آن را عوض نكرده بود .\r\n","page_name":" 91 ","page_number":101},
  {"content":"\r\n . \r\n","description":"","footnote":"","page_name":" 92 ","page_number":102},
  {"content":"\r\n\r\n\r\n12 درباره‌ى قهوه و قليان\r\nقهوه در ايران مانند تركيه مايع بسيار غليظى است كه مىشود گفت به جاى آشاميدن آن را مىخورند . دليلش اين است كه شرقيها به جاى آسيا كردن آن را در هاون و به نرمى تنباكوى اسپانيا مىكوبند . ايرانيها قهوه را همان‌طور كه اروپاييها درست مىكنند مىجوشانند اما به جاى آن‌كه قهوه‌جوش را بىحركت بگذارند تا ته‌نشين شود بالعكس آن را شديدا تكان مىدهند كه تفاله‌اش خوب مخلوط شود به طورى كه موقعى كه در فنجان مىريزند شباهت زيادى به شير كاكااو خيلى غليظ دارد . قهوه را بدون شكر در فنجانهاى كوچك چينى بدون نعلبكى صرف مىكنند . به جاى نعلبكى از جااستكانيهاى نقره‌ى كوچكى استفاده مىكنند و فنجانهاى چينى را در آن قرار مىدهند تا دستشان نسوزد .\r\nتوصيف قيافه‌ى جدى كه شرقيها هنگام نوشيدن قهوه به خود مىگيرند بسيار دشوار است . با اين‌كه فنجانهاى قهوه خيلى كوچك است ، نوشيدن از آن‌گاه ده دقيقه طول مىكشد .\r\nدر تمام اين مدت سكوت عميقى در اتاق حكمفرما است و جز صداى لبها هيچ‌گونه صدايى شنيده نمىشود . آنها با تانى جرعه‌هاى كوچكى از قهوه را به كام خود مىكشند و هر دفعه مدت چند ثانيه با لذت آن‌را مزه‌مزه مىكنند .\r\nشرط ادب آن است كه شخص خود را با برجسته‌ترين شخصيتى كه در مجلس حضور دارد ، تطبيق دهد ، به طورى كه هيچ‌وقت قبل از اين‌كه او فنجان خاليش را پس نداده ، نبايد قهوه\r\n\r\n","description":"","footnote":"","page_name":" 93 ","page_number":103},
  {"content":"\r\n\r\nرا تمام كرد و فنجان را پس داد .\r\nعلاقه‌ى ايرانيها به قهوه تا سرحد جنون پيش مىرود و من فكر نمىكنم حتى يك نفر هم در اين كشور پيدا شود كه چند فنجان قهوه در روز ننوشد . اين امر به دليل اين‌كه قهوه فوق العاده ارزان است به آسانى امكان‌پذير مىباشد . اشخاص مرفه كه هنگام سفر نمىتوانند هروقت كه ميلشان كشيد از آن بنوشند مقدارى قهوه‌ى كوبيده‌ى فشرده كه براى نرم كردن آن كمى عسل رقيق هم به آن اضافه شده است در نوعى انفيه‌دان با خود همراه دارند . اين مخلوط صورت نوعى مربا را دارد كه بدمزه هم نيست و آن را با قاشقهاى كوچك مثل شكلات مىخورند . بعضيها هم ترياك به آن اضافه مىكنند ولى در اين صورت به مقدار كمترى از آن مصرف مىنمايند .\r\nايرانيها عشق مفرطى به قليان دارند كه نه تنها بر عشق به قهوه فزونى دارد ، بلكه از ضروريات زندگى آنها به شمار مىآيد . قليان نوعى چپق است كه مورد استعمال عموم مىباشد .\r\nقليان از قطعات مختلف : سرقليان ، ميانه ، كوزه و نيها تشكيل مىشود . سر قليان به شكل گلابى است كه قسمت پايين آن را بريده و صاف كرده باشند . درون سرقليان را كه خالى است با گل آهك پخته به صورت استوانه‌اى كه دو سر آن باز است اندود مىكنند . ابتدا تا دوسوم سر قليان را با قطعات زغال پر مىكنند و سپس آن را بالاى ميانه كه به صورت عمودى روى كوزه قرار داده شده ، مىگذارند . قسمت تحتانى ميانه تا دو پوس به ته كوزه مانده فرو مىرود . وسط ميانه يك سوراخ جنبى تعبيه شده كه نى قليان را در آن فرو مىكنند و براى اين‌كه دود درست مكيده شود نى و ميانه را با دقت آب‌بندى مىنمايند .\r\nطرز آماده كردن قليان به اين صورت است : اول قدرى آب كه غالبا آن را معطر مىكنند در كوزه مىريزند و دقت مىكنند كه مقدار آب از حد اندازه تجاوز ننمايد زيرا در اين صورت موقعى كه نفس را بالا مىكشند حالت تلمبه را پيدا مىكند و آب توى دهان مىآيد . مقدار آب بايد آن اندازه باشد كه فقط هوا از آن عبور كند . سپس سر قليان را از تنباكو پر\r\n\r\n","description":"","footnote":"","page_name":" 94 ","page_number":104},
  {"content":"\r\n\r\nمىكنند و روى آن را با آتش تندى مىپوشانند . روى سر قليان بادگيرى به شكل مخروطى قرار مىدهند و آن را روى ميانه مىگذارند . اكنون قليان براى كشيدن آماده است .\r\nبزرگان هيچ‌وقت قليان را خودشان آماده نمىكنند . آنها هميشه در كنار خود يك لوله‌ى دراز قابل انعطاف دارند ( نىپيچ ) كه انتهاى آن از بلور است و پيشخدمتها آن را به قليان آماده شده وصل مىكنند . موقعى كه قليان را جلو ميهمان مىگذارند يك نى قليان چوبى به آن متصل مىكنند زيرا نى قليان مارپيچى چرمى خاص خود ارباب است .\r\nقليان كشيدن براى ايرانيها امرى تجملى و پرخرج و مستلزم نگاه داشتن خدمتگارى است كه كارش منحصرا تميز كردن و آماده كردن و آوردن آن مىباشد . اين خدمتگاران كه به پيشخدمت معروفند همواره با اسب به دنبال ارباب روانند .\r\nپيشخدمت تمام قطعات قليان را در دو خرجين چرمى كه به قلطاق زين اتصال دارد مىگذارد . در يك طرف كوزه و ميانه و نى و در سمت ديگر سر قليان ، انبر و تنباكو نهاده مىشود .\r\nعلاوه بر آن يك بطرى چرمى پر از آب براى تعويض آب قليان و منقلى كه در آن همواره آتش آماده است به همراه مىبرند .\r\nبطرى و منقل به وسيله‌ى زنجيرهاى آهنى به قسمت عقب زين آويزانند و با حركت دست و پاى اسب به چپ و راست نوسان مىكنند .\r\nتنباكويى كه در قليان مىريزند با توتون چپق متفاوت است . بهترين نوع آن‌كه بزرگان مرجحا مصرف مىكنند مال شيراز است و گرچه خيلى ملايم مىباشد با اين حال آن را سه تا چهار بار قبل از استعمال مىشويند و چون تنباكو هميشه بايد نمدار روى قليان گذارده شود ، از اين‌رو روشن كردن و آماده نمودن قليان كار بالنسبه مشكلى است .\r\nدر ايران زنها هم مانند مردان خيلى قليان مىكشند و در موقع ديدوبازديد پس از صرف قهوه بلافاصله قليان تعارف مىكنند .\r\nطرز قليان كشيدن ايرانيها شبيه چپق كشيدن تركها است بدين معنى كه دود را بالا مىكشند . اما چون دود قليان\r\n\r\n","description":"","footnote":"","page_name":" 95 ","page_number":105},
  {"content":"\r\n\r\nبىنهايت ملايم‌تر و مطبوع‌تر از چپق است ، آن را معمولا در ريه نگاه مىدارند تا موقعى كه به طور غيرارادى ريه منقبض شود و در اين موقع است كه دود را از سينه خارج مىكنند . ايرانيها با طمانينه و وقار خاصى قليان مىكشند و دود آن را با دست به سوى ريش خود مىرانند تا آن را معطر سازند .\r\nعلاوه بر اين در مورد قليان آداب سختى وجود دارد كه لازم است هميشه رعايت شود . بايد قليان خود را به متشخص‌ترين فرد مجلس تعارف نمود و اين شخص با قبول آن و زدن چند پك به شما افتخار بزرگى مىدهد . ضمنا نبايد قبل از آن‌كه صاحبخانه دستور آوردن قليان را بدهد قليان طلبيد . نخست صاحبخانه پكى به قليان مىزند ، بعد آن را به ميهمان مىدهد و به همين ترتيب قليان دست‌به‌دست غالبا تا انتهاى تالار مىرسد و هركس مختصرى دود مىكند . معمولا در همه‌جا تعارف قليان نوعى ادب است ولى چون هركس قليان خود را دارد جز در مواقع تشريفاتى مىتوان تعارف را رد كرد . عموما قليان را بدون تكلف در همه‌جا مىكشند ، ولى بايد توجه داشت كه هيچ‌وقت قليان را قبل از خالى شدن تمام دودى كه در كوزه مانده است ، نبايد به هيچ‌كس تعارف كرد . به اين منظور سر قليان را قدرى بلند مىكنند و به بالا كشيدن نفس ادامه مىدهند .\r\nاشخاصى كه با نى پيچ كه قبلا به آن اشاره كرده‌ام قليان مىكشند چون دستشان به سر قليان نمىرسد با بالا بردن انگشت سبابه‌ى دستى كه سر بلور را نگاه مىدارد به پيشخدمت علامت مىدهند . نامبرده سر قليان را تا زمانى كه ديگر دودى در كوزه باقى نمانده باشد ، بالا نگاه مىدارد . آن‌گاه با اشاره‌ى چشم ارباب قليان را پيش شخص مورد نظر مىبرد .\r\nايرانيها در سفر و بر روى اسب هم قليان مىكشند . براى اين منظور لوله‌هايى از چرم قابل انعطاف دارند كه از نىپيچ سبكتر است . طول اين لوله‌ها پانزده تا بيست پا مىباشد و به اين وسيله تا اندازه‌اى فاصله‌ى اسبها را مىتوان از يك‌ديگر حفظ نمود . پيشخدمت قليان آماده را در دست راست نگاه مىدارد و با دست چپ اسب خود را كه هميشه عقب‌تر از\r\n\r\n","description":"","footnote":"","page_name":" 96 ","page_number":106},
  {"content":"\r\n\r\nاسب ارباب در حركت است هدايت مىكند .\r\nقبلا گفتم كه اين لوازم بسيار تجملى هستند . بعضى از اين ادوات بدون آن‌كه با مرواريد و سنگهاى قيمتى تزيين يافته باشند از صد تا صد و پنجاه تومان قيمت دارند . ادوات مزبور را از طلاى ميناكارى و كنده‌كارى شده مىسازند . در ايران اين نوع تزيينات با مهارت فوق العاده‌اى انجام مىگيرد . جنس كوزه‌ى قليان از بلور بسيار روشن است كه به طرز فوق العاده زيبايى تراشيده ، زرنشان شده است .\r\nقليانى كه پادشاه هنگام تشريفات رسمى استفاده مىكند پوشيده از مرواريد ، الماس ، ياقوت و زمرد است كه به قرارى كه مىگويند بيش از ده ميليون فرانك ارزش دارد . پادشاه دو نوع قليان دارد يكى قليان شهرى و ديگرى قليان سفرى . كوزه‌ى قليان اخير به جاى بلور از چرم است اما به قدرى طلاكارى و ميناكارى دارد كه روىهم‌رفته بيش از كوزه‌ى قليانهاى ديگر قيمتى است .\r\nشاه عباس كبير در ابتداى سلطنتش معلوم نيست به چه جهت قليان كشيدن را با برقرارى مجازات اعدام منع كرده بود و با اين‌كه چند نفر هم در حين ارتكاب فى المجلس به اعدام سپرده شدند ، هرگز موفق نشد عادت مزبور را از بين ببرد و بالاخره مجبور شد اين دستور را لغو كند . « 1 »\r\n\r\n\r\n","description":"","footnote":"\r\n( 1 ) - حكايت مىكنند كه روزى شاه عباس دستور داد تمام قليانها را با پهن اسب پر كنند . پس از آوردن قليانها از همه پرسيد كه نظرشان درباره‌ى اين تنباكو كه اخيرا از شيراز آورده شده چيست .\r\nجملگى صريحا پاسخ دادند كه فوق العاده است و طعم عالى دارد .\r\nپادشاه كه خشمگين شده بود فرياد زد \" لعنت بر اين داروى بسيار بد كه نتوان آن را از تپاله‌ى حيوانات تشخيص داد \" .\r\n","page_name":" 97 ","page_number":107},
  {"content":"\r\n . \r\n","description":"","footnote":"","page_name":" 98 ","page_number":108},
  {"content":"\r\n\r\n\r\n13 درباره‌ى اثاثه‌ى منزل ايرانيها\r\nدر هيچ كشورى نمىتوان آسان‌تر و كم‌خرج‌تر از ايران اسباب و لوازم خانه را فراهم نمود زيرا حوايج زندگى مردم حتى متمولترين آنها به قدرى محدود است كه تدارك آن كار مشكلى نيست .\r\nاثاثه‌ى يك خانه‌ى ايرانى به هراندازه كه اهميت داشته باشد بسيار اندك است يا بهتر بگوييم آن‌چه را كه اثاثه مىنامند به زحمت سزاوار چنين اسمى است . در ايران از صندلى ، ميز ، نيمكت ، قفسه ، پرده ، آيينه‌ى قدى ، تختخواب و غيره اثرى نيست . قالى و كچه ( نمد ) نه فقط تنها زينت اتاقهايشان است بلكه تنها چيزى است كه به چشم مىخورد .\r\nدر اين كشور نفرت خاصى براى زندگى كردن در خانه‌اى كه ديگرى ساخته وجود دارد حتى اگر خانه‌ى پدرى باشد كه تقريبا هميشه به حال خود مىگذارند تا ويران شود و از اين‌رو وقتى كه يك ايرانى در صدد تشكيل عايله برمىآيد ، نخست شروع به ساختن خانه مىكند كه معمولا قبل از پانزده روز به اتمام مىرسد . حتى در صورتى كه زنهاى متعدد بگيرد ، ساختمان حرمسرا بيش از اين مدت طول نمىكشد . خانه و حرمسرا داراى ملحقاتى هستند كه در يكى از فصول گذشته شرح آن را داده‌ام .\r\nاز آن‌جا كه ايرانيها اشكاف و قفسه براى گذاشتن اسباب ندارند معمولا در هر اتاق به ضخامت ديوارها فاصله به فاصله طاقچه‌هاى كوچكى به عمق هشت تا ده پوس و به ارتفاع\r\n\r\n","description":"","footnote":"","page_name":" 99 ","page_number":109},
  {"content":"\r\n\r\nو عرض سه پا تعبيه مىنمايند . در اين طاقچه‌ها تمام لباسهايشان را كه معمولا بسيار مختصر است مىگذارند . لباس مردان معمولا از دو يا سه قبا ، يك شلوار ، يك پيراهن ، يك كلاه بىلبه ، يك پالتو و يك شنل تشكيل مىشود . در بين بزرگان اشخاصى پيدا مىشوند كه قدرى بيشتر از اين مجهزند ولى تفاوت اندك است .\r\nزنها از اين حيث خيلى بيشتر از مردها مجهزند . البته بايد پيراهن ، دستمال و پوشش زيرين كه اروپاييها آن را در يك كلمه زير جامه مىگويند ، مستثنا داشت . دليلش هم اين است كه آنها اين لوازم را تقريبا هميشه از ابريشم يا پارچه‌هاى زربفت و اغلب مرواريددوزى فراهم مىنمايند و آن‌قدر آن را مىپوشند تا كهنه شود و فقط در اين موقع است كه به فكر تهيه‌ى جامه‌هاى ديگرى مىافتند .\r\nدر ايران بچه‌ها مانند بزرگترها فوق العاده بد لباس هستند ، حتى اگر پدر و مادرشان هم ثروتمند باشند . غير از فرزندان پادشاه و شاهزادگان به ياد ندارم بچه‌اى را كه واقعا درست لباس پوشيده باشد ديده باشم .\r\nرختخواب كه منحصرا از چند دوشك و چند روانداز تشكيل مىشود ، چندان ارزشى ندارد . با اين حال پس از قاليها و نمدها گرانبهاترين قسمت اسباب خانه است .\r\nحرمسراها هم بهتر از اين مجهز نيستند و به استثناى چند عدد صندوق كه زنها جواهرات و اشياى قيمتى خود را در آن مىگذارند و قهوه‌جوش ، قورى ، فنجان و آيينه كه جزيى از جهيزيه‌ى آنها را تشكيل مىدهد چيز ديگرى به چشم نمىخورد . آيينه براى زنهاى ايرانى اهميت خاصى دارد به طورى كه اگر بيش از يك روز از خانه خارج باشند آن را با خود مىبرند . با توجه به اهميتى كه براى آيينه قايلند چنان‌چه مردى به قدر وسع خود آيينه‌ى مناسبى براى زنش نخريده باشد تا آخر عمر روى آرامش نخواهد ديد . قاب دور آيينه‌ها معمولا پوشيده از ورقه‌ى طلا يا نقره است كه به طرز بسيار زيبا و با سليقه قلم خورده ، ميناكارى شده است . همچنين آيينه‌هايى وجود دارد كه با جواهر و مرواريدهاى قيمتى تزيين يافته ،\r\n\r\n","description":"","footnote":"","page_name":" 100 ","page_number":110},
  {"content":"\r\n\r\nتا پنج شش هزار تومان ارزش دارد .\r\nلوازم آشپزخانه نيز بسيار محدود و از چند عدد ديگ براى پختن پلو و شوربا تشكيل مىشود . ايرانيها براى پخت‌وپز از تاوه و روغن‌داغ‌كن كه برايشان ناشناخته است استفاده نمىكنند . در هر خانه بر حسب احتياج يك دوجين ديگهاى بزرگ و كوچك يافت مىشود كه آنها را داخل يك‌ديگر مىگذارند و در سفر و حضر مورد استفاده قرار مىدهند .\r\nهنگام سفر آنها را در يك كيسه‌ى چرمى مىگذارند و بر پشت قاطر حمل مىكنند . كيسه‌ى چرمى مزبور كه ديگ‌بر ناميده مىشود از ديگر اسباب آشپزخانه‌ى ايرانيها جالبتر است .\r\nلوازم آشپزخانه با چند عدد سيخ ، يك كارد بزرگ ، يك ساطور يك دوجين سينى و چند عدد بشقاب كاشى غذاخورى تكميل مىشود .\r\nجمع كلى اين اشيا ارزش اندكى دارد و من مطمئنم كه اگر يك ايرانى بخواهد براى خانه و حرمسرايش حتى اثاثه‌ى بالنسبه مناسبى تهيه كند ، مىتواند با كمتر از پانصد تومان آن را فراهم نمايد . اين مبلغ در كشورى كه طلا و نقره فراوان است وجه قابل ملاحظه‌اى نيست .\r\nبا وجود اين ، بايد اضافه كنم كه دستگاه آشپزخانه‌ى بزرگان تراز اول بسيار مفصل‌تر است و داراى سرويسهاى چينى اعلا و ظروف سرميزى از نقره مىباشد . فقط پادشاه است كه ظروف طلا دارد و موقعى كه يكى از بزرگان افتخار آن را پيدا مىكند كه ميزبان پادشاه باشد اين ظروف را به منزلش مىفرستند كه ميهمانى را مجلل‌تر سازد .\r\n\r\n","description":"","footnote":"","page_name":" 101 ","page_number":111},
  {"content":"\r\n . \r\n","description":"","footnote":"","page_name":" 102 ","page_number":112},
  {"content":"\r\n\r\n\r\n14 درباره‌ى دارايى و تقسيم اموال بين اولاد\r\nثروت افراد در ايران مانند ديگر كشورهايى كه اصول ملوك الطوايفى بر آن حكمفرما است يا هنگفت و يا بسيار ناچيز است . از اين نقطه‌نظر مىتوان افراد جامعه را به دو طبقه يعنى طبقه‌ى ثروتمندان و مالكين بزرگ و طبقه‌ى اشخاص مرفه تقسيم نمود . پيشه‌وران و كشاورزان كه غالبا به خطا براى آنها ارزشى قايل نيستند و به زحمت آنها را جزيى از جامعه به حساب مىآورند در اين تقسيم‌بندى جايى ندارند .\r\nثروتمندان معمولا مالك چندين ده هستند و بعضى اوقات هم سر مباشرت يك يا چند ايل چادرنشين را بر عهده دارند و حقوق مخصوصى از آنها دريافت مىنمايند . ايلات علاوه بر مبالغى كه به طور معمول در موعد معين مىپردازند بايد ماليات سنگينى هم به نفع حكامى كه در حوزه‌ى فرمانروايى آنها چادر مىزنند پرداخت نمايند . عده‌اى از دولتمندان نيز ثروت خود را از مشاغل عالى دولتى و يا دربارى به دست مىآورند . درآمدى كه از اين راه عايد مىشود آن‌قدر زياد است كه براى به دست آوردن آن مشاغل مبالغ قابل توجهى مىپردازند و سپس به ميل خود مالياتهايى هم وضع مىكنند .\r\nدر ايران مالكيت دهكده‌ها هيچ‌گونه حقى را براى مالك بر رعايا ايجاد نمىكند « 1 » . اگرچه رعايا مجبورند هرموقع كه ارباب بخواهد براى او كار بكنند ، پادشاه منحصرا اختياردار آنها است .\r\n\r\n\r\n","description":"","footnote":"\r\n( 1 ) - منظور اين است كه رعايا هنگام خريد و فروش ملك به طورى كه در روسيه معمول بوده است مورد معامله قرار نمىگيرند . - م .\r\n","page_name":" 103 ","page_number":113},
  {"content":"\r\n\r\nهردهكده‌ى مسلمان‌نشين رييسى به نام كدخدا و دهكده‌هاى مسيحىنشين رييسى به نام مالك دارد . كدخداها و مالكها مسوول پرداخت عوايد سالانه‌ى دهات به صاحب‌ملك و پادشاه مىباشند . كوچكترين دهكده و به عبارت ديگر هيچ دهكده‌اى وجود ندارد كه عوايد سالانه‌اش كلا نقدى پرداخت شود . غالبا اين عوايد جنسى از طريق محصولات زمينى مانند گندم ، جو و پنبه پرداخت مىگردد . ضمنا برخى از رعايا كه به زراعت محصولات ديگرى اشتغال دارند بايد مبالغ معينى نقدا بپردازند . براى روشن شدن مطلب روستايى را كه از دويست خانوار تشكيل شده ، سالانه 1800 خروار غله ( يك خروار معادل ششصد ليور ) و پانصد باتمان يا من ( يك باتمان يا من معادل شش ليور ) پنبه محصول دارد در نظر بگيريم . در قراردادى كه يك نسخه‌ى آن نزد كدخدا است ميزان سهم مالكانه و مالياتى كه به دولت بايد پرداخت شود معلوم گرديده است . اگر از اين بابت مثلا دويست من پنبه و ششصد خروار غله مقرر شده باشد ، حق ارباب و ماليات دولت به نسبت محصول هر خانوار بين رعايا سرشكن مىشود به طورى كه اگر زمين يكى از رعايا محصول كمترى داشته باشد به نسبت برداشتش مقدار كمترى تحويل مىدهد و آنهايى كه محصولشان خوب بوده است ، بايد كسرى را جبران كنند . اگر محصول غله آن‌قدر كم باشد كه مجموعا به 1800 خروار نرسد ، ارباب از مطالباتش مىكاهد و به همين ترتيب هم نسبت به پنبه و ماليات نقدى عمل مىكند .\r\nبراى توضيح اين نكته بايد توجه داشت كه در ايران اراضى مزروعى بر حسب تعداد افراد خانواده‌ها تقسيم‌بندى مىشود . بعضى اوقات رعيت به اين بهانه كه نمىتواند همه‌ى زمين را كشت نمايد قسمتى از آن را به مالك واگذار مىنمايد و مالك هم با اين امر موافقت مىكند زيرا مطمئن است كه كليه‌ى زمينها زير كشت خواهد رفت .\r\nهر دهكده علاوه بر پرداخت حقوق عادى بايد تعدادى پرنده ، مقدارى كره ، سرشير ، خربزه و طالبى ، هيزم و چوب براى خانه‌ى ارباب و كاه براى عليق اسبهايش تحويل بدهد .\r\nهمچنين ارباب مىتواند در تمام مدت سال به استثناى فصل\r\n\r\n","description":"","footnote":"","page_name":" 104 ","page_number":114},
  {"content":"\r\n\r\nدرو تعدادى كارگر كه براى امور مختلف مورد احتياج وى باشد خواستار شود . حق مطالبه‌ى بيگارى غالبا بىعدالتيهاى آشكارى را به دنبال دارد زيرا در مواقعى كه به دليل رويدادهاى ناگوار رعايا نتوانسته باشند حقوق مقرر را تماما پرداخت نمايند ارباب مىتواند مطالبه‌ى تعداد زيادترى كارگر بنمايد و رعايا براى اين‌كه از كارى كه به آنها تحميل مىشود ، رهايى يابند ، به عنوان پيشكشى معادل آن‌چه را كه از اجاره‌ى سالانه‌ى ارباب كسر شده است تقديم مىدارند .\r\nبزرگان تراز اول هريك مالك چند روستا مىباشند و بين آنها اشخاصى وجود دارد كه صاحب صد پارچه آبادى هستند .\r\nولى نبايد تصور كرد كه همه‌ى دهكده‌ها به يك اندازه حاصلخيز و پردرآمد هستند . حاصلخيز بودن زمين بستگى به مقدار آب آن دارد مثلا يك روستاى ششصد خانوارى به دليل كم‌آبى به زحمت دويست خروار سهم مالكانه مىدهد در صورتى كه روستاى ديگرى كه بين چهل تا پنجاه خانوار رعيت دارد ممكن است بيش از چهارصد خروار بدهد . باور كردنى نيست كه بعضى حكام آزمند براى استفاده از آب نهرها و رودخانه‌هاى مجاور حقى از رعايا دريافت مىكنند كه اين هم نوعى تعدى و ستمگرى است . رعايا حتى در قلمرو خود از اين زورگويى در امان نيستند . بهترين دهكده‌هايى كه مورد علاقه‌ى ايرانيها است ، رعاياى آنها مسيحى هستند از قبيل كلدانيها ، نسطوريها و ارامنه زيرا كه مسيحيها درخت مو مىكارند و شراب درست مىكنند و اين چيزى است كه مسلمانها جرات آن را ندارند . موقعى كه ارباب بخواهد ميگسارى كند با دوستان خود به اين قبيل املاك مىرود و چون در محلى كه به ساكنين آن اجازه‌ى شرابخوارى داده شده ، كسى كارى به كارشان ندارد ، دهكده‌هاى مزبور مىتوانند محل آسوده و امنى براى خوشگذرانى باشند . علاوه بر اين مسيحيها كارگران خوب و ماهرى هستند و غالبا به رشته‌اى از تجارت اشتغال دارند .\r\nاز اين‌رو ، به ندرت بازارى مىتوان يافت كه نيمى از دكانداران ارمنى و يك‌چهارم يهودى نباشند . يهوديها اغلب به حرفه‌هاى پست‌ترى تن درمىدهند .\r\n\r\n","description":"","footnote":"","page_name":" 105 ","page_number":115},
  {"content":"\r\n\r\nكليه‌ى فرزندان خواه مشروع يا حرامزاده « 2 » از حقوق متساوى برخوردارند . پسر كنيز مانند پسر همسر شرعى به يك ميزان از دارايى پدر حق مىبرد و از هرنظر با يك‌ديگر برابرند .\r\nفرزندان ذكور به طور مساوى ارث مىبرند . آنها پس از برداشت مبالغى از ماترك كه به زنها و دخترهاى متوفى تعلق مىگيرد بقيه‌ى ارثيه را بين خود تقسيم مىكنند . مبلغى كه به زنها تعلق مىگيرد برحسب تعداد فرزندانى است كه به دنيا آورده‌اند . پس از مرگ شوهر آنها آزادند كه در حرمسرا بمانند و يا آن را ترك گويند . زنها ممكن است نزد خانواده‌ى خود برگردند و يا مجددا شوهر بنمايند . در صورت اخير چيزى از دارايى شوهر به آنها نمىرسد زيرا كه فرض اين است كه از شوهر تازه‌شان مجددا مهريه دريافت خواهند داشت .\r\nچنان‌چه پدر در زمان حياتش بعضى ترتيبات به نفع پسر ارشدش نداده باشد و اين چيزى است كه به ندرت اتفاق مىافتد ، نامبرده نمىتواند ادعايى بيش از ديگر برادران داشته باشد . بعضى نويسندگان كه گفته‌اند پسر ارشد دو سوم از ماترك پدر را به ارث مىبرد دچار اشتباه شده‌اند . با اين حال سلاحها ، اسبها و قرآن به پسر ارشد مىرسد . او همچنين مىتواند با پرداخت حق السهم برادران خانه و حرمسراى پدر را براى خود نگاه دارد . براى اين منظور چند كارشناس كه با موافقت طرفين انتخاب مىشوند اموال را ارزيابى مىنمايند . گاهى هم پدران به ضرر بزرگترها مزايايى براى بعضى از فرزندان صغار خود قايل مىشوند .\r\nپسر ارشد در صورت غيبت يا بيمارى پدر بدون آن‌كه نيازى به صدور اجازه‌ى مخصوص از طرف پادشاه باشد در كليه‌ى مشاغل كشورى و لشگرى جانشين وى مىگردد . اين اصل كه عرف آن را مجاز شمرده ، خالى از سوء استفاده نيست ، ولى مورد تصويب شاهزاده‌ها است ، زيرا كه آنها را نيز شامل مىشود .\r\n\r\n\r\n","description":"","footnote":"\r\n( 2 ) - در اين‌جا نويسنده مرتكب اشتباه فاحشى شده است و يا اين‌كه بچه‌هاى متولد از كنيزان را حرامزاده تلقى نموده است زيرا بچه‌ى حرامزاده شرعا و قانونا چيزى به ارث نمىبرد . - م .\r\n","page_name":" 106 ","page_number":116},
  {"content":"\r\n\r\n\r\n15 درباره‌ى مراسم نامزدى و عروسى\r\nمراسم زناشويى در ايران از نظر اروپاييها بسيار جالب و شگفت‌انگيز است . مراسمى كه قبل از عروسى و حين آن و بعدا صورت مىگيرد آن‌قدر شگرف است كه نمىتوان آن را به سكوت برگزار نمود .\r\nاولا بسيار نادر است كه دو طرف ذينفع شخصا ترتيب زناشويى خود را بدهند . اين امر هميشه توسط پيرزنهايى كه تقريبا هيچ مشغله‌ى ديگرى جز اين ندارند انجام مىگيرد .\r\nهنگامى كه در خانواده‌اى صحبت از زن دادن پسرشان به ميان مىآيد مادر ، عمه و خاله و يا يكى ديگر از زنهاى خانواده به تمام حرمسراها سركشى مىنمايند تا اين‌كه دخترى را كه فكر مىكنند مورد پسند جوان واقع مىگردد ، پيدا نمايند و چون پسر نمىتواند دختر را ببيند واسطه‌ها تصويرى از بد و خوب دختر را كه معمولا با حقيقت همراه است براى پسر ترسيم مىكنند زيرا كه اگر در باب دختر كم و زيادى گفته باشند خود را در معرض سرزنش قرار مىدهند و چنان‌چه عروسى به اين دليل به هم بخورد تمام سنگينى خشم دو خانواده بر روى آنها مىافتد . اين زنها بايد خيلى محرم و سرنگه‌دار باشند .\r\nچنان‌چه توصيفى كه از دختر مىشود مورد پسند پسر قرار گيرد و به حصول وصلت رضا دهد والدين پسر و دختر يك‌ديگر را ملاقات مىكنند و درباره‌ى مسايل مادى قرارومدار مىگذارند . شوهر آينده مبلغى بابت مهريه بر عهده مىگيرد .\r\n\r\n","description":"","footnote":"","page_name":" 107 ","page_number":117},
  {"content":"\r\n\r\nاين مبلغ در صورت بروز هرگونه اتفاقى به زن تعلق مىگيرد اما اسباب و لوازم آرايش و همچنين حجله‌ى عروسى را مادر دختر فراهم مىكند . آن‌گاه روز نامزدى تعيين مىشود و كليه‌ى آشنايان براى شركت در اين مراسم در روز و ساعت معين دعوت مىشوند . ابتدا پسرى را كه نامزد شده ، به حضار معرفى و اعلام مىكنند كه از امروز او قول ازدواج به نامزدش داده است و سپس روز عقدكنان را تعيين مىكنند . در اين مراسم عصرانه‌اى از ميوه ، شيرينى و شربت فراهم مىنمايند .\r\nهمچنين عده‌اى مطرب ، آوازه‌خوان و رقصنده هم دعوت مىكنند و اين جشن كوچك معمولا تا شب ادامه پيدا مىكند .\r\nمادر دختر هم براى آشنايان خود چنين جشنى در حرمسرا برپا مىكند كه در آن آوازخوانها و رقصندگان حرفه‌اى نيز شركت دارند . اين زنها در حال حاضر فقط در حرمسراها و در حضور زنها برنامه اجرا مىكنند در صورتى كه در زمان آقاى شاردن به طورى كه از نوشته‌هاى او برمىآيد وضع طور ديگرى بوده است و اين قبيل زنها زندگى پريشانى داشته‌اند .\r\nبىگمان اين وضع مانند بسيارى چيزهاى ديگر به شدت دگرگون شده است .\r\nپس از اجراى اين مراسم ، چندين ماه و غالبا چندين سال به همين صورت باقى مىماند زيرا در خانواده‌هاى بزرگ نامزدى بين بچه‌هاى چهار پنج ساله صورت مىگيرد . سرانجام هنگامى كه موعد عقدكنان فرا رسد روز مناسبى را انتخاب مىكنند . دختر قبل از آن‌كه رضايت قطعى بدهد آخرين شرايط خود را پيشنهاد مىكند . اين شرايط معمولا تقاضاى لباس ، شال ، جواهر ، كنيز و غالبا پول و ملك است . تقريبا اين اطمينان وجود دارد كه چنان‌چه شرايط دختر از طرف شوهر آينده قبول ، اصلاح و يا مردود شود ، به هر حال ازدواج به هم نمىخورد زيرا زنها در اين مورد هيچ‌گونه اراده‌اى از خود ندارند و اين تقاضاها بر حسب سنتهاى كهنه صورت مىگيرد كه روزبه‌روز و بيش‌ازپيش اعتبار خود را از دست مىدهند . پسرهاى نامزد خيلى به ندرت به نامه‌هاى عاشقانه‌ى دخترها كه بوى نامهربانى مىدهد توجه مىكنند . دخترها\r\n\r\n","description":"","footnote":"","page_name":" 108 ","page_number":118},
  {"content":"\r\n\r\nدر اين نامه‌ها خيلى چيزها طلب مىكنند ولى به كمش هم راضى هستند و در صورتى كه تقاضاهايشان كلا رد نشود غالبا احساس خوشبختى مىنمايند . با وجود اين ، چنان‌چه دختر در مورد تقاضاى خود پافشارى كند نامزد تمام آن‌چه را كه او خواسته است مىدهد ولى در موقع ورود به حرمسرا همه را از او پس مىگيرد . عروسها در اين موقعيت جرات مقاومت ندارند زيرا نمىتوانند رسوايى پس فرستاده شدن را بيازمايند .\r\nدر روز عقدكنان داماد همراه پدر و مادرش با يك آخوند به منزل عروس مىروند . آخوند از عروس كه در پشت پرده‌ى زنبورى در اتاق مجاور نشسته ، از نظرها پنهان است ، پرسش مىكند آيا حاضر است مردى را كه در مقابل خود مىبيند به شوهرى قبول كند ؟ پس از دريافت جواب مثبت عين همين پرسش را از داماد مىكند با اين تفاوت كه داماد شخصى را كه راضى به ازدواج با او است نمىبيند . پس از قبول داماد آخوند به خواندن ادعيه‌ى خاص زناشويى مىپردازد و به اين ترتيب تشريفات پايان مىگيرد . در اين موقع داماد روزى را كه دنبال عروس خواهد فرستاد تعيين مىنمايد . معمولا اين امر پيش از يك ماه صورت نمىگيرد . در روز موعود داماد كليه‌ى دوستانش را كه عده‌ى آنها به صد تا صد و پنجاه نفر مىرسد و همگى كاملا مسلح و سوار بر اسب هستند جمع مىكند . چند نفر از زنها هم سوار بر اسب مىشوند و اسبى را كه براى عروس به طرزى باشكوه زين و برگ شده ، با خود مىبرند . دسته‌ى سواران در حالى كه مطربها ، آوازخوانها و رقصندگان در جلو در حركت هستند دو ساعت قبل از غروب آفتاب راه خانه‌ى عروس را پيش مىگيرند و در طول راه چندين بار دسته‌جمعى شليك مىكنند . به مجرد رسيدن به خانه‌ى عروس داماد وارد خانه مىشود و همه‌جا به دنبال عروس مىگردد . عروس طبق آداب و رسوم بايد كاملا خود را مخفى نمايد ولى داماد بالاخره او را در حالى كه صورتش پوشيده است پيدا مىكند . در اين موقع نوعى كشمكش آغاز مىگردد و داماد كه مىخواهد عروس را با خود ببرد با امتناع وى مواجه مىشود . هرچه بيشتر داماد عروس را تحت\r\n\r\n","description":"","footnote":"","page_name":" 109 ","page_number":119},
  {"content":"\r\n\r\nفشار قرار مىدهد مقاومت عروس به همان اندازه زيادتر مىشود و از اين‌رو عروس چنان دادوفريادى به راه مىاندازد كه گويى مىخواهند او را خفه كنند . لازم به تذكر است كه ترك خانه‌ى پدرى به اولين اشاره‌ى داماد براى عروس زيبنده نيست . در مرحله‌ى آخر چون شوهر مىبيند كه حرفهايش بىاثر است با وجود فريادهاى عروس كه از روى عرف و عادت است ، او را مىربايد و بر روى اسبى كه برايش آماده شده است مىنشانند . زنها عروس را احاطه مىكنند و با او به سوى منزل داماد پيش مىروند . موكب عروس در حالى كه دسته‌ى موزيك و رقصندگان در جلو در حركت هستند قبل از رسيدن به خانه‌ى داماد دور شهر گردانده مىشود . داماد پس از رسيدن به خانه‌ى خود با همراهان وارد تالار مىشود و عروس را به حرمسرا مىبرند . تفريحات و ساز و آواز تا شب ادامه پيدا مىكند . سپس شام داده مىشود كه غالبا تا نصف شب طول مىكشد . آن‌گاه دوستان ، تازه‌داماد را تا در حرمسرا همراهى مىكنند و براى او هرگونه نيكبختى آرزو مىنمايند خاصه آن‌كه نوعروس مورد پسندش قرار بگيرد . مطربها ، آوازخوانها و رقصندگان كه مجلس جشن را رونق داده‌اند در بيرونى مستقر مىشوند و در آن‌جا غالبا به مدت يك هفته شبانه‌روز و بىوقفه مىنوازند . تا هنگامى كه آواى موسيقى شنيده مىشود و اين بازيگران پرسروصدا به يك‌باره مرخص نشده‌اند جشن ادامه دارد و سفره‌ها براى پذيرايى آماده است .\r\nموقعى كه زنها از ورود داماد آگاه شدند صورت عروس را مىپوشانند . بر طبق آداب و رسوم داماد بايد به دست خود نقاب از چهره‌ى عروس بردارد . از اين‌رو ، داماد به محض ورود چادر را از سر عروس برمىگيرد و چون اولين بار است كه صورت عروس را مىبيند اين موقع بحرانىترين لحظات براى عروس مىباشد . چنان‌چه عروس نيكبختى اين را نداشته باشد كه مورد پسند داماد واقع شود داماد بىآن‌كه سخنى بر زبان آورد فورا از اتاق خارج مىشود و همه معنى آن را مىفهمند . از اين پس فقط صداى ناله و گريه و فرياد است كه شنيده مىشود . در اين حال فورا عروس را به منزل پدر و\r\n\r\n","description":"","footnote":"","page_name":" 110 ","page_number":120},
  {"content":"\r\n\r\nمادرش برمىگردانند . ولى در چنين مواردى داماد بايد از مهريه ، جواهرات و اشيايى كه به عروس داده ، چشم‌پوشى كند . اين قبيل رويدادها امروز تا اندازه‌اى نادر است زيرا كمتر اشخاصى پيدا مىشوند كه به طريقى قبلا دختر را نديده باشند . ديدارها از راه نيرنگ و يا با قرار قبلى صورت مىگيرد .\r\nبه اين ترتيب كه پيرزنها كه نقش واسطه را دارند خواستگار را در جاى خلوتى پنهان مىكنند و دختر كه از زيبايى خود اطمينان دارد به صورت ظاهر به طور اتفاقى روى خود را باز مىكند .\r\nچنان‌چه برعكس عروس مورد پسند واقع شود تازه‌داماد در كنار وى مىنشيند و به او اطمينان مىدهد كه تا آخر عمر دوستش خواهد داشت . سپس از خانمهايى كه به همراه عروس آمده‌اند تشكر مىكند . خانمها كه مىبينند زن و شوهر به خوبى با هم سازش دارند به زودى آنها را تنها مىگذارند .\r\nكنيزها پس از مرتب كردن حجله خارج مىشوند و فقط آن‌كه بين آنها از همه مسن‌تر است مىماند تا براى راضى كردن عروس به انجام زفاف به داماد كمك كند . راضى كردن عروس كار بسيار مشكلى است و غالبا ساعتها طول مىكشد تا با خواهش و تمناى زياد به اشكال به آن تن دردهد . از نظر ايرانيها شتاب در برآوردن دلخواه داماد نوعى سبكى و جلفى محسوب مىشود و از اين‌رو بعضى اوقات عروسها ماهها به آن رضايت نمىدهند .\r\nكنيز سالخورده نخست پارچه‌ى بزرگ سفيدى بر روى دوشك پهن مىكند . اين پارچه كه گواهى عفت دختر است به خانواده‌ى عروس برگردانده مىشود . كنيز مزبور سپس در خارج اتاق خواب مىماند تا آن‌چه را كه در آن‌جا مىگذرد بشنود و به مجرد اين‌كه اطمينان پيدا كرد عمل زفاف انجام شده ، وارد اتاق مىشود و پارچه‌اى را كه در آن‌جا گسترده از زير عروس و داماد بيرون مىكشد و فورا و بدون توجه به ساعت آن را نزد پدر و مادر عروس مىبرد كه چون نشانه‌ى پاكدامنى دخترشان مىباشد آن را با غرور از او مىگيرند . اين آداب كه از دوران باستان باقى مانده ، در سراسر آسيا و حتى در\r\n\r\n","description":"","footnote":"","page_name":" 111 ","page_number":121},
  {"content":"\r\n\r\nروسيه هم مرسوم است و فقط برخى افراد طبقات بالا هستند كه خود را تا اين اندازه مقيد نمىدانند .\r\nاز آن‌جا كه نمىخواستم شرح وظايف اين پيرزن را نيمه‌تمام بگذارم زودتر درباره‌ى آن توضيح دادم و اكنون به شرح وقايعى كه قبل از اين جريانات رخ مىدهد ، مىپردازم . قبلا گفتم كه راضى كردن زن به رفتن به حجله كار بسيار مشكلى است اما اين كشمكش در مقام مقايسه با آن‌چه بعدا اتفاق مىافتد ، ناچيز است . براى اين‌كه داماد بتواند عروس را وادار كند كه زيرجامه‌ى لعنتى را كه مانع انجام نيتش مىباشد درآورد بايد خيلى كوشش كند و از اين‌رو داماد در دفعه‌ى اول به مباشرت اين مرحله‌ى اساسى كه تصرف زن باشد دست نمىيابد . ممكن است تصور شود كه پس از تمام اين جريانات كليه‌ى اشكالات بر طرف شده ، در صورتى كه چنين نيست . اشكال ديگرى هم هست كه در اروپا به ندرت پيش مىآيد و آن عبارت از مشكل عمل كامل زفاف است كه اجراى آن به درازا مىكشد ، به طورى كه عموما هفته‌ها و حتى ماهها مىگذرد تا كار به پايان برسد .\r\nبايد متذكر شد كه حتى در آن موقع هم عرف و مذهب مانع كام گرفتن كامل داماد است زيرا قبل از سه شبانه‌روز تمام نمىتواند مجددا به زنش نزديك گردد . اين عمل خارق العاده را ايرانيها اين‌طور توجيه مىكنند كه اگر زن در اين لحظه آبستن شود بچه‌اى كه به وجود مىآيد از خون است . اين نوع استدلال از جانب چنين ملت زيركى واقعا تعجب‌آور است .\r\n\r\n","description":"","footnote":"","page_name":" 112 ","page_number":122},
  {"content":"\r\n\r\n\r\n16 درباره‌ى طلاق و زنان بيوه\r\nمردان ايرانى مىتوانند به اراده‌ى خود و بدون آن‌كه منعى در بين باشد زنهايشان را دوبار پشت سر هم طلاق دهند و اگر هم ميلشان كشيد دوباره رجوع كنند اما در مرتبه‌ى سوم وضع به اين آسانى نيست زيرا براى اين‌كه زن بار ديگر به شوهرش تعلق بگيرد مجبور است قبلا به ازدواج مرد ديگرى درآيد ، يك شب را با او بگذراند و سپس مطلقه شود .\r\nبعضيها اشتباها گفته‌اند كه پس از اولين طلاق زن بايد اين آزمايش عجيب را پشت سر بگذارد .\r\nاين موارد در واقع بسيار نادرند ولى بعضى اوقات به‌خصوص در خانواده‌ى بزرگان پيش مىآيد و براى پيش‌گيرى از نتايج سوء و ناخوشايند آن شوهر ، زن سه‌طلاقه‌ى خود را به يك غلام مىدهد و غلام در مقابل مبلغ پولى متعهد مىشود كه شب را با اين زن در حضور عده‌ى زيادى از دوستان بگذراند و روز بعد او را طلاق بدهد . اين نوع زناشوييهاى يك‌شبه به دور از هرگونه تشريفاتى صورت مىگيرد و زن و شوهر قبلى آزادند دوباره باهم ازدواج كنند ولى پيش از سه ماه نمىتوانند همبستر شوند . اين موعد را قانون لازم تشخيص داده ، زيرا ممكن است از شوهر يك‌شبه‌اش باردار شده باشد .\r\nدر صورتى كه زن مايل به بازگشت به سوى شوهر قبلى خود نباشد ، شوهر جديد را به عمل زفاف ترغيب مىكند .\r\nنمونه‌اى از اين مورد را شخصا ديده‌ام و آن زن عسكر خان مادر پسر دومش بود . عسكر خان مىخواست زنش را كه سه‌طلاقه\r\n\r\n","description":"","footnote":"","page_name":" 113 ","page_number":123},
  {"content":"\r\n\r\nكرده بود دوباره به عقد خود درآورد و براى اين منظور به يكى از نوكرهايش كه تصور مىكرد شخص مطمئنى است اعتماد كرد و زن را به او داد . زن براى احتراز از برگشتن نزد شوهر هوسرانش ازدواج جديدش را به ثمر رساند و از اين ازدواج تا موقع عزيمت من صاحب دو فرزند شد .\r\nزنهايى كه مطلقه مىشوند يا طلاق مىگيرند هرگونه حقى را بر فرزندان خود از دست مىدهند . فرزندان در كليه‌ى موارد و بدون توجه به جنسيت هميشه نزد پدرشان مىمانند .\r\nمىتوان گفت كه پدرها صاحب مطلق فرزندان هستند ، زيرا در مشرق‌زمين اختيارات آنها حدومرزى ندارد و فرزندان در هر سن و مقامى كه باشند ، هرگز بدون اجازه در حضور پدر نمىنشينند .\r\nمرد ايرانى مىتواند هرموقع كه بخواهد زن خود را طلاق بدهد ، اما زنها فقط در سه مورد مىتوانند تقاضاى طلاق كنند :\r\nاول اين‌كه بتوانند ثابت كنند كه شوهرشان از دادن نفقه عاجز است . دوم اين‌كه به قيد قسم اقرار كنند كه شوهرشان تمايلات انحرافى دارد . متاسفانه اين فساد در ايران و در همه‌ى كشورهاى مشرق‌زمين به شدت رواج دارد . سوم اين‌كه سوگند ياد كنند كه شوهرشان توانايى جنسى ندارد .\r\nزنهايى كه طلاق مىگيرند تمام جهيزيه ، اشيا و جواهرات و به طور خلاصه آن‌چه را كه شوهرشان به آنها داده است ، با خود مىبرند و علاوه بر اين حق مطالبه‌ى مهريه‌ى تعيين شده را دارند ، مشروط بر اين‌كه مجددا در صدد ازدواج برنيايند .\r\nيك زن بيوه همان‌طور كه قبلا گفته‌ام آزاد است در حرمسرا بماند و يا به هركجا كه ميل دارد برود . چنان‌چه زن فرزندى نداشته باشد خيلى كم ارث مىبرد مگر در مواقعى كه متوفى زن ديگرى نداشته ، يا از كنيزهايش بچه‌دار نشده باشد و فقط در اين مورد است كه تمام دارايى شوهر را به ارث مىبرد ولى حق استفاده از ارثيه مشروط بر اين است كه زن وضع بيوگى خود را همچنان حفظ نمايد و الا همانند طلاق كليه‌ى دارايى به موجب قانون به نزديكترين اقوام شوهر برمىگردد كه حتى مىتوانند از رد جهيزيه يا هرگونه مالى كه شوهر احتمالا در حياتش به زن بخشيده بود ، امتناع ورزند .\r\n\r\n","description":"","footnote":"","page_name":" 114 ","page_number":124},
  {"content":"\r\n\r\n\r\n17 درباره‌ى مذاهب مختلفى كه در ايران از آنها پيروى مىشود\r\nاكثريت مردم ايران پيرو مذهب اسلام و آيين على ( ع ) مىباشند . مذهب شيعه مدت زمانى نيست كه در ايران استحكام يافته است به طورى كه در دو قرن پيش تعداد مسلمانان شيعه در تمام اين كشور از سه هزار خانواده تجاوز نمىكرده است . در ازمنه‌ى قديم ايرانيها آتش‌پرست بوده‌اند و هنوز در تبريز بقاياى يك معبد عظيم و باشكوه كه اختصاص به اين آيين داشته است وجود دارد . به موجب برخى روايات وجه تسميه‌ى آذربايجان كه معنيش سرزمين آتش است از اين جهت است كه معبد مذكور در اين ايالت واقع گرديده است .\r\nبا اين‌كه پيروان مذهب اسلام در ايران اكثريت تام دارند با اين حال كشورى در مشرق‌زمين را نمىتوان يافت كه به اندازه‌ى ايران اتباع مسيحى از قبيل نسطوريها و ارمنيها داشته باشد . قبول اين واقعيت بسيار آسان است زيرا در تمام مدت يك قرنى كه جنگهاى داخلى سبب ويرانى ايران گرديد هيچ‌گاه به اين قوم اجازه‌ى حمل اسلحه داده نشد و از اين‌رو در حالى كه مسلمانها يك‌ديگر را نابود مىكردند ، تعداد آنها به نسبت بسيار زيادى رو به افزايش گذاشت . از طرف ديگر موقعى كه ارمنستان از ايران منتزع گرديد تقريبا همه‌ى ساكنين آن‌جا ترجيح دادند كه به جاى تركها در زير يوغ ايرانيها بمانند و در نتيجه دسته‌جمعى به ايران مهاجرت نمودند و در نقاط مختلف اين كشور پراكنده شدند . ايرانيها آنها را به گرمى پذيرا گرديدند و در اندك زمانى اكثرشان\r\n\r\n","description":"","footnote":"","page_name":" 115 ","page_number":125},
  {"content":"\r\n\r\nثروتمند شدند و استغناى مالى يافتند . از آن‌جا كه ارامنه عموما به حرفه‌ى سربازى تمايل زيادى ندارند هرگز سلاح به دست نمىگيرند و مسلمانها با اين‌كه از خدمات آنها بسيار استفاده مىبرند با اين حال آنها را تقريبا مانند يهوديها تحقير مىكنند . مسلمانها به‌خصوص نسبت به زنهاى ارمنى كه از پاكيزگى به دور هستند نوعى نفرت دارند و بسيارى از آنها مجرد ماندن را بر آميزش با آنها ترجيح مىدهند . از طرف ديگر دختران ارمنى عذابى بالاتر از آن نمىشناسند كه به يك مسلمان فروخته شوند و بعضى از آنها براى اين‌كه مورد پسند واقع نشوند خود را كريه المنظر مىكنند . به طور نمونه دخترى را ديدم كه صورت كريهى داشت . به من اطمينان دادند كه قبلا بسيار زيبا بوده ، ولى براى فرار از دست ارباب دهكده‌اش كه او را تعقيب مىنموده ، به روى خود تيزاب پاشيده است .\r\nزنان ارمنى بلندقامت و نيرومند و چاق هستند و چنان‌چه قدرى بيشتر به خود توجه كنند ممكن است تا حدى زيباتر هم بشوند . آنها بسيار زحمتكش و به كليه‌ى امور كشاورزى آشنا هستند . از صبح تا شب بدون احساس خستگى خيش گاوآهن در دست دارند و فرزندان خود را در گهواره‌هاى سرپوشيده به مزارع مىبرند . نيروى زادوولد آنها قابل ملاحظه است و غالبا تا پنجاه سالگى باردار مىشوند .\r\nمذهب ارامنه با آيين يونانى كه در گرجستان رواج دارد خيلى نزديك است و به وسيله‌ى راهبان و كشيشهاى غيررسمى اداره مىشود . راهبان ديرهاى بسيار زيبايى دارند كه وابسته به دير اوچ ميازين است . دير اخير كه قبلا درباره‌ى آن سخن گفته‌ام سابقا شوراى بالنسبه معروفى در رم داشته است . راهب اين دير خليفه‌ى بزرگ ارامنه ( پاتريارك ) است كه پس از پاپ صاحب بالاترين مقام مىباشد .\r\nنسطوريها از اعقاب عيسويانى هستند كه در ازمنه‌ى قديم در قسمتى از عربستان و بين النهرين ساكن بوده‌اند . آنها به زبان كلدانى صحبت مىكنند . آداب مذهبيشان با آداب مذهبى ارامنه خيلى متفاوت است و در عوض با آداب مذهبى\r\n\r\n","description":"","footnote":"","page_name":" 116 ","page_number":126},
  {"content":"\r\n\r\nكاتوليكها بسيار شباهت دارد . گرچه نسطوريها در سراسر ايران پراكنده هستند ، با وجود اين اكثر آنها هنوز در موطن اصلى خود يعنى كردستان كه دو سوم آن در بين النهرين يا عراق عرب واقع است سكونت دارند .\r\nنسطوريها بر خلاف ارامنه هيچ‌گونه استعدادى براى تجارت ندارند ، در عوض علاقه‌ى وافرى به فنون جنگى دارند .\r\nزبده‌ترين سربازان پياده كه كردها براى دفاع از كوههايشان در اختيار دارند از نسطوريها هستند . آنها مردمانى شجاع ، ميهمان‌نواز و خيلى مهربانند و براى بيگانگان مسيحى حرمت بسيارى قايلند .\r\nنسطوريها بسيار ساده‌دل و سربه‌راهند . آنها از درك اين حقيقت كه با جنبشى مىتوانند براى هميشه خود را از يوغ بردگى زشت اين راهزنان ( كردها ) برهانند ، عاجزند . من باب نمونه به شرح وضع نسطوريهايى كه در ايالت حكارى سكونت دارند مىپردازم . بيگ اين ايالت كه به وسيله‌ى نسطوريها صاحبت قدرت شده ، نه تنها از اطاعت تركيه و ايران سر باز مىزند بلكه ساكنين ايالت كردنشين مجاور را هم كه فوق العاده قوى و خوفناكند شديدا مرعوب نموده است . اسم اين بيگ مصطفى است و داراى چهل هزار مرد نسطورى مسلح است كه تقريبا تمام آنها سربازان پياده هستند و تفنگچى ناميده مىشوند . چنان‌چه اين سربازان بخواهند خود را از زير يوغ او برهانند مصطفى بيگ فقط چهار پنج هزار كرد بىارزش براى رويارويى با آنها در اختيار دارد . سربازان كرد تحت فرمان او به صورت فوق العاده احمقانه و غيرقابل تحملى به خود مغرورند . هريك از آنها خود را آقا مىخواند و به طور نفرت‌انگيزى بر نسطوريهاى نگونبخت ظلم و ستم روا مىدارند .\r\nآنها هرچه را كه نسطوريها دارند به زور مىگيرند و چنان‌چه در نتيجه‌ى اتفاق نامطلوب غيرمترقبه‌اى نسطوريها نتوانند آن‌چه را كه از آنها مطالبه مىكنند ، بپردازند آنها را تحت فشار مىگذارند و حتى به معرض فروش قرار مىدهند .\r\nبا اين حال نسطوريهاى بينوا در راه اين ستمكارانى كه به آسانى مىتوان آنها را از پاى درآورد دلاورانه مىجنگند .\r\n\r\n","description":"","footnote":"","page_name":" 117 ","page_number":127},
  {"content":"\r\n\r\nبه سال 1810 شاهزاده وليعهد ايران كه از مصطفى بيگ نارضاييهايى داشت بيست هزار سرباز براى سركوبى او فرستاد .\r\nمصطفى با دوازده هزار تن از اين مسيحيان نگون‌بخت و دو هزار كرد به مقابله‌ى او شتافت . با اين‌كه مصطفى فاقد توپخانه بود در يك شهر كوچك مرزى با چنان سرسختى مقاومت نمود كه ايرانيان بدون آن‌كه بتوانند در قلمرو وى قدم بگذارند مجبور به عقب‌نشينى شدند .\r\nدر يك اقامت سه روزه كه در قصر جالامرك  ( Djalamerek )  مركز اقامت مصطفى بيك داشتم اين مردان شجاع همه روزه به ديدن من مىآمدند و برايم تعارفاتى از قبيل مرغ ، لبنيات و ميوه مىآوردند . اين ديدارها وسيله‌اى شد كه از نزديك آنها را بشناسم و بر من ثابت گرديد كه رييس شايسته و مديرى مىتواند آنها را از رفتار زشت و آزارى كه كردها بر آنها روا مىدارند رهايى بخشد .\r\nكدخداهايشان آشكارا مىگفتند كه چنان‌چه شاهزاده وليعهد زمينهايى در اختيارشان بگذارد و مبلغ مختصرى هم براى جبران خساراتى كه با ترك كوهستانها بر آنها وارد مىشود بپردازد براى قيام دسته‌جمعى بر ضد اين گروه اندك راهزنان لحظه‌اى درنگ نخواهند كرد . اجراى اين امر براى آنها بسيار آسان است زيرا جملگى كاملا مسلح و داراى مهمات قابل ملاحظه‌اى هستند . اين موضوع را در بازگشت با وليعهد در ميان نهادم ولى از فحواى جوابهايش استنباط كردم كه او در انتظار فرصت مناسبترى است كه از اين موقعيت خوب به بهترين وجهى بهره گيرد ولى خست مفرط پدرش مانع اساسى اين اقدام مىباشد .\r\nمذهب نسطوريان به طورى كه قبلا يادآور شدم شباهت زيادى به مذهب كاتوليك دارد . گرچه در مذهب نسطوريان نماز كليسا مجاز نمىباشد ، ولى آداب و مراسمى كه به جا آورده مىشود مانند تبرك نان و شراب كه به روش ويژه‌اى صورت مىگيرد با مراسم نماز كليسا تفاوت چندانى ندارد . اين تشريفات با خرافات مضحكى همراه است . نسطوريان موقع ورود به كليسا مانند مسلمانان وضو مىگيرند و هنگام دعا\r\n\r\n","description":"","footnote":"","page_name":" 118 ","page_number":128},
  {"content":"\r\n\r\nخواندن رو به سمت كعبه مىكنند . پيشوايانشان به استثناى اسقفها حق ازدواج دارند . اسقفها بايد مجرد بمانند و تحت هيچ‌گونه شرايطى نبايد گوشت بخورند . اين مذهب رياضتهاى سختى را تحميل مىكند . روزهاى چهارشنبه ، جمعه و شنبه‌ى هرهفته روزهاى پرهيز مىباشد . نسطوريان در اين روزها از خوردن گوشت ، ماهى ، تخم‌مرغ ، كره و لبنيات امساك مىكنند و منحصرا از نان و ميوه تغذيه مىنمايند . روزه‌ى آنها كه نه هفته به طول مىانجامد همچنان سخت و دشوار است .\r\nدرك اين مطلب كه اشخاصى چنين زحمتكش بتوانند بدون آن‌كه به بيماريهاى سختى دچار شوند در برابر اين رياضت سخت و ممتد مقاومت نمايند ، مشكل است . مضافا به اين‌كه اين محروميتها هرگز باعث قطع يا حتى تعليق كارهاى كشاورزيشان نمىشود .\r\nزنهاى نسطورى در كارهاى كشاورزى به مردان كمك بسيار مىدهند . آنها قسمت اعظم روز را در مزارع به‌سر مىبرند . در فصل شخم يا بذرافشانى و هنگام برداشت تا زمانى كه محصول انبار نشده است ، مزارع را ترك نمىكنند . در معاشرت بسيار مهربانند و رفتار و گفتارشان دلپذيرتر از ارامنه است . آنها همچنين در پاكيزگى ، مهارت و زرنگى بر ارامنه برترى دارند و در سراسر آسيا به هنر قلاب‌دوزى پارچه‌هاى ابريشمى شهره‌اند و از اين راه درآمد قابل ملاحظه‌اى كسب مىكنند .\r\nزنان نسطورى عادت عجيب ديگرى هم دارند كه از اجداد وحشى عرب خود به ارث برده‌اند و آن سوراخ كردن پره‌ى راست بينى است كه حلقه‌ى بزرگى از طلا به آن آويزان مىكنند .\r\nاين حلقه تا روى چانه مىافتد . آنها از اين عادت عجيب دست‌بردار نيستند زيرا تصور مىكنند كه بدون اين زينت آرايششان كامل نيست . گاهى اين حلقه‌ها به حدى سنگينند كه پره‌ى بينىشان را پاره مىكند و در چنين مواقعى ناچارند براى آويزان كردن حلقه بينى خود را مجددا سوراخ كنند .\r\nپيشوايان مذهبى نسطورى لباس خاصى ندارند كه به وسيله‌ى آن بتوان آنها را شناخت و اغلب اتفاق افتاده است كه در جاده‌ها حين برخورد با كشيشهايى كه به منظور سركشى\r\n\r\n","description":"","footnote":"","page_name":" 119 ","page_number":129},
  {"content":"\r\n\r\nبه مريدان خود در سفر هستند آنها را به جاى سربازهاى كرد مىگيرند ، زيرا آنها لباس كردى مىپوشند و مانند افراد كرد مسلح و بر اسب سوارند . منظور آنها از پوشيدن لباس عادى اين است كه جلب‌توجه دشمنان ستمكار خود را نكنند و در صورت شناخته شدن بتوانند به موقع در برابر حمله‌ى آنها از خود دفاع كنند . مريدان حرمت بسيارى نسبت به آنها به جا مىآورند كه حدوحصرى ندارد . هنگامى كه كشيشى وارد دهكده مىشود مردها ، زنها و بچه‌ها براى بوسيدن دست و يا دامن قباى او بر يك‌ديگر سبقت مىگيرند .\r\nكسى كه كشيش ميهماندارى او را پذيرفته ، از چنان افتخارى برخوردار مىشود كه از افتخار پذيرايى از پادشاه بالاتر است . خيلى از كشيشها مورد ملاطفت روساى اكراد قرار مىگيرند ، زيرا به وسيله‌ى آنها مىتوانند مردم را همچنان تحت انقياد خود نگاه دارند . با وجود اين به آسانى مىتوان دريافت كه اين مهربانيها چندان فايده‌اى دربر ندارد زيرا به محض احساس تامين از جانبى بدون درنگ مردم را به شورش تحريك خواهند نمود .\r\nپاتريارك نسطوريان كه خليفه ناميده مىشود نفوذ معنوى بىپايانى در ميان مريدان دارد به طورى كه هرموقع كه بخواهد مىتواند آنها را به طور دسته‌جمعى مسلح نمايد و به هر كجا كه بخواهد بفرستد . نسطوريها پس از خدا به خليفه بيش از هركس احترام مىگزارند و معتقدند كه آنها در مسايل مذهبى هيچ‌گاه اشتباه نمىكنند . از اين رو سركرده‌هاى كرد هميشه رعايت حال خليفه را مىكنند و هداياى قابل ملاحظه‌اى براى او مىفرستند . با اين حال قلبا مورد تنفر او هستند . من ماموريت داشتم كه به منويات او پى ببرم . به رغم خويشتن‌داريش ، از خلال گفته‌هايش پيدا بود كه از گردن نهادن به مطلق العنانى اين نابكاران احساس خفت مىكند . راهبان و اسقفان نسطورى بسيار نادان و از اصول مذهبى بىاطلاعند . آنها كوركورانه از روشهاى خشن كهنه پيروى مىكنند . آنها داراى كتابهاى خيلى قديمى هستند كه به زبان كلدانى نوشته شده است و گرچه غالب آنها سواد خواندن را دارند ولى به نظر\r\n\r\n","description":"","footnote":"","page_name":" 120 ","page_number":130},
  {"content":"\r\n\r\nمن معنى آنها را درست نمىفهمند . در بين كتابها چند جلد كتاب خطى ديدم كه آكنده از تصاوير بسيار خشنى از شيطان به انواع و اشكال مختلف بود . نسطوريها به شيطان اعتقاد فوق العاده‌اى دارند . آنها نه از روى خلوص عقيده بلكه از ترس شيطان است كه در اجراى اصول مذهبى تا اين اندازه سختگيرند زيرا در تمام گفت‌وشنودهايى كه با آنها درباره‌ى اين موضوع داشتم به آسانى دريافتم كه مذهب آنها بيشتر مبتنى بر ترس از عقوبت است تا اميد پاداش . كشيشها در باره‌ى بهشت كمتر سخن مىگويند ، در عوض جهنم را به صورت خوفناكى ترسيم مىنمايند و به مريدان تبليغ مىكنند كه در صورت كوچكترين تخلفى از احكام مذهبى به هر اندازه هم كه خفيف باشد روانه‌ى دوزخ خواهند شد .\r\nهم‌اكنون در ولايت سلماس يك پيرمرد كلدانى زندگى مىكند كه مقام اسقف كاتوليك را دارا است . اين شخص بدون آن‌كه معلومات زيادى داشته باشد در مقايسه با همكارانش از برترى كامل برخوردار است . وى در جوانى تحصيلات خوبى در رم نموده ، مدت سيزده سال هم در آن شهر به سر برده است و اينك در شهر سلماس كليساى كاتوليك را اداره مىكند .\r\nبا اين حال هيچ‌گاه موفق نشده است كه مريدان خود را به اجراى مراسم استغفار و توبه كه يكى از آيينهاى كليساى كاتوليك است وادار نمايد . او تمام كوشش خود را براى جلب پيروان جديد به كار برده ، ولى حتى يك نفر هم كه به نظر او لياقت نيل به درجات عالى روحانى را داشته باشد پيدا نكرده است . از اين‌رو مىتوان نتيجه گرفت كه پس از مرگ او كه به دليل سنش نبايد چندان دور باشد مريدانش يا به كليساى نسطورى روىآور مىشوند و يا اين‌كه به اسلام مىگروند .\r\nدر ايران جماعاتى از يهوديها نيز سكونت دارند كه بر خلاف مسيحيها كه در دهكده‌ها متمركزند بيشتر در شهرها و قصبات پراكنده‌اند . يهوديها در ايران مانند ديگر نقاط عالم به جاى اين‌كه به كارهاى دشوار بپردازند به سوداگرى يا حرفه‌هاى بىاهميت اشتغال دارند و از اين رهگذر به زحمت\r\n\r\n","description":"","footnote":"","page_name":" 121 ","page_number":131},
  {"content":"\r\n\r\nزندگى سرگردان خود را تامين مىنمايند . تشخيص يهوديها از نژادهاى ديگر به علت خطوط خاص چهره‌شان آسان است و از اين‌رو به هرلباسى كه درآيند شناخته مىشوند .\r\nخاخامهاى كليمى بسيار بينوا هستند و در كم‌اطلاعى دست‌كمى از راهبان نسطورى ندارند . آنها با اين‌كه همسايه‌ى سرزمينهايى هستند كه موسى قوانين خود را در آن‌جا براى آنها آورده ، گمان ندارم كه هيچ‌كدام زبان عبرى را به درستى بفهمند و يا اين‌كه با اسفار خمسه‌ى تورات و تلموذ آشنايى داشته باشند .\r\nايرانيها با مسيحيها رفتار بسيار دوستانه‌اى دارند و غالبا براى نوشيدن شراب به منزل آنها مىروند در صورتى كه نسبت به يهوديها رفتارشان فوق العاده تحقيرآميز است « 1 » .\r\nشايد اين طرز رفتار بر اثر نفرينهايى باشد كه در حق اين نژاد نگون‌بخت كه غالبا مستحق آن هم هستند به عمل مىآيد .\r\nبىگفت‌وگو براى يك ايرانى دشنامى از اين بالاتر نيست كه او را جهود بخوانند و چنان‌چه مرد ايرانى ندانسته از شرابى كه به دست يهوديها ساخته شده نوشيده باشد به زور تا آخرين قطره‌ى آن را بالا مىآورد .\r\n\r\n\r\n","description":"","footnote":"\r\n( 1 ) - نويسنده در اين بخش ضد و نقيض‌گويى را به نهايت رسانيده است .\r\nدر صفحه‌ى 116 همين بخش آمده كه ايرانيان مسيحيان \" را تقريبا مانند يهوديها تحقير مىكنند \" ، حال آن‌كه در اين قسمت به اين كه رفتارى دوستانه با مسيحيان دارند ، اعتراف مىنمايد . اشتباه مشابهى نيز درباره‌ى زردشتيان در بخش 39 كتاب وجود دارد .\r\nآن‌چه مسلم است رفتار ايرانيان مسلمان با اقليتهاى مذهبى ، به شهادت تاريخ ، همواره به مراتب بهتر از رفتار اروپاييان با آنها بوده است . - م .\r\n","page_name":" 122 ","page_number":132},
  {"content":"\r\n\r\n\r\n18 درباره‌ى روز جمعه و عبادات\r\nروز جمعه براى مسلمانان به مثابه روز يكشنبه براى مسيحيان است . روز جمعه كلا به اجراى فرايض دينى اختصاص دارد ، از اين‌رو تمام بازارها بسته‌اند و سكوت عميقى در شهرها حكمفرما است . و چون هركس در منزل مىماند شهرها خالى از سكنه به نظر مىآيند . با وجود اين حمامها در اين روز باز هستند ، اما در ساعت ده صبح تقريبا كسى در حمام نيست .\r\nمسلمانان دقيقا هنگام طلوع و غروب آفتاب نماز مىخوانند .\r\nبرخى از مومنين نماز سوم و غالب اوقات نماز چهارم به جا مىآورند ولى اين رسم عموميت ندارد . نمازى را كه صبح به جا مىآورند نماز صبح ، نماز ظهر را نماز ظهر و نماز عصر را نماز مغرب مىنامند .\r\nايرانيها در هرجايى و به هركارى كه مشغول باشند و در مصاحبت هركس كه باشند هنگام نماز همه‌چيز را ترك مىكنند و چنان‌چه در محلى پر از گل‌ولاى باشند و لازم باشد كه مسافت زيادى براى يافتن جاى مناسبترى بپيمايند ، در همان‌جا باقى مىمانند ، قباى خود را بر زمين مىگسترند و در جست‌وجوى آب براى وضو برمىآيند . چنان‌چه آب در دسترس نباشد دست و صورت خود را با خاك و حتى گل مىسايند و نماز را به‌جا مىآورند .\r\nايرانيها كه پيرو على ( ع ) و مذهب شيعه هستند خيلى ساده‌تر از تركها كه پيرو عمر و مذهب سنى هستند مراسم عبادت را به‌جا مىآورند . اهل تسنن در تمام مدتى كه نمازشان\r\n\r\n","description":"","footnote":"","page_name":" 123 ","page_number":133},
  {"content":"\r\n\r\nطول مىكشد دايما به صداى بلند دعا مىخوانند در حالى كه دستهاى خود را به سوى آسمان بلند مىكنند و سر خود را به اطراف حركت مىدهند ، بدون آن‌كه بدنشان حركت كند . آنها آخرين آيه‌ها را به زانو و با صداى بلند مىخوانند و پس از پايان نماز چند دقيقه به همين وضع در حال تفكر باقى مىمانند و دست به ريش خود مىكشند و آن را شانه مىكنند .\r\nايرانيها برعكس نماز را سرپا و با صداى آهسته مىخوانند و فقط سه بار زانو مىزنند و پيشانيشان را به خاك مىنهند .\r\nبراى اين عمل هريك از آنها يك سنگ كوچك صاف و صيقلى با خود همراه دارند كه قبل از شروع نماز در جلوى خود مىگذارند و هنگامى كه به سجده مىروند پيشانى خود را روى آن قرار مىدهند . اين سنگها معمولا مدور هستند و قطر آنها سه تا چهار پوس و ضخامت آنها شش لينى است . دراويشى كه سنگها را مىآورند مدعى هستند كه آنها را از جوار مرقد پيغمبر آورده‌اند و به اين عنوان آنها را به قيمت خيلى گزاف مىفروشند .\r\nو يا به بزرگان هديه مىكنند تا انعامى دريافت دارند .\r\nاشخاص بسيار متدين هم با آن‌كه به ارزش اين سنگها واقفند ، ولى بنا به مصلحت و اين‌كه در ايران مانند هر جاى ديگر تحقير عقايد مردم متعصب خطرناك است ، آن‌را مىپذيرند .\r\nسنگها را در كيسه‌هاى كوچكى از شال يا پارچه‌ى ابريشمى زردوزى شده جاى مىدهند و چون نمىدانند در موقع نماز در كجا خواهند بود آن را هميشه با خود همراه دارند زيرا مىخواهند در هر كجا كه باشند و هر اتفاقى كه بيافتد قادر به انجام نماز باشند .\r\nمسلمانان نمىتوانند در حالى كه مسلح هستند يا بازويشان پوشيده است نماز به جا آورند ، از اين‌رو قبل از گرفتن وضو هر نوع آلتى را كه ممكن است اسلحه به حساب آيد ، كنار مىگذارند . دگمه‌هاى سر آستين را كه براى اين منظور تا آرنج شكاف دارد باز مىكنند و كفشهاى خود را در مىآورند .\r\nمسلمانان چنان‌چه به حيوان نجسى دست زده باشند يا لكه‌هاى خون بر روى لباسشان باشد بايد فورا لباس خود را عوض كنند ، يا آن را آب بكشند و در صورتى كه روزى را بدون\r\n\r\n","description":"","footnote":"","page_name":" 124 ","page_number":134},
  {"content":"\r\n\r\nخواندن نماز گذرانده باشند ، فرداى آن‌روز يا هرموقعى كه آمادگى داشته باشند بايد به تعداد نمازهاى نخوانده نماز قضا به جاى آورند .\r\nزنها نيز چنين حالى دارند و در دوران عادت ماهانه از خواندن نماز ممنوع هستند . آنها پس از تطهير كه لااقل دو روز پشت سر هم بايد به عمل بيايد ، مانند مردها نمازهاى فوت‌شده را به تعداد روزهايى كه از آن منع شده بودند به جاى مىآورند .\r\nزنها معمولا شبهاى جمعه بر سر قبر پدر و مادر و زنهاى بيوه بر سر قبر شوهر از دست‌رفته‌شان مىروند و دعا و گريه سر مىدهند . اين مراسم كه معمولا از ساعت سه يا چهار بعد از ظهر شروع و تا غروب آفتاب ادامه دارد ، بيشتر از روى عادت است تا اعتقاد واقعى و چون جنبه‌ى تظاهر دارد بايد با دادوفرياد همراه باشد . برخى از زنها لباسهاى خود را پاره مىكنند و موهاى سر خود را مىكنند . هرچه جيغ و داد بيشتر باشد نمايانگر دلبستگى بيشتر آنها نسبت به شوهر فقيدشان است . در اين‌روز پانصد تا ششصد زن در كنار قبور زانو مىزنند و فرياد و فغان راه مىاندازند و بر مزار عزيزان آب مىپاشند و گل مىريزند . ديدن چنين منظره‌اى براى يك اروپايى بسيار شگفت‌آور است اما تاثر و تالمى كه از ديدن اين مناظر دست مىدهد مدت زيادى طول نمىكشد زيرا كه همين زنان هنگام مراجعت به شهر جملگى شاد و خندانند و در رفتار آنها علايم شادمانى كامل به خوبى آشكار است .\r\nمردها هم غالب اوقات بر مزار زنهاى محبوبشان مىروند و گريه مىكنند اما در اين‌جا ناچار به ذكر اين مطلبم كه مردها بر خلاف زنها كه در اين قبيل مواقع با ادا و اصول مىخواهند جلب توجه كنند حالت اندوه عميق و حيرتزدگى واقعى دارند و از اين نوع حركات احتراز مىنمايند .\r\n\r\n","description":"","footnote":"","page_name":" 125 ","page_number":135},
  {"content":"\r\n . \r\n","description":"","footnote":"","page_name":" 126 ","page_number":136},
  {"content":"\r\n\r\n\r\n19 درباره‌ى روحانيون ، سيدها ، حاجيها ، دراويش و فقيرها\r\nروحانيون ايران در نزد بزرگان از احترام فوق العاده‌اى برخوردارند و همواره در امور خانوادگى به خصوص هنگامى كه ترديدى در امرى حاصل شود مورد شور قرار مىگيرند . قرآن در عين اين‌كه مجموعه‌ى احكام مذهبى مىباشد ، كتاب قانون مدنى و جزايى نيز هست و از اين‌رو در كليه‌ى اختلافات مادى قبل از مراجعه به قاضى هميشه از طريق آقاها يا روحانيون تراز اول به دستورهاى قرآن مراجعه مىشود . ضمنا چنان‌چه حكمى كه قاضى صادر مىكند مورد رضايت يكى از طرفين دعوا نباشد مىتواند دعوا را در محاكم شرع مطرح نمايد . حكم اين محكمه قطعيت دارد . اما در مواردى كه مسأله‌اى به سبب اهميتش از حيطه‌ى قدرت يا صلاحيت آخوندهاى معمولى خارج باشد آن را در محكمه‌ى عالى كه تحت رياست روحانى اعظم تشكيل مىشود مطرح مىكنند . تصميمهاى اين دادگاه غير قابل استيناف است و براى مقامات لشگرى و كشورى حكم قانون را دارد .\r\nروحانيون در ايران درجات و مقامات مختلف دارند . در راس آنها شيخ الاسلام كه پيشواى مذهبى كليه‌ى مسلمانان شيعه مىباشد قرار دارد . رهبرى مذهبى را در استانها بيوك آقاها يا آقاهاى بزرگ بر عهده دارند . نامبردگان در شهرهايى كه مركز حكومت است مستقر مىشوند و در حوزه‌ى حكمرانى بيگلربيگيها نسبت به كليه‌ى امورى كه در حيطه‌ى صلاحيت شيخ الاسلام مىباشد ، قضاوت مىكنند . طرفين دعوا\r\n\r\n","description":"","footnote":"","page_name":" 127 ","page_number":137},
  {"content":"\r\n\r\nمىتوانند در موارد بسيار مهم نسبت به راى صادره از طرف آقاهاى بزرگ به شيخ الاسلام و حتى پادشاه مراجعه و تقاضاى رسيدگى بنمايند .\r\nدر شهرهاى بالنسبه مهم ، تعدادى روحانى از درجات پايين‌تر هستند كه عنوان آقا را دارند و با كمك يك‌ديگر امور جارى را اداره مىكنند . روحانيون ديگرى به نام ملاها زير دست آنها هستند كه ضمن اجراى امور مذهبى به ختنه‌ى پسران و اجراى صيغه‌ى عقد ازدواج و نماز ميت مىپردازند و روزى دو بار هم در نماز جماعت پيشنمازى مىكنند . آقاها ضمن نظارت بر كار ملاها خود نيز در خانواده‌ى بزرگان شخصا به اجراى اين امور مىپردازند و از اين بابت همانند كشيشهاى مسيحى كه در كليساهاى كوچك انجام وظيفه مىكنند ، مبالغى به صورت مستمرى سالانه دريافت مىدارند . آنها ضمنا آموزش اطفال رجال را نيز بر عهده دارند .\r\nلباس آقاها و ملاها معمولا شبيه لباس مردمان عادى است و تنها به وسيله‌ى عمامه‌هاى گرد بسيار بزرگ و شال سفيد و عباى گشاد راهراهى از پشم سياه و سفيد از ديگران تشخيص داده مىشوند . پهناى عباها نه تا ده پوس و آستين آنها فوق العاده گشاد و خيلى كوتاه است . روحانيون نزد كليه‌ى رجال از احترام خاصى برخوردارند و در همه‌جا در صدر مجلس مىنشينند . شخص پادشاه نيز به آنها احترام زيادى مىگذارد و غالبا دختران خود را به عقد ازدواج آنها درمىآورد و از اين نظر آنان را بر اعيان تراز اول ترجيح مىدهد . به گمان من سياست در اين طرز رفتار سهم بزرگى دارد .\r\nسيدها را از اين‌رو چنين مىنامند كه يا از اعقاب مستقيم محمد ( ص ) هستند يا اين‌كه ادعاى آن را دارند . به ندرت مىتوان سيد دولتمندى يافت ولى در بين آنها بينواى مطلق هم وجود ندارد زيرا عنوان سيدى در تمام مشرق‌زمين بالاترين جواز و بهترين سفارش‌نامه است . آنها به جاى كلاه ملى عمامه‌هاى كبود يا سبز بر سر مىگذارند .\r\nسيدها به سبب عنوانى كه دارند نمىتوانند به كارهاى پست اشتغال ورزند و به اين دليل هيچ‌گونه خدمتى را نزد\r\n\r\n","description":"","footnote":"","page_name":" 128 ","page_number":138},
  {"content":"\r\n\r\nرجال قبول نمىكنند در صورتى كه مردمان عادى كه غالبا وسيله‌ى ديگرى براى امرارمعاش ندارند « 1 » به خدمت بزرگان درمىآيند . در عوض رجال در تامين هزينه‌ى زندگى سيدها مشاركت مىنمايند و شايد در ايران اربابى پيدا نشود كه مخارج يك يا دو سيد را بر عهده نداشته باشد . سيدهاى طبقات پايين هنگام برداشت محصول در دهات منطقه‌اى كه سكونت دارند دوره‌گردى مىكنند و هيچ‌وقت دست خالى برنمىگردند . آنها به خانه‌ى كدخدا وارد مىشوند و اين افتخار بزرگى براى كدخداها است . آن‌گاه جارچيها با عجله ورود فلان سيد را به دهكده اعلام مىدارند . سيدها از اهالى دهكده تقاضاى احسان و صدقه مىكنند و در عوض وعده مىدهند كه آنها را نزد جدشان محمد ( ص ) فراموش نخواهند كرد « 2 » . آن‌گاه دهقانان با شتاب هداياى خود را كه معمولا عبارت از گندم ، جو ، كاه ، پنير ، ماست ، سرشير ، مرغ ، پنبه و غيره و همچنين چند سكه‌ى نقره است به منزل كدخدا مىبرند كه در آن‌جا روى هم انباشته مىشود .\r\nموقعى كه كليه‌ى اين هدايا جمع‌آورى شد كدخدا ضيافتى برپا مىكند كه در آن سران دهكده نيز شركت دارند . كدخدا در اين ميهمانى به سيدها اطلاع مىدهد كه فلان مقدار جنس براى آنها دريافت شده است و با كمال فروتنى از آنها عذرخواهى مىكند كه نتوانسته است بيش از اين جمع‌آورى نمايد . ضمنا اظهار اميدوارى مىكند كه در سال آينده بتواند مقدار بيشترى فراهم نمايد ، زيرا جاى شك نيست كه دعاى خير آنها براى ده فراوانى به‌بار خواهد آورد . همچنين\r\n\r\n\r\n","description":"","footnote":"\r\n( 1 ) - شغل نوكرى در ايران نه تنها ننگ نيست برعكس اگر مخدوم در دربار صاحب اعتبار بوده باشد افتخار محسوب مىشود . چندين‌بار برايم اتفاق افتاده كه در ضيافتها كسانى از اين بىسروپاها در كنار من نشسته بودند كه تا چند روز پيش با كمال فروتنى بر روى دست من آب مىريخته‌اند و در آن مجالس به صورت كاملا مسخره‌اى حالت صاحبخانه به خود گرفته بودند .\r\n( 2 ) - در ايران آگهى دادن مرسوم نيست و اين امر به وسيله‌ى جارچيها كه در كار خود خيلى فرز و چابك هستند صورت مىگيرد . جارچيها رييسى دارند كه عنوان جارچىباشى را دارا است .\r\n","page_name":" 129 ","page_number":139},
  {"content":"\r\n\r\nبا نهايت خشوع و خضوع از سيدها تقاضا مىكند كه دستور حمل اجناس را به هرجا كه مىخواهند بدهند . سيدها با تبختر دستور حمل اجناس را مىدهند و در ضمن به دهقانان مجددا اطمينان مىدهند كه آنها را نزد اجدادشان فراموش نخواهند كرد سپس دست خود را براى بوسيدن آنهايى كه مايلند پيش مىآورند . آن‌گاه سوار بر اسب مىشوند و به دهكده‌هاى ديگر مىروند تا همين مراسم را به جاى بياورند و چون در نقاط ديگر نيز به همين ترتيب با آنان رفتار مىشود اين سايلان برجسته به طورى كه ملاحظه مىشود داراى منبع درآمد مطمئنى هستند و كافى است سالى يك‌بار به باج‌گزاران خود سربزنند . به اين ترتيب سيدها مدت دو ماه از خانه‌ى خود غايب هستند و در طول اين مدت كوتاه از هر قبيل آذوقه به ارزش هفتصد تا هشتصد تومان جمع‌آورى مىنمايند . آنها با وجود ظاهر مستمند خود از زندگى بسيار مرفهى برخوردارند و حرمسراى اين اشخاص مقدس هميشه به طور كامل مجهز است .\r\nسيدها بدون استثنا به حضور بزرگان راه دارند . بزرگان براى سيدها احترام خاصى قايلند و هميشه آنها را در كنار خود مىنشانند . اين افتخار معمولا اختصاص به شخصيتهاى تراز اول دارد . من غالبا به چشم خود ديده‌ام كه اين افراد با سروريخت كثيف و با پاى برهنه داخل چادرهاى مجللى گرديده‌اند و نخست‌وزير و بزرگترين شخصيتها در برابر آنان برپا خاسته‌اند . سيدها چند دقيقه پس از ورود از هريك از حضار مبلغ معينى پول طلب مىكنند و البته كسى جرات امتناع ندارد . گاهى اوقات سيدها از راه لطف پول من را نيز قبول كرده‌اند . به عقيده‌ى آنها كافر بودن من پاكى پول را از بين مىبرد ولى ارزش آن را كم نمىكند .\r\nحاجيها زنان و مردانى هستند كه زيارت مكه را به جاى آورده‌اند . پس از مراجعت از مكه به آنها عنوان حاجىخانم يا حاجىخان داده مىشود و اين عنوان تا پايان عمر جلو اسم آنها باقى مىماند و حجاج را از ديگران متمايز مىسازد .\r\nدراويش را مىتوان نوعى از مردان مذهبى كه گدايى\r\n\r\n","description":"","footnote":"","page_name":" 130 ","page_number":140},
  {"content":"\r\n\r\nپيشه كرده‌اند به حساب آورد . دراويش چنان‌چه تحت تسلط رييسى كه بر آنها قدرت نامحدود دارد ، قرار نمىداشتند غالبا به صورت راهزنان خطرناكى درمىآمدند . رفتار روسا با آنها بسيار خشن ولى لازم است . دراويشى كه رفتارشان خوب باشد اجازه دارند در نقاط دورافتاده به عبادت بپردازند .\r\nاينها مانند سايرين از صدقه‌ى ساكنين دهكده‌هاى مجاور و مسافرين امرارمعاش مىكنند . بيشتر دراويش با مهارت خاصى خود را به جاى مردان مقدس يا تارك دنياها جا مىزنند .\r\nبرخى از آنها ساليان دراز در وضع ناراحت كننده‌اى بدون آن‌كه كوچكترين حركتى بكنند ، باقى مىمانند و همين كافى است كه آنها در تمام حول و حوش به پارسايى شهرت يابند .\r\nدراويش از بعضى رموز كه به درد خانواده‌ها و به خصوص زنهاى نازا مىخورد بااطلاعند . اين زنها گاهى اوقات در نتيجه‌ى دعاى دراويش باردار مىشوند ، ولى ممكن است كه آبستنى هميشه مولود معجزه نباشد .\r\nدراويش در تمام شهرهاى ايران پراكنده‌اند . آنها لباس خاصى بر تن مىكنند و به جاى زنبيل ، ظرفى به شكل كدوى خشك‌شده كه به زنجير آهنى متصل است بر دوش چپ مىاندازند . در اين ظرف در ساعات غذا براى آنها گوشت و پلو مىريزند . آنها در كار خود ماهر و فريبكاران زبردستى هستند . بيشتر آنها ادعا دارند كه به وسيله‌ى اوراد و علامات انسان را از گزند نيش مار و عقرب در امان نگاه مىدارند . گرچه آدم زودباورى نيستم ، اما شخصا چندين‌بار به چشم خود ديده‌ام كه برخى از دراويش خزندگان بسيار خطرناكى را كه در مزارع شكار كرده‌اند روى سينه‌ى خود گذاشته ، پس از آن‌كه حيوان را تا سرحد امكان تحريك نموده‌اند آن‌را به درون آستين قباى خود انداخته‌اند . چون خودم به دليل كافر بودن نمىتوانستم نزد آنها از رموز كار آگاه شوم ، يكى از نوكران ايرانيم را كه بسيار هم بزدل بود به اين كار وادار كردم .\r\nچندى نگذشت كه نوكرم مانند دراويش و به خوبى آنها بدون وحشت به افعى و عقرب دست مىماليد در صورتى كه قبلا به هيچ قيمتى حاضر به اين كار نبود . مدت قريب\r\n\r\n","description":"","footnote":"","page_name":" 131 ","page_number":141},
  {"content":"\r\n\r\nدو سال كه اين مرد در خدمت من بود هرگز فرصت لمس كردن اين خزندگان را در صورت برخورد از دست نمىداد و هرگز از اين رهگذر صدمه‌اى متوجه او نمىشد . تصور نمىكنم كه در ايران كسى پيدا شود كه از اعتمادى كه در اين مورد به دراويش نموده است ، زيان ديده باشد . من مانند نوكرم احمق نيستم كه افسونگرى دراويش را كه ادعا دارند تنها به وسيله‌ى اوراد و علايم صورت مىگيرد باور كنم . به احتمال قوى آنها با مهارت خاصى داروهايى استعمال مىنمايند كه پس از ماليدن به علت بو يا خاصيتى كه دارند براى مدت زمانى زهر گزندگان را خنثى مىسازد يا حتى از نيش زدن آنها جلوگيرى مىكند . به هر حال اين يك واقعيت است و چون با تمام تجسساتى كه در اين باره نمودم نتوانستم توضيح قانع‌كننده‌اى پيدا كنم ، ناچار آن‌را باور كردم . شايد طبيعىدانها براى توجيه آن از من موفق‌تر باشند .\r\nروساى دراويش غالب اوقات راه سفر در پيش مىگيرند و به خانه‌ى بزرگان فرود مىآيند كه در منازل خود از آنها پذيرايى مىكنند . آنها معمولا مدت زيادى مىمانند و بهترين راه براى از سر باز كردنشان اين است كه آن‌چه را كه به عنوان صدقه مطالبه مىنمايند ، به آنها بپردازند . آنها ادعايشان خيلى زياد است و به ندرت ممكن است از آن‌چه خواسته‌اند به چيز كمترى قانع شوند . چنان‌چه كسى از برآوردن تقاضاى آنها خوددارى كند ، در جلو خانه‌ى وى مستقر مىشوند و ماهها بلكه سالها در همان‌جا باقى مىمانند . به طورى كه آقاى موريه مىنويسد يكى از اين دراويش از آقاى مانسكى  Maneski  نماينده‌ى دولت انگليس در بصره مطالبه‌ى صد پياستر نمود و مدت دو سال بر در خانه‌ى او نشست و تا اين مبلغ را دريافت نكرد ، آن‌جا را ترك نگفت .\r\nفقيرها ( كلمه‌اى كه به زبان عربى معنى گدا را مىدهد ) نوعى درويش هستند كه به ولگردى و بدون آن‌كه مكان ثابتى داشته باشند در سراسر كشور پراكنده‌اند . ديدارشان نفرت‌آور است و خود اشخاصى پست و غالبا بسيار خطرناكند زيرا هيچ‌گونه انضباطى ندارند و از رييسى فرمان نمىبرند .\r\n\r\n","description":"","footnote":"","page_name":" 132 ","page_number":142},
  {"content":"\r\n\r\nلباس فقيرها مانند دراويش است با اين تفاوت كه كلاه بر سر نمىگذارند . موهاى بلند وز كرده قيافه‌ى آنها را وحشتناك‌تر مىنمايد . برخى از آنها تعداد زيادى زنگوله به لباس خود مىآويزند ، دوان‌دوان و فريادزنان اداهاى عجيبى درمىآورند و با اين حركات ناهنجار حس ترحم مومنين را برمىانگيزند .\r\nاينها خيال مىكنند كه روح خداوندگار آنها را به جنب‌وجوش واداشته در صورتى كه با يك نظر مىتوان دريافت كه اين روح شيطان است كه بيشتر بر آنها تسلط دارد . فقيرها با يك آلت آهنى كه به تيغه‌اى شبيه به ساطور منتهى مىشود مسلح هستند و بدين ترتيب شهرها ، دهكده‌ها ، قراء و قصبات و على الخصوص شاهراهها را مىپيمايند . اگر شخص مسلح نباشد بهتر است در شاهراهها با آنها روبه‌رو نشود زيرا به سبك نجيب‌زادگان شاهراهها « 3 » صدقه طلب مىكنند و مانند آنها در كيسه‌ى مسافرين شريك مىشوند ، ولى غالبا به طرز كاملا غير متساوى محتويات كيسه را تقسيم مىكنند .\r\n\r\n\r\n","description":"","footnote":"\r\n( 3 ) - در انگلستان راهزن شاهراهها را  ( Gentlemenof HighWay )  مىنامند . - م .\r\n","page_name":" 133 ","page_number":143},
  {"content":"\r\n . \r\n","description":"","footnote":"","page_name":" 134 ","page_number":144},
  {"content":"\r\n\r\n\r\n20 درباره‌ى نوروز ، رمضان و محرم\r\nنوروز يا سال نو ايرانيان كه مطابق 21 مارس است روز تحويل آفتاب به برج حمل مىباشد . مراسمى كه بدين مناسبت برگزار مىشود از زمان زردشتيان باستان تاكنون حفظ شده است و به گمان من نظير چنين عيدى در تمام مشرق‌زمين وجود ندارد .\r\nدر بعضى شهرها اين مراسم پانزده روز ادامه دارد كه در تمام اين مدت بازارها بسته است و هيچ كارگرى تن به كار نمىدهد .\r\nروز عيد و دو روز بعد در دربار جشن رسمى برپا است .\r\nدر اين مراسم پادشاه ، وزرا و نجبا و سپس طبقات پايين‌تر منجمله بازرگانان را به حضور مىپذيرد . پس از اجراى اين تشريفات ، پادشاه در پايتخت و شاهزاده‌ها در حوزه‌ى فرمانروايى خود بر تخت مىنشينند و به اشخاصى كه افتخار معرفى به حضورشان را پيدا مىكنند هدايايى مىدهند و يا از آنها هدايايى مىپذيرند . هدايايى كه معمولا به پادشاه و شاهزادگان تقديم مىشود ، عبارت است از اسبهاى اصيل ، سلاحهاى زيبا ، پارچه‌هاى زربفت و انواع پارچه‌هاى گرانبها ، شال كشمير ، پوستهاى اعلا ، قند ، قهوه ، چاى ، مربا ، شربت و غيره . مجموع هدايايى كه به پادشاه داده مىشود ، دو ميليون فرانك ارزش دارد و اين سواى هدايايى است كه استانداران غايب از فرستادن آنها هرگز كوتاهى نمىكنند تا در اين روز پرشكوه به حضور پادشاه تقديم گردد . اما هدايايى كه شاهزاده‌ها دريافت مىدارند به نسبت اهميت آنها است .\r\nهنگامى كه با اشاره‌ى شاه يا شاهزادگان معلوم شد كه هدايا\r\n\r\n","description":"","footnote":"","page_name":" 135 ","page_number":145},
  {"content":"\r\n\r\nمورد قبول واقع شده است تقديم‌كنندگان سه بار تعظيم مىكنند ، از تالار خارج مىشوند و در انتهاى حياط يا باغى كه مشرف به تالار است صف مىكشند . تا به حال ديده نشده است كه پادشاه هديه‌اى را رد كرده باشد ، زيرا كليه‌ى هدايا قبلا مورد بررسى پيشكش نووى ( بازرس هدايا ) قرار گرفته ، شايستگى آنها براى تقديم به حضور پادشاه مورد تصويب وى واقع شده است .\r\nعيدى پادشاه و شاهزادگان عبارت از سكه‌هاى طلا و نقره است كه به تازگى براى سال نو ضرب شده ، به دست خودشان به اشخاص مىدهند . دريافت‌كنندگان به هنگام دريافت عيدى زانو مىزنند ، آن را دودستى گرفته به پيشانى خود مىگذارند . سپس بلند مىشوند و تعظيم‌كنان دور مىشوند .\r\nشاهزاده وليعهد كه عنوان نايب السلطنه‌ى آذربايجان را دارد به همين ترتيب رفتار مىكند و به هريك از افسران قشون كه در تبريز حضور دارند عيدى مىدهد و براى آنهايى هم كه در ماموريت هستند به همان اندازه منظور مىدارد .\r\nپادشاه در اين روز براى فرزندان خود و استاندارهايى كه خدمات آنها مورد رضايت او است لباس افتخار مىفرستد كه معمولا قباى زربفت يا نقره‌بافى است كه برحسب اهميت آنهايى كه آن را دريافت مىدارند ارزش بيشتر يا كمترى دارد .\r\nلباس افتخار با تشريفات خاصى بسته‌بندى مىگردد و به دست اشخاصى كه در دربار مقام والايى دارند سپرده مىشود . اين اشخاص همراه با عده‌ى كثيرى از ملتزمين آن را به شخص مورد نظر در هركجا كه باشد مىرسانند . اين لباسها خلعت ناميده مىشوند . كسى كه به دريافت خلعت مفتخر شد سه روز پياپى آن را دربر مىكند و در اين مدت ميهمانيهاى بزرگى مىدهد كه كليه‌ى محترمين در آن شركت دارند . دعوت از كليه‌ى اشخاص از اين جهت است كه علاوه بر رونق بخشيدن به ضيافت درجه‌ى تقرب خود را نزد پادشاه به صورت گويايى به آنها بشناسانند .\r\nهنگام دريافت خلعت از طرف شاهزادگان نيز تشريفات پرزرق‌وبرقى انجام مىگيرد كه شرح آن به اختصار در زير مىآيد .\r\n\r\n","description":"","footnote":"","page_name":" 136 ","page_number":146},
  {"content":"\r\n\r\nحامل خلعت شخص گيرنده را قبلا از روز ورودش آگاه مىنمايد . شاهزاده در دو يا سه فرسخى محل اقامت خود چادر وسيع و مجللى برپا مىكند و در روز معين همراه با تمام درباريانش كه جملگى با سلاحها و لباسهاى عالى بر اسبهاى اصيل سوارند به سوى محل برگزارى تشريفات مىراند . شاهزاده پس از ورود بر تخت مىنشيند و پيام‌آور والامقام را به حضور مىپذيرد . شخص اخير پس از اظهار تعارفات خلعت را كه بر بالش مخمل زردوزى قرار داده شده است ، عرضه مىدارد .\r\nشاهزاده بر پا مىخيزد و خلعت را در حال تعظيم دودستى مىگيرد و بر پيشانى مىگذارد . آن‌گاه به خلوت مىرود و لباس را دربر مىكند و كلاه شاهزادگى بر سر مىگذارد و با صداى موزيك و شليك توپخانه به چادر برمىگردد . سپس با غذاهاى بسيار لذيذ از حضار پذيرايى مىشود . در موقعى كه ميهمانان مشغول صرف غذا هستند شاهزاده با زنهايى كه همراه خود آورده است خلوت مىكند . براى زنها هم چاشت بسيار خوبى فراهم مىآورند . چند لحظه بعد به همان ترتيبى كه آمده بودند به شهر باز مىگردند .\r\nبازگشت شاهزاده به شهر به وسيله‌ى شليك توپ اعلام مىگردد . اين شليك تا زمانى كه شاهزاده وارد قصر مىشود ادامه دارد . در آن‌جا كليه‌ى افراد دربارش به او تبريك مىگويند . سپس وارد حرمسرا مىشود و در آن‌جا پس از شنيدن تبريكات زنهايش بقيه‌ى روز را با آنها مىگذراند . مراسم جشن با آتشبازى ، كه در محوطه‌ى كاخ به عمل مىآيد ، پايان مىپذيرد .\r\nبيگلربيگيها يا حكامى كه از طرف پادشاه يا شاهزادگان به شرح تشريفاتى كه در فوق ذكر شد به دريافت خلعت نايل مىشوند از فرصت استفاده مىكنند و آن‌چه لازمه‌ى تجمل است به كار مىبرند تا به مردم نشان دهند كه تا چه اندازه مورد عنايات شاه يا شاهزادگان قرار دارند .\r\nرمضان كه ماه نهم سال است در تمام كشورهاى مسلمان ماه روزه‌دارى است . در طول اين ماه هيچ‌كس ، اعم از زن يا مرد ، نمىتواند قبل از غروب آفتاب چيزى بخورد يا بياشامد و يا صرف دخانيات بنمايد اما از اين لحظه به بعد روزه‌داران\r\n\r\n","description":"","footnote":"","page_name":" 137 ","page_number":147},
  {"content":"\r\n\r\nرياضت روز را چندين برابر جبران مىكنند و شبها را به بىبندوبارى و خوشگذرانى سپرى مىكنند . فى الجمله در سراسر اين ماه شب جانشين روز مىشود . هنگام شب بازارها باز و چراغانى است و مردم براى گردش و ديدار يك‌ديگر به آن‌جا مىروند . بزرگان ضيافتهاى باشكوهى برپا مىكنند كه تا سپيده‌دم طول مىكشد ولى به محض اين‌كه بتوان نخ سياه را از نخ سفيد تشخيص داد ( به طورى كه در قرآن بيان شده است ) ساعات روزه دوباره شروع مىشود و تا غروب آفتاب ادامه مىيابد . در اين مدت روزه‌داران ساعات روز را مىخوابند و به ندرت در كوچه‌ها ديده مىشوند . روزه‌داران موقعى كه ماه رمضان به چله‌ى تابستان مىافتد به شكنجه‌ى سختى دچار مىشوند و تشنگى به شدت آنها را عذاب مىدهد . با اين‌حال حاضرند جان خود را از دست بدهند و قطره‌اى آب براى تسكين عطش خود ننوشند . من غالبا شاهد بوده‌ام كه روزه‌داران با بىصبرى تمام در انتظار غروب آفتاب بوده‌اند تا حريصانه خود را به كوزه‌ى آب يا هندوانه‌اى برسانند و عطشى كه آنها را از پا درآورده است فرونشانند .\r\nالبته عده‌ى زيادى به خصوص در طبقات بالا پيدا مىشوند كه به رياضتهاى ماه رمضان تن درنمىدهند . آنها به مانند بعضى كاتوليكها كه با اين‌كه در ايام پرهيز از خوردن گوشت ممنوعند ، بدون توجه به مسايل اخلاقى و وجدانى مطابق معمول به اكل و شرب مىپردازند . روزى در ايام ماه رمضان منزل يكى از منشيهاى وزير بودم . برايم دستور آوردن ميوه داد و خود پيش از من شروع به خوردن كرد . با ملاحظه‌ى تعجب من اظهار داشت كه با پرداخت كفاره خود را مبرى خواهد كرد .\r\nمحرم ماه نخست سال اسلامى است . در روز دهم اين ماه سالگرد شهادت حسين ( ع ) « 1 » پسر خليفه‌ى مسلمانان على ( ع ) را كه\r\n\r\n\r\n","description":"","footnote":"\r\n( 1 ) - حسين ( ع ) كه از شناسايى خلافت يزيد ابن معاويه خليفه‌ى دوم بنى اميه سر باز زد مجبور به ترك مدينه گرديد و به مكه رفت . مردم كوفه وى را دعوت كردند كه به شهرشان كه مطمئن‌تر است برود .\r\nحسين ( ع ) به اتفاق فرزندان و اقوامش كه جمعا 72 سوار بودند\r\n","page_name":" 138 ","page_number":148},
  {"content":"\r\n\r\nپيرو او هستند با مراسم خاصى برگزار مىكنند . فاجعه‌ى قتل امام حسين ( ع ) انگيزه‌ى عزادارى و برگزارى مراسمى توام با صحنه‌سازى است . اين مراسم اشكهايى را كه از اندوه واقعى سرچشمه مىگيرد سرازير مىكند و پيروان غيور على ( ع ) را كه بر آن ناظر هستند شديدا به هيجان مىآورد .\r\nپيش از ظهر نه روز اول صحنه‌هاى مختلفى از وقايعى كه قبل از پايان غم‌انگيز حسين ( ع ) اتفاق افتاده است نمايش داده مىشود . چون جزييات اين مراسم براى خارجيها چندان جالب نيست و ممكن است موجب شود كه از موضوع خارج شوم از اين‌رو فقط به ذكر اين نكته اكتفا مىكنم كه در تمام اين مدت نه روز جز صداى شيون و فرياد كه با اسم حسين ( ع ) درهم است چيز ديگرى به گوش نمىرسد . بعضيها كه بيش از ديگران از خود بىخود هستند در حالى كه لباسهاى پاره‌پاره بر تن دارند در دسته‌هاى چهل پنجاه نفرى از كوچه‌ها عبور مىكنند و فرياد يا حسين مىكشند . صورت آنها پوشيده از خون است . آنها با قمه به بازو و سينه‌ى خود ضربه‌هايى وارد مىكنند و زخمهاى عميقى به وجود مىآورند كه غالبا خطرناكند .\r\nاين صحنه‌هاى مهيج در كوچه‌ها ، ميادين عمومى و در منازل دولتمندان نمايش داده مىشود . نمايشها در حضور شاه ابهت بيشترى دارد اما مهمترين مرحله‌ى نمايش كه در روز دهم يعنى روز فاجعه به روى صحنه مىآيد از همه شگفت‌انگيزتر و جالب‌تر است . يكى از درباريان ايفاى نقش حسين ( ع ) را بر عهده مىگيرد و در دنبال او سوارانى به تعداد آنهايى كه حسين را به هنگام عزيمت به كوفه همراهى كرده بودند به ميدان مىآيند . ناگهان به وسيله‌ى عبيد ، كه چند هزار سپاهى زير فرمان دارد غافلگير مىشوند ، اما حسين ( ع ) كه حاضر به تسليم نيست با همراهان ناچيز خود دلاورانه مىجنگد ولى\r\n\r\n\r\n","description":"","footnote":"\r\nبه طور كاملا پنهانى روانه‌ى كوفه گرديد ولى در راه به عبيد سردار يزيد برخورد كرد . عبيد با ده هزار سوار حسين ( ع ) و همراهان را محاصره كرد . در اين نبرد پس از آن‌كه همگى دلاورانه جنگيدند بالاخره در برابر خيل دشمنان تا نفر آخر به قتل رسيدند .\r\n","page_name":" 139 ","page_number":149},
  {"content":"\r\n\r\nسرانجام در برابر انبوه دشمنان همگى از پا درمىآيند . من از ديدن اين صحنه كه با دقت هرچه تمامتر اجرا گرديد غرق در تعجب شدم . در اين صحنه كه به طور بىنظيرى به واقعيت نزديك بود با اين‌كه بيش از چهار هزار سوار در آن شركت داشتند و همگى بدون نظم و احتياط و به ظاهر با بغض و عناد به جان هم افتاده بودند هيچ‌گونه تصادفى رخ نداد .\r\nنظير اين مراسم در ميان قبايل و طوايف مختلف با تغييراتى اجرا مىشود ولى اساس آن هميشه يكى است .\r\n\r\n","description":"","footnote":"","page_name":" 140 ","page_number":150},
  {"content":"\r\n\r\n\r\n21 درباره‌ى شاه ، زنان و فرزندان او\r\nپادشاه ايران فتحعلى شاه برادرزاده‌ى آغا محمد خان خواجه است كه در گرجستان به وسيله‌ى يكى از پيشخدمتهاى خود « 1 » به قتل رسيد . وى قبل از جلوس بر اريكه‌ى سلطنت ، به نام بابا خان والى فارس و شيراز بود . در آن‌زمان تاج‌وتخت ايران مدعيان بىشمارى داشت كه از اعقاب سلاطين قبلى يا خانهاى ياغى بودند . مدعيان سلطنت ضمنا قسمتى از قشون را تحت فرماندهى خود داشتند و اميدوار بودند تا به يارى مشتى طرفدار ادعاى خود را به كرسى بنشانند . يكى از اين مدعيان كوچك خان بود كه سعى مىكرد تا سپاهيانش را كه در آن موقع در مرزهاى گرجستان مستقر بودند با خود همراه نمايد ، اما برادرش باباخان كه از همه‌ى رقيبان ماهرتر و دسيسه‌كارتر بود به جاى آن‌كه مثل آنها وقت خود را در تكاپوى قشونى كه صفوف آن از هم‌گسيخته و در حال انحلال بود تلف نمايد مستقيما به تهران رفت و پس از آن‌كه خزانه‌ى سلطنتى را متصرف گرديد ، بدون زحمت پادشاهى خود را اعلام نمود كه مورد شناسايى اطرافيان و قشون واقع گرديد و سپاهيان به او ملحق شدند « 2 » . پادشاه برادرش كوچك خان را به تهران احضار\r\n\r\n\r\n","description":"","footnote":"\r\n( 1 ) - پيش به معنى جلو و خدمت به معنى مستخدم است . آقاى اوليويه تصور كرده كه پيشخدمت نام قاتل است در صورتى كه نام قاتل الله‌وردى است كه اصلا تركمن بوده ، به تحريك صادق خان ارباب خود را با دشنه از پاى درآورده است .\r\n( 2 ) - با آن‌كه از ناحيه‌ى حاج ابراهيم نخست وزير وقت با مشكلاتى مواجه\r\n","page_name":" 141 ","page_number":151},
  {"content":"\r\n\r\nكرد و با اين‌كه دوستى بسيار نزديكى آنها را به هم پيوند مىداد دستور كور كردن او را داد . اين عمل كه در تمام دنيا منتهاى وحشيگرى محسوب مىشود يك اقدام احتياطى همراه با دورانديشى تلقى گرديد . آن‌چه مسلم است اين عمل تغييرى در دوستى دو برادر نداد زيرا پادشاه تا زمان مرگ برادر كوچكش كه چندى پس از اين واقعه روى داد روزى دو تا سه بار او را مىديد و منتهاى مهربانى را در حق وى به جا مىآورد . پادشاه همواره تاسف خود را از اين عمل كه اجبارا و به منظور امنيت كشور صورت گرفته بود به او ابراز مىداشت .\r\nپادشاه پيش از اين جريان خود را براى سركوبى صادق خان كه از طايفه‌ى شقاقى بود آماده مىنمود . اين مدعى تاج‌وتخت كه به تحريك او آغا محمد خان عموى پادشاه به قتل رسيده بود ، قسمتى از قشون گرجستان را كه تعداد آن بالغ بر ده هزار سپاهى مىشد به سوى خود جلب نموده بود . دو حريف در جلگه‌ى ميانه مقابل هم قرار گرفتند . در اين موقعيت تقريبا كليه‌ى افراد قشون خان او را ترك نمودند و به اردوى شاه پيوستند و بدين ترتيب صادق خان چاره‌اى جز فرار نداشت .\r\nاو به كوههاى قراداغ پناه برد و از آن‌جا براى بابا خان پيام فرستاد كه اگر او را به جان امان دهد نزد او مىرود و خود را تحت فرمان وى قرار خواهد داد و پادشاه هم قول شاهى داد كه قصد جان وى نكند . صادق خان به تهران رفت كه خود را به شاه معرفى كند ، ولى فتحعلى شاه بلافاصله دستور بازداشت او را داد و در اتاقى محبوسش ساخت . به دستور شاه در و پنجره‌ى اين اتاق را تيغه كردند تا از گرسنگى بميرد . پادشاه معتقد بود كه بدين ترتيب به قولى كه به صادق خان داده كه او را اعدام نخواهد كرد وفا نموده است .\r\nمن اين اتاق را كه زندانى نگون‌بخت در آن‌جا جان سپرده\r\n\r\n\r\n","description":"","footnote":"\r\n- نشد و از اين‌رو موفقيت خود را به‌ويژه مديون او بود ، با اين حال اين مرد سالخورده را كه مورد احترام همگى است و شايستگى آن را نيز داشت با بىرحمى عجيبى كشت و زنها و بچه‌هايش را به غلامى فروخت و كليه‌ى اموال خانواده را تصاحب كرد .\r\n","page_name":" 142 ","page_number":152},
  {"content":"\r\n\r\nبود ديدم . همراهان من تعريف كردند كه موقعى كه براى بردن جسد به اين اتاق وارد شدند مشاهده كردند كه زندانى مچ دست چپ خود را خورده است .\r\nبا اين حال هنوز رقيب ديگرى به نام الله قلى خان وجود داشت كه از ديگران خطرناكتر بود . اين شخص كه به اصفهان رفته بود در اصفهان و تمام فارس و ولايات مجاور او را به عنوان شاه مىشناختند . پشتيبانى آنها به قدرى باعث تقويت وى شد كه ممكن بود براى پادشاه فوق العاده خطرناك باشد ولى واقعه‌اى كه بىشباهت به معجزه نبود ، باعث نجات پادشاه گرديد . مردى از ايل افشار به نام حسين خان « 3 » كه بسيار شجاع ، نيرومند و كاردان بود فرماندهى سوارنظام باباخان را بر عهده داشت . اين مرد كه بىباكى و بىغرضيش كرارا به منصه‌ى ظهور رسيده بود قلب و اعتماد تمام آنهايى را كه تحت فرماندهيش بودند به دست آورده بود . حسين خان كه به فراست دريافته بود كه پادشاه از اين‌كه نيروى اين مدعى آن هم در مهمترين ولايات ايران دايما رو به تزايد است بسيار اندوهگين مىباشد بدون آن‌كه كلمه‌اى بر زبان آورد در راس سى تن از سپاهيان دلاورش كه از هرجهت مورد اطمينان وى بودند ، عازم اصفهان گرديد . موقعى كه به نزديكى پايتخت الله قلى خان رسيد چند روزى خود را در حوالى شهر پنهان نمود به اين اميد كه الله‌قلى را در شكارگاه و يا حين گردش غافلگير نمايد .\r\nاما از تصادف روزگار يا بهتر بگوييم حزم و احتياط اين شاهزاده كه هنوز از قدرت خود تا آن اندازه اطمينان نداشت كه جرات خارج شدن از شهر را با تعداد كمى محافظ داشته باشد در مدت هشت روزى كه حسين خان انتظارش را مىكشيد از قصر خارج نشد . حسين خان از ترس اين‌كه مبادا غافلگير يا شناخته شود تصميم گرفت كه به قصر الله قلى حمله‌ور شود و از اين‌رو مردان خود را به دور خويش جمع نمود و از آنها پرسيد آيا به قيمت جان حاضرند به دنبال او بروند ؟\r\nهمگى يك‌صدا جواب دادند كه ترجيح مىدهند هزار بار جان\r\n\r\n\r\n","description":"","footnote":"\r\n( 3 ) - حسين خان اكنون حاكم ايروان و ولايت آران مىباشد .\r\n","page_name":" 143 ","page_number":153},
  {"content":"\r\n\r\nخود را از كف بدهند ، ولى او را رها نكنند . آن‌گاه تداركات لازم را فراهم نمود و سرشب به سوى شهر حركت كرد . از شهر به تاخت گذشت و به طور مستقيم به سمت قصر رفت . با بيست تن از همراهان از اسب پياده شد و ده‌نفر ديگر را به مراقبت از اسبها گماشت . آن‌گاه بدون آن‌كه ترديدى به خود راه بدهد ، با همراهانش از ميان كليه‌ى محافظين كه او را به جاى يكى از روسا گرفته بودند « 4 » ، بدون آن‌كه با مقاومتى روبه‌رو بشود ، گذشت و بدين ترتيب وارد ديوان‌خانه شد . در اين‌جا مستقيما به سوى الله‌قلى كه در ميان درباريانش نشسته بود رفت و دشنه‌ى خود را در قلب او فرو كرد و برق‌آسا خارج شد . حسين قبل از آن‌كه حاضرين ضارب را بشناسند بر اسب خود سوار بود .\r\nاو دوباره از شهر به تاخت عبور كرد و خود را به بيراهه زد و بدين ترتيب از خطر تعقيب در امان ماند . وى پس از چهار روز به تهران رسيد و به حضور شاه كه از او بىخبر بود شتافت .\r\nفتحعلى شاه به مجرد اين‌كه از اين خبر خوش آگاه گشت وى را پذيرفت و همان‌طور كه مىتوان تصور كرد او را در آغوش گرفت و به پاداش چنين خدمت برجسته‌اى حكومت ايالت و قلعه‌ى ايروان را كه سالانه دويست و پنجاه هزار تومان برابر پنج ميليون فرانك عايدى دارد به وى سپرد . من شخصا اين مرد عجيب را كه با وجود هفتاد و سه سال سن همچنان فعال باقى مانده است از نزديك مىشناسم . او كه شخصا فرماندهى قشونش را بر عهده دارد در سوارى از سربازان جوان تحت فرماندهيش چابكتر است . با اطمينان مىگويند كه وى داراى خزانه‌ى عظيمى است كه در زيرزمينهاى قلعه پنهان كرده است .\r\nدر حقيقت علاوه بر عوايدى كه وصول مىكند هرچند يك‌بار به گرجستان و تركيه قشون مىكشد و با غنايم هنگفتى برمىگردد كه قسمت اعظم آن را براى خود نگاه مىدارد . از عوايدى هم\r\n\r\n\r\n","description":"","footnote":"\r\n( 4 ) - در ايران شرفيابى به حضور شاه هنگامى كه در ديوان‌خانه نشسته ، بسيار آسان است . براى اين امر كافى است شخص لباس فاخرى دربر و تعدادى ملتزم به دنبال داشته باشد . محافظين كه همه‌ى بزرگان مملكت را نمىشناسند به تصور اين‌كه اين شخص يكى از آنها است بدون كوچكترين پرسش اجازه‌ى عبور مىدهند .\r\n","page_name":" 144 ","page_number":154},
  {"content":"\r\n\r\nكه وصول مىكند مطلقا به شاه يا وليعهد حساب پس نمىدهد .\r\nشهرت دارد كه زيباترين زنان ايران را در حرمسرايش گرد آورده است ، اما براى اين‌كه كسى از آن‌چه در حرمسرايش مىگذرد آگاه نشود نهايت احتياط را به‌جا مىآورد ، منجمله هرگز به شوهردادن خواهرش كه در سال 1813 سى و چهار ساله بود رضايت نداد زيرا مىترسيد كه خواهرش رازهايى را كه او تا اين اندازه در كتمان آن مىكوشد افشا نمايد .\r\nبا مرگ الله‌قلى خان ديگر رقيبى براى شاه نماند و از اين پس در تمام ايران ، يعنى كليه‌ى نقاطى كه در زمان سلطنت آغا محمد خان تحت فرمانروايى او بود صاحب قدرت گرديد . در اين ميان خان ايالت طالش با حمايت روسها اعلام استقلال نمود ولى ديرى نگذشت كه روسها اين منطقه را به موجب عهدنامه‌ى صلح اخير به تصرف خود درآوردند .\r\nدر اين موقع پادشاه تصميم گرفت كه براى امنيت كليه‌ى ايالات بخصوص آنهايى كه مدتها در حال بىنظمى و اغتشاش بودند و هنوز به طور كامل تمكين ننموده بودند ، اقدامات موثرى به عمل بياورد . از اين‌رو به هريك از ايالات يكى از فرزندان خود را با عنوان بيگلربيگى گسيل داشت و به آنها اختيارات نامحدودى در موارد اضطرارى تفويض نمود . با اين تدبير در كليه‌ى ايالات به استثناى خراسان « 5 » كه مردم ناآرام و فتنه‌جويش حتى با نثار جان و مال خود همواره درصدد تحصيل استقلال بوده‌اند ، آرامش برقرار گرديد . از اين پس جملگى به قدرت كامل و مطلق پادشاه تسليم شدند و گردن نهادند .\r\nچندى بعد پادشاه براى تامين ادامه‌ى سلطنت در دودمانش پسر دوم خود عباس ميرزا را به جانشينى خود برگزيد و از اين پس وى عنوان وليعهدى را دارا گرديد .\r\nتعيين جانشين از اين جهت بود كه تصاحب تاج‌وتخت غالبا مورد منازعه و به قيمت جان مدعيان تمام مىشد . اين\r\n\r\n\r\n","description":"","footnote":"\r\n( 5 ) - فتحعلى شاه بعدا بخش بزرگى از اين استان را وادار به تمكين نمود و تصور مىرود ديرى نخواهد گذشت تا بقيه‌ى خراسان هم تحت سلطه‌ى وى قرار گيرد زيرا با عقد پيمان صلح قادر خواهد بود تمام نيروى خود را براى سركوبى آشوبگران به كار ببرد .\r\n","page_name":" 145 ","page_number":155},
  {"content":"\r\n\r\nانتخاب در جهت مخالف منافع محمد على ميرزا پسر ارشدش كه حكمران ايالت كرمانشاه مىباشد صورت گرفت .\r\nانتخاب عباس ميرزا به ولايتعهدى از طرف پادشاه كاملا عاقلانه بود زيرا نه تنها در ميان فرزندانش از همه لايق‌تر و مطلع‌تر است ، بلكه با خصوصيات اخلاقى و بشردوستيش بر ديگران امتياز دارد و علاوه بر آن استعداد خاصى در شناسايى مردم و جلب محبت آنان دارا است .\r\nبيم آن دارم كه به دليل دلبستگى شديد و حس حقشناسى قلبى كه نسبت به اين شاهزاده دارم ، چنان‌چه بخواهم محاسن او را آن‌چنان‌كه هست برشمرم ، متهم به جانبدارى گردم . از اين‌رو با اين‌كه يادآورى نيكيها و ستايش از ضمير والايش را بر خود وظيفه‌ى مقدسى مىدانم به اين مبحث كه بىاندازه برايم عزيز است خاتمه مىدهم . عباس ميرزا امروز نه تنها برازنده‌ترين و دلاورترين شاهزاده‌ها در آسيا است بلكه از تمام آنهايى كه در اين قسمت از دنيا فرمانروايى مىكنند انسان‌تر و مهربان‌تر است .\r\nمحمد على ميرزا از اين‌كه پادشاه به ضرر او برادر كوچكترش عباس ميرزا را بر او ترجيح داده ، خشمگين گرديد زيرا وليعهدى را قانونا حق خود مىدانست . محمد على ميرزا با طبيعت خشنى كه دارد نتوانست جلوى خود را بگيرد و از اين‌رو فورا راهى تهران شد و پدر را به باد ملامت گرفت . پادشاه به ناچار جواب داد كه مطمئن است با نقض قوانين كشور در مورد تعيين وليعهد ، در ميان بزرگان كه طبعا با نوآوريها در كشور مخالفند ، براى خود دشمنانى مىتراشد . آنها بدعتهاى اخير را با جاه‌طلبيهاى غرورآميز خود متناقض مىدانند و از تكرار اين نوآوريها كه هميشه در يد قدرت پادشاه است بيم دارند كما اين‌كه حكام سعى كردند با معمول نمودن انضباط اروپايى و به‌ويژه تشكيل قواى منظم مخالفت به عمل بياورند . مخالفت آنها از اين جهت بود كه سازمان جديد كليه‌ى قدرتهاى نظامى را كه تا آن تاريخ در دست حكام بود ، از آنها سلب مىكرد و زمام امور به طور مطلق در دست پادشاه قرار مىگرفت . شاهزاده وليعهد مدبرانه اصل\r\n\r\n","description":"","footnote":"","page_name":" 146 ","page_number":156},
  {"content":"\r\n\r\nغيرمحلى بودن قوا را برگزيد ، زيرا تشخيص داده بود كه واحدهاى غيرمحلى در مواردى كه اجراى اوامر شاه مطرح است توجهى به دستورهاى بيگلربيگيها ندارند .\r\nفتحعلى شاه هنگامى كه ديد گستاخى پسرش به دليل ضعفى كه نشان داده افزون مىگردد ، به وى اخطار كرد كه اراده‌اش بر اين قرار گرفته است و او بايد آن را محترم شمرد مضافا به اين‌كه بايد به خاطر داشته باشد كه مادرش كنيز بوده ، در حالى كه برادرش عباس ميرزا پسر يكى از زنهاى متشخص ايل قاجار است . نظر بر اين است كه سلطنت به شاهزادگانى كه از شاهزاده خانمهاى اصيل به دنيا مىآيند ، منتقل گردد و پايدار بماند . محمد على ميرزا كه موافقت پنهانى برخى از بزرگان را جلب كرده بود با گستاخى جواب داد كه شجاعت را از پدر به ارث برده است نه از مادر و چنان‌چه پادشاه رعايت عدالت را درباره‌ى او ننمايد قادر است حقوق حقه‌ى خود را به دست آورد زيرا قانون به نفع وى مىباشد و سرپيچى از قانون شايسته‌ى تخت‌وتاج سلطنت نيست . آن‌گاه دست به قبضه‌ى شمشير خود برد و گفت حال كه نمىدانيد چه مىكنيد و رفتارتان مانند پيرزنها است ، اين شمشير بين ما قضاوت خواهد كرد و از اين پس تنها مدافع قانونى من خواهد بود . پادشاه كه به حق از لحن عتاب‌آميز بىادبانه‌ى پسرش به خشم آمده بود دستور داد كه فورا او را بازداشت نمايند ولى ديگر دير شده بود زيرا محمد على ميرزا با عده‌اى از مردان جسور برگزيده‌اش راه كرمانشاه را در پيش گرفته بودند .\r\nمحمد على ميرزا ، به محض ورود به كرمانشاه تصميم پدر را به اطلاع همگان رساند و شروع به تجهيز قوا نمود كه در مدت كوتاهى آماده شدند . با اين حال خواه به اين دليل كه حمله‌ى آشكار به پدرش را دور از احتياط مىدانست و يا اين‌كه تشخيص داده بود كه وسايل و تجهيزاتش « 6 » در مقابل\r\n\r\n\r\n","description":"","footnote":"\r\n( 6 ) - او مىتواند حداكثر سى هزار سوارنظام چريك كه همگى بسيار شجاع و ورزيده و به طور كامل فدايى او هستند بسيج نمايد .\r\n","page_name":" 147 ","page_number":157},
  {"content":"\r\n\r\nقواى منظم دولتى تاب مقاومت ندارد ، از فكر حمله منصرف شد .\r\nترس او بيشتر از توپخانه بود كه گرچه در آن موقع نارساييهايى داشت ، براى نابود كردن وى كفايت مىكرد . دليل ديگرى هم كه باعث انصراف وى شد اين بود كه از ضعف پدر در برابر پول آگاهى داشت و اميدوار بود بلكه بتواند از اين راه نظر مساعد او را به سوى خود جلب نمايد . در اين موقع كه قواى او كاملا آماده شده بود ناگهان بدون آن‌كه اعلان جنگ بدهد به سليمان‌پاشا والى بغداد حمله‌ور شد . سليمان‌پاشا كه غافلگير شده بود ، كاملا مغلوب و مجبور به پرداخت غرامت جنگى هنگفتى گرديد كه آن را عينا براى شاه فرستاد .\r\nفتحعلى شاه با اين پول در كنار رودخانه‌ى كرج در هفت فرسخى مغرب تهران قصر مجللى با قريه‌ى كوچكى به نام سليمانيه بنا كرد تا خاطره‌ى پاشايى را كه مخارج آن را متحمل شده بود ، زنده نگاه دارد .\r\nاما اين امر تغييرى در تصميم قبلى پادشاه نداد و براى اين‌كه هرگونه اميدى را از پسر سركشش سلب نمايد بلافاصله عباس ميرزا را رسما جانشين خويش اعلام كرد و به بزرگان و تمام پسرانش صريحا فرمان داد كه در غياب وى بايد كليه‌ى احتراماتى را كه نسبت به او رعايت مىنمايند درباره‌ى عباس ميرزا مرعى دارند . همگى دستور شاه را اطاعت كردند و در صورت ظاهر احترام بيشترى براى او قايل شدند ولى در باطن از وى تنفر داشتند ، زيرا هريك از برادران اميدهاى باطلى در دل مىپروراندند كه پس از مرگ پدر جاى او را بگيرند . اگر چنين روزى فرا رسد ، دوران بدبختى از سر گرفته مىشود و ايران بار ديگر در هرج‌ومرج غوطه‌ور خواهد گرديد زيرا هريك از شاهزادگان در حوزه‌ى حكمرانى خود طرفدارانى پيدا مىكنند و به جان هم خواهند افتاد و تا موقعى كه يكى از آنها موفق به سركوبى و مطيع كردن ديگران نشود كشت‌وكشتار ادامه خواهد يافت .\r\nفتحعلى شاه كه اكنون قريب پنجاه سال از عمرش مىگذرد با قد بلندى كه دارد روزى خوش‌قيافه‌ترين مرد كشورش بوده ، ولى تندرستى وى به تدريج به سبب شيوه‌ى زندگى روزمره‌اش رو\r\n\r\n","description":"","footnote":"","page_name":" 148 ","page_number":158},
  {"content":"\r\n\r\nبه خرابى است . پشتش بسيار خميده و اندامش به طور وحشتناكى لاغر است . به سختى روى پا مىايستد و صدايش كه سابقا بلند و زنگ‌دار بود ، اكنون بم و مانند آن است كه از ته قبر بيرون مىآيد و صداى اشخاصى را به خاطر مىآورد كه با مهارت طورى حرف مىزنند كه گويى صدا از شكمشان درمىآيد . در حرمسراى خود داراى قريب هفتصد زن است كه با همه‌ى آنها معاشرت دارد . از اين عده بيش از سيصد نفر زنان رسمى وى هستند . در بين زنها تعداد كثيرى هم دختران جوان پيدا مىشوند كه بزرگان از تمام نقاط كشور براى او فرستاده‌اند . شاه معمولا يك بار با اين دختران همبستر مىشود ، بعدا آنها را به افسرانش مىبخشد كه از برخوردارى از اين امتياز بسيار فخر و مباهات مىكنند . افسران از اين فرصت استفاده مىكنند و ميهمانيهاى بسيار مجللى برپا مىسازند كه پادشاه با حضور خود آنها را قرين افتخار مىنمايد .\r\nزياده‌رويهاى پادشاه در عياشى بىحدوحساب است ، ولى امروز با توجه به وضع نامساعد مزاجى و اصرار پزشكش فقط هرسه روز يك بار زنها را به حضور مىپذيرد . ضمنا پادشاه چند سالى است كه موميا به كار مىبرد . موميا يك نوع ماده‌ى قيرى است كه از شكاف تخته‌سنگى در حوالى شيراز كم‌كم خارج مىشود . از قرارى كه مىگويند چنان‌چه اين ماده را به صورت محرك استعمال نمايند داراى خاصيت ويژه‌اى مىباشد . از اين‌رو استفاده از آن منحصرا به پادشاه اختصاص دارد و براى حفاظت از اين تخته‌سنگ آن را محصور نموده ، نگهبانيش را به عهده‌ى اشخاص مطمئن سپرده‌اند . جمع‌آورى موميا در حضور مقامات رسمى به عمل مىآيد كه آن را در جعبه‌هاى نقره مىريزند و پس از مهروموم براى شاه مىفرستند . با اين حال گاهى اوقات ، اما به ندرت پادشاه مقدار كمى از آن را به اشخاصى كه نسبت به آنها التفات خاصى دارد مىبخشد .\r\nشاه هيچ‌وقت حرمسرايش را ترك نمىگويد . در حرمسرا تعداد زيادى خواجه هست كه دقيقا مراقب برآوردن كوچكترين تمايلات او هستند . فقط پسران شاه ، آن هم هنگامى كه احضار شوند ، حق ورود به حرمسرا را دارند . هيچ‌يك از زنان\r\n\r\n","description":"","footnote":"","page_name":" 149 ","page_number":159},
  {"content":"\r\n\r\nحق نشستن در حضور او را ندارند و به ندرت چنين اجازه‌اى را حتى به همسر اولش كه مقام ملكه را دارد مىدهد .\r\nفتحعلىشاه هميشه غذا را در حرمسرايش صرف مىكند و آشپزيش را زنها بر عهده دارند . حمام را نيز در حرمسرا مىگيرد و در آن‌جا هم زنان خدمتش را مىكنند . برخى از آنها به رقص و آواز مىپردازند در حالى كه ديگران وظايف دلاك را كه در بخش پنجم شرح آن را داده‌ام بر عهده دارند .\r\nهرچند تن از زنان شاه ، در گروههاى مساوى ، زير نظر يك خواجه‌ى مخصوص هستند و خود خواجه‌ها هم تحت فرمان يك رييس كه عنوان خواجه‌باشى را دارد قرار دارند .\r\nخواجه‌ها همه‌روز از خواجه‌باشى دستورهاى لازم براى ترتيبات نظم داخلى اندرون دريافت مىدارند . خواجه‌باشى همواره مورد احترام زنان شاه مىباشد به اين اميد كه آنها را به حضور شاه بفرستد ، زيرا پادشاه هرموقع كه دختر تازه‌اى در اختيار نداشته باشد غالبا با انتخاب خواجه‌باشى موافقت مىكند .\r\nاز اين جهت زنانى كه به وسيله‌ى خواجه‌باشى به خوابگاه شاه راه مىيابند نسبت به وى حقشناس مىشوند و تا زمانى كه خود مورد التفات شاه هستند خواجه‌باشى را يارى مىكنند تا او نيز همچنان مورد عنايت شاه باقى بماند . اما در صورتى كه از وى ناراضى شوند بر ضد او توطئه مىكنند و پاپوش مىدوزند كه بالاخره به نابودى او تمام مىشود ، زيرا پادشاه به جاى غضب كردن به اين‌گونه اشخاص ، فرمان قتل آنها را مىدهد تا اسرارى را كه بر آن وقوف دارند با خود به گور ببرند .\r\nبه هنگام عزيمت من از ايران پادشاه تعداد كثيرى فرزند داشت كه شصت و چهار تن از آنها پسر بودند . اما درباره‌ى دختران وى ، بنا به اطلاعاتى كه از شخص موثقى به دست آوردم عده‌ى آنها به صد و بيست و پنج نفر مىرسيد . ضمنا بسيارى از زنهايش هم باردار بودند . من راه ديگرى براى تحقيق در اين مورد نداشتم ، زيرا ايرانيان هرگز از زنان و به خصوص از دختران خود سخن نمىگويند و بدترين تعارفات آن است كه شخص از حال و احوال آنها جويا شود . ايرانيها داشتن دختر را نوعى ننگ مىدانند و به همان اندازه كه از تولد پسر\r\n\r\n","description":"","footnote":"","page_name":" 150 ","page_number":160},
  {"content":"\r\n\r\nاحساس سربلندى مىكنند ، به همان اندازه از تولد دختر ساكت و كج‌خلق مىشوند . در مورد اخير ، يعنى موقعى كه دخترى به دنيا مىآيد كمتر درباره‌ى تولدش صحبت مىشود .\r\nاما اگر نوزاد پسر باشد شتابان خود را به پدر مىرسانند و كلاهش را برمىدارند و مىگويند مژدگانى بدهيد صاحب پسرى شده‌ايد . در اين حال لباسى كه پدر بر تن دارد ، به مژده آورنده تعلق مىگيرد و رسم اين است كه اين لباس را در برابر پرداخت مبلغ قابل توجهى بازخريد مىكنند .\r\nهمه‌ى پسران شاه به جز چهار پنج نفرشان تقريبا در يك سن و سال هستند . من خود در بازديد اعلىحضرت از آذربايجان در ماه اوت سال 1813 سى و شش تن از آنها را سوار بر اسب همراه شاه ديدم . اجتماع اين شاهزادگان خوش‌سيما بسيار باشكوه بود و گرچه كمتر به هم شبيه بودند ولى كم‌وبيش به پدر خود شباهت داشتند .\r\nدر اين‌جا براى نشان دادن بغض و حسادتى كه بين فرزندان بىشمار شاه حكمفرما است و به‌ويژه كينه و عداوتى كه نسبت به وليعهد دارند داستانى نقل مىكنم :\r\nدر اوايل ماه ژوييه‌ى سال 1813 با ده دسته سوار نيزه‌دار و چهار گردان پياده‌نظام و نيم آتشبار توپخانه‌ى اسب‌كش در اروميه اردو زده بودم . در اين حال از وليعهد دستور رسيد كه در روز اول ماه اوت از تبريز حركت نمايم تا بتوانم روز هشتم يا نهم همين ماه در دشت اوجان باشم .\r\nبه‌خصوص به من توصيه شده بود كه ترتيب كار را طورى بدهم كه اين هنگها كه نخبه‌ى قشون ايران بودند ، تا آن‌جا كه ممكن است بهترين وضع را داشته ، چيزى كم‌وكسر نداشته باشند .\r\nهمان‌طور كه قرار بود روز هشتم به اردوگاه رسيدم . وليعهد كه از ورود من در آن‌روز آگاه گرديده بود ميان قريب سى تن از برادرانش كه قبل از شاه به آذربايجان آمده بودند با شوق تمام مانند عاشقى كه در انتظار معشوقه باشد منتظر سوارنظام منظم و توپخانه‌ى اسب‌كشش بود و با دوربينى كه در دست داشت دايما چشمهاى خود را به گردنه‌اى كه من و سپاهيانم براى وارد شدن به جلگه بايد از آن مىگذشتيم دوخته بود .\r\n\r\n","description":"","footnote":"","page_name":" 151 ","page_number":161},
  {"content":"\r\n\r\nقبل از رسيدن به جلگه براى تعيين محلى كه سپاهيان بايد اشغال كنند جلو افتادم . به مجردى كه وليعهد پر سفيد كلاه مرا تشخيص داد ، چنان شادى از خود نشان داد كه باعث حيرت برادرانش گرديد . با يكى از اسبهاى عربى بسيار عالى كه وليعهد با سخاوتمندى خاص خود به من بخشيده بود ، به زودى خود را به قصر رساندم . وليعهد به طارمى جلو پنجره تكيه كرده بود و از آن‌جا مرا به اسم صدا زد و اشاره كرد كه بالا بروم . همين‌كه به نزد او رسيدم به عادت معمول به من اجازه داد كه در كنار او بنشينم ، اما من با مشاهده‌ى اين‌كه همه‌ى برادرانش سرپا ايستاده‌اند امتناع نمودم و گفتم تا زمانى كه اين شاهزادگان ننشينند به خود اجازه‌ى نشستن نمىدهم . وليعهد كه از تذكر من راضى به نظر مىآمد بلافاصله به آنها اجازه‌ى نشستن داد . آن‌گاه بدون توجه به شگفتزدگى برادران خود ، كه ورود ناگهانى من باعث آن شده بود ، درباره‌ى سپاهيانم سوالات بسيار نمود . من به وى اطمينان دادم كه از زمان آخرين ديدارش قشون پيشرفتهايى نموده است كه مورد رضايت خاطر ايشان قرار خواهد گرفت . يكى از برادران ، كه از قدرشناسى و مهربانى وليعهد نسبت به من متعجب شده بود با لحن فوق العاده خشك و به زبان عربى از او سوال كرد كه چه‌گونه پس از سه روز سردى و سرسنگينى با آنها يك‌باره خلقش تا اين اندازه با ورود اين مرد ( در حالى كه مرا با دست نشان مىداد ) خوش شده است ؟ وليعهد شروع به خنديدن نمود و به همان زبان در جواب گفت كه دليلش خيلى روشن است ، زيرا به خوبى مىداند كه اگر در تمام مملكت دشمنانى داشته باشد اين دشمنان برادرهاى او هستند ، در صورتى كه مطمئن است كه اگر يك دوست داشته باشد آن دوست اين مرد است . وقتى كه وليعهد متوجه كنجكاوى من در باره‌ى اين گفت‌وگو شد ، جريان را به تركى برايم تعريف كرد . با اندكى ترديد و دودلى به وليعهد گفتم در عين اين‌كه درباره‌ى من به درستى داورى كرده ، تصور مىكنم در مورد برادرانش جانب انصاف را نگرفته است و من به طيب خاطر حاضرم كه ضمانت دوستى آنها را بنمايم . وليعهد گفت\r\n\r\n","description":"","footnote":"","page_name":" 152 ","page_number":162},
  {"content":"\r\n\r\nآنها اولين كسانى خواهند بود كه گفته‌هاى ترا تكذيب كنند و به طنز اضافه نمود كه در ملاقاتى كه در جلگه‌هاى ميانه خواهيم داشت خواهيد ديد كه احتمالا تا آن‌جا كه بتوانند رفتار برادرانه‌اى با من خواهند داشت « 7 » .\r\nبا اين‌كه ميل داشتم از دشمنى برادران وليعهد كه نظر خوبى نسبت به من نداشتند بپرهيزم ولى بر آن شدم كه به طور سربسته به آنها گوشزد نمايم كه فكر هرگونه مقاومت در برابر وليعهد چنان‌چه قصد آن را داشته باشند خيالى باطل و بيهوده است و از اين‌رو به وليعهد گفتم كه گذشته از مهر برادرى بدون شك برادرانش آن‌قدر بصيرت دارند كه حتى اگر همگى هم باهم متحد شوند امكان كوچكترين موفقيت را در برابر او ندارند و همچنين مىدانند كه بدون شك قواى منظمى كه تحت فرماندهى مستقيم وليعهد قرار دارد و همگى فدايى او هستند قادر است قواى نامنظمى را كه برادرانش بتوانند در تمام ايران گرد آورند و حتى تعداد نفراتش هم ده برابر بيشتر باشد ، مغلوب سازد . به علاوه اميدوار بودم در مانورهايى كه پس از ورود شاه اجرا خواهد شد شاهزادگان را متقاعد نمايم كه گزافه‌گويى نكرده‌ام و آنها را وادار به تصديق گفته‌هايم بنمايم . شاهزادگان ابرو درهم كشيدند و از نگاههاى مضطربانه‌اى كه بين هم ردوبدل مىكردند چنين برمىآمد كه از خود مىپرسند آيا آن‌چه را كه گفته‌ام با حقيقت وفق مىدهد يا نه ؟ آنها به خوبى مىدانستند در صورتى كه هرگونه اميد موفقيت را از دست بدهند سياست ايجاب خواهد كرد كه همگى بدون استثنا به سرنوشت عمويشان كوچك خان دچار شوند . توجه به اين واقعيت آنها را وادار مىسازد تا آن‌جا كه ممكن است خود را در برابر وقوع چنين حادثه‌ى غم‌انگيز اجتناب‌ناپذيرى حفظ نمايند ، يا حداقل آن را به تاخير بياندازند . در اين‌جا لفظ اجتناب‌ناپذير را به كار بردم زيرا\r\n\r\n\r\n","description":"","footnote":"\r\n( 7 ) - با اين سخنان وليعهد به ماجراى تصاحب تاج‌وتخت كنايه مىزد كه در آن موقع همه‌ى رقبا مسلحانه به اين جلگه‌ها مىآيند تا براى به دست آوردن تاج‌وتخت با يك‌ديگر به نزاع بپردازند .\r\n","page_name":" 153 ","page_number":163},
  {"content":"\r\n\r\nبا وجود حس رافت و بشردوستى وليعهد ، امكان اين وجود دارد كه پس از مرگ پدر براى پيشگيرى و يا پايان دادن به هرج‌ومرج هركه را كه به چنگش افتد ، دچار همان سرنوشت بنمايد .\r\nبه مجرد اين‌كه مشاهده كردم كه سپاهيانم وارد دشت شدند از شاهزاده محل استقرار آنها را جويا شدم و بلافاصله براى رسيدگى به سرووضع آنها و گروه‌بندى واحدها عزيمت كردم تا ترتيب اجراى مانور را بدهم . وليعهد مايل بود در حضور برادرانش از قشون سان ببيند . اين كار طولى نكشيد و من داخل خيابانهاى وسيع اردوگاه افراد نامنظم قشون پادشاه شدم . وصف شگفتزدگى اين مردان كه تعدادشان به شصت هزار نفر مىرسيد بسيار مشكل است . آنها براى اولين بار سوارانى را مىديدند كه داراى زين و برگ و لباس و سلاح مرتبى هستند و در سكوت محض و با نظم و ترتيب در حالى كه در جلو آنها شيپورچيها و افسرانى كه برازنده‌ترين لباسها را بر تن دارند ، در حركت هستند ، رژه مىروند . آنها به‌ويژه از ديدن منظره‌ى بيرقهايى كه بر سر نيزه زده شده ، با وزش باد در اهتزاز بود ، حيرتزده شده بودند و گمان مىكردند كه هركدام از اين بيرقها پرچم يك هنگ است . اما حيرت و شگفتزدگى آنها موقعى به اوج رسيد كه با آرايش جنگى فرمان حركت چهار نعل داده شد . آنها مشاهده كردند كه توپخانه‌ى سبك به همان سرعت سوارنظام حركت مىنمايد و حتى قبل از اين‌كه جناح چپ به خط برسد اين توپخانه يك بار هم به شدت شليك كرد . هر مشقى براى آنها به صورت معجزه‌اى جلوه مىكرد و تحسين آنها را بيش‌ازپيش برمىانگيخت .\r\nشاهزاده عباس ميرزا كه مىخواست از حيرت برادرانش كه ديدن اين مناظر آنها را به هيچ‌وجه سرگرم نمىكرد بيشتر لذت ببرد هرلحظه از آنها مىخواست سمتى را كه فرض مىكنند دشمن از آن سو حمله خواهد كرد ، تعيين نمايند تا نشان دهد با چه سرعت و دقتى مىتواند جبهه را تغيير بدهد .\r\nبه سبب خستگى اسبها كه علتش راه‌پيمايى قبلى بود ، آن‌روز واقعا كار مهمى انجام نداديم ولى مشاهده كردم كه برادران\r\n\r\n","description":"","footnote":"","page_name":" 154 ","page_number":164},
  {"content":"\r\n\r\nوليعهد اين مناظر را در برابر ادعاهاى آتى خود به فال بد گرفتند و با وجود اين‌كه از روى ادب به وليعهد تبريك مىگفتند و زيبندگى قوايش را مىستودند ، ترشرويى آنها به سهولت قابل رويت بود . مانورهاى بزرگى كه چند روز بعد با شركت تمام صفوف ارتش برگزار گرديد و ضمن آن جنگ كوچكى هم نمايش داده شد ترس و وحشت آنها را افزايش داد . بر آنها مسلم شد كه نيروى متحدشان هم در برابر چنين قشون منظم و با انضباطى ياراى مقابله ندارد ، مضافا به اين‌كه اين قشون از نظر تاكتيك كه براى آنها چيزى ، ناشناخته بود ، مستمرا در حال پيشرفت بود .\r\nپسران شاه تا دوازده سيزده سالگى در حرمسراى سلطنتى به سر مىبرند . آن‌گاه هريك از پسران حكومت ايالت يا شهرى را به دست مىآورند و عايدات مربوط به تيول آنها داده مىشود تنها يكى از پسران فتحعلى شاه به نام ميرزا محمود به سن شانزده سالگى رسيد بدون آن‌كه حكومتى به وى داده شود ، زيرا نامبرده با اجازه‌ى شاه از طرف ميرزا شفيع ( صدر حرم ) كه ثروتمندترين شخص ايران است به فرزندى پذيرفته شده بود و از اين‌رو مىتوان گفت كه ميرزا محمود فرزند ميرزا شفيع به حساب آورده مىشد . پادشاه كه از مدتها پيش به دارايى هنگفت اين پيرمرد كه به پنج ميليون تومان مىرسد چشم طمع دوخته بود و نمىدانست به چه وسيله اين دارايى را به چنگ بياورد به اين امر خلاف قانون رضايت داده بود . اين عمل در همان موقع مورد اعتراض بزرگان خانواده‌ى وزير كهنسال قرار گرفت ، زيرا آنها از ارثى به اين عظمت محروم مىشدند ، ارثى كه درباره‌ى آن خيلى حساب كرده بودند .\r\nپسران شاه در عنفوان جوانى ازدواج مىكنند . گاهى كنيزهاى جوانى به آنها مىدهند كه تا زمانى كه پدرشان زنى را برايشان انتخاب نكرده ، با آنها به سر مىبرند . در مواردى هم با زنانى كه برايشان عقد شده است زندگى مىنمايند .\r\nشاه دختران خود را به عقد ازدواج بزرگان دربارى\r\n\r\n","description":"","footnote":"","page_name":" 155 ","page_number":165},
  {"content":"\r\n\r\nدرمىآورد . آنها كه اين افتخار نصيبشان مىشود چندان رضايتى ندارند زيرا دختران شاه نه تنها هيچ‌گونه جهيزيه‌اى به همراه نمىآورند بلكه داماد شاه ناچار است خانه و زندگى مرتبى كه شايسته‌ى موقعيت كنونيش باشد فراهم نمايد .\r\nدامادهاى شاه عموما مردمان بدبختى هستند . آنها مجبورند نسبت به همسران خود نوعى احترام كه بىشباهت به رفتار غلامان نيست به‌جا بياورند و بدون اجازه حق نشستن در حضور آنها را ندارند . دامادهاى شاه از گرفتن زنان ديگر و حتى كنيزكان جوان محرومند و چنان‌چه از اوامر همسران مغرور خويش سرپيچى نمايند ، آنها قادرند و حق دارند شوهران خود را مانند يك بيگانه و به همان شدت مجازات بنمايند .\r\nبه نظر مىآيد كه فتحعلى شاه در مورد زنان خود بسيار حسود باشد . اين فكر از اين‌جا پيدا مىشود كه شاه نسبت به اجراى دستورهاى متعدد و مستمرى كه در مورد نظم و امنيت حرمسرا مىدهد ، بسيار سختگير است و متخلف را هرگز نمىبخشد . البته اين اوامر بيشتر به امنيت شخص خودش مربوط مىباشد . زنهاى شاه معمولا به هنگام شب مسافرت مىنمايند و چنان‌چه بر حسب اتفاق پيش‌بينى نشده‌اى دنباله‌ى سفر آنها به روز بيافتد از تيغ آفتاب خواجه‌ها آنها را در ميان مىگيرند و با دقت فوق العاده مراقبت مىنمايند كه نقابشان مرتب و صورتشان كاملا پوشيده باشد . ضمنا تعداد قابل ملاحظه‌اى سوار در جلو و عقب و پهلو به فاصله‌ى دويست قدم آنها را همراهى مىكنند . وظيفه‌ى سواران اين است كه مردم را از سر راه دور يا وادار كنند كه روى خود را از سويى كه زنها عبور مىكنند برگردانند و چنان‌چه كسى گستاخى اين را داشته باشد كه سر خود را برگرداند بلافاصله به وسيله‌ى زيردستان خواجه‌باشى به قتل مىرسد .\r\nموقعى كه پادشاه پايتخت را براى يك مسافرت داخلى ترك مىنمايد قريب يكصد تن از زنان خود را در سه گروه به شرح زير همراه مىبرد :\r\nچون پادشاه قبل از عزيمت نقاطى را كه ميل دارد در بين\r\n\r\n","description":"","footnote":"","page_name":" 156 ","page_number":166},
  {"content":"\r\n\r\nراه توقف نمايد تعيين مىكند از اين‌رو سه قطار خيمه و خرگاه فراهم مىشود كه دوتاى آن همواره در محل مستقر و سومى دو منزل در جلو در حركت است . زنها به تعداد مساوى بين اين سه گروه تقسيم مىشوند . قطارها به منظور طى مسافت بيشترى شبها هم با سرعت قابل ملاحظه‌اى در حركت هستند .\r\nهمين‌كه قطار به منزل تعيين شده رسيد خيمه و خرگاهى كه شاه فردا يا روز بعد در آن‌جا نزول اجلال خواهد نمود برپا مىگردد . زنها هميشه مدتى پس از حركت فراشها ( خدمه‌اى كه مامور برپا كردن چادرها هستند ) به راه مىافتند به طورى كه وقتى به منزل رسيدند چادرهايشان كه هميشه قبل از چادرهاى ديگر برپا مىشود آماده‌ى پذيرايى از آنها باشد . زنان شاه هميشه سوار بر اسب مسافرت مىكنند و فقط در مواردى كه ناراحتى داشته باشند ، اجازه دارند از نوعى وسيله كه تخت روان ناميده مىشود استفاده كنند . آنها در حين مسافرت بر روى لباسهاى معمولى خود شالهاى كشميرى عريض و طويلى به رنگ سرخ مىاندازند كه تمام بدنشان را مىپوشاند و به جاى روبند ، از نقاب ديگرى استفاده مىكنند كه به استثناى چشمها تمام صورتشان را كاملا مىپوشاند و شباهت به روبند زنان ترك دارد . زنها نوعى پاپوش خيلى گشاد از ماهوت زربفت به پا مىكنند و هريك خواجه‌اى به همراه دارند كه دهنه‌ى اسب آنها را در دست مىگيرد .\r\nپادشاه با وجود تعصب شديد به دو سه تن از محارم صميمى خود اجازه‌ى ورود به حرمسرا را مىدهد . يكى از آنها اسماعيل خان فرمانده گارد شاهى است كه لقب اسماعيل قزل « 8 » را دارد . نامبرده اين امتياز را موقعى به دست آورد كه از بوته‌ى آزمايش بالنسبه جالبى كه شاه او را در معرض آن قرار داده بود روسفيد بيرون آمد .\r\nشاه حسود كه احتمالا مىخواست از جانب اسماعيل خان كه به او دلبستگى خاصى داشت مطمئن شود و شايستگى وى\r\n\r\n\r\n","description":"","footnote":"\r\n( 8 ) - يعنى اسماعيل طلايى و اين بدان مناسبت است كه پادشاه روزى خلعتى از پارچه‌ى زربفت به وى بخشيد و اين لقب را به او عطا نمود .\r\n","page_name":" 157 ","page_number":167},
  {"content":"\r\n\r\nرا در برابر مراحم خود بيازمايد دستور داد ساعت يك بعدازظهر در حرمسرا حضور يابد . اسماعيل خان طبق دستور به حرمسرا رفت ولى با كمال تعجب خود را به تنهايى با زنان شاه روبه‌رو ديد و از آنها شنيد كه شاه در خواب عميقى فرو رفته ، بايد تا هنگام بيدار شدن وى منتظر بماند . اسماعيل قصد برگشت داشت ولى زنها با غمازى و عشوه‌گرى سر راه او را گرفتند و حتى تظاهر نمودند كه در دام عشق وى گرفتار شده‌اند و پيشنهادهاى مثبتى هم نمودند . كار به جايى رسيد كه مىخواستند با او گلاويز بشوند و نشان دهند كه در برابر او تاب مقاومت ندارند . از قرارى كه مىگويند اسماعيل خان پس از آن‌كه آنها را مورد عتاب و خطاب قرار داد و رفتار ناشايستشان را متذكر گرديد ، آنها را تهديد نمود كه چنان‌چه او را رها ننمايند جريان ماوقع را به شاه گزارش خواهد داد . سرانجام چون مشاهده كرد كه زنها به تهديداتش توجهى ندارند دست به شمشير برد و قسم خورد كه هريك از آنها كه فورا به وظيفه و تكليف خود عمل نكند خونش پاى خودش است . در اين موقع فتحعلى شاه كه در پشت پرده پنهان شده بود و آن‌چه را كه در اين صحنه كه به دستور وى ترتيب داده شده بود ديده و شنيده بود ، از پناهگاه خويش خارج گرديد و اسماعيل عزيزش را به مهربانى در آغوش كشيد و به پاس وفاداريش دوازده تن از زنانى را كه مامور اين صحنه‌سازى بودند به وى بخشيد . اين داستان كه گرچه به صحت آن چندان اطمينانى نيست با اين حال ممكن است واقعيت داشته باشد . بعدها فرصتى به دست آمد و با اسماعيل خان آشنا شدم « 9 » . مردى حيله‌گر و باهوش بود و چون پى برده بود كه با صحنه‌سازى مىخواهند او را به دام بياندازند از اين رو توانست نقش خود را به خوبى ايفا نمايد .\r\nبه هنگام سفر شاه درباريان ، وزرا و يك فوج سوارنظام كه تعداد افراد آن حداقل به بيست هزار مىرسد ، او را هميشه همراهى مىنمايند . فاصله‌ى بين منازل از دو و نيم تا سه\r\n\r\n\r\n","description":"","footnote":"\r\n( 9 ) - اسماعيل خان در 30 اكتبر 1813 در جنگ اصلاندوز كشته شد .\r\n","page_name":" 158 ","page_number":168},
  {"content":"\r\n\r\nفرسنگ بيشتر نيست . به ندرت اتفاق مىافتد كه شاه در شهرها يا دهكده‌هاى بين راه توقف نمايد و هميشه خيمه و خرگاه خود را ترجيح مىدهد . در واقع فصلى را كه شاه براى سفر انتخاب مىنمايد زندگى كردن در زير چادر بر تمام قصرها رجحان دارد . شاه معمولا در اواسط بهار تهران را ترك مىكند .\r\nاين درست فصلى است كه علفهاى بلند جلگه‌ها را فراگرفته است . شاه معمولا تابستان را در خارج از پايتخت به سر مىبرد و فقط در اواخر پاييز به پايتخت مراجعت مىكند .\r\nچهار هزار تن نگهبان شبانه‌روز به دور محوطه‌ى قرارگاه شاه كشيك مىدهند . اين چهار هزار تن به چهار دسته‌ى هزار نفرى تقسيم شده‌اند كه هركدام در سمتى پاسدارى مىكنند . در جلو هريك از اين دسته‌ها يك نفر ميرزا به خدمت مشغول است . كار ميرزا اين است كه نگهبانان را يكايك با صداى بلند به اسم مىخواند و نگهبانها هم به صداى بلند مىگويند حاضر . وقتى كه اسامى همه‌ى افراد خوانده شد ، اين كار از سر گرفته مىشود و متواليا تا صبح ادامه پيدا مىكند .\r\nفتحعلى شاه فوق العاده صرفه‌جو و خسيس است و به نظر مىآيد لذتى جز انباشتن خزاين ندارد . همه ساله معادل ده تا دوازده ميليون فرانك جواهر مىخرد و آنها را در صندوقها روى هم مىريزد . ضمنا مقدار معتنابهى هم طلا جمع مىكند و از اين‌رو بالاخره روزى جريان پول در كشورش متوقف خواهد شد .\r\nدر دنيا كشورى وجود ندارد كه مانند ايران دادن هديه تا اين اندازه رواج داشته باشد . هركس براى هركارى ناچار است هديه‌اى بدهد . حتى شخص پادشاه هم براى رعايت سنن جارى گاهى هدايايى مىدهد ، اما اين هدايا به قدرى ناچيز و كم‌ارزش است كه در تهران جنبه‌ى ضرب‌المثل پيدا كرده است به طورى كه اگر بخواهند حقارت چيزى را نشان دهند مىگويند پيشكشى شاه است .\r\nتقديم پول به شخصيتهاى تراز اول امرى رايج است و پادشاه هم از اين رسم استفاده مىبرد زيرا بدون آن‌كه پولى\r\n\r\n","description":"","footnote":"","page_name":" 159 ","page_number":169},
  {"content":"\r\n\r\nاز جيب بدهد به بزرگان بذل و بخشش مىكند .\r\nرسم بر اين است كه هركس هديه‌اى دريافت مىكند بايد متقابلا هديه‌اى بدهد . سنت همچنين حكم مىكند كه هديه بايد با مقام شخص دريافت‌كننده متناسب باشد . از اين‌رو هروقت كه شاه بخواهد به اطرافيانش پاداش بدهد قباى ناقابل يا شال نامرغوب و يا چيز كم‌ارزشى براى يكى از حكام يا خوانين مىفرستد . اما حكام و خوانين كه به دريافت مرحمتى شاه مفتخر مىشوند چون اين مرحمتى قدر و منزلتشان را نزد مردم بالا مىبرد ، انعام چربى به حامل خلعت مىدهند و مبلغى هم بابت خرج راه به وى مىپردازند . به طور مثال اگر شاه يكى از بزرگان را با قبايى به ارزش ده تومان به شيراز بفرستد ، اين شخص لااقل سيصد تا چهارصد تومان انعام مىگيرد و گيرنده‌ى خلعت هم در چنين مواردى ترجيح مىدهد كه به جاى خانه خراب كردن خود در فكر صرفه‌جويى نباشد .\r\nحقارت هدايا غالبا به نفع كسى كه مامور رساندن آن است تمام مىشود . از آن‌جا كه حيثيت گيرنده‌ى خلعت باارزش آن متناسب است ، خان كه مىداند قباى كم‌ارزشى دريافت خواهد كرد ، خود قباى فاخرى مزين به جواهر و مرواريد فراهم مىنمايد و آن را به حامل خلعت مىدهد كه به جاى قباى شاه به او بدهد و چون هردو طرف در حفظ اين سر نفع مشتركى دارند ، كمتر ممكن است راز اين نيرنگ فاش شود .\r\nبا اين حال حكام چيزى از دست نمىدهند زيرا با نشان دادن چنين خلعت فاخرى كه از درجه‌ى شان و اعتبار آنها نزد شاه حكايت مىكند ، سود مىبرند و مالياتهاى جديدى وضع مىكنند . ضمنا چنين وانمود مىكنند كه اين مالياتها طبق خواست شاه وضع شده است . شاه به ندرت از اين نوع ماليات‌گيرى باخبر مىشود و به فرض اين هم كه از اين امر آگاه شود ، تنها كيفر گيرنده‌ى ماليات تحويل دادن تمام يا قسمتى از ماليات اضافى است . البته اين در صورتى است كه دليل خاصى براى دريافت ماليات اضافى وجود نداشته باشد . ارسال خلعت هميشه مقدمه‌ى مطالبه‌ى پول يا وضع ماليات جديد است .\r\n\r\n","description":"","footnote":"","page_name":" 160 ","page_number":170},
  {"content":"\r\n\r\nرويدادى كه شرح آن در زير خواهد آمد ، ميزان خست و لئامت فتحعلى شاه را به خوبى آشكار مىسازد . هنگامى كه آخرين سفير كبير انگليس براى اولين‌بار حضور شاه معرفى شد هدايايى از جمله كالسكه‌ى بسيار زيبايى از طرف نايب السلطنه تقديم حضور شاه نمود . سفير نامبرده به شاه اظهار داشت كه در نظر بود در ايران چهار راس اسب خريدارى و به كالسكه بسته شود و آن‌گاه تقديم گردد . فتحعلى شاه از او پرسيد چه مبلغى براى خريد اسبها تخصيص داده شده است ؟ سفير در پاسخ گفت لااقل ششصد تومان براى اين كار منظور شده كه اسبها لايق مقام سلطنت باشند ، شاه گفت بسيار خوب ششصد تومان را به من بده تا از اين بابت باهم بىحساب شويم . سفير كه در ابتدا تصور كرده بود شاه شوخى مىكند به ناچار وجه را پرداخت . شاه پول را گرفت و چندى بعد كالسكه را به وليعهد بخشيد تا پولى براى خريد اسب ندهد .\r\nشاه هربار كه به شكار مىرود ، تعداد زيادى شكار مىزند « 10 » و سهمى از آن را به وسيله‌ى خدمه براى همه‌ى درباريان مىفرستد كه مجبورند انعامى به حامل بدهند .\r\nفتحعلى شاه سواره به شكار مىرود . او فقط بر اسبهاى تركمن سوار مىشود و تنفر خاصى نسبت به اسبهاى عربى دارد ، زيرا به نظر او اسبهاى عربى خيلى كوچك و سركشند .\r\nدليل ديگرش هم اين است كه او سواركار ماهرى نيست . او به خصوص اسبهايى را دوست مىدارد كه رنگشان روشن باشد مانند قزل ، نيله ، سفيد ، كرند كم‌رنگ و غيره . اسبهاى شاه\r\n\r\n\r\n","description":"","footnote":"\r\n( 10 ) - به ندرت كشورى يافت مىشود كه به فراوانى ايران شكار بزرگ داشته باشد . در دشت مغان گله‌هايى ديده مىشود كه تعداد شكار آن به ده تا پانزده هزار راس مىرسد . شاهان ايران در سابق كشتن تعداد زيادى شكار را افتخار بزرگى مىدانستند و هنوز در حوالى خوى دو برج وجود دارد كه از سر گاوهاى كوهى درست شده است . مىگويند كه اين سرها حاصل هشت ساعت شكار كريم خان بوده است . اين حيوانات تا اندازه‌اى شبيه قوچهاى آفريقايى هستند و مانند آنها تنشان به جاى پشم از موى سرخ‌رنگى پوشيده شده است ولى در مقام مقايسه از آنها بزرگتر و چابكترند .\r\n","page_name":" 161 ","page_number":171},
  {"content":"\r\n\r\nرا مىتوان به سهولت از ساير اسبها تشخيص داد زيرا نيمى از بدن آنها با حنا به رنگ سرخ درآمده است بدين ترتيب كه قسمتى از پهلوها ، شكم ، شانه و رانهاى اسب را به طور افقى با حنا رنگ مىزنند و حاشيه‌ى آن را نيز به همان رنگ دندانه‌دندانه مىكنند . نتيجه‌ى نقاشيهاى گفته شده اين است كه اين حيوانات بيچاره كه بىنهايت خوب و زيبا هستند به شكل مضحكى درمىآيند .\r\nشاه ايران به طورى كه قبلا گفتم در سابق خوش‌قيافه‌ترين مرد كشورش بوده است و با اين‌كه وضع مزاجيش چندان خوب نيست هنوز هم بقاياى زيباييهاى گذشته در صورتش هويدا است . به خصوص ريش فوق العاده‌اى دارد كه طول و عرض آن خون بسيارى از شاعران را به جوش آورده است . ريش او به طور طبيعى سياه خوش‌رنگ است . بسيار پرپشت و به شكل بادبزن است و در موقعى كه مىنشيند تا روى رانهايش فرو مىافتد . شاه مراقبت خاصى نسبت به ريش خود و نظافت آن دارد . وى مانند ساير مردان ميل به خودآرايى دارد . براى اين‌كه اندامش باريكتر جلوه كند ، با كمربند خود را محكم مىبندد . همواره عطر به كار مىبرد و لباسهايش از جواهرات و مرواريد پوشيده است . در لباس رسميش به قدرى سنگهاى قيمتى گوناگون درشت به‌كار رفته كه تصورش آسان نيست به طورىكه در سرتاسر اين لباس جايى براى فروكردن حتى يك سنجاق هم وجود ندارد . تاج ، جقه ، شمشير ، خنجر و قليان شاه از گرانبهاترين اشياى روى زمين به‌شمار مىروند .\r\nنازبالشى كه فتحعلى شاه بر آن تكيه مىزند گويى از پارچه‌اى است كه از مرواريد بافته شده ، روميزيهاى او كار كشمير است كه با رشته‌هاى طلايى گلهاى بزرگ و برجسته‌اى روى آنها كار شده ، با مرواريد و فيروزه تزيين گرديده است .\r\nزن ارشد پادشاه در اولين ملاقات با همسر سفير انگليس به قدرى جواهر به خود آويخته بود كه قادر به برخاستن نبود و براى اين‌كه بتواند براى پذيرايى از جا برخيزد ناچار شدند زير بغل او را بگيرند و بلند كنند .\r\nپادشاه خودنمايى و تشريفات را بسيار دوست مىدارد و\r\n\r\n","description":"","footnote":"","page_name":" 162 ","page_number":172},
  {"content":"\r\n\r\nاز اين‌رو انضباط سختى براى رعايت تشريفات در دربار وى جارى است . فتحعلى شاه از اين‌كه داراى پسرهاى متعدد است احساس غرور مىكند ، ولى به سهولت مىتوان دريافت كه عواطفش منحصرا به شاهزاده عباس ميرزا تخصيص يافته است .\r\nضمنا هرموقع كه فرزندانش دور وى گرد مىآيند ، با مقايسه نمودن عباس ميرزا با برادرانش كه بىنهايت به زيان آنها است حس تنفر فرزندان را نسبت به وليعهد تقويت مىكند .\r\nمن يك بار شاهد شرفيابى سى تن از پسران شاه بودم . شاه بدون توجه به اين‌كه پسرانش خواسته‌اند با اين آرايش كم‌نظير از او تقليد كرده باشند ، پرسيد كه شما از اين همه خودآرايى شرم نداريد ؟ به برادر خود عباس نگاه كنيد .\r\nلباس هيچ‌يك از غلامان من بدتر از لباس او نيست . شما دايما براى دريافت جقه و جواهر و لباس موجبات تصديع خاطر مرا فراهم مىكنيد در صورتى كه اين عباس بينوا هرگز براى خود چيزى از من نخواسته ، آن‌چه دايما با التماس طلب مىكند تفنگ و توپ و باروت و سرب است .\r\nبىگفت‌وگو وليعهد ايران كه ساده‌ترين لباسها را دربر مىكند به علت خست پدرش غالبا مجبور است نه تنها با التماس ، بلكه حتى از روى خدعه و نيرنگ هم كه شده پول لازم براى جيره و مواجب سپاهيانش از پدر بگيرد . وى كه برعكس پدر بسيار دست‌ودل‌باز است از اين‌كه به قدر كافى وسايل در اختيار ندارد به شدت رنج مىبرد .\r\nچندى پيش از سفر شاه به آذربايجان وليعهد خدعه‌اى به كار برد كه اگر به آن حد مورد ملاطفت شاه نبود امكان داشت براى من خيلى گران تمام بشود و به هرحال به طورى كه خواهيد ديد بىاندازه وضع مرا در مخاطره افكند .\r\nفتحعلى شاه كليه‌ى كمكهايى را كه از دولت انگليس دريافت مىكرد تمام و كمال در اختيار عباس ميرزا قرار داده بود . اين كمكها براى تامين مخارج قوايى بود كه وليعهد براى مقابله با روسها تحت فرمان داشت و مىبايستى هميشه در آذربايجان مستقر باشند ، اما انگليسيها كه چندان راغب به پرداخت نقدينه نبودند ، به جاى آن و به قيمت بسيار\r\n\r\n","description":"","footnote":"","page_name":" 163 ","page_number":173},
  {"content":"\r\n\r\nگزاف تفنگ ، توپ ، گلوله ، خمپاره ، فشنگدان ، سنگ چخماق ، پتو و غيره و غيره مىدادند . قيمت اين اشيا تقريبا برابر با دويست هزار ليره‌اى بود كه انگليسيها به صورت كمك مىدادند و بدين ترتيب ديگر پولى براى پرداخت مواجب افراد باقى نمىماند . علاوه بر آن سفير انگليس براى خود اين حق را هم حفظ نموده بود كه به ميل خود و هرطور كه صلاح بداند پول را به كار زند و از اين‌رو از محل اين كمكها به افسران ، درجه‌داران و سربازان انگليسى كه در آن موقع در ايران بودند علاوه بر مواجبى كه از كمپانى هند دريافت مىداشتند اضافه حقوقهايى هم مىداد . دست و دلبازى سفير چنان بود كه يك معين نايب ساده‌ى ارتش انگليس ماهانه قريب شصت تومان دريافت مىداشت .\r\nبا افزايش تعداد افراد قشون ، ديگر درآمد وليعهد كفايت نگاه‌دارى قوا را نمىكرد به طورى كه به علت بىپولى جيره و مواجب افراد دو ماه عقب افتاده بود . در اين موقعيت وليعهد كه مىدانست پدرش به شدت از روسها بيمناك است ، فكرى به سرش آمد كه به دل شاه بياندازد كه روسها در جنگ آينده مستقيما قصد تسخير تبريز را در سر دارند و از اين‌رو بايد به طور قطع قلعه‌ى مستحكمى براى حفاظت از شهر برپا شود كه در صورت ضرورت بتوان ادارات ، اشياى گرانبها و تعداد زيادى سكنه را در آن جاى داد . البته اين افسانه چندان هم بىپايه نبود و اگر اتفاقى كه در ذيل به آن اشاره مىكنم رخ نداده بود چه‌بسا كه به حقيقت مىپيوست .\r\nعباس ميرزا براى اين‌كه نيرنگش موثر واقع شود از دو نفر انگليسى كه به عنوان افسر مهندس شناخته شده بودند دعوت كرد تا روز بعد به معيت وى دور شهر بگردند و محل مناسبى را براى ساختن قلعه انتخاب كنند . در آن‌روز من شاهزاده و اين دو نفر را همراهى كردم . ضمنا كس ديگرى جز من از راز وليعهد آگاه نبود . آنها دور شهر را گشتند و مدعى شدند كه در اطراف شهر محل مناسبى براى بناى قلعه وجود ندارد .\r\nالبته واقعيت جز اين بود و چنين نظرى به تبعيت از دستورهاى سفير انگليس داده شده بود .\r\n\r\n","description":"","footnote":"","page_name":" 164 ","page_number":174},
  {"content":"\r\n\r\nاين همان چيزى بود كه وليعهد مىخواست و براى اين‌كه آنها را در آتيه در طرح ساختمان قلعه و مصرف پولى كه براى اين منظور تخصيص داده خواهد شد ، دخالت ندهد ديگر حرفى نزد و ضمن تشكر بسيار به آنها گفت كه چون ايجاد دژ ضرورى است ، شخصا بار ديگر براى شناسايى بيشتر زمين دور شهر خواهد گشت و اميدوار است كه محل مناسبى پيدا كند .\r\nپس از پايان اين نمايش مضحك ، به اتفاق وليعهد به منزل وى بازگشتيم . عباس ميرزا كه اطمينان داشت دلايل و خواستهايش مورد قبول وزيران شاه قرار خواهد گرفت به من دستور داد نقشه‌ى قلعه‌اى به شكل شش‌ضلعى با شش برج .\r\nو بارو با راهروهاى زيرزمينى و ديگر تاسيسات ، كه ساختمان آن بايد خيلى گران تمام شود ترسيم كنم . وليعهد اين نقشه را با گزارشى از من كه ضمن آن لزوم داشتن قلعه‌اى را در تبريز براى دفاع از آن شهر تاكيد كرده بودم ، باعجله به تهران فرستاد .\r\nصدراعظم ، كه با وليعهد همراه بود ، به شدت از اين پيشنهاد پشتيبانى نمود و شاه هم با ارسال مبلغ شصت هزار تومان سفارش كرد كه بدون تاخير كار شروع شود .\r\nهمان‌طور كه انتظار مىرفت وليعهد حتى يك كلنگ هم بر زمين نزد و تمام پول را براى پرداخت جيره و مواجب عقب مانده و رفع نواقص لشگريانش به مصرف رساند .\r\nتا زمانى كه شاه در تهران بود همه چيز به خوبى برگزار مىشد اما هنگامى كه شاه برنامه‌ى سفرش را به آذربايجان اعلام نمود وليعهد دستپاچه شد زيرا نمىدانست چه‌گونه مىتواند خود را از اين مخمصه رهايى بخشد . با صلاحديد من قرار بر اين شد كه به شاه بگويد كه به هنگام شروع كار چون جيره و مواجب لشگريان دو ماه عقب افتاده بود به ناچار پول را به اين مصرف رسانده ، منتظر است تا از محل صرفه‌جوييها ترتيب شروع ساختمان را بدهد . همان‌طور كه انتظار مىرفت شاه به محض رسيدن به اوجان اولين سوالش از وليعهد درباره‌ى پيشرفت كار ساختمان دژ بود . وليعهد كه نظريه‌ى مشورتى مرا پذيرفته بود ، با اندكى ترس اعتراف كرد كه پول را به\r\n\r\n","description":"","footnote":"","page_name":" 165 ","page_number":175},
  {"content":"\r\n\r\nمصرف جيره و مواجب قشون رسانده است . فتحعلى شاه حيرتزده شروع به خنديدن نمود و رو به وليعهد گفت كه از او بسيار راضى است ، زيرا براى نفع شخصى خويش متوسل به خدعه نشده است . ولى اعلىحضرت كه حدس مىزد من هم سهمى در اين نيرنگ داشته‌ام و ضمنا از دستپاچگى من لذت مىبرد دستور احضارم را داد . من بلافاصله شرفياب شدم . با توجه به اين‌كه من از جريان مذاكرات آنها به كلى بىاطلاع بودم احتمال داشت اشتباه ناروا و حتى خطرناكى از من سر بزند اما وليعهد با لبخند و اشاره‌اى به من فهماند كه شاه از همه چيز باخبر است . اعلىحضرت از من پرسيدند كه ساختمان قلعه كى پايان خواهد يافت ؟ در جواب گفتم هرموقع كه اراده نمايند اطاعت خواهد شد . شاه با تبسم به من گفتند تو هم مانند وليعهد حقه‌بازى ولى چون لشگريانى با اين نظم و ترتيب آماده كرده‌ايد نسبت به شما خشمگين نخواهم شد .\r\nشاه با اين‌كه مىدانست كارى را كه در نظر دارد بسيار گران تمام مىشود ، در همان روز فرمان داد كه چهل هزار نفر بر تعداد افراد قشون اضافه شود و اين عده بين صفوف مختلف ارتش تقسيم شوند . اوامر شاه به سرعت به مرحله‌ى اجرا درآمد به طورى كه فورى بيست هزار سپاهى گردآورى شد كه در جلگه‌هاى اوجان تحت تعليمات افسران انگليسى وابسته به كمپانى هند قرار گرفتند . اين افسران كمى قبل وارد شده بودند و تا زمان انعقاد كامل صلح با روسيه به تعليم آنها ادامه دادند .\r\nبدون شك پادشاه در هيچ موقعيتى جريان امور را به اين شادى تلقى نمىكرد . اميد به صلح كه در واقع همگى به غير از وليعهد و من در راه به دست آوردن آن سخت كوشش مىكردند چنان خلق او را خوش نموده بود كه براى مدت كوتاهى خست هميشگى خود را از ياد برد ، به طورى كه به تمام افسران روسى كه هنگام مذاكرات صلح به او معرفى مىشدند هداياى بالنسبه زيبنده‌اى اعطا نمود و همچنين كليه‌ى مامورين عاليرتبه‌ى غير نظامى كه در اين مذاكرات شركت داشتند از اين سخاوت غيرعادى شاه بهره‌مند شدند و\r\n\r\n","description":"","footnote":"","page_name":" 166 ","page_number":176},
  {"content":"\r\n\r\nعلاوه بر نشان سلطنتى شير و خورشيد مبالغ قابل ملاحظه‌اى هم پول نقد ، چند قطعه جواهر و شال دريافت نمودند .\r\nدرباريان از اين‌كه شاه به اين آسانى سر كيسه را شل كرده بود ، حيرتزده شدند و آن را براى خود به فال نيك گرفتند ولى ، به رغم اميد آنها سخاوت شاه به همان‌جا خاتمه يافت .\r\nفتحعلى شاه يكى از مطلع‌ترين اشخاص كشور است .\r\nپيش از جلوس بر تخت سلطنت در زمانى كه والى شيراز بوده ، همواره به مطالعه‌ى كتب ادبى مىپرداخته ، آثار بديعى به‌ويژه اشعارى به سبك و تقليد از سعدى و حافظ مىسروده است .\r\nفتحعلى شاه طبعا مردى شوخ و بذله‌گو است و با ظرافت خاصى هجوگويى مىكند . سفير انگليس كه غالبا داستانهاى عجيب و غريب براى او نقل مىكرد مىتواند در اين مورد خيلى چيزها بگويد .\r\nاين سفير حرفه‌ى خود را در هند شروع نموده است . وى مدت دوازده سال در يك كارخانه‌ى لاجوردسازى كه خود داير نموده بود مشغول كار بوده ، از اين راه ثروت زيادى به دست آورده است . نامبرده غالبا ضمن مذاكره با شاه از عمليات مشعشع خود در جنگهاى اين قاره سخن مىگفت و هر موقع كه صحبت از اين مقوله به ميان مىآمد ، النهايه تسخير قلعه يا پيروزى در جنگى را به حساب خود مىگذاشت . شاه چنين وانمود مىكرد كه ادعاهاى او را مىپذيرد ولى در باطن حتى يك كلمه از حرفهايش را باور نداشت . روزى شاه در حضور كليه‌ى افسران سفارت كه بدون شك از راز تمام قصه‌هايى كه از او شنيده بود ، آگاهى داشتند ، شمشيرى به سفير هديه كرد و گفت : \" از شما آقاى سفير كه اهل شمشير هستيد و با فتوحات شگفتى كه نموده‌ايد سرآمد اقران شده‌ايد ، خواهش مىكنم اين شمشير را از من بپذيريد . با اين شمشير مىتوانيد به سهولت عشق و علاقه‌اى را كه نسبت به سلاحهاى جنگى داريد ارضا نماييد . تيغه‌ى اين شمشير چنان آبدار است كه در دستى به نيرومندى دست شما بسيار خطرناك خواهد بود . \" منظور شاه را از اين نطق به آسانى مىتوان دريافت چون سفير مردى كوتاه‌قد با طبيعتى ضعيف و عليل مزاج بود .\r\n\r\n","description":"","footnote":"","page_name":" 167 ","page_number":177},
  {"content":"\r\n\r\nشاه قسمتى از فصل تابستان را در كاخ عشرتى كه در فاصله‌ى يك فرسخ و نيمى تهران بنا نهاده است به سر مىبرد .\r\nاين كاخ كم‌وبيش به سبك اروپايى ساخته شده است و چون در شيب تپه‌اى در مقابل شهر قرار دارد كاملا مشخص است . كاخ مزبور با باغهاى وسيع و زيبايش كه به صورت آمفى تآتر بنا شده است جلوه‌ى خاصى دارد .\r\nگرچه تهران به هيچ‌وجه قابل مقايسه با اصفهان نيست با اين حال شاه اقامت در تهران را ترجيح مىدهد زيرا كمتر از اصفهان در معرض خطر شورش و هرج‌ومرج است .\r\nبه طورى كه مىدانيم اصفهان قبل از جلوس وى غالبا صحنه‌ى چنين وقايعى بوده است . علاوه بر اين تهران مركز حكومتى ايل قاجار است . فتحعلى شاه چنان علاقه‌اى به ايل خود دارد كه براى كاخى كه شرح آن گذشت نام تخت قاجار ( قصر قاجار ) را انتخاب كرده است .\r\nاتاقهاى اين كاخ بسيار مجلل ولى نه‌چندان زيبا تزيين يافته ، تقسيم‌بندى آنها گرچه فوق العاده نيست ، ولى با كاخهاى ديگر شاه قابل مقايسه است . درهاى منبت‌كارى آن بسيار قابل‌توجه است و جالب‌تر اين‌كه پشت و روى درها به يكسان منبت‌كارى شده است . اين اثر فوق العاده هنرمندانه بدون شك مورد تحسين ماهرترين كارگران اروپايى كه به اين نوع كارها مىپردازند ، قرار خواهد گرفت . ضمنا قطعات منبت‌كارى چنان پهلوى هم قرار گرفته‌اند كه فاصله‌ى آنها غالبا از چشم كارشناسان و هنرمندان مخفى مىماند به طورى كه بارها اين شاهكارهاى هنرى را نقاشى تصور نموده‌اند .\r\nآن‌چه اقامت شاه را در اين كاخ دلپذيرتر مىكند ، نهرى است كه از بالاى كوهى كه كاخ در شيب آن بنا شده است ، سرازير مىشود . اين نهر به صورت آبشارهاى متعدد از ميان تمام محوطه‌ى كاخ مىگذرد و در آخر ، استخر زيبايى در ميان باغ به وجود مىآورد كه منظره‌ى آن بسيار بديع است . با ايجاد جويبارهايى از آب اين استخر براى آبيارى گلها و گياههاى باغچه‌ها استفاده مىشود .\r\n\r\n","description":"","footnote":"","page_name":" 168 ","page_number":178},
  {"content":"\r\n\r\n\r\nكتاب دوم\r\n\r\n","description":"","footnote":"","page_name":" 169 ","page_number":179},
  {"content":"\r\n . \r\n","description":"","footnote":"","page_name":" 170 ","page_number":180},
  {"content":"\r\n\r\n\r\n22 درباره‌ى شاهزاده عباس ميرزا وليعهد ايران\r\nبرخى از مولفين بدون آن‌كه مدركى ارائه دهند ، گفته‌اند كه آغا محمد خان در لحظات قبل از مرگ بابا خان را به جانشينى خود تعيين كرده بود ، ولى آن‌چه محقق است يكى از سه ضربه‌ى خنجرى كه قلب او را سوراخ كرد به وى مجال نداد كه حتى سخنى بر زبان بياورد . از اين گذشته از زمانى كه پادشاه كنونى با كريم خان ، كه دشمن خونى آغا محمد خان بود ، طرح دوستى ريخت ، مورد تنفر وى واقع شد زيرا كريم خان قاتل پدر آغا محمد خان و آمر نقص عضو وى بود . تصميم آغا محمد خان آشكارا اين بود كه عباس ميرزا نوه‌ى برادرش را كه به او علاقه‌ى فوق العاده‌اى داشت به جانشينى خود برگزيند و ضمنا بدين وسيله پدر او را هم تحقير نمايد . درباره‌ى بابا خان گفته بود كه به زحمت شايستگى پيشخدمتى پسرش را دارد .\r\nاو هرگز برادرزاده‌ى خود را ، كه قصيده‌ها در مدح كريم خان سروده بود نمىبخشيد و در هر فرصتى تنفر و تحقير خويش را نسبت به وى ابراز مىداشت . توضيحا اضافه مىكنم كه بابا خان به يارى هنر شاعرانه و استفاده‌ى به موقع از اين هنر مورد عنايات بىشمار وكيل الرعايا واقع و از گرفتار شدن به سرنوشت اقوام خود در امان مانده بود ، اما عمويش اين را حمل بر بىكفايتى مىكرد و نشانه‌ى تلون مزاج او مىدانست .\r\nبا اين حال آغا محمد خان نسبت به دو پسر ارشد\r\n\r\n","description":"","footnote":"","page_name":" 171 ","page_number":181},
  {"content":"\r\n\r\nبرادرزاده‌اش بسيار مهربان بود به طورى كه اين دو پسر قسمتى از دوران اوليه‌ى طفوليتشان را در كنار وى به سر بردند و در چنين فرصتى آغا محمد خان توانست آنها را بهتر بشناسد . ضمنا به منظور پىبردن به سجاياى اخلاقى نامبردگان بعضى اوقات آنها را آزاد مىگذاشت تا هرآن‌چه مىخواهند بكنند .\r\nدر منازعات كودكانه ، محمد على كه قوىجثه و نيرومند و خشن و گستاخ و در مواردى رفتارش بىشرمانه بود ، هميشه زورش به برادر كوچكتر كه تا ده سالگى عليل مزاج و تقريبا گرفتار نرمى استخوان بود مىچربيد . حتى لله‌باشى وى هم از تندخوييهاى محمد على در امان نبود . بىپروايى و شباهت برخى خصايل محمد على به آغا محمد خان ، پادشاه قاجار را كه خود مردى خشن و قسى القلب بود ، در به دو امر شيفته‌ى او نموده بود اما با گذشت زمان موقعى كه برايش معلوم شد كه اعمال اين طفل از درنده‌خويى فطرى سرچشمه مىگيرد از او متنفر شد و تمام محبتهاى خود را متوجه عباس ميرزا نمود ، كه از همان دوران كودكى داراى صفاتى پسنديده بود . از آن پس هر موقع كه ميان دو برادر اختلافى به وجود مىآمد ، هميشه از عباس ميرزا جانبدارى مىكرد و درنتيجه بر خشم محمد على مىافزود تا آن‌جا كه حتى يك بار نزديك بود محمد على قربانى بىاحتياطى خود بشود . روزى آغا محمد خان دستور داد شيرينى و ميوه به مجلس بياورند و خود در گوشه‌اى پنهان شد تا سخنانى را كه بين دو برادر ردوبدل مىشود به گوش بشنود . محمد على برادر را ترغيب مىكرد كه پيش از آمدن عمويشان ميوه‌اى چند بردارد اما عباس بالعكس سعى مىكرد به او ثابت كند كه چنين عملى بىادبى و توهين بزرگى نسبت به عمويشان محسوب مىشود . با اين حال جوان سركش بدون توجه به سخنان برادر خود را بر روى دوريها انداخت و گفت آن‌چه را كه برمىدارد به خود او تعلق دارد . آغا محمد خان كه تمام صحبتها را شنيده بود همان دم از نهانگاه درآمد و براى تنبيه برادرزاده‌ى گستاخش ظروف شيرينى و ميوه را برداشت و به عباس ميرزا داد تا بدين وسيله خويشتن‌دارى او را\r\n\r\n","description":"","footnote":"","page_name":" 172 ","page_number":182},
  {"content":"\r\n\r\nپاداش داده باشد . اين عمل تحقيرآميز آن‌چنان خشم محمد على را برانگيخت كه اگر حضور آغا محمد خان مانع نشده بود انتقام سختى از برادر مىگرفت . با اين‌كه آغا محمد خان محمد على را مورد بازخواست قرار داد نتوانست اين جوان سركش را رام نمايد و سرانجام به او گفت تو اكنون كودك ناتوانى بيش نيستى اما اگر شاه بودى با برادرت چه مىكردى ؟\r\nكودك گستاخ بىدرنگ پاسخ داد فورا دستور مىدادم كه او را بكشند . آغا محمد خان كه از اين سخن بر سر خشم آمده بود و عواقب بد اين كينه‌جويى را كه براى ايران بسيار خطرناك بود پيش‌بينى مىكرد خواست در دم او را خفه كند ولى بنا به التماس مادر بابا خان كه فوق العاده مورد علاقه‌ى او بود از سر خونش درگذشت اما او را يك بار و براى هميشه از خود طرد نمود و اعلام داشت كه قصد دارد مقام سلطنت را به عباس ميرزا تفويض نمايد . فتحعلى شاه هنگام جلوس بر تخت سلطنت اين نظر را تاييد كرد و عباس ميرزا را به عنوان جانشين خود تعيين نمود .\r\nاز آن پس عباس ميرزا با عشق فراوان به تمرينهاى سخت از جمله چوگان‌بازى و شكار مىپرداخت و روزبه‌روز قويتر مىشد . يك بار به شدت از اسب بر زمين خورد و بحرانى كه در نتيجه‌ى اين حادثه پيش آمد باعث شد كه مدت يك ماهى كه اجبارا در بستر افتاده بود اعضاى بدنش به طور چشمگيرى رشد كند . اما ورزشها مانع نشد كه شاهزاده مطالعه‌ى ادبيات را از ياد ببرد به طورى كه هم‌اكنون به سهولت به چند زبان آسيايى صحبت مىكند و مىنويسد و چنان‌چه از پيش‌داوريهاى ملى بيم نمىداشت به آموختن زبانهاى اروپايى هم مىپرداخت . درباره‌ى او مىگويند كه چون فرنگى شده ، شايستگى نشستن بر اريكه‌ى سلطنت را ندارد . يكى از ايرادهايشان اين است كه عباس ميرزا از هم اكنون چكمه‌ى اروپايى به پا مىكند و اين امر حقيقت دارد .\r\nآغا محمد خان يكى از وزيران خود به نام ميرزا بزرگ را كه\r\n\r\n","description":"","footnote":"","page_name":" 173 ","page_number":183},
  {"content":"\r\n\r\nمردى محتاط و سياستمدار برجسته‌اى است ، به پيشكارى وى برگزيده بود . اين مرد از همان ابتدا رموز مملكت‌دارى را به او آموخت و در تربيت خصال نيكويش كه امروز او را از ديگران متمايز مىنمايد كوشيد . اين پيرمرد محترم از آن پس هرگز او را ترك نگفت و اينك با عنوان قايم‌مقام سمت نخست‌وزيرى وى را دارا است . فتحعلى شاه پس از جلوس بر تخت سلطنت عباس ميرزا را كه هنوز جوان كم سن‌وسالى بود به حكمرانى آذربايجان و فرماندهى جنگ با روسها برگزيد . عباس ميرزا از همان موقع به برترى انضباط و تاكتيك اروپايى پى برد و بر آن شد كه پادشاه را به پذيرفتن آن متقاعد كند .\r\nشكستهاى متعددى كه بر وى وارد مىآمد نه تنها باعث تضعيف روحيه‌ى او نمىگرديد ، بلكه ايستادگيش را در برابر حوادث راسخ‌تر مىنمود . او اولين كسى بود كه پس از هر شكست ژنرالهايش را به سبب ناكاميها دلدارى مىداد و مىگفت \" هربار كه روسها شكستى بر من وارد مىسازند ندانسته درسى به من مىدهند كه از فراگرفتن آن نفع بيشترى عايدم خواهد شد \" . قبل از او پطر كبير گفته بود \" سويديها آن‌قدر مرا شكست خواهند داد تا راز پيروزى بر آنها را بياموزم \" . آرى مردان بزرگ حوادث را از يك دريچه مىنگرند .\r\nدر ميان چند تن از افسران لايقى كه وابسته به سفارت فرانسه بودند ، سروان مهندسى به نام لامى  ( Lami )  بود .\r\nعباس ميرزا نزد او درس رياضيات مىخواند و در اين زمينه پيشرفتهاى سريعى نمود . به دستور وليعهد ، تاليفات نظامى گيبرت  ( Guibert )  و نظامنامه‌هاى مانورهاى پياده‌نظام را ترجمه كردند . رسم فنى را تا حدودى كه بتواند نقشه‌ى صحيحى بكشد فراگرفت ولى چون درك كرد كه نمىتواند اين فنون را به زيردستان خود بياموزد از اين‌رو از سروان نامبرده دعوت كرد كه بين افسران شانزده نفر را به عنوان شاگرد انتخاب كند . عباس ميرزا شخصا در سر درس آنها حاضر مىشد و با دقت به سخنان معلم گوش مىداد و با كلمات\r\n\r\n","description":"","footnote":"","page_name":" 174 ","page_number":184},
  {"content":"\r\n\r\nتشويق‌آميز حس رقابت افسران جوان را برمىانگيخت .\r\nعباس ميرزا بدين ترتيب اوقات خود را بين مطالعه و مانورهاى پياده‌نظام و توپخانه مىگذراند و در مورد اخير نيز از تعليمات افسران فرانسوى سود مىجست .\r\nعباس ميرزا در ايجاد سربازخانه‌ها ، زرادخانه ، كارگاهها ، باروت‌كوبى و توپ‌ريزى همت مىگماشت و شخصا به جزييات امور مىپرداخت و تا آن‌جا كه منابع ماليش اجازه مىداد براى نگه‌دارى و بهبود لشگريان خود مىكوشيد .\r\nطرز عمل تفنگ و كليه‌ى اصطلاحات فرماندهى را براى مشق دادن آموخت .\r\nعباس ميرزا با وجود تمام اين اشتغالات ، به جنگ ادامه مىداد و در حالى كه شغل فرماندهى و سربازى را در آن واحد بر عهده مىداشت در هر فصل بهار جنگ را از سر مىگرفت .\r\nبايد اعتراف كرد كه شاهزاده نسبت به حفظ جان خود چندان توجهى ندارد و از اين نقطه‌نظر تا اندازه‌اى ايرانى باقى خواهد ماند . او گماشتن پيشقراول و سوار گشتى را چندان ضرورى نمىداند . اين بىاحتياطى ممكن بود يك بار براى او خيلى گران تمام شود . شبى يك واحد روسى به اردوگاه وى رخنه كرد و هردو راه خروجى چادرش را بست . شاهزاده كه در خواب بود با يك خيز از جا پريد و با خنجر خود يك سمت چادر را شكافت . آن‌گاه باعجله در حالى كه نيم‌عريان بود به سمتى كه مىدانست اسبى پيدا خواهد نمود ، دويد . افسار اسب را بريد و بر اسب لخت سوار شد و در يك چشم به هم زدن در راس قوايش كه تازه داشتند آماده مىشدند قرار گرفت .\r\nواحد كوچك روسى كه مركب از دو گردان بود و با كمال تهور به چنين عملى دست زده بود به عقب رانده شد ولى عقب‌نشينى آنها به طور منظم صورت گرفت و تلفاتى نداشت .\r\nعباس ميرزا نسبت به آقاى ملكم  ( Malkom )  سفير انگليس نظر خوشى ندارد و معتقد است كه سفير با جيب پرپول آمده است تا ايران را بخرد . شاهزاده كتاب ويرژيل را نخوانده\r\n\r\n","description":"","footnote":"","page_name":" 175 ","page_number":185},
  {"content":"\r\n\r\nاست اما با معنى عبارت « 1 »  ( TimeoDanaos EtDonaFerentes )  آشنا است . او غالبا از رفتار بد انگليسيها نسبت به هنديها سخن مىگويد و آنها را عامل انحطاط امپراتورى مغول مىداند . ضمنا از اين ترس دارد كه مبادا آنها همان نفوذ شوم خود را در ايران نيز اعمال نمايند . شايد اين ترس زياد هم بىپايه نباشد ، زيرا سفير چندين‌بار تقاضاى خود را در باره‌ى برقرارى مجدد كارگزارى انگليس در بوشهر ، كه در آن عده‌اى از قواى انگليسى مستقر گردند تكرار نموده است . اين تقاضا كه توليد بدگمانى مىكرد از طرف ايران رد شد زيرا در نقطه‌اى چنين دورافتاده از مركز به آسانى ممكن بود انگليسيها از موقعيت استفاده كنند و از استقلال حكام پشتيبانى نمايند .\r\nاعمال عباس ميرزا همانند خصايل او قابل تحسين است .\r\nاو بر خلاف پدر هرگز بيش از چهار زن اختيار نكرده است و فقط يكى از آنها كه دختر يك تاجر حومه‌ى تبريز است مورد مهر و محبت او مىباشد . عباس ميرزا موقعى كه من ايران را ترك كردم از اين زن دو پسر داشت و با اين‌كه پسر بزرگش به زحمت شش ساله بود در چله‌ى زمستان او را با لباس نازكى بر اسب مىنشاند و همراه خود مىبرد . من كه از سختگيرى وى درباره‌ى تربيت فرزندش متحير بودم روزى نگرانى خود را درباره‌ى سلامت كودك به او اظهار داشتم . شاهزاده در پاسخ گفت او بايد از كوچكى به سختى حرفه‌اى كه شايد تا پايان عمر بدان مشغول خواهد بود ، عادت كند و با تجربه‌ى شخصى خستگى سربازان را به خوبى درك نمايد .\r\nعباس ميرزا در سفرهاى جنگى هرگز زن با خود همراه نمىبرد . افسران نيز از فرمانده خود در اين مورد متابعت مىنمايند . شاهزاده به شكار علاقه‌ى فراوان دارد و ايام فراغت را به شكار مىپردازد . حين شكار به روستاها هم سر مىزند تا از حال روستاييان جويا شود و مطمئن\r\n\r\n\r\n","description":"","footnote":"\r\n( 1 ) - از يونانيان حتى هنگامى كه به خدايان نذور مىدهند مىترسم . - م .\r\n","page_name":" 176 ","page_number":186},
  {"content":"\r\n\r\nگردد كه آنها مورد بىعدالتى و اجحاف قرار نمىگيرند .\r\nعباس ميرزا با مهارت فوق العاده سلاحهاى مختلف را به كار مىبرد . من بارها به چشم خود ديده‌ام كه حين چهار نعل و در فاصله‌ى بيش از شصت قدم زوبين خود را به سوى آهو پرتاب نموده كه درست به پشت حيوان فرورفته است . موقعى كه با كمان تيراندازى مىكند هرگز تيرش به خطا نمىرود و هنگام گردشهاى عادى دوست دارد به تمرين با اين سلاح بپردازد ، به اين ترتيب كه به دستور وى گوسفندى در پشت سر او نگاه مىدارند . شاهزاده به تاخت از آن دور مىشود و در فاصله‌ى صد و پنجاه قدمى روى ركاب بلند مىشود . آن‌گاه سر را به عقب برگردانده ، گوسفند را هدف قرار مىدهد كه به ندرت تيرش به خطا مىرود . استفاده از تيروكمان بدين شيوه از زمانهاى باستانى خيلى دور در اين نواحى مرسوم بوده است و بدون شك علت اين‌كه پارتها هنگام عقب‌نشينى فوق العاده خطرناك بوده‌اند ، از اين جهت بوده كه اين شيوه را به كار مىبسته‌اند .\r\nعباس ميرزا صبح خيلى زود از خواب برمىخيزد و با اين‌كه خشك مقدس نيست هرگز در اداى سه نمازى كه قرآن مقرر داشته كوتاهى نمىكند . او بسيار كم‌خوراك است و هرگز لب به شراب نمىزند . ولى افسرانى را كه شراب مىنوشند ، تنبيه نمىكند و تنها نفرت خود را از اين عمل ابراز مىدارد . عباس ميرزا هرگز دخانيات استعمال نمىكند و آن‌چه فوق العاده عجيب است از قليان تنفر دارد .\r\nشاهزاده از ساعت هشت تا ده صبح در ديوانخانه مىنشيند ، سپس ناشتايى را در حرمسرايش مىخورد و آن‌گاه تا ساعت دو بعد از ظهر با وزيران و فرماندهان نظامى به كار مشغول مىشود . پس از صرف ناهار تا ساعت شش بعد از ظهر به سوارى مىپردازد و سپس براى خواندن نماز به منزل بازمىگردد . غالبا شبها را با درباريانش مىگذراند ولى اين\r\n\r\n","description":"","footnote":"","page_name":" 177 ","page_number":187},
  {"content":"\r\n\r\nشب‌نشينيها هيچ‌گاه از ساعت ده شب تجاوز نمىكند . لباس عباس ميرزا با لباس ساده‌ترين نگهبانان وى تفاوتى ندارد .\r\nكارد بىزيورى پر شال كشميرى بسيار زيباى خود مىزند ، ولى با رفتار نجيبانه و حالت موقرى كه دارد غيرممكن است كه شناخته نشود .\r\nعباس ميرزا در عين اين‌كه قامتى بلند ندارد ، ولى خوش‌اندام و نيرومند است . چهره‌اش كمى كشيده و پريده‌رنگ است . چشمانى درشت و ابروانى سياه و كشيده دارد . دماغش كمى عقابى و دندانهايش بسيار زيبا است . ريش او شايد روزى به بلندى ريش پدرش برسد . كلمات را به تندى ادا مىكند و حالت خنده‌ى وى بسيار دلپذير است . گرچه همان‌طور كه قبلا گفته‌ام به زبانهاى اروپايى آشنايى ندارد با اين حال بسيارى از كلمات زبان فرانسه مخصوصا اصطلاحات فرمانهاى نظامى را مىداند و در مواقعى كه سرحال است از تكرار آنها خوشحال مىشود . عباس ميرزا بدون آن‌كه اهل اسراف باشد بخشنده است . به جمع‌آورى سلاحهاى گوناگون ، تابلوهاى نقاشى ، باسمه‌ها ، نقشه‌ها ، ماشينها و اشياى نمونه از هر قبيل بسيار علاقه‌مند است و احتمالا در آسيا مجموعه‌اى به زيبايى مجموعه‌ى او يافت نمىشود .\r\nعباس ميرزا بسيار شجاع است ولى اعصابى ناآرام دارد و از اين‌رو يكى از صفات اصلى فرماندهى را كه خونسردى باشد فاقد است . هنگامى كه كوشش مىكند بر اعصاب خود مسلط شود ، به آسانى مىتوان دريافت كه اين كار تا چه اندازه براى وى دشوار است . بىگفت‌وگو با گذشت زمان و كسب تجربه و پى بردن به خطراتى كه از اين رهگذر متوجه او است ، بر مزاج آتشينش غلبه خواهد كرد .\r\nعباس ميرزا به طور عجيبى از پدرش بيم دارد ولى براى او احترام فوق العاده‌اى قايل است . مردمى كه در حوزه‌ى فرمانروايى او زيست مىكنند ، وجودش را گرامى مىدارند و افسران و سربازان قشونش دلباخته‌ى او هستند و از اين‌رو\r\n\r\n","description":"","footnote":"","page_name":" 178 ","page_number":188},
  {"content":"\r\n\r\nاگر پادشاه از صداقت او اطمينان كامل نداشت ، لاجرم دچار سوءظن مىشد . اين اعتماد شاه بسيار به‌جا است ، زيرا عباس ميرزا بهترين حامى پدر و محكمترين تكيه‌گاه تاج‌وتخت سلطنت است .\r\nاين يك واقعيت است كه عباس ميرزا تا آن‌جا كه قدرت داشت ، با عقد پيمان اخير صلح با روسيه مخالفت مىورزيد . بايد يادآور شوم كه مخالفتش مبتنى بر دلايل موجهى بود ، زيرا تحمل شرايط سنگين متاركه براى او كه فرماندهى قشون را بر عهده داشت دشوار و تحقيرآميز بود . عباس ميرزا با بصيرت كامل و وسايل بسيارى كه فراهم آورده بود « 2 » اطمينان داشت كه پس از جنگ ديگرى قادر خواهد بود شرايط مناسبترى به دست آورد . البته اين يك اميد بيش نبود . ولى وليعهد نخستين كسى بود كه به درستى و دقت مواد عهدنامه‌ى صلح را اجرا نمود كه مورد اعتراف افسران روسى نيز واقع گرديد .\r\nعلاوه بر آن رفتارش نسبت به افسران مزبور نجيبانه و توام با نزاكت بود .\r\nبيم دارم كه اگر بخواهم بيش از اين مراتب ستايش بىغرضانه‌ى خود را كه اين شاهزاده الهام‌بخش آن بوده است بيان دارم از مطلب بسيار به دور افتم . با اين حال تصور نمىكنم آن‌چه را كه درباره‌ى شخصيتى به اين اهميت گفته‌ام گزافه‌گويى شمرده شود . بىگفت‌وگو اگر مشيت الهى مانعى در راه پيشرفت وليعهد قرار ندهد ، عباس ميرزا بانى اصلاحات كشور ايران\r\n\r\n\r\n","description":"","footnote":"\r\n( 2 ) - نقشه‌ى نبرد جديد بسيار عاقلانه طرح گرديده بود . عباس ميرزا در نظر داشت حملات خود را با سپاه بسيار قوى شروع نمايد . علاوه بر قواى منظم تحت فرماندهى خود كه نواقصى نداشت قرار بود شصت هزار تن چريك از بهترين سربازان پادشاه هم در اختيار وى قرار گيرد . براى اين حمله مىتوانست در حدود هفتاد آتشبار فراهم نمايد و علاوه بر آن تعداد قابل ملاحظه‌اى زنبورك هم در اختيار داشت . اين سلاح كه در جلگه مفيد فايده‌اى نيست مىتواند در مناطق كوهستانى مانند قراداغ كه فاقد جاده مىباشد به طرز موثرى مورد استفاده قرار گيرد . در منطقه‌ى قراداغ به علت فقدان جاده‌هاى قابل عبورومرور و وجود دره‌هاى عميق هيچ نوع وسيله‌اى كه بتوان آتشبارها را با آن حمل نمود يافت نمىشود و آن‌چه قابليت حمل‌ونقل دارد همين زنبورك است .\r\n","page_name":" 179 ","page_number":189},
  {"content":"\r\n\r\nمىشود و هستى جديدى به آن خواهد بخشيد و با پايه‌گذارى ارتش نيرومندى استقلال داخلى و خارجى كشورش را تامين خواهد نمود . شايد جنگ بلاى ملل بسيار متمدن باشد ، اما در مورد برخى ملل نمونه‌هاى بسيارى خواه كهنه يا نو وجود دارد كه ثابت مىكند جنگ عاجل‌ترين و مهمترين وسيله‌اى است كه مىتواند آنها را كه از ازمنه‌ى قديم همچنان به حالت نيمه‌وحشى باقى مانده‌اند ، رهايى بخشد .\r\n\r\n","description":"","footnote":"","page_name":" 180 ","page_number":190},
  {"content":"\r\n\r\n\r\n23 درباره‌ى اختيارات شاه ، قوانين ، دستگاه قضايى ، و طرز اداره‌ى آن و مجازاتها\r\nدر جهان عده‌ى فرمانروايانى كه به اندازه‌ى پادشاهان ايران از اختيارات مطلق برخوردار باشند بسيار اندك است . در اين كشور اراده‌ى پادشاه حاكم بر همه‌چيز است . در ايران بر خلاف تركيه ديوانخانه‌ها ، وزيران يا پاشاها وجود ندارند كه باعث بدگمانى شاه بشوند . غلامان شاه كه در رديف ينىچريهاى تركيه هستند بدون آن‌كه فتنه‌جو و اهل دسته‌بندى باشند ، تكيه‌گاه محكمى براى تاج‌وتخت سلطنت محسوب مىشوند . البته وضع هميشه از اين قرار نبوده است ، زيرا زمانى قورچيها در برابر مطلق العنانى پادشاه مقاومت مىورزيدند و از آن جلوگيرى مىكردند . اما شاه عباس اول پس از جلوس بر اريكه‌ى سلطنت به طرز غيرمحسوسى آنها را تضعيف نمود و سرانجام به كلى نابود ساخت . اين قراولان چريك سابقا نقشى را كه امروز ينىچريها در قسطنطنيه بر عهده دارند ، ايفا مىكردند ، ولى خصيصه‌ى قدرت‌طلبى و مطلق العنانى شاه عباس نمىتوانست وجود آنها را تحمل كند .\r\nتمام مردم ايران به شاه تعلق دارند و شاه به هرطريقى كه ميل دارد ، با آنها رفتار مىكند . هر ايرانى به غلامى شاه مباهات مىكند ، به طورى كه عنوان قلى ( برده ) ضميمه‌ى اسم بسيارى از بزرگان است . پادشاه همچنين مالك تمام ثروتهاى ايران است . گاه‌به‌گاه پادشاه از آنها كه ناراضى است سلب مالكيت مىكند و اموالشان را به زيردستان خود مىبخشد . او مىتواند به ميل خود هردختر و زنى را به هر طبقه‌اى كه تعلق\r\n\r\n","description":"","footnote":"","page_name":" 181 ","page_number":191},
  {"content":"\r\n\r\nداشته باشد ، تصاحب كند . اين اقدام نه تنها باعث تحريك و نارضايى نمىشود بلكه به‌سان امتيازى نيز تلقى مىگردد .\r\nقانون اساسى ايران كاملا رسا نيست و غالبا براى نظم اجتماعى مضر مىتواند باشد زيرا مجازاتهايى كه براى گناهان بسيار زشت تعيين شده آن‌چنان خفيف و بىاهميت است كه بيشتر به شوخى شباهت دارد . اين مجازاتها بيش از آن‌كه براى سلامت جامعه مفيد باشند ، صورت مسكن دارند .\r\nهنگامى كه شاه فرامينى كه داراى قدرت قانونى است صادر مىكند ، وزرا آنها را مستقيما به حكام ابلاغ مىكنند بدون آن‌كه هرگز مردم از موضوع آن آگاهى داشته باشند و فقط در مواردى كه مقتضى بدانند قوانين را به مرحله‌ى اجرا درمىآورند . بدين ترتيب و با اين‌كه در ايران مجلس سنا ، مجلس شورا و شوراى قانون‌گزارى وجود ندارد ، ولى در مقام مقايسه با كشورهاى اروپايى با آن همه قوانين و مقررات و تصويب‌نامه‌ها تعداد دزدان و جنايتكاران « 1 » بسيار اندك است و مامورين خدمات عمومى بدون خلافكارى و بىسروصدا وظايف خود را به خوبى انجام مىدهند .\r\nدستگاه قضايى اروپا ، كه ركن مهمى از دستگاه حكومت است با تمام پيچيدگيها و اهميتش غالبا نارساييهايى دارد .\r\nمامورين حريص و سيرىناپذيرى كه در اين دستگاه كار مىكنند و تعدادشان هم زياد است براى جامعه بلاى واقعى هستند اما در ايران امر قضاوت به ساده‌ترين وجه صورت مىگيرد .\r\nدر ايران مشاور حقوقى ، وكيل دعاوى ، مدعى العموم ، مامور اجراييات و غيره و غيره وجود ندارد و از اين‌رو مخارج دعوا بر سر يك ديوار مشترك كسى را خانه‌خراب نمىكند . دستگاه قضايى در ايران مركب از سه قسمت است كه به وسيله‌ى سه شخص مختلف اداره مىشود ، ولى در هرحال و موضوع دعوا\r\n\r\n\r\n","description":"","footnote":"\r\n( 1 ) - ايرانيها هميشه دشنه يا خنجرى به همراه دارند ولى اين فكر كه شايد روزى آدمكشى در اين كشور متداول شود خطا است زيرا غالبا ديده شده كه مردم عادى در حالى كه با هم مرافعه و حتى زدوخورد مىكنند به سلاح خطرناكى كه با خود دارند توجهى نمىنمايند .\r\n","page_name":" 182 ","page_number":192},
  {"content":"\r\n\r\nهرچه باشد ، قضاوت فى المجلس و بدون استيناف انجام مىگيرد .\r\nآن‌چه مربوط به پليس و منازعات بين اشخاص مىباشد در صلاحيت داروغه‌ها است . داروغه‌ها در بازارها قرارگاههاى خاصى دارند كه در آن‌جا به شكايات و دعاوى كه در صلاحيتشان باشد رسيدگى مىكنند . به محض تسليم شكايت تحقيقات فورا شروع مىشود و به ندرت اتفاق مىافتد كه يك دعوا زودتر از يك ساعت فيصله نيافته ، مجرم مجازات نشده باشد .\r\nرسيدگى به دزديها ، راهزنيها ، اختلافات مالى و مسايل زناشويى در صلاحيت قضات است . قضات مورد احترام فوق العاده‌ى مردم هستند و اغلب آنها شايستگى اين احترام را دارند ، زيرا از بين مردمانى كه به پاكدامنى و روشن‌بينى شهرت دارند ، انتخاب مىشوند . قضات ايرانى با اين‌كه تحصيلات و مطالعات زيادى ندارند جا دارد آرا و تصميمهايشان در اكثر موارد سرمشق قضات ما قرار بگيرد و از آن تبعيت بنمايند . قضات ايرانى كه سروكارشان با دروغگوترين و مزورترين مردم دنيا است با درستكارى ، بىطرفى و روشن‌بينى جبلى كه يك جا در آنها جمع است ، به اختلافها رسيدگى و با مهارت و دقت داورى مىنمايند . در ايران دادن شهادت امرى معمولى ولى خطرناك است چون هركس كه به دروغ شهادت دهد به سخت‌ترين وجه مجازات مىشود ، ولى كمتر چنين چيزى اتفاق مىافتد ، زيرا كه شهود مواظب كار خود هستند .\r\nسومين قسمت از دستگاه قضايى به وسيله‌ى شخص شاه اداره مىشود . قدرت قضايى پادشاه آن‌چه را كه مربوط به اشراف ، بزرگان ، شاهزاده‌ها و حكام باشد دربر مىگيرد و اين حق منحصرا به وى تعلق دارد . پادشاه همچنين در مورد اختلافات بزرگ ملكى ، مسايل مهم مالى ، اختلاسها ، خيانت به استقلال كشور و جنايتهاى بزرگ شخصا قضاوت مىكند و راى صادره هرچه باشد آنا و در حضور وى اجرا مىگردد .\r\nمجازاتهايى كه شاه مجرمين را به آن محكوم مىكند بر سه نوع است : چوب زدن كف پا ، قطع بينى يا گوش و اعدام .\r\nغلامان و فراشها كه شاه را احاطه نموده‌اند به اشاره‌ى مختصرى بدون آن‌كه براى حاضرين قابل رويت باشد مجرمين را دستگير\r\n\r\n","description":"","footnote":"","page_name":" 183 ","page_number":193},
  {"content":"\r\n\r\nمىكنند و همان‌دم به مجازات مىرسانند . اجراى مجازاتهاى اول و دوم بر عهده‌ى فراشها و اجراى حكم اعدام وظيفه‌ى غلامان مىباشد . ابتدا خنجرى در سينه‌ى محكوم فرو مىبرند و سپس سر از تن وى جدا مىكنند . آن‌گاه از نظر تحقير سر بريده را با لگد به در كاخ مىرانند و آن را ميان گل‌ولاى مىاندازند تا باعث وحشت و عبرت كسانى گردد كه قصد تقليد از مجرم را داشته باشند .\r\nمجازاتهاى تاديبى متداول كه به وسيله‌ى پليس اجرا مىشود عبارتند از چوب و فلك ، زندان و كند و زنجير . چوب و فلك بر حسب ظاهر اهميت چندانى ندارد ولى درعين‌حال يكى از دردآورترين مجازاتها است . پس از آن‌كه مجرم را به پشت خواباندند ، پاهاى او را به هوا بلند مىكنند ، سپس با طنابى دو پاى او را به چوبى كه دو مرد در دست گرفته‌اند ، مىبندند . در اين حال كف پاهاى مجرم به طور افقى و چسبيده به هم قرار مىگيرد . آن‌گاه دو فراش نيرومند كه هريك در حدود پنجاه تركه در اختيار دارند ، متناوبا و با تمام قدرت بر پاى مجرم مىكوبند به طورى كه تركه‌ها از هم مىشكند . يكى از فراشها مامور شمارش ضربات است و تا زمانى كه ضربات به حد تعيين شده نرسيده باشد اين عمل ادامه پيدا مىكند بدون آن‌كه به فريادهاى الامان ( پوزش خواهى ) كه مجرم نگونبخت در تمام مدت اين تنبيه دردناك لاينقطع سر مىدهد توجه بشود .\r\nطاقت اكثر محكومينى كه اين مجازات را تحمل مىكنند غيرقابل تصور است . من به چشم خود محكومى را ديدم كه پس از چهارصد ضربه شلاق بى آن‌كه صداى ناله‌ى وى شنيده شود فقط با كلاه صورت خود را پوشانده بود تا دردى را كه احساس مىكرد نمايان نكند . هيچ‌كس از گرفتارى به اين مجازات در امان نيست . شاه حتى بزرگان مملكت را در صورتى كه از آنها نارضايتى داشته باشد به اين مجازات محكوم مىكند . اما بزرگان تنبيه شدن به دستور شاه را باعث بىحرمتى نمىدانند و كينه‌ى وى را به دل نمىگيرند . امروز بين درباريان و حتى وزيران كمتر كسى پيدا مىشود كه پايش به فلك بسته نشده باشد ، آن هم غالبا براى چيزهاى بىاهميت . در آخرين بازديد شاه\r\n\r\n","description":"","footnote":"","page_name":" 184 ","page_number":194},
  {"content":"\r\n\r\nاز آذربايجان به فرمان وى مستوفى اين ايالت را كه شخص بسيار محترمى هم بود فلك كردند . بر خلاف آن‌چه تصور مىرفت اين مجازات بدان جهت نبود كه وى مالى دزديده باشد بلكه بدين دليل بود كه اضافه درآمدش را به ارباب گزارش نكرده بود . گاهى مجرمين را تا هزار ضربه چوب محكوم مىكنند . ظاهرا چنين مجازاتى بسيار شديد است اما نتيجه‌اى كه دربردارد اين است كه مرد محكوم به ناچار مدت پانزده تا بيست روز در بستر مىماند و بر پاى خود مرهم مىگذارد . اما پس از گذراندن اين دوره دوباره سروكله‌اش بين مردم ظاهر مىشود و چنان سر دماغ مىنمايد كه گويى اصلا هيچ اتفاقى نيافتاده است و حتى درباره‌ى اين حادثه‌ى كوچك شوخى هم مىكند .\r\nمن از وليعهد دستور داشتم سربازانى را كه براى بار اول از خدمت فرار مىكنند به پانصد ضربه شلاق محكوم كنم ، ولى اين كار مانع از آن نمىشد كه دسته‌هاى ده دوازده نفرى براى ديدن اقوام خود از زير پرچم نگريزند . سربازان فرارى به رفقاى خود مىگفتند كه به جهت يك چنين تنبيه جزيى خود را از لذت ديدار خانواده حتى براى يك شب هم شده محروم نمىكنند . از اين‌رو تصميم گرفتم تا آنها را به صورت موثرترى تنبيه نمايم بدين ترتيب كه اسبهايشان را مىگرفتم و آنها را با كوله‌پشتى به دنبال آوردن آب مىفرستادم . اين تنبيه برايشان به قدرى تحقيرآميز بود كه به من مىگفتند مرگ را بر اين خوارى و ذلت ترجيح مىدهند . بايد دانست كه توبره‌كشى در اردو كار بسيار پستى است و توبره‌كشان از بين پايين‌ترين طبقات مردم برگزيده مىشوند .\r\nزندان در ايران مانند ساير كشورها وسيله‌اى براى سلب آزادى است ولى ممكن است عواقب سختى درپى داشته باشد .\r\nاز آن‌جا كه حكام يا روساى پليس براى تغذيه‌ى زندانيان وجهى در اختيار ندارند ، زندانيان نگونبختى كه از خود پولى ندارند و معمولا در محلى كه دستگير شده‌اند غريب هستند ، چنان‌چه شهامت اين را نداشته باشند كه شخصا به زندگى خود خاتمه\r\n\r\n","description":"","footnote":"","page_name":" 185 ","page_number":195},
  {"content":"\r\n\r\nدهند ، بايد از گرسنگى بميرند « 2 » .\r\nدر نقاطى كه زندان وجود ندارد براى توقيف مجرمين معمولا از كند و زنجير استفاده مىشود . به هرساق پاى محكوم دو قطعه چوب بزرگ كه از يك سو به زنجير آهنين و از سوى ديگر به قفل محكمى متصل است مىبندند . قسمتى از اين كنده‌ها را به اندازه‌اى كه قسمت پايين ساق پا در آن‌جا بگيرد گود مىكنند به طورى كه اين اسباب درست روى قوزك پا قرار مىگيرد . زنجيرى كه دو قطعه‌ى كنده را به هم متصل مىكند به قدرى كوتاه است كه محكوم فقط مىتواند با تانى و به زحمت قدمهاى كوتاه بردارد . چنان‌چه محكوم سعى كند خود را از كند و زنجير رهايى بخشيده ، فرار نمايد به حدى زنجير را مىفشارند كه خون از جريان مىافتد و غالبا ماهها پس از رهايى ، شخص محكوم قادر به راه رفتن نخواهد بود .\r\nمجرمين را با توجه به سنگينى جرم آنها با بريدن بينى ، گوشها ، مچ‌دست ، درآوردن چشم و اعدام مجازات مىنمايند .\r\nبريدن بينى و گوشها در ايران بسيار متداول است و حتى در مورد جرايم بسيار ناچيز هم اعمال مىشود . كافى است كه شاه يا شاهزادگان بر كسى خشم گيرند تا اين مجازات در باره‌اش اجرا شود . در حال حاضر اجراى اين مجازات نسبت به سابق كمتر متداول است ولى به طورى كه ظواهر امر نشان مىدهد اسلاف پادشاه كنونى از اين وسيله‌ى مجازات خيلى استفاده مىكرده‌اند به طورى كه هم‌اكنون تعداد زيادى از خادمين پير كه بدين وسيله ناقص العضو شده‌اند در حياتند .\r\nپيش از جلوس فتحعلى شاه بر اريكه‌ى سلطنت ، مجازات بريدن مچ دست منحصرا در مورد دزدى اعمال مىشد . اما اين مجازات ، شايد ، چنان‌كه بايد باعث ترس بزهكاران نمىشد زيرا آنها غالبا دوباره مرتكب دزدى مىشدند و پس از دستگيرى\r\n\r\n\r\n","description":"","footnote":"\r\n( 2 ) - به هنگام جنگهايى كه در ماه اكتبر سال 1812 صورت گرفت تعدادى اسراى روسى در زندانهاى تبريز به‌سر مىبردند كه حتى به آنها نان هم داده نمىشد و از اين‌رو عده‌اى از آنان خود را با دستمال خفه كردند و فقط دو روز پس از علنى شدن اين جريان بود كه براى آنها جيره‌اى برابر با جيره‌ى سربازان ايرانى مقرر داشتند .\r\n","page_name":" 186 ","page_number":196},
  {"content":"\r\n\r\nمچ دست ديگر را هم از دست مىدادند . اما از زمانى كه پادشاه مجازات اعدام را براى اين جرم برقرار نمود ديگر حتى يك نفر هم دست به دزدى نمىزند . از اين‌رو مىتوان چنين نتيجه‌گيرى كرد كه شدت عمل از طرف قانون‌گزار نوعى بشردوستى واقعى است چه به اين ترتيب هم جامعه را از جنايات در امان مىدارد و هم خيل اين سيه‌روزان را از وسوسه‌ى ارتكاب جرايم باز مىدارد .\r\nمجازات كور كردن در موارد خاص و تنها درباره‌ى اشخاصى كه مورد سوءظن شاه واقع مىشوند اعمال مىگردد .\r\nاين بدگمانيها يا به علت دارايى اشخاص و يا نفوذى كه بر مردم دارند ، برانگيخته مىشود . خانهايى كه بر استانهاى بزرگ حكومت مىكنند و يا برادران شخص شاه در معرض اين مجازات قرار دارند .\r\nمحكومين را به دو طريق از بينايى محروم مىكنند ، يكى درآوردن چشمها كه شكنجه‌اى بس وحشتناك است و ديگرى سوزاندن چشمها كه عملى احتياطى براى رفع خطرى است كه از طرف بعضى اشخاص ممكن است متوجه شاه بشود . براى اين كار چشمهاى محكوم را باز نگاه مىدارند و آهن سرخ شده‌اى را به آرامى از مقابل آن مىگذرانند . در اين حال قرنيه‌ى چشم فورا كدر مىشود و خاصيت بينايى آن از بين مىرود . در گذشته بسيارى از سلاطين از ترس اين‌كه مبادا آهن يا مس سرخ‌شده حس بينايى محكومين را كاملا از بين نبرده باشد دستور مىدادند كه چشم را با نوك خنجر از كاسه در بياورند .\r\nزمانى مرسوم بود جوانهايى را كه به خانواده‌هايى تعلق داشتند كه ممكن بود باعث سوءظن شاه بشوند ، خنثى مىكردند ، ولى از هنگامى كه آغا محمد خان عموى شاه فعلى بىاثر بودن اين عمل را ثابت نمود نقص عضو متروك گرديد . زيرا در مورد مردانى كه داراى روحيه‌ى قوى و نيرومند هستند اين عمل بىنتيجه است .\r\nمجازات اعدام درباره‌ى جرايمى از قبيل دزدى ، آدمكشى ، هتك ناموس ، خيانتهاى بزرگ ، ياغيگرى و بالاخره\r\n\r\n","description":"","footnote":"","page_name":" 187 ","page_number":197},
  {"content":"\r\n\r\nهمجنس‌بازى اجرا مىشود . ولى حتى اين مجازات شديد نيز مانع از آن نمىشود كه بزرگان از ارتكاب روزانه‌ى اين عمل ننگين خوددارى كنند . بدون شك آنها به اين مثل كه \" نيمى از گناهى كه در خفا صورت گرفته باشد ، آمرزيده است \" اعتقاد دارند .\r\nمجازات اعدام در مورد مردان زناكار اعمال مىشود در حالى كه زنان را زنده‌زنده درون كيسه‌اى مىگذارند و به آب مىاندازند . نظير اين نوع شكنجه در دوران روم قديم در مورد راهبه‌ها اعمال مىشد ولى مدتها است كه اين نوع شكنجه‌ى وحشتناك ديده نشده است . شايد ايرانيها در گذشته باغيرت‌تر از امروز بوده‌اند ، زيرا مواردى نقل شده است كه زنان حرمسرا را تنها به دليل برداشتن روبنده در كوچه خفه كرده‌اند .\r\nروحانيون نيز افرادى را كه مرتكب اعمال خلاف مذهب مىشوند به خصوص در مورد شرابخوارى ، مجازات مىنمايند . البته اين امر مانع از آن نمىشود كه عموم طبقات به خصوص بزرگان از نوشيدن مى آن هم غالب اوقات و به مقدار زياد خوددارى كنند . ايرانيها شراب را با غذا نمىنوشند و شرابخوارى منحصرا در درون منزل آن هم دور از چشم زن و فرزندان صورت مىگيرد . در مورد شرابخوارى ميل و نظر شاه قانون است . بسيارى از شاهان حتى استعمال آن را جايز شمرده‌اند ولى آغا محمد خان شرابخواران را محكوم به مرگ مىكرد .\r\nفتحعلى شاه تحريم آن را توصيه مىكند ، ولى چون شخصا به مقدار زياد شراب مىخورد ، در اين‌باره سختگير نيست .\r\nچنان‌چه ايرانيها هنگام صرف مشروب غافلگير شوند ، به عذر بيمارى و اين‌كه شراب را به صورت دارو استعمال مىكنند متوسل مىشوند و بدين ترتيب خود را از خشم روحانيون در امان مىدارند .\r\n\r\n","description":"","footnote":"","page_name":" 188 ","page_number":198},
  {"content":"\r\n\r\nمجازاتهايى را كه روحانيون به آن حكم مىدهند ، در باره‌ى فقرا چوب و فلك و در مورد اغنيا و نجبا پرداخت جريمه است كه تا آن‌جا كه زورشان برسد بر ميزان آن مىافزايند .\r\nتعقيب طبقات اخير به ندرت صورت مىگيرد مگر آن‌كه موضوع انتقام شخصى دربين باشد كه در اين صورت كافى است كسى شهادت بدهد كه كوزه‌ى شرابى به خانه‌ى شخص مورد نظر برده شده است . البته شخص متهم از ترس اين‌كه مبادا از طرف اراذل و اوباش مورد حمله قرار گيرد جرات اعتراض و يا فرار از مجازات را ندارد . اراذل و اوباش در اين كشور بيش از ساير جاها تشنه‌ى تحقير بزرگان هستند . در واقع بزرگان هم در مورد زيردستان سيه‌روز خود بدون رحم همه‌گونه ظلم و ستم را روا مىدارند .\r\n\r\n","description":"","footnote":"","page_name":" 189 ","page_number":199},
  {"content":"\r\n . \r\n","description":"","footnote":"","page_name":" 190 ","page_number":200},
  {"content":"\r\n\r\n\r\n24 درباره‌ى دربار ، مقامات عالى ، سلسله‌مراتب\r\nدربار شاه ايران با همه‌ى شكوه و درخشندگى كه دارد ، در مقام مقايسه با آن‌چه پيش از اغتشاشاتى كه منجر به انقراض سلسله‌ى صفويه گرديد وجود داشت ، بسيار متفاوت است . اگر بخواهيم ريشه‌ى اغتشاشاتى را كه در آن‌زمان روى داد جست‌وجو كنيم بايد به تجمل‌پرستى فوق العاده و مخرب بزرگان كه با تعدى به زيردستان ملازم بود ، توجه نماييم . اين امر موجب گرديد كه جمعيت كثير ساكنين اصفهان در حال ياس و دلسردى توسط مشتى افغانى به محاصره درآيند . البته اين تنها دليل شكست ايرانيها نبود ، ولى مىتوان آن را اقوى دليل دانست . البته اگر مردم اصفهان به آن حد از ظلم و ستمى كه بر آنها روا مىشد از زندگى بيزار نشده بودند به آسانى مىتوانستند اين وحشيها را از پاى درآورند . در آن زمان مقامات عالى دربارى نه تنها تعدادشان زياد بود بلكه شغل پرفايده‌اى هم داشتند به طورى كه حتى ميرزاهاى ساده‌اى كه از بين طبقات پايين اجتماع برخاسته بودند تا پنج هزار تومان درآمد داشتند كه تماما از محل وجوه عمومى پرداخت مىشد .\r\nتغيير شكل لباس ايرانيان مخصوصا در دوران شاه كنونى كمك بسيارى به كاهش تجملات نموده است ، زيرا لباسهاى سابق از گرانبهاترين پارچه‌ها فراهم مىشد و غالبا آنها را با زر و سيم مليله‌دوزى مىكردند ، اما امروز جز در مراسم رسمى لباسها ساده و ارزان است . اغلب مردم در تابستان قدك ( پارچه‌اى از پنبه كه در ايران بافته مىشود ) به رنگهاى\r\n\r\n","description":"","footnote":"","page_name":" 191 ","page_number":201},
  {"content":"\r\n\r\nگوناگون مىپوشند و در فصل زمستان از ماهوت معمولى انگليسى يا آلمانى استفاده مىكنند .\r\nكلاه ملى ايرانيان در گذشته بسيار گران تمام مىشد زيرا كه به دور آن شال كشميرى به شكل عمامه مىپيچيدند ولى اكنون به پاس احترام شاه كلاه ساده‌ى قجرى « 1 » بر سر مىگذارند .\r\nاين كلاه از پوست بره‌ى سياه درست شده ، به شكل مخروط ناقص است . امروز فقط در تشريفات رسمى دربار كلاه را با شال مىآرايند و كليه‌ى مامورين ديوانخانه بايد چنين كلاهى بر سر و لباس رسمى بر تن كنند . لباس مزبور عبارت از روپوشى است كه با پوست يا پنبه‌دوزى آستر شده است و تا روى زانو مىرسد .\r\nيقه‌ى اين لباس از پوست سمور است و تا روى شانه‌ها مىافتد .\r\nمقامهاى عالى دربارى تقريبا به جاى خود محفوظ مانده است ولى جنبه‌ى افتخارى آن بر سودبخشيش مىچربد .\r\nامروز به استثناى وزرا و صاحب‌منصبان عاليرتبه‌ى ديوانخانه كمتر شغلى وجود دارد كه درآمد قابل ملاحظه‌اى داشته باشد . ولى خدمت‌گزاران وابسته به دستگاه سلطنت كه شغلشان اداره‌ى خزانه‌ى كشور است هميشه بسيار ثروتمند مىشوند زيرا در هيچ جاى دنيا كشورى يافت نمىشود كه به اندازه‌ى ايران دزدى رواج داشته باشد ، آن هم اين‌چنين گستاخانه . گمان نمىكنم چيزى براى كاخ شاه يا شاهزادگان خريدارى شود كه بهاى آن را سه يا چهار برابر قيمت اصلى به حساب نگذارند .\r\nمخارج دربار ايران فوق العاده زياد است ، زيرا علاوه بر شاه ، شاهزادگان و حكام هم به تقليد از پدر و ارباب خود هميشه تعداد زيادى مردمان بيكاره در خدمت دارند . اينها كارشان اين است كه هرموقع كه شاهزادگان و حكام سوار يا پياده از كاخشان خارج مىشوند در جلو يا عقب آنها به راه\r\n\r\n\r\n","description":"","footnote":"\r\n( 1 ) - ايل قاجار كه ايل شاه و امروز مورد عنايت او است ، قبل از جلوس فتحعلى شاه بر تخت سلطنت مطرود و مورد تحقير ايرانيان بود ، به طورى كه هيچ‌كس حاضر نبود با يكى از افراد اين قبيله در ملاء عام ديده شود و هيچ كارگرى حاضر نمىشد براى آنها كار كند . بدبينى مردم نسبت به افراد اين ايل چنان بود كه اگر صحبت از شخص ترسو و مزور و فرومايه‌اى به ميان مىآمد مىگفتند كه اين شخص قجر است .\r\n","page_name":" 192 ","page_number":202},
  {"content":"\r\n\r\nافتند و جز اين كارى ندارند . اين اشخاص را غلام مىنامند كه معنيش برده است ، ولى امروز در دربار ايران لفظ غلام مترادف با گارد سلطنتى است . غلامان شاه كه تعدادشان خيلى هم زياد است از ميان برازنده‌ترين جوانهاى كشور انتخاب مىشوند و زير فرمان رييسى كه عنوان كلانترباشى را دارد خدمت مىكنند . غلامان هميشه در التزام شاه هستند .\r\nسرووضعشان مرتب است و حقوق قابل‌توجهى هم دريافت مىدارند . وليعهد نيز تعداد زيادى غلام دارد كه فوق العاده شجاع و دليرند . گرچه شيوه‌ى جنگى آنها هرگز باعث وحشت روسها نشده است با اين حال غالبا صدمات بسيارى بر روسها وارد آورده‌اند . قزاقها به خصوص از غلامان وليعهد خيلى بيمناكند و در مواقعى هم كه تعدادشان خيلى زياد باشد ، باز هم به ندرت جرات مىكنند با غلامان وليعهد زورآزمايى بنمايند .\r\nعالىترين مقام دربار سابقا مقام اعتماد الدوله‌اى بود كه بعدا آن را حذف كرده ، به جاى آن مقام صدارت عظما يا نخست‌وزيرى را برقرار نموده‌اند . صدراعظم كنونى ميرزا شفيع مرد سالخورده‌ى هفتاد ساله‌اى است كه بسيار زبردست و سياستمدار قابلى است . نامبرده مسوول كليه‌ى امور داخلى و خارجى كشور مىباشد و تمام ادارات دولتى را زير نظر دارد .\r\nوزرا همگى تابع او هستند . هوش و كاردانى فوق العاده‌ى ميرزا شفيع همان‌طور كه در همه‌جاى دنيا معمول است تعداد زيادى حسود و دشمنان مخفى براى او به وجود آورده است ولى اينها زرنگ‌تر از آنند كه عنايات شاه را درباره‌ى او كه به نظر تزلزل‌ناپذير مىنمايد ، از نظر دور بدارند .\r\nمقام دوم كشور قايم‌مقامى است كه اكنون به پيرمرد هفتاد و پنج ساله‌اى به نام ميرزا بزرگ سپرده شده است . اين شخص به پنج پادشاه خدمت كرده ، بدون‌شك مجرب‌ترين مرد ايران است . نامبرده با وجود كبر سن هنوز نيروى شگفت‌آورى دارد و چون دشمن آشتىناپذير ميرزا شفيع است به اين سبب از زمانى كه ميرزا شفيع مورد عنايات بىپايان شاه قرار گرفته ، هرگز نخواسته است در دربار حاضر شود . شاه\r\n\r\n","description":"","footnote":"","page_name":" 193 ","page_number":203},
  {"content":"\r\n\r\nبراى ميرزا بزرگ ارزش بسيارى قايل است و چون راهنمايى بهتر از وى براى وليعهد نمىشناخت او را با همان عنوان به آذربايجان فرستاد . ميرزا بزرگ در آذربايجان همان مقامى را دارد كه صدراعظم در ساير نقاط كشور دارا است .\r\nتاكنون ميرزا شفيع چندين بار دچار بيمارى سخت شده است . در اين‌گونه مواقع شاه ميرزا بزرگ را به تهران احضار مىنمود كه جانشين وى بشود ، ولى از بخت بد ميرزا بزرگ هر بار ميرزا شفيع سلامت خود را بازيافته است . از اين‌رو ميرزا بزرگ عادت داشت به شوخى بگويد كه دوست عزيزش هرگز نخواهد مرد مگر آن‌كه با ضربه‌اى او را از پاى درآورند .\r\nمقام سوم مقام وزارت است ، ولى وزيران ايران از اختيارات بسيارى كه وزراى تركيه دارند ، برخوردار نيستند و در واقع معاونين صدراعظم در تهران و قايم‌مقام در تبريز به شمار مىآيند . شاهزادگان هم در دستگاه حكومتى خود وزير دارند .\r\nشاه همچنين اين عنوان را به لله‌باشيهاى فرزندانش كه در سنين كودكى هستند ، اعطا مىنمايد . وزير ميرزا بزرگ در آذربايجان كه پسر وى مىباشد وظيفه‌ى ديگرى جز امور نظامى بر عهده ندارد . در اين مورد هم تا پدرش قايم‌مقام با كمال دقت عمليات او را مورد رسيدگى قرار ندهد ، قادر به انجام دادن كارى نيست . اعضاى ديگر ديوانخانه ميرزاها هستند كه درجات مختلفى دارند و مامور خدمات گوناگونى مىباشند . شغل ميرزاها چيزى شبيه رييس اداره ، رييس دفتر و يا منشى مخصوص وزير است .\r\nپس از ميرزاها سلسله مقامات مختلف دربارى به تقريب به شرح زير است :\r\nرييس پزشكان كه داماد شاه و بسيار مورد مرحمت است مواظب تندرستى شاه و ضمنا تامين وسايل خوشى او است .\r\nرييس پزشكان عنوان حكيم‌باشى را دارد و در شوراى مخصوص سلطنتى شركت مىنمايد .\r\nشيخ الاسلام عالىترين مقام روحانى كشور و بالاترين مقام قضايى محاكم شرع است . او به مانند مفتى اعظم قسطنطنيه كه پيشوايى مسلمانان سنى را بر عهده دارد ، رهبر كليه‌ى\r\n\r\n","description":"","footnote":"","page_name":" 194 ","page_number":204},
  {"content":"\r\n\r\nمسلمانان شيعه است .\r\nايشيك آغاسى يا نسق‌چىباشى رييس كل تشريفات است و به سبب شغلى كه دارد كمتر اتفاق مىافتد كه در حضور شاه نباشد . وجه تمايز وى از ساير درباريان دستارى به شكل خاص است كه بالاى آن نشان بزرگى از نقره قرار گرفته است .\r\nبر روى اين نشان آيه‌اى از قرآن حاكى از وفادارى نقش بسته است . او همواره چماقى از عاج ، كه يكى از علايم تشخص است در دست دارد . ابلاغ فرامين شاه به صاحب‌منصبان ديوانخانه و اعلام ورود اشخاصى كه به حضور شاه معرفى مىشوند ، بر عهده‌ى او است . علاوه بر آن وظيفه‌ى تامينات اردوى شاه را در سفر نيز بر عهده دارد . نامبرده چند تن فراشباشى و تعدادى فراش كه مامور برپا كردن چادرها مىباشند تحت فرمان دارد .\r\nميهماندارباشى مامور پذيرايى از سفرا است و رفع احتياجات آنها را از به دو ورود به كشور تا زمان خروجشان عهده‌دار مىباشد . نامبرده نيازمنديهاى سفرا يا فرستادگان بيگانه را به ديوانخانه عرضه مىكند . ضمنا كليه‌ى يادداشتها بايد از طريق او به دست وزرا برسد .\r\nتعداد زيادى ميهمانداران جزء نيز زيردست ميهماندارباشى انجام‌وظيفه مىكنند . در ايران عنوان ميهماندار معمولا به همراهان يا نگهبانانى كه براى حمايت بيگانگان گمارده مىشوند ، اطلاق مىگردد . ضمنا شاه غالبا براى پذيرايى از شخصيتهاى برجسته يكى از بزرگان دربار را به عنوان ميهماندار وى تعيين مىنمايد .\r\nمهردارباشى ، همواره مهرهاى سلطنتى را بر گردن مىآويزد و اسنادى را كه به امضاى شاه مىرسند شخصا ممهور مىنمايد .\r\nميرآخورباشى سابقا از امتيازات فوق العاده‌اى برخوردار بود زيرا اصطبل سلطنتى بنابر سنن ديرين محل تحصن مجرمين بود . البته مجرمين بدون رضايت وى نمىتوانستند در اصطبل بمانند ولى در صورت موافقت ، ميرآخور توانايى اين را داشت كه مجرم را حتى از پىجوييهاى شاه نيز نجات بخشد .\r\nاين رسم از مدتها پيش منسوخ شده ، امروز مجرمين نمىتوانند\r\n\r\n","description":"","footnote":"","page_name":" 195 ","page_number":205},
  {"content":"\r\n\r\nبراى فرار از كيفر در هيچ‌جاى ايران تحصن اختيار كنند . حتى حرمسراها كه سابقا هيچ‌كس و تحت هيچ عنوان اجازه‌ى دخول در آن‌جا را نداشت ، اكنون در صورتى كه نشانه‌اى از تحصن مجرمى در دست باشد با اولين اخطار گشوده مىشوند . به خود من بارها اجازه داده شده كه براى جست‌وجوى سربازان فرارى كه احتمال تحصن آنها مىرفت به اين كار مبادرت ورزم .\r\nبا اين حال من هرگز نخواسته‌ام از اين حق استفاده نمايم و در عوض پيرزنان مورد اعتماد خود را به اين امر مىگماشتم .\r\nميرآخورباشى اشخاص زير را تحت فرمان دارد :\r\nزين‌دارچىباشى مسوول زين‌وبرگ ، جلودارباشى رييس مهترها و اوزآقا كردشيدىباشى كه مامور گرفتن ركاب است .\r\nنامبردگان هم به نوبه‌ى خود تعداد بالنسبه كثيرى ، افراد زيردست دارند .\r\nخواجه‌باشى « 2 » يا رييس خواجه‌ها نيز نفوذ فراوانى دارد . حتى رجال عاليرتبه‌ى دربارى هم براى او احترام فوق العاده‌اى قايلند . محل خدمت او به طورى كه در بخش ماقبل اشاره كردم در حرمسرا است . خواجه‌باشى در مواقعى كه توسط مخبرينش از وجود دختران زيبايى در فلان نقطه‌ى كشور آگاه مىشود به آن نقاط سفر مىكند و والدين دختر را به نحوى وادار مىكند كه دختر خود را به حرمسراى شاهى بفرستند . او همچنين به حرمسراى بزرگان نيز سركشى مىكند تا شايد بتواند دخترانى كه شايستگى شاه يا شاهزادگان را داشته باشند ، پيدا كند . به خوبى مىتوان حدس زد كه خواجه‌باشى علاوه بر درآمدهاى ديگر از اين راه هم مداخل هنگفتى به دست مىآورد زيرا آنهايى كه ميل دارند دخترانشان به حرمسراى شاه يا شاهزادگان راه يابند هداياى قابل ملاحظه‌اى به او مىدهند .\r\nناظرباشى مامور اداره‌ى اموال سلطنتى و مباشر كليه‌ى عايدات مخصوص شاه مىباشد . بازرسى داخلى كاخها و امور\r\n\r\n\r\n","description":"","footnote":"\r\n( 2 ) - كلمه‌ى خواجه به معنى سالخورده است اما ايرانيان آن را مترادف با فرد مخنث به كار مىبرند .\r\n","page_name":" 196 ","page_number":206},
  {"content":"\r\n\r\nكليه‌ى مستخدمين بر عهده‌ى او است . نامبرده به ميل خود مستخدمين را برمىگزيند و در صورت نارضايتى آنها را اخراج مىكند .\r\nاودوندارباشى يا كاخدار خدمات مربوط به كاخها را زير نظر دارد . همچنين دستورهاى مربوط به عزيمت به شكارگاه توسط او دريافت و ابلاغ مىشود . وكيل‌باشى افسر مامور روشنايى و رييس مشعل‌داران است كه خود زيردست كاخدار انجام وظيفه مىنمايد .\r\nشكارچىباشى يا ميرشكار مسوول كليه‌ى امور مربوط به شكار است . سگبان‌باشى رييس خدمه‌ى مامور سگهاى شكارى و طاووس‌خان آقا مسوول نگه‌دارى بازهاى شكارى زيردست او هستند .\r\nمنجم‌باشى يا رييس اخترشناسان اداره‌ى هيات تحريريه‌ى تقويم را زير نظر دارد و اثرات ستارگان را روزانه در دفترى ثبت مىنمايد . هرموقع كه شاه قصد سفر يا شكار و حتى ديدوبازديد داشته باشد منجم‌باشى به دفتر مزبور مراجعه مىكند تا ساعت سعد را تعيين نمايد و چنان‌چه ساعت را نحس تشخيص دهد با تمام قوا شاه را مانع مىشود كه حتى پا را از آستانه‌ى در فراتر بگذارد . از فتحعلى شاه كه شخص فهميده‌اى است بعيد به نظر مىرسد كه به اين قبيل چيزهاى ابلهانه اعتقاد داشته باشد ، ولى اعتقاد او به اين حرفها به حدى است كه اگر منجم‌باشى حتى اجازه‌ى هواخورى هم به او ندهد حاضر است ده سال درون كاخ بماند . اين مرد فريبكار شارلاتان امروز در دربار بيش از هركس مورد توجه است . او كه از نقاط ضعف شاه آگاهى دارد و مىداند كه شاه تمام ترهات و مزخرفات او را باور دارد ، تقريبا آن‌چه را كه مىخواهد به دست مىآورد .\r\nشاهزاده عباس ميرزا پسر فتحعلى شاه در اين مورد چندان ساده و خوش‌باور نيست فقط بعضى اوقات از لحاظ مصلحت سياسى به منجمى كه نسبت به او كاملا وفادار است ، دستور مىدهد به تقويم نجومى رجوع كند . اين منجم يك بار موقعى كه شاهزاده قصد عزيمت به سفرى را داشت اظهار\r\n\r\n","description":"","footnote":"","page_name":" 197 ","page_number":207},
  {"content":"\r\n\r\nعقيده كرده بود كه ساعت نحس است . شاهزاده او را احضار كرد و دستور داد در خلوت پنجاه ضربه كف پايش بزنند .\r\nضمنا به وى اخطار كرد كه هربار ساعت نامساعد باشد به همين كيفر خواهد رسيد . از آن تاريخ به بعد منجم كاملا هشيار شد و ديگر ساعت نحسى وجود ندارد . ولى شاهزاده غالبا از اين وسيله براى تقويت روحيه‌ى سربازان در مواقعى كه در معرض ناكاميها قرار گرفته باشند استفاده مىنمايد .\r\nانباردارباشى مسوول تهيه‌ى كليه‌ى مواد خوراكى است .\r\nبپزباشى ( آشپزى ) و قهوه‌چىباشى كه مامور تهيه‌ى دسر و قهوه و چاى و شربت است زيردست انباردارباشى خدمت مىكنند .\r\nصندوقدارباشى مسوول نگه‌دارى لباسها و هدايايى است كه به شاه تقديم مىگردد . او ريز كليه‌ى هدايايى را كه به شاه تقديم مىشود و يا شاه اهدا مىنمايد در دفترى ثبت مىكند و صورت دخل‌وخرج را به رويت ناظرباشى مىرساند .\r\nناظرباشى به نوبه‌ى خود پس از صحه‌گذاردن ، دفاتر را به خزانه‌دار كل ارائه مىدهد و خزانه‌دار نيز به شخص شاه حساب پس مىدهد .\r\nشاطرباشى رييس شاطران است . نامبرده صد جوان را كه پياده و در حال دو پيشاپيش اسب شاه حركت مىكنند تحت فرمان دارد . آنها كلاه مخصوصى بر سر و چماق كوتاهى در دست دارند . اين چماقها براى جلوگيرى اشخاص از نزديك شدن به موكب شاه به كار برده مىشود و ضمنا مانند چوب‌دست بندبازان وسيله‌اى براى حفظ تعادل است . هنگامى كه شاه با تشريفات رسمى حركت مىكند شاطرها در دو طرف اسب او در دو رديف پشت‌سر شاطرباشى قدم برمىدارند . شاطرباشى قدم آنها را تنظيم مىكند و مواظب است كه هيچ‌كس به شاه نزديك نشود . چنان‌چه كسى بخواهد به شاه نزديك شود بايد قبلا با نظرچىباشى در اين‌باره مذاكره نموده باشد . شخص اخير الذكر هرموقع كه شاه از كاخ خارج مىشود ، به دنبال ارباب خود به راه مىافتد .\r\nمقامات عالى لشگرى را گاهى شاهزادگان بلافصل\r\n\r\n","description":"","footnote":"","page_name":" 198 ","page_number":208},
  {"content":"\r\n\r\nاشغال مىكنند . سردار يعنى ژنرال و چون تعداد سردارها زياد است بالاترين آنها عنوان بيگ سردار ( ژنرال بزرگ يا فرمانده قوا ) را دارد . پس از او توپچىباشى ( فرمانده كل توپخانه ) بالاترين مقام لشگرى است . راجع به ساير مقامات لشگرى فعلا سخنى نمىگويم و آن را به موقعى كه در باره‌ى وضع قشون كشور بحث خواهم كرد موكول مىنمايم .\r\nدر هيچ كشورى سلسله‌مراتب و آداب تشريفات با چنان دقت و وسواسى كه در ايران معمول است اجرا نمىگردد .\r\nنه تنها مقامات لشگرى و كشورى ، بلكه افراد عادى هم به اين اصول پاىبندند . غرور و افاده‌ى ايرانيها به هراندازه كه باشد هرگز يك قدم جلوتر از كسى كه از حيث مقام اجتماعى يا ثروت از آنها بالاتر است برنمىدارند . اين احساس در افراد غيرمنظم قشون چنان ريشه دوانده بود كه مانع برقرارى انضباط و مراعات سلسله‌مراتب مىگرديد زيرا اغلب اتفاق مىافتاد كه معين نايبها شخصيتشان بالاتر از بعضى افسران بود و من با زحمت زياد توانستم به آنها بفهمانم كه اين افسران اكنون رييس و ما فوق آنها هستند و بايد به آنها احترام بگزارند . بايد اذعان كنم كه فرمانبردارى ايرانيها و ميل شديد آنها به سپاهيگرى مرا در اين مورد يارى كرد . ولى اين امر موجب محدوديتهايى گشت كه نتوانستم بر آن فايق گردم . به‌طور نمونه به شرح يكى از اين موارد مىپردازم : افسران و درجه‌داران اجازه داشتند كه در غير ساعات خدمت لباس نظامى را از تن درآورند . در اين حال امتيازات اجتماعى با تمام قدرت از سر گرفته مىشد و غالبا افسران ما فوق مجبور بودند در برابر زيردستان خود سرپا بايستند .\r\nهنگامى كه وزيران ، حكام و خوانين وابسته به دربار به نقطه‌اى دور از محل اقامت دايمى خود سفر مىكنند ، مورد استقبال قرار مىگيرند ، به اين ترتيب كه عده‌ى كثيرى از مردم تا مسافت معينى به پيشباز آنها مىروند . محل پيشباز هرچه‌قدر دور تر باشد دليل احترام بيشتر است . حال چنان‌چه مقام شخصيت تازه وارد والاتر از حاكم باشد شخص حاكم و در غير اين صورت داروغه و ديگر افسران دربار و بيگلربيگيها به\r\n\r\n","description":"","footnote":"","page_name":" 199 ","page_number":209},
  {"content":"\r\n\r\nديدار او مىروند و در تمام مدت اقامتشان مخارج آنها را بر عهده مىگيرند و آشپز مخصوص در اختيارشان مىگذارند . اما اگر اين اشخاص وابسته به شخص شاه باشند معمولا هدايايى هم به آنها داده مىشود تا نزد شاه از بيگلربيگيها جانبدارى بنمايند . ضمنا چون به نفع حكام است كه موجبات رضايت اشخاصى به اين اهميت را فراهم آورند ميهماندارانى تعيين مىنمايند تا كليه‌ى احتياجات آنها را در تمام مدت اقامتشان بر طرف كنند و كوچكترين خواستهاى آنها را برآورده نمايند .\r\nهنگامى كه اين شخصيت عالىمقام به ايالت ديگرى وارد مىشود ميهماندارها تعويض مىشوند و مراسم قبلى عينا تجديد مىشود . سخن كوتاه هركس كه رعايت احتراماتى را كه درخور شخصيت و مقامش هست خواستار باشد بايد نسبت به ديگران با كمال دقت رفتار كند و مراعات شخصيت و مقام آنها را بنمايد . دامنه‌ى اين آداب‌دانى حتى تا دهكده‌ها هم كشيده شده ، به طورى كه يك دهقان ساده نيز نسبت به همسايه‌ى خود احترامات شايسته را به جا مىآورد و توقع احترام متقابل دارد .\r\n\r\n","description":"","footnote":"","page_name":" 200 ","page_number":210},
  {"content":"\r\n\r\n\r\n25 درباره‌ى بيگلربيگيها ، اختيارات و عايدات آنها\r\nدر فصول گذشته و در فرصتهاى مناسب چندين‌بار درباره‌ى بيگلربيگيها سخن گفته‌ام . بيگلربيگيها از خوانين درجه‌ى يك كشور هستند كه معمولا پدر بر پدر خدماتى به مملكت نموده‌اند ولى غالب اوقات همان‌طور كه در دوران پادشاه كنونى نيز مشاهده مىگردد آنها از بين اقوام زنها و يا معشوقه‌هاى شاه برگزيده مىشوند .\r\nبيگلربيگيها حكومت يك يا چند ايالت را بر عهده دارند .\r\nقدرت آنها غالبا و به حق باعث بدگمانى شاه مىشود ، زيرا به مجرد اين‌كه خود را به اندازه‌ى كافى قوى پنداشتند بدون توجه به كوچكترين مسايل اخلاقى و وجدانى ، اعلام استقلال مىكنند و مردم متلون ايران كه ضمنا تشنه‌ى تحولات هم هستند تحت تاثير آنها قرار مىگيرند . البته از اين پس با تشكيل قواى منظم كار آنها دشوارتر خواهد بود .\r\nشاه به منظور احتراز از بروز اين خطر و رويدادهايى از اين قبيل حكومت استانهاى بزرگ و استانهايى را كه مردمانش به فتنه‌جويى شهرت دارند ، به فرزندان خود مىسپارد .\r\nشاه كنونى از اغتشاشاتى كه باعث سرنگونى شاه سلطان حسين گرديد آگاهى دارد . چنان‌چه آن پادشاه ، كه فرزندان بسيارى هم داشت به جاى اين‌كه آنها را دور خود جمع نمايد و بيكاره بار بياورد ، آنها را در راس ايالاتى كه شروع به اغتشاش نموده بودند قرار داده بود ناچار به استعفا نمىگرديد . طهماسب ميرزا تنها كسى كه توانست از اصفهان فرار كند در ايالاتى كه\r\n\r\n","description":"","footnote":"","page_name":" 201 ","page_number":211},
  {"content":"\r\n\r\nبيشتر روى كمك آنها حساب مىكرد ناشناخته بود . گردآوردن فرزندان علاوه بر آن‌كه فايده‌اى دربر نداشت بسيار هم پرخرج بود .\r\nفتحعلى شاه حكومت استانهاى بزرگ از قبيل آذربايجان خراسان ، عراق عجم ، فارس ، مازندران ، و كرمانشاه را به اولاد ارشد و مطلع‌ترين آنها واگذار نموده است . در هريك از اين استانهاى بزرگ سه يا چهار حاكم هست كه آنها هم عنوان بيگلربيگى دارند ، ولى تحت اوامر شاهزاده‌ها كه سمت نيابت سلطنت را دارند انجام وظيفه مىنمايند . اهميت استان آذربايجان از ساير استانها بيشتر است زيرا علاوه بر تمام سرزمين مدى باستانى دوسوم ارمنستان را دربرمىگيرد .\r\nارمنستان ايران امروز از ايروان ، گيلان و شاهسون ، كه سابقا قسمتى از هيركانى باستانى بوده است تشكيل مىگردد . اما به شاهزادگانى كه هنوز براى اداره‌ى يك استان بزرگ خيلى جوان هستند ، و به بعضى از آنها تيول نواحى كوچك و به برخى حكومت يك شهر مانند زنجان ، قزوين ، بروجرد ، استرآباد ، و غيره واگذار مىشود .\r\nتبريز مركز استان آذربايجان مقر و مسكن شاهزاده وليعهد است . شهرهاى خوى ، اروميه ، مراغه ، ايروان ، صوفيان و اهر مركز حكومت ولايات تابعه مىباشند . هريك از اين ولايات توسط يك بيگلربيگى اداره مىشود . قدرت بيگلربيگيها از زمانى كه شاهزاده وليعهد از نزديك مراقب اعمالشان مىباشد فوق العاده تضعيف گرديده است ، ولى گاه‌گاهى مرتكب رشوه‌خواريهاى هنگفت مىشوند كه چون به آگاهى وليعهد نمىرسد لاجرم بدون كيفر مىمانند .\r\nبيگلربيگيها كه منحصرا از طرف شاه تعيين مىشوند ، در حوزه‌ى فرمانروايى خود از كليه‌ى اقتدارات برخوردار هستند .\r\nبيگلربيگيها قدرت مطلق دارند و اختياراتشان بىحد و حصر است . آنها تعداد زيادى دربارى و نگهبان كه نوكر ناميده مىشوند در خدمت دارند . بيگلربيگيها غالبا به ميرزاهايى كه مامور اداره‌ى امور هستند لقب وزير مىدهند .\r\nميرزاها در عين اين‌كه غالبا در تصميم‌گيريهاى بيگلربيگيها\r\n\r\n","description":"","footnote":"","page_name":" 202 ","page_number":212},
  {"content":"\r\n\r\nموثرند ، در واقع افرادى هستند كه به نفع وزيران شاه كه خود دست‌نشانده‌ى آنها هستند جاسوسى مىكنند و از اين‌رو كليه‌ى اعمال بيگلربيگيها و به خصوص طرز تفكر و مقاصد آنها را نسبت به مقام سلطنت به وزيران شاه گزارش مىدهند .\r\nبيگلربيگيها براى اين‌كه كماكان از حمايت وزيران برخوردار باشند ناچارند همه‌ساله پس از برداشت محصول هديه‌ى قابل ملاحظه‌اى به آنها بدهند و به اين منظور ، وزيران خدمت‌گزاران مورد اطمينان خود را نزد آنهايى كه مورد حمايت هستند مىفرستند تا وجوهات تقديمى را جمع‌آورى بنمايند . مبلغ اين هدايا غالبا فوق العاده هنگفت است به طورىكه عايدات قايم‌مقام از اين محل با اين‌كه تعداد حكام آذربايجان زياد نيست از چهل هزار تومان بالاتر است ، در صورتى كه حقوق ديوانيش فقط هفتصد تومان مىباشد .\r\nطرز وصول ماليات هميشه مستبدانه و غالبا بىرحمانه است و از اين‌رو كمتر ماليات‌دهنده‌اى پيدا مىشود كه قسمتى از دارايى خود را پنهان نكند .\r\nهنگامى كه حاكم براى شاهزاده و يا براى شخص خودش احتياج به چند هزار تومان پول داشته باشد داروغه‌ها را مامور فراهم نمودن آن مىنمايد . داروغه‌ها زيردستان خود را نزد ماليات‌دهندگان مىفرستند و به آنها اخطار مىكنند كه بايد هرچه زودتر فلان مبلغ را پرداخت نمايند . ماليات دهندگان كه غالبا دو يا سه بار ماليات پرداخته‌اند مجبورند براى بار ديگر هم ماليات بدهند و اين از آن جهت است كه مامورين هرگز دفاتر مالياتى را ارائه نمىدهند و از اين‌رو اثبات پرداخت ماليات از طرف آنها غيرممكن است . غالبا اتفاق مىافتد ماليات‌دهنده از روى لجاجت و يا عدم امكان از پرداخت آن سر باز مىزند ، در اين حال او را نزد حاكم مىبرند و پاى او را به چوب مىبندند تا اين‌كه حاضر به پرداخت ماليات تحميلى بشود و تا وصول مبلغ معين او را لحظه‌اى راحت نمىگذارند .\r\nدر مواردى كه ميزان ماليات به قدرى سنگين باشد كه وصول آن به طور يك جا ميسر نباشد و ضمنا احتياج مبرمى به\r\n\r\n","description":"","footnote":"","page_name":" 203 ","page_number":213},
  {"content":"\r\n\r\nپول باشد داروغه‌ها روساى پيشه‌ورها و بازرگانان را احضار و آنها را مجبور مىكنند كه ظرف چند ساعت وجه مورد نظر را تهيه و پرداخت نمايند . در اين حال روسا به دكان همكاران خود مىروند و فى الفور سهميه‌اى را كه به آنها تعلق مىگيرد وصول مىكنند و چنان‌چه دكانداران وجه نقد حاضر نداشته باشند مال التجاره‌ى آنها را ضبط مىكنند و خود سهميه‌ى آنان را مىپردازند . اما در مورد كارگران ساده آنها را به حدى مىزنند تا حاضر شوند وجه لازم را قرض كنند و سهم خود را بىمعطلى پرداخت نمايند .\r\nچنان‌چه اشخاص ثروتمند و صاحب‌مقام وظايف خود را نسبت به بيگلربيگيها انجام ندهند ، بيگلربيگيها اين بىتوجهى را بهانه قرار مىدهند و آنها را به پرداخت جريمه‌هاى قابل ملاحظه‌اى وادار مىكنند كه فورا و به نفع بيگلربيگيها وصول مىشود . با اين حال بعضى از اربابان بزرگ از پرداخت جريمه امتناع مىكنند و به دستورهاى بيگلربيگيها وقعى نمىگذارند . البته اين طرز رفتار در كشورى كه بادهاى مساعد هرروز از سويى مىوزد كار خطرناكى مىباشد .\r\nاطلاع يافتن از عوايد حكام ولايات چنان‌چه غيرممكن نباشد ، به هرحال بىاندازه مشكل است . حكام كه اجازه‌ى وصول هرنوع ماليات را دارند پس از پرداخت مبالغى كه به شاهزاده تعلق مىگيرد مازاد را براى خود نگاه مىدارند .\r\nسهم حكام معمولا از عشر مبلغ دريافتى تجاوز نمىكند . حكام جاسوسهايى در صفوف پيشه‌وران دارند و به وسيله‌ى آنها از كارها و معاملاتى كه انجام مىگيرد آگاه مىشوند . حتى بىارزش‌ترين كالاى آنها هم از پرداخت ماليات معاف نيست .\r\nحكام معمولا سر مباشرت ايلات را كه تعداد آنها در ايران زياد است نيز بر عهده دارند . ايلات بر حسب تعداد گله‌هايى كه دارا هستند ، ماليات مىپردازند . كردها در كوهستانها زندگى مىكنند و چون هواى كوهستان در زمستان فوق العاده سرد مىشود چنان‌چه در اين فصل در محل باقى بمانند اغنام و احشام آنها تلف مىشود . از اين‌رو ناچار به ولاياتى كه داراى هواى معتدل‌ترى باشد كوچ مىكنند . در\r\n\r\n","description":"","footnote":"","page_name":" 204 ","page_number":214},
  {"content":"\r\n\r\nاين نقاط همواره چراگاهها و آب گوارا وجود دارد « 1 » .\r\nايلات حكارى كه وابسته و تحت حمايت وليعهد هستند همه‌ساله با گله‌هاى عظيم كوچ مىكنند و از چراگاههاى عالى كه در دشتها و دره‌هاى ايران وجود دارد استفاده مىبرند .\r\nاداره‌ى امور آنها با بيگها است كه در زمان جنگ تعدادى سپاهى پياده و سوار براى وليعهد مىفرستند . از اين چريكها به مجرد اين‌كه قدم به خطه‌ى ايران گذاردند به طور كامل نگاه‌دارى مىشود .\r\nدر سال 1813 بيگلربيگى اروميه اين ايلات را وادار به پرداخت مبالغى بابت ماليات نمود . آنها بلافاصله با يك‌ديگر متحد شدند و با حمله به حوزه‌ى حكومتى وى دست به غارت زدند و خسارات زيادى وارد نمودند . شاهزاده پس از اطلاع از علل اين عمل انتقامى ، بيگلربيگى مزبور را از مباشرت اين ايل معزول و به جاى او عسكر خان افشار را به اين سمت منصوب نمود . عسكر خان آخرين سفير ايران در دربار فرانسه بوده ، قبل از اين ماموريت هم يك‌بار مباشرت اين ايل را بر عهده داشته است . عسكر خان عايدات شاهزاده را با كمال دقت وصول مىنمايد و شاهزاده عشر آن را به او مىدهد .\r\nشاهزاده در موارد ضرورى سهميه‌ى سپاهى هرمنطقه را به خدمت احضار مىكند و در تمام مدت جنگ فرماندهى آنها را عهده‌دار مىباشد .\r\nبيگلربيگيها بر جاده‌ها نوعى گمرك وضع نموده‌اند و از اين محل هم درآمدهايى دارند ولى دستگاه وصول آن به قدرى بد سازمان داده شده كه اشخاص بيچاره‌اى كه به صورت اجاره آن را اداره مىكنند هرگز بيش از يك سال بر سر اين كار نمىمانند زيرا جمع مبالغ وصولى به زحمت احتياجات خودشان را رفع مىكند و چون قادر نيستند تعهدات خود را انجام دهند اكثر آنها زير چوب بيگلربيگيها جان مىسپارند .\r\nحمامهاى عمومى نيز بايد مبالغى بپردازند و چون\r\n\r\n\r\n","description":"","footnote":"\r\n( 1 ) - كردها كه خراج‌گزار وليعهد هستند و در زمان جنگ سپاهى مىدهند از پرداخت هرگونه ماليات در سراسر آذربايجان معاف مىباشند .\r\n","page_name":" 205 ","page_number":215},
  {"content":"\r\n\r\nحمامها غالبا به اهالى محل تعلق دارند حكام چند تن از نوكران خود را در آن‌جا مىگمارند و از هر مشترى مبلغى به صورت انعام دريافت مىكنند . پرداخت اين وجه كه ميزان آن معمولا از هزينه‌هاى حمام كردن زيادتر است با توجه به گرانى پول حمام براى مردم عادى شاق است . علت گرانى هزينه‌ى حمام كميابى چوب در اكثر نقاط ايران مىباشد .\r\nسابق بر اين بيگلربيگيها در امور قشون نيز اعمال قدرت مىكردند و هرچه را كه مىخواستند به ميل خود انجام مىدادند بدون آن‌كه مورد بازخواست شاه واقع شوند . اما امروز با تشكيل قواى منظم كه افراد آن فدايى شاهزاده وليعهد هستند ضربه‌ى مرگبارى بر قدرت آنها وارد گرديده است و ديگر نمىتوانند به اخاذيهاى خود ادامه دهند ، زيرا قشون در مقابل ظلم و تعدى اين حكام از خود راضى از ماليات‌دهندگان حمايت مىنمايد و بر خلاف سابق به شكايات مستدل آنها رسيدگى مىشود . از اين‌رو ، مىتوان چنين نتيجه‌گيرى كرد كه قشون منظم كه در ممالك متمدن باعث هول و هراس مردم مىباشد در كشورهاى توسعه‌نيافته شايد تنها وسيله‌ى برقرارى نظم عمومى است .\r\n\r\n","description":"","footnote":"","page_name":" 206 ","page_number":216},
  {"content":"\r\n\r\n\r\n26 درباره‌ى ادبيات ، شعر ، موسيقى ، تآتر ، و رقص ايرانيها\r\nسابق بر اين ادبيات در ايران با دقت فوق‌العاده‌اى مورد تشويق قرار مىگرفت اما جنگهاى داخلى كه ويرانى اين امپراتورى پهناور را به دنبال داشت موجب افول ادبيات و حتى فراموشى آن گرديد .\r\nبا اين حال هنوز تعداد زيادى نوشته‌هاى عالى ، كه غالبا خيلى قديمى هستند باقى مانده است . اين نوشته‌ها علاوه بر آن‌كه بسيار ناياب هستند تكثير آنها هم در كشورى كه صنعت چاپ ناشناخته است فوق العاده مشكل مىباشد . از طرف ديگر چون نسخ خطى قيمتى به بزرگان تعلق دارد ، آنها تمايلى به امانت دادن نوشته‌ها به ديگران به خصوص به خارجيان نشان نمىدهند و اين امر از موقعى شروع شد كه خارجيها براى دست يافتن به آنها اظهار علاقه نمودند .\r\nاشعار سعدى و حافظ و فردوسى در ايران به طرز خاصى مورد توجه است و كمتر كسى پيدا مىشود كه چند بيتى از اين شاعران را در خاطر نداشته باشد . زبان فارسى بسيار غنى و خوش‌آهنگ است و از اين‌رو براى شعر گفتن بسيار مناسب مىباشد . اين نظريه را خاورشناسان در گزارشهاى خود تاييد نموده‌اند . يكى از باارزش‌ترين خاورشناسان سرويليام‌جونز  ( WilliamJones )  مولف دستور زبان انگليسى و فارسى است كه ترجمه‌ى جالب زندگى نادرشاه به قلم ميرزا مهدى را مديون او هستيم . نامبرده براى ولتر تاسف مىخورد كه چرا زبان فارسى را نمىدانسته است . وى معتقد است كه اگر ولتر به زبان فارسى آشنايى داشت ،\r\n\r\n","description":"","footnote":"","page_name":" 207 ","page_number":217},
  {"content":"\r\n\r\nمىتوانست دست‌آوردهاى عالى اين كشور را كه در نظر ما و همه‌ى دنيا شاهكارهايى غير قابل تقليد هستند به نحوى كه براى اروپاييها قابل درك باشد ارائه دهد . آقايان لانگلس و دوساسى  ( DeSacy )  و چندين مستشرق سرشناس ديگر اين كار را با موفقيت كامل انجام داده‌اند .\r\nاشعار پراستعاره‌ى فارسى ، به خصوص معانى اخلاقى بسيار لطيف دارند و از روى اين اشعار مىتوان به ذوق و رفتار و كردار پسنديده‌ى اين ملت كه در گذشته چنين برجسته و قابل ستايش بوده است پى برد . سرويليام‌جونز بعضى از اين اشعار را به انگليسى ترجمه كرده ، در كتاب دستور زبانش درج نموده است . به منظور شناساندن سعدى ، اين مرد پرآوازه كه ايرانيها او را سلطان الشعرا لقب داده‌اند ، به ترجمه‌ى تحت اللفظى يكى از اشعار وى اكتفا مىنمايم :\r\nروزى در حمام دوستى گلى خوشبوى به من داد « 1 » من آن را گرفتم و گفتم آيا تو از مشكى يا عبيرى كه مرا اين‌چنين به طور دل‌انگيزى افسون نموده‌اى ؟\r\nبىدرنگ جواب داد افسوس من قطعه‌اى از خاك معمولى هستم اما چون مدتى در مصاحبت گلى سرخ بودم اين گل صفات پسنديده‌اش را به من منتقل نمود . من برخى از آن صفات را حفظ كردم و همين امر شگفتى ترا امروز موجب شد و جلب‌توجه ترا نمود و الا هنوز هم بايد گل ناچيزى باشم « 2 » .\r\nايرانيان بسيار ناصحانه سخن مىگويند زيرا اشعارشان سرشار از پند و اندرز است و عباراتى از آنها به\r\n\r\n\r\n","description":"","footnote":"\r\n( 1 ) - سرويليام‌جونز گل خوشبو را به انگليسى  ( ScentedClay )  ترجمه نموده است . همان‌طور كه نامبرده خاطرنشان نموده ، اين كلمات در زبان انگليسى به ذرات خاك از نوع آهكى كه با عطر آغشته و خمير شده است اطلاق مىگردد ( نوعى روشوى حمام - م . ) و غالبا و مرجحا در حمام به جاى صابون مورد استفاده واقع مىشود .\r\n( 2 ) -\r\n گلى خوشبوى در حمام روزى * رسيد از دست محبوبى به دستم\r\nبه دو گفتم كه مشكى يا عبيرى * كه از بوى دلاويز تومستم\r\nبگفتا من گلى ناچيز بودم * و لكن مدتى با گل نشستم\r\nكمال همنشين در من اثر كرد * و گرنه من همان خاكم كه هستم \r\n","page_name":" 208 ","page_number":218},
  {"content":"\r\n\r\nصورت امثال و حكم رواج يافته است . اين ضرب‌المثلها به تمام زبانهاى اروپايى ترجمه شده است . شاعران ايرانى در منظومه‌ها و غزلهايشان تشبيهاتى به كار برده‌اند كه با وجود غيرعادى بودن نشانه‌ى ذوق و قريحه‌ى آنها است . ترجمه‌هاى متعددى كه توسط دانشمندان خاورشناس به‌عمل آمده ، مويد اين نظر مىباشد .\r\nموضوع اين اشعار تقريبا هميشه زن ، شراب ، گل‌وبلبل است .\r\nزبانهاى متداول در ايران فارسى ، عربى و تركى است .\r\nهريك از اين زبانها مورد استفاده‌ى خاصى دارد . مثلا تعداد بسيارى از افراد با اين‌كه به زبان فارسى كاملا مسلط هستند ، ترجيح مىدهند به تركى كه زبان متداول در قشون است صحبت نمايند . ضمنا آنهايى كه به اين زبان آشنايى دارند مىتوانند در تمام قاره‌ى آسيا به سهولت مسافرت نمايند . زبان عربى فقط در امور و مسايل مذهبى مورد استفاده دارد . لازم به تذكر است كه قرآن به زبان فارسى ترجمه شده ، در همه‌جا يافت مىشود « 3 » . اما زبان فارسى در حقيقت و منحصرا زبان ادبيات مىباشد « 4 » . از بحر خزر تا منتها اليه سرحدات هند مكاتبات فقط به زبان فارسى است و قسمت اعظم ساكنين اين قاره‌ى پهناور زبان ديگرى جز فارسى نمىدانند . خط\r\n\r\n\r\n","description":"","footnote":"\r\n( 3 ) - گمان نمىرود قرآن مستقلا به صورت ترجمه‌ى فارسى و به عنوان قرآن فارسى دست‌نويس ، استنساخ يا چاپ شده باشد . آن‌چه متداول است ، اين است كه ترجمه‌ى فارسى آيات قرآنى ، زير همان آيات نوشته شده ، به طبع رسيده است و در برخى از موارد شروحى بر پاره‌اى از آيات و مخصوصا شان نزول و معانى مضمر آنها در حاشيه‌ى سوره‌هاى قرآن ، چه به صورت دست‌نويس و چه به صورت چاپى ، مرقوم شده است . - م .\r\n( 4 ) - گمان مىكنم نويسنده ، به سبب رواج فرهنگ غير ايرانى در دربار سلسله‌ى قاجاريه ، كه ريشه‌ى غير ايرانى داشت ، ايران را به جاى تركيه ( عثمانى ) گرفته است . در دوره‌ى سلاطين عثمانى ( آل عثمان ) تركى زبان عامه‌ى مردم ، فارسى زبان ادبى ، و عربى زبان مباحث دينى بوده است . ظاهرا در دوران طايفه‌ى سلطنتى قاجار و پيرامون ايشان ، چه از نظر اصالت غير ايرانى آن طايفه و چه از جهت تقليد از دربار عثمانى ، استفاده از سه زبان مذكور ، به صورتى كه نويسنده ادعا كرده ، رايج بوده است . اما تصور نمىرود تعميم آن به فرهنگ مردم ايران در سراسر كشور در آن عهد و زمان صحيح باشد . در آن دوره ، بسيارى از علماى دين برخى از آثار خود را به فارسى نوشته‌اند و اكثريت قريب به اتفاق آثار غيردينى هم به زبان فارسى نوشته شده است ، نه به تركى و نه به عربى . - م .\r\n","page_name":" 209 ","page_number":219},
  {"content":"\r\n\r\nفارسى با سه نوع حروف مختلف نوشته مىشود كه عبارتند از تعليق ، نستعليق و شكسته . خط نستعليق ، كه در ايران بيشتر متداول مىباشد از ديگر خطوط زيباتر و صحيح‌تر است . حروف خطهاى تعليق و شكسته گرچه مانند حروف نستعليق است اما چون به صورت ناقص نشان داده مىشوند ، خواندن آنها به‌خصوص در مورد خط شكسته حتى براى ايرانيها بىنهايت مشكل است و اين بدان سبب است كه نقطه‌هايى را كه وسيله‌ى تشخيص دو حرف مشابه هستند روى حروف نمىگذارند و در نتيجه ممكن است يك كلمه داراى معانى مختلف باشد . از اين رو براى درك يك جمله بايد ده‌بار آن را خواند تا معنى آن مفهوم گردد . با اين حال بسيارى از مردم و به خصوص شاهزادگان هندى در مكاتباتشان با دولت انگليس اين خط را به‌كار مىبرند . از اين جهت كمپانى هند به مامورانش دستور داده است كه در مدت معينى زبان فارسى را بياموزند و در غير اين صورت از اشتغال به مشاغلى كه با مردم سروكار دارد محروم خواهند بود .\r\nدر ايران موسيقى وجود ندارد . نام نهادن موسيقى به صداهاى وحشى بدون وزن و آهنگ كه بيشتر به بانگ وحوش شباهت دارد مايه‌ى بدنامى موسيقى است . گويا در قديم با نت موسيقى آشنايى داشته‌اند ولى اگر همچنين بوده ، امروز به كلى فراموش شده است به طورى كه در حدود سه سالى كه در ايران بودم حتى يك بار هم نديديم كه نت به كار برده شده باشد .\r\nآلات موسيقى كه اختراع آنها احتمالا به قبل از سلطنت كوروش مىرسد ، به قدرى بدشكل و بىريخت هستند كه گمان مىكنم از دوران اين پادشاه تاكنون تغييرى در آنها داده نشده ، علاوه بر اين تعداد آنها هم بسيار اندك است « 5 » .\r\nآلات موسيقى در ايران همانند كشور ما بر دو نوع است كه بعضى از آنها براى مارشهاى نظامى و برخى ديگر براى\r\n\r\n\r\n","description":"","footnote":"\r\n( 5 ) - نظر نويسنده راجع به موسيقى و آلات موسيقى ايران و اشاره‌ى تاريخى ناپخته‌ى وى به آنها را به اعتبار يكى دو نكته‌ى قابل قبول در اين زمينه و پاره‌اى اطلاعات سودمند تاريخى در زمينه‌هاى ديگر ، بايد خواند و گذشت و جدى تلقى نكرد . - م .\r\n","page_name":" 210 ","page_number":220},
  {"content":"\r\n\r\nاجراى كنسرت مورد استفاده دارند . آلاتى كه براى موزيك نظامى به كار برده مىشوند بر سه نوعند :\r\n1 - نوعى قره‌نى گوش‌خراش كه تا اندازه‌اى شبيه به قره‌نيهايى است كه اهالى كالابر  ( Calabre )  « 6 » هنگام برگزارى جشن ميلاد مسيح گوش اهالى ناپل را با آن مىآزارند .\r\n2 - بوقهاى بزرگى كه كرنا ناميده مىشود و صداى آن شبيه نعره‌ى شترهاى خشمگين است . طول كرنا تا ده پا و قطر سر آن سه پا مىباشد . لوله‌ى كرنا از چند قطعه ساخته شده كه مانند دوربين توى هم قرار مىگيرند و حمل آن را آسان مىكند .\r\n3 - تنبور آلتى شبيه به طبل ولى خيلى كوچكتر از آن است كه فقط با دست نواخته مىشود . موقعى كه اين آلت موسيقى ( اگر بشود اسم آن را آلت موسيقى گذاشت ) شروع به نواختن مىكند اگر كسى به گوشهايش علاقه داشته باشد بايد حداقل صد قدم از آن دور شود .\r\nشهرهايى كه در راس آنها يك بيگلربيگى قرار دارد داراى چنين دسته موزيكى هستند كه بايد همه روزه صبح و عصر جلو بازار به مدت نيم ساعت قبل از طلوع و غروب آفتاب بنوازد . اين علامت باز كردن و بستن دكانها و دعوت به نماز است .\r\nدسته‌ى نوازنده‌ى شاهزاده وليعهد خيلى مفصلتر است و هرموقع كه شاهزاده از كاخ خارج مىشود دسته‌ى نوازنده پيشاپيش او حركت مىكند . در چنين مواقعى هرنوازنده بر اشترى سوار است و مانند نقاره‌چيها ، كه درباره‌ى آن بعدا سخن خواهم گفت ، بيرق كوچكى در جلو زين آنها قرار دارد .\r\nدسته‌ى نوازنده دويست قدم جلوتر از موكب والاحضرت وليعهد حركت مىكند و در تمام مدت راه‌پيمايى به نواختن اشتغال دارد مگر آن‌كه امر به سكوت داده شود . در اردو و يا هنگام مسافرت افراد نوازنده تمام عصرها به صورت نيم‌دايره دور هم جمع مىشوند و به فاصله‌اى در حدود دويست متر از چادر سلطنتى تا غروب آفتاب همچنان مىنوازند . ايرانيها كه دوستدار آهنگهاى پرسروصدا هستند از همه سو شتابان\r\n\r\n\r\n","description":"","footnote":"\r\n( 6 ) - ناحيه‌اى در جنوب ايتاليا كه به وسيله‌ى تنگه‌ى مسين از جزيره‌ى سيسيل جدا شده است . - م .\r\n","page_name":" 211 ","page_number":221},
  {"content":"\r\n\r\nخود را مىرسانند و با كف‌زدنهاى ممتد نوازنده‌ها را تشويق مىكنند . دسته‌ى نوازنده‌ى شاه مركب از صد و پنجاه نفر است كه سى تن از آنها كرنازن هستند و در مواقعى كه هوا آرام است صداى آن از يك فرسخى شنيده مىشود .\r\nدسته‌ى نوازنده‌ى بزمى بدوا از چند آوازه‌خوان ، كه بهتر است زوزه‌كش ناميده شوند ، تشكيل مىشود . آن‌كه فريادش را آن‌قدر بلند كند تا رنگ چهره‌اش از شدت فشار كبود بشود هنرمندترين محسوب مىشود . اين خواننده‌ها هنگام خواندن به قدرى تغيير شكل مىدهند كه براى پنهان كردن چين‌وچروكهاى زشتى كه هنگام بلند كردن صدا پديد مىآيد صفحه‌ى كاغذى را كه در دست دارند ، جلو صورت خود نگاه مىدارند . آلات موسيقى بزمى عبارتند از : 1 - نوعى ويولن به شكل گلدان مدور كه دسته‌اى به آن وصل شده است و داراى چندين سيم مىباشد . 2 - سه‌تارهايى شبيه به ماندولين ايتالياييها . 3 - دايره زنگيهايى كه با ورقه‌ى مسى تزيين يافته‌اند . دايره‌زنگيها بسيار بزرگ و پرسروصدا و تا اندازه‌اى شبيه به دايره‌زنگيهاى اهالى باسك مىباشد .\r\nموقعى كه از اين ساززنها دعوت مىشود در گوشه‌اى از ميهمانخانه دور هم گرد مىآيند و با صداى سازوآوازشان رقاصها به هنرنمايى مىپردازند .\r\nرقاصها نوجوانانى هستند كه موهاى سرشان را از ته تراشيده‌اند و فقط دو رشته موى بلند باقى گذاشته‌اند كه تا روى گوششان پايين مىافتد . لباس آنها چيزى شبيه لباس زنهاى اروپايى است . قطعات ميان‌تهى كوچكى از مس شبيه قاشقكهاى اسپانيايى در دو دست مىگيرند و مانند اسپانيوليها آن را به كار مىبرند . حركات آنها در موقع رقص بسيار بىادبانه آن را به كار مىبرند . حركات آنها در موقع رقص بسيار بىادبانه و دور از نزاكت است و چون معمولا دونفره با هم مىرقصند كثيف‌ترين و هرزه‌ترين صحنه‌ها را نمايش مىدهند . در ضمن رقص بعضى حركات نرمشى هم مانند جهش اجرا مىكنند كه بسيار ناماهرانه است زيرا علاوه بر آن‌كه تازه‌كار هستند ، لباسشان ( 7 ) - گويا مقصود نويسنده كمانچه است . - م .\r\n\r\n","description":"","footnote":"","page_name":" 212 ","page_number":222},
  {"content":"\r\n\r\nبراى اين كار مناسب نيست و جلو دست و پايشان را مىگيرد .\r\nرقاصه‌ها همان‌طور كه در جاى ديگر گفته‌ام ، فقط در حرمسراها برنامه اجرا مىكنند و رقص آنها خيلى بانزاكت‌تر از رقص مردها است . رقاصه‌ها معمولا بسيار زيبا هستند و در كارشان مهارت دارند . حركاتشان بدون آن‌كه هرزه‌گى دربر داشته باشد شهوت‌انگيز است . آنها مانند مردها قاشقكهايى در دست دارند و با آواز زنها همراه با سه‌تار مىرقصند و قاشقك مىزنند . در اين فرصت گاهى بازوان خود را از هم باز مىكنند كه بسيار دلفريب است . موى بافته‌ى سرشان با سليقه‌ى بسيار به وسيله‌ى دستمال نازكى با حاشيه‌ى زردوزى بالا نگاه داشته شده ، فقط دو رشته گيسوى بلند از دو سوى صورتشان آويزان است . لباس آنها يك آرخالق سبك است با كمربندى از ابريشم كه دو سر آن در جلو آويزان است . كفشهاى معمولى كه براى راه رفتن هم چندان راحت نيست ، بالطبع براى رقصيدن هم مناسب نمىباشد و از اين رو رقاصه‌ها يك نوع كفش راحتى به پا مىكنند و يا حتى با پاى برهنه هنرنمايى مىنمايند . ضمنا چون پاى آنها از روى انگشتان تا زير قوزك پا با حنا رنگ شده ، به نظر مىآيد كه كفشهاى نارنجى برپا دارند .\r\nمردان و زنان رقصنده محل سكونت ثابتى ندارند و مانند چادرنشينها زندگى مىكنند . آنها به تمام نقاط كشور مىروند و هميشه زير چادر به سر مىبرند و هنگام نقل‌وانتقال اسباب و باروبنه‌ى خود را با چهارپايان حمل مىكنند . آنها قبلا از جشنها و عروسيهايى كه در فلان ايالت برگزار مىشود آگاهى دارند و هراندازه هم كه سفر طولانى باشد خود را به موقع مىرسانند . اشخاص متعين غالبا براى سرگرمى خود از اين دسته‌ها دعوت به عمل مىآورند ولى هنگام نوروز كه روز اول سال است هردسته به يكى از شهرها مىروند و معمولا بيش از يك ماه در آن‌جا مىمانند و استفاده‌ى نسبتا خوبى هم مىبرند .\r\nدر ايران تآتر وجود ندارد و آن‌چه را كه نام نمايش بر آن گذارده‌اند عبارت از شوخيهاى ركيكى است كه در باغها يا منازل توسط اشخاص بينوا كه به طور تصادفى از بين عمله‌جات برگزيده شده‌اند ، اجرا مىشود . در اين نمايشها كه\r\n\r\n","description":"","footnote":"","page_name":" 213 ","page_number":223},
  {"content":"\r\n\r\nبه لوده‌گرى ايتالياييها شباهت دارد ، دزدهاى ماهر و محيل با لباسهاى جوراجور و لهجه‌هاى گوناگون از چوپانها يا بازرگانان به خصوص فروشندگان سرشير و مربا دزدى مىكنند .\r\nاين بازيگران با اين‌كه حرفه‌اى نيستند ولى با كلمات به موقع و شيرين‌كاريهايشان صحنه‌هاى مضحكى به وجود مىآورند . در عالم مقايسه مىتوان آنها را همرديف كمدينهاى درجه‌ى دوم اروپا دانست . آنها حركات را با كلمات تواما به‌كار مىبرند و همين امر باعث درخشش مهارت و حاضرجوابيشان مىشود .\r\nضمنا چون پايه‌ى نمايشنامه‌ها بر بديهه‌گويى است ، چنان‌چه صاحبخانه مضمون خاصى را در نظر نداشته باشد كافى است بازيگران بين خود قبلا درباره‌ى موضوعى به توافق رسيده باشند . از اين به بعد ديگر ميدان دست آنها است كه هرچه را بخواهند بگويند و عمل كنند اما چنان‌چه كوتاه بيايند و يا گفت‌وشنودشان از موضوع خارج باشد براى هميشه شهرت خود را از دست مىدهند . دزدها بايد هميشه حيله‌گرتر از بازرگانان باشند و براى هرپرسشى ، هراندازه هم كه پيچيده باشد ، جوابى حاضر داشته باشند . آن‌چه اين نمايشنامه‌ها را بيشتر جالب توجه مىكند اين است كه چون غير از خود بازيگران كسى از رموز كارشان آگاه نيست ، سرتاسر نمايش صورت بديهه‌سرايى را دارد . علاوه بر اين ، دزدها بايد با مهارت بهانه‌اى براى داخل شدن در دكان و يا آغل گوسفندان كه از طرف صاحبانشان مراقبت مىشود ، پيدا نمايند و در صورتى كه دليل موجهى نداشته باشند ، به وسيله‌ى صاحبان مال با چوب و چماق رانده مىشوند . در اين حال تماشاگران كه از شادى در پوست نمىگنجند بازيگران راهو مىكنند و به آنها مىفهمانند كه به علت بىدست‌وپاييشان سزاوار اين تنبيه هستند اما دزد هميشه با لباس مبدل ديگرى برمىگردد . من به چشم خود بازيگرانى ديده‌ام كه سى دست لباس روى هم پوشيده بودند . آنها با چابكى خيره‌كننده‌اى به سرعت به پشت پرده مىرفتند و با لباس تازه‌اى روى صحنه مىآمدند و هربار با لهجه‌ى متفاوتى حرف مىزدند . معمولا نمايشنامه‌ها با ربودن يك گوسفند و يا چند كوزه سرشير و مربا پايان مىپذيرد .\r\n\r\n","description":"","footnote":"","page_name":" 214 ","page_number":224},
  {"content":"\r\n\r\n\r\n27 درباره‌ى ورزشكاران و عمليات ورزشى\r\nعمليات ورزشى ، پايكوبى و كشتى بسيار مورد توجه ايرانيان مىباشد ولى از اين نوع نمايشها فقط ثروتمندان بهره مىبرند زيرا ورزشكاران حرفه‌اى براى اجراى آن مبالغ گزافى پول مىگيرند و هرگز در اماكن عمومى به عمليات ورزشى نمىپردازند .\r\nدوستداران اين نوع تفريحات بايد محل مناسبى داشته باشند تا بتوانند ورزشكاران را به منازل خود دعوت بنمايند .\r\nطرز زندگى ورزشكاران ايرانى با يونانيها و روميهاى باستان كاملا متفاوت است . يونانيها و روميها براى آمادگى و پرورش نيروى خود دايما به تمرينهاى سخت مىپرداختند در صورتى كه ايرانيها به عكس از آن‌چه باعث خستگى آنها بشود پرهيز مىنمايند . ورزشكاران ايرانى ازدواج نمىكنند و هرگز با زنها نزديكى نمىنمايند . در روز پنج يا شش وعده غذا مىخورند و فقط يك بار آن هم عصرها از منزل خارج مىشوند و با تانى مثل بيماران قدم برمىدارند . در حين راه رفتن كمترين تكانى نمىخورند و هرگز سر يا بازوانشان را حركت نمىدهند . در هرفصلى لباسهاى گرم زمستانى بر تن دارند و پوستين گشادى دربر مىكنند .\r\nقبل از هرنمايش براى آمادگى بيشتر مدت هشت روز در رختخواب مىمانند ، بدون آن‌كه كوچكترين حركتى بنمايند .\r\nمحل تمرين ورزشكاران اتاقهاى وسيع سرپوشيده‌اى به شكل مربع است . اين محل زورخانه ناميده مىشود كه وسط آن را به عمق شش پا گود كرده‌اند و دورتادور آن جاى\r\n\r\n","description":"","footnote":"","page_name":" 215 ","page_number":225},
  {"content":"\r\n\r\nنشستن تماشاچيها است . طول و عرض گود در حدود سىپا مىباشد و از اين‌رو محيط آن صد و بيست پا است . كف و ديوارهاى آن از خاك آبكى بسيار فشرده‌ى كاملا صاف و صيقلى پوشيده شده است . ديوارهاى بعضى از آنها را با نمدهاى ضخيم مىپوشانند و براى اين‌كه ورزشكاران نتوانند خود را به ديوار بياويزند نمدها را سخت و محكم مىكشند .\r\nهنگام شروع عمليات ورزشكاران با چالاكى شگرفى وارد گود مىشوند . براى كسانى كه راه رفتن آنها را در كوچه‌ها ديده‌اند مشكل است باور كنند كه آنها داراى چنين استعدادى باشند « 1 » .\r\nتن آنها برهنه است و فقط يك شلوار كوتاه از چرم بر تن دارند كه چسب كمرشان است و تا وسط ران پايين مىآيد .\r\nورزشكاران معمولا در گروههاى بيست نفرى به گود وارد مىشوند و ورزش را با نوعى پايكوبى شروع مىكنند . ورزشكاران در اين پايكوبيها انواع و اقسام پيچ و تابها را انجام مىدهند و هرلحظه حالت سختى نظير آن‌چه را كه ممكن است در حين كشتى پيش بيايد به خود مىگيرند . در واقع بايد اين نمايش را پيش‌درآمد كشتى به شمار آورد . اين تمرين كه سرعت آن به تدريج زياد مىشود آن‌قدر ادامه مىيابد كه از شدت خستگى بر زمين مىافتند و آخرين كسى كه تاب مقاومت آورده است و روى پا ايستاده ، به عنوان برنده اعلام مىشود و جايزه‌ى خود را دريافت مىدارد . ورزشكاران براى مدت كوتاهى استراحت مىكنند و مجددا در حالى كه دو قطعه چوب بلوط فوق العاده بزرگ به شكل گلابى ( ميل ) در هردست دارند در ميان گود ظاهر مىشوند . طول اين قطعات با دسته‌ى آنها نزديك به يك متر است و انتهاى آن غالبا بيش از پانزده پوس قطر دارد . ورزشكاران ميلها را به حركت مىآورند و به تناوب از چپ و راست دور سرشان مىگردانند و هربار بدون آن‌كه تعادل خود را از دست بدهند ، ميلها\r\n\r\n\r\n","description":"","footnote":"\r\n( 1 ) - با اين‌كه عمق گود بيش از دو متر مىباشد بعضى از آنها با يك لنگ وارد مىشوند و براى چند لحظه تعادل خود را در اين حالت حفظ مىكنند .\r\n","page_name":" 216 ","page_number":226},
  {"content":"\r\n\r\nرا به شكل ديگرى با تانى از زمين بلند مىكنند . در وقفه‌اى كه موزيك ( صداى ضرب و آواز ضرب‌گير ) مشخص مىكند ، ورزشكاران روى يك پا مىايستند و بازوهاى خود را به صورت صليب باز مىكنند و مدت چند ثانيه اين دو چماق عظيم را با قدرت غير قابل تصورى در هوا نگاه مىدارند . اين ورزش گاهى بيش از دو ساعت طول مىكشد و در اين فاصله مرتبا ميلها را با ميلهاى سنگين‌تر عوض مىكنند تا آن‌جا كه ديگر بلند كردن آخرين آنها تقريبا غيرممكن گردد . وزن سنگين‌ترين ميلها در حدود شصت ليور است و بلند كردن آن به مراتب از بلند كردن يك تفنگ پياده‌نظام از نوك سرنيزه‌ى آن دشوارتر است . قايم‌مقام با اطمينان مىگفت كه اين ورزش از زمانهاى بسيار دور باستانى در ايران مرسوم بوده ، به منظور باز كردن عضله‌ى بازوهاى جوانان و عادت دادن آنها به حركت درآوردن سلاحهاى سنگين اختراع گرديده است .\r\nكسى كه موفق شده باشد سنگين‌ترين ميلها را بلند كند ، برنده‌ى اين ورزش خسته‌كننده اعلام مىگردد و از فردفرد حاضرين هديه‌اى دريافت مىدارد .\r\nسپس نوبت به كشتىگيران مىرسد . كشتىگيران قبلا بدن خود را با روغن مشت‌ومال مىدهند كه هم قابليت انعطاف بيشترى پيدا كنند و هم اين‌كه تا آن‌جا كه ممكن است ، كمتر مجال قبضه‌كردن به حريف بدهند . قبل از شروع كشتى دو حريف دوستانه به يك‌ديگر سلام مىكنند و دست راست خود را روى سر مىبرند و آن را مىبوسند . آن‌گاه يك‌ديگر را در شرايط مساوى محكم مىگيرند و متقابلا يك بازو به زير و بازوى ديگر را به روى شانه‌ى طرف مىگذارند . اين حالت مدت زيادى طول نمىكشد چون بلافاصله خود را به زانو و يا روى شكم مىاندازند .\r\nدر فن كشتىگيرى موضوع زمين زدن حريف در بين نيست ، بلكه بايد پشت او را به خاك آورد و از اين‌رو ماهرترين كشتىگيران از اولين فرصتى كه به دست مىآورند باعجله خود را روى زانو و دو دست مىاندازند . در اين وضعيت كشتىگير غالبا از موقعى كه سرپا ايستاده است خطرناكتر مىباشد . كشتىگيران معمولا از اين موقعيت براى سرنگون كردن حريف استفاده مىنمايند .\r\n\r\n","description":"","footnote":"","page_name":" 217 ","page_number":227},
  {"content":"\r\n\r\nبىگمان كسى كه به اين نوع ورزش آشنايى نداشته باشد ، تصور مىكند براى كسى كه ايستاده خيلى آسان است كه پشت طرف را به خاك برساند ، ولى در اين‌گونه مواقع كشتىگيران چنان مهارت و انعطافى از خود بروز مىدهند كه تا كسى به چشم نبيند باور نمىكند . اضافه مىكنم كه كمر گرفتن حريف در كشتى مجاز است . چنان‌چه يكى از كشتىگيران پرزورتر از ديگرى باشد ، از اين برترى بهره مىگيرد و مىكوشد حريف را بلند كند و بر زمين بكوبد ، اما حريف هربار مانند گربه چهاردست‌وپا فرود مىآيد و چون بلند كردن مكرر كشتىگير را خسته و ناتوان مىكند به كار بردن اين شيوه به ندرت موجب موفقيت مىگردد . پشت به خاك رساندن حريفى كه بر روى شكم خوابيده ، مشكل‌تر از موقعى است كه وى روى زانوهايش قرار گرفته است . ضمنا بايد تمام حيله‌ها و فنهايى را كه دو حريف براى رسيدن به اين هدف به كار مىبرند ، ديد تا به دشوارى آن پى برد . بعضى اوقات اتفاق مىافتد كه آن‌كه بر روى شكم خوابيده و ظاهرا حالت دفاعى به خود گرفته ناگهان با يك فن حريف را به شدت سرنگون كرده است . اين عمل به قدرى چابكانه و دور از انتظار انجام مىگيرد كه احتراز از آن فوق‌العاده مشكل است . بعضى كشتىگيران فن ديگرى به كار مىبرند : در حالى كه روى زمين خوابيده‌اند و تظاهر مىكنند كه در برابر فشار حريف كه از يك سو بر آنها وارد مىشود تسليم هستند ناگهان با يك خيز تند به دور خود مىپيچند و مهاجم را با خود به زير مىكشند . در اين موقعيت مهاجم چاره‌اى ندارد جز آن‌كه به همان شيوه متوسل شود و با يك خيز خود را رها كند اما اين عمل به قدرى غافلگيرانه صورت مىگيرد كه اميد موفقيت بسيار اندك است . سخن كوتاه ، در فن كشتى حريفان بايد تمام قدرت و مهارت خود را به كار ببرند و آن‌چه اين ورزش را بيشتر جالب مىنمايد ، اين است كه هرگز اتفاق نيافتاده كه كشتىگيرى بر حسب تصادف شكست خورده باشد .\r\nبه مجرد اين‌كه يكى از دو كشتىگير پشت حريف را به خاك رساند شخص مغلوب در همان وضعيت باقى مىماند .\r\n\r\n","description":"","footnote":"","page_name":" 218 ","page_number":228},
  {"content":"\r\n\r\nوى پس از اداى سپاس برپا مىخيزد ، تعظيم مىكند ، پيشانى حريف را با دست راست لمس مىكند و مىبوسد .\r\nكشتىگير فاتح هيچ‌يك از اين احترامات را در مورد حريف بازنده به جا نمىآورد و تبريكات را با تبختر جواب مىگويد .\r\nاما از آن‌جا كه بايد با حريفان ديگر هم دست‌وپنجه نرم كند ، غالبا اتفاق مىافتد كه وى مغلوب ديگرى مىشود و از اين‌رو تحسين همگانى و جايزه‌ى نقدى نصيب كسى مىشود كه بر تمام حريفان پيروز گرديده باشد . مقدار پولى كه به برنده مىدهند ، بستگى به تعداد حريفانى دارد كه او آنان را شكست داده است ، اما چنان‌چه برنده از اول وارد گود شده ، كليه‌ى حريفان را از پا درآورده باشد پيروزى وى را جشن مىگيرند و هداياى قابل ملاحظه‌اى از قبيل اسب ، لباس ، شال و پول نقد به او مىدهند . البته چنين مواردى نادر است اما من يك‌بار به چشم خود ديدم كه يك تركمن بيست و چهار كشتىگير را شكست داد و هدايايى كه دريافت نمود از دو هزار تومان متجاوز بود .\r\nورزش كشتى بسيار مورد توجه بزرگان مىباشد . آنها غالبا شخصا وارد گود مىشوند و با دوستان خود يا كشتىگيران عادى دست‌وپنجه نرم مىكنند . كاملا روشن است كه كشتىگيران اخير الذكر سعى در مغلوب نمودن ارباب نمىكنند چون پولى كه از اين طريق به دست مىآورند چندين برابر پولى است كه در صورت پيروزى ممكن است عايدشان شود . با اين حال تعدادى كشتىگيران غيرحرفه‌اى وجود دارند كه كشتىگيران حرفه‌اى را مغلوب مىكنند . من يك افسر انگليسى « 2 » را ديدم كه هركه را كه جلو مىآمد بر زمين مىزد و از اين رو ورزشكاران براى او احترام فوق العاده‌اى قايل بودند به طورى كه در هرمبارزه‌ى كشتىگيرى از او رسما دعوت به عمل مىآمد .\r\nنامبرده تقريبا هميشه بر حريفان پيروز مىشد و به ندرت اتفاق مىافتاد كه در پايان مبارزه كليه‌ى حريفان را از پا درنياورده\r\n\r\n\r\n","description":"","footnote":"\r\n( 2 ) - سرگرد كريستى  ( Christie )  از هنگ مدرس وابسته به كمپانى هند شرقى كه در اول نوامبر 1812 در جنگ اصلاندوز كشته شد .\r\n","page_name":" 219 ","page_number":229},
  {"content":"\r\n\r\nباشد . اين افسر بسيار خوب و شجاع با وجود نيروى قهرمانيش بسيار ملايم و شكيباييش قابل تحسين بود . وى در اواخر از اين ورزش صرف‌نظر كرده بود زيرا از بخت بد حين كشتى گردن يكى از حريفان را شكسته بود كه منجر به مرگ آنى وى گرديده بود . در پى اين تصادف نامبرده قرار و آرام خود را از دست داد و با اين‌كه در مرگ حريف بىتقصير بود ، براى اين‌كه جبران خسارت كرده باشد مبلغ هنگفتى به خانواده‌ى او پرداخت نمود .\r\n\r\n","description":"","footnote":"","page_name":" 220 ","page_number":230},
  {"content":"\r\n\r\n\r\n28 درباره‌ى گردشگاهها و شكار\r\nايرانيها گل‌گشت و تماشا را بسيار دوست مىدارند و اين يكى ديگر از وجوه تمايز آنها با تركها است . ايرانيها مىتوانند تمام روز را بدون اين‌كه كلمه‌اى حرف بزنند يا حركتى بكنند در جلو يك پنجره به سير و تماشا بگذرانند .\r\nافراد طبقه‌ى متوسط تقريبا هميشه در حال دويدن هستند . در آغاز روز براى ديدار با آشنايان به بازار مىروند و ناشتايى را با آنها صرف مىكنند . از اين ساعت تا ظهر يا براى كسب اخبار جديد به حمام مىروند و يا از دوستان خود ديدن مىكنند . آن‌گاه ، همان‌طور كه در تمام كشورهاى گرمسير مرسوم است مردم به خانه بازمىگردند و تا ساعت سه يا چهار بعد از ظهر بيتوته مىكنند . سپس براى استفاده از هواى خنك و لذت بردن از آن رهسپار باغها ، ميدانها ، يا گردشگاهها مىشوند .\r\nاشخاص متعين معمولا سواره به گردش مىروند و راههاى نسبتا طولانى مىپيمايند . جلودارها ، شاطرها و فراشها نيمى در جلو و نيمى ديگر در عقب ارباب پياده به راه مىافتند .\r\nشاطرها چماق به دست با فاصله‌ى بيش از پنجاه قدم در جلو حركت مىكنند و كسانى را كه سر راه هستند به كنار مىزنند . فراشها براى اين‌كه تعدادشان به نظر زيادتر بيايد تمام عرض كوچه را اشغال مىكنند . جلودارها پيشاپيش اسب ارباب حركت مىنمايند . آنها قطعه ماهوتى به شكل مربع كه زين‌پوش ناميده مىشود بر روى شانه مىاندازند .\r\nحاشيه‌ى زين‌پوشها با كاردستى زينت يافته ، ريشه‌هايى از\r\n\r\n","description":"","footnote":"","page_name":" 221 ","page_number":231},
  {"content":"\r\n\r\nابريشم از آن آويزان است . زين‌پوش را بلافاصله پس از پياده شدن ارباب بر روى اسب او مىاندازند . بزرگان معمولا تا اوايل شب به گردش مشغولند . هنگام ورود به شهر در جلو دروازه شش يا هشت نفر از خدمه در حالى كه هريك فانوسى در دست دارند انتظار ارباب را مىكشند و به وسيله‌ى همين فانوسها راه را تا منزل جلو پاى ارباب خود روشن نگاه مىدارند .\r\nبلندپايگان كه در تالار ديوانخانه اجتماع نموده‌اند احترامات لازم را به‌جا مىآورند و براى دادن گزارش اخبار روز قسمتى از شب را با او مىگذرانند .\r\nهنگامى كه بزرگان براى ديدار شاهزاده و يا حاكم از منزل خارج مىشوند هميشه به همان ترتيبى كه در مورد گردش گفته شد حركت مىكنند ولى علاوه بر ملتزمين مزبور تعدادى پيشخدمت حامل قليان نيز به دنبال خود راه مىاندازند .\r\nايرانيها عشق عجيبى به شكار دارند تا آن‌جا كه بزرگان هفته‌ها بلكه ماهها اوقات خود را به شكار مىگذرانند . شكار در ايران با اروپا تفاوت زياد دارد و چون جالبترين آنها شكار پادشاه يا وليعهد مىباشد ، به شرح جزييات آن مىپردازم :\r\nشكار بزرگ و يا شكار پرنده هميشه سواره انجام مىگيرد .\r\nشكار پرنده به وسيله‌ى باز بسيار جالب است . ضمنا كشورى وجود ندارد كه به اندازه‌ى ايران در تربيت اين پرنده موفق باشد .\r\nهنگامى كه پادشاه يا شاهزاده به اين سرگرمى مىپردازند تعداد زيادى خدمه همراه خود مىبرند . خدمه‌ى مزبور همين‌كه به محل شكارگاه رسيدند از اسب پياده مىشوند و در كمال سكوت در چند قدمى پيشاپيش شكارچيان حركت مىكنند .\r\nشكارچيان با آرايش نيم‌دايره‌ى بسيار گسترده دنبال آنها به راه مىافتند . هريك از شكارچيان بر روى دست راست خود يك باز حمل مىكند . تسمه‌ى دوشاخه‌اى از چرم نازك كه به چنگال بازها متصل است مانع پرواز آنها مىشود .\r\nهنگامى كه دسته‌اى قرقاول يا كبك مشاهده شود ، تا آن‌جا كه ممكن است به آنها نزديك مىشوند و آنها را دوره مىكنند . در اين حال شكارچيان متوقف مىشوند و همگى با هم بازوى راست خود را در جهت نقطه‌اى كه شكار در آن‌جا گرد آمده است ، دراز\r\n\r\n","description":"","footnote":"","page_name":" 222 ","page_number":232},
  {"content":"\r\n\r\nمىكنند تا بازها بتوانند آن را ببينند . در اين موقع شكار را مىپرانند و بازها با حرص و ولع بسيار خود را روى آنها مىاندازند و به ندرت اتفاق مىافتد كه يكى از آنها طعمه‌ى خود را از دست بدهد . سپس خدمه براى گرفتن شكار مىدوند و به آسانى شكار را از چنگ باز درمىآورند . اما برگرداندن بازها به آن آسانى نيست . براى اين كار قوشچيها مرغى را كه در توبره دارند ، بيرون آورده ، به صدا درمىآورند و بدين‌وسيله بازهانه از روى انس و علاقه ، بلكه به سبب حرص و ولعى كه دارند روى دست صاحبشان قرار مىگيرند .\r\nقرقاولهاى ايران خيلى بزرگند و به سختى پرواز مىكنند .\r\nدر نقاطى مانند دشت مغان كه قرقاول به حد وفور يافت مىشود ، آنها را به وسيله‌ى چوب شكار مىكنند . در چنين نقاطى خدمه كه با چوبهاى بلندى مجهز هستند ، محوطه را محاصره مىكنند و به صورت دايره به تدريج پيش مىروند و نزديك مىشوند . در اين حال پرنده‌ها يا گرد هم مىآيند و يا پرواز مىكنند . در صورت اخير چون خيلى پايين مىپرند همين كه از بالاى سر شكارچيان مىگذرند آنها با چوبى كه در دست دارند يكى را بر زمين مىاندازند و چنان‌چه موفق نشوند براى زدن ضربه‌ى دوم به دنبال آنها مىدوند . كمتر اتفاق مىافتد كه قرقاولهاى خسته دوباره پرواز كنند و از اين‌رو در حالى كه به سوى بوته‌هاى خار فرار مىكنند از پا درمىآيند . خرگوش گرچه در ايران فراوان است ، ولى چون هيچ‌كس گوشت آن را نمىخورد كسى هم به شكار آن نمىپردازد و از اين‌رو اين حيوانات خيلى وحشى نيستند و گرفتن زنده‌ى آنها به خصوص در فصل زمستان تا اندازه‌اى آسان مىباشد .\r\nانواع و اقسام شكارهاى بزرگ از قبيل گوزن ، كل ، بزكوهى ، آهو ، گاوكوهى و غيره در ايران فراوان است . اين حيوانات آرام كه گرد هم زندگى مىكنند موقعى كه به جلگه سرازير مىشوند تعدادشان به قدرى زياد است كه از دور به شكل گله‌هاى بزرگ گوسفند جلوه مىكنند . معمولا روزها را در كوهستانها به‌سر مىبرند و شبها براى چرا خارج مىشوند .\r\nموقعى كه شاه يا شاهزاده قصد شكار بزرگ را كنند دو يا\r\n\r\n","description":"","footnote":"","page_name":" 223 ","page_number":233},
  {"content":"\r\n\r\nسه روز قبل از آن چند هزار سوار پيشاپيش مىفرستند كه شب‌هنگام دشت را محاصره كنند . اين سواران كليه‌ى گردنه‌ها و كوره راههايى را كه شكارها ممكن است صبح زود از آن‌جا فرار كنند ، مسدود مىنمايند .\r\nسواران موقعى كه به شكارها مىرسند به تدريج به هم نزديك مىشوند و به همين ترتيب محوطه‌اى به وجود مىآورند كه بعضى اوقات بيش از ده هزار شكار در ميان آن به محاصره درآمده است . آن‌گاه پادشاه ، شاهزاده‌ها يا بزرگان دربارى شروع به تيراندازى مىكنند . هريك از خدمه دو تفنگ با خود دارند و موقع تيراندازى اربابشان تفنگ ديگر را پر مىكنند .\r\nشاهزاده وليعهد كه در تيراندازى با كمان فوق العاده مهارت دارد ، قبل از تيراندازى با تفنگ غالبا براى تمرين به دنبال شكارها مىتازد و چندتاى آنها را از پا درمىآورد .\r\nموقعى كه علامت شروع داده شد مدت چهار يا پنج ساعتى كه شكار طول مىكشد ، جز صداى تيراندازى كه بدون وقفه ادامه دارد صداى ديگرى شنيده نمىشود . سوارانى كه حيوانات را در محاصره دارند فقط موقعى مىتوانند تيراندازى كنند كه شكارها در حال فرار باشند . اين امر به ندرت صورت مىپذيرد ، زيرا معمولا خط زنجير به قدرى فشرده است كه به زحمت يك آهو مىتواند از بين دو اسب راهى پيدا كند .\r\nاستفاده از ساچمه در آسيا ناشناخته است و از اين‌رو شكارچيها در حال تاخت فقط با گلوله تيراندازى مىنمايند .\r\nضمنا با تمام مهارتى كه ايرانيها در تيراندازى دارند كمتر اتفاق مىافتد كه حين شكار كسى مجروح يا كشته نشود .\r\nتعداد حيواناتى كه در اين نوع شكارها از پا درمىآيند فوق‌العاده زياد و غالبا از دو سه هزار متجاوز است . شاهزاده زيباترين آنها را به صورت هديه براى رجال دربارش مىفرستد و بقيه به غلامان و خدمه بخشيده مىشود كه جشنى برپا مىكنند .\r\nدر ايران نوع ديگرى شكار نيز وجود دارد و آن شكار با سگ است كه به وسيله‌ى سگهاى بزرگى كه تازى ناميده مىشوند صورت مىگيرد . طرز اين شكار در ايران مانند اروپا است با اين تفاوت كه در اروپا ( به خصوص در اسپانيا كه شكار با\r\n\r\n","description":"","footnote":"","page_name":" 224 ","page_number":234},
  {"content":"\r\n\r\nسگ خيلى متداول است ) سگها را به دنبال خرگوش مىاندازند در صورتى كه در ايران به دنبال شكار بزرگ مىاندازند و به ندرت اتفاق مىافتد كه شكار از چنگ سگها خلاصى بيابد .\r\nدر كوهستانها گراز به تعداد زياد وجود دارد ، ولى شكار آنها در موقعى كه در جلگه ديده شوند صورت مىگيرد .\r\nدر اين حال سواران با چنان خشم و سبعيتى به دنبال آنها مىتازند و ناسزا مىگويند كه گويى مىخواهند خود را از شر بزرگترين دشمنان خود رهايى بخشند . روزى در اطراف لنكران در ساحل بحر خزر يك گراز را تعقيب كردم و پس از كشتن آن با زحمت زيادى توانستم آن را از چنگ سوارانم بيرون بياورم . آنها مىخواستند لاشه‌ى حيوان را با شمشير تكه‌تكه كنند .\r\nدر مازندران و گيلان نيز گاه‌گاهى به شكار پلنگ مىپردازند ولى نسل اين حيوان به تدريج رو به نابودى مىرود و آن‌چه مانده ، در جلگه‌هايى كه غالبا بلندى علف آنها بيش از چهارپا مىباشد ، پنهان مىشوند و كمتر خود را نشان مىدهند .\r\nدر اين دو ايالت شكار گربه‌ى وحشى خيلى عادى است ، ولى شكار آنها به وسيله‌ى تله صورت مىگيرد و چون اين حيوانات خيلى وحشى نيستند و نگاه‌داريشان هم آسان است از اين‌رو در خيلى از خانه‌ها ديده مىشوند و حتى در كوچه‌ها مانند سگها از اين سو به آن سو پرسه مىزنند بدون آن‌كه به كسى حمله كنند . البته نبايد آنها را به خشم آورد ، زيرا كوچكترين ضربه‌ى چنگالشان تكه‌اى از گوشت بدن را از جا مىكند .\r\nدر ايران شغال كه نوعى سگ وحشى است به فراوانى وجود دارد . شكار شغال علاوه بر جلوگيرى از خسارات احتمالى بيشتر به جهت خلاصى از زوزه‌هاى شوم اين حيوان است كه بسيار ملال‌انگيز مىباشد . صداى شغال شب‌هنگام و به فاصله‌ى نسبتا دور از اردوها و دهكده‌ها شنيده مىشود . اين حيوانات به قدرى ترسو هستند كه خطر حمله از جانب آنها كمتر وجود دارد و به نظر نمىآيد كه حتى جرات حمله به يك بچه را داشته باشند مگر اين‌كه گرسنه باشند . شغال بيشتر از گوشت مردار تغذيه مىكند و چنان‌چه گورى از آهك زنده پوشيده نشده باشد ، با مهارت فوق العاده مرده را از خاك\r\n\r\n","description":"","footnote":"","page_name":" 225 ","page_number":235},
  {"content":"\r\n\r\nبيرون آورده ، تكه‌تكه مىكند « 1 » .\r\nشكار بزرگان به تقريب با آن‌چه گفته شد شباهت دارد با اين تفاوت كه تعداد خدمه كمتر است و تعداد حيواناتى كه شكار مىشوند ، به آن اندازه نيست . با اين حال اتفاق افتاده كه برخى از بزرگان و بيگلربيگيها تنها در ظرف يك روز چندصد حيوان شكار كرده باشند .\r\nدر فصل زمستان بعضيها به شكار غاز و اردك وحشى مىپردازند ، اما چون هرگز گوشت آن را نمىخورند شكار آنها بيشتر جنبه‌ى تفريحى دارد . تعداد اين پرنده‌ها در حوالى شهر اروميه به خصوص نزديك درياچه به قدرى زياد است كه يك‌بار موفق شدم در ظرف يك روز بدون داشتن سگ بيش از دويست عدد از آنها را بكشم . در بين پرنده‌هايى كه شكار كردم ، تعداد زيادى پارت از نوع مخصوص « 2 » وجود داشت كه خيلى بزرگتر و لذيذتر از پارتهاى اروپا بودند . پاى اين پرنده‌ها بسيار نازك و بلندى آن قريب پنج پوس است . از اين گذشته شكل آنها با پارتهاى اروپا تفاوتى ندارد .\r\nدر ايران اعتقاد بر اين است كه موقعى كه شكارچى با يك تفنگ دويست شكار بزرگ را از پا درآورد بايد تفنگ را در محلى مخفى به طورى كه هيچ‌كس نتواند آن را پيدا كند ، در عمق زياد زير خاك بكند . معمولا مردم طبقات پايين خود را ملزم به اين كار نمىدانند زيرا علاوه بر گرانى قيمت تفنگ و كميابى آن از دست دادن تفنگ خوب برايشان دشوار است .\r\nولى بزرگان غالب اوقات به اين كار مبادرت مىورزند . بزرگان گه‌گاه براى تعريف از خود ( شايد به دروغ ) اعلام مىكنند كه چه تعداد شكار كرده‌اند و به اين بهانه ميهمانى مجللى برپا مىدارند تا به اطرافيان بگويند كه بايد تفنگ مكلل به طلا يا نقره‌ى خود را در خاك كنند . ايرانيها خودنمايى و تفاخر را دوست مىدارند و درمان اين درد كار بسيار مشكلى است .\r\n\r\n\r\n","description":"","footnote":"\r\n( 1 ) - از توضيحى كه در آخر بند داده شده است برمىآيد كه ظاهرا حيوان مورد نظر نويسنده بايد كفتار بوده باشد ، زيرا مرده‌خوارى و گوركنى از خصوصيات كفتار است . - م .\r\n( 2 ) - پرنده‌اى از نوع نوك‌دراز وابيا . - م .\r\n","page_name":" 226 ","page_number":236},
  {"content":"\r\n\r\n\r\n29 درباره‌ى سفر و زيارت\r\nدر دنيا ايران تنها كشورى است كه مردمانش با وجود كمبود وسايل تا اين اندازه به مسافرت مىروند . حتى اسپانيا هم كه از جهت كمبود وسايل بدترين كشور اروپا شناخته شده ، در عالم مقايسه تقريبا از تمام كشورهاى قاره‌ى آسيا از بابت وسايل مسافرت بهتر است .\r\nدر ايران وسايل مختلف نقليه ناشناخته‌اند و راهها هم فوق العاده بد است و از اين‌رو هركس ناچار است تحت هرگونه شرايط جوى با اسب سفر كند . كاروانسراها هم ، به طورى كه قبلا درباره‌ى آن سخن گفته‌ام وسيله‌ى كم‌ارزشى براى پناه دادن به مسافرين است و اشخاصى كه توانايى حمل چادر و ساير لوازم اردو زدن را با خود ندارند ناچارند راه را با سرعت ادامه دهند تا شايد بتوانند خود را به دهكده‌اى برسانند و شب را در آن‌جا بگذرانند .\r\nايرانيها غالبا از دورترين نقاط كشور در حالى كه تنها هدفشان ديدار دوستان است به آن سوى كشور سفر مىكنند .\r\nاما مسافرتهايى را كه ترجيح مىدهند و از نظر شرعى هم توصيه شده سفرهاى زيارتى است . بيشتر اين قبيل سفرها از جمله زيارت مشهد و اردبيل و قبور امام حسين ( ع ) و حضرت على ( ع ) در عراق عرب الزامى نيست و غالبا از روى بىكارى و يا به منظور تفريح صورت مىگيرد ، ولى در مورد سفر مكه موضوع كاملا فرق دارد به طورى كه هركس كه مختصر تمولى داشته باشد بايد لااقل يك‌بار در دوران زندگيش آن‌را انجام\r\n\r\n","description":"","footnote":"","page_name":" 227 ","page_number":237},
  {"content":"\r\n\r\nبدهد . زاير تمام افراد خانواده و خدمه‌اش را با خود همراه مىبرد و از اين‌رو كاروان عظيمى به راه مىافتد كه غالبا ازدحام و بىترتيبيهايى را موجب مىشود .\r\nاز آن‌جا كه تهيه‌ى وسايل زندگى در كاروانهاى به اين بزرگى كارى بس دشوار است و فقط در شهرها و دهكده‌هاى مسير فراهم آوردن نيازمنديها امكان دارد ، لذا اشخاص ثروتمند به ترتيب زير عمل مىكنند :\r\nبراى حمل اسباب سفر و آذوقه از قبيل آرد ، برنج ، روغن ، خشكبار ، مرغ ، قهوه ، قند و غيره تعدادى شتر آماده مىنمايند كه با سرعت يكنواختى در حركت هستند . رييس خانواده با زنها و فرزندانش با اسب سفر مىكنند و فقط چند نفر از خدمه را به دنبال دارند . اسبهاى باركش كه حامل چادرها و ضروريات اوليه از قبيل رختخواب ، فرش ، وسايل آشپزخانه ، هيزم و سقا « 1 » هستند هرروز دو ساعت زودتر حركت مىكنند .\r\nبه مجرد رسيدن به منزلگاه فراشها چادرها را برپا مىكنند . تعداد چادرها سه دستگاه است يكى براى رييس خانواده ، دومى براى زنها و بچه‌ها و ديگرى براى خدمه .\r\nكاروانهايى كه در نزديكى دهكده‌ها اردو مىزنند ، مرغ و گوسفند به قيمت ارزان تهيه مىنمايند و چنان‌چه تا منزل بعدى تا چند روز آبادى ديگرى وجود نداشته باشد ، گوسفند را به دنبال خود راه مىاندازند . از جمله ، پس از عبور از بصره كه مجاور كوير است بايد انتظار چنين وضعى را داشت .\r\nرييس خانواده كه دو ساعت با باروبنه فاصله دارد ، با تانى مىراند ، به طورى كه موقعى كه به منزلگاه برسد ، چادرها براى پذيرايى آماده باشند . زنها هم به طورى كه گفته شد ، سواره سفر مىكنند و تنها در موقع كسالت در نوعى سبد ( كجاوه ) قرار مىگيرند كه گرچه بسيار خسته‌كننده است با اين حال از اسب‌سوارى راحت‌تر است . اضافه مىكنم كه استفاده\r\n\r\n\r\n","description":"","footnote":"\r\n( 1 ) - كيسه‌هاى بزرگى از چرم ( مشك يا خيك ) كه در آن آب نگاه‌دارى مىشود .\r\n","page_name":" 228 ","page_number":238},
  {"content":"\r\n\r\nاز تخت روان منحصرا به زنهاى شاه يا شاهزادگان اختصاص دارد . سبدها دو محفظه‌ى چوبى هستند كه مانند درشكه‌هاى كروك‌دار تك‌اسبه‌ى اروپايى با شاخه و تركه پوشانده شده‌اند .\r\nكجاوه‌ها مانند دو لنگه مال التجاره بر پشت قاطرها قرار دارند و در هريك از آنها يك زن مىنشيند . پرده‌اى درون كجاوه‌ها را از نظرها مخفى مىدارد . نوكرها كه دهنه‌ى قاطرها را در دست دارند آن را بالا مىگيرند كه مانع رو رفتن قاطرها بشوند .\r\nاز آن‌جا كه اصول ميهمان‌نوازى در همه‌جا با دقت و حدت بسيار رعايت مىشود بسيارى از ايرانيان به منظور مطالعه و يا خوشگذرانى بار سفر مىبندند . آنهايى كه اين نوع زندگى بيابانگردى را برمىگزينند مىتوانند بدون آن‌كه يك شاهى از جيب خرج كنند تمام قاره‌ى آسيا را زير پا بگذارند .\r\nكافى است به مجرد رسيدن به شهر يا دهكده‌اى در اولين خانه كه به نظرشان مناسب آيد توقف كنند و از اسب پياده شوند . بلافاصله خدمه‌ى خانه اسبها را مىگيرند و به اصطبل مىبرند . صاحبخانه هم قبل از خوش‌آمد گفتن به خود اجازه‌ى هيچ‌گونه پرسشى نمىدهد . از اين لحظه به بعد مسافر ميهمان است و نوكرها هم به تبعيت از ارباب كمر به خدمت او مىبندند و احترامات لازم را به جا مىآورند . صاحبخانه از ميهمان در منزل خود پذيرايى مىكند . شام و ناهار و رختخواب خوب به او مىدهد و از اسبش به طور كامل نگاه‌دارى مىكند . او مىتواند در هرمنزلى به هراندازه كه ميل داشته باشد توقف نمايد بدون آن‌كه احساس مزاحمت و سربار بودن بكند . موقعى كه ميهمان قصد عزيمت دارد ، غالبا صاحبخانه از روى صدق و صفا از او خواهش مىكند كه اقامت خود را براى چند هفته تمديد نمايد . در مورد ميهمانان شاد و خوش‌مشرب و بذله‌گو اصرار صاحبخانه زيادتر است ، زيرا وجود آنها باعث مىشود كه گروه كثيرى از دوستان به منزل صاحبخانه كشيده شوند .\r\nهنگامى كه مسافرين زنهاى خود را همراه دارند ، بلافاصله زنها به حرمسرا راهنمايى مىشوند و از آنها به\r\n\r\n","description":"","footnote":"","page_name":" 229 ","page_number":239},
  {"content":"\r\n\r\nهمان ترتيبى كه با شوهرانشان رفتار مىشود ، دوستانه پذيرايى به عمل مىآيد . براى آنها حمام آماده مىكنند و براى خوشبو كردن به آنها عطر مىزنند و با قهوه و قليان و شربت از آنها پذيرايى مىكنند . ضمنا در تمام مدتى كه زنها در حرمسراها به سر مىبرند صاحبخانه از رفتن به آن‌جا خوددارى مىنمايد . پس از صرف شام براى زنها در اتاقهاى جداگانه رختخواب مىاندازند و شوهرانشان به آنها ملحق مىشوند . شوهرها صبح نسبتا زود از اتاق خارج مىشوند تا با زنهاى صاحبخانه روبه‌رو نشوند .\r\nگاهى مسافران از ميهمان‌نوازى صاحبخانه سوءاستفاده مىكنند و پاداش خوبيهايشان را به بدى مىدهند . آنها غالبا جاسوسهايى از آب درمىآيند كه از طرف بزرگان براى پى بردن به مقاصد دشمنانشان مامور گرديده‌اند .\r\nاشخاصى كه به زيارت مكه مىروند عنوان حاجى را كسب مىكنند و براى اين‌كه مردم بدانند كه آنها قصد عزيمت به اين سفر را دارند به دور كلاه سياه‌پوست بره‌اى كه بر سر دارند دستمال سفيدى به صورت نوار مىپيچند و آن را به همين صورت تا زمان مراجعت حفظ مىكنند . مسافرينى كه قصد زيارت مكه را دارند در بصره گرد هم مىآيند و از آن‌جا به صورت كاروان به خط مستقيم به سوى صحراهاى عربستان كه در اين منطقه بيش از سيصد فرسخ عرض دارد حركت مىكنند .\r\nدر اين مسير فقط يازده چاه وجود دارد كه نه‌تاى آنها آبشان قابل شرب است . دو چاه ديگر كه بين عنيزه و حرم باغ‌لر واقعند آبشان شورمزه و غير بهداشتى است به طورى كه حتى براى چهارپايان هم مضر مىباشد ولى شدت عطش آنها را وادار به آشاميدن مىنمايد .\r\nبزرگان در اين سفرها علاوه بر خدمه ، تعدادى اشخاص متفرقه را با خود همراه مىبرند مشروط بر اين‌كه آنها مسووليت غذاى خود و عليق اسبهايشان را شخصا عهده‌دار باشند و به اين ترتيب تعداد افراد كاروانهايى كه مربوط به يك خانواده است غالبا از سيصد نفر تجاوز مىنمايد . نيمى از همراهان كه مسلح و سوار هستند در جلو و نيمى ديگر در عقب ، اسبهاى\r\n\r\n","description":"","footnote":"","page_name":" 230 ","page_number":240},
  {"content":"\r\n\r\nسوارى و بارى ، قاطرها و شترهاى حامل باروبنه را كه تعدادشان از دويست متجاوز است هدايت مىكنند . در ميان اين دو گروه زنها و بچه‌ها و خدمه قرار مىگيرند . اين دم و دستگاه كه تا اندازه‌اى براى تفاخر و خودنمايى است منافعى هم دربر دارد ، به خصوص كه اكنون علاوه بر اعراب و كردها كه دايما به راهزنى اشتغال دارند وهابيها نيز باعث وحشت مسافران شده‌اند . وهابيها به اندازه‌اى خوفناك گرديده‌اند كه پيش‌بينى مىشود بالاخره باج راهى شبيه به آن‌چه پاشاهاى دمشق و بصره از زايرين دريافت مىكنند ، به زوار و همچنين تمام كاروانهايى كه از حوزه‌ى فرمانروايى آنها به منظور تجارت عبور مىكند تحميل بنمايند .\r\n\r\n","description":"","footnote":"","page_name":" 231 ","page_number":241},
  {"content":"\r\n . \r\n","description":"","footnote":"","page_name":" 232 ","page_number":242},
  {"content":"\r\n\r\n\r\n30 درباره‌ى بردگى\r\nقبلا تذكر داده‌ام كه پادشاه صاحب‌اختيار مطلق كليه‌ى اتباعش مىباشد . با وصف اين از آن‌جا كه قوانين قدرت اجرايى خود را از دست داده‌اند ، مالكينى پيدا مىشوند كه به خود اجازه مىدهند بعضى اوقات روستاييان ساكن دهكده‌هاى خود را هرموقع و به هرطور كه بخواهند به كار بگيرند و براى خدمات شخصى و بدون پرداخت دستمزد از وجود آنها استفاده كنند .\r\nولى در مورد دختران اين حق را ندارند و نمىتوانند آنها را به تملك خود درآورند مگر اين‌كه قبلا با والدينشان ترتيبات خاصى داده باشند . اين امر به خصوص در دهكده‌هايى كه سكنه‌ى آن مسيحى هستند بايد مراعات بشود . در هيچ شرايطى ارباب حق بخشش يا فروش روستاييان را ندارد و فقط مىتواند آنها را از ملك خود براند . البته اين در صورتى است كه قراردادى مبنى بر حق انتقال از پدر به پسر بين آنها وجود نداشته باشد . در اين صورت تا زمانى كه مال الاجاره را پرداخت مىكنند بيرون كردن آنها ميسر نيست . ديگر آن‌كه زمين متعلق به رعيت باشد . ولى در هرحال مالكيت زمين رعيت را از پرداخت مال الاجاره به شاهزاده و يا ارباب معاف نمىدارد .\r\nامروز بردگى در ايران خيلى كمتر از گذشته متداول است و جز برده‌هاى گرجى كه گاه‌گاه در پى تجاوزهايى كه به منظور دزديدن اشخاص و يا احشام در سرزمينشان صورت مىگيرد ، به چنگ مىافتند ، تقريبا برده‌هاى ديگرى وجود ندارند . اين\r\n\r\n","description":"","footnote":"","page_name":" 233 ","page_number":243},
  {"content":"\r\n\r\nتجاوزها را چپاول مىنامند و متجاوزان كمتر با دست خالى برمىگردند . ايرانيها عشق فوق‌العاده‌اى به اين دستبردها دارند و بالاترين خطرات آنها را مانع از اين كار نمىشود . اگر از يك ايرانى بپرسند كه آيا از آگاهى بر آن‌چه در بهشت مىگذرد خشنود مىشود در جواب خواهد گفت \" البته خيلى ميل دارم بدانم در آن‌جا هم چپاول رواج دارد يا نه ! \" افرادى را كه در اين دستبردها به اسارت مىگيرند ، به معرض فروش مىگذارند و خريدار صاحب برده مىشود . ضمنا در اين باره به دعاوى و مطالبات گرجستان هم ترتيب اثر داده نمىشود .\r\nاين نوع تجاوزها حتى در دوران صلح هم صورت مىگيرد و منظور از آن غارت اموال و ارضاى عشقى است كه به اين كار دارند . نظير اين تجاوزها به خاك تركيه هم صورت مىگيرد ولى به ندرت زيرا كه اين كشور هم فقير است و هم اين‌كه زنها خوشگل نيستند و از اين‌رو به جاى اين‌كه براى هيچ خود را به مخاطره بياندازند ترجيح مىدهند كه گرجستان را مورد حمله قرار بدهند تا سود بيشترى عايدشان بشود زيرا زنهايى كه در اين دستبردها به اسارت گرفته مىشوند ، به قيمت بيشترى به فروش مىرسند . ايرانيها عموما زنهاى خارجى ، به خصوص زنهاى گرجى را مىپسندند و بىقيدى و سهل‌انگارى آنها را بر زرنگى و چالاكى زنهاى ايرانى ترجيح مىدهند .\r\nالبته نبايد تصور كرد كه تمام زنهاى گرجى ، كه در حرمسراهاى مشرق‌زمين به تعداد زياد وجود دارند از اين راه به دست آمده‌اند زيرا تعداد كثيرى از آنها را پدر و مادرهايشان فروخته‌اند . گرجيها به همان اندازه كه اروپاييها نسبت به تربيت اولادشان توجه دارند سعى در زيباتر نمودن دخترانشان مىكنند تا سود بيشترى عايدشان بشود . دختران گرجى را كه زود بالغ مىشوند ، در ده دوازده سالگى به بازرگانانى كه براى اين‌گونه معاملات گاه‌گاه به گرجستان سفر مىكنند عرضه مىدارند .\r\nاز زمانى كه اين مناطق در قلمرو روسيه قرار گرفته‌اند ، صدور اين مال التجاره ممنوع گرديده است ولى با وجود تمام\r\n\r\n","description":"","footnote":"","page_name":" 234 ","page_number":244},
  {"content":"\r\n\r\nاحتياطهايى كه براى جلوگيرى از آن به عمل مىآيد اين تجارت رواج خود را از دست نداده است به طورى كه در بازارهاى ايروان و قارص و ارزروم دخترهايى كه از طريق قاچاق وارد مىشوند تقريبا به اندازه‌ى سابق است .\r\nدر هيچ جاى دنيا كشورى نيست كه مردمانش به اندازه‌ى ايران نوكر در خدمت بگيرند و ضمنا در هيچ جا هم نوكر به بدى نوكرهاى ايرانى پيدا نمىشود . به طور مثال كسى كه براى برپا كردن چادر استخدام نموده باشند ، از گرفتن دهنه‌ى اسب امتناع مىكند و بهانه‌اش اين است كه اين رشته از خدمات به او ارتباط ندارد . بزرگان عده‌ى كثيرى نوكر در خدمت دارند كه تعدادى از آنها فقط صبحها در سر خدمت حاضر مىشوند و پس از سلام كردن به ارباب و نشان دادن خود بقيه‌ى روز را در خانه‌هايشان مىگذرانند . علاوه بر خدمه‌ى مزبور بزرگان دو نفر ميرزا يا منشى دارند كه يكى از آنها سمت مباشر را دارد و مسوول حساب خرج و دخل خانه است . نامبرده به حساب كدخداهاى املاك ارباب نيز رسيدگى مىنمايد . مباشر هرروز صبح صورت حسابها را از نظر ارباب مىگذارند و سپس نامه‌ها و حواله‌ها و قبوض را به امضاى او مىرساند « 1 » .\r\nميرزاهاى دوم مسووليت امورى را كه با دستگاه سلطنت و بيگلربيگيها ارتباط پيدا مىنمايد بر عهده دارند . به طور خلاصه ميرزاهاى دوم مسووليت آن‌چه را كه با سياست يا منافع حكومتها و يا ولايات ارتباط دارد عهده‌دار هستند . منظور حكومتها و ولاياتى است كه ارباب در آن نواحى صاحب علايقى مىباشد . ديگر خدمه عبارتند از ناظر يا مباشر كه به جزييات امور خانه رسيدگى مىكند و حساب كليه‌ى مخارج خانه را در دست دارد . كليد انبارهاى خانه نيز به او سپرده\r\n\r\n\r\n","description":"","footnote":"\r\n( 1 ) - ايرانيها مانند ديگر اهالى مشرق‌زمين هيچ‌وقت نامه را امضا نمىكنند و به جاى آن مهر به كار مىبرند . آنها مهرهاى مختلفى دارند كه هركدام به مورد خاصى اختصاص دارد .\r\n","page_name":" 235 ","page_number":245},
  {"content":"\r\n\r\nمىشود و به حساب همه‌ى مستخدمين رسيدگى مىنمايد . نامبرده به نوبه‌ى خود كليه‌ى صورتها را به ميرزاى مباشر ارائه مىدهد .\r\nپيشخدمتها علاوه بر وظيفه‌ى آماده نمودن قليان ، مامور خدمت ارباب مىباشند . فراشها كه مامور برپا كردن چادرها حين مسافرت هستند تعدادشان بالنسبه زياد است و چون كار ديگرى ندارند لذا وجودشان در شهرها عاطل و باطل است . تنها كار آنها در شهر اين است كه موقعى كه ارباب از خانه خارج مىشود به دنبال او راه بيافتند و چنان‌چه ارباب ديروقت به خانه بازگردد ، جلو پاى او فانوس بگيرند .\r\nشاطرها ، جلودارها ، مهترها ، آشپزها ، چاروادارها ، خواجه‌ها ، سقاها ، سگبانها ، قوشچيها ، قاپوچيها و تعداد بىشمارى افراد ديگر كه نوكر ناميده مىشوند مجموع خدمه‌ى خانه‌ى بزرگان را تشكيل مىدهند . نوكرها با اين‌كه مشاغل بسيار ناچيزى برعهده دارند ولى چون عنوان نوكرى فلان ارباب بزرگ را دارا هستند مردم ملاحظه‌ى آنها را مىكنند و به خصوص در بازار اعتبارى به دست مىآورند .\r\nممكن است تصور شود كه عهده‌دار بودن مخارج اين همه خدمه باعث ورشكستگى بزرگان مىشود ولى در كشورى كه نوكر ارزان است اين نوع تجمل چندان گران تمام نمىشود .\r\nبه طورى كه قبلا يادآور شده‌ام عايدات مالكين بزرگ جنسى و قسمت اعظم آن گندم و جو است . مقدارى از اين غلات به مصرف حقوق مستخدمين مىرسد زيرا سواى سه يا چهار مستخدمى كه در خانه‌ى ارباب زندگى مىنمايند و از پس‌مانده‌ى غذاها استفاده مىكنند ، ساير خدمه منزلهاى جداگانه دارند و شبها را با خانواده‌ى خود مىگذرانند .\r\nميرزاها سالانه ده خروار جنس و هفت يا هشت تومان پول نقد دريافت مىدارند . به ناظرها و پيشخدمتها به ندرت پول نقد مىدهند و حقوق آنها بين ده تا دوازده خروار جنس است .\r\nساير نوكرها به تفاوت بين چهار تا شش خروار جنس و يك\r\n\r\n","description":"","footnote":"","page_name":" 236 ","page_number":246},
  {"content":"\r\n\r\nدست لباس كامل همه‌ساله دريافت مىدارند . لباس آنها عبارت است از يك جفت پوتين ، يك قبا ، يك پالتو و يك كلاه بىلبه كه جمع قيمت آنها از دو تومان تجاوز نمىكند . قباها از جنس قدك و بسيار ارزان است . قدك پارچه‌ى ضخيمى از نخ رنگ شده است .\r\nخارجيها كه نوكر مىگيرند با اين‌كه بايد پول بيشترى بپردازند نبايد انتظار خدمت بهترى داشته باشند . ضمنا متذكر مىشوم كه نوكرها خيلى وفادار هستند و با اطمينان خاطر مىتوان كليدها را به آنان سپرد ، بدون آن‌كه سوء استفاده‌اى بنمايند . از موقعى كه پادشاه و وليعهد تصميم به اعدام دزدها گرفته‌اند ديگر دزدى صورت نمىگيرد و امروز مىتوان با ميليونها پول در سراسر ايران مسافرت نمود بدون آن با يك دزد برخورد شود . اين وضع با آن‌چه در تركيه مىگذرد بسيار متفاوت است زيرا مسافرت در كشور اخير بدون همراه داشتن عده‌اى مسلح ممكن نيست .\r\nقيمت يك مرد برده خيلى گران نيست مگر آن‌كه در حرفه‌اى مهارت داشته باشد كه به درد كار صاحبش بخورد .\r\nقيمت زنهاى برده به تناسب خيلى گرانتر از مردها است و بعضى اوقات به پانصد يا ششصد تومان به فروش مىرسند .\r\nبا اين حال به آسانى مىتوان دخترهاى خيلى زيبا را به قيمت ارزانتر به دست آورد . در ايروان كه بازار معاملات دخترهاى ارمنى ، گرجى و چركسى است مىتوان دخترهاى باكره‌ى زيبا را به قيمت شصت تا صد تومان خريدارى نمود .\r\nبزرگان مجبورند تعداد زيادى كنيز تدارك ببينند ، زيرا هريك از زنهايشان مىخواهند براى خدمت خود كنيزى در اختيار داشته باشند و من حرمسراهايى سراغ دارم كه تعداد افراد آن علاوه بر خانمها از پنجاه نفر تجاوز مىنمايد .\r\nنگاه‌دارى كنيزها چندان خرجى دربر ندارد و تا موقعى\r\n\r\n","description":"","footnote":"","page_name":" 237 ","page_number":247},
  {"content":"\r\n\r\nكه مورد توجه ارباب واقع نشده‌اند از لباسهاى كهنه‌ى خانمهايشان استفاده مىكنند . خانمها از اين‌كه كنيزهايشان كثيف باشند و جلب‌توجه نكنند ناراضى نيستند اما زمانى كه نگاه ارباب متوجه آنها بشود غالبا از زنهاى عقدى هم دلرباتر مىشوند و در چنين موقعيتى منزلى جداگانه به آنها داده مىشود و ديگر موظف به انجام دادن هيچ نوع خدمتى نيستند .\r\n\r\n","description":"","footnote":"","page_name":" 238 ","page_number":248},
  {"content":"\r\n\r\n\r\n31 درباره‌ى اسب و ديگر حيوانات اهلى ايران\r\nانواع حيوانات اهلى در ايران تقريبا مانند اروپا است . از اسب و قاطر براى حمل‌ونقل استفاده مىشود ، ولى از آن‌جا كه وسيله‌ى نقليه وجود ندارد حيوانات باربر ديگر به خصوص شتر را نيز به كار مىگيرند . صرف‌نظر از آهستگى و كندى به نظر من شتر براى هرنوع بار خيلى بر ارابه ترجيح دارد .\r\nاين حيوانات براى صاحبشان بسيار كم‌خرجند . غذاى آنها خاروخس خشكيده است كه آن را بر بهترين علفها ترجيح مىدهند . در زمستان هم براى صاحبشان دردسر ايجاد نمىكنند . كافى است پوشش ساده‌اى بر پشتشان بياندازند و در دامنه‌ى تپه رهايشان بنمايند . آنها با پوزه‌ى خود برفها را پس مىزنند و به خوبى غذايشان را پيدا مىكنند .\r\nگرچه به نظر مىآيد كه اين حيوانات براى زندگى در مناطق گرمسير و حتى شنهاى سوزان خلق شده‌اند ولى موقعى كه در ميان برف به چرا مشغول مىشوند ، مطمئنا از همه‌ى اوقات شادتر و سرحال‌تر به نظر مىآيند . موقعى كه شترها در كاروان با بار سنگين حركت مىكنند چنان‌چه علايم خستگى در آنها مشاهده شود گلوله‌اى از آرد جو به وزن سه يا چهار ليور به آنها مىدهند و همين كافى است كه حيوان دوباره به جنب‌وجوش آيد و سفر خود را با همان قدرت ادامه دهد .\r\nشتر فوق العاده صبور ، خوش‌خدمت و با طمانينه است و در ميان حيوانات باركش از آن با ارزش‌تر پيدا نمىشود . تنها يك مرد مىتواند تا هفت شتر را هدايت بنمايد . شترها با\r\n\r\n","description":"","footnote":"","page_name":" 239 ","page_number":249},
  {"content":"\r\n\r\nقدمهاى يكنواخت پشت سر هم حركت مىكنند بدون آن‌كه از راه منحرف شوند و گرچه زير پايشان را نمىبينند با اين حال هميشه قدمهاى مطمئنى برمىدارند . به طور خلاصه شتر براى آسياييها و اعراب گنجينه‌اى است و نام كشتى صحرا كه بر آن گذاشته شده ، بسيار خوب انتخاب گرديده است .\r\nاسبهاى ايرانى در اروپا بسيار شهرت دارند ، ولى به نظر من اين شهرت غالبا با حقيقت وفق نمىدهد و علاوه مىكنم كه در ايران به‌جز اسبهاى عربى و تركمنى كه از آن سخن خواهد رفت ساير اسبها بسيار بد هستند و جز به كار باربرى به درد ديگرى نمىخورند . در اين صورت عنوان اسب را از دست مىدهند و به آنها يابو اطلاق مىشود .\r\nايرانيها براى اسبهاى عربى و تركمنى كه تنها اسبهاى سوارى هستند ، قدر و قيمت زياد قايلند به طورى كه بىچيزترين سواران هم اسبهاى بسيار خوبى دارند . اين اسبها مىتوانند در اروپا ارزش زيادى داشته باشند در صورتى كه در ايران قيمت آنها چندان زياد نيست .\r\nدر ايران الاغ خيلى فراوان است و مورد استفاده‌ى بسيار دارد . قد الاغها خيلى بلند است و بسيار نيرومند هستند . با وجود بار سنگين ، در حالى كه يك نفر بر پشت اين حيوان مىنشيند راههاى طولانى مىپيمايند و سرعتشان از سرعت اسبى كه قدمهاى بلند هم برمىدارد زيادتر است . الاغ مركب سيدها و آخوندها است كه از جهت فروتنى واقعى يا تصنعى اين حيوان را بر ساير مركبها ترجيح مىدهند .\r\nقاطر ، گاوميش و گاو از جمله حيوانات ديگرى هستند كه براى باربرى مورد استفاده قرار مىگيرند . زمانى كه ايلات ييلاق قشلاق مىكنند از اين حيوانات براى حمل چادر و اثاث بهره‌گيرى مىشود . در اين مواقع ماده‌گاوها و گوساله‌ها را هم به نسبت تواناييشان بار مىكنند .\r\nاسبهاى عربى در ايران از بهترين نژادهاى اصيل هستند و فوق العاده قوى و سريعند . اين اسبها مىتوانند به مدت پنج ساعت بتازند بدون آن‌كه در سرعتشان تغيير محسوسى مشاهده شود . گرچه در ايران براى اسبهاى عربى\r\n\r\n","description":"","footnote":"","page_name":" 240 ","page_number":250},
  {"content":"\r\n\r\nقدر و قيمت بسيار قايلند با اين حال بهاى آنها آن‌قدر زياد نيست ، به طورى كه يك اسب خيلى خوب را مىتوان بين پنجاه تا شصت تومان خريدارى نمود . البته اسبهايى هم پيدا مىشود كه شش برابر اين مبلغ قيمت دارند .\r\nدر تمام نقاط ايران تعداد اسبهاى تركمنى بيش از اسبهاى عربى است زيرا هم قدشان بلندتر است و هم اين‌كه از اسبهاى عربى ارزانترند . از اسبهاى تركمنى براى هركارى استفاده مىشود و بىشك براى جنگ پس از اسبهاى عربى بهترين‌اند .\r\nاسبهاى تركمنى كمى خونسردند و از اين بابت تا اندازه‌اى شباهت به اسبهاى انگليسى دارند . آنها مانند اسبهاى انگليسى به رو مىروند اما اين امر خطر چندانى در بر ندارد زيرا هرگز به زمين نمىخورند . اسبهاى مسابقات اسبدوانى انگليسى آن‌قدر به اسبهاى تركمنى شباهت دارند ( اسبهاى عربى خالص كوچكند ) كه به گمانم انگليسيها نژاد اين اسبها را به وسيله‌ى اسبهاى تركمنى به وجود آورده باشند . اسب تركمنى به رنگ كهر روشن است . سرى باريك و گردنى كشيده و بلند دارد . ساق پاهايش ظريف و شكمش از بدن كاملا جدا است . برجستگى عقب فك اسب تركمنى غالبا بزرگ و قسمت بالاى سمش دراز است . اين معايب به ندرت در اسبهاى انگليسى و عربى به چشم مىخورد .\r\nتمام اسبها تخمى هستند و همين امر موجب مىشود كه با نزديك شدن ماديان به اردوگاهها آشفتگيهايى برپا شود .\r\nاز اين‌رو ، براى جلوگيرى از عواقب بد احتمالى آن ، افسار تمام اسبها را به طناب طويل و كشيده‌اى گره مىزنند . اين طناب به ميخ طويله‌هاى بزرگى كه با چماق به زمين فرو كرده‌اند ، محكم بسته شده است . فاصله‌ى بين اسبها آن‌قدر است كه يك نفر بتواند از ميان آنها عبور نمايد و براى اين‌كه به هم لگد نزنند دو رشته طناب به پاى آنها مىبندند كه مانع حركتشان بشود . اين دو رشته طناب را نيز به ميخ طويله‌هايى كه به زمين فرو كرده‌اند مىبندند . پوشش اسبها در زمان جنگ يا راه‌پيمايى در تمام فصول يكسان است بدين ترتيب كه هراسب روپوش آستردار بزرگى از پشم دارد كه بر روى آن روكش بلندى\r\n\r\n","description":"","footnote":"","page_name":" 241 ","page_number":251},
  {"content":"\r\n\r\nاز نمد مىاندازند . روزها روكش را روى گردن و كفل اسب بالا مىزنند و شب‌هنگام براى جلوگيرى از نفوذ رطوبت هوا كه در اين كشور بسيار خطرناك است آن را باز مىكنند به طورى كه تمام بدن و سر اسب پوشانده شود . اين روپوشها با تسمه‌هايى به طول بيست و پنج تا سى پا كه از زير سينه و شكم اسب مىگذرد بسته مىشوند . اسبها را براى آب دادن يا گرداندن يا زخم‌بندى كردن دوبار در روز باز مىكنند .\r\nغذاى اسبها در نه ماه از سال كاه و جو است و فقط سه ماه از سال آنها را به يونجه و علف سبز مىبندند . ضمنا خوراك اسبها را هميشه در توبره‌اى كه به گردن آنها آويزان است مىريزند و بدين‌وسيله از ريخت و پاش عليق و علوفه جلوگيرى مىكنند . جنس اين توبره‌ها از پشم است كه به طور مشبك بافته شده ، تا حيوان حين خوردن به راحتى تنفس بنمايد .\r\nمشرق‌زمينيها همانند ديگر مردمان مناطق جنوب خوشه‌هاى گندم را به جاى كوبيدن ، زير پاى حيوانات مىگسترانند و بدين‌وسيله دانه‌ها را جدا مىكنند . ايرانيها علاوه بر آن خوشه‌هاى گندم را زير ارابه‌اى كه داراى چرخهاى آهنى دندانه‌دار است پهن مىكنند تا در حين عمل كاه نيز خورد شود . كاه را به اين صورت به اسب مىدهند كه با اشتهاى فوق العاده‌اى مىخورد . از مدتها پيش من به اين نتيجه رسيده‌ام كه كاه و جو خيلى بر علوفه و جو دوسر ترجيح دارد . اين نظر مويد ضرب‌المثل قديمى كهنه‌سواران است كه مىگويند اسبى كه كاه بخورد ، اسب ميدان جنگ است .\r\nاسبهاى بارى يا يابو و قاطرهاى نر و ماده نيز به همين ترتيب علوفه مىخورند . ايرانيها در تمام مدت جنگ هيچ‌گاه پالان را از پشت حيوان برنمىدارند زيرا مدعىاند كه اين امر موجب سفت كردن پوست مىشود و مانع از زخمى شدن آنها مىگردد . مبناى اين عقيده براى من روشن نيست ولى مطمئنا حيوان زخم‌دار كمتر به چشم مىخورد .\r\nايرانيها درباره‌ى هرچيز بسيار خرافاتى هستند ، ولى در مورد اسب اعتقادشان به خرافات شديدتر است . چنان‌چه برحسب تصادف خواه به دليل زمين خوردن و يا برداشتن\r\n\r\n","description":"","footnote":"","page_name":" 242 ","page_number":252},
  {"content":"\r\n\r\nجراحت ، خون از دماغ اسب جارى شود ، ديگر صاحبش آن را سوار نمىشود و حتى مهترها از ترس اين‌كه مبادا بدبختى گريبانگيرشان بشود از مواظبت حيوان خوددارى مىنمايند و چون اطمينان قطعى دارند كه اين‌گونه تصادفات دلالت بر بروز واقعه‌ى شومى دارد براى احتراز از آن اسب را به اولين خريدار به بهاى نازل مىفروشند . در نتيجه اشخاصى كه اعتقاد چندانى به اين خرافات ندارند از موقعيت استفاده مىكنند و اسب را به قيمت ارزان خريدارى مىنمايند .\r\nدر ايران از گاوميش براى شخم زدن زمين استفاده مىكنند . اندام اين حيوان بسيار درشت است و به نظر من از گاوميشهاى ديگر نقاط مشرق‌زمين كندتر هستند . گاوميش عموما از گاو قويتر و پرطاقت‌تر است . ارامنه گوشت آن را مىخورند ولى خيلى سفت و بىمزه است و آبگوشتى كه از آن درست مىكنند مثل مركب سياه مىشود . جثه‌ى قاطرها بزرگ نيست ، در عوض خيلى نيرومند و به طور خطرناكى شرور هستند .\r\nبا وجود نفرت شديد مسلمانان به خصوص ايرانيها از سگ ، « 1 » در هيچ‌جاى دنيا به استثناى شهر ليسبن آن‌قدر سگ پيدا نمىشود . انواع و اقسام نژاد سگ در ايران وجود دارد كه با اين كه كاملا از هم متمايزند آنها را تنها به اسم توله يا تازى مىشناسند .\r\nكلمه‌ى توله به هرنوع سگ به استثناى تازى اطلاق مىشود .\r\nاز سگها در دهكده‌ها براى حفاظت خانه‌ها استفاده مىكنند .\r\nاين حيوانات در زمستان و تابستان در ايوان خانه‌ها بدون آن‌كه از جاى خود تكان بخورند پاسدارى مىنمايند . علاوه بر آن تعداد زيادى سگ در شهرها و مزارع وجود دارد كه صاحب ندارند و معلوم نيست چه‌گونه زندگى مىكنند . شكارچيها غالبا و به طور تصادفى چند سگ از هرنژادى كه باشد به دست مىآورند و با سرعت و سهولت تحت تعليم قرار مىدهند . من بارها به چشم خود ديده‌ام كه يك سگ گرگى يا سگ معمولى به همان خوبى سگهاى شكارى اسپانيولى جلو كبك يا قرقاول درآمده است .\r\nتازيهاى ايران به شكل تازيهاى اروپا است با اين تفاوت\r\n\r\n\r\n","description":"","footnote":"\r\n( 1 ) - مسلمانان سگ را نجس مىدانند ، ولى از آن متنفر نيستند . - م .\r\n","page_name":" 243 ","page_number":253},
  {"content":"\r\n\r\nكه اندامشان بلندتر و پوزه‌شان كشيده‌تر و دندانهايشان تيزتر است . وزن تازيها به طور شگفت‌آورى سبك است . تازى را درپى شكارهاى بزرگ مىاندازند و اگر فاصله‌ى آنها زياد نباشد به ندرت شكار خود را از دست مىدهند . تفاوت ديگرى كه با تازيهاى ما دارند اين است كه بدنشان از پشم نازك و لطيفى مانند پشم موش پوشيده شده است در حالى كه پشم گوشها و دمشان دراز و يكدست مثل ابريشم است .\r\nتازى به رنگهاى مختلف وجود دارد ولى تازى سفيد يا سياه يا حنايى رنگ بيشتر مورد پسند است . تازى هرگز نان نمىخورد و غذايش كله‌ى گوسفند ، گوشت خام يا شكار است .\r\nايرانيها معتقدند كه تازيها با اين نوع غذا بهتر مىدوند و ضمنا باعث تحرك بيشتر آنها مىگردد زيرا مىدانند سر حيوانى كه شكار مىكنند به آنها داده خواهد شد . ايرانيها از سگ بسيار نفرت دارند ولى البته تنفرشان از خوك خيلى بيشتر است . ايرانيها به قدرى سگ را نجس مىدانند كه هميشه احتياط مىكنند زياد به آن نزديك نشوند . به طور مثال نوكرها در موقع گرداندن سگ ، آن را به چوب بلندى مىبندند كه با لباسشان تماس پيدا نكند . اشخاصى هم پيدا مىشوند كه در مقابل تمام طلاهاى دنيا حاضر به گذاشتن يا برداشتن قلاده‌ى سگها نمىشوند و چنان‌چه سگى بدبختى اين را پيدا بكند كه داخل خانه‌اى شود و روى فرش راه برود ، چون قبل از شستن فرش هيچ‌كس حاضر به نشستن روى آن نمىگردد ، نوكرهايى كه وظيفه‌ى شستن فرش بر عهده‌ى آنها است همان‌جا مغز حيوان را خرد مىكنند و يا آن‌قدر آن را زجر مىدهند كه ديگر هوس برگشتن به آن محل را نكند .\r\nاما نسبت به تازى كه جنبه‌ى تجملى دارد توجه بيشترى مىشود زيرا كه بسيار گرانقيمت است و ضمنا توليد نسل آن هم فوق العاده مشكل است چون كه براى جفت كردن تازى لازم است كه هردو از يك رنگ باشند . از اين‌رو لانه‌هاى بسيار خوبى براى آنها فراهم مىكنند ، غذاهاى خوب مىدهند و در زمستان بالاپوشهايى مانند بالاپوش اسبها بر روى آنها مىاندازند كه تمام بدنشان را دربر مىگيرد .\r\n\r\n","description":"","footnote":"","page_name":" 244 ","page_number":254},
  {"content":"\r\n\r\n\r\n32 درباره‌ى قشون ، فرماندهان و شوراهاى نظامى\r\nارتش ايران از قواى منظم و غير منظم تشكيل يافته است . قواى غير منظم دايمى نيست و افراد آن پس از برقرارى صلح خدمت را ترك مىكنند . با اين حال چون تشكيلات قشون فعلى با آن‌چه در سابق بود تفاوت بسيار دارد چند سالى به عقب برمىگردم و تغييراتى را كه از آن موقع تاكنون رخ داده است ، قدم‌به‌قدم دنبال مىكنم .\r\nاقوام ايرانى از ازمنه‌ى قديم خصلت جنگ‌آورى خود را به منتها درجه ابراز داشته‌اند . تاريخ شاهد اين مدعا است و حتى روميها هم هميشه در برابر آنها اقبالى نداشته‌اند .\r\nوالرين به چنگ شاپور اول افتاد و ديوژن هم كه الب‌ارسلان را دست‌كم شمرده بود تحت استيلاى وى درآمد .\r\nايرانيها مانند تمام ملل دنيا ادوار پرعظمتى را پشت سر گذاشته ، هرموقع كه شاهان جنگ‌آورى داشته‌اند ، موفق شده‌اند مردم را از نوعى لاقيدى كه جبلى آنها است برهانند .\r\nچه‌بسا كه اين بىقيديها باعث نابودى ايران مىشد .\r\nبا اين حال چنين به نظر مىرسد كه در ازمنه‌ى قديم پيشرفت آنها در فنون جنگى بسيار كند و از متوسط هم پايين‌تر بوده است و هرگز از درسهاى دشوارى كه يونانيها و روميها به آنها دادند استفاده نكرده‌اند . از دوران كوروش تا نادرشاه هيچ‌گونه نشانه‌اى از تغيير تاكتيك ايرانيها در جنگ مشاهده نمىشود . جنگهايشان بدون نقشه و هدف و غير منظم ولى با تحرك بوده است . البته گه‌گاه حيله‌هايى هم\r\n\r\n","description":"","footnote":"","page_name":" 245 ","page_number":255},
  {"content":"\r\n\r\nبه كار مىبردند كه با وجود ساده بودن براى آن دوران خوب بوده است . در نتيجه‌ى اشتباهات بزرگى كه از طرفين سر مىزد ، آن‌كه خوشبخت‌تر بود از اشتباه طرف براى متلاشى كردن دشمن سود مىبرد و آنان را كاملا نابود مىكرد .\r\nبا اين حال به نظر مىرسد كه در دوران گذشته قشون ايران انضباط زيادى داشته است . اين امر از خطابه‌اى كه فرمانده سپاهيان پس از برترى يافتن بر قشون ايران براى افراد خود ايراد نمود مستفاد مىگردد . در آن موقع در قشون روم هيچ‌گونه انضباطى وجود نداشت .\r\nهنگامى كه طهماسب قلى خان كه بعدا نادرشاه شد خواست وضع دسته‌هاى غير منظم خود را كه به وسيله‌ى آنها راهزنى مىكرد و باعث خرابى خراسان گرديده بود دگرگون سازد آنها را متشكل نمود و انضباطى برقرار كرد كه گرچه با انضباط اروپاييها قابل قياس نبود ولى موجب برترى آنها در تمام جنگها گرديد و اين علت اصلى موفقيتهاى چشمگيرى بود كه در تمام دوران زندگى نصيبش شد . نادرشاه فقط يك بار شكست خورد و آن در جنگ با توپال عثمان بود . نادر كه بغداد را محاصره كرده بود از دو سو به شهر حمله كرد و به سبب اين بىاحتياطى كه از او سر زد مجبور به ترك سنگرها گرديد و در نتيجه تمام توپخانه و وسايل جنگى خود را از دست داد در صورتى كه اگر همچنان بغداد را در محاصره نگاه مىداشت قابل پيش‌بينى بود كه در ظرف چند روز محاصره شدگان كه ديگر رمقى برايشان باقى نمانده بود ، حاضر به تسليم شوند . با اين حال در پى اين جنگ بود كه نادر نبوغ و علو شهامت خود را بروز داد زيرا قريب دو ماه پس‌از اين واقعه انتقام خود را از تركها و قشونى كه يك‌بار او را شكست داده بود گرفت و آن را نابود كرد . توپال عثمان هم در اين جنگ كشته شد .\r\nدر ايران از ازمنه‌ى بسيار دور سربازها را بر حسب پيش‌آمد از هرطبقه و در هرنقطه‌ى كشور به خدمت مىگرفتند .\r\nاين سربازها هروقت كه ميل داشتند قشون را ترك مىگفتند و هرموقع و در هركجا كه مىخواستند به ميل خود جنگ مىكردند .\r\n\r\n","description":"","footnote":"","page_name":" 246 ","page_number":256},
  {"content":"\r\n\r\nاما نادر كه مرد باهوشى بود چون مىدانست كه برترى مشهود اروپاييها در جنگ با تركها به سبب انضباط و نظم قشون آنها است راه و روش اروپاييها را تا آن‌جا كه ممكن بود ، آموخت و محرمانه چند افسر فرانسوى را به خدمت گرفت . نادر همچنين نسبت به ايجاد توپخانه اقدام نمود و تا آن‌جا كه وسايل موجود اجازه مىداد آن‌را به صورت آبرومندى درآورد .\r\nضمنا به منظور تسريع در سازمان دادن قشون اداره و فرماندهى آن را به همين افسران فرانسوى واگذار نمود .\r\nآن‌گاه به موجب فرمانى اعلام كرد كه از اين پس قشون به صورت دايم و ثابت درآمده است هركس كه بدون اجازه پست خود را ترك نمايد مجازاتش اعدام است . نادر ايلات مختلف را گرد هم آورد و هميشه آنها را با هم به ميدان جنگ مىفرستاد و با اين روش حس رقابت آنها را برمىانگيخت . وى ضمن سازمان دادن به قشون هنگهايى مركب از دوهزار سرباز به وجود آورد كه فرمانده آنها عنوان سرهنگى را داشت .\r\nهرگردان كه از ده دسته تشكيل مىيافت تحت فرماندهى يك مين‌باشى ( سركرده هزار نفر ) و هردسته به فرماندهى يك يوزباشى ( سركرده يكصد نفر ) قرار داشت . معين نايبها هر يك ده سرباز زير دست داشتند و عنوان آنها اون‌باشى ( سركرده ده نفر ) بود . صنف پياده‌نظام را نيز به ترتيب زير طبقه‌بندى نموده بود : 1 - سربازها كه در خط اول جبهه مىجنگيدند . 2 - تفنگچيها كه با قره‌بينه‌هاى بلند دوشاخه‌دار قادر بودند با دقت زياد به هدفهاى نسبتا دور تيراندازى بنمايند . نادر ضمنا براى سوار نظام نيز مقرراتى وضع نمود . از آن‌جا كه قسمت اعظم افراد اين صنف كه از مزدوران ، نوكرها و برده‌هاى خوانين و مالكين بزرگ تشكيل مىشد ، تحت فرماندهى اربابهاى خود بودند ، به هريك از آنها عنوان سلطان داد و هرده تا دوازده سلطان را تحت فرماندهى يك رييس كه عنوان سركاردار داشت ، قرار داد . ضمنا منصب سرتيپى را نيز به وجود آورد كه هريك فرماندهى پنج يا ده هزار نفر را بر عهده داشت و عنوان وى بش‌مين سردار و اون‌مين سردار بود .\r\n\r\n","description":"","footnote":"","page_name":" 247 ","page_number":257},
  {"content":"\r\n\r\nضمنا قوانينى درباره‌ى سلسله مراتب و اطاعت از ما فوق ، وظايف مامورين انتظامات اردو ، نظام حركت قشون و طريقه‌ى تعليف دواب وضع نمود ، كه قسمت اخير خرسندى صاحبان بيچاره‌ى مزارع را موجب گرديد .\r\nنادر هميشه با سخاوتمندى پاداش خدمات را مىداد .\r\nولى خطاكاران را هيچ‌گاه نمىبخشود و غالبا آنها را به طرز بسيار خشونت‌آميزى تنبيه مىنمود . با گردآوردن اعراب ، كردها ، تركمنها ، افغانها و هنديها در قشونش حس رقابت ايرانيها را برانگيخته بود . ايرانيها كه ذاتا مغرورند ، نمىتوانستند تحمل كنند كه موفقيتهاى سركرده‌شان به غير از خودشان به ديگرى نسبت داده شود و از اين‌رو ده بار بهتر از آن‌كه به تنهايى بجنگند ، مىجنگيدند .\r\nپس‌از درگذشت اين سردار كشورگشا ، قشون كه از مدتها قبل به سبب جنگهاى طولانى و دشوار خسته شده بود ، دچار آشفتگى و پراكندگى گرديد . دسته‌هاى كوچك قشون از هرج‌ومرجى كه در ايران حكمفرما بود ، بهره‌گيرى نمودند و در تمام نقاط كشور به راهزنيهاى وحشتناك دست زدند و از اين راه ضمن ارضاى تمايلات محرمانه‌ى خود وسايل معيشت خويش را نيز فراهم ساختند زيرا ديگر كار كشاورزى و صنعت نمىتوانست زندگى آنها را تامين بنمايد .\r\nاز اين دوران به بعد قشون ايران به تدريج رو به زوال گذاشت . افراد گوناگون كه داعيه‌ى سلطنت داشتند ، بين خود به جنگ پرداختند ولى نبرد آنها منحصر به سوارنظام بود كه به ندرت تعداد آنها به يكصد نفر مىرسيد و چون انضباط بيش‌ازپيش دچار انحطاط گرديده بود ، چنان‌چه جنگ با روسيه مجددا شعله‌ور نشده بود احتمال داشت كه ايرانيها به كلى طرز به كار بردن سلاحها را فراموش نمايند و تحت استيلاى همسايگان قرار بگيرند . على الخصوص تركها كه براى دوباره به دست آوردن آن‌چه در نتيجه‌ى فتوحات نادرشاه از دست ايشان رفته بود ، شتاب داشتند . تركها كه قبل از نادر برخى از نقاط آذربايجان را به تصرف خود درآورده بودند ، و بعدا از طرف نادر چندين بار چنان با افتضاح رانده\r\n\r\n","description":"","footnote":"","page_name":" 248 ","page_number":258},
  {"content":"\r\n\r\nشده بودند ، تشنه‌ى انتقام گرفتن بودند .\r\nآغا محمد خان پس از نادر شاه دوباره به قشون ايران درخشش بخشيد . وى با وجود خواجه بودن مانند هموطنش نرسيس نامدار نيرومند و واجد صفات مردانگى بود و در فنون جنگى نهايت زبردستى را داشت . آغا محمد خان كليه‌ى ياغيانى را كه اسلافش موفق نشده بودند تحت انقياد درآورند ، سياست نمود و خراسان را دوباره فتح كرد . اما رفتارش با شخص واجب الاحترامى مانند شاهرخ برايش رسوايى به‌بار آورد . آغا محمد خان براى دست يافتن به خزاين شاهرخ آن‌قدر او را شكنجه داد كه باعث مرگش شد . آغا محمد خان همچنين يك لشگركشى به گرجستان كرد كه اگر همراه با قساوت و مردم‌آزارى نبود باعث درخشش قشونش مىشد . وى تنها به اين دليل كه هراكليوس حمايت روسيه را بر حمايت او ترجيح داده بود شهر نگونبخت تفليس پايتخت گرجستان را پس از تاراج و چپاول به آتش كشيد . پس از مرگ آغا محمد خان چند تن از فراريان روسى كه به ايران پناهنده شده بودند اصول ابتدايى تعليمات نظامى اروپاييها را به ايرانيها آموختند . اين اشخاص مورد تشويق احمد خان نامى كه در آن موقع بيگلربيگى تبريز بود ، قرار گرفتند و به مقام افسرى رسيدند . آنها تعدادى دسته‌هاى قشونى تشكيل دادند كه به قدرى ناقص و بد سازمان داده شده بود كه پس از چند ماه حتى يك نفر هم زير پرچم باقى نماند .\r\nاوضاع نظامى ايران بار ديگر دچار سخت‌ترين بىنظميها گرديد . از اين موقع تا زمانى كه فرانسويان از نو و به طور ناقص چند فوج پياده‌نظام سازمان دادند معلوم نيست چه‌چيز مانع شد كه قشون روس به سوى تهران حركت كند و تمام ساحل چپ ارس را به تصرف درآورد . روسها ساليان متمادى براى به دست آوردن اين منطقه با ايران در جنگ بوده‌اند تا بالاخره به موجب قرارداد اخير قسمتى از آن‌را به دست آوردند . سپاهيانى كه تا سال 1800 در مقابل قواى روس پايدارى مىكردند تعدادى سرباز پياده‌ى غير منظم بودند كه در جنگ هيچ‌گونه مهارتى نداشتند . سوارنظام\r\n\r\n","description":"","footnote":"","page_name":" 249 ","page_number":259},
  {"content":"\r\n\r\nآنها هم از دسته‌هايى تشكيل مىشد كه بيشتر عملياتشان تجاوز به گرجستان آن هم به منظور تخريب كشور و انهدام منابع آن بود تا يك جنگ واقعى . توپخانه كه هنوز هم به همان شكل وجود دارد ، از چند آتشبار كوچك به كاليبر يك و نيم تا دو ليور تشكيل مىشد كه بر پشت شتر حمل مىنمودند .\r\nمجموع اين تجهيزات بسيار ناچيز بود و قادر نبود از ورود و حفظ مناطق اشغالى به وسيله‌ى سربازانى مانند سربازان روسى جلوگيرى بنمايد . چنان‌چه قواى روس تحت فرماندهى افسرانى بود كه به ارزش واقعى ايرانيها و طرز محاربه و به خصوص به نوع تجهيزات آنها آشنا بودند كار بسيار آسانتر بود ولى اين شرايط هيچ‌گاه در گرجستان وجود نداشته است . به استثناى آقاى زيتزيانوف ، هيچ‌يك از افسران ارشد روسى كه فرماندهى قوا را عهده‌دار بوده‌اند روش مناسبى به كار نبستند ، و الا مىتوانستند بدون استفاده از وسايل كلان در مدتى كوتاه و به آسانى ايرانيها را شكست بدهند .\r\nاين نقطه‌ى ضعف از نظر فرمانده كنونى ، كه علاوه بر خصايل نظامى به امور سياسى هم وارد است ، به دور نمانده است .\r\nدر اين دوره بود كه پادشاه پسر دومش عباس ميرزا را به آذربايجان فرستاد . با اين‌كه اين شاهزاده براى اداره‌ى عمليات نظامى هنوز خيلى جوان بود ، از اين پس همه‌چيز صورت تازه‌اى به خود گرفت . عباس ميرزا ابتدا تا آن‌جا كه وسايلش اجازه مىداد بين سربازان چريك نظم برقرار نمود . لازم به تذكر است كه به‌جز سربازان مزبور ، شاهزاده قواى ديگرى در اختيار نداشت . او تمام سربازان فرارى روسى را به خدمت گرفت و آنها را مامور تشكيل فوجها و تعليم سربازان نمود . عباس ميرزا خود نيز فنون نظامى را با همت شگفت‌انگيز و فعاليت كم‌نظير فراگرفت . از اين پس مهارت و خصايل درخشانى كه او را از سايرين متمايز مىنمود ، قابل پيش‌بينى بود .\r\nتحت مديريت شاهزاده ، سازمان قشون روزبه‌روز رو به پيشرفت بود ولى در حقيقت پس از ورود ژنرال گاردان و چند افسر فرانسوى همراهش بود كه افراد قشون شباهتى به\r\n\r\n","description":"","footnote":"","page_name":" 250 ","page_number":260},
  {"content":"\r\n\r\nسربازان واقعى پيدا كردند ، گرچه همين گروهها هم از سهل‌انگارى سازمان‌دهندگان كه كار را جدى نگرفته بودند ، متغير و ناراضى بودند . از سوى ديگر فقدان پول و اسلحه مانع مىشد كه شاهزاده بتواند وضع را به طور دلخواهش سروصورت بدهد و چون فراهم نمودن لباس متحد الشكل نظامى برايش مقدور نبود ، براى افراد لباسهايى به يك رنگ تهيه نمود كه در جلو دگمه مىخورد و تا اندازه‌اى حالت نظامىگرى به آنها مىداد . بر روى كليه‌ى تفنگهايى كه قابليت نصب سرنيزه را داشت دستور داد سرنيزه قرار دهند و سلاحهاى كهنه‌اى را كه از زمان نادر شاه در قورخانه‌ها جمع شده بود و در حال از بين رفتن بود ، مرمت نمود . به جاى فشنگدان هرسرباز كيسه‌ى چرمى كوچكى داشت كه در جلو زير كمربند قرار مىگرفت و حمل آن بسيار خطرناك و ناراحت بود .\r\nكوتاه‌سخن تا سرحد امكان از كليه‌ى وسايل ناچيزى كه در دسترس بود بهره‌گيرى مىشد . اين وضع تا زمانى كه روابط نزديك بين ايران و انگلستان برقرار شد ، همچنان ادامه داشت تا اين‌كه با كمكهاى مالى انگلستان قشون فعلى به وجود آمد كه در فصل مربوط به قواى منظم بعدا در اين‌باره سخن خواهد رفت .\r\nشاهزاده در موقعى كه تمام قشون بسيج مىشود شخصا فرماندهى آن را بر عهده دارد ، اما در قشون‌كشيهاى كوچك كه مستلزم اعزام دسته‌هاى بزرگ نباشد ، فرماندهى را به خانها واگذار مىنمايد . اين خانها كه غالبا تكبر ، حماقت ، نادانى و حتى بزدلى يك جا در وجودشان جمع شده است ، هميشه مرتكب خبطهاى بزرگ مىشوند . با اين حال شاهزاده در موارد مختلف به اعتماد خود نسبت به آنها ادامه داده ، نه تنها از خطاهاى بزرگى كه از آنها سر زده چشم‌پوشى نموده ، بلكه آنها را بيشتر مورد التفات قرار داده است . من شخصا در باره‌ى يك قشون‌كشى كه فرماندهى آن را به يكى از اقوامش واگذار نموده بود و من هم بايد در آن شركت مىكردم به طور خيلى جدى ايراد گرفتم از آن‌جا كه شاهزاده نمىخواست در اين‌باره سخنى بشنود آخر الامر خواهش كردم كه قواى\r\n\r\n","description":"","footnote":"","page_name":" 251 ","page_number":261},
  {"content":"\r\n\r\nمرا به هركس كه مىخواهد بسپارد و موكدا اظهار داشتم كه حاضر نيستم زير فرمان شخصى كه چندين بار از روى ترس از مقابل دشمن گريخته ، باعث هلاكت دو فوج شده است خدمت كنم . شاهزاده كه متوجه تصميم قطعى من گرديده بود در اين مورد با مهربانى عقيده‌ى مرا پذيرفت و به اين ترتيب مستقلا و بدون دخالت پسر عموى عزيزش فرماندهى قواى خود را در دست گرفتم .\r\nلجاجت شاهزاده در اين مورد بسيار قابل سرزنش بود ، زيرا اكنون ديگر عباس ميرزا به فنون نظامى آشنايى يافته بود و مىتوانست تشخيص دهد كه سپردن فرماندهى به اشخاص لايق كه لااقل تصورى از جغرافياى محل داشته باشند چه‌قدر حايز اهميت است . اضافه مىكنم كه هيچ‌يك از ژنرالهاى ايرانى از اين موضوع اطلاعى ندارند . اغلب آنها هرگز نقشه‌هاى جغرافيايى را به چشم نديده‌اند . ضمنا آن‌چه در نقشه نشان داده مىشود توسط اروپاييها ترسيم گرديده ، كه به طور كلى نادرست و مغلوط است . علاوه بر اين اگر هم نقشه كامل مىبود براى اشخاصى كه ابتدايىترين تصورى را از آن ندارند نمىتواند قابل استفاده باشد . اين‌گونه اشخاص چنان‌چه در برابر نقشه‌اى قرار بگيرند خواهند پرسيد كه معنى اين خطوط ناهنجار چيست و به چه درد مىخورد ؟ روزى سردار امين خان پسرعموى شاه موقعى كه نقشه‌اى را در برابر او قرار دادند اين پرسش را نمود . اين مدعيان فرماندهى كه براى به دست آوردن شهرت مىجنگند كوركورانه پيش مىروند و حتى جهت‌يابى را هم نمىدانند . آنها از محلى به محل ديگر مىروند بدون آن‌كه اين نقاط را بشناسند . راهنماى آنها در اين قشون‌كشيها اشخاص بىسروپا هستند و چون وسيله‌ى ديگرى در اختيار ندارند مجبورند به سادگى به قول آنها اعتماد بكنند . از اين‌رو گاهى اتفاق مىافتد كه اين راهنماها كه غالبا از طرف دشمن ماموريت دارند پس از آن‌كه چند روزى خوش‌خدمتى نمودند تمام قشون را به كمينگاه دشمن مىكشانند و سپس مفقود الاثر مىگردند . متاسفانه در سال 1812 چنين موردى براى ما پيش‌آمد نمود . در اين جنگ دسته‌اى از\r\n\r\n","description":"","footnote":"","page_name":" 252 ","page_number":262},
  {"content":"\r\n\r\nفوج ما كه مركب از ششصد سوار بود به ميان اردوى روسها كشيده شد كه به استثناى پنج يا شش نفر كه خبر اين فاجعه را به تبريز آوردند همگى نابود شدند .\r\nطرز تشكيل شوراى جنگ و مشورت درباره‌ى عمليات جنگى هم ويژگيهاى خاص و به خصوص محرمانه بودن خود را دارد و با وجود ضررهايى كه از اين راه متوجه آنها شده است تاكنون موفق به تغيير روشهاى معمول نگرديده‌اند .\r\nممكن است تصور شود نقشه‌هايى كه وليعهد طرح مىكند ، جنبه‌ى كاملا محرمانه دارد و آن‌چه درباره‌ى آن گفته و شنيده مىشود ، در پشت درهاى بسته صورت مىگيرد ، اما در عمل موضوع دقيقا برعكس است . در اين موارد شاهزاده بزرگان و وزيران را گردهم مىآورد و با آنها وارد بحث مىشود . صرف‌نظر از نتيجه‌ى مشاوره طبق رسوم كشور نوكرها دايما پشت در و گاهى توى اتاق مىايستند و با وجود تذكرات مكرر حتى در موارد بسيار بااهميت هم موفق نشده‌اند نوكرها را از محل شورا دور نگاه دارند . نتيجه آن‌كه پس از پايان هرگردهم‌آيى بسيار محرمانه كه در آن نقشه‌ى عملياتى به تصويب مىرسد ، دو ساعت بعد خبر در تمام اردو مىپيچد و سربازى نمىماند كه از طرح حركت قشون آگاهى پيدا نكرده باشد . از اين‌رو روسها از آن‌چه بر ضد آنها تصميم گرفته مىشود اطلاع مىيابند و خود را آماده‌ى پذيرايى از ايرانيها مىنمايند . ايرانيها كه تصور مىكنند روسها را غافلگير خواهند نمود غالبا خود غافلگير مىشوند . تلفات بزرگى كه در بسيارى موارد بر ايرانيها وارد آمده ، باعث تنبيه آنها نگرديده است و كماكان به اين روش ادامه مىدهند .\r\nوليعهد يك بار در موقعيت وخيمى متوجه اين امر شد .\r\nدر ماه سپتامبر سال 1812 خبر رسيد كه يك فوج روسى به سركردگى آقاى كوتروفسكى به سوى ارس در حركت است تا قلعه‌ى لنكران را كه من چند ماه قبل به حيله تسخير نموده بودم ، پس بگيرد و وارد اردبيل شود . شاهزاده فورا و علنا تصميم گرفت با او مصاف بدهد . در آن موقع من حضور نداشتم و فقط روز بعد پس از مراجعتم از آن آگاه شدم . شاهزاده مرا احضار\r\n\r\n","description":"","footnote":"","page_name":" 253 ","page_number":263},
  {"content":"\r\n\r\nنمود و به من افتخار آن را داد كه نظرم را در اين‌باره بيان كنم . تا آن‌جا كه ممكن بود سعى كردم بيهوده بودن اين تصميم را ثابت نمايم و او را از آن منصرف كنم . توضيح دادم كه روسها مجبورند براى به دست آوردن گذارى به سوى اصلاندوز از نقاط بسيار صعب العبور بگذرند كه باعث خستگى آنها خواهد شد . ضمنا پس از عبور از اين گذرگاهها به آسانى مىتوان از عقب به قشون آنها صدمه وارد نمود . به اين صورت كه با اعزام يك فوج قابل‌ملاحظه از سوارنظام مىتوان ارتباط آنها را قطع نمود و مانع رساندن آذوقه شد . بدين ترتيب روسها مجبور خواهند گرديد قبل از آن‌كه قشونشان در مركز اهر مستقر بشود ، عقب‌نشينى كنند و ظرف يكى دو روز خود را به نقاطى كه شديدا مورد مخاطره قرار گرفته‌اند ، برسانند . شاهزاده به هيچ‌وجه حاضر به قبول اين نظر نشد و به خشونت به من گفت كه اين بار به فكر خودش عمل خواهد نمود . احساس كردم كه شاهزاده اين تصميم را با مشورت دو افسر جوان انگليسى كه جزو قشونش بودند ، گرفته است .\r\nيكى از اين افسرها فرماندهى توپخانه را بر عهده داشت كه مركب از ده آتشبار اسبكش بود و چون هر دوى آنها بدون موافقت سفيرشان دست به هيچ‌گونه عملياتى نمىزدند ، لابد سفير دلايلى براى اين كار داشت « 1 » . من به شاهزاده گفتم حال كه تصميم قطعى خود را گرفته است ، بايد احتياطات لازم را به جا آورد و از اين‌رو به من اجازه دهد كه تمام افراد سوار نظام\r\n\r\n\r\n","description":"","footnote":"\r\n( 1 ) - سفير انگليس با اين‌كه از مدتها قبل توسط فرمانده قواى دريايى اعلىحضرت امپراتور در بحر خزر ، از انعقاد رسمى صلح بين دو دولت روس و انگليس اطلاع يافته بود ، ولى با ادامه‌ى شركت افسران انگليسى در جنگ با روسها مخالفت نمىورزيد و به اعتراض مكرر روسها در اين‌باره ترتيب اثر نمىداد . هنگامى كه شاهزاده مىخواست به ارس نزديك بشود اين آقايان كه خيلى به فرماندهى فوجشان علاقه داشتند نزد سفير خود رفتند ، روشى را كه بايد در اين موقعيت پيش بگيرند از او جويا شدند . سفير دستها را جلو چشم خود گرفت و گفت كه حاضر به شنيدن چيزى در اين مورد نيست و آنها را در اتخاذ تصميم مخير نمود . او مىدانست كه افسران مزبور از فرماندهى افواجشان و به خصوص از حقوق گزافى كه دريافت مىداشتند ، صرف‌نظر نخواهند نمود .\r\n","page_name":" 254 ","page_number":264},
  {"content":"\r\n\r\nرا جمع كنم و بتوانم در موقع عقب‌نشينى كه غيرقابل اجتناب خواهد بود لااقل جناح عقب قشون را حفظ بكنم . در غير اين صورت احتمال داشت كه عقب‌نشينى تبديل به بىنظمى و انهدام كامل قشون بشود . شاهزاده به قدرى به پيروزى خود اطمينان داشت كه حرفهاى مرا به مسخره گرفت و گفت كه قبلا به تمام سوارنظام دستور داده است كه به نقطه‌ى ديگرى بروند زيرا هرگز چنين موقعيتى پيش نخواهد آمد . من كه از اين جواب سخت متغير شده بودم در حالىكه از اتاق خارج مىشدم به او اطمينان دادم كه در ظرف چند روز درباره‌ى نظر من بهتر داورى خواهد كرد . متاسفانه حق با من بود : آقاى كوتروفسكى كه از نقشه‌هاى وليعهد آگاهى يافته ، مسير حركت قشون او را پيش‌بينى نموده بود ، به جاى اين‌كه از طريق ارس به اصلاندوز برود ( همان‌طور كه قبلا در نظر داشت ) از چند ميل بالاتر عبور كرد و روز اول اكتبر ساعت ده صبح جناح چپ و عقب قشون ايران را مورد حمله قرار داد . بىنظمى عجيبى حكمفرما گرديد و با وجود كوششهاى شجاعانه‌ى ماژوركريستى كه فوق العاده خوب جنگيد قشون ايران شكست فاحشى خورد .\r\nماژور نامبرده كه مجروح شده بود به دست قزاقها افتاد و شناخته شد كه انگليسى است . مراتب مزبور را آقاى كوتروفسكى طى بيانيه‌اى اعلام داشت . اين ژنرال آگاهى يافته بود كه افسران انگليسى بدون اعتنا به قرارداد اتحاد جديدى كه بين دولت روس و انگليس منعقد شده ، در صفوف دشمن پيكار مىكنند و از اين‌رو دستور داده بود در صورت زنده بودن آنها را اسير كنند و مرده‌ى آنها را هم از دست ندهند . كاپيتن كه احتياط كاريش برابر با شجاعت همرزمش بود از ابتداى عمليات خود را كنار كشيد و كليه‌ى آتشبارهايش را رها نمود كه به انضمام مهمات و تمام اردو و به تصرف روسها درآمد . بازماندگان قشون ايران كه نجات يافته بودند خود را به تبريز كه مركز فرماندهى من بود رساندند . شاهزاده مرا به دريافت نامه‌اى مفتخر نمود . در اين نامه از اين‌كه نظر مرا نپذيرفته بود اظهار تاسف نموده ، ضمنا توصيه كرده بود كه سريعا نسبت به تجديد آتشبارها كه كلا معدوم شده بودند\r\n\r\n","description":"","footnote":"","page_name":" 255 ","page_number":265},
  {"content":"\r\n\r\nاقدام كنم و چادرهايى نيز برايش بفرستم زيرا كه حتى يك چادر هم برايشان باقى نمانده بود .\r\nسربازان روسى در اين عمليات غنايم بسيار زيادى از طلا ، نقره ، جواهرات ، ظروف غذاخورى ، شال ، جامه ، سينى ، قليان و غيره به‌دست آوردند . كليه‌ى اين غنايم چند روز بعد به قيمت خيلى ارزان به فروش رفت . اسباب و لوازم افسران انگليسى و جراحشان نيز در بين غنايم بود . گرچه سرگوراوزلى به طور ضمنى به افسران انگليسى اين اجازه را داده بود كه بدون اعتنا به قرارداد جديد اتحاد دو دولت در عمليات شركت بكنند با اين حال نامه‌اى رسمى براى ژنرال رتيشف و ژنرال كوتروفسكى فرستاد و با توسل به اين بهانه كه افسران مزبور براى انتظام بعضى امور ادارى به آن‌جا رفته بودند ، اسباب و لوازم آنها را مطالبه نمود . البته روشن و مبرهن بود كه ماژور كريستى را مجروح و در حالى كه در راس فوج تحت فرماندهيش قرار داشت اسير نموده بودند .\r\nدر موقع جنگ تعداد افراد قشون ايران بستگى به دشمنى دارد كه با آن مىجنگند . چنان‌چه جنگ با تركها باشد تعداد افراد قشون اندك است زيرا تركهاى آناتولى باعث بيم و هراس ايرانيها نيستند . ضمنا كردهايى كه بين تركها و ايرانيها حايل هستند قادرند جلو آنها را بگيرند . در تمام مدت جنگ اخير با روسها ايرانيها بيش از پنجاه هزار سرباز به ميدان فرستادند كه دوسوم اين عده از سوارنظام غيرمنظم تشكيل يافته بود . اما چنان‌چه مقتضيات ايجاب نمايد ، ايران قادر است به آسانى دويست هزار سرباز كاملا مسلح بسيج بنمايد . از اين عده يكصد و پنجاه هزار نفر سوارنظام خواهد بود . ضمنا چون هنگام تهاجم قشون خارجى تمام مردم بايد اسلحه به دست بگيرند از اين‌رو تعداد افراد از دو برابر هم تجاوز خواهد نمود به‌ويژه اگر در ايالاتى مانند خراسان كه امروز سر به طغيان گذارده ، خود را مستقل اعلام نموده‌اند آرامش برقرار شود خراسانيها هم به قواى دولت ملحق خواهند گرديد . علاوه بر اين در صورت تهاجم قشون خارجى ايران مىتواند سى هزار كرد آماده‌ى جنگ بنمايد . مطمئنا كردها\r\n\r\n","description":"","footnote":"","page_name":" 256 ","page_number":266},
  {"content":"\r\n\r\nجنگجويان بدى نيستند و به عقيده‌ى من سوارنظام آنها در خوبى با مملوكها برابرى مىكند .\r\nدر بالا توضيح دادم كه قشون غيرمنظم هيچ‌وقت به صورت دايمى نبود . بايد اضافه كنم كه قشون منظم هم دست كمى از آن ندارد . وليعهد به دليل صرفه‌جويى هميشه نصف افراد هرفوج را مرخص مىكند كه به خانه‌هاى خود بازگردند .\r\nاز لحظه‌اى كه آنها به خانه‌هايشان مىرسند ديگر مواجب و آذوقه‌ى آنها قطع مىشود . مرخصى سربازها سه ، چهار يا شش‌ماه طول مىكشد . در پايان مرخصى آنها بايد خود را مجددا براى خدمت معرفى بنمايند . چنان‌چه صلح ادامه يابد آنها را به طور قطع مرخص مىكنند ولى در اين حال باز هم سرباز باقى مىمانند و مجبورند به اولين اخطار بسيج به صفوف خود بازگردند و از اين جهت همه‌ساله دو يا سه خروار جنس دريافت مىدارند .\r\nهنگامى كه جنگ شدت ندارد ، در ساخلوهاى زمستانى ماهى يك بار سربازها را جمع مىكنند و دو سه روزى به آنها مشق مىدهند اما آذوقه‌اى كه به آنها داده مىشود فقط براى اين مدت مىباشد و جيره‌ى آنها عبارت از نان و پنير است .\r\nمواجب افسران در زمان جنگ يا صلح تفاوتى ندارد . اين كمك قاعدتا بايد در بهبود بخشيدن خدمات آنها موثر باشد ، ولى عملا در رويه‌ى آنها هيچ‌گونه تغييرى مشاهده نمىشود .\r\n\r\n","description":"","footnote":"","page_name":" 257 ","page_number":267},
  {"content":"\r\n . \r\n","description":"","footnote":"","page_name":" 258 ","page_number":268},
  {"content":"\r\n\r\n\r\n33 درباره‌ى قشون غيرمنظم و طرز جنگيدن آنها\r\nقشون غيرمنظم به طبقات مختلف تقسيم گرديده است و چون هريك از آنها تركيب خاص دارد ، در اين فصل به شرح سازمان ، تعداد افراد و روشهاى مختلف آنها در جنگ مىپردازم .\r\nقشون اصلى ايران مانند ساير كشورهاى شرقى از سوارنظام تشكيل مىگردد كه تعداد افراد آن هميشه سه يا چهار برابر افراد پياده‌نظام است .\r\nاولين سوارنظام ايران قزل‌باشها يا زره‌دارهاى چريكند . شكل سلاحشان كاملا قديمى است و تقريبا به سلاحهاى عتيقه‌ى ايرانى و يا به بعضى نقشهاى برجسته‌ى حجارى شباهت دارد . ( اين نقوش به منظور جاودان كردن فتوحاتشان بر روى سنگها حجارى شده است . ) سواران قزلباش كه تعدادشان بيست هزار تن است در تمام نقاط كشور پراكنده‌اند ، ولى چهار هزار نفر از آنها هميشه در خدمت شخص شاه هستند و در زمان جنگ و راه‌پيمايى وى را همراهى مىنمايند .\r\nقزل‌باشها در جنگ با تركها فوق العاده شجاعند ، ولى چون هرگز سر و كارشان با قشون اروپايى نيافتاده ، از اين‌رو نمىتوانند خود را به صداى توپ عادت بدهند . صداى توپ آنها را به ستوه مىآورد و باعث بىنظمى و پراكندگى آنها مىشود .\r\nقزلباشها اسبهاى بزرگ تركمنى دارند و هرگز از سلاح آتشين استفاده نمىكنند . سلاح آنها منحصر به نيزه و شمشير است .\r\nسلاح دفاعى آنها عبارت است از كلاه‌خودهايى از آهن\r\n\r\n","description":"","footnote":"","page_name":" 259 ","page_number":269},
  {"content":"\r\n\r\nمطلا كارى شده كه دور آن با حلقه‌هاى زنجير فولادين تزيين يافته است . اين حلقه‌ها كه تا روى شانه‌ها پايين مىآيد ، گردنشان را حفظ مىكند . زره آنها هم به صورت پيراهنى است كه مانند دوره‌ى كلاه‌خود از زنجير درست شده ، منتها براى اين‌كه خيلى سنگين نشود آستين پيراهن كوتاه و تا آرنج است . سپر گردى در دست چپ دارند و بازوبندى كه به دستكش آهنى منتهى مىشود دست راست آنها را حفظ مىكند . نيزه‌هايى كه به كار مىبرند فوق العاده سبكند . جنس نيزه‌ها معمولا از چوب بامبوى قابل انعطاف است و در نوك آن آهن تيزى قرار دارد . طول نيزه‌ها 14 تا 15 پا مىباشد .\r\nچوب نيزه‌ها به قدرى سخت است كه بريدن آنها حتى با تيزترين شمشيرها به آسانى ميسر نيست . قزلباشها نيزه را مانند اروپاييها در زير بازوى راست خود نگاه نمىدارند بلكه آن را طورى بالاى سر خودشان بلند مىكنند كه به نظر مىآيد مىخواهند آن را به مسافت زيادى به جلو پرتاب بكنند .\r\nموقعى كه قزلباشها با تركها سروكار دارند از اين سلاح منحصرا براى پريشان كردن آنها استفاده مىكنند و همين كه قشون ترك منهزم گرديد شمشيرهاى خود را مىكشند و در اين حال بسيار خطرناك هستند زيرا كمتر كسى پيدا مىشود كه بتواند شمشير را مانند آنها به كار ببرد .\r\nشاهزاده به قزلباشها مانند ساير سوارهاى چريك يك‌بار براى هميشه سلاح و اسب مىدهد . آنها مجبورند در صورت از كار افتادن اسب يا مردن آن با پول خود عوضش را بخرند مگر آن‌كه اسب در نتيجه‌ى عمليات جنگى از بين رفته باشد كه در اين صورت پادشاه يا اسبهاى ديگرى به آنها مىدهد و يا براى هر اسب بيست تومان مىپردازد كه عوضش را بخرند .\r\nمواجب آنها بيست و چهار تومان است كه براى خرج معاش و نگاه‌دارى اسبهايشان پرداخت مىشود . علاوه بر اين مبلغ سالانه مقدار سه يا چهار خروار جنس هم به عنوان كمك‌خرج دريافت مىدارند .\r\nدومين افراد سوارنظام غلامها هستند كه قبلا درباره‌ى آنها\r\n\r\n","description":"","footnote":"","page_name":" 260 ","page_number":270},
  {"content":"\r\n\r\nسخن گفته‌ام . اين كلمه معنى برده را دارد و آنهايى كه سابقا به اين اسم خوانده مىشدند بيچاره‌هايى بودند كه پادشاه آنها را به كارهاى بسيار پست مىگماشت . اما امروز اين عنوان محترم است . غلامهاى شاه كه تعدادشان به چند هزار نفر مىرسد از ميان گل سرسبد جوانهاى ايرانى برگزيده مىشوند .\r\nشاهزاده‌ها هم غلامهايى دارند كه هنگام جنگ پس از غلامهاى شاه قرار مىگيرند . غلامها همگى بر اسبهاى عربى سوار مىشوند و گارد مخصوص شاه را هنگام محاربه تشكيل مىدهند . آنها دايما به تمرين مشغولند و مهارتشان شگفت‌انگيز است . به كليه‌ى سلاحها آشنايى دارند ولى در موقع جنگ هميشه قره‌بينه ، تپانچه و شمشير به كار مىبرند . مواجب آنها ثابت نيست و كاملا بستگى به نظر شاه دارد . بعضى از آنها فقط بيست تومان مواجب دارند ، در حالى كه بعضى ديگر تا شصت تومان مواجب مىگيرند . اين اختلاف از روى دلخواه است و ارتباطى با درجات ندارد . همه‌ى غلامها برابرند و آن‌طور كه در افواج ديگر وجود دارد تابع سلسله‌مراتب نيستند . آنها پس از شاه فقط يك‌نفر را مىشناسند و تنها در موقعى مىجنگند كه اين شخص بر آنها فرماندهى بكند . به آنها مانند ساير سوارنظام علاوه بر مواجب چند كيسه گندم از محصول املاك اختصاصى شاه داده مىشود .\r\nسومين گروه سوارنظام كه از سايرين كارآمدترند ، غلامهاى تفنگچى هستند . اين دسته كه وضع مشابهى با دسته‌ى غلامها دارد به شكل آنها سازمان داده شده است و سلاح و اسبشان مانند غلامها است . غلام تفنگچيها به تقليد از سوارنظام اروپايى كه هم سواره و هم پياده مىجنگند به نقطه‌ى موردنظر سريعا حمله مىكنند و سپس در حال پياده تيراندازى مىنمايند . بدين دليل به جاى قره‌بينه تفنگهاى فتيله‌اى كه لوله‌ى آن داراى خان است به كار مىبرند . در انتهاى اين تفنگها دوشاخه‌اى از چوب تعبيه شده كه موقع نشانه‌گيرى تفنگ را بر آن تكيه مىدهند . چند تن از غلام تفنگ‌چيها اسبها را نگاه مىدارند و بقيه تا فاصله‌ى معينى براى تيراندازى پيش مىروند . به‌جاى تيراندازى در حال ايستاده ،\r\n\r\n","description":"","footnote":"","page_name":" 261 ","page_number":271},
  {"content":"\r\n\r\nهميشه بر روى پاشنه‌ى پا مىنشينند و يا زانو مىزنند و آن‌قدر بدن را خم مىكنند كه لوله‌ى تفنگ به طور افقى دوپا از زمين فاصله داشته باشد . اين فاصله برابر است با طول دوشاخه‌ى زير تفنگ .\r\nچنان‌چه وضع ايجاب نمايد كه سوارها به دشمن حمله‌ور شوند ، بلافاصله بر اسب سوار مىشوند ، در اين حالت از حيث شجاعت ، قدرت و مهارت با غلامها برابرى مىكنند . در چنين مواقع غالبا غلامها به آنها ملحق مىگردند . تعداد غلام تفنگچيها بسيار زياد است و در جنگ اخير و به خصوص در تسخير مجدد لنكران به طور فوق العاده‌اى خودنمايى كردند .\r\nآنها كه در اين نبرد ساخلوى لنكران بودند در برابر سه حمله‌ى شديد روسها كه به وسيله‌ى شخص سرتيپ كوتروفسكى هدايت مىشد استقامت نمودند . به طورى كه در جاى ديگر متذكر شده‌ام سرتيپ نامبرده در اين جنگ زخم خطرناكى برداشت و طى اين عمليات چندين افسر از هنگ دلاورش ( نارنجك‌اندازان ) را از دست داد . مواجب غلام تفنگچيها برابر غلامها مىباشد و مانند آنها جزو گارد شاهى هستند .\r\nدسته‌ى ديگر سوارنظام ولايات است كه به طور ساده آتلى « 1 » ( سوارنظام ) ناميده مىشوند . ضمنا براى مشخص نمودن آنها از يك‌ديگر اسم ولايت و اسم خان يا بيگى كه فرماندهى آنها را بر عهده دارد به دنبال اسم آنها آورده مىشود . تعداد اين افواج بسيار زياد است و تقريبا تمام قشون ايران را اين افواج تشكيل مىدهند . در راس هرفوج يك رييس قرار دارد كه فرماندهان تحت امر او مىباشند . هر يك از فرماندهان تعداد معينى سپاهى زير دست دارند كه تابع او هستند . سلاحشان هيچ‌گونه نظم و ترتيبى ندارد .\r\nبعضيها با تفنگ و تعدادى هم با نيزه مسلحند . نوع ساز و برگ سوارنظام ولايات با مقايسه با افواج سوارنظامى كه در بالا شرح آن را داده‌ام پايين‌تر از متوسط است ولى فوق‌العاده\r\n\r\n\r\n","description":"","footnote":"\r\n( 1 ) - \" آت \" در زبان تركى به معنى اسب و \" آتلى \" به معنى اسب‌سوار است . - م .\r\n","page_name":" 262 ","page_number":272},
  {"content":"\r\n\r\nشجاع و سرشار از حسن نيت هستند . اشكال كار در اين است كه به خصوص در فصل زمستان خارج كردن آنها از كانون خانوادگى هميشه به آسانى صورت نمىگيرد . اين سپاهيان را به كارهاى گوناگون مىگمارند ولى در مواقعى كه از پشتيبانى افواج زبده برخوردار نباشند هيچ‌گاه زياد خوفناك نيستند و تنها در اين‌گونه موارد است كه حس رقابت آنها برانگيخته مىشود و با حرارت مىجنگند . اسب و سلاح آنها مانند ساير دسته‌هاى سوارنظام و مواجب آنها پانزده تومان و سه خروار جنس در سال است . شغل آنها قابل انتقال به فرزندانشان مىباشد و موقعى كه نخواهند يا نتوانند به جنگ بروند كافى است كه پسران ، برادرزاده‌ها و يا يكى از اقوام خود را به جاى خود بگمارند و از اين طريق موجبات رضايت روسا را فراهم بنمايند زيرا در ايران قابليت افراد مطرح نيست ، بلكه كثرت آنها موردنظر است .\r\nبا اين حال آتلى ولايت اروميه يعنى افشارها را بايد مستثنا نمود ، زيرا بر خلاف ساير افواج كه دچار بىنظمى هستند وضع آنها خيلى مرتب است . افراد منتخب اين فوجها علاوه بر آن‌كه داراى اسب و سلاح خوب هستند ، فرماندهانشان نيز شجاع و دليرند . اين وضع خاص چندين دليل دارد :\r\nاولا آنها از نژاد تركمن هستند و خيلى بيشتر از ايرانيها به معنى واقعى به حرفه‌ى سپاهيگرى رغبت دارند . ثانيا چون زادبومشان در مرز واقع است چنان‌چه نتوانند موقعيت خود را به خوبى حفظ كنند دايما در معرض تجاوز كردها و تركها قرار خواهند گرفت .\r\nعلاوه بر اين ، از آن‌جا كه از ازمنه‌ى بسيار قديم به حق شهرت اين را داشته‌اند كه بهترين و شجاع‌ترين سواران ايران هستند علاقه‌ى زياد دارند صحت اين عقيده را به ثبوت برسانند و از اين‌رو حاضرند از ضروريات زندگى صرف‌نظر نمايند و در عوض با اسبهاى خوب و سلاحهاى عالى كه غالبا تمام داراييشان را تشكيل مىدهد خود را نشان بدهند .\r\nاضافه مىكنم كه ترس از دست دادن اسبها و سلاحها غالبا تهور شجاع‌ترين سربازان را خنثا مىكند .\r\n\r\n","description":"","footnote":"","page_name":" 263 ","page_number":273},
  {"content":"\r\n\r\nافواج اروميه به چند طبقه تقسيم مىشوند . بدين معنى كه آنهايى كه به قره‌بينه مسلح هستند تحت فرماندهى رييس ويژه‌اى قرار دارند و با نيزه‌داران نمىآميزند . نيزه‌داران هم فوج مخصوص به خود دارند . ضمنا با تمام مهارت بىنظيرى كه نيزه‌داران سلاح خود را به كار مىبرند ، هنگام به كار بردن ژوبين فوق العاده هراس‌انگيزتر مىشوند . ژوبين يك قطعه آهن به طول سه پا و نيم است كه در يك انتهاى آن تيغه‌ى سه پهلويى شبيه سرنيزه‌هاى بسيار تيز قرار دارد و در انتهاى ديگر آن دو برجستگى يا دگمه به فاصله‌ى شش پوس از يك‌ديگر تعبيه شده است . آنها هميشه دو عدد ژوبين كه در غلاف نهاده شده ، با خود دارند .\r\nژوبينها تقريبا به طور افقى زير ران راست قرار مىگيرند و مانند تنگ اسب به وسيله‌ى دو تسمه‌اى كه سخت كشيده شده است و از رو مىگذرد به بغل زين متصل مىشوند . آنها اين سلاح را با موفقيت كامل در برابر تركها كه بىنهايت از آن واهمه دارند ، به كار مىبرند . براى اين‌كه بتوان ژوبين را به درستى پرتاب نمود تمرين و نيروى فوق‌العاده لازم است .\r\nافشارها كه در پرتاب ژوبين بسيار مهارت دارند ، وسط ژوبين را در دست مىگيرند و آن را به طور عمودى از جلو به عقب به نوسان درمىآورند بدون آن‌كه نشانه‌گيرى كنند . موقعى كه ژوبين آماده‌ى پرتاب شد ، آن را بالاى سر خود مىبرند و به صورت افقى نگاه مىدارند و سپس با يك حركت سريع آن را پرتاب مىكنند . دقت آنها در پرتاب اين سلاح در فاصله‌ى بيش از چهل قدم در حالى كه بر اسب سوارند و چهارنعل مىرانند ، واقعا شگفت‌انگيز است . اكثر افشارها براى برداشتن ژوبين از اسب پياده نمىشوند و با مهارت غير قابل تصورى در حال تاخت آن را از روى زمين برمىدارند . تركها براى حفظ خود در برابر اين سلاح كاملا روى اسبشان دراز مىكشند و چشم خود را به عقب مىدوزند و تا آن‌جا كه مىتوانند در اين وضع باقى مىمانند . ضمنا بازوى خود را به عقب نگاه مىدارند و سعى مىكنند كه با شمشيرهايشان ژوبين را برگردانند ، ولى به ندرت در اين كار موفق مىشوند .\r\n\r\n","description":"","footnote":"","page_name":" 264 ","page_number":274},
  {"content":"\r\n\r\nآخرين قسمت گروههاى سوارنظام ، كه بدون شك بدترين آنها است ، آذرى ناميده مىشود . اسب و سلاح آنها را پادشاه تامين مىكند و افرادى كه آن را تشكيل مىدهند ، بايد همواره اسبهايشان را آماده داشته باشند . به اين افراد مواجب نمىدهند و فقط هنگام جنگ آذوقه و عليق دريافت مىدارند .\r\nمنظره‌ى اين افراد بيچاره موقعى كه احضار مىشوند ، رقت‌آور است . در اين گروه پيرمردهايى ديده مىشوند كه پاره‌اى از اوقات متجاوز از بيست سالى است كه بر اسب سوار نشده‌اند . سلاح بعضيها قره‌بينه‌هاى كهنه است كه از زنگ پوشيده شده ، قسمت چوبيش را كرم خورده است . برخى ديگر شمشيرها و نيزه‌هايى دارند كه گويى از يك قرن پيش رنگ آفتاب را نديده‌اند . بعضيها ، به جاى خود ، بچه‌هاى ده دوازده ساله را مىفرستند كه بر اسب چلاق يا يك چشم و يا ماديانهايى كه هرگز زين بر پشتشان قرار نگرفته است ، سوارند . برخى هم نوكرهايشان را به جاى خود مىفرستند كه در اين موقعيت اربابشان را وادار مىكنند اسب و سلاح خوب در اختيارشان بگذارد تا از ديگران متمايز باشند .\r\nپادشاه براى محافظت خود يك فوج دوازده هزار نفرى پياده‌نظام دارد كه فرماندهى آن را به يك گرجى سپرده است . اين شخص توانسته تا حدى در اين فوج انضباط برقرار نمايد . افراد اين فوج از بين خوش‌هيكل‌ترين و بهترين تيراندازهاى كشور انتخاب شده است و آنها را جانباز مىنامند .\r\nجانبازها به طور متحد الشكل جامه‌هاى سرخ خيلى كوتاه دربر دارند . سلاحشان تفنگهاى بلند بدون سرنيزه است كه بيش از بيست ليور وزن دارد . آنها از فشنگ استفاده نمىكنند و تفنگ را به سادگى با باروت و گلوله پر مىكنند و با اين حال قادرند با دقت كامل و از فواصل دور تيراندازى بنمايند . از آن‌جا كه كليه‌ى مخارج مسكن و لباس و غذاى آنها از طرف شاه تامين مىگردد مواجب قابل ملاحظه‌اى ندارند و فقط در مورد افراد متاهل و به منظور كمك به معاش خانواده‌شان سالى دوازده تومان به اضافه‌ى دو تا سه خروار جنس به آنها داده مىشود .\r\n\r\n","description":"","footnote":"","page_name":" 265 ","page_number":275},
  {"content":"\r\n\r\nعلاوه بر اين شاه يك فوج زبده‌ى ديگر دارد كه قسمت اعظم افراد آن از ايل قاجار هستند . تعداد افراد اين فوج قريب به چهل هزار نفر است كه گرچه به طور دايم زير پرچم نيستند ، ولى از آن‌جا كه در شعاع پانزده تا بيست فرسخى پايتخت پراكنده‌اند مىتوان در مدت زمان كوتاهى آنها را بسيج نمود . پيش از برقرارى صلح اخير پادشاه فرمان داده بود كه چهل گردان منظم تشكيل شود كه باده فوج نيزه‌دارانى كه در نظر داشت به وجود بياورد جمعا يك لشگر احتياط با سىهزار مرد جنگى در اختيار داشته باشد . اين لشگر كه در نظر بود با سى عراده‌ى توپ مجهز شود مىبايستى به طور دايم در تهران نزد او باقى بماند . اين كار آغاز خوبى داشت و توپخانه هم كاملا تجهيز گرديده بود اما پايان جنگ و انعقاد صلح مانع اجراى كامل اين دستور گرديد . اين لشگر چهل هزار نفرى به نام تفنگچيهاى شاه موسوم است و سلاحشان مانند افراد سابق الذكر مىباشد . طرز جنگيدنشان هم مثل آنها يعنى بدون نظم و قاعده است .\r\nاين افراد با وجود شايستگى ويژه و اين‌كه از نوعى امتياز برخوردارند غالبا فقير و بيچاره‌اند و لباسشان ژنده و كهنه است . كل مواجبشان دوازده تومان است كه آن هم فقط در موقع جنگ علاوه بر آذوقه به آنها داده مىشود در صورتى كه در زمان صلح مواجبشان شش تومان است كه دو يا سه خروار جنس هم گويى محض رضاى خدا بر آن علاوه مىكنند كه امورشان بگذرد .\r\nدر طرز جنگيدن قواى غيرمنظم از قرون گذشته تا به حال تغييرى حاصل نشده است . آنها به صورت دسته‌جمعى و با داد و فريادهاى وحشتناك يك‌ديگر را تحريك و تشويق مىكنند . دشمن هم با همان خشونت به آنها جواب مىدهد .\r\nسپس از فاصله‌ى بسيار دور به هم تيراندازى مىكنند ، ولى هرگز ديده نشده كه پياده‌نظام مبادرت به جنگ تن‌به‌تن بنمايد . سوارنظام در دسته‌هاى بسيار بزرگ به ميدان مىآيند و پس از مدتى شك و ترديد هنگامى كه فريادهاى تحريك‌آميز به اوج رسيد و كلمه‌ى الله به آسمان بلند شد ، فقط\r\n\r\n","description":"","footnote":"","page_name":" 266 ","page_number":276},
  {"content":"\r\n\r\nدر آن موقع تصميم به حمله مىگيرند . طرفى كه حريف را شكست داده است ، به تعقيب او مىپردازد و از اين به بعد همه‌چيز درهم و برهم مىشود . چنان‌چه حمله خوب تدارك ديده شده باشد غالبا سبب پيروزى مىگردد زيرا قواى ذخيره‌اى وجود ندارد كه مانع پيشروى قشون فاتح بشود . آنها در برپا كردن كمين‌گاهها مهارت فوق العاده‌اى دارند و شايد تنها زمانى كه اندكى ساكت هستند موقعى است كه در اين كمين‌گاهها به سر مىبرند .\r\nحيله‌هاى جنگيشان چندان خطرناك نيست و فقط در مواردى كه سروكارشان با افرادى باشد كه در حرفه‌ى سپاهيگرى به كم‌هوشى تركها باشند مىتوانند آنها را به دام بياندازند . تركها در آخرين جنگى كه با نادر شاه در آذربايجان كردند دچار اين سرنوشت شدند . نادر شاه كه خيلى ضعيف‌تر از تركها بود براى پايان دادن به جنگ دست به حيله‌اى زد و با مهارت كامل تركها را درگير نمود و باعث انهدامشان گرديد . نادر فقط در ظرف يك شب در فضاى وسيعى گودال عريض و عميقى حفر كرد و آن‌را پر از ميخهاى چوبى نوك‌تيز نمود و روى آن را با تركه‌هاى نى پوشاند و خاك ريخت . ضمنا براى تسهيل عقب‌نشينى افراد پياده‌نظامش كه در آن سوى كمين‌گاه مستقر شده بودند به طور پراكنده چندين معبر باريك تعبيه نمود . اين افراد پس از علايمى كه بين خود قرار داده بودند مىبايستى به طور نامنظم تظاهر به فرار بنمايند . همچنين در جنگلى كه در سمت جناح راستش قرار داشت تعداد كثيرى افراد سوارنظام پنهان كرد و فقط تعداد كمى سپاهى و چند عراده‌ى توپ در پشت گودال مستقر نمود . هنگام غروب تفنگچيها كه در جلو بودند جنگ مختصرى را شروع كردند و بدين ترتيب انبوه قواى دشمن را به سوى خود كشيدند . در اين موقع توپخانه به شدت شروع به تيراندازى نمود كه آنها را وادار به حمله نمايد . نادر چون مشاهده كرد كه تركها با وجود برترى و كثرت قوا با احتياط زياد جلو مىآيند با عجله آتشبارها و پياده‌نظام را به عقب كشيد و تظاهر نمود كه قشونش شكست خورده ، به طور نامنظم\r\n\r\n","description":"","footnote":"","page_name":" 267 ","page_number":277},
  {"content":"\r\n\r\nدر حال فرار است . تركها با مشاهده‌ى اين وضعيت و به گمان اين‌كه نادرشاه مىخواهد براى فرار از تاريكى قريب الوقوع شب استفاده نمايد با تمام قواى سوارنظام خود به سختى حمله نمودند ولى همين‌كه به گودال رسيدند پانزده هزار نفر از سواران خود را از دست دادند . در اين موقع قوايى كه در جنگل پنهان گرديده بود ناگهان خارج شد و جناحهاى راست و چپ و عقب قشون ترك را مورد حمله قرار داد . تركها در اين نبرد به سختى شكست خوردند و بيش از بيست هزار كشته و اسير از دست دادند .\r\nهمان‌طور كه قبلا يادآور شده‌ام ، قواى غيرمنظم از روى نقشه نمىجنگند . آنها بدون توجه به اشكالاتى كه ممكن است پيش بيايد به استقبال دشمن مىروند و بدون اين‌كه از عواقب كار نگران باشند دست به حمله مىزنند . در مواقعى هم كه شكست مىخورند بايد آنها را تقريبا از بين رفته دانست ، زيرا هرگز پيش‌بينى عقب‌نشينى را نمىكنند و وسايل تامين آن را فراهم نمىنمايند . با اين حال بايد اذعان نمود كه از زمانى كه شاهزاده عباس ميرزا فرماندهى قشون را عهده‌دار گرديده ، تغييرات سودمندى در طرز جنگيدن آنها حاصل شده است . عباس ميرزا كه از چندى پيش فقط با قواى منظم مىجنگد ، به سيستم اروپايى و تاكتيك آنها آشنا شده ، مرتكب اشتباهات بزرگ نمىگردد و از اين‌رو در مواردى كه سروكارش با تركها يا آسياييها باشد برتريش حتمى و قطعى است .\r\n\r\n","description":"","footnote":"","page_name":" 268 ","page_number":278},
  {"content":"\r\n\r\n\r\n34 درباره‌ى سازمان لشگرها و تعداد آنها\r\nقشون منظم ايران از پياده‌نظام ، سوارنظام و توپخانه تشكيل يافته است . در يكى از فصول گذشته چه‌گونگى تشكيل پياده‌نظام را از آغاز شرح داده‌ام و اكنون به بيان چه‌گونگى تحولاتى كه اخيرا يعنى از پنج سال پيش رخ داده ، ايران را داراى قشونى بر پايه‌ى قشون اروپايى نموده است ، مىپردازم . ضمنا شواهدى موجود است كه سياستهايى ايجاد چنين قشونى را مخالف منافع انگلستان تشخيص داده است و از اين‌رو ، دولت مزبور را ترغيب مىكنند كه با كليه‌ى وسايل نسبت به از بين بردن آن اقدام نمايد و نورى را كه ممكن است از سازمان دادن مجدد آن ساطع شود براى هميشه خاموش كنند . ولى تاكنون در اين مورد توفيقى نيافته‌اند و تا زمانى كه شاهزاده وليعهد برقرار و به تاكتيك اروپايى معتقد باشد موفق نخواهند شد .\r\nدولت انگليس با اين‌كه وانمود مىكند كه قصد حمله از طرف فرانسه به هند اساس و پايه‌اى نداشته ، خيالى باطل است ، نگرانى خود را از چنين اقدامى پنهان ننموده است زيرا در صورت وقوع چنين رويدادى ، انگليسيها براى هميشه هند را از دست مىدهند و ناچار مىشوند تن به صلح شرم‌آورى بدهند . لذا تمام توجهشان به اين بود كه از تقويت قشونى كه به مديريت افسران فرانسوى مىرفت سر و صورتى بگيرد ممانعت بنمايند . اين افسران به طورى كه قبلا گفته شد همراه ژنرال گاردان به ايران آمده بودند . چنان‌چه ژنرال گاردان كه به سفارت به ايران آمده بود ، علاوه بر\r\n\r\n","description":"","footnote":"","page_name":" 269 ","page_number":279},
  {"content":"\r\n\r\nبىقيدى و بىلياقتى باطنى مختصر اطلاعى از سنتهاى كشور داشت قشون ايران به سطحى مىرسيد كه ممكن بود براى دشمن بسيار خوفناك باشد .\r\nدولت انگليس در چنين موقعيتى چاره‌اى جز اين نداشت كه با صرف پول نفوذى را كه فرانسويها در ايران به دست آورده بودند ، خنثا كند . بدين منظور كمپانى هند ژنرال مالكم را همراه با هياتى از افراد مبرز به ايران گسيل داشت .\r\nژنرال نامبرده از همان ابتدا با دست و دلبازى شروع به ريختن پول نمود به طورى كه براى يك خدمت ناقابل بيست تومان و براى يك حمام پنجاه تومان بذل و بخشش مىكرد . او هداياى بسيار نفيس براى وزيران ، بزرگان دربار و اشخاصى كه به مناسبت نزديكى با شاه مىتوانستند خدمتى انجام دهند مىفرستاد . واضح است كه پادشاه كه دلبستگيش به طلا مشهور و چشمش از ديدن آن مىدرخشيد ، نمىتوانست نسبت به تمايلات انگليسيها بىتفاوت بماند از اين‌رو بدوا به صورت محرمانه ولى به زودى براى شنيدن پيشنهادهاى آنها مبنى بر دست به‌سركردن فرانسويها آمادگى نشان داد . با اين حال از ترس تركها كه نفوذ فرانسويها بر دولت آنها آشكار بود و از آن بيشتر ترس از روسها ، پادشاه براى قبول پيشنهادهاى آنها مردد بود . پادشاه كه اكنون براى انتخاب بين فرانسه و انگليس بر سر دوراهى قرار گرفته بود نمىدانست چه‌گونه عمل كند كه ضمن ادامه‌ى سازش با فرانسويها از پول انگليسيها هم استفاده بنمايد . عاقبت امر چون به اين نتيجه رسيد كه بالاخره بايد بين آنها يكى را انتخاب كند نتوانست در برابر تحف و هداياى عالى و بىشمارى كه از سفير دريافت مىنمود مقاومت نمايد و در نتيجه تسليم نظر انگليسيها شد . البته وعده‌ى كمكهايى هم كه قرار بود به ايران بشود در اتخاذ تصميم پادشاه خيلى موثر بود . از اين رو پادشاه با كمال اطمينان با خواستهاى انگليسيها موافقت نمود ولى ضمنا انتظار هم نداشت كه برملا شدن آن اثرات چنان نامطلوبى به وجود بياورد . ژنرال گاردان ، كه از تمام خصوصيات اين قرار و مدارها آگاهى يافته بود و با علم به\r\n\r\n","description":"","footnote":"","page_name":" 270 ","page_number":280},
  {"content":"\r\n\r\nاين‌كه همه‌ى بزرگان كشور از انگليسيها متنفرند چنان‌چه كمترين درايتى در حرفه‌ى خود داشت مىتوانست از اين جريانات كه بر روحيه‌ى بزرگان و لشگريان اثر بدى به‌جا گذاشته بود ، استفاده برد و پادشاه را از قولى كه داده بود ، منصرف كند . مضافا به اين‌كه پادشاه به خوبى احساس مىكرد كه رفتارش در اين مورد علاوه‌بر اين‌كه برازنده نبود ، از يك سياست سالم هم به دور بود . اما ژنرال گاردان كه مىتوانست براى كسب نفوذ بيشترى از اسم امپراتور خود ( ناپوله‌اون ) ، كه در آن‌زمان در اوج قدرت بود استفاده كند و با اقدامات شايسته جريان را به نفع خودش تغيير دهد ، درست برعكس عمل نمود . وى ابتدا شروع به هياهوى مفتضحانه‌اى كرد و سپس با تمام قوا فرياد زد كه بدون معطلى كشور را ترك خواهد نمود . اين رفتار نسنجيده موجب شد كه بسيارى از اشخاص بر ضد او به خشم بيايند . با وجود اين ناشيگرى هنوز هم اميدى باقى بود زيرا پادشاه كه تا اندازه‌اى مرعوب شده بود ، چنان‌چه ژنرال گاردان ملايمت به خرج مىداد و به جاى روحيه‌ى سپاهيگرى رويه‌ى ديپلماسى را در پيش مىگرفت ، احتمال داشت كه بىچون‌وچرا زير قول خود بزند ، اما ژنرال با وجود اعتراض كليه‌ى افسران وابسته به سفارت كه بين آنها افسران بسيار كاردان هم پيدا مىشد ، حاضر به شنيدن حرف هيچ‌كس نگرديد و همان‌طور كه اعلام داشته بود ايران را ترك گفت . قبل از عزيمت از ايران پادشاه شخصيتهاى برجسته‌ى دربار را يكى پس از ديگرى به نزد او فرستاد با اين دستور كه به پايش بيافتند و او را از رفتن منصرف كنند . ضمنا به وسيله‌ى همين اشخاص قول شرف داد كه از هرجهت موجبات رضايت او را فراهم نمايد اما ژنرال در تصميم لجوجانه‌ى خود پافشارى كرد و به فرانسه مراجعت نمود و در آن‌جا به سرنوشتى كه سزاوارش بود دچار گرديد . انگليسيها كه اكنون ميدان را از رقيب خالى مىديدند ديگر خود را ملزم به صرف مخارج گزاف نمىديدند و مدتى در حال وقفه باقى ماندند ، فقط گاه‌گاهى هداياى نقدى براى پادشاه مىفرستادند كه نظر لطف او را نسبت به خود كماكان حفظ نمايند . ژنرال مالكم\r\n\r\n","description":"","footnote":"","page_name":" 271 ","page_number":281},
  {"content":"\r\n\r\nپس از مدت‌زمان كوتاهى احضار شد و سرهارفورد جونز با عنوان سفير شاه و كمپانى جانشين وى گرديد . در زمان سفارت اين شخص بود كه با پول انگليسيها سازمان دادن به چند فوج شروع گرديد . با اين حال انگليسيها تا آن‌جا كه مىتوانستند با تشكيل سوارنظام منظم مخالفت مىنمودند . دولت انگليس ، پس از آن‌كه تصميم گرفت كه سفيرش بايد منحصرا نماينده‌ى شاه باشد سرهارفورد جونز را احضار و سرگوراوزلى را به جاى او تعيين نمود . سفير جديد ماموريت يافته بود كه با شاه قرارداد اتحادى منعقد بنمايد . به موجب اين قرارداد دولت انگليس مبلغ دويست هزار ليره‌ى انگليسى پرداخت مىكرد كه به مصرف ايجاد و نگاه‌دارى يك لشگر مركب از دوازده هزار پياده و بيست و پنج عراده‌ى توپ اسبكش برسد . اين لشگر مىبايستى براى دفاع در مقابل روسها و يا هرقدرت ديگرى كه احتمالا قصد تجاوز به ايران را داشته باشد ، به كار برده شود . ضمنا قرار بود كه توپخانه از هند فرستاده شود و كمپانى وعده داده بود كه تعدادى افسر و درجه‌دار و سرباز از كليه‌ى صنفها به ايران بفرستد كه اين لشگر را سازمان دهند و تمرينات و فرماندهى آن را بر عهده بگيرند . ولى در مورد اخير به طورى كه بعدا شرح آن داده خواهد شد به دست گرفتن فرماندهى ، آن‌گونه كه مورد نظرشان بود ، به طور كامل صورت نگرفت .\r\nپادشاه تمام اين كمك را در اختيار وليعهد قرار داد و شاهزاده آن را به مصرف تكميل افواجى كه قبلا سازمان داده شده بود رسانيد . سپس تعداد افواج ، از جمله افواج سوارنظام را به حدى رسانيد كه موجب بدگمانى سفير گرديد و آن را بر خلاف نظرات دولتش كه توسط سفير پيشين اعلام گرديده بود دانست . به‌طورى كه قبلا گفته شد انگليسيها از تشكيل قواى سوارنظام منظم در كشورهاى آسيايى واهمه دارند . آنها به شهامت افراد اين صنف و قابليت تكامل آنها و همچنين تعداد سپاهيانى كه مىتوانند بسيج كنند آشنا هستند .\r\nچنين سپاهى قادر است بىمعطلى و بدون آن‌كه با دشمن مصاف بدهد به هند حمله‌ور شود و تاسيسات كم‌اهميت آنها\r\n\r\n","description":"","footnote":"","page_name":" 272 ","page_number":282},
  {"content":"\r\n\r\nرا يكى پس از ديگرى منهدم نمايد « 1 » . بدون‌شك اين امر وسيله‌ى موثرى خواهد بود كه ناراضيهايى را كه تعدادشان در هند زياد است تهييج نمايد . ضمنا جاذبه‌ى غارت و چپاول و به‌ويژه رهايى از يوغى كه بر دوششان سنگينى مىكند هنديها را تشويق به سركشى خواهد نمود . نظام سختى كه انگليسيها در هند برقرار كرده‌اند هزار بار از انضباط اروپايى شديدتر است . اين رفتار خشونت‌آميز موجب نوميدى اين ملت ملايم اما خرافاتى گرديده است . گرچه اين مبحث بسيار جالب است اما چون مرا از هدفم كه منحصرا شناساندن منشا و مبناى قواى منظم كنونى است دور مىكند ، از اين‌رو به اصل موضوع مىپردازم . البته براى آشنايى بيشتر خوانندگان از ذكر جزييات لازم در اين‌باره فروگذار نخواهم نمود .\r\nپياده‌نظام منظم مجموعا داراى پنجاه گردان مىباشد كه از بيست و دو فوج ايرانى و يك هنگ روسى كه جزيى از گارد وليعهد است تشكيل مىگردد . بعضى از فوجهاى قديمى سه يا دو يا حتى يك گردان دارند . هنگ روسها سابقا دو گردان داشت ، ولى اكنون فقط يك گردان دارد .\r\nاسامى فوجها به شرح زير است :\r\n1 - فوج تبريز سه گردان\r\n2 - فوج اروميه سه گردان\r\n3 - فوج خوى سه گردان\r\n4 - فوج مراغه سه گردان\r\n5 - فوج ايروان سه گردان\r\n6 - فوج مرند دو گردان\r\n7 - فوج اهر دو گردان\r\n8 - فوج نخجوان دو گردان\r\n\r\n\r\n","description":"","footnote":"\r\n( 1 ) - قدرت قواى انگليسيها در آسيا خيلى كمتر از آن است كه مىخواهند در اروپا وانمود كنند . به استثناى پانزده هزار اروپايى كه در سه نقطه از تقسيمات ادارى هندوستان يعنى كلكته و بمبى و مدرس پراكنده هستند بقيه‌ى قوا از سپاهيانى تشكيل مىشود كه بر خلاف انگليسيها به هيچ‌وجه خوفناك نيستند . انگليسيها به كرات اعلام داشته‌اند كه با چند صد نفرى از اين سپاه قواى بىشمار اهالى بومى را شكست داده‌اند .\r\n","page_name":" 273 ","page_number":283},
  {"content":"\r\n\r\n9 - فوج اردبيل دو گردان\r\n10 - فوج شقاقى دو گردان\r\n11 - فوج كنگرلو دو گردان\r\n12 - فوج شاهسون دو گردان\r\nدو فوج جديد التاسيس هريك دو گردان دارند و عنوان آن شاه سربازى ( پياده‌نظام شاه ) مىباشد .\r\nهنگ روسى ، به طورى كه گفته شد داراى يك گردان بود و كلا از سربازان فرارى روسى تشكيل يافته ، تحت فرماندهى افسران روسى بود كه از طرف وليعهد تعيين مىشدند . اين هنگ امروز ديگر وجود ندارد . تعدادى از افراد آن‌كه به وسيله‌ى قواى ژنرال كوتروفسكى به محاصره درآمده بودند توانستند فرار كنند و بقيه پس از انعقاد صلح در سال 1813 به روسها مسترد شدند .\r\nسوارنظام از بيست گردان تشكيل يافته است كه چهار واحد آن با نيزه و يكى با قره‌بينه مجهز است . چنان‌چه صلح روى نداده بود هريك از اين گردانها مىبايستى هسته‌ى مركزى يك هنگ را تشكيل بدهند .\r\nتوپخانه به سه اداره تقسيم گرديده است . در فصل آينده كه كلا اختصاص به اين صنف دارد ، به شرح آن خواهم پرداخت .\r\nپياده‌نظام از دو طبقه‌ى متمايز يعنى قديمى و جديد كه به ترتيب به روش فرانسوى و انگليسى سازمان داده شده ، تشكيل يافته است .\r\nپياده‌نظام قديمى از هنگهايى كه در ابتدا به وجود آمده بودند ، تشكيل يافته است كه گرچه غالبا افراد آن مرخص شده‌اند ولى سازمان و اسامى خود را كماكان حفظ كرده‌اند .\r\nاين هنگها عبارتند از هنگ تبريز ، اروميه ، خوى ، مراغه ، نخجوان ، مرند ، ايروان ، اهر ، و اردبيل .\r\nپياده‌نظام جديد از هنگ شقاقى ، شاهسون ، كنگرلو و ده هنگ پياده‌نظام شاه تشكيل يافته است . پياده‌نظام قديمى را به اين دليل به روش فرانسوى مىخوانند كه تشكيلات آن را بدوا افسران فرانسوى بنياد نهاده‌اند و مطابق نظامنامه‌ى\r\n\r\n","description":"","footnote":"","page_name":" 274 ","page_number":284},
  {"content":"\r\n\r\nفرانسه به آنها مشق مىدهند . اصطلاحات فرماندهى نيز قبلا به زبان فرانسه بود . اين‌رويه‌ى نابه‌جا كه از سياست هم به دور بود پس از توضيحاتى كه به شاهزاده وليعهد دادم يك‌باره متروك گرديد و اينك زبان فرماندهى براى كليه‌ى قشون زبان تركى مىباشد كه البته موجب نارضايتى انگليسيها شده است زيرا آنها به روش فرانسويها اصطلاحات انگليسى را در دسته‌هايى كه خود سازمان داده بودند به كار مىبردند .\r\nپياده‌نظام به سبك انگليسى توسط افسران كمپانى هند شرقى متشكل و نظام يافته بود و افسران مزبور به زبان انگليسى فرماندهى مىكردند .\r\nمواجب افراد كليه‌ى هنگهايى كه بر پايه‌ى نظام انگليسى تشكيل يافته ، تا زمان صلح به ميزان سربازان انگليسى بود .\r\nاما از آن تاريخ به بعد به علت قطع كمك ، مواجبشان مطابق هنگهاى ديگر به پانزده تومان در سال تنزل‌يافته است كه مبلغ سه تومان بابت مخارج لباس و كفش از آن كسر مىشود .\r\nلباس متحد الشكل آنها عبارت است از نيم‌تنه‌اى از ماهوت سبز با يقه و سرآستين قرمز و دگمه‌ى زرد با شلوار گشادى از كتان سفيد و پوتين .\r\nدر فصل زمستان علاوه بر لباس متحد الشكل به هرسرباز نوعى روپوش كوتاه از پارچه‌ى پشمى ضخيمى داده مىشود كه سطح خارجى آن از پشم بلندى مانند پشم بز پوشيده شده است . ايرانيها اين روپوش را ياپونچى مىنامند . گرجيها و چركسها هم كه اين لباس نزد آنها مورد استفاده‌ى زياد دارد آن را بوركا مىخوانند .\r\nكليه‌ى لوازم سربازى از چرم گاوميش و به رنگ سفيد است .\r\nبيشتر تفنگها هم انگليسى است كه از محل كمكها از هند وارد گرديده است . پتو و بسيارى اجناس ديگر را كه قبلا درباره‌ى آنها سخن گفته‌ام نيز از هند وارد مىكنند .\r\nسوارنظام منظم من حيث المجموع به سبك فرانسوى سازمان داده شده ، بىچون‌وچرا مىتواند با بهترين سوارنظام دنيا رقابت كند . افراد آن از بين شجاع‌ترين مردان ايران انتخاب گرديده است و اسبهاى عربى و تركمنى را كه بهترين اسبها\r\n\r\n","description":"","footnote":"","page_name":" 275 ","page_number":285},
  {"content":"\r\n\r\nبراى جنگ شناخته شده‌اند در اختيار دارند . سوارهاى ايرانى زين و برگهاى سنتى خود را حفظ كرده‌اند و روى اين زين خيلى بهتر از هرزين ديگرى مىنشينند و فقط ركابهاى اروپايى را جانشين ركابهاى شرقى كرده‌اند . ضمنا به آنها مهميز هم داده شده كه برايشان تازگى دارد و چون در موقع سوارى عادت به نشستن روى پاشنه‌ى پا دارند فراموش مىكنند كه مهميز به پايشان است و در نتيجه قسمت متحرك مهميز به رانشان فرومىرود . موقعى كه اين اتفاق مىافتد با چابكى از روى زين بلند مىشوند و از ته قلب به اين اختراع شيطانى كه هم به اسب و هم به سوار صدمه مىزند ، لعنت مىفرستند .\r\nتجهيزات هرسوار به شرح زير مىباشد : نيزه‌اى كه در انتهاى آن نوار كوچكى به رنگ قرمز نصب شده است ، يك شمشير ، يك تپانچه ، و يك تفنگ كه به سبب بلندى بند آن لزومى ندارد كه در موقع تيراندازى تفنگ را از بند جدا كنند « 2 » .\r\nنيزه از روى نمونه‌هاى متداول در اروپا ، ساخته شده است ، با اين تفاوت كه از نيزه‌هاى اروپايى خيلى سبكتر و بلندتر است و از اين‌رو به كار بردن آن آسانتر مىباشد .\r\nتعدادى از شمشيرها ساخت انگليس است كه توسط ژنرال ملكم ، كه قبلا درباره‌ى او سخن گفته‌ام ، به وليعهد هديه شده است .\r\nلباس نيزه‌داران نيم‌تنه‌اى از ماهوت آبى آسمانى است با يقه و سردست قرمز . لوازم چرمى آنها به رنگ سفيد است و مانند كليه‌ى قواى منظم ايران كلاههاى ملى برسر مىگذارند .\r\nدر اين‌باره يعنى براى تغيير دادن كلاه آنها تاكنون موفقيتى به دست نيامده است .\r\nافسران كمپانى هند پس از ورود به ايران به اتفاق سفير انگليس تا آن‌جا كه ممكن بود كوشش كردند تا وليعهد را به\r\n\r\n\r\n","description":"","footnote":"\r\n( 2 ) - از مدتها پيش پيشنهاد نموده‌ام كه نيزه‌داران قشون روس را با سلاحهاى فوق تجهيز بنمايند زيرا داشتن دو تپانچه مطلقا بىفايده است و باعث دست‌وپاگيرى اسب و سوار مىشود .\r\n","page_name":" 276 ","page_number":286},
  {"content":"\r\n\r\nتفويض فرماندهى تمام دسته‌هايى كه ذكر آن در بالا رفت مصمم نمايند و ضمنا به آنها اجازه داده شود كه دسته‌هاى مزبور را براساس و به سبك انگليسى تعليم دهند ؛ اما شاهزاده كه در آن موقع مشاورين خوبى داشت هرگز راضى به اين امر نشد ، مضافا به اين‌كه سركردگى هنگهاى ولايات بر عهده‌ى خوانين بود كه به هيچ‌وجه حاضر به خدمت تحت فرماندهى افسران انگليسى نبودند . علاوه بر آن وليعهد براى حفظ ظاهرهم شده نمىتوانست فرماندهى را از آنها بازپس بگيرد و به بيگانگانى كه از پشتيبانى افكار عمومى محروم بودند بسپارد ، به خصوص كه اين افسران به جاى جلب محبت دايما با لحن گستاخانه‌ى خود تنفر مردم را برمىانگيختند و ضمنا رفتارشان با بزرگان كشور بسيار سبك و جلف و نظير رفتارى بود كه با هنديها داشتند .\r\nانگليسيها چون نتوانستند موافقت شاهزاده را به دست بياورند لاجرم به شاه متوسل شدند و دخالت وى را در اين امر خواستار گرديدند . اما وليعهد لجاجت به خرج داد و ترجيح داد كه به جاى واگذاردن دسته‌هاى قديمى افراد تازه‌اى در اختيارشان بگذارد تا افواج جديدى تشكيل بدهند . عاقبت شاهزاده ايلات شقاقى و كنگرلو و شاهسون را براى اين كار تعيين نمود كه تبديل به سه هنگ شدند . انگليسيها با تمام كوششهايى كه نمودند ، موفق نشدند فرماندهى ساير افواج پياده‌نظام را به دست بياورند و تا زمانى كه شاه به آذربايجان سفر نمود فقط فرماندهى اين سه هنگ را بر عهده داشتند .\r\nشاه پس از ورود به آذربايجان ، فرمان داد بيست گردان جديد تشكيل و در اختيار افسران انگليسى گذارده شود .\r\nفرماندهى اين گردانها بين افسرانى كه به تازگى از هند آمده بودند تقسيم گرديد .\r\nدر همين اوقات بود كه براى اولين بار هنگها صاحب پرچمهايى نظير بيرقهاى نظامى اروپايى گرديدند . سابق بر اين هنگها به جاى پرچم نوارهاى بزرگى به شكل ستاره‌ى دنباله‌دار كه از پارچه‌ى الوان بسيار ضخيمى درست شده بود بر نوك نيزه مىآويختند و در بالاى آن دست على ( ع ) يا\r\n\r\n","description":"","footnote":"","page_name":" 277 ","page_number":287},
  {"content":"\r\n\r\nسرنيزه‌ى بزرگى قرار مىدادند . گذاردن سرنيزه در انتهاى نيزه هنوز در بين تركها معمول است . وليعهد ، كه همواره براى وارد نمودن آداب و رسوم اروپايى در پى فرصت مىگردد ، پرچمها را با ابهت بسيار بين هنگها تقسيم نمود .\r\nپرچمها ابتدا به وسيله‌ى بالاترين مقام مذهبى و در حضور تمام قشون كه براى اين منظور گردآورده شده بود تبرك گرديد .\r\nسپس مقام نامبرده درباره‌ى وظايف و تكاليف سربازان نسبت به شاهزاده سخنرانى مهيجى ايراد نمود و يادآور گرديد كه فريضه‌ى هرسربازى است كه مرگ را بر رها كردن پرچم ترجيح دهد . زيرا اين پرچمها مانند بيرق پيغمبر است و چنان‌چه به دست كفار بيافتد براى آنها و خانواده‌شان موجب بروز بدبختيهاى بىشمار خواهد گرديد .\r\nآن‌گاه شاهزاده شخصا به جلو هرهنگ رفت و پس از ايراد خطابه‌ى مختصرى درباره‌ى وقايع گذشته اين احساس را در آنها برانگيخت كه با اندك پشتكارى مىتوانند پيوسته موفق باشند . شاهزاده قويا درباره‌ى انضباط و اطاعت از ما فوق توصيه‌هايى نمود و آن‌گاه به هرهنگ پرچمى را كه تعيين شده بود تسليم كرد . نظير اين تشريفات در هنگهاى سوارنظام و توپخانه هم به عمل آمد و هريك پرچم خود را دريافت داشتند . سپس شاهزاده به وسط ميدان آمد و در حالى كه درباريان و افراد بىشمار ستادش او را در ميان گرفته بودند ، كليه‌ى دسته‌ها در مقابل او رژه رفتند .\r\nبر روى تمام پرچمهاى ايران نشان كشور كه شير خوابيده در جلوى آفتاب طالع مىباشد نقش بسته ، عبارت سلطان ابن سلطان فتحعلى شاه قاجار بر روى آنها نوشته شده است .\r\nمعنى اين عبارت چنين است : سلطان پسر سلطان ، فتحعلى شاه از ايل قاجار . ايرانيها مانند ما پرچم خود را با نوارهايى از تافته‌ى سفيد و شرابه‌ى طلايى زينت مىدهند .\r\nپرچمها به رنگ قرمز هستند كه دست على ( ع ) از نقره را در بالاى آن قرار داده‌اند . بيرق سوارنظام به رنگ آبى است كه به سرنيزه‌ى طلايى بسيار تيزى مانند سرنيزه‌ى نيزه‌داران قشون اتريش و آلمان و روسيه منتهى مىشود .\r\n\r\n","description":"","footnote":"","page_name":" 278 ","page_number":288},
  {"content":"\r\n\r\nپادشاه موقعى كه وارد دشت اوجان شد اظهار تمايل نمود كه كليه‌ى قواى منظم را در يك‌جا جمع نمايند . منظره‌ى مشقهايى كه به سبك اروپايى اجرا شد ، براى او تازگى داشت .\r\nاين مناظر به قدرى جلب توجهش را كرده بود كه قسمت اعظم روزها را در ايوان برج كاخ مىگذارند و تمام حركات را به دقت تعقيب مىنمود . ضمنا از وليعهد مىخواست كه در باره‌ى اين حركات توضيح بدهد . هربار كه صفوف قشون به صورت تازه‌اى درمىآمدند ( مشق صف جمع - م . ) تحسين شاه برانگيخته مىشد و كرارا كلمه‌ى بارك الله ( عالى است ) را بر زبان مىآورد . اما موقعى كه نوبت به سوارنظام و توپخانه‌ى سبك رسيد بر اسب سوار شد تا بهتر بتواند ببيند . اين عمليات به قدرى مورد پسند شاه واقع شده بود كه دستور داد باز هم تكرار نمايم ، ولى با كسب اجازه عرض كردم كه در نتيجه‌ى فريادهايى كه در مدت شش روز متوالى از حلقومم خارج شده ، شديدا از درد سينه رنج مىبرم . علاوه بر آن تذكر دادم كه ادامه‌ى عمليات اسبها را از پا درخواهد آورد . شاه كه از حمله و تغيير جبهه در حال تاخت بىنهايت خوشش آمده بود ميل داشت كه اين عمليات سخت كه جان سوارها و اسبها را به لب مىآورد از ساعت هشت صبح تا سه يا چهار بعد از ظهر بدون وقفه و استراحت ادامه پيدا بكند . شاه به قدرى از آن‌چه ديده بود راضى به نظر مىرسيد كه فى الحال فرمان داد به فوريت دوازده هنگ نيزه‌دار ديگر ايجاد شود . اين هنگها بايد به تهران بروند و قسمتى از لشگر ذخيره‌اى را كه مىخواست در آن‌جا داشته باشد ، تشكيل بدهند . چنان‌چه صلح برقرار نشده بود قطعا اين تصميم به مرحله‌ى اجرا درمىآمد ، زيرا شاه مىخواست با اين طرح پايتخت را از خطرى كه در زمستان گذشته متوجه آن شده بود محفوظ بدارد . محققا اگر لشگر روسى كه زبده‌ى قشون گرجستان بود تغيير فرماندهى نمىيافت پايتخت به تصرف روسها درآمده بود . ژنرال كوتروفسكى كه فرماندهى اين لشگر را بر عهده داشت به طورى كه قبلا گفته شد در جنگ مجروح گرديد و ژنرالى كه به جاى وى تعيين گرديد چون كشور را نمىشناخت احتمالا دچار اشتباه شد زيرا\r\n\r\n","description":"","footnote":"","page_name":" 279 ","page_number":289},
  {"content":"\r\n\r\nبه جاى اين‌كه به سوى اردبيل كه در فاصله‌ى چند فرسخى بود حركت كند و از ثمرات پيروزى پرمشقتى كه سلفش با تلفات زياد در لنكران به دست آورده بود بهره‌گيرى نمايد ، به ساخلوى زمستانى قشون در طالش مراجعت نمود و بدين ترتيب به شاهزاده امكان داد تا بقاياى قشون شكست‌خورده‌ى خود را دوباره گرد آورد . قسمت اعظم قشون ايران تا اروميه كه چهل فرسخى آن سوى تبريز است فرار كرده بود و چنان‌چه گردان روسى گارد شاهزاده جلو قواى روس را نگرفته بود ، شايد حتى يك نفر هم نمىتوانست از چنگ آنها برهد . افراد اين گردان در كمال نااميدى جنگيدند چون مىدانستند چه سرنوشتى در انتظارشان است و از اين‌رو ترجيح مىدادند كه تا آخرين نفر خود را به كشتن بدهند و تسليم نشوند .\r\nبا وجود انضباطى كه در قشون ايران حكمفرما است ، مذهب و از آن بالاتر آداب و رسوم ملى مانع شده است كه قانون جزايى كه شامل همه‌ى افراد قشون باشد به مرحله‌ى اجرا درآيد و آنها را از بيم مجازات وادار به انجام دادن وظايف سربازى بنمايد . خلافهايى كه افراد مرتكب مىشوند از هرنوع كه باشد مجازاتش چوب و فلك است ، فقط در مورد جنايات تنها شاهزاده است كه حق صدور حكم اعدام را دارد . وليعهد در زمانى كه مشغول سازمان دادن سوارنظام بودم اين حق را به من اعطا نمود اما با اين‌كه مواردى پيش آمد كرد كه مجرم سزاوار چنين مجازاتى بود ترجيح دادم كه از اين وسيله‌ى جان‌فرسا چشم‌پوشى كنم . در غير اين صورت با توجه به مسيحى بودن من دشمنى بزرگان و به خصوص روحانيون را بر ضد خود برمىانگيختم زيرا تحمل اين امر كه مسلمان مومنى به دست يك خارج مذهب كشته شود براى آنها غيرممكن و بر خلاف تعاليم قرآن بود .\r\nعلاوه بر دلايل خاصى كه مرا مانع از تنبيه مجرمين مىشد ، دلايل بزرگترى هم وجود داشت و آن اين‌كه مىخواستم تنبيهات و تشويقات منحصرا از جانب وليعهد به عمل بيايد و از اين‌رو رسم متداولى را كه به موجب آن قشون هنگام ساخلو تحت فرمان مستقيم بيگلربيگيها بود ملغى نمودم . همچنين زيان\r\n\r\n","description":"","footnote":"","page_name":" 280 ","page_number":290},
  {"content":"\r\n\r\nنفوذ بيگلربيگيها را در قشون هراندازه هم كه كم باشد براى وليعهد توضيح دادم زيرا برايم مسلم بود كه علاوه بر روحيه‌ى خيانتكارانه‌ى آنها نسبت به پادشاه ، از انضباطى كه در قشون حكمفرما گرديده بىاندازه ناراضى هستند و كوشش مىكنند كه با نفوذ خود قشون را فاسد نمايند و افراد را به سستى و گسستگى سوق دهند . در چنين وضعى اصول نظامى اروپايى كه به سود شاه و ضرر آنها بود ، به بوته‌ى فراموشى سپرده مىشد . اين اصول چنان‌چه گفته شد بر خلاف ميل بيگلربيگيها برقرار شده بود و از اين‌رو آنها براى برانداختن آن تمام سعى خود را چه در گفتار و چه در عمل ، به كار مىبردند . با توجه به مراتب مذكور به شاهزاده توصيه كردم كه براى هرولايت يك فرمانده نظامى بلندپايه تعيين نمايد تا انتظامات و رسيدگى به امور كليه‌ى دسته‌هايى كه در آن ولايت مستقر هستند حتى در مواقع ساخلو را بر عهده بگيرد . اين فرماندهان گزارش فرماندهان دسته‌هاى تابع خود را دريافت مىكنند و به تقاضاى استانداران داير بر اعزام قوا جهت برقرارى نظم و يا وصول ماليات رسيدگى خواهند نمود . شاهزاده نه تنها نظرات مرا تاييد نمود ، بلكه بازرسى كل سوارنظام و فرماندهى نظامى اروميه را به من واگذار كرد . ساخلوى اروميه پس از تبريز و ايروان مهمترين ساخلوى آذربايجان بود و من از هرفرصتى براى تحقير و درهم‌شكستن غرور بيگلربيگى استفاده مىكردم . بيگلربيگى بدون اعتنا به دستورهاى صريح شاهزاده مىخواست رويه‌ى مستبدانه‌ى خود را در قشون همچنان ادامه دهد ، فى المثل پاى سربازها را به چوب ببندد . پسر اين بيگلربيگى كه مانند پدرش از سوارنظام منظم تنفر داشت روزى به جاى پدر بر مسند حكومت نشسته بود . اضافه مىكنم كه چون به من اجازه داده شده بود كه سواران تحت امر بيگلربيگى را در هنگ خودم وارد نمايم ، اين امر موجب تشديد تنفر آنها گرديده بود . بنا به دستور اين جوان دو نفر از افسران هنگ نيزه‌داران را توقيف نموده ، به كف پاى يكى از آنها سيصد ضربه شلاق زده بودند . كليه‌ى همكاران اين افسر كه به حق از اين پيش‌آمد خشمگين شده بودند ، نزد من\r\n\r\n","description":"","footnote":"","page_name":" 281 ","page_number":291},
  {"content":"\r\n\r\nآمدند و از من خواستند تا درباره‌ى اين عمل سخيف ، كه آشكارا بر خلاف نيات شاهزاده بود داورى بنمايم . نظر وليعهد اين بود كه افراد قشون را از بلهوسى اين گستاخان برهاند و به‌خصوص تنبيهات بدنى را منع نمايد . اين قبيل تنبيهات حتى در مورد سربازها هم موهن است تا چه رسد به افسران . من به آنها وعده دادم كه به فوريت موضوع را مورد رسيدگى قرار دهم و اقدام شايسته به عمل آورم . آن‌گاه طبق قانون قصاص كه در كشور مورد عمل مىباشد دستور دادم كاخ استاندار را محاصره كنند و اين جوان ناپخته را توقيف نمايند و همان كيفرى را كه به افسر شاكى داده بود ، درمورد شخص وى معمول بدارند . بلافاصله پيكى به نزد شاهزاده فرستادم و او را از جريان امر آگاه نمودم . همچنين از طرف كليه‌ى افراد تحت فرماندهيم از وليعهد تقاضا كردم كه علاوه بر تاييد اين اقدام به من اجازه داده شود كه به عنوان ضرر و زيان پسر بيگلربيگى را صد تومان جريمه بكنم . شاهزاده بدون آن‌كه ترديدى به خود راه بدهد ، بر آن‌چه گذشته بود ، صحه گذاشت و با تقاضاى من در مورد جريمه موافقت نمود . من هم دقيقا اوامر شاهزاده را اجرا كردم و همين امر موجب شد كه از اين پس ديگر با اين قبيل مشاجرات و وقايع درگير نشوم .\r\nهمان‌طور كه در اروپا مرسوم است شاهزاده نظاميان را به وسيله‌ى ارتقاى درجه ، نشان و پول پاداش مىدهد . هم او است كه پدرش را به برقرارى نشان شير و خورشيد ترغيب كرده است . طبقات مختلف اين نشان به شرح زير است :\r\n1 - مدال نقره براى سربازان و درجه‌داران ( به دارنده‌ى اين مدال ماهى دو روپيه ( ! ! ) معادل پنج فرانك پاداش داده مىشود ) .\r\n2 - مدال طلا براى افسران جزء ( پاداش دارندگان اين مدال ده فرانك است ) .\r\n3 - نشان كوچك ( پاداش آن بيست فرانك است ) .\r\n4 - نشان با حمايل كه فقط جنبه‌ى افتخارى دارد و تاكنون از طرف شاه به هيچ يك از نظاميان ايرانى به استثناى سفير ايران در دربار روسيه اعطا نگرديده است .\r\n\r\n","description":"","footnote":"","page_name":" 282 ","page_number":292},
  {"content":"\r\n\r\nپادشاه از لحاظ توجهى كه نسبت به آخرين سفير انگليس داشت وى را به نشان شير و خورشيد مفتخر نمود زيرا سفير مزبور نمىخواست نشان خورشيد را كه قبلا به افسران فرانسوى داده شده بود بپذيرد از اين‌رو يك قطعه نشان عالى براى او و چند نشان كوچك براى بعضى افسران انگليسى ، كه در آن‌زمان در ايران خدمت مىكردند ، فرستادند . سفير نامبرده كه بدون شك تصور مىكرد اين نشان منحصرا به خاطر او ابداع شده ، موقعى كه دريافت وليعهد قبلا نظير اين نشان را به من اعطا نموده است ، مكدر شد و اظهار داشت كه از اين نشان هيچ‌وقت استفاده نخواهد كرد . من هم به نوبه‌ى خود او را مطمئن ساختم كه از اين بابت متاسف نيستم و از نشان خود استفاده خواهم نمود . اعلىحضرت پس از برقرارى صلح نظير اين نشان را به افسران روسى كه در مذاكرات صلح شركت نموده بودند اعطا كرد و نشانى با حمايل كه پلاك آن شصت هزار روبل ارزش داشت براى رييس هيات فرستاد .\r\nرييس هيات كه صلحى چنين ارزان براى شاه فراهم كرده بود حقا سزاوار دريافت چنين نشانى بود . نوار نشانها چندين‌بار تغيير يافته است : فرانسويها ابتدا رنگ شقايق وحشى را براى نشان خورشيدى كه دريافت داشته بودند ، انتخاب كردند .\r\nسپس رنگ نارنجى و بالاخره شاه تصميم به رنگ سبز كه رنگ محبوب پيغمبر بوده است گرفت .\r\n\r\n","description":"","footnote":"","page_name":" 283 ","page_number":293},
  {"content":"\r\n . \r\n","description":"","footnote":"","page_name":" 284 ","page_number":294},
  {"content":"\r\n\r\n\r\n35 درباره‌ى توپخانه‌ى قديم و جديد ، و درباره‌ى زرادخانه و وسايل حمل‌ونقل نظامى\r\nبه درستى معلوم نيست كه توپخانه از چه دوره‌اى در ايران معمول شده ، اما به موجب اطلاعاتى كه توانستم به دست بياورم چنين به نظر مىآيد كه مدت زمانى پس از آن‌كه تركها صاحب اين سلاح شدند استفاده از آن در ايران مرسوم شده است . در ايران مانند تركيه اين سلاح براى مدت مديدى به طور ناقص مورد استفاده قرار مىگرفته است و از اين‌رو چندان خوفناك نبوده ، زيرا علاوه بر سنگينى زياد كه موجب عدم تحرك آن مىشده ، طرز به كار بردن آن را هم نمىدانستند و در نتيجه خيلى به ندرت در عمليات مورد استفاده قرار مىگرفته است . به نظر من توپخانه در زمان سلطنت نادر شاه به ايران وارد شده است . نادر پس از آن‌كه چند افسر فرانسوى توپچى را به خدمت گرفت بلافاصله دستور ريختن چند عراده‌ى توپ به شكل توپهاى اروپايى و به اندازه‌هاى مختلف را داد .\r\nبدون شك يكى از علل موفقيتهاى او در جنگها همين كثرت تعداد توپها بوده است . نادر به قدرى به كاربرد توپخانه معتقد بود كه هميشه در لشگركشيها تعداد زيادى عراده‌ى توپ همراه مىبرد . هنوز چند عراده‌ى توپ كه در زمان سلطنت نادر ريخته شده ، موجود است ولى از آن‌جا كه قابليت توپهايى را كه امروز متداول است ، ندارند آنها را در شهرهايى مانند ايروان ، عباس‌آباد ، تبريز ، تهران ، اصفهان ، بندر بوشهر و ديگر شهرها كه طرز ساختمان حصارهايشان براى به كار بردن اين سلاح مناسب است ، قرار داده‌اند .\r\n\r\n","description":"","footnote":"","page_name":" 285 ","page_number":295},
  {"content":"\r\n\r\nپس از درگذشت اين كشورگشا و موقعى كه اوضاع نظامى ايران به منتها درجه‌ى آشفتگى رسيد ، ديگر استفاده از اين سلاح متروك شد و فقط عراده‌هاى كوچكى كه بر پشت شتر حمل مىگرديد مورد استفاده قرار مىگرفت . ضمنا چون توپها را از پشت شترها پايين نمىآوردند اين حيوانات بيچاره علاوه بر باربرى كار پايه‌هاى توپ را هم انجام مىدادند . اين توپخانه‌ى مهمل و بىمصرف كه زنبورك ناميده مىشود از موقعى كه قشون سازمان پيدا كرده ، تنها مورد استفاده‌ى آن حركت كردن جلو شاه يا شاهزاده‌ها هنگام راه‌پيمايى است . گه‌گاه هم در طول جاده چندبار شليك مىكنند . در اين‌جا بىمورد نمىدانم كه به شرح چه‌گونگى سوار كردن زنبورك بپردازم .\r\nهردستگاه بر روى پايه‌اى شبيه به شمعدان آهنى قرار گرفته است . اين شمعدان به خميدگى چوبى كه قسمت عقبى پالان شتر را تشكيل مىدهد محكم بسته شده است . قطعه چوب مزبور بسيار محكم و آهن‌كوب شده است به طورى كه بتواند در برابر پس زدن توپ موقعى كه آتش مىكنند مقاومت نمايد .\r\nلوله‌ى توپ را به وسيله‌ى لولايى كه به شمعدان اتصال دارد و به شكافى در زير آن منتهى مىشود مىتوان بالا يا پايين برد و آن را در ارتفاع مورد نظر قرار داد . در موقع جنگ يا راه‌پيمايى لوله‌ى زنبورك را به عقب برمىگردانند و توپچيها كه سوار بر شتر هستند به سرعت خود را به محلى كه وجودشان ايجاب مىنمايد مىرسانند و در حال حركت توپ را پر مىكنند .\r\nهرشتر در حدود بيست گلوله در دو كيسه‌ى چرمى به شكل خرجين كه به پالان متصل شده ، حمل مىنمايد . راننده قطعه‌چوبى به طول سه پا در دست دارد كه به سه كار مىخورد : شلاق براى تنبيه حيوان ، سنبه براى توپ ، و وسيله‌ى اتصال فتيله . شترهايى كه براى حمل زنبورك به كار گرفته مىشوند سرعت بسيار دارند و مىتوانند در يك روز ده اسب را خسته كنند ، بدون آن‌كه از سرعتشان كاسته شود .\r\nتعداد اين شترها بسيار زياد است و هر آتشبار غالبا از صد شتر تشكيل مىشود . شترها در مواقعى كه وضع زمين اجازه بدهد در جلو حركت مىكنند . هنگام تيراندازى آنها را در يك\r\n\r\n","description":"","footnote":"","page_name":" 286 ","page_number":296},
  {"content":"\r\n\r\nخط متوقف مىكنند و رويشان را به عقب برمىگردانند . در اين موقع شترها زانو مىزنند و راننده‌ها شروع به هدف‌گيرى و تيراندازى مىكنند و تا زمانى كه مجبور به ترك موقعيت خود نباشند به همين حال باقى مىمانند .\r\nچنان‌چه از طرف سوارهاى دشمن مورد تعقيب قرار گيرند در حال حركت تيراندازى مىكنند و به ندرت گرفتار مىشوند .\r\nحتى سريعترين اسبها هم به پاى آنها نمىرسند ، البته به شرط آن‌كه تا اندازه‌اى از اسبها پيشى داشته باشند .\r\nتوپخانه‌ى منظم مانند ساير صفوف ارتش چه از لحاظ افراد و چه از نظر وسايل دوباره‌سازى شده‌ى امروز بسيار عالى و از نظر مشق و كاربرد مىتواند با بسيارى از توپخانه‌هايى كه در اروپا مىشناسم رقابت كند . توپخانه‌ى منظم منحصرا به وسيله‌ى اسب حمل مىشود . وليعهد به دلايلى كه تا اندازه‌اى موجه است اجازه‌ى توپخانه‌ى پياده را نداده است .\r\nاين سلاح مانند ديگر سلاحها در طول زمان تغييرات گوناگونى يافته است . سازمان اوليه‌ى آن به وسيله‌ى افسرانى كه همراه ژنرال گاردان به ايران آمدند داده شد اما وسايل آن به قدرى مهمل و بىمصرف بود كه هربيننده را به رقت مىآورد به طورىكه مرا هم شرمسار نمود و به حق مورد تمسخر انگليسيها واقع شد . بايد اذعان كنم كه در آن‌زمان در ايران كارگر ماهر وجود نداشت ولى عدم تناسب توپها و پايه‌ى آنها فقط به دليل سهل‌انگارى نابخشودنى فرانسويها بود كه اداره‌ى اين كار را بر عهده داشتند . از اين‌رو توپهاى مزبور به دلايلى كه ذكر خواهد شد هيچ‌گاه مورد استفاده قرار نگرفت : اولا كاليبر توپها بسيار كوچك و تقريبا به اندازه‌ى توپهايى بود كه پرتغاليها در جنگهاى كوهستانى به كار مىبردند . در ايران كه قسمت اعظم آن جلگه و فقط قسمتهايى كوهستانى است كه آن هم قابل عبور مىباشد « 1 » استفاده از اين نوع توپ بسيار مسخره و مضحك است . ثانيا پايه‌ى توپها به قدرى ناقص و بد برش داده شده بود كه به سهولت مىشد\r\n\r\n\r\n","description":"","footnote":"\r\n( 1 ) - منظور من قسمتى از خاك ايران است كه صحنه‌ى جنگ بود .\r\n","page_name":" 287 ","page_number":297},
  {"content":"\r\n\r\nحدس زد كه نمىتواند ساخت يك افسر توپخانه‌ى فرانسوى باشد . بالاخره نمىدانم به چه دليل اين آقايان توپها را بر روى چرخهايى كه غلطك آن خيلى برجسته و محور آن به فاصله‌ى ده پوس از زمين بود سوار كرده بودند . فى الواقع اين توپخانه از هرلحاظ بيهوده و غير قابل استفاده بود .\r\nعلاوه بر اين در تركيب فلزات هم بىتوجهى شده بود و احتمالا به جاى يازده ليور قلع كه بايد طبق اصول با سى ليور مس مخلوط شود بيش از سى ليور قلع مخلوط نموده بودند ، به طورى كه يكى از توپها كه مورد آزمايش قرار گرفت پس از شانزده بار تيراندازى ديگر قابل استفاده نبود .\r\nاعضا و اجزاى توپخانه هم بسيار بد بودند به طورى كه توپچيها طرز به كار بردن توپ و نشانه‌گيرى آن را نمىدانستند و فقط بلد بودند لوله‌ى توپ را پاك كنند و سنبه بزنند . آنها از مهارتهايى كه يك توپچى بايد واجد باشد عارى بودند .\r\nافسران انگليسى از هرموقعيتى براى به رخ كشيدن اين نواقص استفاده مىكردند . از اين‌رو به وليعهد پيشنهاد كردم كه تعدادى توپچى تازه كه حتى از توپچيهايى كه به وسيله‌ى فرانسويها تعليم يافته بودند نادان‌تر بودند ، تحت تعليم من قرار بگيرند . شاهزاده با اين پيشنهاد موافقت نمود و ضمنا دستور داد كه كليه‌ى توپهايى را كه ميزان اختلاط فلزات آنها نامتناسب باشد ذوب نمايند . انهدام توپها بسيار مفيد واقع گرديد زيرا مواد مذابى كه از آن به دست آمد براى ريختن توپهاى جديد به كار رفت . اضافه مىنمايم كه در آن زمان در آذربايجان فلزات لازم براى توپ‌ريزى به ندرت فراهم مىشد به طورى كه چندى بعد براى ريختن شش توپ كاليبر شش ناچار شدند لولهنگهاى مسى ، ديگ و كماجدان و طشت و غيره‌ى اهالى تبريز را مصادره نمايند .\r\nبنابراين تاريخ احياى توپخانه را مىتوان از دوران اين تحولات به حساب آورد ، ولى از آن‌جا كه در مدت كمى فراهم نمودن تعداد زيادى توپ كه با توپهاى جديد تناسب داشته باشد ميسر نبود ، پنجاه عراده از هندوستان وارد كردند كه چهل‌تاى آنها كاليبر شش و ده‌تاى ديگر كاليبر دوازده\r\n\r\n","description":"","footnote":"","page_name":" 288 ","page_number":298},
  {"content":"\r\n\r\nبودند . هريك از توپهاى مزبور داراى سازوبرگ كامل براى بستن شش اسب و هشت اسب بودند . آن‌گاه به تعليم توپچيها پرداختند و چنان‌چه دستورهاى سرى مبنى بر جلوگيرى از پيشرفت كامل توپخانه صادر نشده بود بدون شك در اين امر توفيق حاصل مىشد . لباس و انضباط توپچيها به سبك انگليسى بود . طرز راه رفتن و مشق با شمشير را در حال پياده به آنها آموختند . براى اين كار از وسايل نمايشى استفاده مىكردند . اوضاع به همين منوال ادامه داشت تا زمانى كه من سوارنظام منظم را سازمان دادم . در اين موقع شاهزاده قسمتى از توپخانه‌ى اسب‌كش را زير فرمان من گذاشت و من هم به طرز بسيار شايسته‌ترى به تعليم آنها پرداختم .\r\nچندى بعد مساله‌ى اصلاندوز و لنكران پيش آمد . در مورد اصلاندوز شاهزاده فرماندهى يك آتشبار كامل را به يك افسر انگليسى وابسته به كمپانى هند به نام ليندزى محول نمود . من قبلا درباره‌ى نتايج اين واقعه‌ى ناگوار و چه‌گونگى غنيمت گرفتن سيزده عراده‌ى توپ از طرف روسها سخن گفته‌ام .\r\nافسر نامبرده به جاى اين‌كه از قشون كه در حال عقب‌نشينى بود به وسيله‌ى توپخانه حمايت كند ، از روى حماقت توپها را در قلعه‌ى كوچكى مستقر نموده بود و در نتيجه ، عقب‌نشينى تبديل به بىنظمى كامل و فرار گرديد .\r\nاز دست دادن سيزده عراده‌ى توپ كه در آن موقع تمام توپخانه‌ى وليعهد را تشكيل مىداد شاهزاده را در وضع بسيار بدى قرار داده بود . براى او فقط چند عراده‌ى توپ كاليبر دوازده باقى مانده بود كه بيشتر آنها در لنكران بود و بالاخره به دست روسها افتاد . در زير موجودى زرادخانه را بر طبق گزارشى كه مسوول انبار به من داد شرح مىدهم .\r\nاين گزارش شگفت‌انگيز را به عنوان سندى كه نمودار وضع نظامى ايران در آن‌زمان بود حفظ كرده‌ام .\r\nيك عراده‌ى توپ كاليبر 9 با 150 گلوله و 50 گلوله‌ى ساچمه‌اى در مارس 1812 در جنگ سلطامبوز به دست روسها افتاد .\r\nكيسه‌ى استوانه‌اى كه مقدار باروت 800 عدد\r\n\r\n","description":"","footnote":"","page_name":" 289 ","page_number":299},
  {"content":"\r\n\r\nيك تير توپ كاليبر 6 را در آن مىريزند .\r\nكيسه‌ى مزبور با جعبه‌ى گلوله‌ى ساچمه‌اى 150 عدد\r\nگلوله‌ى توپ 300 عدد\r\nگلوله‌ى خالى 55 عدد\r\nفتيله‌ى توپ 3000 عدد\r\nفشفشه 25 عدد\r\nآتش‌بر 12 عدد\r\nسنگ چخماق 10000 عدد\r\nبه موجب اين گزارش كه درباره‌ى صحت آن شك و ترديدى نيست چنان‌چه قشون روس پيروزيهاى خود را دنبال نموده بود ايران نفس آخر را مىكشيد و ناچار مىشد ضمن پرداخت خسارات جنگى كه بيست سال طول كشيده بود ، تمام مايملك خود را در ساحل چپ ارس به روسها واگذار نمايد ، ولى چون روسها پس از تسخير لنكران جنگ را متوقف نمودند ( اين امر موجب تعجب فوق العاده‌ى وليعهد گرديد ) شاهزاده اقدام به تجديد قوا و جمع‌آورى جنگ‌افزار نمود . وى دستور داد سه عراده‌ى توپ كاليبر دوازده كه در جاده‌ى اردبيل مانده بود و چهار عراده‌ى كاليبر شش كه بر حسب تصادف ويژه‌اى چند روز قبل از اين واقعه‌ى دردناك در عقب مانده بود و يك عراده‌ى كاليبر نه را كه در زرادخانه بود ، برايش بفرستند . ضمنا شاهزاده مرا مامور كرد كه نزد پدرش بروم و با احتياط و تدبير خبر اين تلفات را به او بدهم و به خصوص تقاضاى پول و چند عراده‌ى توپى را كه شاه به صورت ذخيره نزد خود نگاه داشته بود بنمايم . همين‌كه نزد شاه رسيدم دريافتم كه وى قبلا به وسيله‌ى گزارشهاى غير مستقيم و مبهم از موضوع آگاه شده ، ولى اطلاع دقيقى ندارد . شاه كه نگرانيش حدوحصرى نداشت فورا مرا احضار نمود و سوال‌پيچم كرد .\r\nمن كه از جبن باطنى شاه باخبر بودم بهترين و مطمئن‌ترين وسيله را براى قبولاندن تقاضاهاى مورد نظر در اين دانستم كه قدرى او را بترسانم . از اين‌رو بدون آن‌كه واقعيات را مكتوم بدارم شاه را از جريان ناگوار اوضاع آگاه نمودم و يادآور شدم كه چنان‌چه سريعا در صدد درمان اين درد برنيايد به زودى\r\n\r\n","description":"","footnote":"","page_name":" 290 ","page_number":300},
  {"content":"\r\n\r\nبا خطر رويارويى با روسها مواجه خواهد شد . اين خطر تخيلى نبود و به راستى به آن معتقد بودم . همين جمله براى برانگيختن او كفايت كرد و فى المجلس دستور داد كه بلافاصله آن‌چه را كه من ضرورى تشخيص مىدهم به آذربايجان بفرستند . در نتيجه تقاضاى بيست و پنج عراده‌ى توپ ذخيره را نمودم ولى وزيران كه هميشه آماده‌ى چانه زدن و تخفيف گرفتن هستند فقط با تحويل هيژده عراده‌ى توپ موافقت نمودند و به جاى صد هزار تومان كه خواسته بودم هشتاد هزار تومان دادند . پس از صدور احكام لازم ، يك افسر را براى ترتيب حمل توپها در تهران گذاشتم و خود با همان سرعتى كه آمده بودم مراجعت كردم . اين سرعت عمل بىاندازه موجب خشنودى وليعهد گرديد . شاهزاده كه كمترين اميدى به پدرش نداشت و برعكس منتظر بود كه از طرف او مورد سرزنش واقع گردد باورش نمىشد كه آن‌چه را خواسته بود به دست آورده باشم . چند روز بعد نيروى تقويتى به آذربايجان رسيد .\r\nدر فاصله‌ى اين مدت به گردآورى توپچيها پرداختند . تعداد زيادى از توپچيها زخم برداشته بودند ولى خوشبختانه تعداد كمى به اسارت درآمده بودند . تعداد زيادى اسب خريدارى و زين و برگهايى فراهم گرديد . به طور خلاصه در ظرف دو ماه توپخانه‌ى جديدى كه از حيث كميت و كيفيت بر توپخانه‌ى قبلى برترى داشت تدارك ديده شد . ضمنا يك نيم آتشبار متضمن چهار توپ كاليبر شش در ايروان باقى مانده بود ولى شاهزاده نمىخواست اين مركز حساس را از آن محروم نمايد ، زيرا اين نقطه بيش از هرجا در معرض حملات روسها قرار داشت .\r\nروسها براى به دست آوردن احشام و به خصوص نمك كه در گرجستان ناياب بود غالبا به حول‌وحوش اين منطقه مىآمدند .\r\nپادشاه كه از چندى قبل از حكومت هند تقاضاى اسلحه و بيست عراده‌ى توپ نموده بود مقارن همين ايام به دريافت آن نايل گرديد . در بين سلاحهاى دريافتى دوازده هزار تفنگ وجود داشت كه يك‌باره باعث بهبودى وضع قشون گرديد . در اين موقع بود كه پادشاه براى تشكيل لشگر سى هزار نفرى كه قبلا درباره‌ى آن سخن گفتم يك افسر و چند استوار توپچى\r\n\r\n","description":"","footnote":"","page_name":" 291 ","page_number":301},
  {"content":"\r\n\r\nانگليسى براى تعليم اجزا و اعضاى صنف توپخانه استخدام نمود . كارها با فعاليت شگرفى پيش مىرفت و از آن‌جا كه افراد و پول لازم فراهم بود در ظرف سه ماه اين لشگر به طور كامل سازمان داده شد . توپچيها به حرفه‌ى خود كاملا وارد شده بودند و فقط از طرز مانوور توپها اطلاع كافى نداشتند . در مورد آتشبارى كه وليعهد به من سپرده بود وضع تفاوت داشت ، زيرا من افراد را به طور ديگرى تعليم داده بودم و در نتيجه قابليت تحرك آنها به طور ديگرى تعليم داده بودم و درنتيجه قابليت تحرك آنها به طور شگفت‌آورى زيادتر شده بود . اين فعاليت شديد در ابتدا به ذايقه‌ى توپچيها چندان خوش نمىآمد اما بايد انصاف بدهم كه پس از آن‌كه به آنها تذكر دادم كه تركها در اين زمينه پيشرفتهاى بزرگى نموده‌اند و از اين كه بر ايرانيها برترى يافته‌اند بر خود مىبالند ، با حرارت غير قابل تصورى دل به كار دادند . ضمنا به آنها يادآور شدم كه تركها هميشه مغلوب قشون ايران بوده‌اند حال چنان‌چه شكستى از ناحيه‌ى آنها متوجه ايران بشود از اين بابت سخت احساس شرمندگى خواهند نمود . در حقيقت تركها توپخانه‌ى اسب‌كش بسيار خوبى دارند ولى با مقايسه با توپخانه‌ى ايران در سطح خيلى پايين‌تر قرار دارد .\r\nاز سوى ديگر چون وليعهد نمىخواست بار ديگر دچار چنان پايان ناگوارى بشود دستور ريختن چند توپ كاليبر شش و چند خمپاره‌انداز هشت پوسى را داد . قالبها در مدت بسيار كوتاهى آماده گرديد و توپ‌ريزى با موفقيت كامل صورت گرفت . يك دستگاه فلز سوراخ‌كنى افقى را كه فرانسويها ساخته بودند دوباره كار گذاشتند و در مدت كوتاهى توپها تحويل آتشبارها گرديد . اين تحرك فوق العاده به‌ويژه مديون فعاليتهاى يك صنعتگر انگليسى است كه وليعهد او را با حقوق گزافى از بمبى استخدام نموده بود . اين شخص تعهد كرده بود كه در سمت رييس كارگاه مدت شش سال در تبريز بماند و سالى پنجاه كارگر را تعليم دهد . ساختن پايه‌هاى نو و تجديد پايه‌هاى كهنه را بر عهده‌ى او واگذار نمودند و گرچه اين هنرمند در تمام مدت عمرش دست به چنين كارهايى نزده بود ، به بهترين وجه از عهده‌ى آن برآمد .\r\n\r\n","description":"","footnote":"","page_name":" 292 ","page_number":302},
  {"content":"\r\n\r\nدر خلال اين احوال بود كه شاه با تعداد كثيرى از لشگريان و توپخانه‌اش به آذربايجان آمد ، اما پس از شروع مذاكرات صلح كه بلافاصله پس از ورودش شكل گرفت ، حكم لغو قواى ذخيره را صادر نمود . اين سياست غلطى بود ، زيرا هنوز شرايط صلح تعيين نشده ، بر خلاف يك ضرب المثل ايتاليايى بود كه مىگويد \" اگر طالب صلحى براى جنگ آماده باش \" . شاه قواى سوارنظام و توپخانه‌اى را كه همراه داشت در آذربايجان گذاشت و بدين ترتيب وليعهد داراى مهمات زير گرديد :\r\nتوپ كاليبر 12 8 عراده\r\nتوپ كاليبر 9 1 عراده\r\nتوپ كاليبر 6 36 عراده\r\nتوپ كاليبر 4 4 عراده\r\nتوپهايى كه در ايروان بودند 4 عراده\r\nخمپاره‌انداز 6 و 8 پوسى 3 عراده\r\nخمپاره‌انداز 4 پوسى 10 عراده\r\nجمعا 66 عراده\r\nاز لحاظ گلوله ، با وجود اين‌كه مقدارى از هندوستان وارد شده بود هنوز كمبود وجود داشت به طورى كه آن‌چه موجود بود به زحمت براى نيم جنگ كفايت مىكرد . اما چنان‌چه جنگ ادامه پيدا مىكرد ، وليعهد جدا مصمم بود كوره‌هايى در حوالى اهر ايجاد نمايد . به طورىكه در فصول گذشته ذكر كرده‌ام معادن بسيار عالى در آن‌جا پيدا مىشود .\r\nوسايل نقل‌وانتقال توپها هم به خوبى فراهم گرديده بود : توپهاى كاليبر 12 به شش اسب تركمنى بسيار قوى و توپهاى كاليبر كوچكتر و خمپاره‌اندازها به چهار اسب بسته مىشد . منتها نقص موجود موضوع حمل تجهيزات بود كه هنوز هم به وسيله‌ى شتر انجام مىگيرد . خطرات دايمى اين طريقه‌ى حمل از يك‌سو و دير رسيدن مهمات كه معلول كمى تحرك مىباشد از سوى ديگر باعث مىشود كه مهمات دير به مقصد برسد و كار پر كردن توپها را كه احتياج به زمان دارد دچار اشكال بنمايد . با تمام اين احوال و با وجود اشكالات و موانع\r\n\r\n","description":"","footnote":"","page_name":" 293 ","page_number":303},
  {"content":"\r\n\r\nمتعددى كه ذكر شد هنوز از اين وسيله براى حمل‌ونقل استفاده مىشود و در آن تغييرى داده نشده است .\r\nدر جلو هر عراده‌ى توپ صندوقى محتوى سى تا پنجاه گلوله قرار دارد كه پس از به مصرف رسيدن آن بايد مدتها منتظر بمانند تا مهمات تازه برسد . شترها خيلى به كندى حركت مىكنند . هرشتر حامل دو صندوق و در هرصندوق پنجاه گلوله‌ى كاليبر شش و يا سى گلوله‌ى كاليبر دوازده نهاده شده است . شترها در دسته‌هاى پنجاه‌تايى حركت مىكنند و كاليبر گلوله‌هايى كه وسيله‌ى هردسته شتر حمل مىشود يكسان است . هنگام شب پس از آن‌كه بار را از پشت شترها پايين آوردند صندوقها را روى هم مىچينند و روى آن را با پوشش بزرگى از چرم مىپوشانند كه از آفتاب و باران مصون بماند .\r\nايرانيها اين مجموعه را قورخانه ( انبار باروت ) مىنامند .\r\nهنگام اعلام خطر ، به خصوص در موقع شب ، در صورتى كه مجبور باشند با عجله حركت كنند معمولا ناگزير مىشوند كه مهمات را جا بگذارند زيرا در آن موقع گردآوردن شترها كه غالبا در چرا هستند ميسر نيست . حتى اگر امكان آن هم فراهم باشد ، براى بار كردن وقت كافى ندارند ، چون خدمه‌ى هر قطار پنجاه شترى از چهار يا پنج نفر تجاوز نمىكند .\r\nاعضا و اجزاى آتشبارها هم وضع خوب و مرتبى پيدا كرده‌اند . براى تكميل سازمان آتشبارها از مجموع توپچيها سه گردان تشكيل داده‌اند كه دو تاى آنها در تبريز و دو نيم گردان يكى در ايروان و ديگرى در اروميه مستقر گرديده‌اند .\r\nلباس افراد توپخانه عبارت است از يك نيم‌تنه‌ى آبى با يقه و سرآستين قرمز با لبه‌ى زرد ، يك شلوار گشاد سفيد ، لوازم چرمى سفيد و كلاه ملى مانند ساير افراد قشون .\r\nتنها زرادخانه‌اى كه در ايران داراى كارخانه مىباشد در تبريز واقع است . هنگامى كه شاه طرح ايجاد لشگر ذخيره را ريخت نظرش اين بود كه زرادخانه‌ى مشابهى با كارخانه‌ى توپ‌ريزى و اسلحه‌سازى در تهران تاسيس نمايد . گرچه زرادخانه‌ى تبريز واجد چندان اهميتى نمىباشد با اين حال مىتوانم ادعا كنم كه از موقعى كه من به ايران آمده‌ام وضع آن\r\n\r\n","description":"","footnote":"","page_name":" 294 ","page_number":304},
  {"content":"\r\n\r\nكاملا بهبود يافته است . با ملاحظه‌ى جدولى كه در همين فصل ارائه دادم و با توجه به مقدار ذخاير مندرج در آن به خوبى مىتوان در اين‌باره داورى نمود . ولى با ورود ماشين‌ساز انگليسى كه از طرف وليعهد عهده‌دار اداره‌ى امور زرادخانه شده ، همه‌چيز صورت ديگرى به خود گرفته است . در جوار كارخانه‌هاى ذوب فلزات چندين ماشين بسيار سودمند و كارگاههاى گارىسازى ، آهنگرى ، زين‌سازى ، رنگرزى ، و ريسمان‌بافى به چشم مىخورد . سابقا محلى به نام جبارخانه وجود داشت كه كليه‌ى تجهيزات قواى غيرمنظم را تامين مىنمود . وليعهد اين محل را تبديل به كارخانه نموده است كه در آن اسلحه ، طبل ، شيپور ، فشنگدان و لوازم چرمى توليد مىشود . در همين محل نيز كارگاههاى لباس‌دوزى ، كفاشى ، كلاهدوزى تاسيس شده ، به طور كلى تمام وسايل قشون از قبيل لباس ، سلاح و غيره در اين‌جا فراهم مىشود .\r\nرياست عاليه‌ى اين موسسه را توپچىباشى عهده‌دار است . اين مرد شرافتمند و شجاع ، عشق خاصى به رسوم اروپايى دارد و رفتار خود را به بهترين وجه با رسوم مزبور تطبيق داده است .\r\nعلاوه بر اينها ، وليعهد از چندى قبل يك آسياب باروت كوبى در فاصله‌ى يك فرسخ و نيمى تبريز داير نموده است .\r\nآسياب مزبور از روى نقشه‌ى آسيايى كه يك افسر فرانسوى از صنف مهندس در قسطنطنيه ساخته ، بنا گرديده است . اين اقدام بسيار سودمند واقع شده ، زيرا قبلا به علت بىاطلاعى از ميزان مواد تركيب‌كننده‌ى باروت علاوه بر اين‌كه محصولى كه به دست مىآمد از نوع بد بود ، مقدار آن هم كم بود .\r\nمضافا به اين‌كه به كار بردن آسياب دستى ، كه سابقا مورد استفاده قرار مىگرفت ، خالى از خطر هم نبود . باروتى كه امروز از آسياب تبريز به دست مىآيد ، به خوبى باروتهاى فرانسه است .\r\nبا اين حال ايران براى اين‌كه بتواند بدون كمك همسايه‌ها جنگ كند از سه كالاى اساسى محروم است : 1 - مواد منفجره : چون در ايران كارخانجات ذوب فلزات وجود ندارد و جز در مواردى كه بخواهند از مس استفاده بكنند ، ناچارند اين مواد را به قيمت گزاف از كمپانى هند خريدارى بنمايند .\r\n\r\n","description":"","footnote":"","page_name":" 295 ","page_number":305},
  {"content":"\r\n\r\n2 - الياف كنف براى ساختن فتيله و طنابهاى محكم : در ايران اين دو قلم را از پنبه كه براى اين مصرف كاملا بىارزش است تهيه مىكنند . 3 - سنگ چخماق : اين سنگ را به قيمت بسيار گران از ارامنه و روسها كه در طول مرز به تجارت اين جنس مشغولند خريدارى مىنمايند . به نظر من در مورد اخير ، بىتوجهى و سهل‌انگارى شده است زيرا با اين‌كه وليعهد مدعى بود كه در ايران سنگ چخماق پيدا نمىشود من خلاف آن را به ثبوت رسانده ، در حوالى كردستان معادن سنگ چخماق از نوع بسيار عالى كشف نمودم و مقدارى از آن را دادم تراش دادند . گرچه از نظر مرغوبيت به پاى سنگهاى اروپايى نمىرسيد ولى قابل استفاده بود . چنان‌چه دنباله‌ى اين كار گرفته شود دولت مىتواند از اين راه مبالغ قابل ملاحظه‌اى صرفه‌جويى بنمايد . در جنگ اخير مدت كوتاهى با كمبود سنگ چخماق مواجه شدند و ناچار هرقطعه‌ى آن را به قيمت يك پهناباد كه تقريبا برابر ده شاهى فرانسه است از تاتارها و قزاقهايى كه در طول ارس سكونت داشتند خريدارى نمودند .\r\nشوره نيز يكى از موادى است كه به دليل نبودن شوره‌زار در ايران كمياب است و از اين‌رو ناچارند آن را از هند وارد كنند . علاوه بر مخارج حمل و نقل كه باعث گرانى آن مىشود از آن‌جا كه اين محمولات غالبا آسيب ديده ، به مقصد مىرسد ، در نتيجه باروت توليد شده از آن ، نمىتواند مرغوب باشد .\r\nصنعت آتشبازى قبل از آمدن افسران فرانسوى براى ايرانيها كاملا ناشناخته و براى اولين بار بود كه چنين نمايشى را مشاهده مىكردند . براى ايرانيها هيچ تفريحى بالاتر از تماشاى آتشبازى كه تا آن زمان محدود به فشفشه ، ترقه ، و خمپاره بود وجود ندارد . انگليسيها بعدا طرز درست كردن فشفشه‌هاى تكامل‌يافته‌ترى را به آنها آموختند . اكنون از اين نوع فشفشه‌ها براى علامت دادن از راه دور استفاده مىشود .\r\nاخيرا اين فشفشه‌ها را با ده ليور باروت پر مىكنند كه به چنان ارتفاعى بالا مىرود كه پس از تركيدن چنان‌چه زمين مسطح باشد و پستى و بلندى كوهها مانع ديد نشود ، از فاصله‌ى ده فرسخى قابل رويت است .\r\n\r\n","description":"","footnote":"","page_name":" 296 ","page_number":306},
  {"content":"\r\n\r\n\r\n36 درباره‌ى راه‌پيماييها و اردوگاهها\r\nارتش غيرمنظم ايران با بىنظمى كامل جابه‌جا مىشود و هيچ فرماندهى قادر نيست حركت آنها را در جاده‌ها تحت نظم درآورد . از اين‌رو هنگامى كه ارتش بايد به نقطه‌ى بالنسبه دورى برود غالبا اتفاق مىافتد كه پس از آن‌كه سرستون به محل مورد نظر رسيد ته ستون يك ماه ديرتر به آن نقطه مىرسد .\r\nدر اين‌باره هيچ‌كس را نمىتوان مورد سرزنش قرار داد و همين اندازه كه سپاهيان مطلقا از دنباله‌روى ستون سرباز نمىزنند ، فرماندهان تا اندازه‌اى راضى هستند . اين نقيضه روزبه‌روز به تزايد است و يافتن راهى براى رفع آن مشكل است .\r\nبراى اين‌كه بتوانند قواى منظم را به خصوص در فصل تابستان با آهنگ يكنواختى حركت بدهند با زحمت بسيار بالاخره موفق شده‌اند آنها را به اين روش عادت بدهند ، به طورىكه امروز در تمام فصول و در كليه‌ى جاده‌ها قوا در ستونهاى فشرده حركت مىنمايد . در كشورى مانند ايران كه موقعيت جاده‌ها در ميان جلگه‌هاى وسيع معلوم و مشخص است و به ندرت به موانعى برخورد مىشود اين نوع راه‌پيمايى بسيار آسان مىباشد .\r\nدر فصل تابستان براى احتراز از شدت گرما راه‌پيماييها منحصرا هنگام شب صورت مىگيرد و جز در مواردى كه فوريت ايجاب نمايد در راه توقفهاى كوتاهى مىكنند و قبل از طلوع آفتاب به اردوگاه مىرسند و تمام روز را در آن‌جا مىمانند ،\r\n\r\n","description":"","footnote":"","page_name":" 297 ","page_number":307},
  {"content":"\r\n\r\nضمنا چنان‌چه وضع ايجاب نمايد كه با سرعت بيشترى خود را به نقطه‌اى برسانند ، طرز حركت آنها واقعا شگفت‌انگيز است .\r\nكافى است آنها را به اين امر مصمم نمود تا در ظرف يك روز پانزده فرسنگ كه برابر با بيست فرسخ فرانسه باشد راه‌پيمايى بنمايند .\r\nدر فصل زمستان راه‌پيمايى از كنار كوههاى آذربايجان به علت سردى فوق العاده‌ى هوا قدرى دشوارتر است و از اين رو سربازها كه لباس و كفش مناسبى براى اين فصل ندارند ، براى گريختن از راه‌پيمايى به هروسيله‌اى متشبث مىشوند .\r\nآنها در تمام طول جنگ خود را در دهكده پنهان مىكنند ، بدون آن‌كه كسى موفق شود آنها را پيدا نمايد .\r\nموقعى كه قواى منظم و غيرمنظم مجتمعا در حركت هستند منظره‌ى خاصى جلوه‌گر مىشود . بيشتر افراد قواى غيرمنظم بر پشت الاغ ، قاطر و شتر سوارند و با باروبنه‌ى زيادى كه همراه دارند به طور درهم‌وبرهم از ميان مزارع مىگذرند و خسارات معتنابهى وارد مىكنند ، بدون آن‌كه ساكنين محل جرات شكايت داشته باشند . ساكنين عاقلانه و از ترس انتقام فرماندهان يغماگر كه غالبا حاصل دزدى خود را با سپاهيان تقسيم مىكنند لب فرومىبندند .\r\nهنگامى كه قوا در شهرها يا دهكده‌ها متوقف مىشود افراد هرطور كه بتوانند منزلى پيدا مىكنند ولى تقريبا هرگز درون خانه‌ها نمىروند و ترجيح مىدهند كه شب را در آستانه‌ى در به سر برند و براى به دست آوردن روپوش مزاحم صاحب‌خانه نشوند . افراد از روى تنبلى هنگام توقف در جاده‌ها نيز به همين ترتيب عمل مىكنند به طورى كه قبل از رسيدن به مقصد حتى يك بار هم فرشها و چادرهايشان را باز نمىكنند .\r\nايرانيها كه ذوق زندگى چادرنشينى را از اجداد خود به ارث برده‌اند از هرطبقه و در هرمقامى كه باشند ، چند ماهى از سال را زير چادر به سر مىبرند . از اين‌رو در فصول\r\n\r\n","description":"","footnote":"","page_name":" 298 ","page_number":308},
  {"content":"\r\n\r\nگرما و علف‌چينى كليه‌ى اشخاص ، از شاه گرفته تا به پايين ، شهرها را ترك مىكنند و براى مدت معينى به دشت و هامون مىروند و اردوگاههاى تفريحى خود را برپا مىكنند . در اين فصل اشخاص متظاهر جرات نمىكنند خود را در شهرها نشان بدهند . اين عادت به قدرى ريشه‌دار است كه در هر زمان خواه جنگ يا صلح پادشاه ، شاهزادگان ، درباريان ، قشون و بيشتر مردم در زير چادرها به سر مىبرند و تا موقعى كه اين مهاجرت موقتى ادامه دارد همه روزه بر تعداد اردوگاهها اضافه مىشود و فقط هنگامى كه بزرگان شروع به بازگشت به خانه‌هايشان مىكنند تعداد اردوگاهها رو به كاهش مىگذارد . در اردوگاهى كه همه ساله در سلطانيه بر پا مىشود بعضى اوقات تعداد افراد به 000 ، 150 نفر مىرسد . تعداد اسبها هم حداقل به همين اندازه است كه متجاوز از سه ماه را منحصرا از علفى كه در اين دشت وسيع به دست مىآيد تغذيه مىكنند .\r\nمنظره‌ى اردوگاههاى زمان صلح يا جنگ قبل از آن‌كه روش اروپايى پذيرفته شود تقريبا يك شكل بود اما از آن پس تا آن‌جا كه ممكن بوده ، اصول اروپايى را در اين زمينه رعايت نموده‌اند ، چادرها را تا اندازه‌اى با نظم و ترتيب برپا مىنمايند .\r\nبا اين حال از آن‌جا كه به ندرت قواى منظم در اردوگاهها تنها هستند اين وضع موجب عجيب‌ترين گردهم‌آيى مىشود . اختلاف بين نظمى كه بر قواى منظم حكمفرما است با بىترتيبى قواى غيرمنظم وضع خاصى به وجود مىآورد كه در تمام دنيا نظير آن را نمىتوان يافت . از اين‌رو با توجه به اين‌كه تغيير رويه‌ى زندگى كه از دوره‌هاى گذشته به جا مانده ، ممكن نيست ، براى اين‌كه تا اندازه‌اى رفع اين نقيصه شده باشد قواى منظم را در يك انتهاى اردوگاه و قواى غيرمنظم را در انتهاى ديگر قرار مىدهند .\r\nاينك اردوگاهها را از دو جنبه كه اردوگاههاى جنگى و اردوگاههاى تفريحى باشد مورد مطالعه قرار مىدهيم : در مورد اردوگاههاى جنگى كه موقعيت آن تقريبا هميشه تابع كيفيات زمانى و مكانى مىباشد چون ترس از دشمن مانع مىشود\r\n\r\n","description":"","footnote":"","page_name":" 299 ","page_number":309},
  {"content":"\r\n\r\nكه افراد كنجكاو به پيش بروند از اين‌رو برپا كردن چادرها در نقاطى كه مزاحمين نتوانند باعث ناراحتى شوند در هرنقطه ميسر است . اين مزاحمين مىدانند چه‌گونه در پشت خطوط جبهه كه به نظر آنها خندقهاى غيرقابل عبورى مىباشد جاى خود را پيدا كنند . ضمنا چنان اطمينان خاطرى فارغ از خطر حمله‌ى دشمن در اردوگاهها حكمفرما مىباشد كه براى من غير قابل درك است چه‌گونه تا به حال قواى ايران در برابر دشمن به خصوص موقعى كه سروكارشان با روسها بوده ، هزار بار نابود نشده است . فى الواقع هيچ چيز در دنيا شبيه به اجتماع اين دسته‌ها موقعى كه در برابر دشمن قرار دارند ، نيست .\r\nفرماندهان بدون توجه به تعداد دسته‌هاى قشون ، محلى را كه به نظرشان براى اردو زدن مناسب است ، تعيين مىكنند . افراد باروبنه‌ى خود را باز مىكنند ، زينها را از پشت اسبها برمىدارند و روى زمين به خواب مىروند بدون آن‌كه يك نفر قراول براى پاسدارى آنها گماشته شود و حتى دسته‌اى گشتى به جلو فرستاده شود تا شب‌هنگام مانع از غافلگير شدن آنها بشود . در اين حال چنان‌چه در موقع شب مورد حمله قرار گيرند ، چون آمادگى جنگى ندارند ، نقطه‌ى معينى كه افراد قشون بايد در آن‌جا اجتماع نمايند تعيين نگرديده است و اسلحه‌خانه‌اى هم ندارند با بىنظمى شروع به فرار مىكنند و با داد و فريادهايى كه سر مىدهند بر آشفتگى موقعيت مىافزايند . با اين داد و فريادها راه فرار خود را هم به دشمن نشان مىدهند .\r\nاردوگاههاى تفريحى هم تا اندازه‌اى شبيه به اردوگاههاى جنگى هستند و آن‌چه آنها را از يك‌ديگر متمايز مىدارد ، اين است كه در اردوگاههاى تفريحى كمتر از اردوگاههاى جنگى بىنظمى ديده مىشود .\r\nپادشاه همه‌ساله در ماه مه با تمام درباريانش به اردو مىرود و گرچه مىتواند هركجا كه بخواهد اردو بزند ، اما آشكارا ترجيح مىدهد كه به جلگه‌ى سلطانيه برود . اين جلگه علفزارهاى عالى و مناظر فوق العاده خوبى دارد . در نزديكى\r\n\r\n","description":"","footnote":"","page_name":" 300 ","page_number":310},
  {"content":"\r\n\r\nمحلى كه همه‌ساله چادر مىزنند ، پادشاه دستور بناى كلاه‌فرنگى زيبايى را داده كه شامل دو دستگاه عمارت مجزا براى سكونت زنها مىباشد . اين ساختمانها به فاصله‌ى يك برد توپ از شهر بر روى تپه‌ى كوتاهى بنا شده ، كه با اين حال بر تمام جلگه و شهر كه فوق العاده در گودى است ، مشرف مىباشند . پادشاه بعضى اوقات روزها و حتى شبها را در اين كلاه‌فرنگى به سر مىبرد ، اما به زودى به چادرها برمىگردد .\r\nاين چادرها از بسيارى از كاخهاى شاه جادارترند و وسايل آسايش در آنها فراهم‌تر است . با توجه به تعداد شترهايى كه براى حمل‌ونقل چادرها لازم است مىتوان به كثرت چادرها پى برد . چهارصد شتر به زحمت مىتوانند چادر شاه ، چادر زنها و تجيرها را حمل بنمايند . قسمت خارجى چادرها تقريبا شبيه سايبانهاى اروپايى و جنس آنها از پنبه و به رنگ سفيد خيره‌كننده است . در فواصل مختلف دالبرهايى از پارچه‌ى اطلس به رنگهاى تند تعبيه شده كه جلوه و زيبايى آن را افزون مىكند . داخل چادرها با مخمل آبى يا قرمز لاكى ، كه به طور برجسته زردوزى شده ، آستركشى شده است . طول چادرها صد پا و عرضشان سى پا مىباشد كه به وسيله‌ى شش ستون چوبى طلايى به ارتفاع بيست پا استوار مىگردد . چادر شاه شامل يك اتاق پذيرايى بزرگ و تعداد زيادى اتاقهاى كوچك است كه هركدام به كارى اختصاص دارد . چادر زنها اتاقهاى كوچكى دارد كه اتاق خوابشان است .\r\nتجيرهاى دورادور چادرها از پارچه‌ى قرمز است كه با طنابهايى كه از داخل و خارج كشيده شده ، به ميخهاى چوبى محكم بسته شده ، برپا هستند . تنها پادشاه و شاهزادگان هستند كه حق تجير كشيدن دور محوطه را دارند . تجيرها كه ارتفاعشان هشت پا مىباشد مانع ديد زدن درون محوطه به وسيله‌ى اشخاص كنجكاو است . تجيرها مربع مستطيلى را تشكيل مىدهند كه اضلاعشان با اضلاع چادرها موازى است . پادشاه دو محوطه‌ى مشابه دارد يكى براى ديوانخانه و ديگرى براى حرمسرا كه ديوارى آنها را از هم جدا مىكند . در محوطه‌ى\r\n\r\n","description":"","footnote":"","page_name":" 301 ","page_number":311},
  {"content":"\r\n\r\nحرمسرا علاوه بر تاسيساتى كه در محوطه‌ى ديوانخانه يافت مىشود تعدادى چادرهاى كوچك براى غلامان ، خواجه‌ها ، حمامها ، آشپزخانه‌ها و غيره وجود دارد . قبلا گفته‌ام كه بيرون محوطه دايما به وسيله‌ى چهار هزار سپاهى پاسدارى مىشود در صورتى كه درون آن را خواجه‌ها محافظت مىكنند و در تمام مدت شب مواظب چادرهاى حرمسرا مىباشند .\r\nدر اردوگاه شاه چادرها به‌طور پراكنده برپا مىشود و مراعات نظم و ترتيب نمىگردد .\r\nشاهزاده عباس ميرزا معمولا اردوگاه تفريحى خود را در دادابگلو برپا مىكند . اين دهكده در چند فرسخى اهر در جلگه‌ى وسيعى واقع است كه به وسيله‌ى نهرى كه آب بسيار گوارايى دارد مشروب مىشود . چادر وى هميشه در خيابان اصلى كه قواى منظم را از قواى غيرمنظم جدا مىكند ، برپا مىشود . چادر وليعهد كم‌وبيش شباهت به چادر پادشاه دارد اما خيلى كوچكتر است . ضمنا از آن‌جا كه وليعهد هرگز زن با خود به اردوگاه نمىبرد ، جز چادر او چادر ديگرى در اين قسمت ديده نمىشود . دورادور چادر شاهزاده به وسيله‌ى تجير محصور شده است و يك گردان پياده‌نظام از گارد مخصوص در جلو هرقسمت محوطه به پاسدارى مشغولند .\r\nقواى منظم در سه رديف قرار مىگيرند : سوارنظام در سمت راست ، توپخانه در وسط ، و پياده‌نظام در سمت چپ .\r\nدر هريك از چادرهاى سربازان بيست نفر به سر مىبرند .\r\nچادر آنها بر روى دو ديرك استوار است بدون آن‌كه بين آنها ديرك افقى قرار داده شده باشد در عوض ديركها به وسيله‌ى دو طناب بزرگ يكى در جلو و ديگرى در عقب نگاه‌دارى مىشوند . چادر افسران جزء يا ارشد به استثناى چادر سرهنگ به وسعت چادرهاى سربازان است و آنها را تقريبا به همان ترتيبى كه در اروپا معمول است برپا مىكنند .\r\nاسبها را در عقب در دو رديف به صورتى كه قبلا شرح آن‌را در فصلى كه به حيوانات اختصاص داشت داده‌ام ، مىبندند .\r\n\r\n","description":"","footnote":"","page_name":" 302 ","page_number":312},
  {"content":"\r\n\r\nاردوگاه قواى غيرمنظم در سمت چپ برپا مىشود . اين اردوگاه عجيب‌ترين گردهم‌آيى افراد ، چادرها ، اسبها ، قاطرها ، شترها و غيره است . افسران با سربازان باهم‌اند و تقريبا هميشه و بدون تشريفات زير يك چادر به سر مىبرند . اردوگاهها وسيله‌اى براى كسب درآمدهاى هنگفت است ، بدين قرار كه هنوز برپا نشده ، بلافاصله بازارى از زمين مىرويد كه همه چيز حتى كالاهاى شهرى را هم مىتوان در آن‌جا خريدارى نمود . در بازارها مواد غذايى از هرقبيل و پيشه‌وران از هرحرفه مانند كلاهدوز ، خياط ، پينه‌دوز ، اسلحه‌ساز ، سراج و به خصوص نعلبند به تعداد زياد يافت مىشود . اين بازارها تنها چيز مرتب در اردوگاههاى ايرانى است . معابر پهن و مستقيم‌اند و سوداگران و پيشه‌وران همگى چادرهاى خود را بر روى يك خط برپا مىكنند ، اما كالايشان را در خارج چادر و بر روى زمين عرضه مىدارند .\r\nكثرت جمعيتى كه در بازارها گرد هم مىآيند غير قابل تصور است و به استثناى ساعاتى كه اشعه‌ى آفتاب با قوت مىتابد ، غيرممكن است راهى براى عبور در آن‌جا پيدا كرد .\r\nوزيران ، كاركنان ديوانخانه ، و به طور خلاصه همه‌ى بزرگان كه شاهزاده را در اردوگاه همراهى مىكنند چادرهاى خود را در پشت چادر وى برپا مىنمايند . چادرهاى آنان نيز فوق العاده بزرگ و خيلى راحت است . به منظور جلوگيرى از رطوبت و اين‌كه در معرض نيش خزندگان قرار نگيرند ، زمين زير چادر را به اندازه‌ى شش تا هشت پوس بالا مىآورند و بدين ترتيب چيزى شبيه به مهتابى به وجود مىآيد كه پس از آن‌كه آن را با حصير پوشاندند با قالى يا نمد مفروش مىنمايند . در جلو چادرها حوضچه‌هايى حفر مىكنند و به وسيله‌ى جويبارهايى كه از نهرهاى مجاور جدا مىنمايند ، در آنها آب مىاندازند . اما چنان‌چه آب نهرها در نتيجه‌ى گرماى شديد به كلى خشك شده باشد ناچار براى رفع احتياجات روزانه بايد آب را از راههاى دور به وسيله‌ى سقاها تامين نمايند . در قشون كشورهاى شرقى تعداد سقاها هميشه\r\n\r\n","description":"","footnote":"","page_name":" 303 ","page_number":313},
  {"content":"\r\n\r\nفوق العاده زياد است . وليعهد و بزرگان همه سقاهاى مخصوص به خود دارند و عجيب اين‌كه هرموقع كه آب ناياب مىشود آنها هوس مىكنند دوبار در هفته حمام بگيرند . هرسقا يابويى دارد كه بر پشت آن دو كيسه‌ى عظيم چرمى به شكل مشك حمل مىشود . انتهاى مشكها به شكل روده است و اين بدان جهت است كه بتوان به آسانى آب را ريخت . مشكها به يك چنگك آهنى منتهى مىشوند كه به حلقه‌هايى كه در پالان اسب تعبيه گرديده ، متصل هستند و اين براى آن منظور است كه سرمشكها را بالا نگاه دارند و از ريختن آب جلوگيرى شود . دهانه‌ى مشكها گشاد است و به وسيله‌ى چيزى شبيه به پيش‌بند بچه با دگمه بسته مىشود .\r\nاردوگاههاى ايران داراى حمام عمومى نيز مىباشند كه عينا مشابه حمامهايى هستند كه در صفحات گذشته به شرح آن پرداخته‌ام ، با اين تفاوت كه محل آن در زير چادرهاى مخصوصى است كه منحصرا براى اين منظور تدارك ديده شده است . جنس چادرهاى حمام از پشم ماليده مانند نمد است و براى اين‌كه هوا يا كمترين نسيمى داخل آن نشود و بخار آبى را كه در آن‌جا توليد مىشود كم نكند دور آن را محكم مىبندند .\r\nچادر حمام از دو قسمت تشكيل يافته : در يك سمت ديگهاى بزرگى كه در زير آنها نوعى كوره حفر شده است قرار دارد و در سمت ديگر استحمام‌كنندگان حمام مىگيرند . ضمنا چون نمىتوانند عين همان تشريفاتى را كه در حمامهاى شهرى بر روى مرمر انجام مىدهند بر روى خاك به جا آورند در تمام سطح چادر ديركهايى به شكل چهارگوش مىخوابانند و در زير آن آبروهايى تعبيه مىكنند كه به چاهى منتهى مىشود و بدين ترتيب آب مصرفى حمام به چاه جريان پيدا مىنمايد .\r\nديركها را با تخته‌هايى كه مانند غربال سوراخ‌سوراخ شده ، مىپوشانند و بر روى آن حصيرهايى كه از نى درست شده ، مىاندازند و با آب جوش آن را گرم نگاه مىدارند . استحمام در اين حمامها خيلى گران تمام مىشود زيرا بعضى اوقات بايد هيزم را از بيست فرسخى به وسيله‌ى شتر به محل حمل نمايند و از اين‌رو پول حمام گاهى\r\n\r\n","description":"","footnote":"","page_name":" 304 ","page_number":314},
  {"content":"\r\n\r\nبه سه ريال مىرسد .\r\nكمتر سالى مىگذرد كه در اردوگاهها كسى دچار عقرب زدگى نشود . در هيچ كشورى به اندازه‌ى ايران عقرب پيدا نمىشود ، آن هم عقربهايى با جثه‌هاى بزرگ و بسيار سمى .\r\nكثرت عقرب به اندازه‌اى است كه در بعضى نواحى مىتوان شرطبندى نمود كه در زير هرسنگ بالنسبه بزرگى كه علفزارها به آن ختم مىشود لااقل يك عقرب وجود دارد . با اين وصف ، به خصوص در فصل تابستان براى احتراز از مبتلا شدن به تبهاى باتلاقى و اسهال اردو زدن در علفزارها را بر زمينهاى پست و گود ترجيح مىدهند . همچنين براى دور كردن خزندگان خاك زير چادرها را بالا مىآورند ، اما چون غالبا از اين كار نتيجه گرفته نمىشود اشخاصى كه قدرت مالى دارند دستور ساختن تخته‌پوش را مىدهند . تخته‌پوش عبارت از كلبه‌ى چهارگوشى است كه از الوار ساخته مىشود و بر روى چهار ديرك قرار دارد . ارتفاع اين كلبه‌ها از زمين بيش از بيست پا مىباشد و به وسيله‌ى نردبام به درون آن مىروند . علاوه بر آن‌كه هواى كلبه‌ها خيلى سالمتر از هواى چادرها است ، اشخاص از شر مگس و به خصوص پشه هم در امانند . هواى چادرها به سبب مجاورت با زباله‌دانى كه غالبا كثافات براى مدتى در آن‌جا باقى مىمانند ، ناسالم است . حشرات هم براى كسانى كه وسيله‌ى دفاع در مقابل نيش اين حيوانات موذى را ندارند ، يك مصيبت واقعى است . در هيچ جاى دنيا به اندازه‌ى جلگه‌هاى ايران و به خصوص در حوالى بحر خزر حشراتى اين‌چنين گرسنه پيدا نمىشود . هنگامى كه عقربى داخل چادر مىشود كسى كه آن را ديده سعى مىكند آن را بگيرد و تا آن‌جا كه برايش ممكن است آن را دنبال مىكند . حال چنان‌چه موفق به گرفتنش نشد دو دست را بر هم مىزند و به اين علامت تمام افراد اردو با دست زدن پاسخ مىدهند و به سوى سمتى كه صدا از آن‌جا بلند شده است ، متوجه مىشوند . حتى اگر تعداد افراد اردو صد هزار نفر هم باشد در ظرف كمتر از دو دقيقه همه آگاه مىشوند كه در فلان نقطه عقربى ديده شده است و همين عدم اطمينان باعث مىشود كه ديگر به خواب\r\n\r\n","description":"","footnote":"","page_name":" 305 ","page_number":315},
  {"content":"\r\n\r\nنروند . از اين‌رو در نقاطى كه عقرب فراوان است در سه چهار شب اول اردو صداى دست زدن قطع نمىشود ولى به تدريج پس از آن‌كه زير همه‌ى سنگهاى اطراف چادرها را بازرسى كردند و اطمينان يافتند كه از شر اين حيوان خطرناك آسوده شده‌اند به طور محسوس صداى دست زدن كم مىشود . بايد اذعان كنم كه احساس نزديك بودن با اين حيوانات غالبا مرا دچار اضطراب نموده است .\r\n\r\n","description":"","footnote":"","page_name":" 306 ","page_number":316},
  {"content":"\r\n\r\n\r\n37 درباره‌ى طبابت ، جراحى ، و مراسم تشييع جنازه\r\nآن‌چه را كه در ايران علم طب مىنامند ، تردستى و حقه‌بازى مستهجنى است كه در كمال بىشرمى اجرا مىشود .\r\nبا اين حال اشخاصى كه اين حرفه را پيش گرفته‌اند نزد مردم به خصوص در بين طبقه‌ى عوام الناس از احترامى برخوردارند كه بىشباهت به پرستش نيست . غرور اين پزشگان نادان با جهالت آنها برابرى مىكند و تنها هنرشان اين است كه خود را به صورت جادوگران درآورند .\r\nبه طورى كه مىدانيد مذهب اسلام مطالعه درباره‌ى اين علم را شديدا منع نموده است « 1 » . در قرآن از جسد مرده به صورت يك شىء نجس ياد شده است و ايرانيها چنان از مرده وحشت دارند كه هرگز به آن دست نمىزنند . از اين‌رو كسب اطلاعاتى درباره‌ى كالبدشناسى برايشان مقدور نيست . بدين ترتيب علم طب كه در اصل مبتنى بر فرضيات و احتمالات است تبديل به علم تجربى مىگردد بىآن‌كه توام با اصول علمى و عقلانى باشد و البته اين بسيار خطرناك است .\r\nهمچنين داروهاى بسيار عادى هم براى آنها ناشناخته است و بدين ترتيب از داروساز و داروخانه خبرى نيست .\r\n\r\n\r\n","description":"","footnote":"\r\n( 1 ) - نويسنده اين ادعا را در نهايت بىاطلاعى كرده است . العلم علمان علم الابدان و علم الاديان در اسلام مشهورتر از آن است كه حاجت به تكذيب راى نويسنده و تفسير موضوع باشد ، چه كه به صراحت آمده است : علم بر دو گونه است ، علم بدنها و علم دينها . در اين‌جا تقدم علم بدن بر علم دين قابل‌توجه و امعان‌نظر است . - م .\r\n","page_name":" 307 ","page_number":317},
  {"content":"\r\n\r\nهنگامى كه اطبا به بالين مريض خوانده مىشوند ، ابتدا به نوعى از كتابهايى كه فهم آن مشكل و خطوطشان ناخوانا است مراجعه مىنمايند و ضمن پيچ‌وتاب دادن به خود و درآوردن اداواصول سخنان مرموزى ادا مىكنند و به بيمار توصيه مىنمايند كه اين سخنان را تا آن‌جا كه برايشان ميسر است تكرار نمايند . سپس در روى بعضى نقاط بدن ، اجساد پوست‌كنده‌ى سگ يا گربه يا افعى يا كلاغ و يا حيوانات مشابه ديگرى را مىگذارند و معتقدند كه بدين‌وسيله افسون مرض را از بين مىبرند . اطبا به ندرت خون گرفتن را تجويز مىكنند ، اما در صورتى كه آن را لازم تشخيص دهند به اولين دلاكى كه در كوچه برخورد كنند متوسل مىشوند و از او مىخواهند كه مريض را حجامت بنمايد . دلاك فورا دست‌به‌كار مىشود و چنان‌چه وسيله‌ى ديگرى در اختيار نداشته باشد محل حجامت را با طناب مىبندد و نيشتر درازى كه به شكل قمه است به بدن مريض فرومىكند . شگفت‌آور آن‌كه با اين عمل هيچ‌وقت كسى ناقص العضو نمىشود . اطبا با تنقيه ، زالو انداختن ، به كاربردن وسيله براى سرباز كردن زخم ، بادكش ، مشمع انداختن و مرهم گذاشتن كه غالبا اثرات نيكويى دربردارد ، چندان آشنايى ندارند .\r\nوضع جراحى ، چنان‌چه امكان آن فراهم باشد ، از طبابت هم بدتر است . در بيشتر نقاط ايران عمل جراحى را يهوديهايى انجام مىدهند كه بسيار كم‌اطلاع و قابل ترحمند .\r\nعلم آنها محدود به گذاشتن روغن و مرهم بر روى هرنوع زخم است . نسخه‌ى اين داروهاى بدبو كه از پدر به فرزند مىرسد تنها پايه‌ى معلومات و منبع درآمد آنها است . اين جراحان از همان دارويى كه براى معالجه‌ى زخم معده به كار مىبرند براى تير خوردگى هم استفاده مىنمايند و از اين‌رو آنهايى كه بهبودى حاصل مىكنند ، بايد شكرگزار طبيعت باشند زيرا داروهاى اين جراحان جاهل تاثيرى در علاجشان نداشته است . با اين حال با توجه به تجربيات گسترده‌اى كه جراحان با مردم مىكنند ، مىتوانند اندكى حاذق‌تر از آن‌چه هستند باشند . درعين‌حال اذعان مىكنم كه شخصا\r\n\r\n","description":"","footnote":"","page_name":" 308 ","page_number":318},
  {"content":"\r\n\r\nدر موقعيتى قرار گرفتم كه توانستم درباره‌ى اثر بخشيدن اين مرهمها و روغنها داورى بنمايم . يك بار كه به طور خطرناكى مجروح شده بودم و هيچ‌گونه دسترسى به كمك نداشتم ، به ناچار خود را زيردست آنها انداختم و به طور معجزه‌آسايى معالجه شدم . از آن‌جا كه خيلى خون از من رفته بود ، چنان ضعيف شده بودم كه نفهميدم چه كارى صورت دادند . اولين نتيجه‌ى عملشان اين بود كه مشاهده كردم مبتلا به غانقراياى پيشرفته‌اى شده‌ام كه خوشبختانه در ظرف دو روز با بخار سركه رفع شد . بالاخره پس از سه ماه رنج و مرارت ، جلاد يهودى من افتخار معالجه‌ى مرا به خود نسبت داد ، در صورتى كه طبيعت و مواظبتهاى خودم سبب بهبودى شده بود ، زيرا چنان‌چه به ماليدن مرهمى كه تركيبى از دنبه و چربى متعفن بود ادامه داده بودم قبل از يك ماه غانقرايا سرتاپايم را فراگرفته بود . اين اشخاص از شكسته‌بندى هم اطلاع ندارند و نمىدانند كه عضو شكسته موقع جوش خوردن كوتاه مىشود و از اين‌رو چنان‌چه كسى دچار شكستگى عضو بشود ، به سادگى او را به اميد خدا بر پشت مىخوابانند ، بدون آن‌كه عضو شكسته را به جلو بكشند و در نتيجه پس از آن‌كه عضو جوش خورد مشاهده مىشود كه كج و كوتاهتر از اولش شده است .\r\nعضوى كه در اثر اصابت گلوله شكسته شده باشد ، تقريبا مرگ‌آفرين است . اين پزشكان ناوارد اشخاصى را كه از اين طريق جراحت برداشته‌اند ، به حال خود رها مىكنند و اظهار مىدارند كه اين عارضه را علاجى نيست .\r\nدر جنگ اصلاندوز در حدود پنجاه سرباز نگونبخت و يك سرهنگ به نام جعفر قلى خان كه فرزند يكى از اربابهاى بزرگ ايران بود دچار اين عارضه شدند . دكتر گورينك جراح بسيار ماهر انگليسى مامور مراقبت از آنها گرديد و چون هيچ‌يك دچار نقص عضو نشدند همكاران ايرانى وى چنان بر سر خشم آمدند كه در همه‌جا شهرت دادند كه دكتر انگليسى با شيطان عهد و پيمان بسته است ، ولى اين امر مانع مراجعه‌ى\r\n\r\n","description":"","footnote":"","page_name":" 309 ","page_number":319},
  {"content":"\r\n\r\nمرضا و مجروحين نشد به طورى كه صيت شهرتش حتى به اعماق حرمسراى وليعهد هم رسيد و هربار كه مريض واقعى يا ساختگى با امراضى از قبيل سردرد ، اختناق رحم ، ناراحتى اعصاب و غيره در حرمسرا پيدا مىشد ، به دنبال او مىفرستادند .\r\nضمنا از آن‌جا كه در ايران به ندرت كسى از زير دست طبيب جان سالم به‌در مىبرد مقتضى دانستم در اين‌جا مقاله‌اى به تشييع جنازه كه تشريفاتش يكى از چيزهاى جالب اين كشور است اختصاص بدهم .\r\nموقعى كه كسى مىميرد تمام اعضاى خانواده و خدمه فريادهاى وحشتناكى مىكشند ، بر روى زمين مىغلتند ، جامه مىدرند ، گل به تمام سروصورت خود مىمالند و به همين شكل در كوچه‌ها ظاهر مىشوند تا مردم از غم شديد آنها آگاه شوند . زنها هم در حرمسرا همين كار را مىكنند ، منتها چون نمىتوانند به شدت مردها و به مدت طولانى ، چنان‌كه رسوم ايجاب مىنمايد فرياد بكشند ، از دوستان و همسايگان خواهش مىكنند آنها را در اين امر يارى دهند و علاوه بر آن زنهايى كه اين كار را حرفه‌ى خود قرار داده‌اند ، اجير مىنمايند كه علاوه بر شركت در مراسم سوگوارى عين همين مراسم را هرشب جمعه بر سر قبر مرده انجام بدهند .\r\nهنگامى كه فرياد و شيون قدرى تسكين يافت ، به كار غسل ميت مىپردازند . اشخاصى هستند كه شغلشان منحصر به همين كار است و از آن‌جا كه مرده را نجس مىدانند هيچ‌كس تمايل به نزديك شدن به آنها را ندارد . اين اشخاص را مرده‌شور مىنامند و گرچه وجودشان لازم است ، بعضى اوقات در شهرها به سويشان سنگ پرتاب مىشود . در تمام مدت يك ملا آيه‌هايى از قرآن درباره‌ى اموات تلاوت مىنمايد . مرده‌شورها خيلى با تانى و زير نظر نزديكترين اقوام ميت كه شهود واقعه هستند كار خود را ادامه مىدهند .\r\nاقوام ميت در تمام مدت مراسم كه در ميان مزارع و باغها صورت مىگيرد حالت به خود فرورفتگى مذهبى دارند . ضمنا غسل ميت هيچ‌گاه در منازل صورت نمىگيرد . ابتدا مرده را سه يا\r\n\r\n","description":"","footnote":"","page_name":" 310 ","page_number":320},
  {"content":"\r\n\r\nچهار بار با آب گرم شست‌وشو مىدهند ، عطرآگين مىكنند و سپس سر او را مىتراشند و آن‌گاه مقدار زيادى آب سرد بر روى جسد مىريزند . عمل اخير صورت غسل ميت را دارد « 2 » .\r\nپس از آن غلامان جامه‌اى نظير لباسهاى روزهاى رسمى بر تن مرده مىكنند و سپس آن را بر روى صفه‌اى كه از فرشهاى عالى پوشيده شده است مىخوابانند . اشك و شيون زنها نبايد تسكين پيدا كند و الا متهم مىشوند كه هرگز علاقه‌اى نسبت به مرده نداشته‌اند . پس از بيست و چهار ساعت تمام اعضاى خانواده و آشنايان براى به خاك سپردن دعوت مىشوند .\r\nزنها در حرمسرا گرد هم مىآيند و دوباره گريه را به طورى سر مىدهند كه صداى آن به وضوح به گوش همسايگان برسد . مردها در ديوانخانه كه پنجره‌هايش را باز گذاشته‌اند اجتماع مىكنند . يكى از بستگان اسب محبوب ميت را با زين و برگ كامل در حالى كه قرآن ، سپر و سلاحهاى وى به زين آويخته شده ، با خود مىآورد . ملا درباره‌ى صفات مرده و فضل و تقواى وى با حزن و اندوه بسيار موعظه مىكند . آن‌گاه روى خود را به سوى مستمعين برمىگرداند و به آنها يادآور مىشود كه مرگ پايان هرچيز و بالاترين سعادت براى كسانى است كه در دوران زندگى رفتار خوبى داشته‌اند . اين اشخاص در نتيجه‌ى اعمال نيكشان لياقت بوسه‌هاى حوريهاى ملكوتى را كه هميشه جوان و باكره هستند پيدا مىكنند . اين سخنرانى كه غالبا با شيون مستمعين قطع مىشود پس از آن‌كه ملا به خويشان و دوستان اطمينان داد كه مرده هم‌اكنون اجر فضيلت و تقواى خود را گرفته است و بايد به جاى دلسوزى آرزوى سرنوشت او را داشته باشند پايان مىپذيرد . در اين موقع همگى دست راست خود را بر روى سينه مىزنند و با گفتن انشاء الله به ملا پاسخ مىدهند .\r\nزنها كه در حجابند شيون و زارى را از سر مىگيرند و هر يك ضمن ستايش از مرده برخى از خوبيهاى او را يادآور مىشوند . در تمام مدت روز يعنى تا قبل از غروب آفتاب يك\r\n\r\n\r\n","description":"","footnote":"\r\n( 2 ) - در اين‌جا نيز اظهارنظر نويسنده دال بر ناآگاهى او است . - م .\r\n","page_name":" 311 ","page_number":321},
  {"content":"\r\n\r\nنفر هرپنج دقيقه به پنج دقيقه روى سنجى كه جلو در آويزان است مىكوبد و تا زمانى كه اين كار ادامه دارد زنها در آن‌جا باقى مىمانند . صداى اين سنج روح را در غم ناخودآگاهى فرو مىبرد كه نمىتوان بر آن غلبه نمود . كمى قبل از به خاك سپردن ، زنها جلو مىافتند و در حال گريه به قبرستان مىروند . آنها به شكل دايره زانو مىزنند و در اين حال در انتظار آمدن دارودسته‌اى كه همراه مرده هستند مىمانند .\r\nهمراهان به زودى وارد مىشوند . جسد ميت كه در تابوت قرار داده شده ، به وسيله‌ى غلامان حمل مىشود ، در جلو و خانواده و دوستان كه در سكوت حزن‌انگيزى فرورفته‌اند در عقب حركت مىكنند . همين‌كه جسد به كنار قبر رسيد لباس آن را مىكنند و هريك آخرين وداع را با او مىكنند و ضمن نثار ادعيه‌ى فراوان برايش سفر خوشى را آرزو مىنمايند . آن‌گاه جسد را با كفن مىپوشانند ، آن را در تابوت مستطيل شكلى قرار مىدهند و درون قبر مىگذارند . جسد به پهلوى چپ خوابانده مىشود در حالى كه صورتش به سوى مكه قرار دارد .\r\nلازم به تذكر نيست آنهايى كه با اطمينان گفته‌اند كه مرده را در حالت ايستاده ، در قبر مىگذارند در اشتباه بوده‌اند .\r\nپس از آن‌كه روى مرده را از خاك پوشاندند بر روى آن سنگى مىنهند و زنها شتابان قبر را گلباران مىكنند . بناى قبر در ايران خيلى ساده‌تر از تركيه است . تركها علاقه‌ى زيادى دارند كه قبر مردگان خود را به بهترين وجهى تزيين بنمايند . تقريبا تمام مقبره‌هايى كه در گورستان وسيع اسكوتارى به چشم مىخورد از مرمر يا سنگ رخام ساخته شده است كه با ابزارهاى طلايى زينت يافته‌اند . سليقه‌ى تركها در اين مورد قابل‌توجه است .\r\nدر اسكوتارى درختان سرو با سايه‌اى كه مىاندازند ، به اين مكان منظره‌ى حزن‌انگيزى مىبخشند كه در عين حال موقر و باعظمت است .\r\nتركها تمام سطح قبور خود را با قطعات سنگ مرمر مىپوشانند و در بالاى سر مرده قطعات ديگرى از مرمر برپا مىكنند كه بر روى آن دستارى شبيه به آن‌چه مرده بر سر مىگذاشته ، قرار مىدهند . قطعات ديگرى به شكل مستطيل\r\n\r\n","description":"","footnote":"","page_name":" 312 ","page_number":322},
  {"content":"\r\n\r\nاسم و سن مرده را نشان مىدهد و آياتى چند از قرآن كه با صفات خاص و ممتاز ميت متناسب داشته باشد ، روى سنگ حك مىكنند .\r\nاسلوب قبرستانهاى ايران به شكوه قبرستانهاى تركيه نيست و به استثناى قبور بعضى از بزرگان كه بر روى آنها گنبدى با چهار ستون بنا شده ، ساير مردم بالاى قبر قطعه سنگى به بلندى دو يا سه پا از سطح زمين كه نام و سن و آيه‌هايى از قرآن بر روى آن كنده شده است قرار مىدهند .\r\nدر ايران هنوز هم برخى از نمونه‌هاى رسم عجيبى كه فقط اشخاص افراطكار به آن مبادرت مىورزند مشاهده مىگردد .\r\nاين رسم كه به تدريج دارد منسوخ مىشود عبارت از اين است كه خانه‌اى را كه مرده در آن مىزيسته ، به حال خود رها كنند تا ويران شود . منظور از اين عمل اثبات دلبستگى نسبت به شخص درگذشته مىباشد . آنهايى كه به اين عمل افتخار مىكنند بايد ثروتمند و وارث منحصربه‌فرد باشند ، زيرا در صورتى كه تعداد وراث زياد باشد به ندرت به اين بلهوسى تن درمىدهند . امروز اين تظاهربيهوده جز اين‌كه عامل آن مورد مضحكه‌ى مردم واقع شود نتيجه‌ى ديگرى دربر ندارد .\r\nرسم ديگرى كه به همان اندازه عجيب ولى خطرناكتر است اين است كه بازماندگان مدت يك يا دو يا سه ماه سر و ريش خود را نمىتراشند ، لباسهاى زير و روى خود را عوض نمىكنند و مدت مديدى از استحمام خوددارى مىنمايند .\r\nغذاى نامطبوع مىخورند و فقط با آب خالص رفع عطش مىكنند .\r\nزنها به اميد اين‌كه از آنها به عنوان نمونه‌اى از دلبستگى و وفادارى ياد شود بيشتر از مردها به خود سخت مىگيرند به طورى كه از رفتن به حمام امتناع مىكنند ، موهاى خود را در نهايت ژوليدگى باقى مىگذارند و صبح و شب خود را با نوعى شلاق كه تسمه‌هاى كوچكى دارد ، مىزنند و با قساوت هرچه تمامتر به پوست بدن خود آسيب مىرسانند . عمل اخير در مقابل\r\n\r\n","description":"","footnote":"","page_name":" 313 ","page_number":323},
  {"content":"\r\n\r\nدوستان زن اجرا مىشود تا تمام مردم شهر از آن آگاه شوند .\r\nزنها به هراندازه كه به خشونت و سختى با خود رفتار كنند به همان اندازه قدر و قيمتشان نزد مردها بالا مىرود ، اما زنها كه كمتر انصاف و مروت دارند و ضمنا به فوت‌وفن كار كاملا واردند بدگويى را به آن‌جا مىرسانند كه مىگويند اين رياضت صرفا ادا و اصولى بيش نيست و ادعا مىكنند كه اين حركات دانه‌ها و طعمه‌هايى هستند كه زنها براى جلب شوهرهاى تازه و به دام انداختن آنها مىگسترند .\r\n\r\n","description":"","footnote":"","page_name":" 314 ","page_number":324},
  {"content":"\r\n\r\n\r\n38 درباره‌ى كردها\r\nامروز تقريبا تمام كردها باج‌گزار ايران هستند و به گمان من با تمايلى كه نشان مىدهند سرانجام روزى مانند تركمنها كاملا جزو ايران خواهند شد . از اين‌رو مناسب دانستم درباره‌ى خصايل ، عادات و طريقه‌ى زندگى كردها سخنى چند بگويم .\r\nريشه‌ى نژاد كردها كاملا نامعلوم است . گفته مىشود كه آنها از اعقاب سيتها هستند اما از آن‌جا كه نمىتوانند كوچكترين مدركى در اين‌باره ارائه دهند ، ريشه‌ى واقعى آنها به همان اندازه كه ريشه‌ى ايرانيان باستان تا زمان سلطنت كوروش بر ما مجهول است نامعلوم مىباشد . فقط از اين تاريخ است كه نژاد ايرانيها تا اندازه‌اى شناخته شده است .\r\nآن‌چه مسلم است اين‌كه كردها هميشه در سرزمين زيبايى كه در گذشته بين النهرين را تشكيل مىداد سكونت نداشته ، همچنين در كوههاى توروس كه دره‌هاى حاصلخيزش امروز تمام ثروت آنها را تشكيل مىدهد ساكن نبوده‌اند . مدت زمانى كه در بين كردها به سر بردم با وسايلى كه در اختيار داشتم توانستم آنها را ارزشيابى نمايم و با ويژگيهاى آنها آشنا شوم . با توجه به عادات و رسوم و زبان و حتى لباسهايشان ، به گمان من كردها ريشه‌ى عربى دارند . « 1 » هنوز هم آن‌چنان تشابه\r\n\r\n\r\n","description":"","footnote":"\r\n( 1 ) - از اشتباههاى مكرر و فاحش نويسنده ، اين يكى از همه واضحتر و\r\n","page_name":" 315 ","page_number":325},
  {"content":"\r\n\r\nو مناسبات كاملى بين آنها و اعراب باديه‌نشين برقرار است كه مرا به وسوسه انداخته است كه شايد آنها از اعقاب بعضى قبايل اعراب باديه‌نشين باشند كه در زمان جنگهاى مذهبى و پس از آن‌كه اعراب بر ايرانيها پيروز شدند از فرات گذشته ، در عراق عرب ساكن شده‌اند . آنها بعدا به سوى شمال در امتداد كوه زاگرس تا رودخانه‌ى مورآب كه امروز آنها را از ارمنستان تركيه جدا مىنمايد پيشروى نموده ، در آن‌جا متوقف شده‌اند .\r\nكردها به چندين عشيره تقسيم مىشوند كه بيگى باقدرت مطلق بر هريك از آنها فرمانروايى مىنمايد . از آن‌جا كه دايما در حال جنگ هستند بيشترشان خود را تحت حمايت ايران قرار داده‌اند . ايرانيها هم از آنها حمايت نموده ، آنان را خراج‌گزار خود كرده‌اند . كردها بلندقامت و قوى بنيه‌اند و با اين‌كه رنگ صورتشان مسى است ، بسيار خوش‌سيما هستند .\r\nآنها به دليل كم‌اطلاعى ، طبعى ستيزجو دارند كه اثراتش غالبا خطرناك است . كردها از تركها هم بيشتر دروغ مىگويند ، اما اين عيب را نه تنها محكوم نمىكنند بلكه آن را نوعى هنر و نشانه‌اى از قدرت تفكر خود مىدانند .\r\nآنها ستمگر ، بىرحم ، خيانتكار ، مزور و بىباك هستند و منحصرا از راه غنيمت گرفتن از سرزمينهاى همسايه امرارمعاش مىكنند . « 2 » تنها صفت آنها دلاورى فوق العاده است كه اين دلاورى هم نه عقلايى است و نه افتخارانگيز بلكه بىباكى موجودى است كه فقط شكارش را مدنظر قرار مىدهد و به خطراتى كه در نتيجه‌ى تعقيب شكار ممكن است متوجهش شود ، نمىانديشد . با اين‌حال در منطقه‌ى مخصوص خود تا اندازه‌اى از خصلت ميهمان‌نوازى برخوردارند . همين مردم كه ممكن است\r\n\r\n\r\n","description":"","footnote":"\r\nدلايل وى سست‌تر است . زبان و آداب و سوابق كردها و مطالبى كه راجع به آنان نوشته شده است ، پيوستگى آنان را به اقوام هند و اروپايى و بيش از همه به ايرانيها اثبات مىكند و در اين مورد تقريبا ترديد نمىتوان داشت . - م .\r\n( 2 ) - در بيان ويژگيهاى اخلاقى كردها نيز نويسنده به خطا رفته است و آن‌چه نوشته ، ريشه در كينه و دشمنى وى با ايرانيها و به‌ويژه كردها دارد . - م .\r\n","page_name":" 316 ","page_number":326},
  {"content":"\r\n\r\nدر مرزهاى خود به لخت كردن مسافر دست بزنند ، حاضرند در سرزمينهاى ايران به صورت محافظ مسافر را همراهى بنمايند .\r\nشايد هم اين عملشان از ترس مجازات باشد . كردها در گروههاى ده تا بيست نفرى براى جنگ كردن گردهم مىآيند و بعضى اوقات هم دهكده‌ها و شهرها را تا حدود آناتولى مورد تاخت‌وتاز و دستبرد قرار مىدهند . در عمليات مهمتر چندين گروه با هم دست‌به‌يكى مىشوند و آن‌چه را كه به غنيمت گرفته‌اند عادلانه بين خود تقسيم مىكنند . خيلى به ندرت اتفاق مىافتد كه از اين عمليات دست خالى برگردند .\r\nعشاير حكارى ، بلبان ، مهروان و بيلان يا كردهاى جلگه كه مستقيما زير فرمان شاهزاده وليعهد هستند ، به دليل طبيعت چوپانى و مواظبت از گله‌ها ، به اندازه‌ى ديگر عشاير دست به راهزنى نمىزنند . با اين حال برخورد با آنها در خارج از منزلگاهشان كمتر از خطر روبه‌رو شدن با ديگر عشاير نيست .\r\nكردها از لحاظ تمول به دو طبقه تقسيم مىشوند . ثروت كردها منحصرا در گله‌ها و تملك دهكده‌ها خلاصه مىشود . ساكنان كليه‌ى اين دهكده‌ها را تقريبا نسطوريها تشكيل مىدهند . درجه‌ى اعتبار و احترام يك كرد با تعداد افرادى كه مىتواند به خوبى از آنها نگاهدارى كند ، بستگى دارد . ارباب غالبا افراد خود را براى دستبرد زدن به خارج روانه مىنمايد . آنها هم غنايم را دست نخورده نزد ارباب مىبرند و سهم موعود را دريافت مىدارند .\r\nمنزلگاه بزرگان كرد فوق العاده بد و ناراحت است ، زيرا در تمام كردستان به استثناى قصرهاى مستحكم بيگها اقامتگاه متوسطى هم پيدا نمىشود و ارزش خانه‌ى ثروتمندترين آنها از خانه‌ى روستاييان ايران بيشتر نيست . خانه‌ها محقر با سقف كوتاه و بدون پنجره‌اند و از سوراخهاى گردى كه در سقف تعبيه شده است ، نور مىگيرند . اين سوراخها را هنگام شب با سنگهاى مسطح مىپوشانند .\r\n\r\n","description":"","footnote":"","page_name":" 317 ","page_number":327},
  {"content":"\r\n\r\nكردها جملگى سنىاند و از آيين عمر « 3 » پيروى مىكنند .\r\nآنها بسيار خرافاتى هستند و چهار يا پنج مرتبه در روز نماز مىخوانند و غير از آن مشغله‌ى جالب توجهى ندارند و از اين لحاظ شبيه تركها هستند . كردها و تركها روزهاى متمادى از بام تا شام را بدون حركت به حالت نشسته مىگذرانند . آنها بسيار پرحرف و تشنه‌ى قصص و حكاياتند و از اين‌رو هميشه تعدادى درويش غريبه نزد خود منزل مىدهند و دراويش هم با نقل داستانهاى گوناگون روزى خود را تامين مىنمايند .\r\nكردها مردمان قانع و كم‌خوراكى هستند . غذايشان منحصر به برنج است كه آن را به صورت كوفته با خمير و گياهان معطر در آب مىپزند . آنها گوشت گوسفند و بز آب‌پز را بدون ادويه و گاهى حتى بدون نمك مىخورند . نان آنها از نان ايرانيها هم نازكتر است و به ندرت آن را مىپزند . به جاى پختن نان را در آفتاب مىخشكانند . كردها گوشت شتر را خيلى دوست دارند و در مواقعى كه طى دستبردهايشان موفق به گرفتن آن مىشوند جوانترينشان را ذبح مىكنند و تمام همسايگان را به ضيافت دعوت مىنمايند . كردها هرگز لب به شراب نمىزنند و كيفر كسى كه مرتكب اين خلاف بشود ، فوق العاده وحشتناك است . چنين خلافكارى را از دو پا به يك درخت آويزان مىكنند و غالبا دوازده ساعت او را به همين حالت در هوا معلق نگاه مىدارند و چنان‌چه براى بار دوم دست به چنين كارى بزند علاوه بر آويزان كردن او را شلاق هم مىزنند .\r\nقبلا يادآور شده‌ام كه در زمان جنگ كردها مجبورند تعدادى سپاهى براى وليعهد فراهم نمايند . اما در بين عشايرى كه تحت فرمان او مىباشند در واقع يك عشيره است كه به درد مىخورد و آن عشيره‌ى بيلان است كه يك واحد از آنها با مجموع تمام واحدهاى ديگر برابرى مىكند . عشيره‌ى اخير در جلگه‌هاى وسيعى كه از مشرق به يكى از شاخه‌هاى كوچك\r\n\r\n\r\n","description":"","footnote":"\r\n( 3 ) - درست است كه اكثريت قريب به اتفاق كردها سنى هستند ، ولى چيزى به نام \" آيين عمر \" وجود ندارد كه كردها پيرو آن باشند . - م .\r\n","page_name":" 318 ","page_number":328},
  {"content":"\r\n\r\nزاگروس محدود مىباشد زندگى مىنمايد . اين شاخه از شمال به جنوب كشيده شده ، جلگه‌ها را از نواحى سلماس و اروميه جدا مىنمايد . اراضى دو منطقه‌ى اخير موازى با جلگه‌ها و به همان وسعت مىباشد . اين عشيره سابقا جزيى از عشيره‌ى حكارى بوده است . اما بيگى كه بر حكارى حكومت مىكند و در كوهستانها سكونت دارد قبلا و به دفعات موجبات نارضايى ساكنين جلگه را فراهم كرده است . بيلان از مدتها پيش به وسيله‌ى شخصى به نام اسماعيل بيگ كه در قله‌ى همين قسمت زاگروس قلعه‌ى مستحكمى داشت و مسلط بر تمام جلگه بود ، رانده شده بوده‌اند . در چنين موقعيتى سرانجام افراد قبيله برضد بيگ حكارى دست به شورش زده ، اسماعيل را به عنوان رييس خود انتخاب كردند مشروط بر اين‌كه به هروسيله كه شده استقلال آنها را همچنان حفظ بنمايد . اسماعيل كه با اين حيله به هدف خود دست يافته بود با عجله و آشكارا خود را تحت حمايت وليعهد قرار داد و در نتيجه وليعهد او را به سمت بيگ عشيره‌ى تازه‌ى جلگه كه همان بيلان باشد منصوب نمود ( بيلان نام قلعه‌ى مستحكم اسماعيل است ) مشروط بر آن‌كه خود را تبعه‌ى ايران بداند و به فرامينى كه از طرف شاه ، يا شخص او صادر شود گردن بنهد . « 4 » تمام اين شروط كه ضررى نداشت و به سودشان هم تمام مىشد ، مورد قبول واقع گرديد به طورى كه در ظرف چند سال اين ايل كه دلاورترين افراد را دارد به صورت بهترين و ثروتمندترين عشاير كشور درآمد . در زمان جنگ اين ايل پانزده هزار سوار با تجهيزات و سلاحهاى كامل تدارك مىبيند و موقعى كه از\r\n\r\n\r\n","description":"","footnote":"\r\n( 4 ) - بيگ حكارى كه از اين وضع ناراضى بود موقع را براى گرفتن انتقام مغتنم شمرد و هنگامى كه اسماعيل بيگ در راس دوازده هزار تن از سپاهيانش به قشون وليعهد ملحق شده بود به تصور اين‌كه مىتواند قلعه‌ى او را به آسانى تسخير نمايد به آن حمله‌ور شد ، اما خواهر اسماعيل كه يك زن شجاع به معنى واقعى كلمه بود پس از پىبردن به موضوع با عجله در حدود چهارصد سوار آماده نمود و در راس اين قوا بر باباخان پسر بيگ فرود آمد . باباخان و سه هزار پياده‌نظامى كه همراه وى بودند ، به سختى شكست خوردند و همگى كشته ، يا اسير شدند . باباخان به زحمت توانست با چند تن خود را از مهلكه نجات بدهد .\r\n","page_name":" 319 ","page_number":329},
  {"content":"\r\n\r\nحدود خود خارج مىشوند از شاه مواجب مىگيرند . شاه براى اطمينان يافتن از خدماتشان حقوق فوق العاده خوبى به آنها مىدهد .\r\nاسبهاى آنها از نژاد خاصى است كه قدرت و سرعت فوق العاده‌اى دارند و از آن‌جا كه هرفرد شخصا بايد از اسب خود مواظبت كند تقريبا همگى ماديانى دارند كه با اسب عربى يا تركمنى جفت مىكنند و بدين ترتيب كره‌هاى زيبا و كارآمدى به دست مىآورند . قيمت اين كره‌ها چندان زياد نيست به طورى كه با پنجاه ريال ( صد و پنجاه فرانك ) مىتوان بهترين كره‌ها را خريدارى نمود .\r\nطرز جنگيدن كردها مانند ساير قواى غيرمنظم ايران مىباشد با اين حال قدرى منظم‌ترند و مىتوانند خود را در دو صف آماده‌ى نبرد بنمايند ( گرچه اين عمل را به طور ناقص انجام مىدهند ) . سركردگان عشاير و قبايل كه على الاصول بايد از افراد قبيله‌ى خود شجاع‌تر باشند ، هميشه چند قدم جلوتر حركت مىكنند و اولين كسانى هستند كه با دشمن مواجه مىشوند .\r\nموقعى كه در برابر دشمن قرار مىگيرند ، بايد حمله كنند . افراد سلاحهاى خود را بازرسى مىكنند و دقت به خرج مىدهند كه چيزى جلو دست و پايشان را نگيرد . اين عمل را چنان با خونسردى انجام مىدهند كه گويى خود را براى شركت در يك مجلس خوشگذرانى آماده مىكنند . آن‌گاه ملاى هرقبيله ، در حالى كه تبرى را با دست راست در هوا مىگرداند و با دست چپ بر طبلى كه به برگ زينش آويزان است مىكوبد ، پيشاپيش افراد مىتازد و در تمام اين مدت كلمه‌ى الله را بر زبان مىآورد .\r\nبا اين علامت كليه‌ى صفوف به جنب‌وجوش درمىآيد . ملا كه در پيش مىتازد غالبا اولين ضربات را بر دشمن وارد مىنمايد .\r\nهرسوار به نيزه‌اى شبيه نيزه‌ى قزلباشها ، يك خنجر ، يك جفت تپانچه و دو عدد شمشير مسلح است . يكى از شمشيرها به پهلو آويزان و ديگرى به طور افقى بر روى تنگ زين قرار داده مىشود . شمشير دومى در صورتى به كار برده مىشود كه شمشير اولى بشكند و از آن‌جا كه در مواردى ناچارند با شمشير بر روى\r\n\r\n","description":"","footnote":"","page_name":" 320 ","page_number":330},
  {"content":"\r\n\r\nكلاه‌خود ، جوشن و زره دشمن بكوبند غالبا اتفاق مىافتد كه شمشير بشكند .\r\nبه شجاعترين افراد فوق العاده وقع و ارزش مىنهند به طورى كه در هرموقعيت اجتماعى كه باشند حق نشستن در برابر بزرگان را تحصيل مىكنند . بزرگان از نفوذ آنها بر همقطاران خود بيمناكند و از اين‌رو خيلى ملاحظه‌ى آنها را مىنمايند . علاوه بر آن امتيازات ديگرى نيز دريافت مىدارند كه از همه مهمتر نصب پر طاووس بر روى عمامه است كه براى هر دشمن كه از پا درمىآورند يك پر بر عمامه مىگذارند ، به طورى كه بسيارى از آنها تمام سرشان از پر پوشيده است . من شخصا روزى نه پر بر روى دستار جوانى كه هنوز بيست و پنج سال نداشت شمردم . كردها نسبت به اين نشانه‌ى افتخار فوق العاده متعصبند و موقعى كه در بين خود به نزاع مىپردازند سخت‌ترين دشنامى كه مىشود به حريف داد اين است كه به او بگويند عمامه‌اش از آفتاب سوخته است و هنوز به اندازه‌ى كافى تهور اين را پيدا نكرده كه برايش سايه‌بانى فراهم نمايد .\r\nلباس كردها شبيه جامه‌ى مملوكها است و از لحاظ دلاورى ، چالاكى و به‌ويژه مهارت شباهت بسيارى با آنها دارند .\r\nكردها مانند ديگر مسلمانان زنهاى متعدد اختيار نمىكنند و با اين‌كه آيينى را كه پيروى مىنمايند به آنها اجازه مىدهد تا چهار زن بگيرند به ندرت اشخاصى ديده مىشوند كه بيش از يك زن داشته باشند . زنهاى كرد از اين بابت بسيار خوشبخت‌تر از زنهاى ايرانى هستند زيرا در خانه‌ى ايرانيها به ندرت روزى مىگذرد كه زنها بر اثر حسادت و غيبت بين خود به جنگ و جدال نپردازند .\r\nلباس زنهاى كرد نيز زيباتر و ظاهرفريب‌تر از لباس زنهاى ايرانى است . علاوه بر لباس بلند تركى كه فوق العاده قشنگ است نيم‌تنه‌ى كوتاهى نيز دربر مىكنند كه قسمتى از آن را مىپوشاند . بر روى نيم‌تنه‌ى مزبور كمربند نفيسى كه كاملا خطوط اندامشان را نمايش مىدهد و فوق العاده برازنده است مىبندند . زنهاى كرد مانند مردان عمامه بر سر و شلوار برپا مىكنند اما اين ادوات سبكترند و ربايندگى بيشترى از\r\n\r\n","description":"","footnote":"","page_name":" 321 ","page_number":331},
  {"content":"\r\n\r\nعمامه و شلوار مردان دارند . زنهاى كرد نيز مانند و به همان اندازه‌ى زنهاى ديگر علاقه‌ى وافرى به جواهرات دارند و يكى از بزرگترين لذاتشان اين است كه خود را با جواهر بيارايند و آن را به آشنايان بنمايانند . زنهاى كرد بىنهايت كم‌اطلاع هستند و مانند ساير زنهاى ايرانى اشتغال ديگرى جز كشيدن قليان ندارند . ضمنا بسيارى از ساعات روز را به تفرج مىگذرانند . با وجود اين بين آنها زنهايى هم پيدا مىشود كه زردوزى مىدانند و با اين هنرشان جليقه‌ها و نيم‌تنه‌هاى بىآستين شوهرهايشان را به صورت بسيار زيبايى مىآرايند .\r\nدر جشنهاى بزرگ جليقه و نيم‌تنه‌ى مردان بايد فوق العاده فاخر و به‌ويژه در نهايت ظرافت زردوزى شده باشد . با اين حال قشنگى كار آنها به پاى كار زنهاى زردوز قسطنطنيه نمىرسد . به نظر من در اين رشته از هنر ، زنهاى قسطنطنيه در تمام دنيا بالادست ندارند . با اين‌كه زنهاى كرد طبقات پايين به اندازه‌ى زنهاى ايرانى در پوشاندن صورت خود دقت نمىكنند ، هرگز بدون چادر سفيدى كه تمام بدنشان را مىپوشاند از خانه خارج نمىشوند . زنهاى كرد براى پوشاندن صورت خود مانند زنهاى ايرانى روبنده نمىزنند و به جاى آن از نقاب استفاده مىنمايند . اين نقابها شبيه آفتابگردانهايى است كه سالمندانى كه ديد ضعيف دارند و نمىتوانند اشعه‌ى خورشيد را تحمل كنند ، به كار مىبرند ، با اين تفاوت كه اندازه‌اش بزرگتر و جنسش از مقوا است كه به رنگ سياه رنگ شده است . به دورادور نقاب پارچه‌ى مويى كشيده شده ، كه از ميان آن مىتوانند كليه‌ى اشيا را به خوبى تشخيص بدهند بدون آن‌كه حتى رنگ صورتشان تمييز داده شود . زنهاى كرد بيش از زنهاى ايرانى آزادى دارند و غالبا از صبح تا شب را در خارج از خانه به سر مىبرند بدون آن‌كه از اين بابت نگرانى داشته باشند .\r\nزنهاى كرد مانند زنهاى ترك خيلى خوش‌معاشرتند و دوستانى دارند كه آشكارا يا پنهانى با آنها در ارتباط هستند و همه‌روزه يك‌ديگر را ملاقات مىنمايند . طرز برقرارى ارتباطهاى پنهانى آنها فوق العاده هوشيارانه است ، اما مشكلاتى هم دربر دارد بدين صورت كه با آميختن بعضى گلها\r\n\r\n","description":"","footnote":"","page_name":" 322 ","page_number":332},
  {"content":"\r\n\r\nكه قبلا درباره‌ى معناى هريك توافق شده است ، پيامها را مبادله مىكنند . گلها معانى متفاوتى دارند و طرز ترتيب و تركيب آنها هم معناى مخصوص به خود را دارد . خواندن اين حروف كه مانند خط مصريان قديم است موقعى باعث سرگشتگى مىشود كه از طالع بدتركيب گلها برحسب تصادف به هم بخورد يا كليد آن كشف بشود . در چنين موردى بايد فورا مفتاح عوض شود . فى المثل گل سرخ كه صبح‌گاه به معنى شادى يا دوستى بوده است ، هنگام غروب بايد معنيش به نفرت يا انتقام تغيير يابد . بزرگترها كه اين مراحل را طى كرده‌اند به خوبى با اين طريقه‌ى ارتباط آشنا هستند و از اين‌رو تا آن‌جا كه مىتوانند جلو مبادله‌ى گل را مىگيرند ، ولى به ندرت توفيق حاصل مىكنند . طرز مبادله‌ى دسته گلها به قدرى هوشيارانه است كه ديگران هرگز موفق به يافتن كليد رمز آن نمىشوند و نهايت امر از تعقيب موضوع صرف‌نظر مىكنند . اگرچه ديدار با جنس مخالف امرى كاملا عادى است ، ولى در ضمن خطرات بزرگى هم دربردارد . خلاف‌كارانى كه در خلوت غافلگير مىشوند ، مرگ دردناكى در انتظارشان است . اما با تمام مخاطراتى كه اين ملاقاتها دربردارد بازهم زنها وعده‌ى ملاقات مىدهند و مردها هم شتابان خود را به ميعادگاه مىرسانند . در چنين وضعيتى سود طرفين در رازدارى است و همين امر موجب مىگردد كه غافلگيرى به ندرت اتفاق بيافتد . « 5 »\r\nمحل ملاقات معمولا در خانه‌هايى است كه داراى چندين در باشد و يهوديها كه در ترتيب دادن روابط محرمانه تخصص دارند خانه‌هاى خود را براى اين منظور اجاره مىدهند .\r\nگه‌گاه مردها با لباس عوضى خود را به صورت زن درمىآورند و از درهاى پشت و جلو رفت‌وآمد مىكنند . در كشورى كه چادر و نقاب به طور كامل شخص را پنهان مىكند و مانع از تشخيص جنسيت مىگردد اين كار بسيار آسان است . چنان‌چه\r\n\r\n\r\n","description":"","footnote":"\r\n( 5 ) - آن‌چه نويسنده درباره زنهاى كرد نگاشته ، بيش از تمامى خلاف‌نويسيهايش به دور از حقيقت است و به نظر مىرسد كه تنها بيان‌كننده‌ى برداشتهاى شخصى نگارنده و تعبيرها و تفسيرهاى او است . - م .\r\n","page_name":" 323 ","page_number":333},
  {"content":"\r\n\r\nبه دليلى مرد يا زن نتواند خود را در ساعت معين به ميعادگاه برساند ، مرد يهودى فرداى آن‌روز دسته‌گلى جلو پنجره قرار مىدهد . اين عمل جز براى دو دلداده مفهومى ندارد و فقط اين دو هستند كه به معنى آن آشنايى دارند و علت برهم خوردن ملاقات را درك مىكنند . در ضمن روز و ساعت ملاقات بعدى را از روى همين دسته‌گل مىفهمند . جواب اين پيغام به همان ترتيب داده مىشود و از اين‌رو روابط عاشقانه غالبا چندين سال ادامه مىيابد بدون آن‌كه هرگز راز آن فاش بشود . در تركيه در مواقعى كه زن در حرمسرا تنها نباشد نه فقط به وسيله‌ى شوهر و خواجه‌ها بلكه توسط زنهاى ديگر هم كه همه رقيب او هستند تحت مراقبت قرار مىگيرد . حتى كنيزها هم كه حسادت خانمشان را مىكنند و در آرزوى جانشين شدن در سوزوگداز هستند ، آن‌چه را كه در قدرت دارند به كار مىبندند كه جاى وى را بگيرند .\r\nدر مورد اين نوع ملاقاتها در تركيه ويژگيهاى عجيبى وجود دارد كه چون كاملا شناخته شده‌اند جاى شك و ترديد باقى نمىگذارد . زنهايى پيدا مىشوند كه مدت ده تا دوازده سال با مردان روابط محرمانه دارند بدون آن‌كه آن مردان بدانند كه سروكارشان با كيست ، در حالى كه زنها كاملا از كوچكترين اعمال و رفتار آنها آگاهى دارند و به خصوصيات آنها آشنا هستند . مواردى كه زنها نياز معاشرانشان را برآورده مىكنند ، استثنايى نيست . ضمنا يهوديهايى هم كه واسطه‌ى رساندن هدايا هستند دهنده‌ى هدايا را نمىشناسند .\r\nزيرا زنها هيچ‌گاه به طور كامل آنها را محرم اسرار خود قرار نمىدهند . همچنين زنهايى پيدا مىشوند كه دست و دلبازى خود را به آن‌جا مىرسانند كه حتى پس از آن‌كه مدتها از قطع روابط صميمانه‌ى فيما بين هم گذشت ، باز به ياد معاشران خود هستند و آنها را از راههايى كه مانند گذشته حدس‌زدنش غيرممكن است از سخاوتمندى خود برخوردار مىنمايند .\r\nعلاوه بر قبايلى كه قبلا درباره‌ى آنها سخن گفته‌ام و در يك مكان متوقف هستند ، كردها قبايل چادرنشينى هم دارند كه مىتوان آنها را به دو طبقه تقسيم نمود : آنهايى كه قسمتى از\r\n\r\n","description":"","footnote":"","page_name":" 324 ","page_number":334},
  {"content":"\r\n\r\nسال را در زير چادر مىگذرانند و آنهايى كه منحصرا در چادر زندگى مىكنند . قبايل نخست آنهايى هستند كه معمولا در ناحيه‌اى سكونت دارند كه مقدار علف براى تغذيه‌ى دامهاى آنها كفايت مىكند . اين وضع به علاوه‌ى عشق به زندگى چوپانى آنها را مصمم به ترك خانه‌هاى خود مىنمايد و مدت هفت تا هشت ماه سال را در حالى كه دايما در حال تغيير محل هستند در خارج از خانه مىگذرانند . طرز حركتشان بدين ترتيب است كه دايره‌اى به محيط چند فرسخ رسم مىكنند كه سرانجام به خانه‌هايشان منتهى مىگردد . ضمنا از آن‌جا كه طرز چادر زدن و طريقه‌ى امرار معاششان عينا مانند باديه‌نشينان واقعى است ، از شرح زندگى اين خانواده‌هاى دوره‌گرد كه به عقيده‌ى من خارق العاده‌ترين طرز زندگى را دارند صرف‌نظر مىكنم . آنها بدون آن‌كه كمترين تشويشى به خود راه دهند با سرعت و سهولت فوق العاده تغيير مكان مىدهند .\r\nبا توجه به كثرت احشام و اسباب و لوازم ضرورى كه هميشه به مقدار زياد همراه دارند طرز عملشان قابل تحسين است . هر خانوارى معمولا از دوازده نفر تشكيل مىشود كه مردان ، زنان ، بچه‌ها و خدمه را دربر مىگيرد . جنس چادرهايشان از پارچه‌هاى ضخيم پشمى سياه رنگى است كه با دست خود بافته‌اند . چادرها را به وسيله‌ى چند قطعه چوب كه به طور غيرمنظم در زمين فرومىكنند ، برپا مىنمايند . پدر كه رييس خانواده است هيچ‌گاه چادر را ترك نمىگويد . در عوض پسرها كه مسلح و سواره‌اند به امور رسيدگى مىكنند يا براى انجام دادن كارى به خارج مىروند و گاهى مدت چند هفته يا حتى چند ماه غايب هستند . آنها در مراجعت جز دود كردن ، نوشيدن قهوه ، خوردن ، آشاميدن و خوابيدن كار ديگرى انجام نمىدهند .\r\nچادرها به چهار قسمت تقسيم مىشوند : قسمت اول اختصاص به افراد خانواده دارد كه به وسيله‌ى ديوار نازكى از نى به ارتفاع سه پا از ساير قسمتها جدا مىشود . اين ديوارك كه با رنگ سبز رنگ‌آميزى شده ، چون بافتش به اندازه‌ى كافى فشرده نيست مانع عبور هوا نمىشود و از اين‌رو اين قسمت\r\n\r\n","description":"","footnote":"","page_name":" 325 ","page_number":335},
  {"content":"\r\n\r\nهميشه فوق العاده خنك است . كف اين قسمت را كه در عين حال اتاق تجمع خانواده ، اتاق ناهارخورى و اتاق‌خواب مىباشد با فرش مىپوشانند . كردها مانند ايرانيهاى طبقات پايين همه در يك اتاق مىخوابند . پدر ، مادر ، پسرها ، دخترها ، دامادها ، عروسها و كودكان درهم و برهم در يك مكان به سر مىبرند . اين رسم در گرجستان نيز متداول است . قسمت دوم اختصاص به اسبها و مهترها دارد . قسمت سوم كه از ساير قسمتها بزرگتر است به وسيله‌ى احشامى كه به مزارع نمىروند و حيواناتى كه شبها در درون چادر باقى مىمانند از قبيل ماده‌گاوها و ميشهايى كه بره دارند و همچنين ماديانهاى كره‌دار اشغال مىشود . قسمت چهارم به آشپزخانه ، نان‌پزى ، حمام و به طور خلاصه آن‌چه مربوط به امور خانه‌دارى است اختصاص دارد . زنها كه بسيار زحمتكش ، ماهر و بر خلاف مردان و زنان شهرنشين و ده‌نشين فوق العاده تميز هستند دايما به كدبانويى اشتغال دارند . آنها هنگامى كه از كار خانه فراغت حاصل نمودند به بافتن انواع و اقسام مصنوعات پشمى به خصوص نوارهاى پهن مىپردازند . اين نوارها در تمام ايران فروش دارد و با متصل كردن آنها به يك‌ديگر فرشهايى به دست مىآيد كه معمولا مورد استفاده‌ى مردم طبقات پايين است . « 6 »\r\nلباس زنهاى چادرنشين با لباسهايى كه در شهرها ديده مىشود ، متفاوت است . زنها لباسهاى بلندى دربر مىكنند كه چاك آن در بالا قرار دارد و به وسيله‌ى كمربند سفيدى كه دو سر آن در جلو آويزان است نگاه‌دارى مىشود .\r\nروسرى آنها از پارچه‌ى نخى سفيدرنگ است كه از دوطرف صورت آويخته شده ، تا وسط كمر به پايين مىافتد . روسرى به وسيله‌ى نوعى نوار باريك ابريشمى به رنگ قهوه‌اى كه به دور سر پيچيده شده ، بر روى پيشانى گره خورده است و نگاه داشته مىشود .\r\n\r\n\r\n","description":"","footnote":"\r\n( 6 ) - گويا مقصود نويسنده جاجم است كه بافتن آن هنوز هم در مناطق كردنشين رواج دارد . - م .\r\n","page_name":" 326 ","page_number":336},
  {"content":"\r\n\r\nزنها بلندقامت ، نيرومند و بسيار زيبا هستند ، ولى از آن‌جا كه دايما در معرض تابش نور آفتاب قرار دارند ، رنگ چهره‌شان قدرى به قهوه‌اى مىزند . زنهاى كرد با وجود اين‌كه طرز گفتار و رفتارشان تا اندازه‌اى خشن است بالنسبه ملايم و مهربانند . در برخورد اول ياس‌آميزند ولى به زودى تغيير رويه مىدهند به خصوص اگر هداياى كوچكى هم به آنها داده شود كه در اين صورت نرم مىشوند و به انجام هرنوع خدمتى مىپردازند .\r\nيك خانواده‌ى چادرنشين به ندرت به تنهايى سفر مىكند .\r\nمعمولا در حدود بيست خانوار بر حسب روابط دوستى و يا نسبتى كه بين خود دارند همسفر مىشوند . آنها مناطقى را كه آب خوب و بهترين چراگاهها را دارد انتخاب مىنمايند . با اين حال چادرها را به فاصله‌ى چند صد تواز ( معادل 949 / 1 متر ) از يك‌ديگر برپا مىنمايند .\r\nتا زمانى كه در چراگاهها علف پيدا مىشود در آن‌جا مىمانند ، سپس باروبنه‌ى خود را پشت چهارپايان مىنهند و به نواحى ديگرى كه امكانات بيشترى دارد نقل مكان مىكنند . در فصل زمستان بيش‌ازپيش به سوى شرق گرايش پيدا مىنمايند و در ماه‌هاى دسامبر ، ژانويه و فوريه تا آن سوى قم و حتى اصفهان پيش مىروند .\r\nمواظبت گله‌ها كه همواره به دنبالشان در حركت است با خدمه‌اى است كه فوق العاده فقير و بيچاره‌اند . اين نگونبختها در هرفصل و هوايى هرگز مزارع را ترك نمىنمايند و غذايشان را كه منحصر به نان خشك و پنير بز است هرهشت يا پانزده روز يك‌بار دريافت مىدارند . پنير را به طور فشرده در پوست بره‌هاى كوچك كه به شكل خيك درآورده شده است ، مىريزند و بر پشت خود حمل مىكنند . لباس آنها بىنهايت فقيرانه است و از اين‌رو براى حفظ خود از شتم طبيعت علاوه بر لباس كه تقريبا هيچ است ، بدن خود را با نمد بلندى كه در وسط آن سوراخى براى خارج كردن سر تعبيه شده است مىپوشانند .\r\nاين روپوش موقعى كه برتن كرده مىشود تا اندازه‌اى شبيه به لباس كشيشهاى كاتوليك است .\r\n\r\n","description":"","footnote":"","page_name":" 327 ","page_number":337},
  {"content":"\r\n\r\nهنگامى كه ايلات چادرنشين در حال نقل‌وانتقال از چراگاهى به چراگاه ديگرى هستند چنان‌چه مرتعى در فاصله‌ى نزديك پيدا نشود در روستاهاى بين راه توقف مىنمايند . آنها هيچ‌گاه به درون خانه‌هاى روستاييان نمىروند ، بالعكس ، صد قدمى هم فاصله مىگيرند و با باروبنه و شترها سنگر مدورى ايجاد مىكنند و هنگام شب احشام خود را كه تا غروب به چرا مشغول بوده‌اند ، در ميان اين سنگر محصور مىنمايند . روستاييان كه در همه‌ى نقاط ميهمان‌نوازند هميشه چيزى به آنها مىدهند .\r\nچادرنشينان به هركجا كه مىروند مردم به چشم خوب به آنها نگاه مىكنند و از اين‌رو صرف‌نظر از وضع اسف‌بار زندگيشان نبايد آنها را مردمان بدبختى دانست . ايرانيها كه آنها را به سبب رنگ چادرهايشان سياه‌چادر مىنامند ، نه تنها از آمدنشان به مراتع خود جلوگيرى نمىنمايند ، بلكه خيلى هم خوشحال مىشوند ، زيرا كه تحرك و شادى با خود همراه مىآورند و علاوه بر آن ماده‌گاوها و ميشهايشان را به قيمت مناسب و خيلى ارزانتر از بازارهايى كه اختصاص به اين نوع معاملات دارد خريدارى مىنمايند .\r\n\r\n","description":"","footnote":"","page_name":" 328 ","page_number":338},
  {"content":"\r\n\r\n\r\n39 درباره‌ى گبرها ( زردشتيان )\r\nگبرها از اعقاب ساكنين قديمى ايران كه آتش‌پرست بوده‌اند ، مىباشند . پس از استقرار اسلام در ايران مسلمانان آنها را به چشم بيگانه مىنگريستند و خيلى سخت‌تر از يهوديها و مسيحيها آنها را مورد آزار و ستم قرار مىدادند . كلمه‌ى گبر از گيور مىباشد كه به معنى كافر است و مسلمانان اين كلمه را بدون تمايز به اشخاصى كه مذهبى جز مذهب خودشان دارند اطلاق مىنمايند .\r\nآيين آتش‌پرستى به وسيله‌ى زردشت كه زاده‌ى آذربايجان « 1 » بوده ، برپا گرديده است . اين آيين بدون هيچ‌گونه تغيير تا زمان فتح ايران به وسيله‌ى اعراب به سركردگى عمر دوام داشت . اين فاتح بىرحم تعداد زيادى از اين نگونبختها را كه زير بار قبول مذهب جديد نرفتند به هلاكت رسانيد .\r\nاز اين دوران به بعد آنهايى كه از مسلمان شدن امتناع ورزيدند به ناچار خود را پنهان نمودند و به ولايات شرقى ايران مانند كرمان ، دارالسلطنه‌ى كابل و سند كه نسبت به آنها گذشت بيشترى داشتند كوچ نمودند . آنها در چنان فقر و مسكنتى به سر مىبرند كه مسلمانها براى بيان بدترين و پايين‌ترين سطح زندگى ضرب‌المثلى دارند كه مىگويد گدا مانند يك گبر .\r\n\r\n\r\n","description":"","footnote":"\r\n( 1 ) - لازم به تذكر است كه مستشرقين درباره‌ى زادگاه و دوران حيات زردشت اختلاف نظر دارند . - م .\r\n","page_name":" 329 ","page_number":339},
  {"content":"\r\n\r\nگبرها خورشيد را نيايش مىكنند و روزهاى كسوف در ميان آنها روزهاى ماتم و عزا مىباشد . در اين مواقع پيشانى خود را به خاك مىگذارند و تا زمانى كه اشعه‌ى آفتاب دوباره نتابد به همين وضع باقى مىمانند . پيشوايانشان كه دستور ناميده مىشوند در عين نهايت جهالت فريبكاران ماهرى هستند كه از ساده‌لوحى مردم استفاده مىكنند . اين پيشوايان در معابدى كه آتشگاه مىنامند آتش مقدس را كه مدعىاند از به دو خلقت كره‌ى زمين افروخته شده است ، بدون انقطاع همچنان روشن نگاه داشته‌اند . يكى از مهمترين آتشگاهها در ناحيه‌ى روستايى حوالى بادكوبه قرار دارد كه زمين آن‌چنان آغشته به مواد قابل اشتعال است « 2 » كه در هرنقطه‌ى آن اگر سوراخى حفر نمايند گازى متصاعد مىشود كه به محض نزديك شدن به هر ماده‌ى مشتعل فورا آتش مىگيرد . اين اثر طبيعى عجيب از روى شرح و توصيفى كه آقاى فارستر و سياحان روسى بيان نموده‌اند كاملا شناخته شده است . اين كيفيت عده‌ى كثيرى از گبرها را مصمم نموده ، كه در اين جلگه‌ها اجتماع كنند و به صورت عبادت تعداد زيادى از اين آتشها را روشن نگاه دارند . گبرها معبد بزرگى هم در يزد دارند كه مقر پيشواى بزرگ مىباشد . امروز بيشتر خانواده‌هاى زردشتى كه در ايران باقى مانده‌اند در اين شهر و اطراف آن مستقر گرديده‌اند .\r\nگبرها همگى يا كشاورز و يا پيشه‌ورند و به ندرت كسى بين آنها پيدا مىشود كه بتواند معاش خود را بدون كار كردن تامين بنمايد . آنها عموما كوچك‌اندام ولى قوى البنيه‌اند .\r\nخطوط صورتشان برجسته و رنگ چهره‌شان از مسلمانها تيره‌تر است . زنهايشان زيبا و خوش‌هيكل اما كثيف و سهل‌انگارند .\r\nگبرها بىنهايت كم‌خوراكند و فقط دو وعده در روز غذا مىخورند . خوردن هرنوع گوشتى جز گوشت ماده گاو را مجاز مىدانند . دليل نخوردن گوشت ماده گاو اين است كه آنها مانند هندوها براى اين حيوان حرمت خاصى قايلند . حكام\r\n\r\n\r\n","description":"","footnote":"\r\n( 2 ) - بدون شك اين ماده نفت است كه در اطراف شهر بادكوبه استخراج مىگردد .\r\n","page_name":" 330 ","page_number":340},
  {"content":"\r\n\r\nولايات هم از اين ضعف سودجويى مىنمايند و با تهديد اين‌كه ماده گاوشان را خواهند كشت آنها را سركيسه مىكنند .\r\nگبرها مانند مسلمانان روز جمعه را به استراحت مىپردازند و مانند آنها مىتوانند چندين زن اختيار كنند و آنهايى را كه نازا هستند طلاق بدهند .\r\nمراسم مذهبى گبرها در درون درهاى بسته انجام مىگيرد و اسرار آن از محوطه‌ى معبد به خارج نمىرود . آنها هرگز پس از غروب آفتاب دعا نمىكنند . گبرها فرزندان خود را از طريق آزمايشهايى به وسيله‌ى آتش نثار خورشيد مىنمايند بدين صورت كه پيشوا در مراسم خاصى براى تزكيه‌ى اطفال آنها را از روى آتش ضعيفى عبور مىدهد .\r\nگبرها نسبت به اموات خود احترام فوق العاده‌اى قايلند و از موقعى كه در معرض ظلم و تعدى قرار گرفته‌اند مرده‌ها را دفن نمىكنند زيرا مىترسند كه اجسادشان پليد بشود . از اين رو به جاى به خاك سپردن ، اجساد را در برجها يا ساختمانهاى مخفى كه در اعماق جنگلها بنا نموده‌اند قرار مىدهند . كليه‌ى مخرجهاى اين امكنه را مسدود مىكنند ، ولى سقف آن را نمىپوشانند . براى آنها مهم نيست كه اجساد مردگان چراگاه پرندگان گوشتخوار بشود . مرده را با بهترين لباسهايش ملبس مىنمايند و در ميان رختخوابى كه در حين حياتش مىخوابيده ، مىخوابانند . در كنارش نان ، شراب ، ميوه ، يك چاقو و يك چوب‌دستى قرار مىدهند . اين رسم كاملا شبيه رسم يهوديان است ، با اين تفاوت كه يهوديها علاوه بر اشياى فوق يك قطعه سكه هم در تابوت مىاندازند .\r\nگبرها سالخورده‌ترين افراد بين خود را رييس مىدانند و براى او احترام فوق العاده قايلند . روسا بدون آن‌كه مقامات دولتى اطلاع حاصل نمايند اختلافات و منازعات راحل و فصل مىنمايند و از اين‌رو هيچ‌گاه به قاضى نمىروند ، مگر آن‌كه طرف دعوا مسلمان باشد . مراجعه به قاضى بىفايده است و خيلى به ندرت صورت مىگيرد ، زيرا حتى اگر هم در دعويشان محق باشند ، اطمينان دارند كه محكوم خواهند شد .\r\nكتاب زند اوستا كليه‌ى قوانين مدنى و مذهبى گبرها را\r\n\r\n","description":"","footnote":"","page_name":" 331 ","page_number":341},
  {"content":"\r\n\r\nدربردارد . ترجمه‌ى اين كتاب كه توسط آقاى آنكيوتيل دوپرن به عمل آمده ، ما را به اصول و قوانين آن آشنا نموده است .\r\nگبرها علاوه بر زند اوستا كتاب ديگرى هم به نام پازند دارند كه نوعى تفسير بر كتاب اوستا مىباشد . به عقيده‌ى آنها نيكوكارى قابل ستايش‌ترين عمل نزد خداوند است . زيارت يزد از واجبات حتمى مىباشد كه افراد بايد آن را دست‌كم يك بار در دوران زندگى انجام دهند . در اين مواقع زوار هداياى قابل ملاحظه‌اى تقديم پيشواى اعظم كه توانايى بخشش گناهان را دارد ، مىنمايند .\r\nدر فصول گذشته يادآور شديم كه آذربايجان به معنى زمين آتش است . همين امر ثابت مىكند كه آيين آتش‌پرستى در اين ايالت به خصوص در تبريز از حرمت خاصى برخوردار بوده است . هنوز هم در اين شهر بقاياى معبد با شكوهى كه به اين آيين تعلق داشته ، مشاهده مىشود . گبرها همچنين احترام فوق العاده‌اى براى پيرامون اردبيل قايلند و كمتر كسى است كه از آن‌جا ديدن نكند . حتى از كرانه‌هاى رود سند هم زوار براى انجام اين فريضه به اردبيل مىآيند .\r\nگبرها شايد به موجب بعضى اعتقادات خرافى ( كه بدون شك رمزى دربرداشته كه معنى خود را از دست داده است ) مردمان نيكوكار ، مهربان ، فربد ، ميهمان‌نواز هستند و از خونريزى بىنهايت وحشت دارند . آنها صرف‌نظر از جهالتشان انسان را به ياد ايرانيهاى باستان با آن همه روشنفكرى ، بشردوستى و سخاوتمندى مىاندازند در حالى كه در آن دوران اروپا غرق در وحشيگريهاى شگرف بود .\r\n\r\n","description":"","footnote":"","page_name":" 332 ","page_number":342},
  {"content":"\r\n\r\n\r\nشرح مختصرى درباره‌ى جغرافياى منطقه « 1 »\r\n\r\nابيورد :\r\nشهر كوچكى است در شمال خراسان . اين شهر مركز حكومت ناحيه‌ى بزرگى مىباشد كه امروز مستقل است و به وسيله‌ى يك سركرده‌ى تركمن اداره مىشود .\r\n\r\nآخال تزيخ :\r\nشهر بزرگ مين‌گرلى در كنار رود كر بنا شده است . اين شهر به وسيله‌ى قلعه‌ى بالنسبه آبادى كه بر تمام اطراف و حوالى مسلط است حراست مىشود . به علت رونق تجارت تعداد زيادى ارمنى و يهودى در اين شهر سكونت دارند . شهر مزبور چندين دفعه به وسيله‌ى روسها تسخير گرديده ، بالاخره به موجب صلح اخير به تركها واگذار شده است . اين شهر مركز حكومت پاشانشينى مىباشد كه تابع ارزروم است .\r\n\r\nآذربايجان :\r\nايالت بزرگى است در شمال ايران كه در گذشته قسمت اعظم سرزمين مدى را تشكيل مىداده است . هواى آن از ساير مناطق ايران معتدلتر است با اين حال زمستانهاى بسيار سختى دارد . از حيث جمعيت و محصولات كشاورزى نيز بر ساير نواحى برترى\r\n\r\n\r\n","description":"","footnote":"\r\n( 1 ) - از آقاى دكتر احمد مستوفى استاد و رييس پيشين بخش جغرافياى دانشگاه تهران كه در اصلاح و تصحيح بعضى اسامى و برخى نواحى اينجانب را يارى داده‌اند صميمانه سپاسگزارم . همچنين بنابر نظر ايشان تعدادى از اسامى به اندازه‌اى مغلوط هستند كه سابقه و اثرى از آنها در كتب و نقشه‌هاى قديمى هم به دست نيامد . - م .\r\n","page_name":" 333 ","page_number":343},
  {"content":"\r\n\r\nدارد . معادن آهن ، مس ، سنگ مرمر ، و نمك به حد وفور در آن‌جا يافت مىشود . مركز حكومت آذربايجان شهر تبريز و فرمانروايى آن را شاهزاده عباس ميرزا پسر دوم شاه عهده‌دار است .\r\n\r\nآران :\r\nمنطقه‌اى است از ارمنستان ايران كه تابع ايالت آذربايجان مىباشد و مركز حكومت آن ايروان است . اين ناحيه بسيار پر جمعيت ، حاصلخيز و از نظر گله و رمه فوق العاده غنى است . در اين منطقه معادن نمك و آهن و مس به حد وفور وجود دارد و تاكستانهاى آن از بهترين تاكستانهاى اين ايالت به شمار مىرود . شراب ارمنى كه در تمام ايران و قسمتى از آناتولى و حتى هندوستان مصرف مىشود ، محصول اين تاكستانها است .\r\n\r\nآرپاچاى :\r\nمسيلى است كه آب به شدت در آن جريان دارد . بستر اين سيلاب كه از كوههاى قفقاز سرازير مىشود ، ارمنستان تركيه را از ارمنستان ايران جدا مىسازد . آرپاچاى در چند فرسخى بالاى ايروان به ارس مىريزد . در فصل بهار شدت جريان آن غير قابل تصور است ولى در تابستان فقط رشته‌ى باريكى آب در آن جريان دارد .\r\n\r\nاردبيل :\r\nشهر بزرگى است كه به دليل آبهاى معدنى و اين‌كه قبر شيخ صفى الدين در آن واقع است شهرت دارد . اين شهر كه بناى آن مربوط به دوران باستانى است دايما مورد تردد زايرين مىباشد و همين امر موجب رونق آن گرديده است . زايرين نذور و هداياى خود را بر روى قبر شيخ صفى مىنهند . حكومت آن با يك خان است كه عنوان بيگلربيگى را دارد ولى تابع حكومت آذربايجان مىباشد .\r\n\r\nارزروم :\r\nحاكم‌نشين ارمنستان تركيه شهر بزرگى است كه در انتهاى دشت وسيعى واقع گرديده ، به دليل صنايع دستى آهنى از جمله نعل و ميخ و تيغه‌ى خنجر شهرت دارد . كوچه‌هاى آن\r\n\r\n","description":"","footnote":"","page_name":" 334 ","page_number":344},
  {"content":"\r\n\r\nبا اين‌كه با سنگ مفروش گرديده ، اما تنگ و كثيف است . در اطراف اين شهر جنگل وجود ندارد و اين خود يك محروميت بزرگ است . ضمنا زمستانهاى بسيار سختى هم دارد . ارزروم مقر فرمانروايى پاشايى است كه مقامش بالاتر از پاشاهاى قارص ، آخال تزيخ و بايزيد مىباشد .\r\n\r\nارس :\r\nرود بزرگ آسيا است كه در زمان قديم كشور مدى را از ارمنستان جدا مىكرده است . اين رود از كوههايى كه در مجاورت ارزروم واقعند سرچشمه مىگيرد و سپس به وسيله‌ى چند رودخانه و نهر به خصوص آرپاچاى كه از قفقاز به آن مىريزد به صورت رود بزرگى درمىآيد . رود مزبور از دامنه‌ى كوههاى آرارات عبور مىكند و در دشت مغان به رودخانه‌ى كر ملحق مىشود و سپس در ساليان به بحر خزر مىريزد . در اين نقطه به سبب اين‌كه ارس داراى دو مصب مىباشد جزيره‌اى به وجود آمده است .\r\nدر فصل بهار اين رود بسيار پرآب و تند است اما در اواخر تابستان آب آن كم مىشود به طورى كه در چندين نقطه گدارهايى براى عبور پيدا مىشود .\r\n\r\nارمنستان :\r\nارمنستان كه سابقا كشور آسياى صغير بوده ، امروز به ارمنستان تركيه و ارمنستان ايران تقسيم گرديده است . ارمنستان تركيه از شهر سيواس تا شهر قارص گسترده شده ، ارزروم مركز حكومت آن است . حكومت آن را يك پاشا عهده‌دار مىباشد .\r\nارمنستان ايران علاوه بر قسمت اعظم منطقه‌ى آران شامل شهر نخجوان ، قسمتى از كردستان و گرجستان نيز بوده است .\r\n\r\nاروميه :\r\nتابارماى باستان شهرى بزرگ ، ثروتمند و پرجمعيت است كه در كنار درياچه‌ى شاهى كه درياچه‌ى اروميه نيز ناميده مىشود واقع گرديده است . اروميه امروز مركز حكومت ايل افشار است كه نادر شاه از بين آنان برخاسته است . اين شهر به وسيله‌ى حصارهاى خوب و برجهاى عظيمى كه به سبك تركها بنا شده ، حفاظت مىشود . حكومت شهر با يك بيگلربيگى درجه‌ى يك مىباشد كه برادرزن سوگلى شاه است و با اين حال و بر خلاف\r\n\r\n","description":"","footnote":"","page_name":" 335 ","page_number":345},
  {"content":"\r\n\r\nميلش بايد از وليعهد متابعت نمايد . بيگلربيگى اين مقام را به وسيله‌ى نفوذ خواهرش به دست آورده ، ولى چون از ايل افشار نيست انتخاب وى باعث نارضايتى بزرگان ايل گرديده است .\r\n\r\nاسترآباد :\r\nشهرى در مازندران و مركز حكومت آن محسوب مىشود . اين شهر بر روى رودخانه‌اى به همين نام واقع گرديده است . بندر آن‌كه ضمنا تنها بندرى است كه ايران در بحر خزر دارد بالنسبه خوب است . به طورى كه شايع است قسمت اعظم خزانه‌هاى شاه در اين شهر نگاه‌دارى مىشود .\r\n\r\nاسكوتارى :\r\nشهر كوچكى در ساحل شرقى بوسفور كه روبه‌روى قسطنطنيه واقع گرديده است و يكى از محلات آن محسوب مىشود . در اين شهر جز يك قبرستان عظيم چيز قابل ملاحظه‌اى وجود ندارد .\r\nوجود مقبره‌هاى مجللى كه به تعداد زياد در آن‌جا ديده مىشود و سروهاى حزن‌انگيزى كه آن را احاطه كرده‌اند باعث شده كه اين قبرستان بىگفت‌وگو به صورت وسيعترين و قشنگترين قبرستان دنيا درآيد . قبرستان مزبور در كنار جاده واقع شده ، طول و عرض آن در حدود يك فرسخ مىباشد . تركها از اين‌كه در اروپا به خاك سپرده شوند بسيار متنفرند و آنهايى كه توانايى دارند در وصيتنامه‌شان مىخواهند كه جسدشان در سرزمين مقدس آسيا كه اسكوتارى مىباشد به خاك سپرده شود .\r\n\r\nاصفهان :\r\nپايتخت ايران در گذشته و يكى از بزرگترين ، وسيعترين و زيباترين شهرهاى دنيا بوده است . رودخانه‌ى زاينده‌رود از وسط آن مىگذرد . دوران انحطاطش از زمان هجوم افاغنه شروع گرديد . در آن‌زمان اصفهان بيش از يك ميليون جمعيت داشت . بناهاى بزرگ دولتى ، كاخها ، پلها ، گردشگاههايش از آن‌چه ما در اروپا داريم برتر بوده است . اما در حال حاضر به جاى آن همه آبادى چند خانه‌ى مسكونى در ميان خرابه‌هاى شهر به طور پراكنده ديده مىشود . با اين حال هنوز هم بناهاى دولتى ، كاخها و پلهاى آن بالنسبه وضع خوبى\r\n\r\n","description":"","footnote":"","page_name":" 336 ","page_number":346},
  {"content":"\r\n\r\nدارد و اين به دليل مورد توجه خاص حاجى محمد حسين خان مىباشد . نامبرده كه سابقا حاكم اين شهر و اكنون يكى از وزيران شاه است كمر همت بر تعمير آنها بسته است و مىخواهد شكوه و جلال سابق را به اصفهان بازگرداند . اما تا زمانى كه شاه و دربارش در آن‌جا استقرار پيدا نكنند به زحمت در اين امر توفيق خواهد يافت . با اين حال جمعيت اصفهان به طور محسوسى رو به تزايد است زيرا هنگام ديدار آقاى اوليور فقط پنجاه هزار نفر جمعيت داشت ، در حالى كه امروز به دليل آرامشى كه در ايران حكمفرما گرديده است جمعيت آن به قريب چهارصد هزار نفر مىرسد . در بين اين جمعيت تعداد زيادى خارجى هم پيدا مىشوند كه پس از برقرارى آرامش به اصفهان هجوم آورده‌اند .\r\n\r\nاصلاندوز :\r\nاسم‌گذارى از رود ارس مىباشد كه كمى بالاتر از نقطه‌اى كه ارس به رود كر ملحق مىشود واقع گرديده است . شهرت آن به سبب جنگى است كه در ماه اكتبر 1812 بين قشون روس و ايران در اين محل رخ داد كه به پيروزى روسها انجاميد . در اين جنگ ايرانيها تمام مهمات و توپخانه‌ى خود را از دست دادند .\r\n\r\nاكباتان :\r\nبه همدان رجوع شود .\r\n\r\nاوجان :\r\nدشت بزرگى در نه فرسخى مشرق تبريز مىباشد كه وليعهد در وسط آن قصرى بنا نموده است . در فارس نيز شهركى به اين نام وجود دارد كه بين يزد خواست و شيراز در كنار جاده‌ى اصفهان به شيراز واقع شده است .\r\n\r\nاوچ‌مياسين :\r\nدير مشهور ارامنه است كه در ناحيه‌ى آران در سه فرسخى شمال‌غربى ايروان واقع گرديده ، محل اقامت اسقف اعظم مىباشد . كليساى آن‌كه فوق العاده مجلل و ثروتمند است در سال 307 بنا شده ، يكى از كهن‌ترين كليساهاى عالم مسيحيت است .\r\n\r\n","description":"","footnote":"","page_name":" 337 ","page_number":347},
  {"content":"\r\n\r\n\r\nاهر :\r\nشهر كوچكى است در آذربايجان . از معادن اطراف اين شهر نوعى مرمر كه به نام مرمر تبريز شهرت دارد استخراج مىشود .\r\nهمچنين معادن مس و آهن قابل ملاحظه‌اى در آن‌جا يافت مىشود . شهر مزبور به علت موقعيت و ارتفاع آن و همچنين به دليل اين‌كه در تقاطع تعداد زيادى از جاده‌ها قرار گرفته است يكى از مهمترين مراكز نظامى محسوب مىشود .\r\n\r\nايروان :\r\nشهر بزرگى در ارمنستان ايران كه مركز حكومت منطقه‌ى آران مىباشد . اين شهر بر روى رودخانه‌ى زنگى كه سرچشمه‌اش درياچه‌اى به همين نام مىباشد واقع گرديده است . فاصله‌ى شهر تا سرچشمه‌ى رودخانه فقط چند ميل است . استحكامات اين شهر داراى دو حصار مىباشد و فاصله‌ى حصارها تا شهر به اندازه‌ى نصف برد توپ است . شهر مزبور مدت مديدى مورد اختلاف بين ايرانيها و تركها بوده ، چندين بار دست به دست گشته است تا اين‌كه بالاخره به تصرف ايرانيها درآمده است . يك خان كه عنوان بيگلربيگى را دارد حكومت اين شهر را عهده‌دار است . سه گردان منظم و نيم آتشبار اسب‌كش به علاوه‌ى شصت توپ براى دفاع از شهر مستقر گرديده است .\r\n\r\nبايزيد :\r\nشهر بالنسبه مهم ارمنستان تركيه است كه در كوههاى زاگروس واقع گرديده است . اين شهر مركز حكومت و اقامتگاه پاشايى مىباشد كه تابع پاشاى ارزروم است . حصارهاى سنگى آن بسيار بد است و قلعه‌ى آن وضع رقت‌بارى دارد .\r\n\r\nبحر خزر :\r\nجغرافيادانان عموما آن را يك درياچه مىدانند زيرا با هيچ يك از درياها ارتباط ندارد . نظريه‌اى هم وجود دارد كه بحر خزر سابقا با خليج فارس يا درياى سياه مرتبط بوده است . طول آن قريب سيصد فرسخ و پهناى آن در عريض‌ترين نقطه در حدود صد و شصت فرسخ مىباشد . بحر خزر مانند ديگر درياهاى باريك براى كشتيرانى بسيار خطرناك است .\r\nاين خطر بيشتر از اين جهت است كه فقط يك بندر به معنى\r\n\r\n","description":"","footnote":"","page_name":" 338 ","page_number":348},
  {"content":"\r\n\r\nواقعى دارد و تعداد اسكله‌هايى كه كشتيها را در برابر باد مشرق كه به شدت مىوزد پناه دهد بسيار اندك است . صيد ماهى خاويار كه به وفور يافت مىشود بسيار پرمنفعت است . آب دريا كم‌نمك است به طورى كه در مواقع اضطرارى مىتوان تا چند روزى با آن رفع عطش نمود . اسبها بدون اكراه از اين آب مىآشامند .\r\n\r\nبخارا :\r\nشهر بزرگ ثروتمند و پرجمعيت تاتارستان مستقل است كه در كنار رودكى آب « 2 » كه به آمودريا مىريزد واقع گرديده است .\r\nتجارت عمده‌ى آن مشك و سنگهاى قيمتى است . حيدر خان نامى كه بر آن حكومت مىكند عنوان امير را بر خود گذارده است و روزبه‌روز سرزمين خود را از سمت خراسان گسترش مىدهد .\r\n\r\nبرداسير :\r\nشهر بزرگى است در كرمان كه در وسط رشته جبال مدركه از شرق به غرب ايالت كرمان كشيده شده ، واقع گرديده است . در اين شهر كارخانه‌هاى شال‌بافى وجود دارد كه جنس آن با وجود مرغوبيت از شالهاى كشمير خيلى پست‌تر است . حكومت اين شهر و منطقه‌ى تابع آن را يك رييس بلوچ عهده‌دار است .\r\n\r\nبسطام :\r\nشهر بالنسبه مهمى در مغرب خراسان مىباشد كه بر سر راه بين استراباد و هرات در كنار رودخانه‌ى استرش واقع گرديده است . اين شهر مركز حكومت منطقه‌اى است كه در حيطه‌ى اقتدار شاه مىباشد و يك خان درجه‌ى دو كه تابع بيگلربيگى مشهد مىباشد بر آن حكومت مىكند .\r\n\r\nبصره :\r\nشهر متوسطى كه در حدود بيست فرسخى مصب رود فرات واقع شده است . اين شهر مركز تجارت مىباشد و مىتوان آن را انبار كالاهاى ايران ، هند و عربستان دانست . بسيار غير بهداشتى و داراى كوچه‌هاى تنگ و كثيف است . حصار ساده‌اى شهر را دربرگرفته كه با وجود اين‌كه وضع چندان خوبى ندارد در زمان كريم‌خان در مقابل يك لشگر كامل ايرانى كه\r\n\r\n\r\n","description":"","footnote":"\r\n( 2 ) - نام درست اين رود كيت‌آب است . - م .\r\n","page_name":" 339 ","page_number":349},
  {"content":"\r\n\r\nقريب يك سال آن را در محاصره داشت ايستادگى نمود . اين شهر به تركيه تعلق دارد و پاشايى از درجات پايين بر آن حكومت مىكند . پاشاى مزبور كه عنوان امير البحر را نيز دارد تعدادى قايق پوسيده كه نام سفينه بر آنها نهاده شده است در اختيار دارد كه به علت خرابى هيچ‌گاه به دريا نمىروند .\r\n\r\nبغداد :\r\nشهر بزرگ ثروتمند و تجارى عراق عرب و بر روى دجله بنا شده است . در گذشته شهرت آن بدين سبب بود كه خلفاى بزرگ آن را مقر حكومت و اقامتگاه خود قرار مىداده‌اند . بغداد چندين بار منهدم و دوباره‌سازى شده است . ايرانيها و تركها طى سالهاى متمادى بر سر اين شهر منازعه داشته‌اند .\r\nنادر شاه معروف در جلوى حصارهاى بغداد ناكام شد و از آن تاريخ به بعد اين شهر تحت تسلط تركها قرار گرفت . حكومت آن‌جا را يك پاشاى تراز اول عهده‌دار مىباشد و موصل و بصره تحت فرمانروايى او هستند . خرابه‌هاى بابل در حدود دو فرسخى شهر بغداد واقع شده است .\r\n\r\nبلبان :\r\nشهرى در كردستان و مركز حكومت ايلى به همين نام مىباشد .\r\nحكومت اين شهر را يك بيگ عهده‌دار است كه در همان‌جا سكونت دارد .\r\n\r\nبلخ :\r\nشهر بزرگ تجارى و حاكم‌نشين ايالت بزرگ تخارستان مىباشد . اين شهر در كنار يكى از رشته‌هاى جنوبى رود اكسوس ( نام قديمى آمودريا ) واقع گرديده ، اكنون قسمتى از مستملكات امير كابل است .\r\n\r\nبم :\r\nشهر كوچكى در جنوب كرمان و سرحد مستملكات شاه مىباشد .\r\nشهرت آن بيشتر مديون مرگ اسف‌انگيز لطفعلى خان است .\r\nنامبرده كه آخرين بازمانده‌ى كريم خان بود ، در نتيجه‌ى خيانت اطرافيان تسليم آغا محمد خان گرديد . آغا محمد خان او و كليه‌ى من تبعش را با قساوت به هلاكت رسانيد و دستور داد كه از سرهاى آنها هرمى بسازند .\r\n\r\n","description":"","footnote":"","page_name":" 340 ","page_number":350},
  {"content":"\r\n\r\n\r\nبندر بوشهر :\r\nشهر كم‌اهميت و بندرى است كه در سمت شمال خليج فارس در انتهاى زبانه‌اى از خاك كه شبه‌جزيره‌اى را تشكيل مىدهد واقع گرديده است . اين شهر داراى استحكامات بالنسبه خوبى مىباشد . بوشهر شهرى غير بهداشتى و كوچه‌هاى آن فوق العاده تنگ است . بادهايى كه از شرق مىوزد تا اندازه‌اى هواى آن را معتدل مىكند و الا گرماى آن غيرقابل تحمل است .\r\nانگليسيها در زمان شاه عباس كبير يك نمايندگى تجارى در آن‌جا تاسيس نموده بودند و به آنها اجازه‌ى بازرگانى داده شده بود . ضمنا شاه عباس براى قدردانى از كمكهايى كه انگليسيها در موقع طرد پرتغاليها از جزيره‌ى هرمز نموده بودند نيمى از درآمد گمرك را به آنها بخشيده بود . اين ترتيبات ديگر امروز وجود ندارد .\r\n\r\nبندرعباس :\r\nبه گمبرون مراجعه شود .\r\n\r\nبيلان :\r\nشهرك بالنسبه مهمى در كردستان است كه در فاصله‌ى كمى از آن قلعه‌ى مستحكمى به همين نام كه به رييس ايل تعلق دارد واقع است . ( به ظاهر بايد بليجان باشد . )\r\n\r\nبين النهرين :\r\nبه عراق عرب رجوع شود .\r\n\r\nپارت :\r\nنام امپراتورى پارتها بوده است . به عراق عجم رجوع شود .\r\n\r\nپرس :\r\nامپراتورى وسيعى در آسيا است كه سابقا به نام ايران شناخته مىشده ، شامل تعداد كثيرى ايالت بوده است كه در حال حاضر قسمتى از آن مستقل و تحت سلطه‌ى روساى ياغى مىباشد .\r\nاين امپراتورى بين مدار 25 درجه و 44 درجه‌ى عرض شمالى و 60 تا 87 درجه‌ى طول جغرافيايى واقع گرديده است .\r\nتاريخ آغاز اين امپراتورى كه به زمانهاى بسيار گذشته برمىگردد ، روشن نيست و در اين‌باره مستشرقين معروف فقط توانسته‌اند فرضيات ناقص ارائه دهند .\r\n\r\n","description":"","footnote":"","page_name":" 341 ","page_number":351},
  {"content":"\r\n\r\n\r\nپرسپوليس ( خرابه‌ها ) :\r\nدر انتهاى جلگه‌ى مرودشت در چند فرسخى شمال شيراز در ايالت فارس واقع شده است . درباره‌ى اين خرابه‌ها به قدرى نويسندگان به شرح و بحث پرداخته‌اند كه جرات از سرگرفتن آن را در خود نمىبينم اما از آن‌جا كه بين همين نويسندگان موارد اختلافى مشاهده مىشود به خوانندگان توصيه مىكنم به نوشته‌ى آقاى مورير كه به نظر من صحيح‌ترين است رجوع نمايند مضافا به اين‌كه كتاب مزبور از لاف و گزافهايى كه در بسيارى از كتابها به آن برمىخوريم ، عارى است .\r\n\r\nتاسوج :\r\nشهرى در آذربايجان كه در گذشته بسيار مهم و پرجمعيت بوده است . ويرانه‌هاى وسيع و تعداد زيادى مسجد كه هم‌اكنون در آن‌جا وجود دارد مويد اين نظريه مىباشد .\r\nموقعيت عالى و باغهاى زيبايش باعث شهرت آن بوده است .\r\nاين شهر تقريبا در دو فرسخى درياچه‌ى شاهى واقع شده ، در اين فاصله زمين شيب ملايمى دارد . ضمنا نهر كوچكى هم در آن نزديكى است كه پس از مشروب نمودن دشتى كه بين شهر و درياچه قرار دارد به درياچه مىريزد .\r\n\r\nتبت ( كوچك ) :\r\nسلطان‌نشينى در شمال‌شرقى ايالت كشمير است كه تحت فرمانروايى لاماى بزرگ مىباشد . اين ناحيه براى اروپاييها تقريبا ناشناخته است .\r\n\r\nتبريز :\r\nشهر مهم و مركز حكومت آذربايجان است . اين شهر در گذشته يكى از بزرگترين شهرهاى آسيا بوده است . تبريز در معرض زمين‌لرزه‌هاى شديد قرار گرفته كه چندين بار آن را ويران نموده است با اين حال هربار دوباره‌سازى شده ، امروز بيش از پنجاه هزار نفر سكنه دارد . شاهزاده وليعهد دربار خود را در آن‌جا مستقر نموده ، همين امر موجب زيبايى و توسعه‌ى شهر گرديده است .\r\n\r\nتخارستان :\r\nايالتى از بخاراى بزرگ است كه ايالت بلخ در غرب آن واقع و\r\n\r\n","description":"","footnote":"","page_name":" 342 ","page_number":352},
  {"content":"\r\n\r\nدر شرق با تبت هم‌مرز است . اين ايالت مستقل و تحت فرمانروايى چند سركرده‌ى تركمن مىباشد . مركز آن شهر او در آب است كه بر روى يكى از شعبه‌هاى جنوبى آمودريا بنا شده است .\r\n\r\nتخت قاجار « 3 » :\r\nقصر تفريحى شاه كه در يك فرسخ و نيمى تهران قرار دارد . اين قصر با كمال سليقه در حاشيه‌ى كوهى بنا شده ، آبى كه از كوه جارى است تمام ساختمانها را مشروب مىكند .\r\n\r\nتركمنستان يا تاتارستان مستقل :\r\nايالت بزرگ و پهناورى در شمال خراسان است كه تحت فرمانروايى تاتارهاى ازبك مىباشد . اروپاييها كمتر با اين منطقه آشنايى دارند .\r\n\r\nتركيش :\r\nشهرى در غرب خراسان است و مركز حكومت منطقه‌اى در اين ايالت مىباشد . اين شهر به دو قسمت تقسيم شده است : شهر قديمى كه سلطان‌آباد ناميده مىشده ، شهر جديد كه از آن فاصله‌ى زيادى ندارد . اين شهر با هرات و مازندران تجارت پررونقى دارد . حاكم آن يك خان درجه‌ى دو است كه عنوان بيگلربيگى را دارد اما تابع وليعهد مىباشد كه سمت فرمانروايى خراسان را دارد .\r\n\r\nتوروس :\r\nرشته‌كوههايى كه از قفقاز شروع مىشود و امتداد آن تمام ايران را از شرق تا غرب مىپيمايد . اين رشته‌كوه داراى شاخه‌هاى متعدد با اسامى متفاوت از جمله الوند ، البرز و زاگرس مىباشد .\r\n\r\nتهران :\r\nشهر خيلى متوسط عراق عجم كه امروز پايتخت ايران است . شاه به دليل اين‌كه اين شهر كمتر در معرض فتنه و آشوب قرار گرفته ، ضمنا نزديك مازندران است اقامتگاه خود را در آن‌جا برقرار نموده است . به طورى كه مىدانيم مازندران مركز سكونت\r\n\r\n\r\n","description":"","footnote":"\r\n( 3 ) - منظور همان قصر قاجار مىباشد . - م .\r\n","page_name":" 343 ","page_number":353},
  {"content":"\r\n\r\nايل قاجار است كه شاه از آن ايل برخاسته ، بر آن رياست دارد . دليل ديگرش هم اين است كه هنگام جنگ با روسيه اين نقطه‌ى مركزى تا سرحد فاصله‌ى زيادى نداشته ، از اين‌رو به شاه امكان مىدهد كه عمليات را تحت نظر بگيرد .\r\n\r\nجلفا :\r\nشهر قديمى ارمنستان است كه در كنار رود ارس واقع شده است . شاه عباس موقعى كه خواست تركها را از ارمنستان براند ، جلفا را منهدم كرد و به ويرانه‌اى تبديل نمود . اين شهر در گذشته بسيار زيبا ، غنى و پرجمعيت بوده است . روميها در اين محل پل فوق العاده زيبايى ساخته بودند كه به علت استحكامش توانسته بود طى قرون بىشمارى در برابر رودخانه مقاومت بنمايد . ارامنه‌اى كه از اين شهر رانده شدند ، شهرى به همين اسم در اصفهان بنا نهادند . شهر اخير كه به حداكثر ترقى و پيشرفت نايل شده بود در نتيجه‌ى جنگهاى داخلى رو به ويرانى گذارد و به گمان من ديگر نخواهد توانست به وضع سابقش برگردد . جمعيت اين شهر به هزار نفر نمىرسد .\r\n\r\nجولامرك :\r\nشهر كوچكى در كردستان و مركز ناحيه‌ى حكارى است . اين شهر در گردنه‌هاى كوه زاگروس واقع شده ، حاكم آن در قصر مستحكمى بر روى تپه‌ى شيب‌دارى كه در وسط شهر بنا گرديده است ، اقامت دارد ولى اين قصر آب ندارد . شعبه‌اى از زاب بزرگ از پايين شهر مىگذرد و پس از عبور از دره‌هاى تنگ كمى پايين‌تر از موصل به دجله مىريزد .\r\n\r\nجهرم :\r\nشهر كم‌اهميتى در فارس و مركز حكومت منطقه‌اى است كه به وسيله‌ى يك خان كه تابع بيگلربيگى شيراز است اداره مىشود .\r\n\r\nحرم باغ‌لر :\r\nشهركى در بيابانهاى عربستان است كه در كنار جاده‌ى كاروان‌رو بين بصره و مكه واقع گرديده است .\r\n\r\nحكارى :\r\nايالت يا بهتر بگوييم سلطان‌نشين كردستان است كه از كوشال تا نزديك محل الحاق آن با دجله گسترده شده است .\r\n\r\n","description":"","footnote":"","page_name":" 344 ","page_number":354},
  {"content":"\r\n\r\nكردستان گرچه خراج‌گزار ايران است با اين حال سرزمين مستقلى مىباشد . مرد سالمندى به نام مصطفى خان بر آن فرمانروايى مىكند . نامبرده قادر است چهل هزار سرباز پياده كه تقريبا همگى مسيحى و پيرو آيين نسطورى هستند ، بسيج نمايد . دسترسى به حكارى از سمت ايران فقط از دو جاده‌ى باريك ميسر است كه حتى شترها هم به زحمت مىتوانند از آن عبور نمايند .\r\n\r\nخبوشان :\r\nشهر مهم و مستحكمى در غرب خراسان و مركز فرمانروايى سركرده‌اى است كه اعلام استقلال كرد و قادر است قريب بيست هزار سرباز براى جنگ آماده نمايد .\r\n\r\nخراسان :\r\nايالت بزرگى در شمال ايران است كه در گذشته دار السلطنه‌ى بزرگى بوده ، كه اكنون قسمت اعظم آن از سلطه‌ى شاه خارج شده است . ولى شاه به تدريج در حال بازستاندن آن مىباشد . افغانها و تركمنها قسمت شمالى و جنوبى آن را در تصرف دارند . مركز آن هرات در سلطه‌ى امير كابل است .\r\nايرانيها عموما ايالت خراسان را زمين مقدس مىنامند .\r\nطهماسب قلى خان هم موقعى كه شاه طهماسب را به آن‌جا تبعيد نمود اين اصطلاح را به كار برده است . بر پايه‌ى همين اعتقاد زايرين بىشمارى از تمام نقاط ايران به سوى مشهد كشيده مىشوند .\r\n\r\nخليج فارس :\r\nدريايى است كه عربستان را از كرانه‌ى جنوبى ايران جدا مىكند .\r\nشهرتش براى صيد مرواريد است كه به‌ويژه در حوالى جزيره‌ى بحرين به حد وفور يافت مىشود . دزدان دريايى عرب كه فوق العاده خشن و قسى القلب هستند ، در اين خليج به قتل و غارت مشغولند . غالب آنها از قبيله‌ى جوالميس و مورد حمايت امام مسقط مىباشند .\r\n\r\nخوزستان :\r\nسوزپان باستان ايالت كوچكى است كه از شمال به رشته كوههاى لرستان و از سمت جنوب به خليج فارس محدود\r\n\r\n","description":"","footnote":"","page_name":" 345 ","page_number":355},
  {"content":"\r\n\r\nمىباشد . خوزستان در حال حاضر تقريبا خالى از سكنه است در صورتى كه در گذشته مشهورترين ، غنىترين و پرجمعيت‌ترين نقاط ايران بوده است . شهرهاى شوش پايتخت آشور و شوشتر كه رقيب آن شهر بودند هردو در وسط اين ايالت واقعند .\r\nخوزستان با اين‌كه به وسيله‌ى يك خان كه عنوان بيگلربيگى دارد اداره مىشود ، تابع كرمانشاه است .\r\n\r\nخوى :\r\nشهر بزرگ و زيباى آذربايجان است كه در وسط دشت وسيعى قرار گرفته ، رودخانه‌ى اوتور از آن عبور مىكند . از اين رودخانه نهرهاى كوچكى منشعب مىشود كه در ميان دو رديف درخت از وسط كوچه‌ها مىگذرد . ساكنين اين شهر بيشتر ارامنه هستند . در گذشته اين شهر داراى حصارهاى مرتفع و برجهاى عظيمى بوده ، اما وليعهد به علت اهميت موقعيتش استحكاماتى به سبك اروپايى در آن‌جا بنا نموده است . هنگامى كه من ايران را ترك مىكردم جبهه‌ى حمله‌ى اين دژ كاملا پايان يافته بود . اين قلعه پس از پايان طرح بايد به صورت پنج ضلعى غيرمنظمى درآيد . حكومت اين شهر با يك خان درجه‌ى اول است كه عنوان بيگلربيگى دارد و با اين حال تابع وليعهد مىباشد . حكام خوى بر چند ناحيه‌ى كردستان كه خراج‌گزار دار السلطنه‌ى آذربايجان هستند ، اختيارات گسترده‌اى دارند .\r\n\r\nدادابگلو :\r\nشهرك مهمى در قره‌باغ است كه وليعهد عادت دارد همه‌ى تابستانها اردوى تفريحى خود را در آن‌جا برپا كند . در همين نقطه بود كه روسها قشون ايران را در سال 1810 غافلگير كردند و هيچ نمانده بود كه وليعهد را اسير كنند . در اين رويداد شاهزاده با حضور الذهن و سرعت تمام خود را نجات داد .\r\n\r\nداغستان :\r\nيا كشور كوهها منطقه‌اى است در طول غربى بحر خزر در شمال شيروان و مركز آن تاكو مىباشد . اين منطقه گرچه در ميان مستملكات روسيه احاطه گرديده ، به آنها تعلق دارد ولى تاكنون تحت استيلاى روسها درنيامده است . لزگيها كه ساكنين\r\n\r\n","description":"","footnote":"","page_name":" 346 ","page_number":356},
  {"content":"\r\n\r\nاين منطقه هستند ، خشن‌ترين و وحشىترين موجوداتند و از تمام قبايل قفقاز سبع‌ترند . خلوتگاه آنها در قلل مرتفع‌ترين كوهها است و از اين‌رو در مقابل هر حمله‌اى مقاومت مىكنند .\r\n\r\nدجله :\r\nرود بزرگى در ايالت عراق عرب است كه از كوههاى دياربكر سرچشمه گرفته ، در الكورنا به فرات ملحق مىشود . خرابه‌هاى شهر مشهور تيسفون هنوز در كرانه‌هاى آن باقى است .\r\n\r\nدربند :\r\nشهرى از ايالت شيروان كه در ساحل غربى بحر خزر در مصب رود شماخى واقع گرديده است . بيشتر ساكنين اين شهر را ارامنه و گرجيها تشكيل مىدهند و تجارتش با ايران قابل ملاحظه و يكى از انبارهاى محصولات ابريشمى گيلان است .\r\nدر حال حاضر اين شهرتحت استيلاى روسها مىباشد .\r\n\r\nدرياى هند :\r\nشامل تمام آن قسمت اقيانوس است كه از دماغه‌ى اميد در انتهاى جنوبى آفريقا تا دماغه‌ى شاتام ( مجمع الجزاير زلندنو ) ، هلند جديد ( مجمع الجزاير اندونزى ) تشكيل يك خليج بزرگ را مىدهد .\r\n\r\nدماوند يا البرز :\r\nرشته‌كوههاى بسيار بلندى كه تقريبا در سه فرسخى شمال شرقى تهران واقع گرديده‌اند . يكى از اين رشته‌كوهها كه مرتفع‌ترين و قله‌ى آن خيلى شيب‌دار و به صورت مخروطى است دماوند نام دارد . اين قله مانند ديگر قله‌ها هميشه از برف پوشيده است . درباره‌ى اين كوه حكايات بسيارى نقل شده است . به موجب يكى از اين قصه‌ها در قله‌ى دماوند گياهى مىرويد كه دندانهاى گوسفندانى را كه در آن‌جا چرا مىكنند به طلا تبديل مىكند .\r\n\r\nدمشق :\r\nشهر زيبا و بزرگ و قديمى سوريه كه سابقا پايتخت كشورى به همين نام بوده ، امروز مقر حكومت يك پاشا است . اين شهر مركز بزرگ تجارت ابريشم است و شهرتش بيشتر از جهت پارچه‌اى است كه به همين اسم ناميده مىشود . همچنين كارخانه‌ى\r\n\r\n","description":"","footnote":"","page_name":" 347 ","page_number":357},
  {"content":"\r\n\r\nاسلحه‌سازى بسيار خوبى داشته ، كه امروز كاملا به پستى گراييده است .\r\n\r\nدهلى :\r\nپايتخت امپراتورى مغول كه در جلگه‌ى بسيار زيبايى در كرانه‌ى غربى جما واقع گرديده است . گرداگرد شهر در حدود هفت فرسخ است . سابقا شاه جهان‌آباد يا شهر شاه جهان خوانده مىشده ، امپراتور در قصرى كه در كنار رود بنا گرديده ، مىزيسته است . اين قصر با معمارى عاليش يكپارچه از سنگهاى قرمز ساخته شده ، ولى در حال حاضر قسمتى از آن ويران گرديده است .\r\n\r\nديران :\r\nمركز حكومت ناحيه‌ى مستقلى در شمال خراسان است كه به وسيله‌ى يك رييس تركمن اداره مىشود .\r\n\r\nرشت :\r\nشهر بالنسبه مهم در كرانه‌هاى غربى بحر خزر و مركز حكومت گيلان است . تجارت ابريشم آن پررونق و همه ساله مقدار معتنابهى صادرات دارد . در حال حاضر اين تجارت پر منفعت در دست روسها است . هنگام تابستان هواى رشت بسيار ناسالم است و آب شهر هم ملين و شورمزه است . حكومت رشت با يك خان درجه‌ى يك است كه تابع شاهزاده وليعهد مىباشد .\r\n\r\nرى :\r\nراگه‌ى باستان به سبب اين‌كه محل تولد هارون الرشيد « 4 » خليفه‌ى معروف بوده ، شهرت دارد . ضمنا هارون الرشيد اين شهر را بر ساير اقامتگاههاى خود ترجيح مىداده است . شهر مزبور يكى از بزرگترين شهرهاى دنيا بوده ، به طورى كه مىگويند جمعيت آن قريب سه ميليون نفر و حصارهاى دورادور شهر از سى فرسخ متجاوز بوده است . محيط خرابه‌هايش امروز بيش از ده فرسخ است . هنوز قسمتى از حصارهاى شهر كه بالنسبه\r\n\r\n\r\n","description":"","footnote":"\r\n( 4 ) - اين از نشانه‌هاى متعدد كم‌اطلاعى نويسنده از فرهنگ و سوابق تاريخى ايران است كه شهرت رى را به تولد هارون الرشيد در آن ديار محدود مىداند . - م .\r\n","page_name":" 348 ","page_number":358},
  {"content":"\r\n\r\nخوب حفظ شده است به چشم مىخورد . همچنين بقاياى بعضى عمارتهاى مجلل هنوز سرپا است ولى به زحمت نقشه‌ى آنها تشخيص داده مىشود . خرابه‌هاى رى تقريبا در دو فرسخى جنوب‌شرقى تهران واقع گرديده است .\r\n\r\nزاگروس :\r\nرشته‌اى از سلسله جبال توروس كه از شمال به جنوب كشيده شده ، ايران را از ايالات تركيه و كردستان جدا مىنمايد .\r\nزاگروس بعدا به رشته‌كوههاى لرستان ملحق شده ، سپس با كوههاى يزدكوف يكى مىشود .\r\n\r\nزنجان :\r\nشهر بزرگ و مركز حكومت ناحيه‌ى خمسه مىباشد كه بر روى رودخانه‌اى به همين نام واقع گرديده است . اين شهر فوق العاده قديمى در ميان دشت لم‌يزرع و سنگلاخى بنا شده است . زنجان چندين بار و به خصوص به وسيله‌ى تيمور منهدم گرديده ، ولى هربار دوباره‌سازى شده است . اين شهر جمعيت زيادى دارد و امروز در تيول يكى از پسران شاه است كه سنش از پانزده تجاوز نمىنمايد .\r\n\r\nساوه :\r\nشهر كوچك بسيار قديمى در عراق عجم است كه مبدا آن را به طوفان نوح مىرسانند . در گذشته شهر بسيار بزرگى بوده ، ولى امروز فقط يك‌هشتم آن باقى مانده است . ساوه در ميان دشت لم‌يزرعى واقع گرديده ، از اين‌رو اقامت در آن‌جا نامطبوع است . اين شهر چندين بار منهدم گرديده است و امروز وضع قريه‌ى متوسطى را دارد .\r\n\r\nسجستان يا سيستان :\r\nايالت بزرگى در ايران كه بين زابلستان ، عراق عجم ، خراسان و مكران واقع گرديده است . اين ايالت كاملا مستقل مىباشد و فرمانرواى آن شخصى به نام بهرام خان است كه پس از غصب قدرت ، آن را به صورت كشور مستقلى درآورده ، عنوان شاهى اختيار كرده است . اقامتگاه وى زرنگ است كه شهر بالنسبه مهمى در كنار رودخانه‌ى هيرمند مىباشد . اين رودخانه به درياچه‌ى بزرگ زرك كه در مرز خراسان واقع است مىريزد .\r\n\r\n","description":"","footnote":"","page_name":" 349 ","page_number":359},
  {"content":"\r\n\r\n\r\nسلطانيه :\r\nشهر قديمى عراق عجم كه در ميان دشت وسيعى قرار گرفته است . اين شهر در گذشته بزرگ و باشكوه بوده ، ولى فعلا جز مسجدى با معمارى بسيار عالى كه مدفن سلطان محمد خدابنده است چيز جالب توجهى ندارد . اين مسجد كاملا به ويرانه‌اى تبديل شده ، ايرانيها سنگها و مرمرهاى آن را براى تزيين خانه‌هاى خود از جا مىكنند . در حال حاضر در شهر سلطانيه فقط چند خانه‌ى مسكونى وجود دارد . در نيم فرسخى ويرانه‌هاى شهر ، شاه همه ساله اردوى تفريحى خود را برپا مىكند . در وسط اردوگاه قصر كوچكى بر روى تپه‌اى كه مشرف به دشت مىباشد و منظره‌اى بسيار عالى دارد ، بنا نموده است .\r\nاين قصر كه صورت كلاه‌فرنگى را دارد مختص سكونت زنها است در صورتى كه چادرها به شخص شاه و درباريانش اختصاص دارد .\r\n\r\nسلماس :\r\nشهر بزرگ پرجمعيت و مركز حكومت ناحيه‌ى بالنسبه مهمى است . سلماس در وسط دشت وسيعى به همين نام واقع گرديده است . قسمت اعظم ساكنين آن را ارامنه و نسطوريها تشكيل مىدهند . در حوالى شهر چند خرابه‌ى بىاهميت وجود دارد . دشت سلماس يكى از حاصلخيزترين مناطق ايران و پوشيده از باغهاى عالى است كه ميوه‌هاى بسيار خوشمزه و كمياب توليد مىكنند . جمعيت شهر در حال حاضر با مقايسه با آن‌چه در گذشته بوده ، خيلى كمتر است با اين حال هنوز هم نزديك سى هزار نفر جمعيت دارد . با توجه به اين‌كه سه‌چهارم شهر ويرانه است مىتوان به كثرت جمعيتى كه سابقا داشته است پى برد . سلماس تنها شهر ايران است كه داراى كليساى كاتوليك رمى مىباشد كه به وسيله‌ى پيرمردى نسطورى كه در رم تحصيل نموده است و در همان‌جا به مقام اسقفى رسيده است ، اداره مىشود .\r\n\r\nسليمانيه :\r\nدر كنار رودخانه‌ى كرج بنا شده است . به كرج رجوع شود .\r\n\r\nسند :\r\n\r\n","description":"","footnote":"","page_name":" 350 ","page_number":360},
  {"content":"\r\n\r\nايالت مهمى در انتهاى جنوب‌شرقى ايران كه بين مكران و رود سند واقع شده است . امروز اين ايالت در حال طغيان و تحت سلطه‌ى تعدادى سركرده‌هاى كوچك بلوچ است كه در كار از بين بردن يك‌ديگرند . محيط اغلب سرزمينهاى اين سركردگان از ده تا دوازده فرسخ تجاوز نمىنمايد . سند جزيى از مستملكات امير كابل محسوب مىشود كه نادر شاه در مراجعت از هند به او واگذار نموده ، گرچه از لحاظ ارضى به ايران تعلق دارد . با اين حال سركردگان ياغى براى شاه ايران يا امير كابل حق حاكميتى نمىشناسند .\r\n\r\nسيرجان يا كرمان :\r\nشهر بالنسبه مهم و مركز حكومت ايالتى به اين اسم مىباشد « 5 » .\r\nاين شهر بر روى رودخانه در دابرى واقع گرديده ، داراى حصارها و استحكامات بالنسبه خوبى است به طورى كه لطفعلى خان كه به آن‌جا پناه برده ، به محاصره درآمده بود توانست مدت بالنسبه طولانى پايدارى بنمايد تا اين‌كه چند نفر از افسرانش به اين شاهزاده‌ى نگونبخت خيانت كردند و دروازه‌هاى شهر را به روى آغا محمد خان گشودند . كرمان تحت قدرت شاه مىباشد و اقامتگاه يك بيگلربيگى درجه‌ى يك است .\r\n\r\nشازدان :\r\nناحيه‌اى همسايه‌ى طالش كه مانند آن با دشت مغان هم‌مرز است . تيره‌اى از ايل افشار كه سربازهاى پياده‌نظام خوبى دارد ، ساكنين آن را تشكيل مىدهد . حكومت شهر را يك خان درجه‌ى يك عهده‌دار است و مركز حكومت آن اندرات مىباشد .\r\n\r\nشيراز :\r\nمركز حكومت فارس است . شيراز در گذشته يكى از زيباترين و دلپذيرترين شهرهاى ايران بوده ، ولى امروز چندان چيزى از آن باقى نمانده است . شيراز از آن جهت شهرت يافته ، كه زادگاه سعدى و حافظ است . در كنار قبور اين دو شاعر كلبه‌ى چوبى كوچكى قرار دارد كه در آن مجموعه‌ى عالى از آثارشان\r\n\r\n\r\n","description":"","footnote":"\r\n( 5 ) - سيرجان مدتى مركز كرمان بوده ، اما سيرجان يا كرمان معنى ندارد . - م .\r\n","page_name":" 351 ","page_number":361},
  {"content":"\r\n\r\nگردآورى شده است . شراب شيراز به حق در آسيا شهرت دارد . شيراز چندين بار اقامتگاه شاهان بوده ، از جمله كريم خان زند دربار خود را در آن‌جا مستقر نموده بود . كريم خان شيراز را به صورت زيبايى درآورده بود و استحكامات خوبى داشت ، اما آغا محمد خان سبع و بيدادگر پس از آن‌كه شهر را تسخير نمود ، آن را منهدم ساخت به طورى كه امروز وضع شهر با آن‌چه شعرا در وصف آن گفته‌اند قابل شناسايى نمىباشد .\r\n\r\nشيروان :\r\nايالتى در ايران مىباشد كه در ساحل غربى بحر خزر واقع شده ، مركز حكومت آن شماخى است . ايالت مزبور كه از مدتها پيش به وسيله‌ى قواى روس اشغال گرديده ، در قرارداد صلح اخير از طرف شاه ايران به روسيه واگذار شده است . براى رفتن به اين منطقه از طريق قفقاز فقط يك گردنه وجود دارد كه فوق العاده صعب العبور مىباشد و دروازه‌ى خزر ناميده مىشود .\r\n\r\nطالش :\r\nناحيه‌ى بزرگى از ايالت گيلان كه در كرانه‌ى غربى بحر خزر واقع شده ، و شامل دشت مغان نيز مىباشد . لنكران مركز حكومت آن است كه در صلح اخير به روسيه واگذار گرديده است .\r\n\r\nطبس :\r\nشهر كوچكى در غرب خراسان و مركز حكومت ناحيه‌اى مىباشد كه حكومت آن با يك خان است كه تابع مشهد مىباشد .\r\n\r\nعباس‌آباد :\r\nقلعه‌ى قديمى نزديكى نخجوان كه شاه عباس كبير موقعى كه ارمنستان را تسخير كرد دستور انهدام آن را داد . اين قلعه توسط وليعهد كنونى به سبك اروپايى دوباره‌سازى شده است .\r\n\r\nعراق عجم :\r\nپارت باستان ايالت بزرگى است كه در مركز ايران واقع گرديده است . قسمت اعظم اين ايالت به دليل بىآبى و ويرانيهاى جنگهاى داخلى به صورت باير درآمده ، برگشتن به حالت\r\n\r\n","description":"","footnote":"","page_name":" 352 ","page_number":362},
  {"content":"\r\n\r\nاوليه‌اش مستلزم سعى و كوشش بسيار است . كوير بزرگ نمكى نوبندجان كه آن را از خراسان جدا مىكند جزو عراق عجم است و مركز حكومت آن اصفهان مىباشد .\r\n\r\nعراق عرب :\r\nبين النهرين سابق ايالتى است واقع بين دجله و فرات .\r\nگرچه اين ايالت در گذشته به سبب داشتن شهرهاى زيبايش شهرت بسيار داشته ، ولى امروز تقريبا خالى از سكنه است .\r\nچند شهر پراكنده كه بهتر است آنها را روستاهاى محقر بخوانيم با چند ايل باديه‌نشين كه تقريبا همگى كرد هستند و زندگى چادرنشينى دارند ، قسمت اعظم جمعيت اين استان را تشكيل مىدهد . مشاهده‌ى اين وضع به خصوص با ديدن شيرها ، يوزپلنگها و كفتارهايى كه كنام خود را در زير خرابه‌هاى قصر سميراميس و معبد بلوس حفر مىكنند هررهگذرى را دچار غم و اندوه مىنمايد .\r\n\r\nعنيزه :\r\nشهر كوچكى است كه در وسط بيابانهاى عربستان واقع شده ، جاده‌ى بصره به مكه از كنار آن مىگذرد .\r\n\r\nفرات :\r\nرودخانه‌ى بزرگى است كه از حوالى ارزروم پايتخت ارمنستان تركيه سرچشمه مىگيرد . رودخانه‌ى مزبور در دوران باستان به سبب شهرهاى زيبا و پرشكوهى مانند بابل كه در كرانه‌هاى آن بنا شده بود ، شهرت داشت . اين رودخانه در شهرك الكورنا كه در چهل فرسخى مصبش واقع مىباشد ، به دجله ملحق مىگردد و سپس به خليج فارس مىريزد .\r\n\r\nقارص :\r\nشهر بالنسبه مهم ارمنستان تركيه است كه در مرز گرجستان واقع گرديده ، داراى دژ مستحكمى است كه بر روى كوه بسيار پرشيبى قرار دارد . شهر قارص در پايين اين دژ بنا شده است . گرچه استحكاماتش منحصر به حصارها و برجها است با اين حال به علت شيب تندش تسخير آن فوق العاده مشكل است . اين قلعه بارها به محاصره درآمده ، ولى هميشه نجات يافته است . شهر قارص تحت سلطه‌ى تركها مىباشد و يك\r\n\r\n","description":"","footnote":"","page_name":" 353 ","page_number":363},
  {"content":"\r\n\r\nپاشاى درجه‌ى دو كه تابع پاشاى ارزروم است بر آن حكومت مىكند .\r\n\r\nقره‌باغ :\r\nناحيه‌اى از ايران بين كر و ارس است كه بسيار كوهستانى و داراى جنگلهاى فراوان مىباشد . اين ناحيه مدتها بين ايران و روسيه مورد كشمكش بود و در حال حاضر تحت سلطه‌ى روسها مىباشد . پادشاه ايران در صلح اخير آن را به طور قطع به روسيه واگذار نمود . مركز حكومت آن گنجه است .\r\n\r\nقزوين :\r\nشهر بزرگى است كه سابقا پايتخت ايران بوده ، اما امروز چهار پنجم آن در حال ويرانى است . قزوين در دشت وسيعى نه‌چندان دور از رودخانه‌ى شاهرود واقع گرديده است . در اين منطقه انگور به مقدار زيادى توليد مىشود كه پس از خشك كردن آن را به تمام نقاط ايران مىفرستند . سابق بر اين كارخانه‌ى اسلحه‌سازى بسيار عالى در اين شهر بود كه امروز ديگر وجود ندارد ولى صنايع دستى آن هنوز داراى قدر و قيمت است . شهر قزوين با مناطق تابع آن در حال حاضر تيول يكى از پسران شاه موسوم به محمد تقى ميرزا مىباشد . كاخ سلطنتى قزوين كه اقامتگاه شاهزاده است با اين‌كه بالنسبه خوب حفظ شده ، ولى به هيچ وجه جلال و شكوه سابقش را ندارد .\r\n\r\nقفقاز :\r\nسلسله كوههاى مرتفعى بين درياى سياه و بحر خزر است و انشعابات آن از جهات مختلف به اسامى گوناگون گسترده شده است . گذرگاههاى آن بسيار سخت و وحشتناك است و در فصل زمستان غيرقابل عبور مىباشد . دره‌هاى تنگ و عميق آن به دليل ريزش بهمن كه با سروصداى زياد سقوط مىكند غالبا پر از برف است . رودخانه‌ى ترك يا بهتر بگوييم سيلاب ترك كه به طور مارپيچ از گردنه‌ى اصلى آن مىگذرد غالبا تخته سنگهاى بزرگ را مىغلتاند . براى ادامه دادن به جاده‌اى كه به گرجستان كشيده شده ، ناچار بوده‌اند در چندين نقطه صخره‌ها را بشكافند . شايع است كه در اين كوهها معادن\r\n\r\n","description":"","footnote":"","page_name":" 354 ","page_number":364},
  {"content":"\r\n\r\nبسيار غنى از هرنوع حتى سنگهاى قيمتى وجود دارد ، ولى به سبب اشكالاتى كه براى استخراج وجود دارد ، معادن مزبور مدتهاى مديدى در زير خاك باقى خواهند ماند .\r\n\r\nقم :\r\nشهر بزرگ و قديمى عراق عجم كه بر روى رودخانه‌ى چهارباغان « 6 » بنا شده است مانند مشهد شهر مقدس ناميده مىشود زيرا اعقاب على ( ع ) در شهر و حوالى آن مدفونند و از اين‌رو بسيارى از شاهان اين شهر را براى مقبره‌ى خود انتخاب كرده‌اند .\r\nحصارهاى بالنسبه خوب و برجهاى دورادور آن دفاع شهر را تامين مىكنند . كارخانه‌هاى عالى نساجيش شهرت بسيار دارد و در گذشته تيغه‌ى شمشير هم مىساختند ولى از مدتها پيش اين صنعت به حالت ركود درآمده است . اين شهر باغهاى بسيار زيبا و ميوه‌هاى خوش‌طعم دارد . با اين‌كه حكومت قم را يك بيگلربيگى درجه‌ى اول عهده‌دار است ، تابع بيگلربيگى اصفهان مىباشد .\r\n\r\nقندهار :\r\nشهر بزرگ اميرنشين كابل كه در گذشته پايتخت افغانستان بوده است . اين شهر بسيار پرجمعيت است و همه نوع مواد خوراكى به طور وفور در آن‌جا يافت مىشود . قيمت اين مواد از همه‌ى نقاط آسيا ارزانتر است . هندوانه‌هايش بسيار مشهور و به اقصى نقاط هند صادر مىشود . شهر قندهار كنونى به وسيله‌ى نادر شاه بنا شده است . شهر سابق به سبب اين‌كه قريب يك سال در برابر قواى نادر مقاومت نموده بود به دستور وى منهدم گرديد . قندهار موطن سيروس نامدار است كه افغانستان را براى اولين‌بار به دار السلطنه‌اى تبديل نمود و پسرش محمد ، شاه سلطان حسين آخرين پادشاه سلسله‌ى صفويه را از تخت پايين كشيد .\r\n\r\nكابل :\r\nشهر بزرگ و زيبا و پايتخت كشورى به همين نام است كه در\r\n\r\n\r\n","description":"","footnote":"\r\n( 6 ) - در كنار رودخانه‌اى كه از قم مىگذرد خرابه‌اى است از عهد ساسانى به نام چهارطاق كه گويا اسم آن را به اين رودخانه داده بوده‌اند . - م .\r\n","page_name":" 355 ","page_number":365},
  {"content":"\r\n\r\nانتهاى جلگه‌ى وسيعى در كنار رود كامك واقع گرديده است « 7 » .\r\nاين رود در حوالى اتوك به اندس ( نام سابق رود سند ) مىريزد . كابل داراى دو حصار بسيار ضخيم و خندق عريض و عميقى است كه هرموقع بخواهند در آن آب مىاندازند .\r\nهوايش بسيار ملايم و نهرهاى متعددى كه از آن عبور مىكنند علاوه بر پاكيزگى مايه‌ى خوشنودى ساكنين شهر مىباشد . كابل داراى باغهاى بسيار زيبا است و كليه‌ى مواد خوراكى به حد وفور و به قيمت ارزان در آن‌جا يافت مىشود . زمانشاه پادشاه كنونى در قصرى كه در بلندى واقع و به تمام شهر مشرف است سكونت دارد . با اين‌كه اين قصر محقر است پادشاه از لحاظ امنيتى آن را بر قصرهاى ديگرش كه خيلى راحت‌ترند ترجيح مىدهد .\r\n\r\nكاشان :\r\nشهر بزرگ عراق عجم كه به سبب قبورى كه دربر دارد يكى از شهرهاى مقدس ايران است . شهرت آن بيشتر به جهت كارخانه‌هاى عالى نساجى آن مىباشد كه پارچه‌هاى نخى ، مخمل ، ابريشم و زرى توليد مىكنند . تجارت اشياى مسى كه در اين شهر ساخته مىشود رونق بسيار دارد . از قرارى كه مىگويند ميوه‌ها به خصوص هندوانه‌ى محصول كاشان از نظر طعم بر هندوانه‌ى اصفهان برترى دارد . رودخانه‌ى كورو كه از شهر عبور مىكند به وسيله‌ى آبراهه‌هاى كوچكى تمام جلگه‌ى وسيعى را كه شهر در انتهاى آن واقع گرديده است ، مشروب مىنمايد . حكومت شهر با يك خان است كه عنوان بيگلربيگى دارد و تابع بيگلربيگى اصفهان مىباشد .\r\n\r\nكالپوك « 8 » :\r\nشهرى در شمال خراسان و مركز حكومت منطقه‌اى مىباشد كه در حال حاضر سر به طغيان گذارده است .\r\n\r\n\r\n","description":"","footnote":"\r\n( 7 ) - رود كامك اشتباه است . اصل رود به اسم كامل است و شاخه‌ى اصلى آن‌كه در اتوك مىباشد كمر است . - م .\r\n( 8 ) - شهرى به اين نام شناخته نشد . كلوخ قلعه‌ى مركزى در كنار رود اترك در خراسان شمالى است . - م .\r\n","page_name":" 356 ","page_number":366},
  {"content":"\r\n\r\n\r\nكرج :\r\nرودخانه‌ى بالنسبه مهمى كه در نه فرسنگى غرب تهران جارى است . اخيرا در كنار اين رودخانه شاه شهر كوچكى با قصر بسيار زيبايى به نام سليمانيه براى خود بنا نموده است . در فصل بهار جريان آب در اين رودخانه شدت مىيابد و ارتفاع و سرعت فوق العاده پيدا مىكند اما در تابستان به آسانى از گدارهاى آن‌كه در همه‌جا هست مىتوان عبور نمود .\r\n\r\nكردستان :\r\nمحل سكونت اكراد شامل قسمت اعظم بين النهرين باستان .\r\nقطعه‌اى از ارمنستان و چند ايالت از ايران مىباشد . ايالات اخير كردستان ايران ناميده مىشوند كه جزيى از قلمرو محمد على ميرزا هستند . در ناحيه‌اى كه به طور مطلق كردستان ناميده مىشود به تعداد ايلات و قبايل ، اماراتى وجود دارد كه با اين‌كه داراى استقلال هستند خراج‌گزار ايران يا تركيه مىباشند .\r\n\r\nكرمان :\r\nكارمانى باستان استان بزرگى است بين فارس و خليج فارس .\r\nسابقا شهرتش به سبب بندر گمبرون و جزيره‌ى هرمز بوده است كه از آن فاصله‌ى زيادى ندارد . كرمان در حال حاضر جمعيت زيادى دارد . اين استان بين چند سركرده تقسيم شده است ، كه به خون هم تشنه‌اند . قسمت كوچكى در غرب كرمان به پادشاه تعلق دارد در صورتى كه امام مسقط تمام ساحل را تحت تملك خود درآورده است . شالهاى كرمان كه در اين استان بافته مىشود در تمام آسيا طالب دارد و مركز حكومت آن سيرجان مىباشد .\r\n\r\nكرمانشاه :\r\nمركز حكومت ايالت كردستان ايران است كه با لرستان و خوزستان تيول محمد على ميرزا پسر ارشد شاه مىباشد . اين شهر مقر و اقامتگاه شاهزاده است كه تعداد كثيرى دربارى كه همگى نظامى هستند دور او را گرفته‌اند . نامبرده قادر است سى هزار سوار آماده نمايد ولى به استثناى چند زنبورك ،\r\n\r\n","description":"","footnote":"","page_name":" 357 ","page_number":367},
  {"content":"\r\n\r\nپياده‌نظام و توپخانه در اختيار ندارد .\r\n\r\nكرملين :\r\nشهر بالنسبه مهم كرمان و مقر حكومت ناحيه‌اى در مغرب اين استان است كه در كنار رودخانه‌ى كىآب بنا شده است .\r\nرودخانه‌ى مزبور در حوالى بندر گمبرون به خليج فارس مىريزد . حاكم اين شهر يك نفر افغانى است كه از اطاعت شاه سر باز زده است .\r\n\r\nكشمير :\r\nدره‌اى بزرگ و فوق العاده زيبا در شمال‌غربى هند است كه داراى حكومت ويژه‌اى مىباشد . پايتخت آن در كنار رود جلم در انتهاى شمالى درياچه‌ى دال واقع است و كوچه‌هاى تنگ و كثيفى دارد . آب و هواى آن سالم است با اين وصف زمستانهاى بسيار سخت دارد كه در آن موقع برف زيادى بارش مىكند . در گذشته در اين شهر شش هزار نفر به حرفه‌ى شالبافى اشتغال داشته‌اند ولى اكنون تعداد آنها بين ششصد و هفتصد نفر است . اطراف شهر به‌خصوص كرانه‌هاى جلم و درياچه‌ى دال فوق العاده زيبا و داراى مناظر بسيار بديعى مىباشد از اين‌رو هنديها اين ناحيه را بهشت روى زمين مىنامند .\r\n\r\nگرجستان :\r\nشاهزاده‌نشين كوچك كوهستانى است كه بين درياى سياه و بحر خزر واقع شده است . قسمتى از آن در داخل رشته‌كوههاى قفقاز قرار دارد . آب و هواى آن معتدل و زمينش حاصلخيز است . ساكنين آن زيبا ، نيرومند ، خوش‌اندام ، شجاع و داراى استعداد فطرى سپاهيگرى هستند اما درعوض تنبل و بىقيدند . گرجيها به سرزمينشان علاقه‌ى خاص دارند و به ندرت آن را براى هميشه ترك مىگويند . گرجستان در حال حاضر يكى از دول امپراتورى روسيه مىباشد و مركز حكومت آن تفليس است .\r\n\r\nگمبرون يا بندرعباس :\r\nشهر و بندرى در ايالت كرمان است كه به وسيله‌ى شاه عباس كبير در دهانه‌ى خليج فارس مقابل جزيره‌ى هرمز بنا شده است و\r\n\r\n","description":"","footnote":"","page_name":" 358 ","page_number":368},
  {"content":"\r\n\r\nدر حال حاضر تحت سلطه‌ى امام مسقط مىباشد . جمعيت آن بسيار اندك و قسمتى از بندرگاه به علت عدم مراقبت پر شده است .\r\n\r\nگيلان :\r\nايالتى در ايران كه در طول كرانه‌ى غربى بحر خزر گسترده شده است . از لحاظ خاك و محصولاتش مىتوان آن را يك عدن واقعى دانست . سطح آن را جنگلهاى انبوه پوشانده است و درختهاى پرتقال ، ليمو ، انار و مو كه در آن‌جا خودرو هستند به وفور يافت مىشود . شاخه‌هاى مو به صورت مارپيچ بين شاخه‌هاى درختها درهم پيچيده ، خوشه‌هاى انگور از آن آويزانند . اضافه مىكنم كه انگور گيلان طعم فوق العاده عالى دارد . اقليم گيلان بسيار غيربهداشتى و هواى آن در فصل تابستان فوق العاده ناسالم است به طورى كه اقامت در آن‌جا در اين فصل همواره عواقب وخيمى دربر دارد . گيلان مقدار زيادى ابريشم از نوع عالى توليد و به روسيه صادر مىكند .\r\nهمچنين محصول برنج آن عالى و فراوان است . رشت مركز حكومت آن مىباشد .\r\n\r\nلار :\r\nشهر كوچكى در استان كرمان كه سابقا پايتخت كشورى به نام لارستان بوده ، در زمان شاه عباس كبير به ايران ملحق گرديده است . در گذشته داراى بازارهاى بسيار زيبايى بوده ، تجارتش رونق فراوان داشته است . گرماى هوايش طاقت‌فرسا و آب فوق العاده كمياب است . استحكامات شهر كه با نقشه‌ى بسيار خوبى به وسيله‌ى شاه عباس بنا نهاده شده بود ، امروز تقريبا به ويرانه‌اى تبديل گرديده است . حكومت شهر با يك خان است كه تابع بيگلربيگى كرمان مىباشد .\r\n\r\nلارستان :\r\nنام كشور كوچكى بوده ، كه به ايران ملحق گرديده ، در حال حاضر جزو ايالت كرمان است .\r\n\r\nلرستان :\r\nايالت كوچك كوهستانى است بين عراق عجم و خوزستان . قسمت اعظم ساكنين آن را ايلات چادرنشين تشكيل مىدهند كه\r\n\r\n","description":"","footnote":"","page_name":" 359 ","page_number":369},
  {"content":"\r\n\r\nمدت نه ماه از سال را در دره‌ها زير چادر به سر مىبرند و اشتغال آنها مانند همسايگان كردشان راهزنى است . اين ايالت و ايالت خوزستان جزيى از توابع حكومت كرمانشاه مىباشد . حاكم آن يك خان درجه‌ى دو است كه در خرم‌آباد مركز حكومت آن اقامت دارد .\r\n\r\nلنكران :\r\nشهر كوچكى در كرانه‌ى غربى بحر خزر و مركز حكومت طالش است . اين شهر در ماه اوت 1812 به وسيله‌ى ايرانيها منهدم گرديد ، زيرا خانى كه بر آن‌جا حكومت مىكرد از اطاعت وليعهد سر باز زده بود . در ماه دسامبر همان سال روسها شهر را تسخير نمودند . ايرانيها اخيرا قلعه‌ى مستحكمى در آن‌جا بنا نهادند و روسها با دادن تلفات زياد ضمن حمله‌اى آن را پس گرفتند . لنكران داراى اسكله‌ى بالنسبه خوبى است و گرچه در معرض بادهاى گوناگون واقع شده است ، ملاحان آن را به سبب خوبى و اطمينان لنگرگاهش بر ديگر بنادر بحر خزر ترجيح مىدهند .\r\n\r\nمازندران :\r\nايالت متوسطى است كه در انتهاى جنوبى بحر خزر و در ميان رشته جبال مرتفعى واقع شده است . تنها راه آن از طرف ايران معبرى است كه پل رودبار ناميده مىشود . از اين معبر با تعداد كمى سپاهى مىتوان به آسانى در مقابل لشگر قابل ملاحظه‌اى دفاع نمود . راه بسيار خوبى كه شاه عباس اول در طول بحر خزر ايجاد نموده ، مازندران و گيلان را به هم مرتبط مىنمايد . مازندران بدون آن‌كه آب و هوايش ناسالم باشد تقريبا به همان اندازه‌ى گيلان حاصلخيز است . ساكنين آن‌كه تقريبا همه قجر هستند ، مردمانى شجاع و زحمتكش‌اند و استرآباد از زمانى كه جزو مازندران شده ، مركز حكومت آن است . قبل از آن شهر سارى مقر حكومت و محل اقامت حاكم بوده است .\r\n\r\nمدرس :\r\nشهرى در هند در ساحل كروماندل كه داراى استحكامات بسيار قوى مىباشد . اين شهر از دو قسمت تشكيل يافته : برج\r\n\r\n","description":"","footnote":"","page_name":" 360 ","page_number":370},
  {"content":"\r\n\r\nو با روى آن‌كه به نام قلعه‌ى سن ژرژ معروف است و شهر سياه كه به فاصله‌ى نيم برد تفنگ از آن واقع گرديده ، و فقط حصارهاى ساده‌اى دارد . مدرس مركز ادارى و محل سكونت حاكم و كليه‌ى تاسيسات انگليسيها در اين كرانه مىباشد .\r\n\r\nمدى :\r\nكشور باستانى آسيا است . به آذربايجان رجوع شود .\r\n\r\nمراغه :\r\nشهر بزرگ و مركز حكومت ناحيه‌اى در آذربايجان مىباشد .\r\nاين شهر كه در جنوب‌شرقى درياچه‌ى شاهى واقع گرديده ، سابقا پايتخت آذربايجان بوده است . شهر مراغه به سبب رصدخانه‌ى منجم نامى ايران الغ‌بيگ شهرت دارد و الواح جداول آن هنوز از نظر نجومى داراى ارزش بسيار هستند .\r\nدر اين شهر سردابهاى بسيار قديمى يافت مىشود كه در صخره‌ها تراشيده شده ، به نظر مىآيد كه معبد بت‌پرستى بوده است . اين سردابها از نظر طول و عرض و شكل به معابد بعضى از فرقه‌هاى هندى كه مورد بازديد آقاى كنير واقع شده است ، شباهت زياد دارند . حكومت مراغه را احمد خان معروف عهده‌دار است . اين مرد سالخورده‌ى محترم قبل از آن‌كه وليعهد به نيابت سلطنت آذربايجان منصوب شود ، اين سمت را داشته است .\r\n\r\nمرند :\r\nشهر كوچك پرجمعيت و مركز حكومت ناحيه‌ى بالنسبه مهمى در آذربايجان مىباشد . اين شهر در جلگه‌ى زيبايى نزديك رودخانه‌ى سه لؤلؤ واقع گرديده است و در كرانه‌هاى آن باغهاى بسيار عالى يافت مىشود . مراتع مرند فوق العاده باارزش است و وليعهد مالكيت آن را به سوارنظام منظمش بخشيده است كه مدت سه ماه از سال را در آن‌جا مىگذرانند . حكومت آن با يك خان درجه‌ى دو مىباشد .\r\n\r\nمرو :\r\nشهر كوچكى در مشرق خراسان است كه در حال حاضر تحت فرمانروايى يك خان ياغى كه به خود لقب امير بخارا را داده\r\n\r\n","description":"","footnote":"","page_name":" 361 ","page_number":371},
  {"content":"\r\n\r\nاست مىباشد . برادر اين شخص حكومت مرو را بر عهده دارد . در گذشته شهر مهمى بوده ، ولى در نتيجه‌ى اغتشاشات گوناگون تعداد سكنه‌ى آن به كمتر از سه هزار نفر تقليل يافته است .\r\n\r\nمسقط :\r\nشهر كوچكى در عربستان و پايتخت سرزمين عمان مىباشد .\r\nشهر مسقط در كنار بحر عمان واقع شده است ، بندرگاه بالنسبه خوبى دارد كه به وسيله‌ى دو قلعه‌ى بسيار مستحكم حراست مىشود . حكمرانى اين ايالت با يك امام است و قواى بحريه‌اى كه در اختيار دارد براى سرزمين كوچكى مانند عمان قابل ملاحظه است . اطراف مسقط باير و لم‌يزرع و پر از تخته‌سنگ است و بدين جهت امام هيچ‌وقت در آن‌جا اقامت نمىنمايد .\r\nنامبرده ، اقامتگاه خود را در چند فرسخى شهر در دشتى كه مىگويند آب و هوايش تا اندازه‌اى مطبوع مىباشد قرار داده است . بازارهاى بسيار زيباى اين شهر رونق فراوان داشته است و كليه‌ى كالاهاى هندوستان در آن‌جا يافت مىشود . مسقط پس از آن‌كه پرتغاليها از جزيره‌ى هرمز رانده شدند ، مركز داد و ستد مرواريد گرديده ، كه به قيمت فوق العاده ارزان معامله مىشود .\r\n\r\nمشهد :\r\nمعنى لغوى آن محل شهادت است و از اين‌رو ايرانيها اين اسم را بر كليه‌ى شهرهايى كه امامها يا اعقاب پيغمبر در آن نقاط به وضع ناهنجارى به هلاكت رسيده‌اند ، گذارده‌اند . اما شهرى كه بيشتر به اين اسم شناخته مىشود در مركز خراسان قرار دارد كه چون مرقد امام رضا در آن واقع است عنوان شهر مقدس را دارد . ايرانيها به سبب احترام فوق العاده‌اى كه براى آن قايلند غالبا به زيارت آن‌جا مىروند . مشهد شهر ثروتمند و پرجمعيتى است . نادر شاه با برپا ساختن بناهاى مجللى از قبيل مدرسه و مسجد در زيبايى شهر سهم بزرگى دارد . امروز مشهد تحت فرمانروايى شاه مىباشد و حكومت آن با يكى از شاهزادگان است كه در آن‌جا اقامت گزيده است .\r\n\r\n","description":"","footnote":"","page_name":" 362 ","page_number":372},
  {"content":"\r\n\r\n\r\nمغان :\r\nدشتى در ناحيه‌ى طالش در ساحل غربى بحر خزر مىباشد كه بين رود اركياران و ارس واقع گرديده است . بلندى و انبوهى علف آن در فصل بهار حيرت‌انگيز است به طورى كه در برخى نواحى ارتفاع آن به چهار پا مىرسد . اما گرماى شديد تابستان آن را مشتعل مىكند و تبديل به دشتى از آتش مىنمايد . در نتيجه زمين خشك مىشود و شكافهاى بسيار خطرناكى به وجود مىآيد كه عرض آن گاهى به دو پا مىرسد . اين دشت مملو از انواع و اقسام شكارهاى بزرگ است و غالبا گله‌هايى مركب از سه تا چهار هزار شكار ديده مىشود . ضمنا مارهاى بزرگى هم به تعداد زياد در آن‌جا وجود دارد . در همين دشت بود كه طهماسب قلى خان از طرف بزرگان كشور كه براى همين منظور دعوت شده بودند به پادشاهى ايران برگزيده شد .\r\nمحل چادرش هنوز قابل تشخيص است چون در يك بلندى كه بر تمام دشت مسلط بوده ، قرار داشته است .\r\n\r\nمكران :\r\nگدروزى باستان « 9 » ايالت بزرگى در جنوب‌شرقى ايران است كه سراسر آن را بيابانهاى وحشتناك فراگرفته ، بدين جهت از داخل آن اطلاعات زيادى در دست نيست . مكران تحت سلطه‌ى چند شيخ عرب است كه آن را بين خود تقسيم نموده‌اند و كوچكترين رابطه‌اى با ايران ندارند . چند سال قبل حكومت انگليسى هند براى آگاهى يافتن از اين‌كه در صورت هجوم ناگهانى دشمن امكان عبور از اين ايالت براى رسيدن به سند فراهم است يا خير چند افسر به اين محل اعزام نمود . من با يكى از آنها به نام ماژوركريستى كه علاوه بر شجاعت تحصيل كرده هم بود ، آشنا شدم . تصويرى كه نامبرده برايم مجسم نمود نظر مورخين زمان اسكندر را مبنى بر اين‌كه اين ناحيه لم‌يزرع‌ترين ، خشك‌ترين و خوفناك‌ترين نقطه‌ى دنيا است ، تاييد مىنمود . ساحل اين ايالت در حال حاضر تحت سلطه‌ى امام مسقط مىباشد .\r\n\r\n\r\n","description":"","footnote":"\r\n( 9 ) - گدروزى بلوچستان بوده نه مكران . - م .\r\n","page_name":" 363 ","page_number":373},
  {"content":"\r\n\r\n\r\nمكه :\r\nشهر مهم عربستان است كه حتى قبل از بعثت محمد ( ص ) ، به سبب معبدى كه مورد احترام فوق العاده‌ى اعراب بوده ، شهرت داشته است . بنابر ادعاى مسلمانان اين معبد به وسيله‌ى ابراهيم بنا گرديده ، و سنگ سياهى كه مورد نيايش ويژه‌اى مىباشد در يكى از كنجهاى معبد كه كعبه ناميده مىشود نشانده شده است . مسلمانان هربار كه كعبه را دور مىزنند بايد آن را ببوسند . زمانى كه محمد ( ص ) مذهب اسلام را رواج داد مردم مكه مشكلات و موانع بزرگى در برابر وى ايجاد نمودند . محمد ( ص ) اين شهر را محاصره و بالاخره آن را تسخير نمود و پس از آن‌كه قبلا به عنوان شخصيتى ناخواسته از آن‌جا رانده شده بود ، فرمانرواى مكه گرديد . تقويم مسلمانان كه هجرى ناميده مىشود از تاريخ خروج حضرت محمد ( ص ) از مكه آغاز مىگردد . حكومت مكه فوق العاده پرفايده است و شريفى كه بر آن حكومت دارد زايرينى را كه همه ساله به تعداد فوق العاده زياد از كليه‌ى قاره‌ها به آن‌جا مىآيند ، سركيسه مىكند . قرآن زيارت خانه‌ى خدا را لااقل يك بار در دوران زندگى توصيه مىنمايد . مسلمانان رو به سمت مكه ، كه قبله ناميده مىشود ، نماز مىگزارند .\r\n\r\nمورآب :\r\nرودخانه‌اى بين ارمنستان تركيه و كردستان است كه يكى از شعبه‌هاى جنوبى فرات را تشكيل مىدهد .\r\n\r\nنخجوان :\r\nشهر بزرگى در ارمنستان است كه شاه عباس موقعى كه تصميم بر ايجاد موانعى بين سرحدات ايران و تركيه گرفت ، آن را منهدم نمود . اين شهر امروز مركز حكومت ناحيه‌ى آران مىباشد و گرچه تا اندازه‌اى دوباره‌سازى شده ، با اين حال وضع اسف‌انگيزى دارد . سراسر شهر پر از ويرانه است و تصور نمىرود كه هرگز به وضع شكوهمندى كه قبل از سلطنت اين پادشاه ستمگر و بىعاطفه داشته است برگردد . اين شهر در آن‌زمان چهل هزار خانه داشت ، سكنه‌ى آن از سيصد هزار نفر متجاوز بوده است . شهر نخجوان برحسب روايات سابقه‌ى\r\n\r\n","description":"","footnote":"","page_name":" 364 ","page_number":374},
  {"content":"\r\n\r\nتاريخى بسيار كهن دارد . به موجب همين روايات بناى شهر به وسيله‌ى نوح موقعى كه كشتيش بر روى كوه آرارات كه تا آن‌جا فاصله‌ى زيادى ندارد متوقف گرديد ، نهاده شده است .\r\nحكومت نخجوان را كه به صورت دهكده‌اى درآمده ، در حال حاضر كدخداى مفلوكى عهده‌دار است .\r\n\r\nنرماشير :\r\nمقر حكومت ناحيه‌اى از كرمان در مرز مكران مىباشد كه هم‌اكنون در حال طغيان است . اين ناحيه جزيى از سرزمينهايى است كه سركرده‌اى به نام رشيد خان به تصرف درآمده است .\r\nنامبرده اين شهر را محل اقامت خود قرار داده است .\r\n\r\nنسا :\r\nشهر كوچكى در شمال خراسان و مركز حكومت ناحيه‌اى است كه تا بيابان بزرگ كراواه در خوارزم گسترده شده است « 10 » . شهر مزبور بر روى يكى از شعبه‌هاى آمودريا كه به درياچه‌ى اورال مىريزد بنا شده است . اين شهر از ايران جدا شده است و يك رييس ياغى كه اصلش تركمن است و تابع حاكم ابيورد مىباشد بر آن حكومت مىكند .\r\n\r\nنوبندجان :\r\nكوير بزرگ نمك كه خراسان و عراق عجم را از هم جدا مىكند و جزيى از ايالت اخير است . شهرى بدين نام نيز در فارس وجود دارد كه بر روى يكى از شعب بند امير بنا گرديده است .\r\n\r\nنهاوند :\r\nشهر كوچكى در عراق عجم مىباشد و شهرت آن به سبب جنگى است كه در اين محل بين لشگر اسلام و ايرانيان رخ داد كه منجر به پيروزى مسلمانان و متعاقب آن تسليم تمام ايران گرديد « 11 » . از لحاظ اهميت اين جنگ را فتح الفتوح ناميدند .\r\nنهاوند مركز حكومت ناحيه‌اى از توابع اصفهان مىباشد .\r\n\r\n\r\n","description":"","footnote":"\r\n( 10 ) - در تركستان بيابان بزرگى به نام قره‌قروم وجود دارد و به نظر مىآيد كه كراواه همان باشد . - م .\r\n( 11 ) - اعراب در زمان پيامبر اسلام با ايرانيان جنگ نكردند . جنگ در زمان خلافت عمر درگرفت . - م .\r\n","page_name":" 365 ","page_number":375},
  {"content":"\r\n\r\n\r\nنيشابور :\r\nشهرى بالنسبه مهم و مركز حكومت ناحيه‌اى در ايالت خراسان مىباشد . در گذشته شهرى ثروتمند ، بزرگ و داراى بناهاى مجلل بوده است . اين شهر كه جزو مستملكات شاه مىباشد در حال حاضر سه‌چهارم آن ويرانه است . يك خان درجه‌ى دو كه تابع بيگلربيگى مشهد است بر آن حكومت مىنمايد .\r\n\r\nولاسگرد :\r\nشهر خيلى مهم در ايالت كرمان و مركز حكومت ناحيه‌اى است كه تحت فرمانروايى يك بلوچ مستقل مىباشد .\r\nاين شهر در كنار رودخانه‌ى فيگور واقع گرديده است .\r\n\r\nهرات :\r\nشهر مهم خراسان و جزيى از مستملكات امير كابل است . شرح آن قبلا در مقدمه‌ى كتاب داده شده است .\r\n\r\nهرمز :\r\nجزيره‌ى كوچكى در دهانه‌ى خليج فارس است كه در فاصله‌ى كمى از ساحل ايران روبه‌روى بندر عباس واقع گرديده است .\r\nپرتغاليها مدت زمانى اين جزيره را تحت سلطه‌ى خود داشتند تا اين‌كه شاه عباس با كمك بحريه‌ى انگليس آنها را از آن‌جا بيرون راند . از آن تاريخ به بعد شهر و قلعه‌ى آن رو به ويرانى نهاده ، خالى از سكنه شده است . امام مسقط هنگامى كه اغتشاشات داخلى باعث قطعه‌قطعه شدن ايران گرديده بود آن را به تصرف خود درآورد . در حال حاضر هم اين جزيره با موافقت شاه و در مقابل دريافت نيمى از درآمد گمرك كه بسيار ناچيز است در اختيار امام قرار دارد . هرمز در حقيقت صخره‌ى لم‌يزرعى است كه در آن‌جا به‌جز آب آب‌انبارها آب ديگرى وجود ندارد ، ولى اهميت جزيره به سبب موقعيت جغرافيايى آن است كه بر تمام خليج و تجارت آن تسلط دارد .\r\n\r\nهشترخان :\r\n\r\n","description":"","footnote":"","page_name":" 366 ","page_number":376},
  {"content":"\r\n\r\nشهر بزرگ تجارى است كه در كرانه‌ى بحر خزر و در مصب رود ولگا واقع شده ، مركز حكومت يكى از ايالات روسيه مىباشد .\r\n\r\nهمدان :\r\nاكباتان باستان پايتخت مدى است . اين شهر امروز جزو عراق عجم است و از لحاظ شهريت در سطح پايين قرار دارد . اطراف و اكناف آن بسيار زيبا است و آثار باستانى جالبى آن‌جا وجود دارد . از جمله نقوش برجسته‌ى بيستون « 12 » كه وقايع بزرگ گذشته را به خاطر مىآورد . آقاى كنير معنى و مفهوم نقوش را كشف كرده است . باغهاى همدان به سبب خوبى ميوه‌هايشان بسيار شهرت دارند .\r\n\r\nهند :\r\nامپراتورى بزرگ آسيا كه قسمتى از آن را ساكنين بومى هندوستان مىنامند و قسمت ديگر شبه‌جزيره است . از سمت شمال به تبت و تاتارستان ، از جنوب به دريا ، از شرق به بيرمانى و خليج بنگال و از سمت مغرب به رود سند و درياى عرب ( در شرق بحر عمان ) محدود مىباشد . انگليسيها امروز در اين كشور صاحب قدرتند ، ولى از آن‌جا كه فشارشان بر اهالى خيلى سنگين است ناچارند دايما در حالت آمادگى رزمى باقى باشند . انگليسيها در هند داراى سه منطقه‌ى ادارى هستند كه مراكز آنها عبارتند از كلكته براى بنگال ، قلعه‌ى سن‌ژرژ براى مدرس و ساحل كروماندل بمبى براى اداراتى كه در ساحل مالابر ( قسمتى از ساحل جنوب‌غربى دكن ) قرار دارند .\r\n\r\nهيركانى :\r\nطبق نظر بعضى جغرافيادانها سابقا تمام گيلان ، مازندران و قسمتى از جنوب‌غربى خراسان و حتى عراق عجم را در بر مىگرفته است .\r\n\r\n\r\n","description":"","footnote":"\r\n( 12 ) - نقوش بيستون در شش فرسنگى كرمانشاه واقع است . - م .\r\n","page_name":" 367 ","page_number":377},
  {"content":"\r\n\r\n\r\nيزد :\r\nشهر بزرگ و قديمى ايالت فارس كه به سبب كارخانه‌هاى ابريشم‌بافى ، پارچه‌هاى نخى و ديگر منسوجات شهرت دارد .\r\nمحصولات ميوه‌ى اين شهر نيز بسيار عالى است . در خود شهر و حوالى آن باقيمانده‌ى گبرهايى كه به هند مهاجرت نكرده‌اند اقامت دارند . با اين حال رفتارى كه با آنها مىشود بسيار غيرانسانى است و مورد آزار و اذيت قرار مىگيرند . حكومت يزد با يك خان درجه‌ى دو مىباشد كه تابع حكومت شيراز است .\r\n\r\n","description":"","footnote":"","page_name":" 368 ","page_number":378},
  {"content":"\r\n . \r\n","description":"","footnote":"","page_name":" 369 ","page_number":379},
  {"content":"\r\n . \r\n\r\n","description":"","footnote":"","page_name":" 370 ","page_number":380}
  ]