[
  {"content":"\r\n\r\nبسم الله الرحمن الرحيم\r\nالحمدلله رب العالمين\r\nوالصلوة والسلام\r\nعلى سيدنا محمد واله\r\nالطاهرين\r\n\r\n","description":"","footnote":"","page_name":" فهرست 1 ","page_number":1},
  {"content":"\r\n . \r\n","description":"","footnote":"","page_name":" فهرست 2 ","page_number":2},
  {"content":"\r\n\r\nبررسى و داورى در مسائل\r\nاختلافى ميان :\r\nدو فيلسوف اسلامى\r\nخواجه نصير طوسى\r\nو امام فخر رازى\r\nدكتر سيد حسن حسنى\r\n\r\n","description":"","footnote":"","page_name":" فهرست 3 ","page_number":3},
  {"content":"\r\n\r\nانتشارات دانشگاه تهران\r\nشمارهء 2252\r\nشماره مسلسل 3542\r\nشماره استاندارد بين المللى كتاب 8 - 3542 - 03 - 964\r\nISBN 964 - 03 - 3542 - 8\r\nعنوان : بررسى و داورى در مسائل اختلافى ميان\r\nدو فيلسوف اسلامى ، خواجه نصير طوسى و امام فخررازى\r\nمؤلف : دكتر سيد حسن حسنى\r\nناشر : موسسه انتشارات و چاپ دانشگاه تهران\r\nتيراژ : 3000 نسخه ( چاپ اول )\r\nتاريخ انتشار : اسفند ماه 1373\r\nچاپ و صحافى : مؤسسهء انتشارات و چاپ دانشگاه تهران\r\nمسئوليت صحت مطالب كتاب با مؤلف است\r\n\" كليه حقوق براى دانشگاه تهران محفوظ است \"\r\nقيمت : 4200 ريال\r\n\r\n","description":"","footnote":"","page_name":" فهرست 4 ","page_number":4},
  {"content":"\r\n\r\nدانشگاه خوب ، يك ملت را سعادتمند مىكند\r\n\" امام خمينى قدس سره الشريف \"\r\n\r\n","description":"","footnote":"","page_name":" فهرست 5 ","page_number":5},
  {"content":"\r\n . \r\n","description":"","footnote":"","page_name":" فهرست 6 ","page_number":6},
  {"content":"\r\n\r\n\r\nفهرست مطالب\r\nپيشگفتار صفحه\r\nمقدمه 1 - خواجه نصير الدين طوسى 1\r\n2 - امام فخر رازى 2\r\n3 - معرفى روش به كار رفته در كتاب حاضر 3\r\n4 - نگرشى كوتاه به محتواى كتاب 6\r\n5 - انگيزه فخر رازى در تشكيك بر مقالات بو على 12\r\n6 - انگيزه خواجه در پاسخ به اعتراضات فخر رازى 15\r\n7 - تبيينى بر اختلاف آراء خواجهء طوسى 15\r\n8 - سابقهء تاريخى داورى 18\r\nبخش اول - در منطق 21\r\n1 - اختلاف خواجه با فخر رازى در فرق ميان فكر و حدس 21\r\n2 - اعتراض فخر رازى بر دلالت التزام و جواب خواجه به آن 22\r\n3 - اعتراض فخر رازى بر بو على در تعريف فصل و جواب خواجه به آن 26\r\n4 - اعتراض فخر رازى بر تعريف بو على از حد و جواب خواجه به آن 29\r\n5 - اعتراض خواجه بر فخر رازى در تعريف رسم 32\r\n6 - اعتراض خواجه به بيان فخر رازى در بودن مهمله در قوهء جزئيه 34\r\n7 - اختلاف خواجه و فخر رازى در فرق ميان محصله و معدوله 36\r\n8 - اختلاف خواجه با فخر رازى در « شبه محمول » 39\r\n9 - اختلاف خواجه و فخر رازى در احتياج به ذكر رابطه در قضيه‌اى كه محمول مشتق است 41\r\n10 - اعتراض فخر رازى بر شرطيت وحدات هشتگانه در تناقض و جواب خواجه به آن 43\r\n11 - تشكيك فخر رازى بر تعريف عكس مستوى و جواب خواجه به آن 46\r\n\r\n","description":"","footnote":"","page_name":" فهرست 7 ","page_number":7},
  {"content":"\r\n\r\n12 - اعتراض فخر رازى بر قول بو على در عدم انعكاس سالبهء كلى و جواب خواجه به آن 48\r\n13 - تشكيك فخر رازى بر لزوم تكرار حد وسط در قياس و جواب خواجه به آن 50\r\n14 - به اعتقاد خواجه منطق علم است 53\r\n15 - به اعتقاد خواجه دلالت لفظ بر معنى تابع قصد و اراده است 53\r\n16 - به اعتقاد خواجه تعريف مركب از جنس و فصل اگر بر خلاف تربيت طبيعى باشد رسم است نه حد 54\r\n17 - به اعتقاد خواجه در عكس مستوى بقاء صدق فقط در صحت عكس كافى است و شرط بقاء كذب لازم نيست . 55\r\nبخش دوم در طبيعيات فصل اول در جسم 1 - اعتراض فخر رازى بر تعريف جسم طبيعى و جواب خواجه به آن 57\r\n2 - تشكيك فخر رازى بر استدلال بو على بوجود هيولى و جواب خواجه به آن 61\r\n3 - استدلال فخر رازى در ابطال هيولى و جواب خواجه به آن 64\r\n4 - اعتراض فخر رازى بر بيان بو على به دليل فصل و وصل و جواب خواجه به آن 69\r\n5 - تشكيك فخر رازى بر دليل بو على در امتناع انفكاك هيولى از صورت جسميه و جواب خواجه به آن 72\r\n6 - اختلاف خواجه و فخر رازى در كيفيت تشخص هيولى و صورت 75\r\n7 - تشكيك فخر رازى در وجود صورت نوعيه و جواب خواجه به آن 78\r\n8 - استدلال فخر رازى بر اثبات خلأ و جواب خواجه به آن 84\r\n9 - اعتراض فخر رازى بر بو على در ممتنع بودن اجتماع ميل دورى و مستقيم در جسم واحد و جواب خواجه به آن 87\r\n10 - تشكيك فخر رازى به استدلال بو على كه جسم فاقد ميل طبيعى قابل حركت قسرى نيست و جواب خواجه به آن 90\r\n11 - تشكيك فخر رازى به استدلال بو على در اثبات وجود زمان و جواب خواجه به آن 94\r\nفصل دوم از طبيعيات در نفس 1 - اعتراض فخر رازى بر دليل بو على در اثبات نفس و جواب خواجه به آن 99\r\n2 - اختلاف خواجه با فخر رازى در كيفيت تقدم قوه مدركه بر محركه 103\r\n\r\n","description":"","footnote":"","page_name":" فهرست 8 ","page_number":8},
  {"content":"\r\n\r\n3 - اختلاف خواجه و فخر رازى در معنى علم و ادراك 106\r\n4 - تشكيك فخر رازى بر تجرد و كليت ادراك عقلى و جواب خواجه به آن 119\r\n5 - اعتراض فخر رازى بر دليل بو على بوجود حس مشترك و جواب خواجه به آن 124\r\n6 - تشكيك فخر رازى در فرق ميان حس مشترك و خيال و جواب خواجه به آن 127\r\n7 - تشكيك فخر رازى در وجود قوهء واهمه و جواب خواجه به آن 131\r\n8 - تشكيك فخر رازى در وجود قوهء متصرفه و جواب خواجه به آن 134\r\n9 - استدلال فخر رازى در ابطال قواى باطنى و جواب خواجه به آن 137\r\n10 - تشكيك فخر رازى بر استدلال بو على در تجرد و غيرجسمانى بودن نفس و جواب خواجه به آن 141\r\n11 - اختلاف خواجه با فخر رازى در « شرطيت قائم بذات » براى اين قضيه كه هر معقولى عاقل است 147\r\n12 - اعتراض فخر رازى بر بو على در وجود ارادهء جزئى بر فلك و جواب خواجه به آن 151\r\n13 - اعتراض فخر رازى بر دليل بو على به اينكه تعقل قوهء عاقله ذاتى او است نه بقوهء جسمانى و جواب خواجه به آن 159\r\n14 - اعتراض فخر رازى بر دليل ديگر بو على به اينكه تعقل نفس جسمانى نيست و جواب خواجه به آن 162\r\n15 - اعتراض فخر رازى به بيان بو على در بقاء نفس پس از فناء بدن و جواب خواجه به آن 167\r\nبخش سوم در الهيات كه شامل مسائل زير است : 1 - اعتراض فخر رازى به بيان بو على در اثبات حدوث ذاتى و جواب خواجه به آن 174\r\n2 - اعتراض فخر رازى بر بو على در بيان احتياج حادث بفاعل در وجود ، نه در حدوث و جواب خواجه به آن 178\r\n3 - اعتراض فخر رازى بر بو على در وجود تقدم علىّ و جواب خواجه به آن 183\r\n4 - اعتراض فخر رازى بر بو على در وجود غايت براى افعال طبيعى و جواب خواجه به آن 186\r\n5 - اعتراض فخر رازى بر بو على در صدور كثير از واحد تعالى و جواب خواجه به آن 189\r\n6 - اعتراض فخر رازى بر بيان بو على در كثرت عقول و جواب خواجه به آن 197\r\n\r\n","description":"","footnote":"","page_name":" فهرست 9 ","page_number":9},
  {"content":"\r\n\r\n7 - اعتراض فخر رازى بر بو على در اثبات عقل از طريق حركت نامتناهى افلاك و جواب خواجه به آن 201\r\n8 - اعتراض فخر رازى بر دليل بو على در اثبات عقل از راه امتناع عليّت جسمى بر جسم ديگر و جواب خواجه به آن 207\r\n9 - تشكيك فخر رازى در صدور صور جسميه از عقل فعال و جواب خواجه به آن 210\r\n10 - اعتراض فخر رازى بر دليل بو على در اثبات قاعدهء « الواحد » و جواب خواجه به آن 216\r\nبخش چهارم در مسائل كلامى كه شامل مسائل زير است : 221\r\n1 - اعتراض فخر رازى بر بو على در نفى تسلسل بر اثبات واجب الوجود و جواب خواجه به آن 222\r\n2 - اعتراض فخر رازى بر بو على در بيان عدم زيادى وجود واجب تعالى بر ماهيت او و جواب خواجه به آن 225\r\n3 - تشكيك فخر رازى بر استدلال بو على در اثبات توحيد واجب الوجود و جواب خواجه به آن 232\r\n4 - اعتراض فخر رازى بر بو على در كثرت ماهيت نوعى به ماده و جواب خواجه به آن 238\r\n5 - اعتراض فخر رازى بر بو على در عدم جواز علم حق تعالى بجزئيات بر وجه جزئى و جواب خواجه به آن 241\r\n6 - اختلاف خواجه با فخر رازى در نفى قصد و غرض از فعل حق تعالى 245\r\n7 - اعتراض فخر رازى به استدلال بو على در غير محسوس بودن واجب تعالى و جواب خواجه به آن 250\r\n8 - اختلاف خواجه و فخر رازى در ديدن خداى تعالى 254\r\n9 - اعتراض فخر رازى به استدلال بو على در اثبات نبوت و معجزات و جواب خواجه به آن 259\r\n10 - اختلاف خواجه و فخر رازى در عصمت انبياء 265\r\n11 - اختلاف خواجه و فخر رازى در مسئلهء امامت 270\r\n12 - اختلاف خواجه و فخر رازى در جبر و اختيار 276\r\n13 - اختلاف خواجه با فخر رازى در حسن و قبح عقلى 282\r\n14 - اعتراض فخر رازى بر بو على در كيفيت وجود شر در افعال حق تعالى و جواب خواجه به آن 286\r\n\r\n","description":"","footnote":"","page_name":" فهرست 10 ","page_number":10},
  {"content":"\r\n\r\n15 - اختلاف خواجه و فخر رازى در جواز بازگشت معدوم 294\r\n16 - اعتراض فخر رازى بر قول بو على به صحت عقاب در عين اعتقاد او بدخول شر در « قدر » و جواب خواجه به آن 298\r\n\r\n","description":"","footnote":"","page_name":" فهرست 11 ","page_number":11},
  {"content":"\r\n . \r\n","description":"","footnote":"","page_name":" فهرست 12 ","page_number":12},
  {"content":"\r\n\r\nبسمه تعالى\r\n\r\nپيشگفتار\r\nفلسفه كه در مقام شناخت حقايق و طريق دريافت علل پديده‌ها است ، معرفتى است كه پس از طى مراحل حاصل گرديده است ، زيرا درك اشياء در آغاز ساده بود ، بدريافتهاى حسى و شناخت ظاهر اشياء اكتفا مىگرديد . اندك‌اندك از راه تحقيق و نقد ، تطورى در آن پيش‌آمد و پيشرفتى حاصل شد ، كه از مرز حس و خيال و آگاهى سطحى فراتر رفت ، آنچه را كه ابتدا حقيقت مىنمود ، از خطاى آن پرده برداشته مىشد . اين سير و تكاپو ، مراحلى را پشت‌سر نهاد و بدريافتهاى تازه‌اى دسترسى پيدا شد ، شناخت عميق‌تر و گسترده‌تر شد و بمراتب كاملتر رسيد كه سرانجام به معرفت فلسفى و به شناخت ماهيت و حقيقت رهنمون گرديد .\r\nاين پيشرفت گرچه چشمگير بود و شناخت و معرفت كاملتر شد ليكن چنان نبود كه با حصول معرفت ، به سرحد شناخت فلسفى ، اين حركت بازايستد يا اختلاف انديشه‌ها متوقف گردد ، بلكه اين مرتبه از شناخت - شناخت فلسفى - خود ميدان گسترده‌ترى جهت معركه آراء شد ، زيرا اختلافى بود ناشى از زبده‌ترين و سرآمدترين انديشمندان ، در حساسترين مسائل .\r\nبيان امام فخر رازى در اين مورد چنين است : « فلسفه در درجه‌اى از علوّ و رفعت است كه اسم آن ، رعشه بر اندام مىاندازد و نفس را به حنجره مىرساند « 1 » » .\r\nخواجه نصير الدين طوسى در اهميت معرفت فلسفى چنين مىگويد :\r\n« آنكس كه از عهدهء شناخت حكمت - حكمت نظرى و عملى - برآيد فاضلترين مردم است ، كسى كه از آن بىبهره شد بمرتبهء متفلسفين از مقلدين كه از اراذل ناس‌اند ، سقوط نموده است « 2 » » .\r\nبو على هم در پايان كتاب « اشارات » در همين رابطه مىگويد :\r\n\r\n\r\n","description":"","footnote":"\r\n( 1 ) . . . . الحكمة الاعلى و الفلسفة الاقصى ، الّتى عند ذكرها تقشعر الجلود و تبلغ القلوب الحناجر . . . - امام رازى ( فخر الدين ) - شرح اشارات - المطبعة الخيريه - المصر 1325 ه - ج 1 - ص 136 .\r\n( 2 ) . . . . الفائز بهما افضل الناس و الخاسر بهما نازل فى منازل المتفلسفة المقلدين الذين هم اراذل الخلق . . . - خواجه نصير الدين طوسى - شرح اشارات ، انتشارات حيدرى - تهران 1379 ه - ج 2 - صفحهء 1 .\r\n","page_name":" فهرست 13 ","page_number":13},
  {"content":"\r\n\r\n« من كه لقمهء حكمت را در الفاظ و عبارات لطيف در دهانت نهادم ، در درك آن بكوش و از كسانى كه هوش و فطانت كافى ندارند ، و بحكمت عادت نكرده‌اند ، يا از گمراهان متفلسف و فرومايگانند آن را پوشيده‌دار « 1 » » .\r\nفلسفه به لحاظ همين اهميت و پيچيدگى كه براى آن است ، درك آن را مشكل مىكند ، بطورى كه حق در آن به شكل باطل و گاه باطل به صورت حق نمودار مىگردد .\r\nبر خلاف علوم كه از ديدگاه علمى از قوانين ثابتى برخوردارند يا از راه آزمايش ، صحت مسائل آنها به اثبات مىرسد ، فهم مطالب آنها بشدت صعوبت مسائل فلسفى نيست و اختلاف نظر در آنها به كمترين حد ، تقليل يافته است ، به همين مناسبت است كه خواجه عليه الرحمه در شرح اشارات توصيه مىكند كه :\r\n« در حكمت چون و هم با عقل بمعارضه برمىخيزد بر شخص ناظر بر مسائل حكمى لازم است كه عقلش از تجربه بيشتر بهره‌ور باشد و ذهن او تصفيهء بيشتر يافته و انديشه‌اش از دقت كافى برخوردار باشد « 2 » » .\r\nچنانچه بر اين صعوبت و پيچيدگى مسائل فلسفى ، تفاوت ذهنى انسانها را بيفزائيم ، شدت اختلاف در مسائل حكمى بسيار طبيعى مىنمايد كه از آن جمله است اختلاف نظرات خواجه نصير الدين طوسى و امام فخر رازى كه اختلاف آراء آنان همانند خود آنها معروف و كمتر فيلسوف اسلامى است كه در آثار خود از آن ذكرى ننموده باشد و اين كتاب متكفل بررسى مسائل اختلافى ميان آن دو بزرگوار است .\r\n\r\n\r\n","description":"","footnote":"\r\n( 1 ) . . . . و القمتك قفىّ الحكم فى لطائف الكلم فصنه عن الجاهلين و المبتذلين و من لم يرزق الفطنة الوقادة و الدّربة و العادة . . . او كان من ملحدة هولاء الفلاسفه . . . متن اشارات بو على - بنقل از شرح اشارات خواجه - انتشارات حيدرى - تهران 1379 ه - ج 3 - صفحهء 419 .\r\n( 2 ) . . . . هذين النّوعين من الحكمة . . . لا تخلوان عن انغلاق شديد و اشتباه عظيم ، اذ الوهم يعارض العقل فى مآخذهما . . . و الناظر فيهما يحتاج الى مزيد تجريد للعقل و تمييز للذهن و تصفية للفكر و تدقيق للنظر - خواجهء طوسى ( نصير الدين ) - شرح اشارات - انتشارات حيدرى - تهران 1379 ه - ج 2 - صفحهء 1 .\r\n","page_name":" فهرست 14 ","page_number":14},
  {"content":"\r\n\r\n\r\nمقدمه :\r\n\r\n1 - خواجه نصير الدين طوسى\r\nخواجه نصير الدين ، محمد بن محمد بن حسن طوسى ، ( 597 - 672 ) شهرت او در حدى است كه بىنياز از تعريف است . در حق وى گفته‌اند « خواجه حكيمى است متكلم و سياسى و نابغه بىنظير ، اقليدس زمان ، بطلميوس دوران و رسطاليس دهر و . . . « 1 » » .\r\nكتب كلامى و حكمى و تحرير اقليدس و تحرير مجسطى او . . . شاهد صادق بر اين سخن است .\r\nحاجى خليفه در « كشف الظنون » ، او را در اول مرتبهء طبقهء اولى از مصنفين قرار داده است و مىگويد او را بر جميع اهل عالم حقى است ظاهر و رعايت او واجب است و . . . « 2 » » .\r\nمحمد بن شاكر در « فوات الوفيات » مىگويد : « خواجه نصير الدين طوسى در علم اوائل ، در ارصاد و مجسطى سرآمد همه بود » « 3 » .\r\nو باز مىگويد :\r\n« منزلت خواجه در نزد هلاكو ، بقدرى بود كه بهرچه اشاره مىفرمود ، هلاكو از او اطاعت مىكرد . . . « 4 » » .\r\nوى مىافزايد :\r\n« خواجه پيوسته در تحقيقات علمى بسر مىبرد و كتابخانهء او در مراغه بيش از چهارصد\r\n\r\n\r\n","description":"","footnote":"\r\n( 1 ) . خوانسارى - روضات الجنات - شماره ثبت دفتر كتابخانه مجلس شورى 1661 ط - صفحهء 730\r\n( 2 ) . . . . ان المؤلفين المعتبرة تصانيفهم فريقان : الاول من له فى العلم ملكة تامة و دربة كافية . . . فتصانيفهم عن قوه تبصرة و نفاذ فكر و سداد راى كالنصير و العضد و السيد و السّعد و الجلال . . . هولاء احسنوا الى الناس كما احسن الله سبحانه و تعالى اليهم و هذه لا يستغنى عنها احد . . . - حاجى خليفه - كشف الظنون - المكتبه الاسلامية - الطبعة الثانيه - تهران 1387 ه - ج 1 - صفحهء 38 .\r\n( 3 ) . . . . كان راسا فى علم الاوائل لا سيما فى الاءرصاد و المجسطى فانه فاق الكبّار . . . محمد بن شاكر - فوات الوفيات - ج 2 - كتابخانه مجلس شوراى 50 / 3 ج 2 - صفحهء 186 .\r\n( 4 ) كان ذا حرمة و منزلة عند هلاكو و كان يطيعه فيما بشير عليه - ماخذ قبل .\r\n","page_name":" 1 ","page_number":15},
  {"content":"\r\n\r\nهزار كتاب داشته است « 1 » » .\r\nخواجه عليه الرحمه علاوه بر جنبهء علمى ، در حسن اخلاق نيز سرآمد بوده است .\r\nمحمد بن شاكر كه از مورخين نزديك به زمان وى است ، اخلاق خواجه را چنين توصيف مىكند :\r\n« خواجه بسيار نيكو صورت و خوش‌رو و كريم و سخى و بردبار و خوش‌معاشرت و زيرك و بافر است و يكى از دهات روزگار بشمار مىرفت . . . « 2 » » .\r\nعلامهء حلى ضمن اجازه ابن زهره در مورد اخلاق خواجه مىگويد :\r\n« كسانى را كه من ديده‌ام خواجه در ميان آنان در اخلاق از همه شريف‌تر و بزرگوارتر بوده است « 3 » » .\r\n\r\n2 - امام فخر رازى\r\nامام فخر ، محمد بن عمر بن الحسين رازى ( 543 - 606 ه ) مرد بااستعداد زبان‌آور ، اهل مطالعه و مناظره بود .\r\nدر سراسر زندگى بفعاليتهاى علمى اشتغال داشته است » « 4 » .\r\nاز تمام علوم عصر خود بهره داشت و تدريس مىنمود ، شاهد بر آن كتاب جامع العلوم او است كه در شصت علم سخن رانده است .\r\nدليل بر قدرت علمى او اينكه در مقدمهء سورهء حمد مىگويد :\r\n« گفتم از اين سوره مىتوان ده‌هزار مسئله استنباط كرد ، ليكن حسودان بر من طعنه زدند چون شروع بتصنيف آن نمودم ، اين مقدمه را آوردم تا نشانه‌اى باشد كه آنچه گفته‌ام ، ممكن است و قريب الوصول . . . « 5 » » .\r\n\r\n\r\n","description":"","footnote":"\r\n( 1 ) . . . تجمع فيها زيادة على اربعة ماة الف مجلّد . . . ماخذ قبل .\r\n( 2 ) . . . كان حسن السيره . . . كريما ، جوادا ، حليما ، حسن العشره غزير الفضل . . . ماخذ قبل .\r\n( 3 ) . . . كان اشرف من شاهدناه فى الاخلاق ، نور الله ضريحه . . . خوانسارى - روضات الجنات - شماره ثبت دفتر كتابخانه مجلس شورى - 1661 ط - صفحهء 730\r\n( 4 ) . ابن اصيبعه - طبقات الاطباء - المطبعه الوهبيه 1299 ه - شماره دفتر كتابخانهء مجلس شورى 3567 - ج 2 - صفحهء 23 .\r\n( 5 ) . . . مرّ على لسانى . . . ان هذه السورة الكريمة يمكن ان يستنبط من فوائدها و نفائسها عشرة آلاف مسئلة فاستبعد هذا بعض الحسّاد فلمّا شرعت . . . قدّمت هذه المقدمّه . . . فخر رازى - تفسير كبير - مطبعهء عامره - استانبول 1307 ه - ج 1 - صفحه 2 .\r\n","page_name":" 2 ","page_number":16},
  {"content":"\r\n\r\nداراى موقعيت سياسى بود ، چه از طرف سلطان غياث الدين غورى بعنوان سفير به دار الخلافهء بغداد فرستاده شده است و در دربار سلاطين راه مىيافت و آنان در مجلس درس و وعظ و مناظرهء او مىنشستند و . . . « 1 » .\r\nاز ابتكارات او ، ترتيب و فصل‌بندى كتاب بوده كه قبل از او معمول نبوده است « 2 » .\r\nخطيب و سخنور بود ، در آن حد كه سخنان او مخالفين را تحت تاثير قرار مىداد و بجانب او مىشتافتند « 3 » .\r\nابن خلكان - متوفى 681 ه ق در وفيات الاعيان مىگويد :\r\n« فخر رازى در عصر خود ، يگانه و در علم كلام و معقول سرآمد اهل زمان خود بوده است » « 4 » .\r\nصلاح الدين صفدى متوفى 764 ه ق - در الوافى بالوفيات مىگويد :\r\n« فخر رازى بزرگترين مرد علم و جامع‌ترين كس بوده است » « 5 » .\r\n\r\n3 - معرفى روش به كار رفته در كتاب حاضر با تلخيص دو مسئله :\r\n\r\n1 - دلالت التزام :\r\nفخر رازى دلالت التزام را معتبر نمىداند ، كلام خود را در شرح بر « منطق اشارات » بعنوان اعتراض بر بو على چنين ادامه مىدهد : ممكن نيست لفظ بر خارج لازم موضوع له خود دلالت نمايد چون امكان دارد براى امرى ، لوازم نامتناهى باشد ، مسلما دلالت لفظ بر تمام لوازم نامتناهى محال است ، ديگر آنكه احاطه به تمام لوازم نامتناهى از عهدهء بشر خارج است اگر مراد « لوازم بين » باشد محذور ديگرى دارد و آن اينكه لازمى كه در نزد شخص « بين » باشد ، در نزد شخص ديگر غيربين خواهد بود و به اختلاف اشخاص لوازم از لحاظ بين و غيربين بودن\r\n\r\n\r\n","description":"","footnote":"\r\n( 1 ) . طبقات ناصرى - ج 2 - شماره كتابخانه مجلس شورى 864 / 4 صفحهء 588 .\r\n( 2 ) . . . . هو اوّل من اخترع هذا التّرتيب فى كتبه وافى فيها بما لم يسبق اليه . يذكر مسئلة و يفتح باب تقسيمها . . .\r\nصلاح الدين صفدى - الوافى بالوفيات - انتشارات جهان تهران 1381 ه - ج 4 - صفحهء 248 .\r\n( 3 ) . محمد صالح زركان - الفخر الدين الرازى - چاپ قاهره 1383 ه صفحهء 25 .\r\n( 4 ) . . . . فريد عصره و نسيج وحده وفاق اهل زمانه فى علم الكلام و المعقولات . . . ابن خلكان - وفيات الأعيان - شمارهء كتابخانه مجلس شورى 9 / 12 ج 2 - صفحهء 48 .\r\n( 5 ) . الوافى بالوفيات - ج 4 - صفحهء 248\r\n","page_name":" 3 ","page_number":17},
  {"content":"\r\n\r\nمختلف‌اند ، اين خود ، در عدم اعتبار دلالت التزام كفايت خواهد كرد .\r\nخواجه نصير طوسى به اين اعتراض كه فخر رازى بر دلالت التزام وارد آورده ، چنين جواب مىگويد :\r\nاختلاف لوازم در بين و غيربين به اختلاف اشخاص اگر سبب عدم اعتبار دلالت التزام باشد ، پس دلالت مطابقه هم بايد ، دلالت معتبر نباشد چون دلالت مطابقه هم نسبت به اشخاص مختلف خواهد بود ، زيرا بعضى به وضع لفظ آگاه‌اند و بعضى ناآگاه . مىدانيم كه اين موجب عدم اعتبار دلالت مطابقه نيست . پس اختلاف لوازم در « بين » و « غيربين » به اختلاف اشخاص موجب عدم اعتبار دلالت التزام نخواهد شد .\r\nاين خلاصه‌اى بود از اعتراض فخر رازى بر دلالت التزام و جواب خواجه به او . چيزى كه تاييد مىكند نظر خواجه را اين است كه بفرض براى شيئى لوازم نامتناهى باشد ، آن لوازم بالقوه خواهند بود نه بالفعل و مراد از دلالت لفظ بر لوازم - كه در دلالت التزام آمده - همان لوازم بالفعل است كه متناهى است ، و امور نامتناهى بالقوه بتدريج به فعليت مىرسند ، پس لوازم اشياء ، متناهى خواهند بود ، ازاين‌رو ، در دلالت لفظ بر لازم معنى خود ، اشكالى متوجه نخواهد بود .\r\nاگر هم بپذيريم كه براى شيئى لوازم نامتناهى بالفعل باشد ليكن دلالت لفظ بر لوازم ، مشروط است كه آن لوازم حضور در ذهن داشته باشند ، مىدانيم كه لوازم حاضر در ذهن هميشه متناهى خواهند بود چون حضور امور نامتناهى در ذهن محال است و گاه عروض لازمى در ذهن موجب انصراف ذهن از لوازم ديگر مىباشد . بنابراين احتمال اينكه براى شيئى لوازم نامتناهى باشد ، مانع از حجيت دلالت التزام نخواهد شد ، حكيم ملا هادى سبزوارى بر شرح منظومهء منطق خود مىگويد :\r\nگاه تصور موجودى در ذهن سبب خواهد شد كه از « شىء » بودن آن ، يا اينكه « غيرخود » نيست ، و به لوازمى از اين نوع توجه پيدا نشود .\r\nپس صرف بودن چيزى لازم براى امرى ، در دلالت التزام كفايت نخواهد كرد ، بلكه مشروط است بحضور آن لازم در ذهن .\r\nفخر رازى كه در شرح بر منطق اشارات بر بيان بو على بر دلالت التزام ، خرده مىگيرد ، در « جامع العلوم » تصريح مىكند بر وجود دلالت التزام به اين عبارت :\r\n« سيم دلالت لفظ است بر چيزى كه خارج از مفهوم او و لا محاله آن چيز لازم مفهوم آن لفظ باشد ، و اين دلالت را ، دلالت التزام گويند ، چنانچه دلالت سقف بر ديوار . . . » .\r\nاگر كسى بگويد ، فخر رازى قصدش در جامع العلوم ، جمع‌آورى علوم بوده ، نظريهء شخصى خود را در آن دخالت نداده است . جواب آن است كه چنين نيست ، چون بعضى مسائل در\r\n\r\n","description":"","footnote":"","page_name":" 4 ","page_number":18},
  {"content":"\r\n\r\nآن كتاب كه بر خلاف اعتقاد او بوده بر آن اعتراض وارد كرده است چنانچه پس از طرح تعريف عكس مستوى مىگويد : اين تعريف از ابن سينا است . سپس بر آن اعتراض وارد مىكند .\r\nبنابراين اعتراض فخر رازى بر دلالت التزام ، اعتبار و حجيت آن را ساقط نمىكند ( مربوط به صفحهء 26 و 27 ) .\r\n\r\n2 - اختلاف خواجه و فخر رازى در تعريف جسم :\r\nتعريفى كه حكما از جسم نموده‌اند : « جسم طبيعى جوهرى است كه قابليت ابعاد ثلاثه را دارد و آن ابعاد يكديگر را به زاويهء قائمه قطع نمايند » .\r\nفخر رازى در « شرح اشارات » اين تعريف را از حكما آورده ، سپس بر آن اعتراض وارد مىكند به اين بيان :\r\nاين تعريف به « حد » نيست چون لفظ « جوهر » كه در اين تعريف آمده ، « جنس » نيست ، بفرض كه جنس باشد ، « قابليت » « فصل » نخواهد بود ، چون قابليت نه جوهر است و نه عرض .\r\nجوهر نيست چون لازم مىآيد كه قابليت محل براى حال ، جوهرى باشد مباين با حال و محل ، در حالى كه قابليت ، امر نسبى است ، نمىتواند مباين با طرفين نسبت باشد ، و اگر عرض باشد ، لازم مىآيد كه محل ، قابل آن قابليت باشد ، پس براى محل قابليت ديگرى در قبول آن قابليت لازم است ، به همين ترتيب كه موجب تسلسل خواهد شد .\r\nخواجه نصير طوسى ، در جواب اين اعتراض ، ابتدا يادآور مىشود كه فخر رازى در « المباحث المشرقيه » خود مىگويد :\r\nجوهر جنس نيست چون جوهر يعنى « موجود لافى موضوع » و « لافى موضوع » بر واجب تعالى صادق است ، پس اگر جنس باشد ، لازم مىآيد تركّب واجب تعالى كه محال است ، ليكن اين تعليل او بر اينكه جوهر « جنس » نيست ، نادرست است ، زيرا « موجود لافى موضوع » ماهيت جوهر نيست ، بلكه لازم ماهيت آن است . اگر لازم شيئى جنس نباشد ، دلالت ندارد كه ملزوم يعنى « جوهر » هم‌جنس نباشد . و آنچه هم كه مىگويد « قابليت » كه در تعريف جسم آمده فصل نيست ، در حقيقت نبايد هم‌فصل باشد چون بر جسم حمل نمىگردد ، بلكه « قابل » كه محمول جسم واقع مىشود ، فصل مىباشد .\r\nاز اينكه آنچه تائيد مىكند نظر خواجه را كه تعريف حكما از جسم « جوهرى است كه قابليت ابعاد ثلاثه را دارد » مىتواند تعريف حقيقى و تعريف به حد باشد ، چند امر است :\r\n1 - كلام بو على است در « اشارات » كه مىگويد :\r\nبعضى پنداشته‌اند « موجود لافى موضوع » كه در تعريف جوهر آمده چون شامل\r\n\r\n","description":"","footnote":"","page_name":" 5 ","page_number":19},
  {"content":"\r\n\r\nحق تعالى مىگردد پس جوهر جنس براى حق تعالى خواهد بود و اين اشتباه است چون « موجود لافى موضوع » كه در تعريف « جوهر » آمده تعريف برسم و بلوازم است ، نه تعريف به حد و ذاتى .\r\nبنابراين جوهر جنس است و اگر لازم آن يعنى « موجود لافى موضوع » جنس نباشد ، تالى فاسدى وجود نخواهد داشت .\r\n2 - كلام صدر المتألهين است در « شواهد الربوبيه » كه قابليت را فصل جسم ، معرفى مىكند به اين بيان :\r\nاگر لوازم ذاتى شيئى مانند حساس و ناطق و . . . كه از امور اضافىاند در تعريف آن شىء به كار روند ، نفس اضافهء متاخر از طرفين اضافه از آنها اراده نمىشود ، بلكه مبدأ و منشاء اضافه كه در تحقق شيئيت آن شيئى دخالت دارد ، موردنظر است . بنابراين بو على كه در « اشارات » « 1 » ، آورده كه « جسم جوهرى است قابل ابعاد ثلاثه » تعريف به حد خواهد بود ، پس اعتراض فخر رازى بر اين تعريف وارد نمىباشد و همچنين جواب خواجه كه مىگويد « قابل » فصل است ، نه قابليت ، درست نيست چون اگر مقصود مفهوم اضافهء متاخر از طرفين اضافه باشد ، فرقى ميان قابل و قابليت نخواهد بود .\r\n3 - كلام مرحوم محمد تقى آملى است در تعليقه‌اش بر شرح منظومهء سبزوارى ، نظير آنچه از صدر المتألهين ذكر گرديد كه مقصود از قابليت و فاعليت و . . . مبدأ اضافه مراد است ، نه نفس اضافهء متاخر از طرفين . . . بنابراين آنچه از كلام بو على و صدر المتألهين و محمد تقى آملى آورديم ، تاييد مىكند نظر خواجه را بر اينكه اعتراض فخر رازى بر تعريف جسم وارد نيست و تعريف حكما از جسم مىتواند تعريف به حد باشد ( مربوط به صفحهء 57 تا 59 ) .\r\n\r\n4 - نگرشى كوتاه به محتواى كتاب\r\n« بررسى مسائل اختلافيه ميان فخر رازى و خواجه نصير الدين طوسى و داورى ميان آنها » . در زمينهء منطق و فلسفه و كلام ، كه در اين كتاب موردنظر بوده ،\r\nسيزده مسئله منطقى .\r\nبيست و شش مسئله از فلسفهء طبيعى .\r\nده مسئله از فلسفهء الهى .\r\nشانزده مسئلهء كلامى ، مورد بررسى قرار گرفته است .\r\n\r\n\r\n","description":"","footnote":"\r\n( 1 ) آنچه صدر المتألهين در شواهد الربوبيه آورده كه بو على در اشارات در تعريف جسم چنين آورده سهو است چون آن تعريف در اشارات بو على نيامده ، بلكه فخر رازى در شرح اشارات خود از حكما نقل كرده است .\r\n","page_name":" 6 ","page_number":20},
  {"content":"\r\n\r\nضمنا اراء خاصه و نظرات متناقض هريك نيز مورد توجه قرار گرفته كه به پارهء از آنها اشاره مىشود .\r\n\r\nآراء خاصهء فخر رازى :\r\n1 - دلالت التزام از دلالات معتبر در منطق نيست ( صفحهء 24 ) .\r\n2 - لازم نيست حد مركب از تمام مقومات باشد و نيز لازم نيست كه حد مركب از جنس و فصل فقط باشد ( صفحه 29 ) .\r\n3 - قضيه‌اى كه محمول آن « فعل » يا « اسم مشتق » باشد ، جهت مطابقهء لفظ با معنى ، به رابطهء اضافى نياز ندارد ( صفحه 41 ) .\r\n4 - در قضيهء « معدولة المحمول » ، حكم ايجابى محال است و نيز آنچه مىگويند كه ممكن است سالبه به انتقاء موضوع باشد درست نيست ( صفحه 36 ) .\r\n5 - شروط متناقضين منحصر است در وحدت موضوع و محمول ( صفحه 43 ) .\r\n6 - در عكس مستوى قيد « كليت » - كل محمول موضوع و كل موضوع محمول - لازم است ( صفحهء 46 ) .\r\n7 - تكرار حد وسط ، شرط انتاج قياس نيست ( صفحه 50 ) .\r\n8 - تقدم علّى را منكر است و مىگويد آنچه در كلام بو على آمده كه « وجود ، اول براى علت حاصل است بعد براى معلول » ، كلامى است مجازى ، و اگر مراد بو على تاثير علت باشد ديگر بر مفهوم تقدم دلالتى ندارد و . . . ( ص 183 ) .\r\n9 - قاعده « الواحد » درست نيست ، بر دليل اثبات اين قاعده اعتراض وارد مىكند ( صفحه 217 ) .\r\n10 - عليت عقل فعال را بر صورت جسميه انكار مىنمايد ( ص 210 و 211 ) .\r\n11 - اعتقاد به اصالت ماهيت درست است و مىگويد ماهيت حق تعالى موثر در وجود او است به اين عبارت « . . . انا ندّعى ان الموثر فى وجود الله تعالى هو نفس ماهيته فقط . . . » ( ص 229 ) .\r\n12 - جعل وجود و ماهيت باهم صحيح است . پس از آنكه براى هريك از قول به تاثير علت ، در وجود فقط يا در ماهيت فقط يا در اتصاف ، تالى فاسدى ذكر مىكند و نتيجه مىگيرد كه تاثير علت ، در وجود و در ماهيت است باهم و از اين راه ثابت مىكند باطل بودن قاعده « الواحد » را ، به اين عبارت « و الذى يدل على انه ليس تاثير العله فى الوجود فقط بل و فى الماهيه ايضا ، ان الوجودات » . . . ( صفحه 211 ) .\r\n\r\n","description":"","footnote":"","page_name":" 7 ","page_number":21},
  {"content":"\r\n\r\n13 - مكان عبارت از سطح باطن جسم حاوى است . در « المباحث المشرقيه » مىگويد :\r\n« دربارهء مكان چند احتمال وجود دارد :\r\n1 - مكان جزء جسم باشد ، در اين فرض يا هيولى خواهد بود و يا صورت .\r\n2 - مكان جزء جسم نباشد ، در اين فرض يا بعدى خواهد بود دربرگيرندهء تمام جسم يا سطحى از جسم كه ملاقى جسم متمكن باشد ، خواه آنكه سطح جسم حاوى باشد يا سطح جسم محوى . يا عبارت از سطح باطن جسم حاوى است كه مماس با سطح ظاهر جسم محوى باشد ، براى هريك از اين پنج احتمال قائلى است و حق با قول اخير است « 1 » » .\r\nمسائلى كه گفتار فخر رازى در آن متناقض است :\r\n1 - در « شرح اشارات » ، « امكان » را امر عدمى معرفى مىكند به اين بيان :\r\n« آنچه بو على در « اشارات » آورده كه « امكان » عقل اول علت فلك است ، درست نيست چون امكان از امور عدمى است . » گاه هم مىگويد : « امكان » صفتى است محتاج بموصوف .\r\nاين دو حكم ناسازگارند ، چون حكم به اينكه « امكان » صفتى است محتاج بموصوف ، بايد براى آن وجودى باشد و گرنه امر عدمى را نياز به چيزى نيست ( صفحه 189 و 190 ) .\r\n2 - در مورد نفس ناطقه اقوالش متناقض است :\r\nدر كتاب « اربعين » مىگويد : نفس عبارت از اجزاء اصليهء بدن است » « 2 » .\r\nو در « شرح اشارات » استدلال بو على را در تجرد نفس ، ابطال مىنمايد و در معالم اصول الدين ، مىگويد : « آنچه فلاسفه مىگويند : نفس ، جسم و جسمانى نيست ، به اعتقاد من قول باطلى است » . ليكن در « المباحث المشرقيه » به روشى كه بو على در « اشارات » پيموده تجرد و غير جسمانى بودن « نفس » را به اثبات مىرساند ( ص 145 ببعد ) .\r\n\r\n\r\n","description":"","footnote":"\r\n( 1 ) . المكان اما جزء من الجسم . . . فاما ان يكون هيولاه او صورته و ان لم يكن جزء له ، اما ان يكون عبارة عن بعد يساوى اقطاره فهو يشغله بالاندساس و اما يكون عبارة عن سطح من جسم يلاقيه سواء كان سطح جسم يكون حاوياله او يكون محوياله و ءامّان يكون عبارة عن السطح الباطن من الجسم الحاوى ، المماس للسطح الظاهر من الجسم المحوى . فهذه مذاهب خمسة و قد ذهب الى كل منها ذاهب و الحق هو الاخير . . . فخر رازى - المباحث المشرقيه - انتشارات اسدى - تهران 1966 - ج 1 - صفحهء 222 .\r\n( 2 ) . . . . اجزاء البدن على قسمين ، بعضها اجزاء اصليه باقية من اوّل العمرالى آخره من غير ان يتطرّق اليها شيئى من التغيّرات . . . و بعضها اجزاء عارضة تبعيّة . فالنّفس و الشئى المشار اليه لكل احد بقوله انا انما هو القسم الاول من الأجزاء و هذا اختيار المحقّقين من المتكلّمين و بهذا القول يظهر الجواب عن اكثر شبهات منكرى الحشر و النشر . . .\r\n- فخر رازى - اربعين - انتشارات حيدرآباد دكن - 1353 ه - صفحه 267 .\r\n","page_name":" 8 ","page_number":22},
  {"content":"\r\n\r\n3 - در اينكه « وجوب » ، امر عدمى است يا وجودى نظرش متناقض است . در « شرح اشارات » مىگويد : آنچه بو على آورده كه « وجوب بالغير » در عقل اول ، علت عقل دوم است درست نيست چون وجوب از امور عدمى است ، ( صفحه 191 ) . ولى در المباحث المشرقيه مىگويد :\r\n« وجوب » تاكد وجود است ، اگر « وجوب » امر عدمى باشد لازم مىآيد كه شيئى ، بنقيض خود متاكد شده باشد و اين محال است ( صفحه 236 ) .\r\n4 - در « محصل » و « معالم اصول الدين » حكم بجواز بازگشت معدوم مىنمايد و در « المباحث المشرقيه » به امتناع آن قائل شده است ( ص 294 و 296 ) .\r\n5 - در موردى تصريح مىكند كه وجود حق تعالى زايد بر ماهيت او است - . . . فوجود الله تعالى عارض لماهيته و هو المطلوب ( ص 225 و 226 ببعد ) و در مورد ديگر مىگويد :\r\nوجود حق تعالى از ماده و ماهيت مجرد است - . . . وجود الواجب ، مجرد عن الماهيه و القابل . . .\r\n( ص 238 ) گاه هم تصريح مىكند كه ماهيت حق تعالى علت وجود او است - . . . ان الموثر فى وجود الله تعالى هو نفس ماهيته فقط . . . ( صفحهء 229 ) .\r\nو گاه نيز مىگويد وجود حق تعالى عين ماهيت او است ( صفحهء 230 ) .\r\n6 - در اثبات وجود زمان نظرش متناقض است ، بر دليل بو على در « اشارات » كه از طريق مجامع نبودن قبليت عدم حادث با بعديت وجود آن ، اثبات وجود زمان نموده است چند اعتراض وارد مىكند ، ليكن در « المباحث المشرقيه » همان دليل را با اندك تفاوت در اثبات وجود « زمان » آورده است ( صفحهء 97 ) .\r\n7 - در « شرح اشارات » بر قول حكما از اينكه افعال طبيعى داراى غايت‌اند ، اعتراض وارد مىكند كه غايت فرع بر شعور است و فاعل طبيعى فاقد شعور است . ولى در المباحث المشرقيه اعتقادش بر اين است كه افعال طبيعى داراى غايت‌اند و غايت فرع بر شعور نيست . . . . ( ص 186 و 187 ) .\r\n8 - در مورد حقيقت جسم نظرات متعدد دارد ، در « شرح اشارات » پس از ابطال هيولى و انكار تركيب جسم از هيولى و صورت ، حقيقت جسم را « مقدار » معرفى مىكند . در « محصل » كه آن را پس از شرح اشارات تاليف نموده ، ثابت مىكند كه حقيقت جسم همان « جوهر فرد » است كه نظريهء متكلمين است . در « المباحث المشرقيه » كه آن را قبل از شرح اشارات تاليف كرده تمام دلايل متكلمين - از جمله دلايلى كه خود او بعدا در « محصل » ، در اثبات « جوهر فرد » به آنها استناد نموده - ابطال كرده است ( ص 65 ببعد ) .\r\n9 - فخر رازى در « شرح اشارات » پس از تشكيك بر دليل فصل و وصل ، نتيجه مىگيرد كه\r\n\r\n","description":"","footnote":"","page_name":" 9 ","page_number":23},
  {"content":"\r\n\r\nبا اين دليل اثبات هيولى ممكن نيست و گاه هم صحت مفاد آن را تاييد مىكند به اين بيان :\r\n« از اين دليل جواز حلول صورت در ماده استفاده مىشود نه وجوب آن . . . . » ( ص 63 ) .\r\n10 - فخر رازى در « شرح اشارات » بر دليل اثبات صورت نوعيه اعتراضاتى وارد مىكند ، سپس دليل بر ابطال مطلق صورت نوعيه مىآورد . با اين وصف ، بعضى از كلمات او در « شرح اشارات » و المباحث المشرقيه در تاييد وجود صورت نوعيه است ( صفحه 82 ) .\r\n11 - در « المباحث المشرقيه » در فرق ميان مقدار و صورت جسميه دلايلى ذكر مىكند ، از جمله :\r\n« قطعه مومى كه به اشكال مختلف درآيد ، گاه طول ، زيادى بر عمق پيدا مىكند و گاه به عكس ، ولى صورت جسميهء آن به حال خود باقى است ، اين دليل است كه « مقدار » زايد بر صورت جسميه است « 1 » » . ولى در « شرح اشارات » فرق مقدار و صورت جسميه را نفى مىكند ، چون پس از ابطال هيولى مىگويد ، چنانچه مقدار را حال در صورت جسميه و صورت جسميه را محل آن بدانيم ، همان دليل ابطال هيولى در ابطال صورت جسميه جارى خواهد بود ، پس مقدار همان صورت جسميه است ( صفحهء 65 ) .\r\n12 - فخر رازى در « محصل » دليل بر اثبات وجود خلاء مىآورد ولى در « المباحث المشرقيه » دليل بر امتناع خلاء ذكر مىكند و تمام دلايل قائلين به جواز خلاء را نقل مىكند و سپس ابطال مىنمايد ( ص 85 ) .\r\n13 - فخر رازى در « شرح اشارات » تجرد و كليت صورت معقول را ممتنع مىشمرد و مىگويد براى عقل توانائى انتزاع صورت مجرد و كلى از افراد خارجى نيست . ولى در المباحث المشرقيه تصريح مىكند كه قوه عاقله مجرد از ماده است اين دو كلام او ناسازگارند چون فرض حلول صورت غير مجرد در قوهء مجرد متصور نيست ( ص 119 و 123 ) .\r\nصورت عقلى را گاه كلى معرفى مىكند و گاه جزئى ( صفحهء 119 و 123 ) .\r\n14 - فخر رازى در « شرح اشارات » بر دليل بو على بر بقاء نفس با كمالات ذاتيش پس از فناء بدن تشكيك مىكند ولى در المباحث المشرقيه دلايلى بر بقاء نفس با كمالات ذاتيش پس از فناء بدن ذكر كرده است ( ص 170 ببعد ) .\r\n\r\n\r\n","description":"","footnote":"\r\n( 1 ) . . . . اذا اخذت شمعة فشّكلتها باشكال مختلفه فتاره يصير طولها ازيد من عمقها و تاره بالعكس . . . ذلك يقتضى كون تلك المقادير زائده على جسميتها - فخر رازى - « المباحث المشرقيه » - انتشارات مكتبه الاسدى - تهران 1966 - ج 1 - صفحهء 171 .\r\n","page_name":" 10 ","page_number":24},
  {"content":"\r\n\r\n15 - فخر رازى در « شرح اشارات » بر دليل بو على از اينكه تعقل قوهء عاقله ذاتى او است ، نه به لحاظ تعلق به بدن ، اعتراضاتى وارد مىكند ، ولى در « المباحث المشرقيه » همان دليل را در عدم وابستگى تعقل قوهء عاقله به بدن ذكر نموده و اشاره كرده كه بر اعتراض وارد بر اين دليل جوابى هست ( ص 161 ) .\r\n16 - بر دليلى كه بو على در غيرمحسوس بودن حق تعالى آورده ، تشكيك وارد مىكند ، ولى در « المباحث المشرقيه » به همان سبك بو على ، در تجرد و غير جسمانى بودن حق تعالى استدلال مىنمايد ( ص 251 و 252 ) .\r\n17 - راجع بعصمت ابنياء گفتار متناقض دارد ، چون مىگويد : پيامبران گناه نمىكنند و گرنه منع و جلوگيرى آنان بايد جايز باشد ، درحالىكه منع پيامبران ايذاء آنها است و حرام است .\r\nسپس مىگويد : ارتكاب بگناه براى آنان از روى سهو و اشتباه حلال به حرام جايز است . اين قول متناقض با قول اولى او است ، و گرنه بايد جلوگيرى پيامبر از گناه در صورت سهو و اشتباه حلال به حرام مانعى نباشد با اينكه ايذاء پيامبر است ( ص 265 و 266 ) .\r\n18 - سخنان فخر رازى در اثبات امامت متناقض است چون در موردى مىگويد :\r\n« نصب امام بر خدا قبيح است چون در آن احتمال قبح و فساد مىرود ، زيرا با عدم پيروى مردم از او چه ، شرور و فساد كه بروز نكند و . . . . « 1 » » .\r\nولى در مورد ديگر مىگويد :\r\n« به اجماع امت اثبات امامت به نصّ از جانب خداى تعالى جايز است « 2 » » .\r\nمسلما خود او با اجماع امت مخالف نخواهد بود ، ازاين‌رو ، اين دو كلام او ناسازگارند .\r\nناسازگارى ديگر آنكه ، نصب پيامبر را از جانب خدا مىپذيرد ، ولى احتمال مفسده‌اى كه خود به آن اشاره نموده در اينجا ناديده مىگيرد . با توجه به اينكه خدا در قرآن به نصب امام تصريح فرموده است -  إِنِّي جاعِلُكَ لِلنَّاسِ إِماماً  « 3 » - ( ص 270 و 272 ) .\r\n\r\nنظرات خاصهء خواجه :\r\n1 - منطق علم است ( صفحه 53 ) .\r\n\r\n\r\n","description":"","footnote":"\r\n( 1 ) . لا يبعد اشتماله ( اشتمال نصب الامام على الله تعالى ) على وجه من وجوه القبح فيقبح من الله تعالى نصبه . . . .\r\nفخر رازى - معالم اصول الدين - حاشيهء محصل - انتشارات حسينيه - مصر 1323 ه - صفحهء 153 .\r\n( 2 ) . اجمعت الأمة على انه يجوز اثبات الاءمامّه بالنص . . . - معالم اصول الدين - صفحهء 158 .\r\n( 3 ) . سورهء بقره - آيهء 126 .\r\n","page_name":" 11 ","page_number":25},
  {"content":"\r\n\r\n2 - دلالت لفظ بر معنى ، تابع قصد و اراده است ( صفحه 53 ) .\r\n3 - تعريف مركب از جنس و فصل كه بر خلاف ترتيب طبيعى باشد ، رسم است نه حد ( صفحه 54 ) .\r\n4 - در عكس مستوى ، شرط بقاء صدق فقط در صحت عكس كافى است و شرط بقاء كذب لازم نيست ( صفحه 55 ) .\r\n5 - مقولات عشر از مباحث منطقى نيست . در « شرح منطق اشارات » مىگويد :\r\n« معلم اول - ارسطو - تعليم خود را از مقولات عشر آغاز نموده ، آن را شبيه مصادره براى علم منطق قرار داده ، نه جزئى از مباحث آن ، ديگران بدون توجه به اين مطلب ، به پيروى از ارسطو آن را در منطق آورده‌اند « 1 » .\r\n6 - علم حق تعالى ، علم حضورى است ، نه حصولى - كه همان اعتقاد حكماء اشراق است - ( صفحه 117 ) .\r\n7 - « مكان » عبارت از « بعد » است - يعنى امتدادى است داراى طول و عرض و عمق ، مانند درون كوزه كه مكان براى آب است - خواجه در « تجريد الكلام » مىافزايد آن علائم كه براى « مكان » گفته شده با بعد مطابقت دارد كه عبارتند از : متمكن بتواند در مكان استقرار يابد . ديگر آنكه ابعاد متمكن ، با ابعاد مكان برابر باشد . « 2 »\r\nالبته اين ابعاد سه‌جانبه يا فضاى خالى و بعد مفطور ، همان خلاء است و در جاى خود آورديم كه خواجه خلاء را باطل مىداند ( صفحه 84 ) .\r\n\r\n5 - انگيزه فخر رازى در تشكيك بر مقالات بو على\r\nابن خلدون در مقدمه تاريخ خود تشكيك فخر رازى را در مسائل فلسفى بعنوان تضعيف مبانى فلسفى و دفاع از دين معرفى مىكند و چنين مىگويد : « در اثر گذشت زمان در اصول دين كه عبارتند از : ايمان به خدا ، فرشتگان ، كتب آسمانى و پيامبران و . . . . بدعتهايى بوجود آمد و بعضى به\r\n\r\n\r\n","description":"","footnote":"\r\n( 1 ) . . . . قد يعترض على ساير المنطقيّين فان مقدمهم الذى هو المعلم الاول افتح تعليمه بذكر المقولات العشر و جعلها شبيه مصادرة لهذا العلم ، لا جزء منه و تبعه الجمهور فى ذلك . . . و لا شك فى ان النّظر فى ذلك ليس من المباحث المنطقيه . . . - خواجه نصير الدين طوسى - شرح اشارات - انتشارات حيدرى - تهران - 1377 ه - ج 1 - صفحهء 83 .\r\n( 2 ) . . . . المكان هو البعد ، فان الامارات تساعده . . . خواجه نصير الدين طوسى - تجريد الكلام - نقل از شرح علامه - انتشارات مصطفوى قم - صفحهء 111 .\r\n","page_name":" 12 ","page_number":26},
  {"content":"\r\n\r\nپيروى از آيات متشابه قائل بتجسّم شدند و بعضى صفات معانى همچون علم و قدرت و اراده و . . . را نفى كردند و « ابو الحسن اشعرى » در رد اين بدعتها به ادله عقلى متوسل شد ، ليكن متاخرين با اين روش تحت عنوان عدم سازگارى فلسفه با دين مخالفت نمودند كه نخستين آنان غزالى بود ، سپس گروهى در اين روش از او پيروى كردند كه از آن جمله است امام فخر رازى . . . » « 1 » .\r\nفخر رازى را هم مخالفتهايى با ابو الحسن اشعرى است كه ميتواند مويد اين نظر ابن خلدون باشد ، از جمله اينكه در محصّل مىگويد :\r\n« ابو الحسن اشعرى و پيروانش بر اين عقيده‌اند كه حق تعالى بصفت بقاء باقى مىباشد و صفت بقاء را هم زايد بر ذات حق تعالى مىدانند امام الحرمين با او مخالفت نموده و عقيده او را باطل معرفى كرده است و حق هم با امام الحرمين است ، چون رجحان بقاء وجود حق تعالى را معلول علتى دانستن ، محال است « 2 » » .\r\nشهرزورى در تاريخ الحكماء تشكيكات فخر رازى را بر بلند پروازى و جاه‌طلبى او معرفى مىكند كه او را قدرت درك حكمت نبوده است ، مع الوصف به شرح و تفسير سخنان حكماء پرداخته ، در اثر كجى ذهن و عدم فهم كلمات حكماء پيشين ، تشكيكات واهى بر آنان وارد كرده است « 3 » .\r\nفخر رازى خود انگيزه ديگرى را در تشكيكاتى كه بر كلمات بو على در حكمت وارد نموده چنين يادآورى مىنمايد : « در تفسير الفاظ و عبارات اشارات بو على ، بر خود عهد بسته بودم و خود را ملتزم نموده بودم چنانچه در اثناء تفسير ، به فوائد و نكات سودمندى دست يافتم ديگران را نيز آگاه نمايم كه من بمطالبى اطلاع يافته‌ام كه حكماء پيشين را بر آنها آگاهى نبوده است ، اگر چنين عهدى بر خود نبسته بودم ، اقدام به اعتراض نمىنمودم و در طرح اين گونه اعتراضات عمرم را تضييع نمىكردم « 4 » » .\r\nدر وصيت‌نامه‌اش هم مىگويد :\r\n\r\n\r\n","description":"","footnote":"\r\n( 1 ) . ترجمه مقدمه ابن خلدون بقلم پروين گنابادى - ج 2 صفحهء 593 ببعد .\r\n( 2 ) . ذهب ابو الحسن الاشعرى و اتباعه الى ان الله تعالى باق ببقاء يقوم به و ذهب امام الحرمين الى نفيه و هو الحقّ لنا . . . . محصل - صفحه 126 .\r\n( 3 ) . كنز الحكمه - ترجمه تاريخ الحكماء شهرزورى - از ضياء الدين درّى ج 2 - صفحه 953 .\r\n( 4 ) لولا انى التزمت على استخراج الفوائد من الفاظ هذا الكتاب تنبيها « للمقلده على وقوفى من هذا الكتاب على ما لم يقف عليه احد به من سبقنى و انّى ما اقدمت على الاءعتراض جزافا و الا لما كنت اجوّز تضييع زمانى فى مثل هذه الكلمات . . . . - شرح اشارات فخر رازى - ج 1 صفحه 107 سطر 33 ببعد .\r\n","page_name":" 13 ","page_number":27},
  {"content":"\r\n\r\n« كتب علمى چندى تصنيف نموده‌ام و در آنها اعتراضات بسيارى بر حكماء پيشين وارد كرده‌ام اگر كسى نظرش بر آن اعتراضات افتاد ، و آن اعتراضات مورد پسند او واقع گرديد و آنها را سودمند يافت ، مرا به دعاى خير ، ياد كند و اگر آنها را سودمند نيافت ، از گفتار بد نسبت به من خوددارى كند ، چون قصدم توسعه بحث و تشحيذ خاطر دانش دوستان بوده است » « 1 » .\r\nليكن خواجه عليه الرحمه در مواردى از شرح اشارات خود ضمن پاسخ باعتراضات فخر رازى يادآور مىشود كه همهء اعتراضاتى كه فخر رازى بر بو على وارد نموده از خود او نيست ، زيرا در بعضى از موارد متاثر از ابو البركات بغدادى است . از جمله در مسئله صدور كثير از واحد « 2 » ، و در مسئله بقاء نفس ناطقه « 3 » ، و در مسئله حركت قسرى « 4 » و موارد ديگرى هم كه در ضمن مباحث مربوطه يادآورى خواهيم كرد و گاه هم مىگويد فخر رازى متاثر از شرف الدين محمد مسعودى است « 5 » . و گاه هم مىگويد فخر رازى متاثر از عبد الكريم شهرستانى است « 6 » . و گاه هم مىگويد متاثر از شيخ شهاب الدين سهروردى و افراد ديگرى است كه در خلال مباحث خواهد آمد . و گاه هم فخر رازى متاثر از خود بو على است « 7 » .\r\n\r\n\r\n","description":"","footnote":"\r\n( 1 ) . اما الكتب العلميه التى صنفتها و استكثرت من ايراد السئوالات على المتقدمين - فمن نظر فى شىء منها فأن طابت له تلك السئوالات فليذكرنى فى صالح دعائه . . . و الا فليحذف القول السيئى ، فانى ما اردت الا تكثير البحث و تشحيذ الخاطر . . . - ابن اصيبعه - طبقات الاطباء صفحه 28 سطر 8 - 5 و المباحث المشرقيه - ج 2 - صفحات 5 - 3 .\r\n( 2 ) . شرح خواجه بر اشارات - ج 3 - صفحه 249 .\r\n( 3 ) . شرح خواجه بر اشارات - ج 2 - صفحه 379 .\r\n( 4 ) . شرح خواجه بر اشارات - ج 2 - صفحه 221 .\r\n( 5 ) . شرح خواجه بر اشارات - ج 2 - صفحه 321 .\r\n( 6 ) . شرح خواجه بر اشارات - ج 3 - صفحه 262 .\r\n( 7 ) . رجوع شود به صفحه 52 - اين كتاب ، در آنجا يادآور شده‌ايم كه فخر رازى كلام بو على را در لزوم تكرار حد وسط در انتاج قياس اقترانى نقض نموده به قياس مساوات و او در اين اعتراض متاثر از خود بو على است زيرا بو على در منطق اشارات و در كتاب قياس شفا توجه داده كه نتيجه قياس مساوات با عدم تكرار حد وسط درست است و راه حل اين اشكال را هم ارائه داده است ، مع الوصف فخر رازى اشكال را طرح كرده ولى به جواب بو على اشاره‌اى نكرده است .\r\n","page_name":" 14 ","page_number":28},
  {"content":"\r\n\r\n\r\n6 - انگيزه خواجه در پاسخ به اعتراضات فخر رازى\r\nخواجه عليه الرحمه ، در مقدمه شرح اشارات خود انگيزه خود را در پاسخ به اعتراضات فخر رازى چنين بيان مىكند :\r\n« قصدم از شرح بر اشارات بو على ، پاسخ به اعتراضاتى است كه امام فخر رازى در شرح بر اشارات بو على وارد نموده است ، چه او در اثناء شرح ، در رد بر بو على افراط نموده و در نقض قواعد او از حدّ اعتدال گذشته است ، در واقع شرحى كه بر اشارات نوشته همانگونه كه بعضى گفته‌اند جرح است نه شرح » « 1 » .\r\nدر موردى هم خواجه تصريح مىكند كه پاسخ به اعتراضات فخر رازى واجب است ، در مسئله عدم زيادى وجود حق تعالى بر ماهيتش كه فخر رازى وجود حق تعالى را زايد بر ماهيت او معرفى مىكند و مىگويد ماهيت حق تعالى علت وجود او جل ذكره مىباشد خواجه پس از ابطال عقيده او مىگويد :\r\n« كان التنبيه على مزال اقدامه واجبا لئلّا يفسد عقائد المبتدئين بافتقار اثره » آگاه نمودن مبتدئين به لغزش افكار او واجب است تا عقايد آنان را در اثر پيروى از او فاسد نگرداند » « 2 » .\r\nبنابراين خواجه انگيزه خود را در پاسخ به تشكيكات فخر رازى چنين بيان نموده است كه مذكور شد .\r\n\r\n7 - تبيينى بر اختلاف آراء خواجه طوسى\r\nبراى خواجه عليه الرحمه در مسائل فلسفى آراء متخالفى است مثلا در حقيقت جسم ، در مورد هيولى ، گاه دليل بر اثبات وجود هيولى ارائه مىدهد و گاه هم بر دليل اثبات آن خدشه وارد مىكند و در مورد قاعده الواحد و . . . . كه در مباحث مربوط به خود خواهد آمد و خواجه در كتب فلسفى خود در آن مسائل نظر فلاسفه را تائيد كرده است و در كتب كلامى خود ، در همان مسائل از متكلمين جانبدارى نموده است البته اختلاف آراء يك فرد در يك مسئله مىتواند بجهات مختلف باشد يا به اعتبار مختلف باشد مانند آنكه شخصى خانه‌اى را هم مدح كند و هم ذمّ كه البته هريك باعتبارى باشد اين را تناقض نگويند ، چون هريك به اعتبارى درست است و يا\r\n\r\n\r\n","description":"","footnote":"\r\n( 1 ) . « . . . و اشير الى اجوبة بعض ما اعترض به الفاضل الشارح . . . . اءنه قد بالغ فى الّرد على صاحبه اثناء المقال و جاوز فى نقض قواعده حدّ الاعتدال فهو بتلك المساعى لم يزده الا قدحا و لذلك سمى بعض الظرفاء شرحه جرحا » . شرح خواجه بر اشارات بو على - ج 1 - ص 2 .\r\n( 2 ) . رجوع شود به صفحه 458 .\r\n","page_name":" 15 ","page_number":29},
  {"content":"\r\n\r\nاختلاف آراء يك نفر در يك مسئله بدون تعدد اعتبار باشد مانند اختلاف آراء يك فقيه در يك مسئله كه گاه حكم بوجوب مىكند در مسأله‌اى و گاه حكم به كراهت در آن مىدهد ، و گاه اختلاف راى از يك شخص در مسئله واحد ، به لحاظ مقتضاى زمان و رعايت افكار جامعه و هماهنگى با عقايد افراد بانفوذ است و يا به جهت اظهار تبحّر در علوم است كه شخصيت امروز من با شخصيت روز گذشته من ، متفاوت است بنا به مفاد قضيهء « انا فى كل يوم رجل » مسلما رشد علمى و تكامل فكرى با گذشت زمان و پشت‌كار ، متفاوت مىشود مرحوم آيت ا . . . ابو الحسن شعرانى در اين مورد چنين مىگويد : « اعلم و افقه علماء ، اختلاف در فتاويش ، بيش از ديگران است كه در فقاهت بدان رتبه نرسيده‌اند ، مثلا علامه حلى قدس سره گوئى در هر كتاب عليحده اجتهاد كرده و هروقت فتوائى مىداد ، نظر تازه مىكرد و ناچار در فتاويش خلاف مىافتاد و آن را كه بينى در همهء عمر بر يك فتوى باقى ماند ، دليل آن است كه در همهء عمر بيش از يك‌بار اجتهاد نكرد و فرصت بيش از آن نيافت ، اگر او نيز دو بار و سه‌بار اجتهاد مىكرد اعتماد بر راى اول نمىنمود و در فتاويش عدول مىكرد . . . . » « 1 » .\r\nاستاد مدرس رضوى در كتاب « احوال و آثار خواجه » در مورد رفع اختلاف آراء خواجه چنين مىگويد : عقايد خواجه را بايد بيشتر در كتب كلامى آن بزرگوار خصوصا در كتاب تجريد الأعتقادش جستجو كرد ، چه خود او در ابتداى اين كتاب مىگويد : « اين كتاب را به بهترين اسلوب ، ترتيب و تنظيم نمودم و آنچه را كه بدليل بر من ثابت شده و معتقد خويش قرار داده‌ام در اين كتاب درج كرده‌ام « 2 » ، اما در شرح اشارات با آنكه از كتب مهم فلسفى او است نمىتوان آراء او را بدست آورد چه در ابتداى آن ملتزم شده كه فقط شارح باشد ، نه جارح و فقط مقصود شيخ را در آن كتاب به بيان رسا توضيح داده باشد » « 3 » .\r\nاما حاجى ملا هادى سبزوارى بيان ديگرى دارد كه به واقع نزديكتر است و آن اينكه نظر صحيح خواجه را بايد از كتب فلسفى او بدست آورد ، آنچه در كتب كلامى خود با فلاسفه مخالفت نموده به لحاظ اين بوده كه بعنوان يك متكلم سخن گفته و رعايت حال آنان را نموده است كه عبارت وى چنين است : « على انّه بما هو متكلم يتكلم هكذا » « 4 » يعنى بعنوان يك متكلم سخن\r\n\r\n\r\n","description":"","footnote":"\r\n( 1 ) . نثر طوبى يا لغات القرآن - ج 1 - صفحهء 232 .\r\n( 2 ) . مجيب الى ما سئلت من تحرير مسائل الكلام و ترتيبها على ابلغ النظام . . . مما قادنى الدّليل اليه و قوى اعتمادى عليه . . . خواجه نصير طوسى - تجريد الكلام - نقل از شرح علامه حلى - مطبعه علميه قم - صفحه 5 .\r\n( 3 ) . احوال و آثار خواجه - صفحه 184 و 185 .\r\n( 4 ) . حاشيه حاجى سبزوارى بر سطر 10 از صفحه 184 شرح منظومه .\r\n","page_name":" 16 ","page_number":30},
  {"content":"\r\n\r\nگفته است ، نه آنكه سخنش صرف‌نظر از اين عنوان باشد و عبد الرزاق لاهيجى هم در « شوارق الاءلهام » نظير قول حاجى سبزوارى سخن گفته است ، به اين عبارت : « و انّما ذهب فى هذا الكتاب الى نفى الهيولى لاءنه اوفق بقواعد الكلام » « 1 » يعنى خواجه در كتاب تجريد الكلام نفى هيولى نموده است ، از اينجهت بوده كه با قواعد علم كلام موافق‌تر بوده است ، كتاب تجريد الكلام خواجه كه در علم كلام است ، آن را طبق روش اخلاقى خود آنچه مساعد با نظر متكلمين بوده مورد توجه قرار داده است يعنى مسائل را صرف‌نظر از شرايط و مقتضيات زمانى عنوان نكرده است هرچند كه مخالف با معتقدات خاصّه او بوده است اين سخن حاجى و لاهيجى با سبك كار خواجه سازگار است زيرا او كتابهاى چندى را به تقاضاى بعضى از بزرگان و افراد بانفوذ نوشته است ، نظير شرح معينيّه كه آن را بتقاضاى معين الدين پسر ناصر الدين محتشم و شرح ثمره بطلميوس را به خواهش حاكم اصفهان و اخلاق ناصرى را بدرخواست ناصر الدين محتشم نوشته است ، خواجه بخاطر مصالحى خواسته‌ها و معتقدات آنان را ناديده نگرفته است ، كتاب الاءوصاف الاءشراف را كه بدرخواست خواجه شمس الدين جوينى وزير ، نوشته است در باب اتحاد مىگويد : « اتحاد نه آن است كه جماعتى قاصرنظران توهم كنند كه مراد از اتحاد يكى شدن بنده با خداى تعالى باشد . . . بل آن است كه همه او را ببينند بىتكلّف . . . . و دعاى منصور حلاج كه گفته « انا الحق » و آنكس كه گفت « سبحان ما اعظم شاءنى » نه دعوى الهيت كرده‌اند بل دعوى نفى انيّت خود و اثبات اينّت غير كرده‌اند « 2 » . خواجه اين مطالب را بخاطر شمس الدين محمد جوينى وزير نوشته است اما وقتى كه موقعيت عوض مىشود و گروهى از فقراء قلندريه نزد هلاكو آمدند و هلاكو از خواجه مىپرسد اينها كيانند ، خواجه در جواب گفت : مردمىاند بىفائده و زائد و فضله در جهان ، و سلطان هم فرمان داد همه را نابود كردند « 3 » » . خواجه خود در ديباچه اخلاق ناصرى مىگويد : « اين ديباچه را بگونه‌اى كه موجب رضاى علاء الدين محمد پادشاه قلاع الموت و ناصر الدين محتشم بود ترتيب يافت و با سلوك فكر باطنيان نزديك بود ، اگرچه مخالف با شريعت و سنّت بود ، چون چاره‌اى غير از اين نبوده بموجب قضيّه « و دارهم ما دمت فى دارهم و ارضهم ما كنت فى ارضهم » يعنى ما دامى كه در خانه آنانى با آنان مدارا كن و تا زمانى كه در سرزمين آنانى طبق رضايت آنان عمل كن » .\r\nآنچه آورديم در رفع اختلاف آراء خواجه كفايت است كه آراء او در كتب كلاميش چنانچه\r\n\r\n\r\n","description":"","footnote":"\r\n( 1 ) . شوارق الالهام - ج 2 - صفحه 32 سطر 18 .\r\n( 2 ) . الاءصاف الاشراف صفحه 66 .\r\n( 3 ) . احوال و آثار خواجه بنقل از الحوادث الجامعه .\r\n","page_name":" 17 ","page_number":31},
  {"content":"\r\n\r\nمخالف با نظرات فلسفى او باشد نبايد آن را از نظرات صحيح خواجه تلقى نمود .\r\nفخر رازى هم در مسائل فلسفى آراء متخالف دارد ، مثلا در مورد نفس ناطقه و در مورد وجود حق تعالى كه گاه وجود حق تعالى را عارض بر ماهيتش مىداند و گاه آن را مجرد از ماده و ماهيّت معرفى مىكند و در مورد صورت نوعيّه و موارد ديگرى كه در صفحات 10 و 11 آورده‌ايم و ليكن جهت رفع اختلاف آراء او بگونه‌اى كه در رفع اختلاف آراء خواجه طوسى ارائه نموديم راه‌حلى به‌نظر نرسيد .\r\n\r\n8 - « سابقه تاريخى داورى »\r\nبتناسب موضوع كتاب كه در بررسى مسائل اختلافى ميان خواجه نصير طوسى و امام فخر رازى و داورى ميان آنها است به سابقه تاريخى داورى دانشمندان اسلامى در زمينه‌هاى مختلف بطور اجمال اشاره‌اى مىشود .\r\n\r\nدر فلسفه و كلام :\r\n- « المحاكمات بين شراح الاءشارات » ، در سه جلد ، تاليف حسن بن يوسف بن على بن مطهر حلّى ، متوفى 726 ه .\r\n- « المحاكمات بين شرحى الاءشارات » ، تاليف محمد بن محمد قطب الدين رازى متوفى 776 ه كه جلال الدين محمد بن اسعد دوانى متوفى 902 و آقا حسين خوانسارى « متوفى 1099 » بر محاكمات او حاشيه نوشته‌اند .\r\n- « المحاكمات بين الطبقات الصدريّه و الجلاليّه » ، تاليف كمال الدين حسين بن عبد الحق اردبيلى الهى ، « متوفى 940 » كه در ميان حاشيه صدر الدين محمّد دشتكى شيرازى بر شرح تجريد و حاشيه ملا جلال دوانى بر شرح تجريد داورى نموده است . « محاكمات امير غياث الدين » منصور بن صدر الدين محمد دشتكى شيرازى ، متوفى 948 ه و آن خود سه كتاب است : اولى محاكمه ميان حواشى پدرش ، صدر الدين محمد دشتكى بر شرح تجريد و حواشى محقق جلال الدين دوانى بر شرح تجريد دومى ، محاكمه ميان حواشى پدرش بر شرح مختصر عضدى و حواشى دوانى بر همان شرح .\r\nسومى محاكمه ميان حواشى پدرش بر شرح مطالع و حواشى دوانى بر آن شرح .\r\n« المحاكمات بين الطبقات » تاليف شمس الدين محمد بن احمد خضرى متوفى 957 ه\r\n- « المحاكمات بين شرحى الاءشارات » تاليف مولى بدر الدين محمد بن اسعد بن محمد ايمانى .\r\n\r\n","description":"","footnote":"","page_name":" 18 ","page_number":32},
  {"content":"\r\n\r\n\r\nدر هيئت :\r\n- « المحاكمه بين الهئيه القديمه و الجديده » تاليف ميرزا محمد مهدى معروف به ارباب اصفهانى متوفى 1217 ه .\r\n\r\nدر تفقّه دين :\r\n- « المحاكمه بين الفاضلين » تاليف ملا محسن فيض كاشانى متوفى 1091 ه كه ميان دو مجتهد در معنى تفقه در دين داورى نموده است .\r\n\r\nدر صوفيه و متشرّعه :\r\n- « المحاكمه بين الطائفتين من المومنين » تاليف ملا محسن فيض كاشانى متوفى 1091 كه ميان اصحاب زهد و عبادت يا صوفيه و متشرعه داورى نموده است .\r\n\r\nدر فقر و غنى :\r\n- « المحاكمه بين الفقر و الغنى » تاليف محمد صالح بن محمد باقر روغنى قزوينى متوفى قرن ن 12 ه\r\n\r\nدر زبان فارسى و تركى :\r\n- « المحاكمات بين اللغتين » تاليف امير على شير وزير معروف به نوائى متوفى 906 كه ميان زبان تركى و فارسى داورى نموده و تركى را بر فارسى ترجيح داده است .\r\n\r\nدرباره شاعران :\r\n- « المحاكمه بين الحافظ و السلمان الساوجى » تاليف عطار شيرازى كه در قرن هشتم زندگى مىكرده است .\r\n« محاكمه شاعران » ، تاليف پژمان بختيارى .\r\n\r\nدر اصول فقه :\r\n- « المحاكمات بين صاحبى القوانين و الهدايه و الفصول » تاليف ملا حسين تربتى متوفى 1300 كه ميان قوانين محقق قمى 1231 و صاحب هدايه محمد تقى محشى متوفى 1248 و صاحب فصول محمد حسين متوفى 1261 ه داورى نموده است .\r\n- « المحاكمات بين صاحبى القوانين و الفصول » تاليف سيد عبد الصمد بن احمد موسوى جزايرى متوفى 1337 ه\r\n- « المحاكمه بين الاءصوليين و الاخباريين » تاليف محمد باقر بن محمد حسن قائينى متوفى سال 1352 .\r\n\r\n","description":"","footnote":"","page_name":" 19 ","page_number":33},
  {"content":"\r\n\r\n- « جلاء العينيين فى المحاكمه بين الاءحمدين » تاليف ابن آلوسى متوفى 1317 در محاكمه ميان دو احمد احمد بن على بن حجر عسقلانى و احمد بن تيميه ناصبى مؤسس مذهب طائفه و هابيّه .\r\n- « المحاكمه بين الاءعلام » تاليف ميرزا مسلم سرابى تبريزى كه در ميان مختارات ميرزا حسن نائينى و شيخ عبد البنى عراقى داورى نموده كه در سال 1371 در قم چاپ شده است .\r\n\r\nدر حجاب :\r\n- « محاكمه حجاب » رساله‌اى است فارسى در لزوم حجاب تاليف سيد ابو الحسن طالقانى كه در سال 1348 چاپ شده است .\r\n\r\nدر خبر و روايت :\r\n- « المحاكمه » تاليف ميرزا محمد بن سليمان تنكابنى متوفى 1032 كه ميان جاج كريمخان و محمد حسين عشق‌آبادى در جمع بين الخبرين داورى نموده كه محمد حسين عشق‌آبادى را يارى نموده است .\r\n\r\n","description":"","footnote":"","page_name":" 20 ","page_number":34},
  {"content":"\r\n\r\n\r\nبخش اوّل در منطق\r\nدر اين بخش مسائلى از منطق كه مورد اختلاف ميان خواجه نصير الدين طوسى و امام فخر رازى است آورده شده است .\r\nمسائل اختلافى منطقى ميان آنان چون در تمام ابواب منطق نبوده و بطور پراكنده مربوط به برخى از مسائل بوده است ، ازاين‌رو ، ابتدا عنوان مبحث ، سپس مسئلهء اختلافى ذكر گرديده و در پى آن نظرات هريك نقل شده و مورد بررسى واقع گرديده است .\r\nبتناسب اينكه در آغاز علم منطق ، تعريف منطق عنوان مىگردد ، در آن تعريف كلمهء « فكر » به كار گرفته شده است ازاين‌رو ، مبحث اوّل عبارت از « ماهيّت فكر » است و در آن يك مسئله است :\r\n\r\n[ « ماهيّت فكر » و در آن يك مسئله است : 
  ]\r\n\r\nاختلاف خواجه با فخر رازى در فرق ميان فكر و حدس\r\nكلامى كه « بو على » در بيان فكر و حدس آورده ، فخر رازى در تفسير كلام او ، در « حدس » قائل به حركت - حركت ذهن از مقدّمه به نتيجه - مىشود . خواجه استنباط او را خطا مىداند ، منكر وجود حركت در « حدس » است ابتدا كلام بو على و سپس كلام هريك از فخر رازى و خواجه را مىآوريم .\r\n\r\nبو على در « اشارات » در فرق ميان فكر و حدس چنين مىگويد :\r\n« فكر حركتى است كه نفس در معانى و معمولا با استعانت از تخيّل ، انجام مىدهد براى دست‌يابى به حد وسط ، تا بتواند بمطلوب علم حاصل نمايد - مقصود آنكه نفس از مطلوب به سمت معانى كه همان مقدمات‌اند و در آن مقدمات سير مىنمايد و پس از تحصيل حدّ وسط به سمت مطلوب ، جهت دست‌يابى بمطلوب حركت مىكند - ليكن حدس آن است كه نفس پس از اراده و شوق ولى بدون حركت و گاه هم بدون شوق و حركت مطلوب و ميانگين يكباره به ذهن مىآيد . . . « 1 » » .\r\n\r\n\r\n","description":"","footnote":"\r\n( 1 ) . . . . الفكرة فهى حركة ما للنفس فى المعانى مستعينة بالتخيّل فى اكثر الأمر يطلب بها الحدّ الأوسط . . . ممّا يصار به الى العلم بالمجهول . . . و أمّا الحدس هو أن يتمثّل الحدّ الأوسط فى الذّهن دفعة اءمّا عقيب طلب و شوق من غير حركة و اءمّا من غير اشتياق و حركة يتمثّل معه ما هو وسط له . . . . بو على - اشارات - نقل از شرح خواجه بر اشارات - انتشارات حيدرى - تهران 1379 ه - ج 2 - صفحهء 358 .\r\n","page_name":" 21 ","page_number":35},
  {"content":"\r\n\r\n\r\nفخر رازى در شرح عبارت بو على استنباط خود را چنين بيان مىكند :\r\n« فكر و حدس داراى حد اشتراك و حد افتراق‌اند ، وجه اشتراك آنكه هردو عبارت از حركت ذهن از حد وسط بمطلوب‌اند ، وجه افتراق آنكه در فكر حركت ذهن اول از مطلوب به سمت حد وسط است و پس از تحصيل حد وسط ، مجددا حركت به سمت مطلوب ، امّا در حدس ، توجه ذهن اوّل به حد وسط است ، سپس حركت به سمت مطلوب ، در اين فرض چنانچه در حدس ، شوق به تحصيل حد وسط نباشد آگاهى به حد وسط بر مطلوب مقدم است و اگر در آن شوق به تحصيل حد وسط باشد آگاهى به حد وسط پس از آگاهى مطلوب است ، نهايت آنكه حصول حد وسط در ذهن نسبت بحصول شوق به تحصيل حد وسط كمى تأخر دارد و در فكر حصول حد وسط بذهن نسبت بحصول شوق به تحصيل آن تأخر بيشترى دارد « 1 » » .\r\nخواجه اين استنباط فخر رازى را در فرق ميان حدس و فكر ناصواب مىداند ، به اين بيان :\r\n« اين استنباط فخر رازى ، هم مخالف با كلام بو على است و هم متناقض با كلام خود او است . مخالفتش با كلام بو على در اين است كه او در « حدس » ، قائل به حركت - حركت از حدّ وسط به مطلوب - است ؛ درحالىكه بو على وجود حركت را در حدس منكر است و حصول مطلوب و حد وسط را در ذهن دفعى مىداند . متناقض بودن كلامش هم در اين است كه در تعريف حدس آورده : ابتدا حدّ وسط به ذهن مىآيد ، سپس ذهن متوجه مطلوب مىگردد كه در اين صورت ادراك مطلوب ، متأخّر از ادراك حد وسط است ؛ با اين وصف مىگويد ، گاهى هم ، ادراك مطلوب بر ادراك حد وسط مقدم مىگردد و اين تناقض است « 2 » » .\r\n\r\n\r\n","description":"","footnote":"\r\n( 1 ) . . . . اءنّ الحدس و الفكر يشتركان فى امر و يفترقان فى امر آخر فالذى يشتركان فيه فهو انّ لكل واحد منهما حركة تعرض للذهن من الحدّ الاوسط الى المطلوب و أمّا الذى يفترقان فهو ان الفكر يوضع المطلوب اوّلا ثم يطلب الحد الاوسط الذى ينتجه ثانيا . . . و امّا فى الحدس . . . الحد الاوسط . . . قد يكون به غير شوق الى تحصيله فيكون الشعور بالوسط متقدّما على الشعور بالمطلوب و قد يكون لاجل شوق منه الى تحصيله فيكون الشعور بالوسط متأخّرا عن الشعور بالمطلوب الّا أنّ حصول الوسط فى الذهن لا يتأخّر عن حصول الشوق الا قليلا الى تحصيله و فى الفكر يتأخّر كثيرا - فخر رازى - شرح اشارات - المطبعة الخيرية - مصر 1325 ه ج 1 ص 156 .\r\n( 2 ) و الفاضل الشّارح جعل الحركة الثانية مشتركة بينهما و خصّ الاولى بالفكر دون الحدس . . . و ذلك خبط يشتمل مع مخالفة المتن على التناقض الصريح . . . . خواجه نصير طوسى - شرح اشارات - انتشارات حيدرى - تهران 1379 ه - ج 2 - صفحهء 359 .\r\n","page_name":" 22 ","page_number":36},
  {"content":"\r\n\r\n\r\n« نتيجه و بحث »\r\nآنچه آورديم ، اين بود كه فخر رازى در شرح كلام بو على ، در فرق ميان فكر و حدس اظهار نمود كه فكر و حدس در حركت ذهن از حد وسط به مطلوب ، مشترك‌اند . خواجه اين استنباط او را خطا دانست و توضيح داد كه حدس فاقد هرگونه حركت است .\r\nبا توجه بر اينكه فخر رازى اين كلام را در شرح كلام بو على آورده ، نه بعنوان مخالفت با او ، اكنون مرورى به كلام بو على مىكنيم تا معلوم شود كه كلام بو على با نظر كدام‌يك از آنها نزديك است .\r\nاوّلا آنچه خواجه آورده كه كلام فخر رازى در اينكه حدس همانند فكر ، داراى حركت است ، مخالف با كلام بو على است . در قسمتى از كلام بو على دربارهء حدس چنين آمده است :\r\n« تمثّل حدّ وسط و مطلوب در ذهن دفعى است « 1 » » .\r\nثانيا صريح كلام بو على است بر اينكه : « در حدس ، حد وسط در ذهن خواه با شوق انجام گرفته باشد يا بدون شوق فاقد حركت است « 2 » » .\r\nثالثا بو على تصريح مىكند كه : « در حدس تمثّل مطلوب در ذهن با تمثّل حد وسط در ذهن معيّت دارد « 3 » » .\r\nپس در حدس اگر قائل به حركت شويم - حركت از حد وسط به مطلوب - بايد تمثّل حد وسط در ذهن مقدّم بر تمثّل مطلوب در ذهن باشد ، و اين منافى با معيّت تمثّل مطلوب و حدّ وسط در ذهن خواهد بود كه صريح كلام بو على است .\r\nرابعا آنچه فخر رازى آورده كه : « حركت از حد وسط بمطلوب چنانچه با شوق به تحصيل حد وسط باشد ، آگاهى به حد وسط متأخر و آگاهى بمطلوب مقدم خواهد بود » « 4 » . تالى فاسد اين قول اين است كه حركت اول را كه حركت از مطلوب به مقدمه مىباشد ، آن را اختصاص بفكر داده بود ، مع الوصف اين حركت را بحدس هم سرايت داده است سپس فرق قائل شده كه در حدس ، شوق به تحصيل حد وسط نسبت بحصول حد وسط تأخّر كمترى دارد و در فكر تأخر بيشتر در صورتى كه اين بيان او رفع محذور نمىكند .\r\n\r\n\r\n","description":"","footnote":"\r\n( 1 ) . يتمثّل الحدّ الاءوسط فى الذّهن دفعة . . . اشارات بو على - نقل از شرح خواجه بر اشارات - انتشارات حيدرى تهران 1379 ه - ج 2 - صفحهء 358 .\r\n( 2 ) . . . . تمثّل الحدّ الاوسط فى الذّهن . . . . أمّا عقيب شوق من غير حركة و أمّا من غير اشتياق و حركة . . . مأخذ قبل\r\n( 3 ) . . . . يمثّل معه اى مع المطلوب ما هو وسط له . . . . مأخذ قبل\r\n( 4 ) . و قد يكون لاجل شوق منه الى تحصيله فيكون الشعور بالوسط متأخّرا عن الشّعور بالمطلوب . . . فخر رازى - شرح اشارات - المطبعة الخيريه - المصر - ج 1 - صفحهء 156 .\r\n","page_name":" 23 ","page_number":37},
  {"content":"\r\n\r\n\r\nدر دلالت لفظ و در آن يك مسئله است .\r\n\r\nاعتراض فخر رازى به دلالت التزام و جواب خواجه به آن :\r\nفخر رازى بر حجيّت دلالت التزام خدشه‌اى وارد مىكند و خواجه پاسخ مىدهد به ترتيب كلام هريك را مىآوريم و به بررسى مىپردازيم .\r\nفخر رازى در « شرح منطق اشارات » در بيان عدم اعتبار دلالت التزام چنين مىگويد :\r\n« از جمله دلالت لفظى معتبر ، در نزد منطقيين ، دلالت التزام است و آن‌چنان است كه لفظ بر خارج لازم « موضوع له » ، خود دلالت نمايد مانند دلالت لفظ « جود » - بخشندگى - بر « حاتم » ، اين درست نيست ، چون اوّلا ممكن است براى امرى ، لوازم نامتناهى باشد ، مسلّما دلالت لفظ ، بر تمام لوازم نامتناهى « موضوع له » خود ، محال است . ثانيا احاطه به تمام لوازم نامتناهى امرى خارج از عهدهء بشر است . اگر مراد ، لوازم بيّن و آشكار باشد محذور ديگرى در ميان است و آن اينكه اگر لازمى در نزد شخصى « بيّن » است ، در نزد شخص ديگر « غير بيّن » خواهد بود . پس به اختلاف اشخاص ، لوازم نيز از لحاظ « بيّن و غيربيّن » مختلف است و اين امر موجب عدم اعتماد و اعتبار دلالت التزام مىباشد « 1 » » .\r\nخواجه در پاسخ از اين اعتراض كه فخر رازى بر دلالت التزام وارد نموده چنين مىگويد :\r\n« دلالت مطابقه هم نسبت به اشخاص ، مختلف مىباشد زيرا بعضى به « وضع » لفظ آگاهند و بعضى ناآگاه ، اگر « بيّن » بودن لازمى در نزد شخص و غيربيّن بودن آن نزد شخص ديگر موجب عدم اعتبار دلالت التزام گردد ، پس آگاهى و ناآگاهى افراد نسبت به وضع لفظ هم بايد موجب عدم اعتبار دلالت مطابقه گردد ، درحالىكه چنين نيست ، گرچه جايز نيست كه دلالت التزام در جواب « ماء حقيقية » واقع گردد ولى در ساير مواضع دلالت آن معتبر است چنانچه در « حدّ » و « رسم » ناقص كه عارى از جنس مىباشند به كار مىرود « 2 » » .\r\n\r\n\r\n","description":"","footnote":"\r\n( 1 ) . . . . اذ من الجايز أن يكون اللّازم الّذى يكون بيّنا عند مشخص أن لا يكون بيّنا عند غيره و لمّا اختلف ذلك باختلاف الأشخاص و الأحوال لا جرم لا يحصل التعويل عليه . . . . فخر رازى - شرح منطق اشارات - نسخهء خطّى كتابخانهء دانشكدهء الهيّات - ش 38 ج صفحهء 7 .\r\n( 2 ) . . . . اقول و هذا بعينه يقدح فى المطابقة ايضا لأنّ الوضع بالقياس الى الاشخاص مختلف و الحقّ فيه أنّ الاءلتزام فى جواب ما هو . . . . لا يجوز أن يستعمل . . . . و أمّا فى ساير المواضع . . . . فى الحدود و الرّسوم النّاقصة الخالية عن الأجناس فقد يعتبر . . . . خواجه نصير طوسى - منطق اشارات - ج 1 - صفحهء 30 .\r\n","page_name":" 24 ","page_number":38},
  {"content":"\r\n\r\n\r\n« نتيجه بحث »\r\nخواجه در قبال اعتراض فخر رازى بر دلالت التزام چنين گفت اگر « بيّن » بودن لازمى در نزد شخص و « غير بيّن » بودن آن نزد شخص ديگر موجب عدم اعتبار دلالت التزام گردد لازم خواهد آمد دلالت مطابقه هم به لحاظ آگاهى بعضى و ناآگاهى بعضى ديگر به وضع لفظ نامعتبر باشد در حالى كه چنين نيست .\r\nاحتمال ديگرى كه دفع اعتراض فخر رازى مىنمايد ، اين است كه اگر هم براى امرى ، لوازم نامتناهى باشد ، - چنانچه فخر رازى مدّعى است - مانع اعتبار دلالت التزام نخواهد بود ، چون آن لوازم بالقوّه‌اند نه بالفعل ؛ و خروج قوّه به فعليّت تدريجى است ، پس لوازم بالفعل هميشه متناهى و معدود مىباشند ، ازاين‌رو بايد محذورى در دلالت التزام نباشد .\r\nبفرض هم كه براى امرى لوازم نامتناهى باشد ، دلالت لفظ بر لوازم ، مشروط بر اين است كه آن لوازم در ذهن حضور پيدا كرده باشند ، مىدانيم كه حضور لوازم نامتناهى در ذهن ممكن نيست . گاه عروض لازمى در ذهن موجب انصراف ذهن از لوازم ديگر مىگردد . پس احتمال وجود لوازم نامتناهى مانع حجيّت دلالت التزام نخواهد بود .\r\n\r\nحكيم سبزوارى در « شرح منظومهء منطق » خود آورده است :\r\n« چيزى كه مورد تصوّر ما قرار مىگيرد ، گاه از شيئيّت آن و يا از اينكه آن شىء غير خود نيست و نظاير اين گونه لوازم توجه پيدا نمىكنيم بنابراين صرف اينكه چيزى لازم امر ديگرى باشد در دلالت التزام كفايت نمىكند ، مگر اينكه ذهن ما به آن توجه حاصل كرده باشد « 1 » » .\r\nفخر رازى خود در « جامع العلوم » تصريح مىكند بوجود دلالت التزام و عبارت او چنين است .\r\n« سيّم دلالت لفظ است بر چيزى كه خارج از مفهوم او و لا محاله آن چيز لازم مفهوم آن لفظ بود و اين دلالت را دلالت التزام گويند ، چنانچه دلالت سقف بر ديوار . . . . « 2 » » . اگر گويند قصد فخر رازى در « جامع العلوم » جمع‌آورى علوم بوده و نظريّهء شخصى خود را در آن دخالت نداده است جواب آن است كه چنين نيست چون در آن مورد كه مسئلهء طرح شده ، بر خلاف اعتقادش باشد بر آن اعتراض وارد مىكند چنانچه پس از تعريف « عكس مستوى » مىگويد اين تعريف ابن\r\n\r\n\r\n","description":"","footnote":"\r\n( 1 ) . . . . أنما تتصوّر الموجود مع الذّهول عن كونه شيئا او ليس غيره و مجرّد كونه لازما فى الواقع لا يكفى فى الالتزام . . . حاجى سبزوارى - شرح منظومهء منطق - انتشارات مصطفوى تهران 1367 ه\r\n( 2 ) . جامع العلوم - صفحهء 90 - س 5 ببعد شمارهء كتابخانه مجلس شورى 12 / 5\r\n","page_name":" 25 ","page_number":39},
  {"content":"\r\n\r\nسينا است ، سپس بر آن اعتراض وارد مىكند « 1 » .\r\n\r\nدر فصل « از كليّات خمس » ، در آن يك مسئله است :\r\n\r\nاعتراض فخر رازى بر بو على در تعريف « فصل » و جواب خواجه به آن .\r\nفخر رازى بر تعريفى كه بو على از فصل نموده ، اعتراض وارد مىكند و خواجه جواب مىدهد . ابتدا كلام بو على ، سپس كلام فخر رازى و خواجه را مىآوريم .\r\nبو على در « منطق اشارات » در تعريف فصل آورده است : « ذاتىاى كه صلاحيّت جواب سؤال « ما هو » را ندارد صلاحيّت خواهد داشت كه جواب سؤال « اىّ شىء هو » واقع شود تا ماهيّتى را از ماهيّات ديگر كه در وجود يا در جنس با آن شريك‌اند ، تميز دهد چون « اىّ شىء » سؤالى است كه مراد از آن تميز دادن امرى از امور ديگر است بطور مطلق كه در شيئيّت با آن شريك‌اند « 2 » » .\r\nفخر رازى اعتراضش بر بو على از اين تعريف كه از « فصل » شده اين است كه :\r\n« در سؤال از « اىّ » كه به امر خاصّى مثلا به « حيوان » اضافه گردد و گفته شود « اىّ حيوان هو » حيوانيّت در نزد سائل معلوم و درخواست از ذاتىاى است كه امتياز دهندهء ماهيّت مسئول عنه باشد از امورى كه با آن در حيوانيّت شريك‌اند . و اگر گفته شود « الانسان اىّ شىء هو فى ذاته » شيئيّت كه از عوارض است بايد در نزد سائل معلوم و درخواست از ذاتىاى است كه امتيازدهندهء ماهيّت انسان باشد از امورى كه در شيئيّت با آن شريك‌اند ؛ در جواب از اين سؤال صحيح است گفته شود « حيوان ناطق » همچنانكه صحيح است گفته شود « ناطق » . پس حدّ در جواب سؤال « اىّ شىء هو » مىآيد درحالىكه حدّ جواب سؤال « ما هو » است . پس تعريف فصل مانع اغيار\r\n\r\n\r\n","description":"","footnote":"\r\n( 1 ) . آنچه بو على در كتابهاى خود در حد عكس مستوى آورده : « عكس آن است كه موضوع محمول و محمول موضوع قرار گيرد با بقاء سلب و ايجاب و صدق و كذب به حال خود » تعريف در سستى نيست چون اين حدّ فقط شامل قضاياى حمليّه مىشود نه شرطيّه ، بلكه در تعريف عكس بايد گفت « عكس آن است كه محمول عليه ، محكوم به و محكوم به ، محكوم عليه قرار گيرد . . . » تا عكس شرطيات را نيز دربر گيرد : مأخذ قبل صفحهء 91 .\r\n( 2 ) . . . . أمّا الذّاتى الّذى ليس يصلح أن يقال . . . . فى جواب ما هو ، فلا شكّ فى أنّه يصلح للتّمييز لها عمّا يشاركها فى الوجود او فى جنس مّا و لذلك يصلح أن يكون مقولا فى جواب « اىّ شىء هو » فأنّ اىّ شىء أنّما يطلب به التّمييز المطلق عن المشاركات فى معنى الشيئيّته . . . - بو على - اشارات - نقل از شرح منطق اشاره خواجه - ج 1 - صفحهء 84 ببعد .\r\n","page_name":" 26 ","page_number":40},
  {"content":"\r\n\r\nنيست چون شامل حدّ مىگردد « 1 » » .\r\nخواجه در جواب اين اشكال كه فخر رازى بر تعريف « فصل » وارد نموده چنين مىگويد :\r\n« در سؤال از اىّ كه اضافه‌اى به « شىء » يا « وجود » دارد مانند آنكه گفته شود « اىّ شىء » يا « اىّ موجود هو » چنان نيست كه مراد درخواست تميز ماهيّت مسؤل عنه باشد از تمام امورى كه با آن در شيئيّت يا در وجود شريك‌اند تا امكان داشته باشد كه « حدّ » در جواب آيد چون در سؤال از « اىّ » درخواست از فصل است و آن وقتى است كه جنس آن معلوم باشد ازاين‌رو كلمهء « شىء » يا « وجود » در « اىّ شىء » يا « اىّ موجود هو » كنايه از جنس معلوم است و درخواست از فصلى است كه ماهيّت مورد سوال را از امورى كه در آن جنس شريك‌اند ، تميز دهد . بنابراين در سؤال از « اىّ شىء » جز « فصل » صلاحيّت جواب را نخواهد داشت « 2 » » .\r\n\r\n« نتيجه بحث »\r\nاعتراض فخر رازى اين است كه در سؤال از « اىّ شىء » شيئيّت مفهومى است عرضى و عام و معلوم ، مراد ، درخواست امتياز ماهيّت است از امورى كه در شيئيّت با آن شريك‌اند ، پس غير از « فصل » « حدّ تامّ » هم صلاحيّت جواب را دارد .\r\nخواجه جواب داد ، مراد از « شىء » در « اىّ شىء » كنايه از جنس معلوم است ازاين‌رو چيز ديگرى جز « فصل » صلاحيّت جواب را نخواهد داشت .\r\nگرچه جواب خواجه از دقّت خاصّى برخوردار است ، ولى با توجه به اينكه فخر رازى اين اعتراض را نسبت به عبارت بو على در « منطق اشارات » كه در تعريف « فصل » آورده عنوان كرده است ، دفع اشكال نمىكند . بو على تصريح مىكند كه :\r\n« فصل ، ماهيّت را از امورى كه با آن در « وجود » يا در جنس و يا در شيئيّت شريك است تميز مىدهد « 3 » » بديهى است وقتى مىتوان « وجود » و « شيئيّت » را كنايه از « جنس » گرفت كه به\r\n\r\n\r\n","description":"","footnote":"\r\n( 1 ) . . . . اىّ شىء هى الامر الذّاتىّ لأجله يمتاز عن مشاركاته فى الشيئيّته ، و هيهنا شىء و هو أن جواب ما هو و جواب اىّ شىء هو واحد ، لانّ الشّيئيّة يطلب ما وراء الشيئيّته فأذن هو طالب لكلّ المقومات الّتى هى المطلوبة ما هو . . . . فخر رازى - شرح اشارات منطق - نسخهء خطى كتابخانهء دانشكده الهيات تهران ش 38 ج 2 صفحهء 38 .\r\n( 2 ) . . . . غرض الشّيخ فى التلّفظ بالوجود و الشّىء هيهنا تعميم الأشياء الّتى يطلب التمييز - عنها من غير ملاحظة كون الوجود و الشّيئيّة عارضين للماهيّات على ما فهم الفاضل الشارح فأنّه لا فائدة لذلك هيهنا . . . . خواجه نصير طوسى - شرح اشارات - انتشارات حيدرى - تهران 1379 ه - ج 1 - صفحهء 87 .\r\n( 3 ) . . . . أنّه يصلح للتمييز لها عمّا يشاركها فى الوجود او فى جنس مّا . . . و عن المشاركات فى معنى الشيئيّة . . . - بو على - اشارات نقل از شرح خواجه بر اشارات - ج 1 - صفحهء 84 و 87 .\r\n","page_name":" 27 ","page_number":41},
  {"content":"\r\n\r\n« جنس » در كلام تصريح نشده باشد .\r\nبعلاوه بو على اضافه مىكند كه :\r\n« مراد از سؤال « اىّ شىء » درخواست تميز عامّ ماهيّت است از امورى كه در شيئيّت با آن شريك‌اند » « 1 » .\r\nاين منافى است به اينكه گفته شود مفهوم فصل ، تميز دادن ماهيّت است بطور خاصّ يعنى تميز از امورى كه فقط در جنس با آن شريك‌اند .\r\nبا اين تصريح كه بو على از مفهوم « اىّ شىء » نموده ديگر حكم به اينكه « شىء » در « اىّ شىء » كنايه از جنس باشد به نظر بعيد مىآيد .\r\n\r\n\r\n","description":"","footnote":"\r\n( 1 ) . . . . فأنّ اىّ شىء أنّما يطلب به التّمييز المطلق عن المشاركات فى الشيئيّة . . . مأخذ قبل .\r\n","page_name":" 28 ","page_number":42},
  {"content":"\r\n\r\n\r\nدر « حدّ » و « رسم » و در آن دو مسئله است .\r\n\r\nمسئلهء اوّل : اعتراض فخر رازى بر تعريف بو على از حدّ و جواب خواجه به آن :\r\nفخر رازى بر تعريفى كه بو على از حدّ نموده دو اعتراض وارد مىكند و خواجه جواب مىدهد .\r\nابتدا كلام بو على سپس اختلاف نظر خواجه و فخر رازى را مىآوريم .\r\nبو على در « منطق اشارات » در تعريف حدّ چنين آورده است :\r\n« حدّ گفتارى است كه بر ماهيّت شىء دلالت كند و شامل تمام مقوّمات آن شىء است و بناچار مركّب از جنس و فصل آن ماهيّت ، مىباشد » « 1 » .\r\nفخر رازى اعتراضش بر اين تعريف اين است كه : « اوّلا هر حدّى ، شامل تمام ذاتيّات نيست ، حدّ ناقص مانند « جسم ناطق » در تعريف انسان كه ناطقيّت ، تغذّى و نموّ و حركت را شامل نيست - جز به التزام - با اين وصف حدّ است ، نه « رسم » چون تعريف بعوارض نيست .\r\nثانيا بو على در « منطق اشارات » « حدّ » را مركّب از جنس و فصل معرّفى مىكند ، امّا در « الحكمة المشرقيّة » از اين قول برگشته و چنين مىگويد :\r\n« موردى كه ماهيّت مركّب از جنس و فصل باشد ، حدّ نيز مركّب از جنس و فصل است ، ساير ماهيّات هم كه تركيبى از غير جنس و فصل دارند ، بر تعاريف آنها حدّ اطلاق مىگردد ، ولى حدّى كه فاقد جنس و فصل است . نظير ماهيتى كه مركّب از علّت فاعلى است مانند « عطاء » كه اسم است براى سودى كه فاعل در آن ملحوظ است و يا مانند ماهيّتى كه با علّت صورتى تركيب يافته است مانند « افطس » كه اسمى براى بينى پهن است و يا مانند ماهيتى كه با علت مادى يا غائى تركيب يافته است و همچنين مانند ماهيّتى كه با معلول تركيب يافته است يا مانند ماهيتى كه با اجزاء متشابه و غيرمتشابه تركيب يافته است كه در تما اين موارد ماهيات ، از اجزاء غير محموله - غيرجنس و فصل - تركيب يافته ، و بر تعاريف آنها اطلاق « حدّ » مىشود ليكن شامل جنس و فصل نيست » « 2 » . بنابراين آنچه بو على در « منطق اشارات » در تعريف حدّ آورده كه مركّب از جنس و\r\n\r\n\r\n","description":"","footnote":"\r\n( 1 ) . الحدّ قول دالّ على مهيّة الشىء و لا شكّ فى أنّه يكون مشتملا على مقوماته اجمع و يكون لا محالة مركّبا من جنسه و فصله . . . . بو على - اشارات - نقل از شرح خواجه بر منطق اشارات - انتشارات حيدرى - تهران 1379 ه - ج 1 - صفحهء 6 - 95 .\r\n( 2 ) . الحكمة المشرقيّهء ابن سينا ، از كتب خطّى كتابخانهء ملك تهران - شماره 4639 - در دو صفحهء ما قبل آخر .\r\n","page_name":" 29 ","page_number":43},
  {"content":"\r\n\r\nفصل است ، در « الحكمة المشرقيّه » خلاف آن را مدّعى شده است » « 1 » .\r\nخواجه در جواب اين اعتراض كه فخر رازى بر تعريف « حدّ » وارد كرده چنين مىگويد :\r\n« هرچند حدّ ، شامل حدّ تام و ناقص است ليكن آنچه بو على در « منطق اشارات » آورده كه حدّ شامل تمام مقوّمات است ، قصدش تعريف حدّ تامّ بوده چون « حدّ » را بطور مطلق آورده از اين‌رو ، غير حدّ تامّ از آن اراده نمىشود . ديگر آنكه اگر بو على در « الحكمة المشرقيّه » بر تعريف ماهيّت مركّب از غيرجنس و فصل اطلاق حدّ كرده و در « منطق اشارات » حدّ را فقط بر تعريف ماهيّت مركّب از جنس و فصل به كار برده منافى هم نيستند چون اين « اصطلاح » است كه بر مركّب عقلى بخصوص اطلاق « ماهيّت » مىكنند و مراد بو على از ماهيّت در « منطق اشارات » در عبارت « الحدّ قول دالّ على ماهيّة الشّىء . . . مركّبا من جنسه و فصله » « 2 » ماهيتى است كه داراى تركيب عقلى است ، مسلّما حدّ ماهيتى كه مركب از اجزاء عقلى است از جنس و فصل تركيب يافته است « 3 » .\r\n\r\n« نتيجهء بحث »\r\nاز جمله اعتراض فخر رازى بر بو على اين بود كه در « منطق اشارات » « حدّ » را مركّب از جنس و فصل معرّفى مىكند و در اثر ديگر خود بر تعريف مركّب خارجى هم كه مركّب از جنس و فصل نيست ، اطلاق « حدّ » نموده است .\r\n\r\n\r\n","description":"","footnote":"\r\n( 1 ) . . . . أنّه ( اى الحدّ ) قد يكون متضمّنا لكلّ ذاتيّاته و قد لا يكون مثل قولنا : الأنسان جسم ناطق . . . فالحكم على الحدّ بوجوب اشتماله على كلّ الذّاتيات يكون مستدركا . . . . قوله يكون لا محالة مركّبا من جنسه و فصله . . .\r\nو الشّيخ رجع عنه فى الحكمة المشرقيّه و قال . . . من المركّبات ما يتألّف من اجناسها و فصولها فلها حدّ ، منها لم تكن مركّبة من اجناس و فصول فلها حدّ ايضا . . . التركيبات الّتى من هذا القبيل كثيرة فربّما نفع التركيب للشىء من احدى علله أمّا العلّة الفاعليّة مثل العطاء . . . و أمّا الصّورة مثل الأفطس . . . فخر رازى - شرح منطق اشارات - نسخهء خطى كتابخانه دانشكده الهيات تهران - ش 38 - ج - صفحهء 42 .\r\n( 2 ) . يعنى حدّ كه بر ماهيّت شىء دلالت مىنمايد . . . . مركّب از جنس و فصل است .\r\n( 3 ) . اسم الحدّ يقع على التّامّ الّذى هو الحدّ الحقيقىّ وحده و ايّاه عنى الشّيخ فى هذا الفصل . . . و المركّبات العقليّة فهى الّتى تحدّ بالحدود التّامّة و هى ذوات المهيّات على اصطلاح . . . . فقول الشّيخ « الحدّ قول دالّ على مهيّة الشّىء » يدلّ على تخصيص الحدّ بذوات المهيّات الّتى هى المركّبات العقليّة فلذلك قال و يكون الحدّ لا محالة مركّبا من جنسه و فصله و أذا ثبت هذا فقد سقط الشكّ . . . خواجه نصير طوسى - شرح اشارات - انتشارات حيدرى - تهران 1379 ه - ج 1 - صفحهء 97 .\r\n","page_name":" 30 ","page_number":44},
  {"content":"\r\n\r\nخواجه جواب داد ، بر مركّب عقلى بخصوص « اصطلاحا » ماهيّت اطلاق مىگردد ، بو على كه آورده : حدّ بر ماهيّت شىء دلالت مىكند و مركّب از جنس و فصل است قصدش از ماهيّت همان مركّب عقلى است و مسلّما حدّ ماهيّت مركّب عقلى مركّب از جنس و فصل است پس تناقضى در كلام بو على در اين مورد نيست .\r\nاحتمال ديگرى كه مؤيّد نظر خواجه است اين است كه گرچه اطلاق حدّ حقيقتا بر تعريفى است كه مركّب از جنس و فصل باشد ، ليكن اطلاق اعمّ از حقيقت و مجاز است بر تعريف مركّب از غيرجنس و فصل اگر به عنوان توسّع و مجاز ، حدّ اطلاق گردد ، محذورى نخواهد بود . بو على كه در منطق اشارات بر تعريف مركّب از جنس و فصل اطلاق « حدّ » نموده ، مىتوان آن را اطلاق و استعمال حقيقى دانست و در اثر ديگر خود كه بر تعريف مركّب از غيرجنس و فصل اطلاق حدّ نموده مىتوان آن را مجازى به حساب آورد از آنچه ذكر شد عدم تناقض در كلام بو على مشخّص مىشود . ديگر آنكه فخر رازى مىگويد : « اگر در تعريف انسان ، « جسم ناطق » به كار گرفته شود ، ناطق را دلالتى بر تمام ذاتيات انسان از تعذّى و نموّ و حسّ و حركت نيست مگر بدلالت التزام « 1 » » اين سخن با آنچه كه در صفحهء 26 از ايشان نقل شد در مورد دلالت التزام منافات دارد .\r\n\r\n\r\n","description":"","footnote":"\r\n( 1 ) . . . . فأن الناطق لا يدلّ على التغذّى و النموّ و الحس و الحركة ألّا بالالتزام . فخر رازى - شرح منطق اشارات نسخهء خطّى كتابخانه دانشكده الهيات تهران ش 38 ج صفحهء 42 .\r\n","page_name":" 31 ","page_number":45},
  {"content":"\r\n\r\n\r\nمسئلهء دوّم : اعتراض خواجه بر فخر رازى در تعريف « رسم » :\r\nبر تعريفى كه فخر رازى از « رسم » نموده خواجه اعتراضى وارد مىكند كه به ترتيب كلام هريك را مىآوريم .\r\nفخر رازى در « شرح منطق اشارات » در تعريف « رسم » مىگويد :\r\n« تعريف مركّب از عرض عام و خاصّ ، تعريف به « رسم » است - مانند تعريف انسان به اينكه به دو پا راه مىرود و پهن‌ناخن و خندان است - و تعريف به خاصّهء واحد هم ، تعريف به رسم است - مانند تعريف انسان به اينكه ، نويسنده است - براى ماهيّت بسيط ، كه بيش از يك لازم قريب نيست ، تعريفى ، جز به لازم واحد نخواهد داشت در تعريف به لازم واحد شرط است كه آن لازم اعمّ يا اخصّ نباشد بلكه مساوى در صدق باشد ليكن در اين قول كه لازم معرّف ( به تشديد و كسر راء ) بايد مساوى باشد اشكالى است و آن اينكه ، علم به مساوات لازم ، فرع بر معرفت ملزوم است و معرفت ملزوم هم بوسيلهء همين لازم مساوى حاصل مىگردد و اين موجب دور فاسد است . جواب آن است كه لوازم اعمّ چون باهم تركيب يافت ، مساوى با ملزوم مىگردد در اين صورت دورى لازم نمىآيد - مانند تعريف « كيف » به اينكه ماهيّتى قارّ و غيرقابل نسبت و قسمت است » « 1 » .\r\n\r\nاعتراض خواجه بر اين كلام فخر رازى اين است كه :\r\n« گرچه از تقيد لوازم اعمّ با يكديگر ، مجموع ، مساوى با ملزوم مىگردد ، ليكن باز اين اشكال كه « علم به مساوى بودن لازم ، فرع بر معرفت ملزوم است و معرفت ملزوم ، به همين لازم مساوى است » . به حال خود باقى خواهد ماند . جواب صحيح اين است كه نفس مساوى بودن لازم ، شرط معرّف ( به تشديد و كسر راء ) بودن آن لازم است نه علم به مساوى بودن آن . ذهن شخص پس از انتقال از لازم به ملزوم ، به تساوى لازم با ملزوم علم پيدا مىكند . و دورى هم لازم نمىآيد . فخر رازى كه تعريف بخاصّهء واحد را « رسم » مىخواند صحيح نيست ، چون لازم واحد - يا فصل\r\n\r\n\r\n","description":"","footnote":"\r\n( 1 ) . . . . تعريف الشّىء بالخواصّ و العوارض رسم . . . . بل التّعريف بالخاصّه الواحدة رسم . . . الحقّ أنّ تعريف الماهيّات البسيطه لا يمكن ألّا بالخاصة الواحدة . . . . هيهنا بحث و هو أنّ الّلازم المعرّف للشّىء لا يمكن أن يكون اعمّ من الشّىء و لا اخصّ بل مساويا . . . . فما لا يعرف ألّا بواسطة الملزوم . . . . يتوقّف معرفة كلّ واحد منهما على الأخر . حلّه نأخذ من اللّوازم ما هو اعمّ من الشّىء ثمّ نقيّد البعض بالبعض فيصير مساويا للشّىء و لا يلزم الدّور . . . . فخر رازى - شرح منطق اشارات - نسخهء خطّى دانشكده الهيات تهران - ش 38 - ج صفحهء 46 .\r\n","page_name":" 32 ","page_number":46},
  {"content":"\r\n\r\nواحد - بمطابقه دلالت بر شىء ندارد و گرنه اسم براى آن شىء است . و اگر به التزام باشد محتاج بقرينهء عقلى است ، چنانچه تصريح به آن قرينه شود ، دلالت به دو شىء خواهد بود نه به يك شىء پس « حدّ » و « رسم » بايد مركّب باشند نه مفرد . و بعلاوه « حدّ » و « رسم » از امور صناعىاند و امور صناعى مركّب‌اند نه مفرد » « 1 » .\r\n\r\n« نتيجهء بحث »\r\nفخر رازى تعريف به لازم واحد را « رسم » معرّفى مىكند ، به اين شرط كه آن لازم با ملزوم مساوى در صدق باشد ، بعد اين اشكال را طرح نمود كه « علم به مساوى بودن لازم با ملزوم » موجب دور فاسد خواهد شد ، سپس جواب داد « لوازم اعمّ چون بهم تركيب شوند ، مساوى با ملزوم مىگردد و دورى وجود نخواهد داشت .\r\nخواجه بيان داشت ، جواب فخر رازى دفع اشكال مذكور نمىكند و معرّف بودن لازم واحد را هم منكر شد ، به تفصيلى كه گذشت .\r\nمؤيد نظر خواجه بر اينكه لازم واحد نمىتواند معرّف باشد كلام خود فخر رازى است .\r\nچون از طرفى لازم واحد را رسم معرّفى مىكند سپس اشكالى وارد مىكند به اين بيان :\r\n« لازم واحد كه معرّف است همچنانكه اعمّ و اخصّ نبايد باشد مساوى هم نبايد باشد چون علم به مساوى بودن لازم فرع بر معرفت ملزوم است و معرفت ملزوم هم به همان لازم مساوى است ، و اين موجب دور فاسد است . جوابى كه داد ، دفع اين اشكال نكرد بلكه در تصحيح معرفيّت لوازم اعمّ بود نه در تصحيح معرّف واقع شدن لازم واحد كه اشكال ناظر بر آن بود . از اينكه جواب درستى از اشكال بر معرّف بودن لازم واحد نداده ، تأييد مىكند قول خواجه را كه لازم واحد نمىتواند معرّف باشد .\r\n\r\n\r\n","description":"","footnote":"\r\n( 1 ) . الأشكال الّذى آورده الفاضل الشارح لا ينحلّ بما ادعى حلّه به . . . و حلّه أن يقال : المساوات فى نفس الأمر غير العلم بالمساواة ، و الشّرط فى انتقال الذّهن عن اللّازم المساوى الى الملزوم هو المساواة فى نفس الأمر لا العلم بها . . . . و اعلم أنّ اللّازم الواحد . . . . لا يكون من حيث هو واحد رسما . . . . و ذلك الواحد لا يدلّ على المطلوب ألّا بالألتزام و هو يشتمل على قرينة عقليّة أن صرّح بها اقتضّت لفظا آخر بازائه فكان الدالّ شيئين لا شىء واحد . . .\r\nالأنتقال من الحدود و الرسوم الى المطالب صناعىّ . . . . فهى لا تكون ألّا مؤلّفة . . . . خواجه نصير طوسى - شرح بر اشارات - انتشارات حيدرى - تهران 1379 ه - ج 1 - صفحهء 102\r\n","page_name":" 33 ","page_number":47},
  {"content":"\r\n\r\n\r\nدر قضايا و در آن چهار مسئله است .\r\n\r\nمسئلهء اوّل : اعتراض خواجه بر بيان فخر رازى در بودن مهمله در قوّهء جزئيّه :\r\nبيان فخر رازى در « شرح منطق اشارات » بر اينكه مهمله در قوّهء جزئيّه است چنين است :\r\nماهيّت كه موضوع قضيّهء مهمله قرار گرفته باشد مانند اين مثال : « انسان در زيان است » آن ماهيت دلالت بر عموم نخواهد داشت چون دلالتش بر عموم اگر بمطابقه و يا بتضمّن باشد بايد مفهوم عموم عين ماهيت انسان باشد در مثال مذكور و اگر بالتزام باشد مفهوم عموم لازم ماهيت انسان خواهد بود و اين توالى تماما فاسدند ، چون لازم مىآيد كه شخص و فرد انسان نباشد . و همچنين ماهيت كه موضوع قضيّهء مهمله قرار گرفته باشد دلالتش بر جزئى بمطابقه و تضمّن نخواهد بود ، بلكه دلالتش بر جزئى فقط بطريق التزام است چون صدق حكم بر ماهيت لا اقل بر بعضى از افراد آن ماهيت خواهد بود و گرنه بايد هيچگاه آن حكم بر ماهيّت صدق نكند و صدق حكم بر بعضى از افراد ماهيّت هم منافاتى با صدق آن حكم بر تمام افراد ندارد به همين جهت بوده كه حكم شده « مهمله » در قوّهء « جزئيّه » است » « 1 » .\r\nاعتراض خواجه بر تعليلى كه فخر رازى از اين قضيّه كه « مهمله » در قوّهء « جزئيّه » است اين است كه فخر رازى اظهار مىدارد كه « مهمله » به دلالت التزام در قوّهء جزئيّه است نه به دلالت مطابقه يا تضمّن در صورتى كه در « مبحث دلالات » - رجوع شود به صفحهء 26 - بيان نمود كه دلالت التزام را نبايد در علوم به كار گرفت و مورد استفاده قرار داد ، چون دلالتى مهجور است با اين وصف در بيان اينكه مهمله در قوّهء جزئيّه است به دلالت التزام تمسّك جسته است » « 2 » .\r\n\r\n\r\n","description":"","footnote":"\r\n( 1 ) . . . . أنّ اللّفظ الدالّ على المهيّة فقط لا يفيد التعميم لأنّه لو أفادها لكان بالمطابقة او التضمّن او الألتزام و الأوّلان باطلان . . . . و الثّالث ايضا باطل لأنّ العموم غير لازم لها و الّا لأستحال أن يكون الشّخص الواحد انسانا . . . و ليس له دلالة ايضا على الخصوص بالمطابقة و التّضمّن لكنّه يدلّ عليه بالألتزام لأنّ الحكم لا يثبت فى الماهيّة ألّا أذا ثبت فى فرد من افرادها . . . فالثّبوت فى بعض الأفراد لازما للثبوت للماهيّة . . . . فخر رازى - شرح منطق اشارات - نسخهء خطى دانشكدهء الهيّات تهران - ش 38 - ج صفحهء 58\r\n( 2 ) . و الفاضل الّذى حكم بأنّ دلالة الألتزام مهجورة فى العلوم مطلقا فقد اضطرّ الى أن حكم بأنّ هذه الّدلالة ، دلالة الألتزام . . . خواجه نصير الدين طوسى - شرح اشارات - انتشارات حيدرى - تهران 1379 ه - ج 1 - صفحهء 121 .\r\n","page_name":" 34 ","page_number":48},
  {"content":"\r\n\r\n\r\n« نتيجهء بحث »\r\nخواجه مىگويد ، فخر رازى در بحث دلالت ، دلالت التزام را مهجور معرّفى نموده است ولى در بيان بودن « مهمله » در قوّهء جزئيّه خود را ناچار به تمسّك به همان دلالت التزام ديده است .\r\nقطب رازى اعتراض خواجه را وارد نمىداند و در « محاكمات » مىگويد :\r\n« اعتراض خواجه در صورتى درست است كه مراد فخر رازى از مهجور بودن دلالت التزام ، عدم دلالت آن باشد ، و حال آنكه چنين نيست » « 1 » .\r\nمىگويم دلالت مهجور به ظاهر همان عدم دلالت است .\r\nبفرض هم كه چنين نباشد ، ليكن فخر رازى آن را نامعتبر مىشمرد و مىگويد « لا يحصل التعويل عليه » « 2 » .\r\nيعنى دلالت التزام قابل اعتماد و اعتبار نيست ، دلالتى كه نامعتبر باشد ، تمسّك به آن صحيح نيست ، ولى فخر رازى با اينكه آن را نامعتبر دانسته ، تمسّك به آن هم كرده است ، ازاين‌رو مورد اعتراض خواجه قرار گرفته است .\r\n\r\n\r\n","description":"","footnote":"\r\n( 1 ) . . . . و أنّما يرد لو كان معنى الهجرة عدم الدّلالة و ليس كذلك . . . قطب رازى - محاكمات به ذيل صفحهء 120 از ج 1 - شرح خواجه بر اشارات - انتشارات حيدرى - تهران 1379 ه\r\n( 2 ) . فخر رازى - شرح منطق اشارات - نسخهء خطّى كتابخانهء دانشكدهء الهيات تهران - ش 38 - ج صفحهء 7 .\r\n","page_name":" 35 ","page_number":49},
  {"content":"\r\n\r\n\r\nمسئلهء دوّم اختلاف خواجه و فخر رازى در فرق ميان محصّله و معدوله :\r\nبو على فرقى ميان قضيّهء معدوله و محصّله بيان مىكند و فخر رازى بر بيان او ، اعتراضى وارد مىكند و خواجه جواب مىدهد . ابتدا كلام بو على و سپس سخن فخر رازى و خواجه را مىآوريم .\r\nبو على در « منطق اشارات » در مورد قضيّهء محصّله و معدوله كلام خود را چنين ادامه مىدهد :\r\n« فرق ميان قضيّهء معدوله با محصّله - بحسب لفظ - اين است كه در معدوله به هر كيفيّت و ترتيبى كه ممكن است ، حرف سلب ، به موضوع ربط داده شود خواه حرف ربط بر حرف سلب مقدّم باشد چنانچه در زبان عرب چنين است مانند « زيد هو لا بصير » - يا حرف سلب مقدّم باشد چنانچه در فارسى مىگوايم « زيد نابينا است » - فرق بحسب معنى اين است كه قضيّه كه موجبه بود - خواه محصّله باشد يا معدوله - ثبوت موضوع آن ، لازم است ليكن در قضيّهء سالبه كه حرف سلب جزء محمول قرار نگرفته است ، ثبوت موضوع لازم نيست » « 1 » .\r\nاعتراض فخر رازى بر اين بيان كه بو على در فرق ميان معدوله و محصّله آورده چنين است :\r\n« حكم به ايجاب و ثبوت موضوع در معدوله صحيح نيست ، زيرا محمول وصفى است براى موضوع ، وصفى كه در ذات خود ثبوت ندارد ، بر غير هم ثبوت نخواهد داشت ، محمول در معدوله امر عدمى است ازاين‌رو حكم ايجابى در آن يعنى حكم بثبوت آن بر موضوع محال است بلكه فقط در معدوله شرط است ثبوت نسبت موضوع بمحمول و از اينكه محمول « معدولة المحمول » را مىتوان موضوع قضيّهء ديگر قرار داد ، پس حكم به ثبوت موضوع هم در معدوله درست نيست . آنچه هم كه بو على مىگويد « ممكن است موضوع سالبه منتفى و عدمى باشد » درست نيست چون سلب محمول از عدم مطلق ، معقول نيست ، بناچار بايد موضوع آن مقيّد باشد و امر متقيّد و متخصّص موجود است ، پس موضوع سالبه موجود است » « 2 » .\r\n\r\n\r\n","description":"","footnote":"\r\n( 1 ) . . . . أنّ حرف السّلب أذا تأخّر عن الرّابطه او كان مربوطا بها كيف كان ، فأنّ القضيّه اثبات صادقة كانت او كاذبة و أنّ الأثبات لا يمكن ألّا على ثابت . . . و أمّا النّفى فيصّح ايضا من غير الثابت . . . . بو على - منطق اشارات - نقل از شرح خواجه بر اشارات - انتشارات حيدرى - تهران 1379 ه - ج 1 - صفحهء 129 .\r\n( 2 ) . . . . المعقول من كون الشّىء وصفا لغيره ثبوته للغير و هو فرع على ثبوته فى نفسه . . . . و محمول المعدولة امر عدمّى . . . . فيستحيل ثبوتها للغير ، فالمعدولة لا يكون موجبة و ليس من شرطها ثبوت المحمولات بل ثبوت نسبة الموضوعات اليها . . . و كلّ ما امكن جعله محمولا فى قضيّة امكن جعله موضوعا - دنبالهء پاورقى در صفحهء بعد\r\n","page_name":" 36 ","page_number":50},
  {"content":"\r\n\r\nخواجه به اين اعتراض ، جواب تفصيلى نمىدهد ، فقط متذكّر مىشود كه :\r\n« اين اعتراض فخر رازى مبتنى بر مقدّمات واهى و جواب آن چون موجب تطويل و درازى سخن مىشود از آن خوددارى مىكنيم » « 1 » .\r\n\r\n« نتيجهء بحث »\r\nفخر رازى بيان داشت آنچه گفته شده كه « در معدوله ثبوت موضوع لازم است و سالبه نيازى بوجود موضوع ندارد » درست نيست چون اوّلا محمول معدوله ، عدمى است حكم ايجابى يعنى حكم به ثبوت آن امر عدمى ، بر غير ممتنع است و چون مىتوان محمول آن را ، موضوع قضيّهء ديگر قرار داد ، پس اقتضاى وجود موضوع را ندارد . ثانيا موضوع سالبه ، معدوم مطلق نخواهد بود و بايد تخصيص به امرى داشته باشد و هر امر مخصّصى ( بفتح صاد ) موجود است پس موضوع سالبه موجود است .\r\nخواجه به لحاظ اينكه پاسخ اين اعتراض ، موجب اطناب در كلام و فائدهء چندانى را در بر ندارد از ورود در آن خوددارى كرد :\r\nقطب رازى در « محاكمات » نظر خواجه را تأييد نموده و در جواب فخر رازى چنين مىگويد :\r\n« گرچه در قضيّهء معدوله محمول امر عدمى است ليكن حكم ايجابى در آن بمعنى صدق محمول بر موضوع است و صدق شىء بر امرى نياز به اينكه براى آن شىء در ذات خود ثبوتى باشد نيست ، چنانچه اعدام بر موجودات صادق‌اند نظير صدق فناء بر انسان » « 2 » .\r\nدو احتمال هم در تأييد نظر خواجه وجود دارد :\r\n\r\n\r\n","description":"","footnote":"\r\nبقيهء پاورقى از صفحهء قبل - لقضيّة اخرى فاذن موضوع القضيّة امكن أن يكون عدميّا . . . لم قلتم أنّ موضوع السّالبة يجوز أن يكون عدميا بيانه أنّ سلب المطلق غير معقول . . . فأذن الموضوع يجب أن يكون له تقيّدا و تخصّص و كلّما كان كذلك فهو موجود . . . فخر رازى - شرح منطق اشارات - نسخهء خطّى دانشكده الهيات تهران - ش 38 - ج صفحه 69 .\r\n( 1 ) . . . الأعتراضات الّتى اوردها الفاضل الشارح . . . . كانت حججا مبنيّة على اصول غير متقرّرة كان الاشتغال بها يؤدّى الى الأطناب . . . خواجه نصير طوسى - شرح اشارات - ج 1 - صفحهء 130 .\r\n( 2 ) . . . . أن عنى به صدقه عليه فلا نسلّم أنّ صدق الشىء على الغير فرع على ثبوته فى نفسه ضرورة أن الاعدام صادقة على الموجودات . . . . قطب رازى - محاكمات - ذيل شرح اشارات خواجه - انتشارات حيدرى - تهران 1379 ه - ج 1 - صفحهء 131 .\r\n","page_name":" 37 ","page_number":51},
  {"content":"\r\n\r\n1 - فخر رازى كه براى سالبه ، حكم به ثبوت موضوع نموده چنين حكمى براى معدوله ، اولويّت خواهد داشت ، چون معدوله اگر در حكم موجبه باشد ، موجبه داراى موضوع است و اگر در حكم سالبه باشد ، فخر رازى خود قائل به ثبوت موضوع سالبه است .\r\n2 - فخر رازى بيان داشت ، در معدوله ثبوت محمول لازم نيست بلكه ثبوت نسبت موضوع به محمول لازم است مىگوئيم ثبوت نسبت فرع بر ثبوت طرفين نسبت يعنى موضوع و محمول است ، از ثبوت نسبت در معدوله ثبوت محمول آن لازم مىآيد ، درحالىكه فخر رازى منكر ثبوت موضوع و محمول آن است .\r\n\r\n","description":"","footnote":"","page_name":" 38 ","page_number":52},
  {"content":"\r\n\r\n\r\nمسئله سوّم اختلاف خواجه با فخر رازى در « شبه محمول »\r\nبه اعتقاد فخر رازى مراد از « شبه محمول » تالى قضاياى شرطى است و خواجه آن را « وصف عنوانى موضوع » مىداند اختلاف آنان در اين مورد در تفسير فقره‌اى از كلام بو على است ازاين‌رو ابتدا كلام بو على و سپس كلام فخر رازى و خواجه را مىآوريم .\r\n\r\nبو على در « اشارات » در بيان مادهء قضيّه مىگويد :\r\n« نسبتى كه « محمول » يا « شبه محمول » به موضوع دارد - خواه قضيّه موجبه باشد يا سالبه - كيفيّت واقعى آن نسبت يا « وجوب » است مانند كيفيّت نسبت حيوان به انسان در قضيّهء « انسان حيوان است يا حيوان نيست » و يا كيفيّت آن نسبت « امكان » است مانند اين قضيّه « انسان نويسنده است يا نويسنده نيست » و يا كيفيّت واقعى نسبت « محمول » يا « شبه محمول » به موضوع امتناع است مانند اين قضيّه « انسان سنگ است يا سنگ نيست » همين كيفيّت واقعى نسبت در قضيّه را « مادّه » مىنامند و برحسب توضيح فوق بر سه قسم است : مادهء واجب مادهء ممكن و مادهء ممتنع » « 1 » .\r\nفخر رازى در « شرح منطق اشارات » شبه محمول را تالى قضاياى شرطى مىداند ، كلامش اين است :\r\n« مراد از شبه محمول ، تالى قضاياى شرطى است چون نسبت در هر قضيّه محتاج به منسوب و منسوب اليه است خواه آن منسوب محمول باشد يا تالى و خواه منسوب اليه موضوع باشد يا مقدّم . . . . » « 2 » .\r\n\r\nخواجه در شرح منطق اشارات ، در اين مورد چنين مىگويد :\r\n« تفسير « شبه محمول » به تالى قضيّهء شرطى صحيح نيست ، برحسب عادت ، اتّصاف به وجوب و امكان و امتناع فقط براى نسبت محمول بموضوع است ، نه براى نسبت تالى به مقدّم - گرچه\r\n\r\n\r\n","description":"","footnote":"\r\n( 1 ) . . . . لا ينحلو المحمول فى القضيّة و ما يشبهه . . . من أن يكون نسبة الى الموضوع نسبة ضرورىّ الوجود فى نفس الامر مثل الحيوان فى قولنا : الأنسان حيوان او ليس به حيوان . . . . فجميع مواد القضايا هى هذه : مادة واجبة و مادّة ممكنة و مادّة ممتنعة . . . بو على - اشارات - نقل از شرح خواجه - ج 1 - صفحهء 142 .\r\n( 2 ) . . . . ما يشبه المحمول هو التّالى فى القضايا الشرطيّة لأنّ كلّ قضيّة ففيها منسوب سواء كان محمولا او تاليا و منسوبا اليه سواء كان موضوعا او مقدّما . . . . فخر رازى - شرح منطق اشارات - نسخهء خطّى دانشكدهء الهيات تهران - ش 38 - ج صفحهء 78 .\r\n","page_name":" 39 ","page_number":53},
  {"content":"\r\n\r\nنسبت تالى بمقدّم ، در واقع از يكى از سه حالت فوق بيرون نيست - چون آن فائده كه در اعتبار اين سه حالت در حمليّات است در شرطيّات نيست و مراد از « شبه محمول » وصف عنوانى موضوع است گرچه همانند محمول بر موضوع حمل نمىگردد ليكن همانند محمول براى آن نسبتى است بموضوع و آن نسبت نيز داراى كيفيّت وجوب امكان و امتناع است كه غفلت از كيفيّت نسبت « وصف عنوانى موضوع » بموضوع موجب فساد در باب عكوس و قياسات است » « 1 » .\r\n\r\n« نتيجهء بحث »\r\nفخر رازى ، « شبه محمول » را به تالى قضيّهء شرطى حمل نمود و خواجه به وصف عنوانى موضوع .\r\nآنچه تأييد مىكند نظر فخر رازى را ، اين است كه خواجه اتّصاف نسبت تالى بمقدّم را به وجوب ، امكان و امتناع برحسب عادت منكر شد ، نه برحسب واقع ، پس برحسب واقع « تالى » شبيه « محمول » است .\r\nمطلب ديگر در تأييد نظر فخر رازى اينكه خواجه در « شرح منطق اشارات » در بيان شرايط متناقضان مىگويد :\r\n« دوتا از شروط متناقضان عبارتند از : اتّحاد در موضوع و محمول ، يا اتّحاد آنچه شبيه به موضوع و محمول ، يعنى مقدّم و تالى است » « 2 » .\r\nبنابراين قول فخر رازى خالى از رجحان نيست .\r\n\r\n\r\n","description":"","footnote":"\r\n( 1 ) . . . . ماجرت العادة باتّصاف نسبة التّالى الى المقدّم بالوجوب و الامكان و الامتناع و أن كانت لا تخلو فى نفس الامر منها . . . و ليس ايضا فى اعتبار هذه الأمور فيها على ما يعتبر فى الحمليات فائدة يعتد بها . . . ما يشبه المحمول هو الوصف الّذى يوصف الموضوع به . . . يفارقه بأنّ المحمول وصف محمول عليه و هو وصف موضوع معه و لذلك الوصف نسبة الى الموضوع كالمحمول بعينه امّا واجبة او ممكنة او ممتنعة . . . خواجه نصير الدين طوسى - شرح اشارات - انتشارات حيدرى - تهران 1379 ه - ج 1 - صفحهء 141 .\r\n( 2 ) . . . . الأثنان منهما الأتّحاد فى الموضوع و المحمول او فيما يشبههما يعنى المقدّم و التّالى . . . - خواجه نصير الدين طوسى - شرح اشارات - انتشارات حيدرى - تهران 1379 ه - ج 1 - صفحهء 179 .\r\n","page_name":" 40 ","page_number":54},
  {"content":"\r\n\r\n\r\nمسئلهء چهارم اختلاف خواجه و فخر رازى ، در احتياج به ذكر رابطه در قضيّه‌اى كه محمول آن مشتقّ باشد :\r\nدر قضيّه‌اى كه محمول آن مشتقّ است فخر رازى ذكر رابطه را لازم نمىداند و خواجه لازم مىداند اين نزاع را كه در شرح فقره‌اى از كلام بو على آمده ، ابتدا كلام بو على و سپس با آوردن كلام فخر رازى و خواجه بيان مىكنيم :\r\n\r\nبو على در منطق اشارات دربارهء قضيّه مىگويد :\r\n« قضيّهء حمليه محتاج بوجود رابطه است تا موضوع و محمول را بهم مرتبط و مجتمع نمايد ، در قضيه‌اى كه مطابقت لفظ و معنى آن منظور باشد وجود لفظ سوّمى لازم است كه بر رابطه ، دلالت نمايد در بعضى از زبانها نظير زبان عربى لفظ دالّ بر رابطه گاه حذف مىگردد ، مانند : « زيد كاتب » كه در حقيقت بايد چنين باشد : « زيد هو كاتب » و در بعضى از زبانها ، مانند زبان فارسى حذف لفظ رابطه ممكن نيست مانند : « زيد دبير است » كه لفظ « است » را رابطه مىنامند » « 1 » .\r\nفخر رازى اعتراض خود را بر اين كلام بو على چنين عنوان مىكند :\r\n« آنچه بو على مىگويد كه صحيح آن است گفته شود « زيد هو كاتب » يعنى ضمير « هو » كه رابطه است ذكر گردد ، درست نيست چون « كاتب » كه محمول است اسم مشتقّ است در موردى كه فعل يا اسم مشتقّ محمول واقع گردند ، خودبخود بر نسبت دلالت مىنمايند ، ازاين‌رو ، به لفظ ديگرى كه بر نسبت و رابطه دلالت كند نيازى نمىباشد » « 2 » .\r\n\r\nخواجه در جواب اين اعتراض مىگويد :\r\n« اين سخن كه : هر مشتقّى خودبخود متضمّن معنى نسبت است ، درست نيست گرچه فعل - بذاته - خودبخود بفاعل خود نسبت دارد ليكن نه بر اسم مقدّم بر خود چون در عربى اسم مقدّم\r\n\r\n\r\n","description":"","footnote":"\r\n( 1 ) . . . . أذا توخّى أن يطابق اللّفظ المعنى بعدده ، استحقّ هذا الثالث لفظا ثالثا يدلّ عليه و قد يحذف ذلك فى لغات . . . كقولنا : زيد كاتب و حقّه أن يقال : زيد هو كاتب و قد لا يمكن حذفه فى بعض اللّغات كما فى الفارسية الأصليّة « است » فى قولنا : زيد دبير است ، و هذه اللّفظة تسمّى رابطه . . . بو على - اشارات - نقل از شرح خواجه بر اشارات - انتشارات حيدرى - تهران 1379 ه - ج 1 - صفحهء 125 .\r\n( 2 ) . . . أن قول الشيخ : يقال زيد كاتب ، حقّه أن يقال : هو كاتب ، فيه نظر لأنّ من الأسامى المشتقّه . . . هذه القضيّه ثنائيّة لم يذكر فيها الرّابطه استغناء لأنّ محمولها كلمة او اسم مشتقّ يتضمّن النّسبة المذكورة على حسب اللّغة . . .\r\nفخر رازى - شرح منطق اشارات - نسخهء خطّى دانشكده الهيات تهران - ش 38 - ج صفحهء 66\r\n","page_name":" 41 ","page_number":55},
  {"content":"\r\n\r\nفاعل نيست ازاين‌رو علاوه بر رابطه‌اى كه فعل خودبخود با فاعل خود دارد در ارتباط با اسم مقدّم بر خود محتاج به رابطهء ديگرى خواهد بود . بنابراين در قضيّه « زيد كاتب » كه حقّ آن است گفته شود « زيد هو كاتب » در قضيّهء « زيد يكتب » نيز حقّ آن است گفته شود « زيد هو يكتب » چون فعل با فاعل بمنزلهء اسم مفرد جامدى است كه بر اسم مقدّم بر خود ربط داده شده است » « 1 » .\r\n\r\n« نتيجهء بحث »\r\nفخر رازى مدّعى شد قضيّه‌اى كه محمول آن اسم مشتقّ باشد قضيّهء ثنائى است ، نيازى به ذكر رابطه نيست ، چون اسم مشتقّ خودبخود متضمّن رابطه است ، خواجه اين سخن را اشتباه مىداند و معتقد است هر مشتقّى خودبخود متضمّن رابطه نيست ، اين حكم مخصوص فعل است در رابطه با فاعل خود ، ولى اسم مقدّم بر فعل در عربى فاعل نيست ازاين‌رو در ارتباط با اسم مقدّم بر خود محتاج به ذكر رابطه‌اى است غير از فاعل .\r\nمىگوئيم قواعد نحوى مؤيّد نظر خواجه است چون موردى كه اسم ، مقدّم بر فعل باشد دو جمله محسوب مىدارند يكى « اسميّه » و ديگرى « فعليّه » . در جملهء « فعليّه » اگر فعل خودبخود متضمّن ربط و نسبت به فاعل است جملهء « اسميّه » نيز محتاج به رابطهء ديگرى خواهد بود و گرنه بايد موردى كه رابطه ذكر مىگردد مانند « زيد هو يكتب » ضمير « هو » زايد باشد و حال آنكه چنين نيست .\r\nفخر رازى كه تصريح مىنمايد قضيّه‌اى كه محمول آن فعل يا اسم مشتقّ است آن قضيّه ثنائى است نيازى به ذكر رابطه ندارد شايد به جهت ضعف او در علوم عربيّت بوده است . علّامه وليد بن شحنهء حنفى حنبلى در كتاب « روضة المناظر فى اخبار الأوائل و الأواخر » مىگويد :\r\n« . . . . و كان يعظ النّاس بالعربىّ و العجمىّ و كان له يد طولىّ فى العلوم خلا العربيه » « 2 » .\r\nكه فخر رازى به فارسى و تازى مردم را موعظت مىنمود ، و او دست توانائى در علوم داشت بجز در عربيّت كه در آن تبحّرى نداشته است .\r\n\r\n\r\n","description":"","footnote":"\r\n( 1 ) . . . . قد سهى فى هذا الأعتراض لأنّ الفعل أنّها يرتبط لذاته بفاعله دون ما عداه و الفاعل لا يتقدّم الفعل فى العربيّة فهو لا يرتبط لذاته باسم يتقدّمه . . . فلو كان بدل قوله : زيد كاتب زيد يكتب مثلا . . . لكان من حقّه أن يقال : زيد هو يكتب . . . و الفعل هيهنا مع فاعله بمنزلة خبر مفرد جامد . . . خواجه نصير الدين طوسى - شرح اشارات - ج 1 - صفحهء 126 .\r\n( 2 ) . وليد بن شحنه - روضة المناظر - حاشيهء مروج الذّهب - انتشارات الأزهر - طبع اوّل - مصر 1303 ه - ج 2 - صفحهء 199 . شماره كتابخانه دانشكده الهيات تهران 2 / 13 ج\r\n","page_name":" 42 ","page_number":56},
  {"content":"\r\n\r\n\r\nدر « متناقضان » و در آن يك مسئله است .\r\n\r\nاعتراض فخر رازى بر شرطيّت وحدات هشتگانه در تناقض و جواب خواجه از آن :\r\nبو على و حدات هشتگانه را شرط درستى تناقض معرّفى مىكند فخر رازى وحدت موضوع و محمول را كافى مىداند بقيّهء وحدات را به موضوع و محمول ارجاع مىدهد خواجه به اين اعتراض او پاسخ مىگويد ابتدا كلام بو على سپس بيان فخر رازى و خواجه را مىآوريم .\r\n\r\nبو على در « منطق اشارات » در مورد تناقض مىگويد :\r\n« دو قضيّه كه در كلّيت و جزئيّت و در ايجاب و سلب باهم اختلاف داشته باشند بطورى كه صدق يكى موجب كذب ديگرى مىگردد باهم متناقض‌اند . شرط تقابل ايجاب و سلب در متناقضان آن است كه در هريك از آن دو قضيّه امرى رعايت شود كه در ديگرى رعايت مىگردد ؛ از آن جمله است رعايت وحدات هشتگانه : وحدت در موضوع ، در محمول ، در شرط ، در اضافه ، در جزء و كلّ ، در قوّه و فعل ، در مكان و در زمان . . . » « 1 » .\r\n\r\nاعتراض فخر رازى بر اين كلام بو على اين است كه :\r\n« لازم نيست وحدات هشتگانه در تناقض محقّق باشند بلكه وحدت موضوع و وحدت محمول كفايت مىكند و وحدات ششگانهء ديگر بعضى به وحدت موضوع برمىگردند و بعضى به وحدت محمول ، بدين قرار كه : وحدت در « اضافه » مربوط به وحدت در محمول است مثلا اين دو قضيّه « زيد پدر است و زيد پدر نيست » به اين جهت متناقض نيستند كه در اوّلى مراد پدر عمرو است و در دوّمى پدر بكر كه به عدم اتّحاد در محمول برمىگردد . وحدت « در قوّه و فعل » راجع به وحدت در محمول است مثلا در اين قضيّه « شمشير برنده است » مراد صلاحيّت برندگى آن است . ولى در قضيّه « شمشير برنده نيست » مراد فعليّت برندگى آن است كه عدم تناقض اين دو قضيّه ناشى از عدم اتّحاد در محمول است همچنين وحدت در « جزء و كل » كه مربوط به وحدت موضوع است ، وقتى مىگوئيم : زنگى سياه است يعنى ظاهر اندامش سياه است وقتى هم كه مىگوئيم زنگى سياه نيست - يعنى دندانش سياه نيست عدم تناقض به لحاظ عدم وحدت موضوع در اين دو قضيّه است . وحدت « در شرط » كه مربوط به وحدت موضوع است مثلا اين\r\n\r\n\r\n","description":"","footnote":"\r\n( 1 ) . . . . التنّاقض هو اختلاف تضيتين با ايجاب و السّلب ، يقتضى لذاتها أن يكون . . . احدهما صادقا و الأخر كاذبا . . .\r\nو مراعاة التّقابل أن تراعى فى كلّ واحدة من القضيّتين ما تراعيه فى الأخرى . . . حتّى يكون المحمول و الموضوع و . . . و الشّرط و الأضافة و الكلّ و الجزء و القوّة و الفعل و المكان و الزّمان . . . غير مختلف . . . بو على - اشارات - نقل از شرح خواجه بر اشارات - انتشارات حيدرى - تهران 1379 ه - ج 1 - صفحهء 177 و 179 .\r\n","page_name":" 43 ","page_number":57},
  {"content":"\r\n\r\nدو قضيّه : « سياه جامع بصر است و سياه جامع بصر نيست » به اين جهت متناقض نيستند كه محكوم عليه اوّلى ، ذات موصوف به سياهى است ولى ذات محكوم عليه دوّمى ، مقيّد به سياهى نيست . امّا وحدت « در مكان » راجع به وحدت در محمول است زيرا وقتى كه مىگوئيم « زيد نشسته است و زيد نشسته نيست » در اوّلى مراد جلوس در خانه است و در دوّمى جلوس در بازار مىباشد و اما وحدت در « زمان » برگشت به وحدت در محمول دارد ، وقتى كه مىگوئيم : زيد موجود است يعنى در زمان حاضر موجود است و وقتى مىگوئيم زيد موجود نيست يعنى در زمان ديگرى موجود نيست و لذا اين دو قضيه به جهت اينكه وحدت در موضوع ندارند متناقض نيستند » « 1 »\r\n\r\nخواجه در جواب به اين اعتراض چنين مىگويد :\r\n« تخصيص دادن بعضى از وحدات ششگانه به وحدت در موضوع و بعضى ديگر را به وحدت در محمول ، صحيح نيست چون موضوع قضايائى را كه ذكر كرده صلاحيّت محمول واقع شدن را دارد و همينطور محمول آنها نيز ، صلاحيّت موضوع واقع شدن را دارد ( لا اقلّ در عكس قضايا چنين است ) ، بنابراين تخصيص بعضى از اين شروط بموضوع و بعضى ديگر را بمحمول ، توجيه درستى نيست بعلاوه گاه آن وحدات متعلق به نفس حكم مىباشند و بدون اينكه جزء موضوع يا جزء محمول به حساب آيند . مثلا در قضيهء « سقمونيا ، در بلاد ما ، مسهل است » و در قضيّهء : سقمونيا در بلاد ترك مسهل نيست » هيچ‌يك از « بلاد ما » و « بلاد ترك » نه جزء موضوع محسوبند و نه جزء محمول ، بلكه از شرايط « وجود » و « عدم » حكم‌اند » « 2 »\r\n\r\n\r\n","description":"","footnote":"\r\n( 1 ) . . . أنّ شرط أتحاد الأضافه راجع الى أتّحاد المحمول فانّك أذا قلت زيد ابو خالد فالمحمول بالحقيقة هو ابو خالد و أذا قلت زيد ليس بأب يعنى لشخص آخر . . . و هكذا القول فى اشتراط القوّة و الفعل فأنّك أذا قلت السّيف قاطع اى له صلاحيّة القطع و السّيف ليس بقاطع اى ليس يقطع بالفعل و . . . و أمّا اعتبار الجزء و الكلّ راجع الى وحدة الموضوع لأنّك أذا قلت : الزّنجىّ اسود اى فى بشرته و الزّنجىّ ليس باسود اى فى سنّه . . . و اعتبار الشّرط فهو ايضا قريب من ذلك . . . و كذا الوحدة المكان . . . و كذا الوحدة الزّمان . . . فخر رازى - شرح منطق اشارات - نسخهء خطّى كتابخانهء دانشكدهء الهيات تهران - شماره 38 - ج صفحهء 100 .\r\n( 2 ) . . . . أنّ المفردات الّتى تختلف باختلاف هذه الأمور تصلح لأن توضع و تصلح لأن تحمل ، فتخصيص البعض باحدهما دون الأخر ممّا لا وجه له و قد تقع بحيث يتعلّق بالحكم نفسه من غير تخصيص باحد جزئيه . . . أذا قلنا السقمونيا مسهل اى ببلادنا و ليس بمسهل اى ببلاد التّرك . . . . - خواجه نصير الدين طوسى - شرح اشارات - انتشارات حيدرى - تهران 1379 ه - ج 1 - صفحهء 180 .\r\n","page_name":" 44 ","page_number":58},
  {"content":"\r\n\r\n\r\n« نتيجهء بحث »\r\nفخر رازى مدّعى شد : وحدات هشتگانه را كه شرط صحّت تناقض دانسته‌اند ، درست نيست شرطيّت وحدت موضوع و محمول كافى است ، بقيّه برگشت به وحدت موضوع و محمول دارند .\r\nخواجه جواب داد : گاه بعضى از آنها متعلّق به خود حكم‌اند بدون اينكه جزء موضوع يا محمول قرار گيرند ، بنابراين ، ارجاع آنها بموضوع يا محمول ، درست نيست .\r\nاحتمالى كه تأييد مىكند نظر خواجه را - از اينكه ارجاع وحدات ششگانه ، به وحدت موضوع و محمول درست نيست - اين است كه توجّه به آنهمه تفصيل يعنى به « وحدت شرط » ، « اضافه » « جزء و كلّ » ، « قوّه و فعل » « مكان » و « زمان » كه خواه از قيود موضوع و محمول باشند و يا شرط مستقل ، فقط با عنوان نمودن شرطيّت وحدت موضوع و محمول ، براى تناقض ، دانسته نمىشوند ، جز آنكه تصريح به آنها شود ، و گرنه غفلت از آنها موجب ناتمامى مبحث تناقض است .\r\nمطلب ديگرى كه لازم بتذكر است اين است كه فخر رازى در ارجاع وحدت شرط به وحدت موضوع ، چنين گفت : در قضيّه « سياه جامع بصر نيست » محكوم عليه ، ذات موصوف به عدم سياهى است « 1 » ، در اين بيان او تكلّف است ، چون لازم مىآيد از سياه ، عدم سياه فهميده شود ، يعنى لفظ بر نقيض « موضوع له » خود دلالت كند كه صحيح نيست .\r\nمطلب ديگر اينكه با اين نوع ، تأويل كه در قضيّهء « سياه جامع بصر نيست » مراد از محكوم عليه ، ذات موصوف به عدم سياهى باشد ، لازم مىآيد كه هيچ قضيه‌اى كاذب نباشد ، چون در قضيّهء كاذب هم اين نوع تأويل ممكن است .\r\n\r\n\r\n","description":"","footnote":"\r\n( 1 ) . . . . و اذا قيل : الأسود ليس بجامع ، فالمحكوم عليه هو الذّات لا مع السّواد . . . فخر رازى - شرح منطق اشارات - نسخهء خطّى كتابخانه دانشكدهء الهيات تهران - شماره 38 - ج - صفحهء 100 .\r\n","page_name":" 45 ","page_number":59},
  {"content":"\r\n\r\n\r\nدر « عكس » قضايا ، در آن دو مسئله است .\r\n\r\nمسئلهء اوّل : تشكيك فخر رازى بر تعريف عكس مستوى و جواب خواجه به آن .\r\nفخر رازى بر تعريفى كه بو على از عكس مستوى نموده ، اعتراضى وارد مىكند ، و خواجه جواب مىدهد ، ابتدا كلام بو على و سپس اختلاف خواجه و فخر رازى را مىآوريم .\r\nبو على در « منطق اشارات » ، در تعريف عكس مستوى آورده است :\r\n« عكس مستوى آن است كه محمول قضيّه ، موضوع و موضوع آن ، محمول قرار گيرد ، با حفظ كيفيّت و صدق و كذب قضيّه به حال خود » « 1 » .\r\nاعتراض فخر رازى بر اين تعريف اين است كه مىگويد : « گاه چنان است كه جزء محمول ، محمول پنداشته مىشود ، و اين موجب بسيارى از اشتباهات است بعنوان مثال در قضيّهء « هيچ ديوارى در ميخ نيست » كه قضيه‌اى صادق است اگر در عكس آن گفته شود « هيچ ميخى در ديوار نيست » كاذب خواهد بود ، به لحاظ اينكه لفظ « ميخ » كه جزء محمول قضيّهء اصل است ، موضوع قضيّهء عكس قرار گرفته ، پس در تعريف « عكس » اضافه نمودن قيد « كلّيت » به اين معنى كه كل محمول موضوع و كل موضوع ، محمول قرار گيرد » لازم است » « 2 » .\r\nخواجه از شبههء فخر رازى در مورد « عكس قضيّه » چنين جواب مىگويد :\r\n« در مثالى كه فخر رازى از عكس مستوى ياد كرده كه جزء محمول در آن بجاى محمول ، اشتباه گرفته مىشود ، افراد باهوش چنين اشتباهى نمىكنند . فخر رازى كه لازم مىداند ، در تعريف عكس مستوى قيد « كليت » افزوده شود ، كه تمام محمول - نه جزء آن - موضوع و تمام موضوع هم ، محمول قرار گيرد تا اشتباه محمول ، به جزء محمول روى ندهد ، چنين « قيدى » لازم\r\n\r\n\r\n","description":"","footnote":"\r\n( 1 ) . و العكس هو أن يجعل المحمول من القضيّه موضوعا و الموضوع محمولا مع حفظ الكيفيّة و بقاء الصدق و الكذب بحاله . . . بو على - اشارات - نقل از شرح خواجه بر اشارات - ج 1 - صفحهء 196 .\r\n( 2 ) . . . . ربّما يشبه المحمول بجزئه فيظنّ أنّ جزء المحمول هو المحمول و عند ذلك يقع الغلط كثيرا مثل ما أذا قيل :\r\nلا شىء من الحايط فى الوتد و هو صادق ، و ءاذا قيل : لا شىء من الوتد فى الحايط صار كاذبا . . . لأنّ المحمول فى القضيّه الأولى ليس هو الوتد بل ، فى الوتد . . . - فخر رازى - شرح منطق اشارات - نسخهء خطّى كتابخانهء دانشكده الهيات تهران - ش 38 - ج - صفحهء 108 و جامع العلوم - شماره كتابخانهء مجلس شورى - تهران - 12 / 5 - صفحهء 90 .\r\n","page_name":" 46 ","page_number":60},
  {"content":"\r\n\r\nنيست ، چون جزء محمول ، اصلا محمول نيست و جزء موضوع هم ، موضوع محسوب نمىگردد » « 1 » .\r\n\r\n« نتيجهء بحث »\r\nفخر رازى مىگويد ، در تعريف عكس مستوى افزودن قيد كلّيت لازم است بگونه‌اى كه كل محمول - نه جزء آن - موضوع و كل موضوع هم ، محمول قرار گيرد و گرنه همين اشتباه جزء محمول بمحمول سبب بسيارى از اشتباهات خواهد بود .\r\nخواجه جواب داد كه نيازى بچنين « قيدى » نيست چون جزء محمول ، اصلا محمول نيست ، بنابراين اشتباهى رخ نخواهد داد .\r\nمطلب قابل تذكر اين است كه در تعريف عكس مستوى كه گفته‌اند ، محمول ، موضوع و موضوع ، محمول قرار گيرد مراد از محمول همان كلّيت و تماميّت محمول است ، چون لفظ « محمول » به دلالت مطابقى ، شامل تمام اجزاء « موضوع له » خود است و اقتضاى اصل استعمال همچنين است كه در دلالت بر جزء محمول كه دلالت تضمّنى است ، احتياج به صارف است يعنى ذكر « قيد اضافى » لازم است نه اينكه دلالت مطابقى ، محتاج به ذكر « قيد » اضافى باشد .\r\nمطلب ديگرى كه در اينجا لازم به يادآورى است ، اين است كه بحسب ظاهر فخر رازى در اين اعتراض خود بر بو على ، از « شهاب الدين سهروردى » متأثّر است « 2 » .\r\nچون در منطق « الحكمة الأشراق » آمده است :\r\n« عكس مستوى آن است كه : تمام موضوع - نه جزئى از آن - محمول قرار گيرد و . . . » « 3 » .\r\n\r\n\r\n","description":"","footnote":"\r\n( 1 ) . و اشتباه المحمول بجزء المحمول . . . فى قولنا : لا شىء من الحائط فى الوتد الّذى لا ينعكس الى قولنا : لا شىء من الوتد فى الحائط . . . ممّا لا يقع ممن له فطانة و القيد الّذى زاد فيه الفاضل الشارح . . . لا حاجة اليه فانّ بعض المحمول لا يكون محمولا . . . خواجه نصير الدين طوسى - اشارات - انتشارات حيدرى - تهران 1379 ه - ج 1 - صفحهء 196 .\r\n( 2 ) . وفات شهاب الدين سهروردى مقتول ، سال 587 ه و وفات امام فخر رازى در سال 606 ه است .\r\n( 3 ) . . . و العكس هو جعل موضوع القضيه بكلّيته محمولا . . . شهاب الدين سهروردى مقتول - حكمة الاءشراق - نقل از شرح حكمة الاءشراق قطب الدين شيرازى - طبع 1314 ه - صفحهء 89 .\r\n","page_name":" 47 ","page_number":61},
  {"content":"\r\n\r\n\r\nمسئله دوّم اعتراض فخر رازى بر قول بو على در عدم انعكاس سالبهء كلّيه و جواب خواجه به آن .\r\nبو على معتقد است كه سالبهء كلّيهء مطلقه عكس ندارد ، فخر رازى ، گرچه در اين حكم با او موافق است ليكن در كيفيّت بيان او اعتراضى دارد و خواجه به دفاع از بو على جواب مىدهد .\r\nابتدا كلام بو على ، سپس كلام فخر رازى و خواجه را مىآوريم .\r\nبو على در منطق اشارات در بيان اينكه سالبهء كلّى عكس ندارد ، چنين مىگويد :\r\n« عادت منطقيان بر اين جارى است كه سالبه كلّيه را به سالبهء كلّيه ، عكس مىكنند ، و حق آن است كه براى سالبهء كلّيه عكس نيست . زيرا مىتوان شىء را از عرض خاصّ مفارق آن ، بطور كلّى سلب كرد ، ولى خاصّهء مفارق شىء را از آن ، بطور كلّى نمىتوان سلب كرد ، اين قضيه « هيچ انسانى خندان نيست » صادق است و ليكن قضيهء « هيچ خندانى انسان نيست كاذب است ، بنابراين عكس سالبهء كلّيه به سالبهء كلّيه درست نيست » « 1 » .\r\nاعتراض فخر رازى بر اين بيان بو على اين است كه : « بو على عدم انعكاس سالبهء كلّيه را اختصاص بموردى داده كه شىء از عرض خاصّ مفارق خود سلب شده باشد ، درحالىكه عدم انعكاس سالبهء كلّيه ، منحصر به اين مورد نيست ، در بعضى از اعراض عامّه هم‌چنين است ، مثلا قضيّه « هيچ انسانى متحرّك نيست » صادق است ليكن قضيّهء « هيچ متحرّكى انسان نيست » كاذب است ، پس عدم انعكاس سالبهء كلّيه منحصر بموردى كه محمول عرض خاصّ باشد نيست « 2 » » .\r\nخواجه در جواب اين اعتراض مىگويد :\r\n« بو على ، عدم انعكاس سالبهء كلّيه را اختصاص بموردى داده كه محمول ، عرض مفارق اخصّ از موضوع باشد ، به اين جهت بوده كه كذب عكس سالبهء كلّى در اين مورد ظاهرتر و\r\n\r\n\r\n","description":"","footnote":"\r\n( 1 ) . قد جرت العادة أن يبدأ به عكس السالبة المطلقة الكلّية و تبيّن أنّها منعكسة مثل نفسها ، و الحقّ أنّه ليس لها عكس . . . فأنّه يمكن يسلب الضّحاك سلبا بالفعل عن كل واحد من النّاس و لا يجب أن يسلب الاءنسان عن شىء من الضّحاكين . . . بو على - اشارات - نقل از شرح خواجه بر اشارات - انتشارات حيدرى - تهران 1379 ه - ج 1 - صفحهء 196 .\r\n( 2 ) . . . . و اعلم أنّه لا فائدة فى تخصيص ما ذكره بالخاصّة فانّ العرض العامّ ايضا يكون كذلك ، فاءنّ المتحرّك عرض عامّ للأنسان ثم يصدق سلبه عن كلّ النّاس و لا يصدق سلب كل النّاس عن بعضه . . . فخر رازى - شرح منطق اشارات - نسخهء خطّى دانشكده الهيات تهران - ش 38 - ج - صفحهء 109 .\r\n","page_name":" 48 ","page_number":62},
  {"content":"\r\n\r\nواضحتر است ، زيرا قضيّهء « هيچ خندانى انسان نيست » كه قضيّهء عكس است ، از اين جهت كاذب است كه ضدّ آن يعنى « هر خندانى انسان است » صادق است ، ولى قضيّهء « هيچ متحرّكى انسان نيست » كه قضيّهء عكس است ، به اين جهت كاذب است ، كه نقيض آن « بعضى از انسانها متحرك‌اند » ، صادق است ؛ منافات ميان ضدّين ، ظاهرتر از منافات ميان نقيضين است » « 1 » .\r\n\r\n« نتيجهء بحث »\r\nخواجه ، اعتراض فخر رازى را بر بو على از اينكه چرا عدم انعكاس سالبهء كلّى را اختصاص داده بموردى كه محمول اخصّ از موضوع باشد ، جواب داد كه تخصيص او براى اين بوده كه كذب عكس در اين مورد ، واضحتر بوده است . قطب رازى در « محاكمات » نظر خواجه را تأييد نموده است به اين بيان :\r\n« قصد بو على آن بوده كه سالبهء كلّى نه بجزئى عكس مىشود و نه بكلّى ، تماميّت اين مفهوم از كلام او وقتى است كه محمول سالبهء كلّى ، عرض خاصّ مفارق باشد ، نه عرض عامّ ، چون اين حكم عمومى براى عرض عام كه محمول باشد ثابت نيست » « 2 » .\r\n« احتمال ديگر اين است كه : قصد بو على آن بوده كه حتّى در يك مورد هم كه شده نشان دهد كه سالبهء كلى عكس ندارد چون حكم به اين مقدار هم به اينكه براى سالبهء كلّى عكس نيست كفايت مىكرد نه اينكه قصدش تخصيص به آن موردى بوده كه ذكر كرده است ، پس اگر مورد ديگرى از سالبهء كلّى يافت شود كه عكس نداشته باشد ، معارض با موردى كه او ذكر كرده نمىباشد . بنابراين نبايد سبب اعتراض بر بو على گردد .\r\n\r\n\r\n","description":"","footnote":"\r\n( 1 ) . اقول : الشّيخ اءنّما خصّ البيان بالخاصّة لكونها اوضح ، فاءنّ ايجاب الموضوع على الخاصّة الّتى هى القابل للعكس المطلوب اءنّما يكون كلّيا و على العرض جزئيا و الاءمتناع عن الجمع على الصدق فى المتضادّين اوضح منه فى المتناقضين . . . خواجه نصير الدين طوسى - شرح اشارات - ج 1 - صفحهء 197 .\r\n( 2 ) . . . . يمكن أن يجاب بأنّ مراد الشيخ اءنّ السالبة الكلّيته لا تنعكس اصلا ، لا الى الكلّيته و لا الى الجزئيّة . . . و لا يتمّ ذلك النّفى للعموم اءلّا بالخاصّة لا بالعرض العامّ . . . - قطب الدين رازى - محاكمات - ذيل صفحهء 197 شرح خواجه بر اشارات - ج 1 .\r\n","page_name":" 49 ","page_number":63},
  {"content":"\r\n\r\n\r\n« در قياس »\r\n\r\nتشكيك فخر رازى بر لزوم تكرار حد وسط در قياس و جواب خواجه به آن .\r\nبر تعريفى كه بو على از قياس اقترانى كرده ، فخر رازى اعتراضى بر آن وارد كرده و خواجه پاسخى به آن داده است ابتدا كلام بو على ، سپس اشكال فخر رازى و جواب خواجه را مىآوريم .\r\n\r\nبو على در « اشارات » در تعريف قياس اقترانى چنين مىگويد :\r\n« قياس اقترانى ، آن است كه شىء مكرّرى در آن باشد ، كه به آن حدّ اوسط گويند ، در هريك از دو مقدمّه هم چيزى يافت مىشود كه مخصوص به آن است - حد اصغر و اكبر - و نتيجه از اجتماع آن دو امر مخصوص در دو مقدّمه ، حاصل مىگردد ، مانند اين مثال : « هر جيمى - ب - است و هر - ب - الف - است ، پس هر ج - الف - است » « 1 » .\r\n\r\nاعتراض فخر رازى بر اين تعريف اين است كه :\r\n« طبق اين تعريف ، نتيجهء قياس ، منوط به تكرار حد وسط است و اين درست نيست چون كلّيت ندارد مثلا وقتى مىگوايم « الف - مساوى - ب - است و - ب - مساوى - ج - است » نتيجهء حاصل از اين دو مقدّمه اين است كه « الف - مساوى - ج - است » ليكن حدّ وسط تكرار نشده است ، چون موضوع مقدّمهء دوّم ، تمام محمول مقدّمهء اوّل نيست و نتيجهء حاصله هم عبارت از اجتماع دو امر مخصوص در دو مقدّمه يعنى حدّ اصغر و حدّ اكبر نيست ، چون محمول در نتيجه ، همان محمول در كبرى نيست » « 2 » .\r\n\r\nخواجه در جواب به اين اعتراض مىگويد :\r\n« مثالى كه فخر رازى آورده كه با عدم تكرار حد وسط ، قياس نتيجه دارد : « الف - مساوى - ب - است و - ب - مساوى - ج - است ، پس - الف - مساوى مساوى - ج - است » همانند اين مثال است : « زيد مقتول به شمشير است و شمشير آلت آهنى است ، پس زيد مقتول به آلت آهنى است » . نتيجهء قياس همانند صغراى قياس است ، چون بجاى لفظ « شمشير » ، لفظ « آلت\r\n\r\n\r\n","description":"","footnote":"\r\n( 1 ) . القياس الأقترانىّ يوجد فيه شىء مشترك مكرّر سيّمى الحدّ الأوسط مثل ما كان مثالنا السّالف و يوجد فيه لكلّ واحدة من المقدّمتين شىء يخصّهما . . . و توحدّ النتيجة أنّما يحصل من اجتماع هذين الطّرفين . . . بو على - اشارات - نقل از شرح خواجه بر اشارات - انتشارات حيدرى - تهران 1379 ه - ج 1 - صفحهء 236 .\r\n( 2 ) . فيه اشكال . . . لأنّه اءذا قلنا : - 1 - مساولب - و - ب - مساولج ، و انتجتا أنّ - 1 - مساو لمساوى - ج - فالأوسط فى هذا القياس ليس بمتكرّر و النتيجة ليست حاصلة من اجتماع الطرفين . . . فخر رازى - شرح منطق اشارات - نسخهء خطّى دانشكده الهيات تهران - ش 38 - ج - صفحهء 131 .\r\n","page_name":" 50 ","page_number":64},
  {"content":"\r\n\r\nآهنى » كه مرادف آن است ، به كار رفته است ، در اين صورت ، اگر ميان صغرى و نتيجه فرقى نباشد ، اصلا قياسى وجود نخواهد داشت و اگر فرقى باشد ، در قوّهء قياسى است كه صورت آن چنين است « زيد مقتول به شمشير است و مقتول به شمشير ، مقتول به آلت آهنى است ، پس زيد مقتول به آلت آهنى است » . مثالى هم كه فخر رازى آورده ، حلّ آن به همين ترتيب است ، زيرا محمول در نتيجه « مساوى مساوى - ج - » اگر با محمول در صغرى « مساوى - ب - » فرقى نداشته باشد كه اصلا قياسى وجود نخواهد داشت و اگر فرقى داشته باشد . صورت صحيح آن قياس چنين است « - الف - مساوى - ب - است و مساوى - ب - مساوى مساوى - ج - است ، پس - الف - مساوى مساوى - ج - است » . بنابراين نتيجهء قياس مساوات بواسطهء « مساوى مساوى ، مساوى است ، كه در تقدير است » « 1 »\r\n\r\n« نتيجهء بحث »\r\nاعتراض فخر رازى اين است كه اگر در قياس ، تكرار حدّ وسط لازم است ، پس چرا در قياس مساوات ، حدّ وسط ، درست تكرار نمىشود ، در اين مثال « - الف - مساوى - ب - است و - ب - مساوى - ج - است ، پس - الف - مساوى مساوى - ج - است . حدّ وسط درست تكرار نشده است .\r\nخواجه به شرحى كه گذشت ، پاسخ داد ، و به ذكر مجدّد آن نيازى نيست .\r\nدر پايان اين مطلب را يادآورى مىنماييم ، اين اشكالى را كه فخر رازى طرح كرده ، قبل از او بو على خود در « منطق اشارات » و در « شفا « 2 » » ، يادآور شده است كه گاه با عدم تكرار حدّ وسط ، نتيجهء قياس اقترانى صحيح است و سپس راه‌حلّى هم ، از اين اشكال ارائه داده است . عمرو بن سهلان مساوى هم ، در بصائر النصيريّه « 3 » همين اشكال و جواب آن را آورده است .\r\n\r\n\r\n","description":"","footnote":"\r\n( 1 ) . الجواب : انّا اذا قلنا : - 1 - مساولب و - ب - مساولج - . . . يكون ذلك كما قلنا : زيد مقتول بالسّيف و السّيف آلة حديديّة فزيد مقتول بآلة حديديّة ، فهذه القضيّة الاولى ، اءلّا أنّ السّيف قد حذف و اقيم مقامه ما هو مقول عليه ثمّ لا يخلو اءمّا أن يكون بين المفهوم المقتول بالسّيف و مفهوم بآلة حديديّة تغاير . . . فهو فى قوّة قياس صورته . . . و اءن لم تكن تغاير . . . لا يكون ذلك قياسا . . . خواجه نصير الدين طوسى - شرح اشارات - انتشارات حيدرى - تهران 1379 ه - ج 1 - صفحهء 277 .\r\n( 2 ) . بو على - شفا - كتاب قياس - از كتب خطّى مجلس شورى - شماره 1893 .\r\n( 3 ) . عمرو بن سهلان مساوى - بصائر النصيريّة - مطبعهء بولاق - مصر 1316 ه - شماره 944 / 15 كتابخانهء مجلس شورى .\r\n","page_name":" 51 ","page_number":65},
  {"content":"\r\n\r\nما كلام بو على را كه در طرح اين اشكال و جواب آن دارد مىآوريم .\r\n\r\nبو على در « منطق اشارات » در فصل مربوط به قياس مىگويد :\r\n« گاه چنان به نظر مىرسد كه در مقدّمات قياس چيزى حذف شده و قياس بر خلاف صورت صحيح عنوان شده است ، مانند اين مثال : « - ج - مساوى - ب - است و - ب - مساوى - الف - است پس - ج - مساوى - الف - است ، در اين قياس ، اين گفتار « مساوى مساوى ، مساوى است » حذف شده است ، و قياس از صورت صحيح خود عدول كرده ، زيرا حدّ وسط بطور كامل تكرار نشده و قسمتى از حدّ وسط در دو مقدّمه آمده است . نظير اين مثال كه قياس به صورت كامل نيامده باشد ، نمونه‌هائى بسيار هست و . . . » « 1 » .\r\nبنابراين بو على خود ، بصراحت آورده كه گاه قياس به صورت صحيح ذكر نمىگردد و اشاره به راه حلّ آن هم نموده است و خواجه آن راه‌حلّ را به تفصيل آورده و فخر رازى در « شرح اشارات » همان موردى را كه قياس به صورت كامل نيامده ، با همان مثالى كه بو على يادآور شده ، بعنوان اعتراض بر بو على وارد مىكند .\r\n\r\n\r\n","description":"","footnote":"\r\n( 1 ) . ربّما عرف من احكام المقدّمات اشياء يسقط و يبنى القياس على صورة مخالفة للقياس مثل قولهم - ج - مساولب و - ب - مساولا - فج - مساولا و قد اسقط عنه أنّ مساوى المساوى ، مساو ، و عدل بالقياس عن وجهه من وجوب الشركة فى جميع الأوسط الى وقوع الشّركة فى بعضه . . . خواجه نصير الدين طوسى - شرح اشارات - ج 1 - صفحهء 279 .\r\n","page_name":" 52 ","page_number":66},
  {"content":"\r\n\r\n\r\nدر پايان بخش منطق ، چند مسئله از نظريات خاصّهء خواجه را در منطق ، بطور جداگانه مىآوريم .\r\n\r\n1 - به اعتقاد خواجه « منطق » علم است .\r\nخواجه در شرح منطق اشارات ، مىگويد :\r\n« در ميان اهل انديشه و استدلال ، اين نزاع كه آيا منطق علم است يا نه ، معقول نيست ، چون « منطق » نيز مانند علوم ديگر ، از عوارض ذاتى موضوع - تصوّر و تصديق - مانند كلّيت ، جزئيّت ، معرّفيت ، قضيّه ، قياس و . . . بحث مىكند ، بنابراين « علم » است . در مورد اين اعتراض كه منطق آلت اكتساب براى علوم ديگر است ، پس علم نخواهد بود ، جوابش آن است كه منطق « آلت اكتساب » براى تمام علوم نيست - چنانچه آلت اكتساب « اوّليّات » نيست - بسيارى از علوم هم « آلت اكتساب » براى علوم ديگرند ؛ چنانچه « نحو » ، « آلت اكتساب » براى « علم لغت » است و « هندسه » براى « هيئت » با اين وصف بر آنها اطلاق علم مىشود . بنابراين گرچه به منطق ، در مقايسه به علوم ديگر « آلت » اطلاق مىگردد ، ليكن نسبت به مسائلى كه منطق شامل آنها است ، اطلاق علم بر آن صحيح است . « 1 »\r\n\r\n2 - به اعتقاد خواجه ، دلالت لفظ بر معنى ، تابع قصد و اراده است .\r\nخواجه در مدخل كتاب « منطق التّجريد » دربارهء دلالت لفظ مىگويد :\r\n« لفظ كه بر تمام معنى دلالت كند مانند دلالت انسان بر حيوان ناطق ، مطابقه است و بر جزء معنى كه دلالت كند مانند دلالت انسان بر ناطق يا حيوان فقط - تضمّن است و بر خارج لازم كه دلالت كند مانند دلالت انسان بر ضاحك التزام است » « 2 » .\r\n\r\n\r\n","description":"","footnote":"\r\n( 1 ) . و التّنازع فيه هل علم ام لا ، ليس ممّا يقع بين المحصّلين ، لأنّه بالاءتّفاق صناعة متعلّقة بالنّظر فى المعقولات الثّانية . . . و المعقولات الثّانية هى العوارض الّتى تلحق . . . فهو علم بمعلوم خاصّ و لا محالة يكون علما مّا . . .\r\nو القول : بأنّه آلة للعلوم فلا يكون علما . . . ليس بشىء لأنّه ليس بآلة بجميعها . . . و المنطق علم فى نفسه و آلة بالقياس الى غيره من العلوم . . .\r\nخواجه نصير الدين طوسى - شرح اشارات - انتشارات حيدرى - تهران 1379 ه - ج 1 - صفحهء 9 .\r\n( 2 ) . اللّفظ يدلّ على تمام معناه بالمطابقه دلالة الاءنسان على الحيوان الناطق و على جزئه بالتّضمن ، دلالة على بعض اجزائه و على ملزومه خارجا عنه بالاءلتزام دلالة الضاحك عليه . . . - خواجه نصير الدين طوسى - منطق التّجريد - نقل از جوهر النّضيد - انتشارات جار اللّهى - تهران - بازار بين الحرمين - صفحهء 3 .\r\n","page_name":" 53 ","page_number":67},
  {"content":"\r\n\r\nعلّامه حلّى در جوهر النّضيد - كه شرح بر « منطق التجريد » است مىگويد :\r\n« در شرح اين قسمت از كلام خواجه ، اعتراضى بذهنم رسيد و آن اينكه ، اين كلام به اين اطلاق بايد صحيح نباشد ، چون لفظ گاه مشترك است در دلالت بر تمام معنى و جزء معنى و گاه مشترك است در دلالت بر معنى و بر خارج لازم آن ، در اين فرض ، دلالت لفظ بر جزء معنى يا بر خارج لازم ، اگر به اعتبار وضع باشد ، دلالت مطابقى صدق خواهد كرد . و اگر جزء معنى يا خارج لازم معنى را اعتبار كنيم ، آنگاه دلالت تضمّن يا التزام خواهد بود . اين اعتراض را خدمت خواجه عرضه داشتم ، در جوابم فرمود :\r\nهيچگاه لفظ خودبخود ، دلالت بر معنى ندارد ، دلالت آن بر معنى ، تابع قصد و اراده است ، اگر از لفظى معنى مطابقى اراده شود ، ديگر نمىتوان از آن ، معنى تضمّنى يا التزام اراده نمود ، چون در هر استعمال بيش از يك اراده ممكن نيست « 1 » .\r\n\r\n3 - به اعتقاد خواجه ، تعريف مركّب از جنس و فصل اگر بر خلاف ترتيب طبيعى باشد ، رسم است ، نه حدّ .\r\n\r\nخواجه در « منطق التجريد » دربارهء تعريف برسم مىگويد :\r\n« تعريف برسم ، شامل اعراض عامّهء ذاتى و اعراض خاصّهء بيّن است . بهترين تعريف برسم آن است كه در آن جنس به كار گرفته شده باشد - مانند حيوان خندان در تعريف انسان - . . « 2 » » .\r\nسپس كلام خود را چنين ادامه مىدهد :\r\n« تعريف مركّب از جنس و فصل ، اگر بر خلاف « ترتيب طبيعى » باشد يعنى اگر فصل مقدم بر جنس باشد آن نيز ، تعريف برسم است « 3 » » .\r\nعلّامهء حلّى ، در « شرح منطق التجريد » مىگويد :\r\n« خواجه ، تعريف مركّب از جنس و فصل را كه بر خلاف ترتيب طبيعى باشد ، به اين\r\n\r\n\r\n","description":"","footnote":"\r\n( 1 ) . و لقد اوردت عليه قدّس روحه ، هذا الاءشكال و اجاب بأنّ اللّفظ ، لا يدلّ بذاته على معناه بل باعتبار الاءرادة و القصد ، و اللّفظ حين ما يراد منه المعنى المطابقىّ ، لا يراد منه التضمّن فهو انّما يدلّ على معنى واحد لا غير . . . - علّامه حلّى - جوهر النّضيد - انتشارات جار اللّهى - بازار بين الحرمين - صفحهء 4 .\r\n( 2 ) . و الرّسوم ما يشتمل على الاءعراض الذّاتية و الخواصّ البيّنة و يفيد التّمييز فقط . . . خواجه نصير طوسى - منطق التجريد - نقل از جوهر النضيد صفحهء 194 .\r\n( 3 ) . . . . و المقوّمات اءذا لم يترتّب على التّرتيب الطبيعىّ كان المركّب رسما . . . مأخذ قبل .\r\n","page_name":" 54 ","page_number":68},
  {"content":"\r\n\r\nمناسبت « رسم » ناميده است كه بجزء صورى آن اخلال وارد شده است ، ولى اگر آن را حدّ ناقص مىناميد بهتر بود « 1 » » .\r\n\r\n4 - به اعتقاد خواجه ، در عكس مستوى ، بقاء صدق فقط ، در صحّت عكس ، كافى است و شرط بقاء كذب لازم نيست .\r\nبو على در « منطق اشارات » در تعريف و شرايط عكس مستوى چنين آورده است :\r\n« عكس مستوى آن است كه محمول قضيّه ، موضوع و موضوع آن ، محمول قرار گيرد با بقاء كيفيّت - ايجاب و سلب - و با بقاء صدق و كذب قضيّهء اصل » « 2 » .\r\n\r\nخواجه در « شرح منطق اشارات » مىگويد :\r\n« بقاء كذب ، لازم نيست چون قضيّهء عكس ، لازم قضيّهء اصل است ، لازم گاه اعمّ است ، از اين‌رو ، كذب ملزوم ، موجب كذب لازم نخواهد بود . در قياس استثنائى متّصل هم كذب ملزوم ، - رفع مقدم - نتيجه ندارد . مثلا قضيّه « هر حيوانى انسان است » كاذب است ، ولى عكس آن « بعضى از انسانها حيوانند » صادق مىباشد . بقاء كذب كه در « اشارات » بر شرايط عكس مستوى افزوده شده ، اشتباه است خواه از بو على باشد يا از ناسخ » « 3 » .\r\nما ازاين‌رو فقط بقاء صدق را در عكس مستوى از نظريات خاصّهء خواجه آورده‌ايم چون تصريح به آن كرده است .\r\n\r\n\r\n","description":"","footnote":"\r\n( 1 ) . . . . اءذا تغيّر ترتيبها . . . كان التّعريف رسما للاءخلال بجزئها الصّورىّ و لو قال كان المركّب حدّا ناقصا كان اولى . . . علامهء حلّى - جوهر النّضيد - انتشارات جار اللّهى - تهران - بازار بين الحرمين - صفحهء 195 .\r\n( 2 ) . العكس هو أن يجعل المحمول من القضيّه موضوعا و الموضوع محمولا مع حفظ الكيفيّة و بقاء الصّدق و الكذب بحاله . . . بو على - اشارات - نقل از شرح خواجه بر اشارات - انتشارات حيدرى - تهران 1379 ه - ج 1 - صفحهء 196 .\r\n( 3 ) . . . اشتراط الكذب فيه فمستدرك . . . من الموادّ الكاذبة ما يصدق عكسها لقولنا : كل حيوان انسان فانّه كاذب و عكسه . . . صادق فزيادة الكذب فى الكتاب سهو . . .\r\nخواجه نصير الدين طوسى - شرح اشارات - انتشارات حيدرى - تهران 1379 ه - ج 1 - صفحهء 196 .\r\n","page_name":" 55 ","page_number":69},
  {"content":"\r\n . \r\n","description":"","footnote":"","page_name":" 56 ","page_number":70},
  {"content":"\r\n\r\n\r\nبخش دوّم در طبيعيات كه شامل دو فصل است\r\n\r\nفصل اول در جسم است\r\nفلسفهء طبيعى شامل « جسم » و « نفس » ، هردو مىباشد . بنابراين مسائل اختلافى خواجه نصير طوسى و امام فخر رازى كه مربوط به طبيعيّات است در دو فصل جداگانه ، عنوان مىشود و لذا مسائل مربوط به « جسم » مانند اختلاف در تعريف جسم ، در حقيقت جسم ، در عوارض جسم و . . . را در يك فصل ، و مسائل مربوط به « نفس » را هم در فصل ديگر بيان خواهيم كرد .\r\nطبق معمول كتب فلسفى ، فصل مربوط به جسم را مقدّم مىداريم :\r\n\r\nاعتراض فخر رازى بر تعريف جسم طبيعى و جواب خواجه به آن\r\nفخر رازى بر تعريفى كه حكما از جسم نموده‌اند ، اعتراضى وارد مىكند و خواجه به آن اعتراض جواب مىدهد ، كه پس از نقل كلام هريك به بررسى مىپردازيم .\r\n\r\nفخر رازى در « شرح اشارات » خود ، دربارهء جسم مىگويد :\r\n« حكما جسم را چنين تعريف نموده‌اند : جسم طبيعى جوهرى است كه در آن سه بعد بتوان فرض كرد كه يكديگر را به زاويه قائمه قطع نمايند . ولى اين تعريف برسم است نه تعريف بحدّ ، زيرا لفظ « جوهر » كه در تعريف جسم به كار رفته ، « جنس » نيست ، بلكه عرض است ، بفرض كه جنس باشد ، « قابليّت ابعاد ثلاثه » كه در اين تعريف آمده « فصل مقوّم » نيست . چون « قابليّت » ، امر وجودى نيست و گرنه يا جوهر خواهد بود و يا عرض ، اگر « جوهر » باشد ، لازم مىآيد ، قابليّت محلّ براى حالّ ، جوهرى باشد مباين با حالّ و محلّ ، و اين محال است چون « قابليّت » محلّ براى حالّ ، نسبتى است ميان آن دو ، ازاين‌رو ، مباين آن دو نخواهد بود و اگر « قابليّت » ، « عرض » باشد لازم مىآيد كه محلّ ، قابل آن قابليّت باشد ، پس براى محلّ « قابليّت » ديگرى ، در قبول آن « قابليّت » لازم است ، و به همين ترتيب كه موجب تسلسل باطل مىگردد بيان ديگر اينكه :\r\nقابليّت شىء براى شىء ديگر امرى نسبى ميان آن دو شىء است و نسبت ميان دو شىء ، متأخّر از آن دو شىء است ، پس « قابليّت ابعاد ثلاثه » متأخّر از ذات جسم است . بنابراين « فصل مقوّم » آن نخواهد بود » « 1 »\r\n\r\n\r\n","description":"","footnote":"\r\n( 1 ) . . . . الجسم عند الحكماء : هو الجوهر الّذى يمكن أن يفرض فيه الأبعاد الثّلاثة المتقاطعة على الزّايا القوائم . . .\r\nهذا رسم لاحدّ . لأنّ قول الجوهر على ما تحته قول اللّوازم لا قول الأجناس و بتقدير كون الجوهر جنسا ، القابليّة للأبعاد الثلاثة فيه ليست جزأ مقوّما . . . لأنّ قابليّة الشّىء للشّىء ليست امرا وجوديّا - دنبالهء پاورقى در صفحهء بعد\r\n","page_name":" 57 ","page_number":71},
  {"content":"\r\n\r\nخواجهء طوسى در جواب اعتراض فخر رازى بر اينكه تعريف حكما از جسم ، تعريف بحدّ نيست چنين مىگويد :\r\n« فخر رازى « جوهر » را كه در تعريف جسم به كار رفته ، جنس نمىداند . در كتاب ديگر خود - « المباحث المشرقيّه » - چنين تعليل مىكند : ( جوهر موجودى است لافى موضوع و لافى موضوع ، بر واجب تعالى صادق است و اگر لافى موضوع جنس باشد لازم مىآيد . كه واجب تعالى مركب از جنس و فصل باشد كه محال است ) « 1 » . ليكن اين تعليل او درست نيست چون « موجود لا فى موضوع » ، ماهيّت جوهر نيست ، بلكه لازم ماهيّت آن است ، اگر لازم شيئى جنس نباشد ، دلالت ندارد كه ملزوم هم‌جنس نباشد . آنچه هم كه فخر رازى مىگويد « قابليّت ابعاد ثلاثه ، كه در تعريف جسم به كار رفته فصل نيست » در حقيقت نبايد هم‌فصل باشد چون « قابليّت » بر جسم حمل نمىگردد ، بلكه « قابل » كه محمول جسم واقع مىشود فصل مىباشد . بنابراين ، اعتراض فخر رازى بر تعريفى كه حكما از جسم نموده‌اند وارد نيست » « 2 » .\r\n\r\n« نتيجهء بحث »\r\nاعتراض فخر رازى بر تعريف حكما از جسم ، اين بود كه تعريف آنان تعريف به « حدّ » نيست ، چون نه لفظ « جوهر » كه در اين تعريف به كار رفته ، جنس است و نه قابليّت ابعاد ثلاثه فصل مىباشد .\r\nخواجه در پاسخ اظهار داشت ، جوهر جنس است ولى لازم آن يعنى « موجود لافى موضوع » كه در تعريف « جوهر » آمده و شامل واجب تعالى هم مىگردد ، جنس نيست و آنچه هم\r\n\r\n\r\n","description":"","footnote":"\r\nبقيه پاورقى از صفحهء قبل - و الّا ان كانت جوهرا ، كانت قابليّة المحلّ للحالّ جوهرا مباينا عن المحلّ و الحالّ و ذلك محال . . . فان كانت عرضا كان المحلّ قابلا لتلك القابليّة فتكون قابليّتها لتلك القابليّة عرضا آخر و يلزم التّسلسل . . . الثّانى أنّ قابليّة الشّيىء لشيىء نسبة لذات القابل الى ذات المقبول . . . فمتأخّر عن ذات كل واحد من المنتسبين . . . فخر رازى - شرح اشارات - المطبعة الخيريّه - المصر 1325 ه - ج 1 - صفحهء 5 .\r\n( 1 ) . فخر رازى - المباحث المشرقيّه - مكتبة الأسدىّ - تهران 1966 - ج 1 - صفحهء 141 .\r\n( 2 ) . و الجواب : أنّه ابطل كون الجوهر جنسا فى كتبه بأنّ أخذ مكان الجوهر ، الموجود لافى الموضوع و ابطل كونه جنسا . . . و هو لازم من لوازم الجوهر و لا شكّ فى أنّ لازم الجنس لا يكون جنسا . . . و أنّه ابطل كون قابليّة الأبعاد فصلا و هى ليست بفصل لأنّها لا تحمل على الجسم بل الفصل هو القابل للأبعاد ، المحمول على الجسم . . . فظهر أنّه فى هذا التّزييف مغالط . . . خواجه نصير طوسى - شرح اشارات - انتشارات حيدرى - تهران 1379 ه - ج 2 - صفحهء 6 و 7 .\r\n","page_name":" 58 ","page_number":72},
  {"content":"\r\n\r\nكه فخر رازى مىگويد قابليّت كه در تعريف جسم به كار رفته ، فصل نيست ، نبايد هم‌فصل باشد چون قابليّت ، حمل بر جسم نمىگردد ، بلكه « قابل » ، فصل است كه بر جسم حمل مىگردد .\r\nمؤيّد اين جواب خواجه ، كلام بو على در « اشارات » است كه مىگويد :\r\n« بعضى پنداشته‌اند ، مفهوم « موجود لافى موضوع » كه در تعريف جوهر به كار رفته ، شامل حق تعالى مىگردد ، پس « جوهر » جنس براى حق تعالى خواهد بود ، اين اشتباه است ، چون « موجود لافى موضوع » كه در تعريف « جوهر » آمده ، تعريف برسم و بلوازم است ، نه تعريف به حدّ و ذاتى . بنابراين جوهر جنس است و لازم آن يعنى « موجود لافى موضوع » اگر جنس نباشد ، تالى فاسدى وجود نخواهد داشت » « 1 » . و باز هم آنچه كه « فخر رازى » مدّعى شده « قابليّت ، كه در تعريف جسم به كار رفته ، فصل نيست » طبق تحقيق بعضى از متأخّرين درست نيست :\r\n« صدر المتألهين » در « شواهد الربوبيّه » مىگويد :\r\n« لوازم ذاتى شيئى كه از امور اضافى باشند ، اكثر « فصول » هم كه از اين نوع‌اند ، مانند :\r\nحسّاس ، ناطق ، رطب ، يابس و . . . در تعريف آن شىء كه به كار گرفته مىشوند نفس اضافه ، كه متأخّر از طرفين اضافه - مضاف و مضاف اليه - است از آنها اراده نمىشود ، بلكه منشأ نسبت و اضافه موردنظر است ، كه در تحقّق شيئيّت آن شىء ، دخالت دارد ، بنابراين مىتوان اشياء - قوى - را بفاعليت و انفعاليتى كه دارند ، تعريف كرد و آن تعريف به « حدّ » خواهد بود . همچنين تعريف بو على در « اشارات » « 2 » از جسم ، به اينكه « جوهرى است قابل ابعاد ثلاثه » ، تعريف به حدّ است ، نه تعريف به رسم » « 3 » .\r\n\r\n\r\n","description":"","footnote":"\r\n( 1 ) . ربّما ظنّ أنّ المعنى الموجود لافى موضوع يعّم الأوّل و غيره عموم الجنس ، فيقع - اى الأوّل - تحت جنس الجوهر و هذا خطاء ، فأنّ الموجود لافى موضوع الّذى كالرّسم للجوهر . . . - بو على - اشارات - نقل از شرح اشارات خواجه - انتشارات حيدرى - تهران 1379 ه - ج 3 - صفحهء 64 .\r\n( 2 ) . تعريف جسم به « جوهر قابل ابعاد ثلاثه » در اشارات بو على نيامده ، بلكه در نجات بو على صفحهء 499 آمده است ، فخر رازى در شرح اشارات خود اين تعريف را از حكما بطور مطلق آورده است - رجوع شود به پاورقى صفحهء 58 .\r\n( 3 ) . . . . المراد منه منشأ هذه الاءضافه و هو كون الشّىء بحيث يكون له امكان قبول الأشياء و هكذا الحال فى اكثر الفصول الّتى يعبّر عنها بلوازمها الذاتيّة الاءضافيّة كالحساس و الناطق و الرّطب و اليابس و غيرها من القوى ، فعلم أنّ تعريفات القوى با فاعليها و انفعالاتها الذّاتية ، تعريفات حدّية مأخوذة من مبادى الفصول الذّاتيّة و كذا تعريف الجسم بالجوهر القابل للاءبعاد كما هو من مذكور فى الاءشارات ، حدّ ، لا رسم . . . صدر المتألّهين - شواهد الرّبوبيّة - انتشارات دانشگاه مشهد 1346 - صفحهء 81 .\r\n","page_name":" 59 ","page_number":73},
  {"content":"\r\n\r\nسپس ملّا صدرا چنين ادامه مىدهد :\r\n« بنابراين ، اعتراض فخر رازى بر بو على ، از اينكه قابليّت ، كه در تعريف جسم به كار رفته ، چون از مقولهء اضافه است پس « فصل » نيست ، وارد نخواهد بود اما اين نه به لحاظ جوابى است كه خواجه داده كه « قابل » ، فصل است ، نه قابليّت » چون اگر مقصود ، مفهوم اضافى متأخّر از مضاف و مضاف اليه باشد ، فرقى ميان « قابل » و « قابليّت » نيست ، بلكه مبدأ قابليّت بمعنى اضافى كه قوام شيئيّت شيىء به آن است ، مقصود است » « 1 » .\r\nمرحوم محمد تقى آملى در تعليقهء خود بر « شرح منظومهء سبزوارى » مىگويد :\r\n« فاعليّت و قابليّت به دو معنى آمده‌اند ، يكى همان معنى نسبى متأخّر از طرفين نسبت است و ديگرى بمعنى مبدأ آن فاعليّت و قابليّت نسبى است » « 2 » .\r\nبنابراين اعتراض فخر رازى بر حكما از اينكه « جوهر » و « قابليّت » مأخوذ در تعريف جسم ، جنس و فصل نيستند ، وارد نخواهد بود .\r\n\r\n\r\n","description":"","footnote":"\r\n( 1 ) . و لا يرد عليه ايراد الاءمام الرّازى بأنّ القابليّة من باب المضاف ، لا لما ذكره المحققّ الطوسى فى جوابه . . . - مأخذ قبل .\r\n( 2 ) . . . . للقابليّة و الفاعليّة معنيان ، احدهما النسبة بين الفاعل و المفعول . . . هما بهذا المعنى متأخّران عن المنتسبين .\r\nثانيهما ما هو مبدأ للفاعليّة و القابليّة . . . هذه المعنى عبارة عن خصوصيّة يكون الفاعل و القابل بها فاعلا و قابلا . . . محمد تقى آملى - تعليقه بر شرح منظومهء سبزوارى - انتشارات مصطفوى - تهران - صفحهء 157 .\r\n","page_name":" 60 ","page_number":74},
  {"content":"\r\n\r\n\r\nتشكيك فخر رازى بر استدلال بو على بوجود هيولى و جواب خواجه به آن .\r\nبو على دليل فصل و وصل را در اثبات « هيولى » ذكر مىكند و فخر رازى بر دلالت آن تشكيك وارد مىنمايد و خواجه جواب مىدهد ، ابتدا كلام بو على را ذكر كرده و سپس به بررسى اختلاف خواجه و فخر رازى مىپردازيم .\r\n\r\nبو على در « اشارات » ، دليل فصل و وصل را در اثبات هيولى چنين بيان مىكند :\r\n« جسيم بسيط - مانند آب - در حدّ ذات خود متّصل است ، گاه انفصال عارض بر آن مىگردد و با عروض انفصال ، اتصال آن زايل مىشود ، پس انفصال ، عارض بر اتصال نبوده است ، چون « قابل » با عروض مقبول ، زايل نمىگردد . بعلاوه اتّصال ضدّ انفصال است ، چگونه ممكن است ، ضدّ ، قابل ضدّ خود باشد ، همانگونه كه اتّصال ، قابل اتّصال هم نمىباشد ، چون چيزى « قابل » خودش نمىباشد ، قوّهء قبول انفصال در جسم ، قبل از عروض انفصال ، موجود بوده است و آن قوّه عبارت از اتّصال نيست ، بلكه چيزى است كه قابل اتصال و انفصال هردو است و آن هيولى است » « 1 » .\r\nفخر رازى اعتراض خود را بر اين دليل بو على كه در اثبات هيولى آورده چنين بيان مىكند :\r\n« اگر براى اتّصال واحد جسم ، مادّهء واحده باشد ، و پس از عروض انفصال ، آن مادّهء واحده ، بوحدت قبلى خود باقى بماند ، داراى دو تالى فاسد است :\r\n1 - اگر با بقاء مادّه ، بوحدت قبل از انفصال ، صورت جسميّه هم ، بوحدت قبلى خود باقى بماند ، لازم مىآيد مادّه و صورت هريك از دو جزء حادث بعد از انفصال عين مادّه و صورت ديگرى باشد كه باطل است .\r\n2 - اگر با بقاء مادّه بوحدت قبل از انفصال ، صورت جسميّه بوحدت قبلى خود باقى نماند ، لازم مىآيد ، حلول دو صورت بر مادّهء واحد كه محال است - چون جمع مثلين است - و اگر ماده با عروض انفصال ، بوحدت قبل از انفصال خود باقى نماند ، لازم مىآيد كه جسم بكلّى معدوم گردد - چون موجب انفصال مادّه و صورت هردو است - درحالىكه چنين نيست . اگر تعدّد صورت جسميّه ، پس از انفصال ، موجب احتياج صورت بمادّه باشد ، لازم مىآيد تعدّد مادّه هم پس از انفصال ، احتياج به مادّهء ديگر پيدا كند كه موجب تسلسل باطل است . و اگر براى اتّصال واحد جسم مادّهء واحد نباشد لازم مىآيد ، بحسب تقسيمات نامتناهى براى آن ، موادّ نامتناهى\r\n\r\n\r\n","description":"","footnote":"\r\n( 1 ) . . . . أنّ للجسم مقدار . . . متّصلا ، قد يعرض له انفصال و انفكاك و تعلم أنّ المتّصل بذاته غير القابل للأتّصال و الاءنفصال . . . فاءذن قوّة هذا القبول غير وجود المقبول بالفعل . . . بو على - اشارات - نقل از شرح خواجه بر اشارات - انتشارات حيدرى - تهران 1379 ه - ج 2 - صفحهء 36 ببعد .\r\n","page_name":" 61 ","page_number":75},
  {"content":"\r\n\r\nبالفعل باشد كه باطل است . بنابراين با اين دليل كه بو على آورده اثبات مادّه نمىشود « 1 » .\r\n\r\nخواجه به اين اعتراض فخر رازى چنين جواب مىگويد :\r\n« مادّه در حال عروض اتّصال و انفصال بر جسم ، موصوف به وحدت و تعدّد نخواهد شد چون وحدت و تعدّد ، ذاتى مادّه نيستند ، بلكه به تبع صورت كه جزء علّت مادّه است وحدت و تعدّد بر مادّه عارض مىگردند . پس قول بوجود مادّه در جسم نه سبب تسلسل خواهد شد و نه موجب مواد نامتناهى » « 2 » .\r\n\r\n« نتيجهء بحث »\r\nفخر رازى در تشكيك بر دليل فصل و وصل در اثبات مادّه ، اقسامى برشمرد و براى هر قسم هم تالى فاسدى از آن جمله :\r\nاگر تعدد صورت موجب احتياج آن ، بمادّه گردد ، تعدّد مادّه هم ، احتياج بمادّه ديگر خواهد داشت كه لازم مىآيد تسلسل باطل . اگر براى اتّصال واحد جسم ، مادّه واحد نباشد ، لازم مىآيد براى تقسيمات نامتناهى جسم ، وجود موادّ نامتناهى بالفعل كه اين نيز باطل است .\r\nخواجه جواب مىدهد :\r\nوحدت و تعدّد ماده ، به تبع صورت است ، پس قول بمادّه نه موجب تسلسل خواهد بود و نه موجب موادّ نامتناهى بالفعل .\r\nآنچه تأييد مىكند نظر خواجه را بر اينكه اعتراض فخر رازى بر قول بوجود مادّه وارد نيست اين است كه :\r\n1 - تقسيماتى كه فخر رازى برشمرد : مادّه بوحدت قبل از انفصال باقى باشد ، يا مادّه و\r\n\r\n\r\n","description":"","footnote":"\r\n( 1 ) . . . انّ الجسم قبل ورود الانفصال ، ان كانت مادّته واحدة فبعد الاءنفصال . . . بقيت ايضا واحدة . . . و الجسميّة الحالّة فيها ايضا واحدة بالعدد ، كانت مادّة كل واحد من الجزئين و صورته ، عين مادّة الجزء الأخر و صورته . . . و اءن لم تكن الجسميّة ، فقد حلّت فى المادّة الواحدة صورتان . . . و ان تعدّد المادّة بعد أن كانت واحدة . . . فيكون تفريق الجسم اعداما له بالكلّية و هذا مكابرة . . . فلو كان تعدّد الجسميّة يقتضى احتياجها الى مادّة اخرى . . . و يلزم التّسلسل . . . ان قيل أنّ الجسم المتّصل ليست مادّته واحدة بالعدد . . . يجب أن يكون للجسم المتّصل موادّ غير متناهية بالفعل . . . - فخر رازى - شرح اشارات - ج 1 - صفحهء 17 .\r\n( 2 ) . . . . المادّة الموجودة فى الحالتين غير موصوفة بنفسها بوحدة و لا تعدّد بل اءنّما تتصّف بهما عند تعاقب الصور . . . - خواجه نصير الدين طوسى - شرح اشارات - ج 2 - صفحهء 46 .\r\n","page_name":" 62 ","page_number":76},
  {"content":"\r\n\r\nصورت هردو ، بوحدت قبل از انفصال باقى باشند و . . . براى هر قسم هم تالى فاسدى قائل شد .\r\nآن تقسيمات فرع بر تشخّص هريك از ماده و صورت است بطور جداگانه ، درحالىكه چنين نيست ، چون تشخّص ماده فرع بر وجود « صورت » است ( ر . ك . صفحهء 77 ) .\r\n2 - فخر رازى كه مىگويد ، اگر تعدّد صورت موجب احتياج آن بمادّه باشد ، تعدّد ماده هم ، موجب نياز مادّه بمادّهء ديگر است كه موجب تسلسل باطل است به ظاهر اين كلام درست نيست . چون احتياج صورت بمادّه ، ملازمه‌اى با نياز مادّه بمادّهء ديگر نخواهد داشت . بعلاوه احتياج شىء به خودش معقول نيست .\r\n3 - فخر رازى در جاى ديگر از « شرح اشارات » خود صحّت دليل فصل و وصل را تأييد كرده است به اين بيان :\r\n« از اين دليل فصل و وصل استفادهء جواز حلول صورت در مادّه است ، نه وجوب آن » « 1 » .\r\nاين كلام منافى اعتراضى است كه او بر صحّت دليل فصل و وصل دارد و بر دليلى كه در ابطال مادّه آورده است ( ر . ك . به صفحهء بعد ) .\r\n\r\n\r\n","description":"","footnote":"\r\n( 1 ) . . . . لا يلزم من حلول الجسميّه فى المادّه الّا جواز حلولها فيها فأمّا يلزم منها وجوب حلولها فيها فذلك لا بدّ فيه من حجّة اخرى . . . فخر رازى - شرح اشارات - ج 1 - صفحهء 22 .\r\n","page_name":" 63 ","page_number":77},
  {"content":"\r\n\r\n\r\nاستدلال فخر رازى بر ابطال هيولى و جواب خواجه به آن\r\nفخر رازى پس از تشكيك بر دليل وجود هيولى - كه بيان آن گذشت - دليل بر ابطال هيولى مىآورد و خواجه پاسخ داده و دليل او را ردّ مىكند . ابتدا كلام فخر رازى ، سپس كلام خواجه را مىآوريم .\r\n\r\nفخر رازى در « شرح اشارات » در ابطال هيولى ، چنين مىگويد :\r\n« با فرض وجود هيولى ، اگر هيولى به استقلال داراى مكان باشد ، صورت جسميّه هم كه به استقلال حاصل در مكان است ، پس صورت جسميه مثل هيولى خواهد بود بنابراين از حلول صورت در هيولى ، جمع مثلين لازم خواهد آمد كه محال است و باز چون هردو به استقلال حاصل در مكان‌اند ، اولويّتى در اينكه صورت ، حالّ ، و هيولى محلّ باشد ، نخواهد بود . و اگر مكان براى هيولى به تبع حصول صورت جسميّه در مكان باشد ، هيولى صفتى خواهد بود ، حالّ در صورت جسميّه ، ديگر حلول صورت در هيولى ، مفهومى نخواهد داشت . و اگر هيولى داراى مكان نباشد ، ديگر ممكن نيست ، صورت جسميّهء داراى مكان ، در هيولاى فاقد مكان حلول نمايد و با ابطال اين تقسيمات معلوم گرديد كه قول بوجود هيولى ، قولى است باطل » « 1 » .\r\n\r\nخواجه در جواب اين دليل كه فخر رازى در ابطال هيولى آورده چنين مىگويد :\r\n« فخر رازى با فرض وجود هيولى تقسيماتى برشمرد ، و با ابطال آن تقسيمات نتيجه گرفت كه قول بوجود هيولى قولى است باطل . درحالىكه تقسيماتش حصرى نيست . قسم ديگرى در ميان تقسيمات او وجود دارد كه منجر به ابطال هيولى نمىگردد ، زيرا در اين فرض كه هيولى به تبع ، داراى مكان باشد ، دو احتمال موجود است ، يكى آنكه ، مكان براى هيولى به تبعيّت حصول صورت جسميّه در مكان باشد ، و اين احتمال را به اين بيان باطل نمود كه هيولى چون صفت صورت جسميّه خواهد بود ، ديگر حلول صورت در هيولى امكان نخواهد داشت ، احتمال ديگر اين است كه مكان براى هيولى به شرط حلول صورت جسميّه در آن باشد ، اين احتمال باطل نيست ، زيرا صورت ، جزء علّت هيولى است ، پس وجود هيولى كه بتبع صورت\r\n\r\n\r\n","description":"","footnote":"\r\n( 1 ) . . . . هذه الهيولى اءمّا أن يكون لها حصول فى الحيّز ، كان ذلك محال ، أمّا اوّلا فلأنّ حلول الجسميّه فيها يلزم منه اجتماع المثلين ، و أمّا ثانيا فلأنّه لا يكون احدهما بالحالّية و الأخرى بالمحليّة اولى من العكس . و أمّا أن كان على سبيل التبعيّة فذلك بأن يقال : الجسميّه تحصل بذاتها فى الحيّز و تلك الهيولى تحصل فى ذلك الحيّز تبعا لحصول الجسميّة فيه . . . كانت الهيولى صفة حالّة فى الجسم . . . فاستحال كون الجسميّه حالّا فى الهيولى و أمّا أن لم تكن الهيولى حاصلة فى الحيّز . . . استحال أن تكون الجسميّة حالّة فى الهيولى . . . فخر رازى - شرح اشارات - المطبعة الخيريّه - المصر 1325 ه - ج 1 - صفحهء 11 .\r\n","page_name":" 64 ","page_number":78},
  {"content":"\r\n\r\nاست ، تحيّز و مكان آن هم به تبع صورت خواهد بود » « 1 » .\r\n\r\n« نتيجهء بحث »\r\nفخر رازى در ابطال هيولى بيان داشت : اگر هيولى داراى مكان نباشد ، حلول صورت در هيولى ممكن نخواهد بود ، و اگر داراى مكان باشد ، به استقلال يا به تبع ، اين دو احتمال نيز باطل‌اند ، پس قول به وجود هيولى باطل است .\r\nخواجه جواب داد ، قسم ديگرى هم وجود دارد و آن اينكه ، مكان براى هيولى مشروط باشد بحلول صورت در آن و اين قسم باطل نيست پس قول به وجود هيولى ، صحيح است .\r\nفخر رازى با انكار وجود هيولى در حقيقت منكر تركّب جسم از هيولى و صورت ، شده است ولى از اينكه حقيقت جسم در اعتقاد او چيست ، روشن نيست .\r\nدر « شرح اشارات » خود ، پس از ابطال هيولى ، حقيقت جسم را « مقدار » معرّفى مىكند ، به اين بيان :\r\n« اگر « مقدار » را حالّ در صورت جسميّه و صورت را محلّ براى « مقدار » بدانيم ، همان دليل ابطال هيولى ، در ابطال صورت جسميّه جارى است ، چون تمام اين احتمالات : صورت جسميّه داراى مكان باشد به استقلال يا به تبع ، يا فاقد مكان باشد - به كيفيّتى كه در ابطال هيولى ذكر شد - باطل‌اند . پس صورت جسميّه‌يى در كار نخواهد بود و مراد از صورت جسميّه ، همان « مقدار » است » « 2 » .\r\nدر « محصّل » كه آن را پس از « شرح اشارات » تأليف نموده « 3 » ، حقيقت جسم را « جوهر فرد » كه نظريّهء متكلمين است ، معرّفى مىكند ، دلايلى ذكر مىكند ، از آن جمله اينكه مىگويد :\r\n« نقطه كه به اتّفاق همه ، موجود است ، در طرف خطّ است اگر تقسيم پذيرد ، نصف آن ، طرف\r\n\r\n\r\n","description":"","footnote":"\r\n( 1 ) . . . . هذه الحجّة - الّتى اقيمت على ابطال الهيولى - غير مشتملة على اقسام منحصرة ، فأنّ مالا يتحيّز على سبيل الحلول فى الغير ، لا يحب أن يكون متحيّزا بالأنفراد ، بل ربّما يتحيّز به شرط حلول الغير ، و لا يلزم من ذلك كونه صفة لذلك الغير . . . خواجه نصير طوسى - شرح اشارات - ج 2 - صفحهء 47 .\r\n( 2 ) . هذا الحجة - الّتى اقيمت على ابطال الهيولى - بعينها يمكن أن يتمسك بها فى نفى كون المقدار مغايرا للجسمية بأن يؤخذ الجسمية مكان الهيولى و المقدار مكان الجسمية ثم تساق الحجة على وجهها . . . شرح فخر رازى بر اشارات - ج 1 - ص 19 س 36 - 37 .\r\n( 3 ) . در « محصّل » در مسئله خير و شر ( صفحهء 146 ) در اين‌باره كه شرّ ذاتا مكروه و گاه مقصود بالضرورة است گويد : « و هذه القاعدة تكلّمنا عليها فى شرح الأشارات .\r\n","page_name":" 65 ","page_number":79},
  {"content":"\r\n\r\nخواهد بود ، كه خلاف فرض است و اگر چنانچه متحيّز هم باشد ، پس نقطه ، « جوهر فرد » خواهد بود و اگر عرض باشد و محلّ آن تقسيم پذيرد ، موجب تقسيم نقطه خواهد شد كه خلاف فرض است و اگر تقسيم نپذيرد همان محلّ نقطه ، « جوهر فرد » است » « 1 » . كه حقيقت جسم خواهد بود . در « المباحث المشرقيّه » كه آن را قبل از « شرح اشارات » ، تأليف نموده « 2 » ، دلايل اثبات جوهر فرد را تحت عنوان شبهات متكلّمين ، ابطال مىكند ، در ابطال دليلى كه از راه نقطه عنوان شده چنين مىگويد :\r\n« دليلى كه از طريق نقطه ، در اثبات « جوهر فرد » ، ذكر شده درست نيست ، چون نقطه امرى است موهوم ، نه موجود بفرض هم كه موجود باشد ، عرض غيرسارى است ، از اين جهت از تقسيم محلّ آن ، تقسيم نقطه لازم نمىآيد ، بنابراين ، جوهر فرد ثابت نمىگردد » « 3 » .\r\nبنابراين فخر رازى دربارهء حقيقت جسم ، نظر ثابتى ارائه نداده است ، قولى كه در « شرح اشارات » دارد كه جسم يعنى مقدار - در « محصّل » از آن اعراض نموده و قائل به « جوهر فرد » بودن جسم شده است ، در صورتى كه قبل از اين تأليفات خود - يعنى در المباحث المشرقيّه - دلايل اثبات « جوهر فرد » را ابطال كرده است .\r\nخواجه هم در باب حقيقت جسم ، نظر مختلف دارد در « شرح اشارات » هنگاميكه استدلال فخر رازى را بر ابطال هيولى ردّ مىكند ، تركيب جسم از هيولى و صورت را تأييد نموده است .\r\nدر تلخيص المحصّل ، تأييد بيشترى بر اين دارد و مىگويد :\r\n« اعتقاد به اينكه جسم ، مركّب از هيولى و صورت است . از ابداعات بو على ، يا قول\r\n\r\n\r\n","description":"","footnote":"\r\n( 1 ) . لنا وجوه : الأوّل أنّ النقطه بالأتّفاق امر وجودىّ . . . لأنّها طرف الخطّ فلو كانت منقسمة لكان طرف الخطّ احد نصفيهما فلا يكون الطّرف طرفا . . . أن كانت متحيّزة ثبت الجوهر الفرد ، و اءن كانت عرضا فمحلّها أن كان منقسما لزم انقسامها بانقسام محلّها و أن لم يكن منقسما فهو المطلوب . . . فخر رازى - محصّل - المطبعة الحسينيّه - المصر 1323 ه - صفحهء 81 .\r\n( 2 ) . در شرح اشارات فخر رازى - ج 1 - صفحهء 153 - س 15 - در مسئلهء قوّهء خيال آمده است : و لنا كلام كثير فى هذه المسئله مذكور فى المباحث المشرقيّه .\r\n( 3 ) . و الجواب . . . أنّ النّقطه ليست امرا وجوديّا بل امرو همّى و من سلّم كونها امرا وجوديّا زعم أنّها عرض غير سار فلا يلزم انقسامها لأنقسام المحلّ . . . فخر رازى - المباحث المشرقيّه - مكتبة الأسدىّ - تهران 1966 - ج 2 - صفحهء 36 .\r\n","page_name":" 66 ","page_number":80},
  {"content":"\r\n\r\nمختصّ به او نيست . بلكه نظريّه همهء فلاسفه همين است » « 1 » .\r\nولى در « تجريد الكلام » كه آن را پس از « شرح اشارات » تأليف نموده « 2 » ، جسم را « مقدار » مىداند ، چون پس از ابطال جزء لا يتجزّى مىگويد :\r\n« جسم در حقيقت ، متّصل واحدى است كه تقسيمات بىنهايت را مىپذيرد » « 3 » .\r\nسپس چنين ادامه مىدهد :\r\n« از اينكه گفتيم : حقيقت جسم ، مقدار - متّصل واحد - است ، لازم نيست كه براى آن ، مادّه‌اى باشد ، چون اتّصال واحد جسم ، اگر به لحاظ مادّهء واحد باشد ، تعدّد آن پس از عروض انفصال بايد به لحاظ تعدّد مادّه باشد كه لازم مىآيد براى مادّه هم ، مادّهء ديگرى باشد به همين ترتيب كه موجب تسلسل باطل است . و اگر براى اتّصال واحد جسم ، مادّهء واحد نباشد ، بلكه بحسب تقسيم نامتناهى براى آن موادّ نامتناهى باشد ، در اين فرض هم ، وجود موادّ نامتناهى بالفعل لازم مىآيد كه باطل است » « 4 » .\r\nبنابراين براى خواجه در باب حقيقت جسم دو قول است .\r\nممكن است گفته شود خواجه در « تجريد » كه نفى مادّه نموده اعتقاد شخصى او نبوده است چون « تجريد » كتاب كلامى است ، جهت رعايت نظر متكلّمين ، مادّه را نفى كرده است ، امّا در « شرح اشارات » كه قائل به تركّب جسم از مادّه و صورت است ، به اعتراضى كه خود او در « تجريد » بر قول بوجود مادّه آورده : « به اين بيان كه قول بوجود مادّه موجب تسلسل مادّه و يا موجب وجود موادّ نامتناهى بالفعل مىگردد ، محقّقانه پاسخ داده است به اين بيان :\r\n« مادّه در حال اتّصال و انفصال ، موصوف به وحدت و تعدّد نخواهد بود چون ذاتى مادّه نيستند ، بلكه به تبع صورت كه جزء علّت مادّه است ، وحدت و تعدّد ، عارض بر مادّه مىگردند ،\r\n\r\n\r\n","description":"","footnote":"\r\n( 1 ) . القول بأنّ الجسم مركّب من الهيولى و الصورة ، ليس ممّن ابتدعه بن سينا و لا ممّا اختصّ به ، بل قال به جميع الفلاسفة . . . خواجه نصير طوسى - تلخيص المحصّل - ( حاشيهء محصل ) - المطبعة الحسينيّه - مصر 1323 ه - صفحهء 82 .\r\n( 2 ) . خواجه شرح اشارات را در سال 644 ه به پايان رسانده نقل از كشف الظنون ج 1 - صفحهء 95 .\r\nولى كتاب تجريد الكلام را در حدود ع 1 / 669 ه - به نقل از مقدّمهء رسالهء امامت خواجه نصير طوسى - بقلم آقاى دانش‌پژوه .\r\n( 3 ) . خواجه نصير طوسى - تجريد الكلام - نقل از شرح علامه - مطبعهء علميّهء قم - صفحهء 110 .\r\n( 4 ) . . . . فقد ثبت أنّ الجسم شىء واحد متّصل يقبل الأنقسام الى ما لا يتناهى . . . و لا يقتضى ذلك ثبوت مادّة سوى الجسم لأستحالة التّسلسل و وجود ما لا يتناهى . . . « مأخذ قبل »\r\n","page_name":" 67 ","page_number":81},
  {"content":"\r\n\r\nبنابراين قول به وجود مادّه ، نه سبب تسلسل خواهد شد و نه موجب موادّ نامتناهى بالفعل » « 1 » .\r\nعبد الرّزاق لاهيجى در « شوارق الاءلهام » در تأييد همين احتمال كه خواجه در « تجريد » ، جهت رعايت نظر متكلّمين نفى مادّه كرده است ، مىگويد :\r\n« خواجه در « تجريد » بدان جهت مادّه را نفى كرده ، چون با قواعد كلامى موافق‌تر است » « 2 » .\r\nدر صورت صحّت اين احتمال كه خواجه جهت رعايت متكلّمين نفى مادّه كرده باشد ، اختلاف نظر براى خواجه در باب حقيقت جسم نخواهد بود .\r\nولى خواجه در مقدمهء كتاب تجريد مىگويد :\r\n« مسائلى كه در اين كتاب به ترتيب خاص عنوان كرده‌ام درستى آنها به دليل بر من ثابت شده و اعتماد من بر آنها قوى است » « 3 » .\r\nپس نظر خواجه در اين مسئله مخدوش و نامعلوم خواهد بود ، ليكن با توجه به آنچه در صفحات 18 و 19 بتفصيل آورديم مختار خواجه را بايد آن دانست كه در شرح اشارات آورده است كه جسم مركب از هيولى و صورت است و آنچه در تجريد آورده كه جسم عبارت از مقدار است نظر خاصّ او نيست ، بلكه به جهت رعايت نظر ، متكلمين بوده است همانگونه كه عبد الرزاق لاهيجى نظر داده است .\r\nاقوال فخر رازى نيز در مورد حقيقت جسم چنانچه گفته شد مختلف است ، راه و روشى كه بيانگر مختار واقعى و نظر خاصّ او باشد بر ما معلوم نگرديد ، بنابراين اختلاف آراء و تناقض گفتار او در اين مسئله همچنان به قوت خود باقى مىباشد .\r\n\r\n\r\n","description":"","footnote":"\r\n( 1 ) . . . . المادّة الموجودة فى الحالتين غير موصوفة بنفسها بوحدة و لا تعدّد ، بل اءنّما تتّصف بهما عند تعاقب الصّور . . . - خواجه نصير طوسى - شرح اشارات - ج 2 - صفحهء 46 .\r\n( 2 ) . . . . انّما ذهب فى هذا الكتاب الى نفى الهيولى لأنّه اوفق بقواعد الكلام . . . - عبد الرّزاق لاهيجى - شوارق الالهام - ج 2 - صفحهء 32 - شماره كتابخانهء مجلس شورى 690 / 18 .\r\n( 3 ) . . . . و ترتيبها على ابلغ النظام . . . ممّا قادنى الدليل اليه و قوى اعتمادى عليه . . . خواجه نصير طوسى - تجريد نقل از شرح علامه - مطبعهء قم - صفحهء 5 .\r\n","page_name":" 68 ","page_number":82},
  {"content":"\r\n\r\n\r\nاعتراض فخر رازى بر بيان بو على از دليل فصل و وصل ، و جواب خواجه به آن\r\nفخر رازى بر بيانى كه بو على از دليل فصل و وصل آورده اعتراضى وارد مىكند و خواجه جواب مىدهد . ابتدا كلام بو على ، سپس اختلاف نظر خواجه و فخر رازى را مىآوريم .\r\nبو على در « اشارات » پس از ذكر دليل فصل و وصل در اثبات هيولى مىگويد :\r\n« ممكن است گفته شود كه دليل فصل و وصل ، در اثبات هيولى ، در بعضى از اجسام جارى است ، نه در تمام اجسام ، چون با صرف‌نظر از عروض انفصال بر جسم ، هيولى اثبات نمىگردد ، بلكه بايد انفصال فكّى - انفصال بالفعل - باشد ، انفصال فكّى فقط در اجسام مركّب عنصرى است ولى اجسام صغار صلب و اجسام فلكى ، فقط قابل انقسام و همى و فرضىاند ، پس براى اجزاء صغار عنصرى و فلك ، هيولى اثبات نمىگردد . . . جواب آن است كه انفصال و همى و فرضى در اجزاء صغار صلب و در اجزاء فرضى فلك ، موجب انفصال و تقسيم در ذات آن جزء خواهد بود ، چون جزء واحد ، نصفهاى آن ، و ساير اجزاء صغار ، كلّا داراى ماهيّت واحدند - كه همان صورت جسميّه است - امورى كه داراى ماهيت واحدند ، احكام واحد خواهند داشت ، از جواز اتّصال دو نصف از جزء واحد ، اتّصال دو جزء مباين هم ممكن خواهد بود ، از انفكاك دو جزء هم ، انفكاك دو نصف از جزء واحد ممكن مىگردد و اين قابليّت اتّصال و انفصال در اجزاء صغار عنصرى و فلكى ، موجب اثبات هيولى در آنها خواهد بود . ولى امتناع انفكاك بالفعل در اجزاء صغار ، چون صلب و صغيرند و در جزء فرضى فلك ، به لحاظ وجود مانع خارجى است » « 1 » .\r\n\r\nفخر رازى در اعتراض بر اين كلام بو على چنين مىگويد :\r\n« طبق اين بيان بو على ، امتناع عروض انفكاك بر اجزاء فلك و امتناع اتّصال فلك به جسم عنصرى ، ناشى از مانع خارجى است ، و مانع خارجى ، همان هيولاى فلك است . اكنون مىپرسيم ، امتناع اتّصال فلك به جسم عنصرى و امتناع انفصال اجزاء فلك ، از يكديگر ، اگر ناشى از هيولاى فلك باشد چگونه ممكن است فصل و وصل ، دليل بر اثبات هيولى براى فلك\r\n\r\n\r\n","description":"","footnote":"\r\n( 1 ) . لعلّك تقول انّ هذا ( اى الدليل الفصل و الوصل ) ان لزم فاءنّما يلزم فيما يقبل الفكّ و التّفصيل و ليس كل جسم فيما احسب كذلك . . . اءنّما ينفصل الجسم المركّب من اجسام بسيطه ، لا احتمال فيها الاءنقسام الّا الّذى يقع بحسب الفرض و الأوهام . . . فان خطر هذا ببالك فاعلم : القسمة الوهميّه و الفرضيّه تحدث فى المقسوم اثنينيّة ما يكون طباع كل واحد من الأثنين طباع الأخر . . . اللّهم الّا من مانع خارج . . . بو على - اشارات - نقل از شرح خواجه بر اشارات - انتشارات حيدرى - تهران 1379 ه - ج 2 - صفحهء 48 .\r\n","page_name":" 69 ","page_number":83},
  {"content":"\r\n\r\nباشد » « 1 » .\r\nخواجه در جواب اين اعتراض مىگويد :\r\n« بو على كه امتناع انفصال فكّى را در فلك ، معلول مانع خارجى مىداند ، آن مانع - آنگونه كه فخر رازى پنداشته - هيولاى فلك نيست ، تا موجب محذورى گردد كه فخر رازى ياد نموده است ، بلكه مراد صورت نوعيّهء فلك است ، هيولاى فلك ، گرچه اقتضاى فصل و وصل را دارد ، ولى صورت نوعيّهء فلك ، مانع اتّصال و انفصال اجزاء آن مىباشد » « 2 » .\r\n\r\n« نتيجهء بحث »\r\nاعتراض فخر رازى بر بو على اين بود كه اگر هيولاى فلك مانع خرق و التيام فلك است ، چگونه ممكن است ، « فصل و وصل » را دليل بر اثبات هيولى براى فلك دانست . خواجه جواب داد ، مراد بو على از مانع خارجى كه سبب امتناع خرق و التيام ، در فلك است ، صورت نوعيّهء آن است ، نه هيولاى فلك .\r\nدر تأييد نظر خواجه ، از اينكه اعتراض فخر رازى بر بو على وارد نيست ، دو مطلب را يادآورى مىنماييم :\r\n1 - بو على مدّعى شد كه امتناع انفكاك اجزاء فرضى فلك معلول مانع خارجى است ، فخر رازى آن مانع خارجى را تفسير به هيولاى فلك نمود و اين درست نيست ، چون هيولا ، داخل در فلك است ، نه كه خارج از ذات فلك باشد .\r\n2 - بو على در جاى ديگر از « اشارات » تصريح مىكند كه مانع انفكاك و التيام فلك ، صورت نوعيّهء فلك است ، كلام او چنين است :\r\n« هيولا ، علاوه بر صورت جسميّه ، حاوى صورت ديگرى هم مىباشد كه آن صورت ، يا موجب انفكاك و التيام است مانند صورت نوعيّهء اجسام عنصرى و يا سبب منع خرق و التيام\r\n\r\n\r\n","description":"","footnote":"\r\n( 1 ) . . . . و لكن ذلك امتنع لمانع خارج عن نفس جسميّة الفلك و ذلك المانع هو أنّ هيولى الفلك غير قابلة لهذا الأتّصال و الاءنفكاك بسبب موادّها ، أكان ذلك اعترافا باثبات الهيولى . . . - فخر رازى - شرح اشارات - المطبعة الخيريّة - المصر 1325 ه - ج 1 - صفحهء 25 .\r\n( 2 ) . . . . ذلك المانع ، هو أنّ الصّورة الفلكيّة ، اعنى النّوعيّة امر مقارن لاءمتداد الجسمىّ ، مانع ايّاه ، عن قبول الأنفصال و الأتّصال . . . خواجه - شرح اشارات - ج 2 - صفحهء 57 .\r\n","page_name":" 70 ","page_number":84},
  {"content":"\r\n\r\nاست مانند صورت نوعيّهء فلك . . . » « 1 » .\r\nپس در اعتقاد بو على ، مانع انفكاك و التيام فلك صورت نوعيّهء آن است ، نه هيولاى آن ، آنگونه كه فخر رازى پنداشته است .\r\n\r\n\r\n","description":"","footnote":"\r\n( 1 ) . . . . الهيولى قد لا تخلو ايضا عن صورة اخرى و كيف و لا بدّ من أن يكون اءمّا مع صورة توجب قبول الاءنفكاك و الاءلتيام . . . او مع صورة توجب امتناع قبول تلك . . . بو على - اشارات - نقل از شرح خواجه بر اشارات - ج 2 - صفحهء 101 .\r\n","page_name":" 71 ","page_number":85},
  {"content":"\r\n\r\n\r\nتشكيك فخر رازى بر دليل بو على در امتناع انفكاك هيولى از صورت جسميّه و جواب خواجه به آن .\r\nدليلى كه بو على در امتناع انفكاك هيولى از صورت جسميّه آورده ، فخر رازى بر آن دليل اعتراضى وارد مىكند و خواجه جواب مىدهد ، ابتدا دليل بو على را مىآوريم ، بعد اختلاف خواجه و فخر رازى را بيان خواهيم كرد .\r\nبو على در « اشارات » بر اينكه انفكاك هيولى از صورت جسميّه ، محال است ، چنين استدلال مىكند :\r\n« هيولى داراى مكان و وضع - اشارهء حسّى - است ، مكان و وضع ، بدون صورت جسميّه ، ممكن نيست . پس انفكاك هيولى از صورت جسميّه ممكن نخواهد بود . بيان مطلب آنكه ، هيولاى فاقد صورت جسميّه ، فاقد « اشاره » است و با حلول صورت جسميّه ، قابل اشارهء حسّى مىگردد - چون جسم داراى اشارهء حسّى است - و لذا نياز بحصول در مكانى دارد - چون شىء فاقد مكان ، قابل اشاره نيست - حصول در مكان مطلق كه معقول نيست . حصول در مكان خاصّ هم نياز به مرجّح دارد و مرجّحى هم در كار نيست ، زيرا احتمال اينكه : « قبول اشاره » براى هيولى به لحاظ اينكه صورت در اين مكان به آن پيوسته است ، درست نيست ، چون هيولى در قبل از حلول صورت ، در مكانى نبوده است . و اين احتمال هم كه بگوئيم به لحاظ پيوستگىيى كه هيولى از قبل با صورت داشته ، داراى مكانى بوده و در اتّصال مجدّد به صورت ، مكان قبلى ، سبب تعيّن مكان بعدى آن گردد ، نيز باطل است چون هيولى مجرّد فرض شده و اتّصال به صورت از قبل ، منافى با فرض تجرّد آن است . پس معلوم شد كه انفكاك هيولى از صورت جسميّه ممكن نيست » « 1 »\r\nفخر رازى بر اينكه اين بيان بو على در امتناع انفكاك هيولى از صورت جسميّه ، درست نيست ، چنين مىگويد : « گرچه صورت جسميّه ، موجب مىگردد كه مادّه ، داراى مكان و وضع گردد ، ليكن چنان نيست كه در حال تجرّد از صورت جسميّه مكان و وضع براى مادّه ، غيرممكن باشد ، چون مادّهء مجرّد از صورت جسميّه ، ممكن است به صفات ديگرى - غير از صورت جسميّه - متّصف باشد و آن صفات ، سبب گردند تا مادّه ، داراى مكان و وضع گردد و مكان و وضع قبل از حلول صورت ، سبب تعيّن مكان و وضع بعد از حلول صورت جسميّه ، خواهند\r\n\r\n\r\n","description":"","footnote":"\r\n( 1 ) . . . . فلو فرضنا هيولى بلا صورة و كانت بلا وضع ثمّ لحقتها الصّورة فصارت ذات وضع مخصوص . فليس يمكن أن يقال أنّ ذلك لأنّ الصّورة لحقتها هناك . . . لأنّها مجرّدة بحسب هذا الفرض . . . بو على - اشارات - نقل از شرح خواجه نصير بر اشارات - انتشارات حيدرى - تهران 1379 ه - ج 2 - صفحهء 93 .\r\n","page_name":" 72 ","page_number":86},
  {"content":"\r\n\r\nبود » « 1 » .\r\n\r\nخواجه در پاسخ اين اعتراض مىگويد :\r\n« احتمال اينكه ، هيولى در حال تجرّد از صورت جسميّه ، به صفاتى اتّصاف پيدا كرده باشد و به لحاظ آن صفات « وضع » خاصّى يافته و در پس از حلول صورت « وضع » سابق ، سبب تعيّن وضع لاحق گردد . اين احتمال باطلى است چون هيولى در قبل از حلول صورت ، اگر « وضع » خاصّى پيدا كرده باشد ، پس مجرّد نبوده است ، درحالىكه مجرّد فرض شده است ، و اگر در قبل از حلول صورت ، « وضع » خاصّى پيدا نكرده باشد ، پس « وضع » سابقى نبوده تا سبب تعيّن « وضع » لاحق گردد » « 2 » .\r\n\r\n« نتيجهء بحث »\r\nفخر رازى بيان مىدارد كه گرچه « مكان » و « وضع » براى هيولى توسط صورت جسميّه صحيح است . ليكن روش منحصر نيست زيرا هيولى در قبل از پيوستگى به صورت جسميّه ، اگر به صفاتى متّصف باشد و به لحاظ آن صفات ، مكان و وضع خاصّ پيدا كرده باشد ، و پس از حلول صورت ، وضع و مكان قبلى ، سبب تعيّن مكان و وضع بعد از حلول صورت جسميّه خواهد بود ، پس انفكاك هيولى از صورت جسميّه ممكن است .\r\nخواجه در ردّ اين نظريّهء او بيان داشت كه « وضع خاصّ » براى هيولى ، در قبل از حلول صورت منافى با فرض « تجرّد » آن است .\r\nاحتمالى كه تأييد مىكند نظر خواجه را اين است كه اتّصاف هيولى بصفاتى در قبل از حلول صورت جسميّه كه موجب پيدايش وضع خاصّ براى هيولى باشد ، فرض باطلى است ، زيرا صورت جسميّه ، جزء علّت هيولى است و هيولى در قبل از حلول صورت جسميّه ، چون فاقد علّت بوده ، تحصّل نداشته است و براى امر غير متحصّل ، اتّصاف به صفات ممكن نيست ،\r\n\r\n\r\n","description":"","footnote":"\r\n( 1 ) . لقائل أن يقول . . . فلا يلزم من حصول الجسميّة فى المادّة الّتى ما كانت مختصّة بحيّز أن لا يتخصّص لها حيّز ، لأحتمال أنّ المادّة و أن كانت خالية عن الجسميّة لكنّها موصوفة بصفات اخرى غير الجسميّة . . . اعدّت المادّة للجسميّة و للحصول فى حيّز معيّن . . . فخر رازى - شرح اشارات - المطبعة الخيريّة - المصر 1325 ه - ج 1 - صفحهء 42 .\r\n( 2 ) . أمّا تشكيكه بتجويز اتصاف الهيولى فى حال تجرّدها باوصاف . . . فليس بشىء لأنّ الهيولى الموصوفة بتلك الأوصاف أن تخصّص به وضع فهى غير مجرّدة و أن لم يتخصّص ، فنسبتها مع الأوصاف الى جميع الأوضاع واحدة خواجه نصير طوسى - شرح اشارات - ج 2 - صفحهء 99 .\r\n","page_name":" 73 ","page_number":87},
  {"content":"\r\n\r\nپس براى هيولى در قبل از حلول صورت جسميّه ، « وضع خاصّ » كه معلول صفات باشد ، نبوده است .\r\nتذكّر ديگر اينكه ، فخر رازى كه مىگويد : « ممكن است هيولى در حال تجرّد از صورت جسميّه ، متّصف به صفات ديگرى ، غير از صورت جسميّه باشد » « 1 » .\r\nچنين تعبيرى به ظاهر درست نيست . چون صورت جسميّه را از صفات هيولى به حساب آورده است ، درحالىكه صورت جسميّه جوهر بوده و از صفات و اعراض نمىباشد . و اگر هم به اجزاء تركيبى شىء اطلاق صفات ذاتى صحيح باشد ، لا اقلّ بايد از صفات ذاتى جسم محسوب گردد نه از صفات ذاتى هيولى .\r\n\r\n\r\n","description":"","footnote":"\r\n( 1 ) . . . . لأحتمال أنّ المادّة . . . كانت موصوفة بصفات اخرى غير الجسميّه . . . فخر رازى - شرح اشارات - ج 1 - صفحهء 42 .\r\n","page_name":" 74 ","page_number":88},
  {"content":"\r\n\r\n\r\nاختلاف خواجه و فخر رازى در كيفيّت تشخّص هيولى و صورت\r\nدر اينكه تشخّص هيولى و صورت به چه چيز است ، از جمله مسائل اختلافى ميان خواجه و فخر رازى است . اين اختلاف در تفسير فقره‌اى از كلام بو على آمده است ، ازاين‌رو ، ابتدا كلام بو على و سپس به بيان اختلاف نظر خواجه و فخر رازى مىپردازيم .\r\nبو على در « اشارات » پس از فراغت از اين مسئله كه صورت ، جزء علّت هيولى است ، مسئلهء تشخّص هيولى و صورت را عنوان نموده و مىگويد :\r\n« تشخّص هريك از هيولى و صورت ، به ديگرى است به اين ترتيب كه هيولى سبب تشخّص صورت و صورت سبب تشخّص هيولى مىباشد . . . » « 1 » .\r\n\r\nفخر رازى در « شرح اشارات » خود مىگويد :\r\n« بو على اين كلام را در دفع يك اعتراض احتمالى آورده است و آن اينكه : تشخّص صورت كه به مادّه است ، اگر تشخّص مادّه هم به مادّه ديگرى باشد ، موجب تسلسل باطل مىگردد . ولى اگر تشخّص هريك از هيولى و صورت به ديگر مىباشد . چنين محذورى لازم نمىآيد . اگر كسى بگويد : تشخّص هريك از هيولى و صورت به ديگرى ، موجب دور باطل است ، جواب آن است كه ذات هريك سبب تشخّص ديگرى است ، نه كه تشخّص هريك سبب تشخّص ديگرى باشد . اگر گويند اين جواب كافى نيست زيرا حكم به اينكه ذات هريك از هيولى و صورت ، علّت تشخّص ديگرى باشد فرع بر انضمام ذات هريك با ذات ديگرى است ، كه بدون تشخّص ذات آنها ، ممكن نخواهد بود ، چون ذات غيرمتشخّص - مطلق - كه موجود نيست ، قابليّت انضمام با امر ديگر را ندارد . جواب اين اشكال آن است كه انضمام دو امر مطلق - غيرمتشخّص - ممكن است . « وجود » و « ماهيت » تركيب انضمامى دارند و انضمام آنها به يكديگر متوقّف بر وجود آنها نيست ، و گرنه بايد « ماهيّت » در قبل از انضمام به وجود ، موجود باشد و براى وجود هم ، وجود ديگرى باشد كه موجب تسلسل باطل است . بنابراين علّيت ذات مطلق هريك از هيولى و صورت در تشخّص ديگرى ممكن است » « 2 » .\r\n\r\n\r\n","description":"","footnote":"\r\n( 1 ) . . . . و تشخّص بها الصّورة و تشخّصت هى ايضا بالصورة . . . بو على - اشارات - نقل از شرح اشارات خواجه - انتشارات حيدرى - تهران 1379 ه - ج 2 - صفحهء 150 .\r\n( 2 ) . . . . زعم الشّيخ أنّ كل واحد منهما اعنى الهيولى و الصّورة يتشخّص بالأخر و لا يقتضى الدّور ، لأنّ ذات كل واحد منهما علّة لتشخّص الأخر . . . لقائل أن يقول : تشخّص كل واحد منهما بذات الأخر ، متوقّف على انضمام ذات كل واحد منهما الى ذات الأخر و ذلك الأنضمام متوقّف على تشخّص كلّ واحد منهما ، فأنّ المطلق غير موجود . . .\r\nو الجواب : أنّ انضمام الوجود الى الماهيّة لا يتوقّف على صيرورة كل واحد منهما موجودا . . . فخر رازى - شرح اشارات - المطبعة الخيريّه - المصر 1325 ه - ج 1 - صفحهء 61 .\r\n","page_name":" 75 ","page_number":89},
  {"content":"\r\n\r\nخواجه اين بيان فخر رازى را در تشخّص هيولى و صورت نمىپسندد و مىگويد :\r\n« تشخّص هيولى به ذات صورت - صورت مطلق - صحيح است ، ولى تشخّص صورت ، به ذات هيولى درست نيست ، زيرا هيولى صرف قابليّت و استعداد است ، ممكن نيست بحسب ذات خود ، علّت فاعلى تشخّص صورت باشد ، بلكه علّت قابلى تشخّص صورت است و علّت فاعلى تشخّص صورت ، عوارض غريبه‌اند . مراد بو على هم از اينكه : « تشخّص هريك از هيولى و صورت به ديگرى است » . همين معنى است ، يعنى ذات صورت مطلق ، علت فاعلى تشخّص هيولى است و هيولاى مشخّصه ، علّت قابلى تشخّص صورت مىباشد و دورى هم لازم نمىآيد . اين كلام فخر رازى كه « شىء مطلق موجود نيست » درست نيست ؛ زيرا شىء مطلق كه بدون قيد اطلاق و تقيد ، لحاظ گردد داراى وجود خارجى و ذهنى است و با قيد اطلاق ، فقط در عقل موجود است . قول فخر رازى به اينكه ، انضمام وجود با ماهيّت ، فرع بر وجود آنها نيست و گرنه بايد براى هريك از وجود و ماهيّت در قبل از انضمام ، وجودى باشد ، غلط است . چون سخن در مادّه و صورت است ، نه در وجود و ماهيّت ، اجراى احكام خارجى بر امور عقلى صحيح نيست » « 1 » .\r\n\r\n« نتيجهء بحث »\r\nفخر رازى در مسئلهء تشخّص هيولى و صورت معتقد است كه ذات هريك از هيولى و صورت علّت تشخّص ديگرى است و علّيت ذات هريك در تشخّص ديگرى ، فرع بر انضمام ذات هريك با ذات ديگرى است ، ولى فرع بر تشخّص آن ذات نخواهد بود ، انضمام دو امر مطلق - غيرمتشخّص - نظير انضمام وجود و ماهيّت ممكن است چون براى ماهيّت در قبل از اين انضمام ، وجودى نيست .\r\nخواجه مىگويد ، ممكن نيست ذات هيولى علّت تشخّص صورت باشد ، چون هيولى قابل است و قابل فاعل نخواهد بود . صحيح آن است كه صورت ، علّت فاعلى تشخّص هيولى است و هيولى علّت قابلى صورت .\r\n\r\n\r\n","description":"","footnote":"\r\n( 1 ) . اقول : تشخّص الهيولى بذات الصّورة معقول . . . و تشخّص الصّورة بذات الهيولى فليس بمعقول . . . فأنّ ذات الهيولى حقيقة قابليّة . . . الفاعليّة هى الأعراض كالوضع و الأين . . . قوله : الشىّء المطلق غير موجود ، فليس بصحيح و ذلك الشىء المطلق يمكن أن يؤخذ بلا شرط الأطلاق و التّقيد . . . فهو موجود فى الخارج و العقل . . . أمّا الجواب بانضمام الوجود الماهيّة فغير صحيح لأنّهما امران عقلّيان . . . خواجه نصير طوسى - شرح اشارات - ج 2 - صفحهء 151 .\r\n","page_name":" 76 ","page_number":90},
  {"content":"\r\n\r\n\r\nدر تأييد نظر خواجه سه مطلب را يادآورى مىنماييم :\r\n1 - فخر رازى كه مىگويد ، ذات صورت ، علّت تشخّص هيولى است و هيولى هم ، علّت تشخّص صورت است ، صرف‌نظر از جوابى كه خواجه داده ، اين قول ، فرع بر قبول تركّب جسم از هيولى و صورت است ، درحالىكه فخر رازى منكر وجود هيولى است و دليل بر نفى هيولى مىآورد ( رجوع شود به صفحهء 65 ) كسى كه منكر وجود هيولى است ، چگونه ممكن است ، ذات هيولى را ، علت تشخّص صورت معرّفى كند .\r\n2 - فخر رازى مىگويد ، مطلق ، غيرموجود است و انضمام دو امر مطلق غيرموجود ، ممكن است . گرچه خواجه جواب داد كه مطلق بدون قيد اطلاق موجود است ولى با فرض درستى نظر فخر رازى كه مطلق ، غيرموجود است چگونه ممكن است ، دو شىء مطلق ، يعنى دو امر غيرموجود باهم انضمام پيدا كنند و آيا چنين تصوّرى ممكن است .\r\n3 - ذات فاقد تشخّص هريك از هيولى و صورت ، اگر علّت تشخص ديگرى باشد ، لازم مىآيد ، امر عدمى علّت تشخّص و وجود شىء باشد كه درست نيست .\r\n\r\n","description":"","footnote":"","page_name":" 77 ","page_number":91},
  {"content":"\r\n\r\n\r\nتشكيك فخر رازى در وجود صورت نوعيّه و جواب خواجه به آن .\r\nدليلى كه بو على در اثبات صورت نوعيّه مىآورد ، فخر رازى اعتراضاتى بر آن وارد مىكند و خواجه جواب آن اعتراضات را مىدهد . پس از نقل كلام بو على ، اختلاف نظر خواجه و فخر رازى را مىآوريم .\r\n\r\nبو على در « اشارات » در اثبات وجود صورت نوعيّه ، چنين مىگويد :\r\n« همانگونه كه ممكن نيست هيولى ، عارى از صورت جسميّه باشد ، از صورت ديگرى بنام صورت نوعيّه هم ، نمىتواند برهنه باشد ، زيرا بعضى از اجسام ، انفكاك ، التيام و تشكّل را به آسانى مىپذيرند و بعضى ديگر اين آثار را به سختى قبول مىكنند و بعضى از اجسام هم - اجسام فلكى - از قبول اين آثار - انفكاك و التيام - امتناع مىنمايند . براى اين آثار مختلف ، مبدئى لازم است و آن مبدأ صورت جسميّه نمىباشد چون مبدأ واحد آثار مختلف ندارد ، بنابراين آثار مختلف اجسام ، ناشى از مبادى متنوّع‌اند كه تعبير به صورت نوعيّه مىشوند » « 1 » .\r\nفخر رازى كه منكر وجود صورت نوعيّه است ، اين دليل بو على را در اثبات صورت نوعيّه كافى نمىداند و چنين مىگويد :\r\n« اين بيان بو على در اثبات صورت نوعيّه ، فرع بر اين است كه صورت جسميّهء واحد و مشترك در تمام اجسام باشد ، تا انتساب آثار مختلف ، به آن ممكن نباشد ، درحالىكه اشتراك صورت جسميّه به اثبات نرسيده است ، پس دليل او ناقص است . . . بفرض كه بپذيريم ، اختلاف آثار اجسام ، ناشى از اختلاف صورت نوعيّه باشد ولى اختلاف صور نوعيّه به چه چيز است ، اگر ناشى از صورت نوعيّهء ديگرى باشد اين هم موجب تسلسل باطل است و اگر به اختلاف استعداد مادّه باشد ، كه صورت نوعيّهء قبلى مادّه را آمادهء قبول صورت نوعيّهء لاحق نمايد ، در اين فرض مىتوانيم ، اختلاف آثار را به همان اختلاف استعداد مادّه نسبت دهيم ، نه به صورت نوعيّه و بفرض كه آثار اجسام - سهولت و صعوبت انفكاك و . . . - معلول عللى باشند ، چرا بايد آن علل ، صور باشند » « 2 »\r\n\r\n\r\n","description":"","footnote":"\r\n( 1 ) . و الهيولى قد لا تخلو ايضا عن صورة اخرى و كيف و لابدّ من أن يكون أمّا مع صورة توجب قبول الانفكاك و الالتيام و التّشكل بسهولة او بعسر او مع صورة توجب امتناع قبول تلك و كلّ ذلك غير مقتضى الجرميّه . . . بو على - اشارات - نقل از شرح خواجه بر اشارات - انتشارات حيدرى - تهران 1379 ه - ج 2 - صفحهء 101 .\r\n( 2 ) . لقائل أن يقول : هذه الحجّة مبنيّة على اشتراك الأجسام باسرها فى الجسميّه . . . . ذلك ممّا يحتاج فيه الى برهان . . . و ان وقعت المساعدة على ذلك لكنّ الأجسام كما اختلفت فى الصّفات الّتى ذكرتموها ، فقد اختلفت ايضا فى الصّور الّتى هى مبادى تلك الصّفات . . . يجب أن يكون اختصاصها بتلك الصّور - دنبالهء پاورقى در صفحهء بعد\r\n","page_name":" 78 ","page_number":92},
  {"content":"\r\n\r\n\r\nخواجه در جواب اين اعتراض چنين مىگويد :\r\n« همانگونه كه اختلاف كيفيّات اجسام را نمىتوان به صورت جسميّه نسبت داد چون مشترك در تمام اجسام است ، به مادّه و استعداد مادّه هم نمىتوان نسبت داد ، چون مادّه قابل است نه فاعل و به مفارقات هم نمىتوان نسبت داد چون نسبت مفارقات به تمام اجسام كه على السويّه است آثار مختلف نخواهند داشت . به « اعراض » هم نمىتوان نسبت داد ، چون آن مبادى كه علّت كيفيّات‌اند ، سبب تحصّل و تنوّع اجسام هم مىباشند و اجسام ، جوهرند و ممكن نيست اعراض سبب تنوّع اجسام باشند ، پس مبادى آثار اجسام بايد ، صور باشند » « 1 » .\r\n\r\nفخر رازى در اعتراض دوّم خود بر وجود صورت نوعيّه مىگويد :\r\n« بفرض كه بعضى از كيفيّات و آثار اجسام عنصرى ، مانند سهولت و التيام محتاج به صورت نوعيّه باشد ، ولى صعوبت انفكاك كه همان عدم سهولت است ، احتياج به صورت نوعيّه ، نخواهد داشت و عدم صورت نوعيّه در علّيت آن ، كفايت مىكند . جسم فلكى هم نياز به صورت نوعيّه ندارد ، چون عدم صورت نوعيّه ، در عدم قبول انفكاك و التيام ، كفايت مىكند . و قول به وجود صورت نوعيّه در فلك ، موجب تالى فاسد چندى است كه عبارتند از :\r\n1 - صورت نوعيّهء فلك اگر لازم - معلول - صورت جسميّه باشد ، صورت جسميّه هم مشترك در تمام اجسام باشد بايد براى تمام اجسام به لحاظ صورت نوعيّهء واحد ، اثر واحد باشد ، درحالىكه آثار مختلف دارند . و اگر صورت جسميّه مشترك در تمام اجسام نباشد ، خود در علّيت كيفيات مختلف اجسام بايد كافى باشد و نياز به صورت نوعيّه نخواهد بود . 2 - اگر صورت نوعيّهء فلك ، لازم - معلول - مادّهء فلك باشد ، پس كيفيّت فلك بواسطهء صورت نوعيّه لازم مادّهء فلك خواهد بود و از اينكه مادّهء فلك در پيدايش كيفيّت فلك كافى است ، ديگر نيازى به صورت نوعيّه نخواهد بود . 3 - اگر صورت نوعيّهء فلك ، لازم فلك نباشد ، نمىتواند علّت حكم زايل نشدنى از قبيل عدم انفكاك و التيام براى فلك باشد . پس مادّهء فلك ، علّت كيفيّات فلك خواهد\r\n\r\n\r\n","description":"","footnote":"\r\nبقيه پاورقى از صفحهء قبل - لصور اخرى فيلزم التسلّسل . . . فلأن قيل : الأختصاص بصورها المعيّنة . . . و لأجلها استعدت المادّة لقبول الصّور اللّاحقة . . . فنقول اذا جوّزتم ذلك فجوّز و امثله فى الكيفيّات . . . فخر رازى - شرح اشارات - المطبعة الخيريّه - المصر 1325 ه - ج 1 - صفحهء 44 .\r\n( 1 ) . . . . هذه ( اى الأنفكاك و الألتيام و التّشكل ) امور غير واجبة لذواتها ، فهى أنّما يجب بعلل تقتضيها و لا يمكن أن تقتضيها الجرميّه المتشابهة فى جميع الأجسام لكونها مختلفة و لا الهيولى . . . و يجب أن تكون مقارنة لأن المفارق تتساوى نسبته الى جميع الأجسام . . . و يجب أن تكون صورا ، لا اعراض . . . خواجه نصير طوسى - شرح اشارات - ج 2 - صفحهء 102 .\r\n","page_name":" 79 ","page_number":93},
  {"content":"\r\n\r\nبود نه صورت نوعيّه » « 1 » .\r\n\r\nخواجه در جواب اين اعتراض مىگويد :\r\n« توالى فاسدى كه فخر رازى براى وجود صورت نوعيّه ، برشمرد ، هنگامى است كه صورت نوعيّه لازم - معلول - صورت جسميّه باشد ، چون اگر لازم صورت جسميّهء مطلق باشد ، بايد صورت نوعيّه ، به اشتراك صورت جسميّه ، مشترك در تمام اجسام باشد كه باطل است ، و اگر صورت نوعيّه ، لازم - معلول - صورت جسميّهء خاصّ فلك باشد ، موجب دور فاسد است چون خصوصيّت صورت جسميّه ، لازم - معلول - صورت نوعيّه است . ولى اگر عكس اين گفته شود يعنى صورت جسميّه ، لازم - معلول - صورت نوعيّه باشد ، چنانچه حق همين است ، ديگر آن توالى فاسد وجود نخواهد داشت . آنچه مىگويد كيفيات فلك معلول مادّهء فلك است ، درست نيست چون مادّه ، قابل است نه فاعل . بنابراين كيفيّت فلك ، معلول صورت نوعيّهء آن مىباشد » « 2 » .\r\nفخر رازى علاوه بر اعتراضاتش بر وجود صورت نوعيّه در قبال دليل حكما بر وجود صورت نوعيّه ، دليل بر عدم صورت نوعيّه مىآورد ، به دو بيان :\r\n1 - صورت نوعيّه ، حالّ در جسم است ، پس در وجود خود ، محتاج به صورت جسميّه است ، اگر صورت جسميّه معلول صورت نوعيّه باشد ، دور لازم خواهد آمد كه محال است و اگر صورت نوعيّه ، علّت صورت جسميّه نباشد ، چون مقوّم صورت جسميّه نيست ، صورت نخواهد بود . 2 - حكما صورت نوعيّه را ، مبدأ تمام اعراض جسم : از كيف ، اين ، مقدار و شكل و\r\n\r\n\r\n","description":"","footnote":"\r\n( 1 ) . . . . ان وقعت المساعدة على اثبات امر زايد على مادّة الجسم و صورة الجسم ليكون مبدا لهذه الكيفيّات ، لكن لم قلتم أنّه لا بدّ من اثبات ذلك فى كل جسم . بيانه أنّ عدم قبول الفلك الكيفيّات المختلفة لا يمكن القطع بأن يكون لأجل صورة ذلك لأنّ تلك الصّورة أمّا أن تكون لازمة لجسميّة الفلك و ذلك باطل ، لأن الجسميّة ان كانت مشتركا فيه ، كانت الصّورة لازمة لها مشتركا فيها بين الأجسام كلّها و ان لم تكن الجسميّة مشتركا فيها فقد سقط اصل الحجّة . . . امّا أن تكون لازمة لمحلّ الجسميّة فكانت المادّة كافية فى هذا اللّزوم و لا يمكن الاءستدلال بلزوم الكيفيّة المعيّنة للفلك على اثبات صورة نوعيّة . . . لم لا يجوز أن يقال أنّ سهولة قبول التّشكلات معلّلة بعلل وجوديّة و أمّا صعوبة قبولها فأنّها معلّلة بعدم تلك العلّة . . . فخر رازى - شرح اشارات - ج 1 - صفحهء 44 .\r\n( 2 ) . و الجواب : أنّ استلزام الصّورة الجسميّة المطلقه لهذه الصورة فى الفلك غير معقول لكونها مشتركة و كذلك الجسميّة المختصّة بالفلك . لأنّ سبب اختصاصها بالفلك هو هذه الصّور لا غير ، فاذن القول بلزوم هذه الصّور للجسميّة غير معقول ، بل الواجب أن يعكس و يقال : الجسميّة لازمة لصورة الفلك . . . خواجه نصير طوسى - شرح اشارات - ج 2 - صفحهء 108 .\r\n","page_name":" 80 ","page_number":94},
  {"content":"\r\n\r\n. . . مىدانند و اين ، حكم به صدور كثير از واحد است ، كه آن را محال مىدانند و اگر براى هر عرض ، صورت نوعيّه خاصّى باشد لازم مىآيد ، وجود صور كثير در مادّهء واحده كه محال است » « 1 » .\r\nجواب خواجه از اين دليل كه فخر رازى در نفى صورت نوعيّه آورده چنين است :\r\n« صورت بودن صورت نوعيّه ، مشروط بر اين نيست كه مقوّم صورت جسميّه باشد ، بلكه شرط است كه مقوّم هيولى باشد صورت نوعيّه هم مقوّم هيولى است ، بدون اينكه موجب دور فاسد گردد . ديگر آنكه صدور كثير از واحد را كلّا محال نمىدانند و در صورتى كه به شرايطى انضمام پيدا كرده باشد . صدور كثير از واحد ، جايز خواهد بود » « 2 » .\r\n\r\n« نتيجهء بحث »\r\nفخر رازى بر دليل اثبات صورت نوعيّه ، اعتراضاتى وارد كرد كه بعضى از آنها به قرار زير بود :\r\nاختلاف آثار اجسام اگر به اختلاف صور نوعيّه باشد ، اختلاف صور نوعيّه ، به چه چيز خواهد بود و اگر به اختلاف صور نوعيّهء ديگرى باشد كه موجب تسلسل خواهد شد و اگر به استعداد مادّه باشد ، بهتر است آثار اجسام را منسوب به استعداد مادّه بدانيم ، نه به صورت نوعيّه ، فرضا سهولت انفكاك و التيام و . . . اجسام ، معلول صورت نوعيّه باشد ، ولى صعوبت انفكاك كه همان عدم سهولت است ، نيازى به صورت نوعيّه نخواهد داشت ، چون ممكن است معلول عدم صورت نوعيّه باشد . بفرض كه آثار اجسام ، معلول علّتى باشد ، به چه دليل آن علّت بايد صورت باشد ؟ در نتيجه كلّا اعتقاد به وجود صورت نوعيّه باطل است ، چون صورت نوعيّه حالّ در جسم ، محتاج به صورت جسميّه است پس صورت جسميّه اگر معلول صورت نوعيّه باشد ،\r\n\r\n\r\n","description":"","footnote":"\r\n( 1 ) . ما يدلّ على نفيها ( اى الصورة النوعيّه ) من وجهين : الأوّل أنّ هذه الصّورة حالّة فى الجسم . . . ففى وجودها محتاجة الى الجسميّة فلو كانت الجسميّة معلولة لها لزم الدّور و هو محال و اذا لم تكن الجسميّة معلولة لها . . . فلم تكن صورة ، الثانى اءمّا أن تكون هى مبدأ لما فيه من الكيف و الأين و المقدار و الشكل . . . يناقض القول بأنّ الكثير ، لا يصدر عن الواحد و اءن تثبتوا بحسب كل عرض مخصوص ، صورة مخصوصه . . . فخر رازى - شرح اشارات - ج 1 - صفحهء 45 .\r\n( 2 ) . و الجواب عن الأوّل : أن الصّور ليس من شرطها أن تقوّم الجسميّه ، بل من شرطها أن تقوّم الهيولى . . . الثّانى أنّ الكثير يجوز أن يصدر عن الواحد بانضمام امور و شروط مختلفة اليه . . . خواجه - شرح اشارات - ج 2 - صفحهء 109 .\r\n","page_name":" 81 ","page_number":95},
  {"content":"\r\n\r\nمستلزم دور باطل است و . . .\r\nاينها سلسله اعتراضات فخر رازى بر وجود صورت نوعيّه بود .\r\nخواجه نصير طوسى به بيانى كه گذشت به اعتراضات او پاسخ داد كه نيازى به تكرار آن نيست .\r\nدر تأييد نظر خواجه ، از اينكه اعتراضات فخر رازى در حدّى نيست كه دليل اثبات صورت نوعيّه را از حجيّت بازدارد چند مطلب را يادآورى مىنمائيم .\r\n1 - فخر رازى تصريح مىكند كه اگر بعضى از آثار و كيفيات اجسام مانند سهولت انفكاك و . . . معلول صور نوعيّه‌اند ، همهء اجسام نيازى به صورت نوعيّه ندارند و اجسامى كه به صعوبت انفكاك و التيام را مىپذيرند - صعوبت كه به معنى عدم سهولت است - ممكن است معلول عدم صورت نوعيّه باشد . عدم انفكاك فلك هم ممكن است معلول عدم صورت نوعيّه باشد .\r\nطبق اين كلام ، او براى بعضى از اجسام ، قائل به صورت نوعيّه است ، درحالىكه دو دليل آورد بر اينكه صورت نوعيّه ، كلّا باطل است .\r\n2 - فخر رازى بر دليل اثبات صورت نوعيّه اعتراض وارد مىكند سپس دليل بر ابطال مطلق صورت نوعيّه مىآورد و اختلاف آثار اجسام را به هيولى نسبت مىدهد ، درحالىكه بر دليل فصل و وصل در اثبات هيولى اعتراض نمود و دليل بر ابطال هيولى مىآورد ( رجوع شود به صفحه 65 )\r\n3 - فخر رازى در « المباحث المشرقيّه » كلامى دارد در تأييد قول بوجود صورت نوعيّه در ابتدا طبيعت را سه قسم مىشمرد :\r\n« طبيعت عامّ يعنى ذات شىء ، طبيعت خاصّ يعنى مقوّم ذات و طبيعت اخصّ يعنى مبدأ تحريك و تسكين » . سپس كلام خود را چنين ادامه مىدهد :\r\n« صورت نوعيّهء بسائط ، عبارت از نفس طبيعت آنها است ، چنانچه صورت مقوّم آب ، همان طبيعت آب است . فرق ميان « طبيعت » و « صورت نوعيّه » اعتبارى است طبيعت به اعتبار اينكه مبدأ آثارى مانند برودت و رطوبت است ، آن را « طبيعت » گويند و به اعتبار اينكه مقوّم نوع است ، آن را صورت نوعيّه گويند » « 1 » .\r\n\r\n\r\n","description":"","footnote":"\r\n( 1 ) . . . . أنّ الصّورة فى البسائط هى نفس الطبيعة كالماء مثلا فأنّ صورته المقوّمة ليست الّا نفس طبيعة و مع ذلك فالأعتبار مختلف لأنّها بالقياس الى تقويم النّوع صورة و بالقياس الى كونه مبدأ للأثار الملائمة للماء مثل البرودة و الرّطوبة طبيعة . . . . فخر رازى - المباحث المشرقيه - ج 1 - صفحهء 523 .\r\n","page_name":" 82 ","page_number":96},
  {"content":"\r\n\r\nبنابراين فخر رازى كه صورت نوعيّه را همان طبيعت شىء مىداند و طبيعت شىء هم كه از شىء قابل سلب نيست پس انكار صورت نوعيّهء شىء هم بايد از آن شىء ممكن نباشد .\r\n\r\n","description":"","footnote":"","page_name":" 83 ","page_number":97},
  {"content":"\r\n\r\n\r\nاستدلال فخر رازى بر اثبات خلاء و جواب خواجه به آن .\r\nدر اين مسئله ابتدا دلائل فخر رازى را كه معتقد بوجود خلاء است مىآوريم ، سپس جوابى كه خواجه به دلايل او داده ذكر كرده و بعد به بررسى مىپردازيم .\r\nفخر رازى در كتاب « محصّل » قبل از اثبات خلاء در بيان مفهوم خلاء چنين مىگويد :\r\n« مراد از خلاء فاصلهء ميان دو جسم است ، كه دو جسم طورى قرار گيرند كه نه در تماس باشند و نه جسم ديگرى ميان آن دو جسم ، مماسّ با آنها باشد » « 1 » .\r\nسپس دو دليل در اثبات وجود خلاء ارائه مىدهد : « 1 - صفحه‌اى كه روى صفحهء همانند خود قرار داشته باشد در حال برداشتن صفحهء روئين ، تمام جوانب آن يكباره از صفحهء زيرين جدا مىگردد ، اوّلين زمان تفكيك وسط آنها خالى خواهد بود چون هواى محيط ، پس از جدا شدن صفحهء بالا از صفحهء زيرين ، به تدريج به وسط صفحه راه پيدا خواهد كرد ، تا زمانى كه هوا در اطراف صفحه قرار دارد ، وسط صفحه خالى خواهد بود كه وجود خلاء را ثابت مىكند .\r\n2 - جسمى كه از مكانى به مكان ديگر انتقال مىيابد مكان « منتقل اليه » اگر پر باشد و جسمى كه در آن قرار دارد ، به مكان ديگر منتقل نگردد ، تداخل لازم خواهد آمد كه باطل است . و اگر انتقال پيدا كند و انتقال آن بسوى « مكان » جسم اوّل باشد ، مستلزم دور خواهد بود كه باطل است و اگر انتقال « به مكان » ديگر يابد و جسم آن « مكان » هم « به مكان » ديگر منتقل گردد و به همين ترتيب ادامه يابد از حركت پشّه‌اى حركت مجموعهء عالم لازم مىآيد اين نيز باطل است و اگر در انتقال جسمى از مكانى به مكان ديگر آن « مكان » دوّم ، خالى باشد هيچ محذورى را در بر نخواهد داشت . پس بايد وجود خلاء ثابت باشد ، بعضى كه گفته‌اند چون خلاء قابل اندازه‌گيرى است ، پس مقدار است نه خلاء . جواب آن است كه مقدار بودن خلاء فرضى است و با فرض ، اثبات مقدار خارجى نمىشود » « 2 » .\r\nخواجه خلاء را ممتنع مىداند ، دلائل فخر رازى را كه در اثبات خلاء آورده در « تلخيص المحصّل » چنين جواب مىگويد :\r\n\r\n\r\n","description":"","footnote":"\r\n( 1 ) . الخلاء جايز عندنا . . . المراد من الخلاء كون الجسمين بحيث لا يتماسّان و لا يكون بينهما ما يماسّانه . . . فخر رازى - محصّل - المطبعة الحسينيّه - مصر 1323 - صفحهء 95 .\r\n( 2 ) . . . . لنا اءذا رفعنا صفحة عن مثلها ، ارتفع جميع جوانبها دفعة واحدة . . . و لا الجسم اءذا انتقل من مكانه الى مكان آخر فالمكان المنتقل اليه اءن كان خاليا ، قبل ذلك فقد حصل الغرض و أن كان مملوا فالّذى كان فيه أن لم ينتقل عنه لزم التّداخل و أن انتقل عنه فأمّا . . . احتجّوا أنّ الخلاء يحتمل التّقدير فيكون مقدارا جوابه لا نسلّم أنّه . . . .\r\n- مأخذ قبل -\r\n","page_name":" 84 ","page_number":98},
  {"content":"\r\n\r\n« دليل اوّل باطل است چون دو صفحهء همانند كه روى هم قرار گيرند . اگر صفحهء روئين را بطور مستقيم كه هيچ طرفى از آن نسبت به طرف ديگر ، انحراف پيدا نكند ، بخواهند يكباره با كشاندن از صفحهء زيرين جدا كنند ، جدا نخواهد شد ؛ و اين به تجربهء اهل صنعت ثابت شده است و اگر در حال برداشتن صفحهء روئين ، براى يك سمت آن انحرافى باشد پس از جدا شدن آن دو صفحه از هم خلاء بوجود نخواهد آمد ، چون به لحاظ انحرافى كه براى يك طرف آن است ، در اوّلين لحظهء تفكيك ، هوا به داخل آن راه پيدا كرده است . دليل دوّم هم باطل است ، چون انتقال جسم از مكانى به مكان ديگر ، در صورتى اثبات خلاء مىنمايد كه تخلخل و تكاثف حقيقى « 1 » وجود نداشته باشد و گرنه با تكاثف هواى سمت « منتقل اليه » و تخلخل هواى « منتقل عنه » احتمال وجود خلاء از بين مىرود ضمنا آنچه كه بعضى گفته‌اند خلاء چون قابل اندازه‌گيرى است پس مقدار است نه خلاء ، حقيقت دارد چون خلائى كه نصف يا دو برابر خلاء ديگر است بفرض كسى بستگى ندارد » « 2 »\r\n\r\n« نتيجهء بحث »\r\nچنانچه آورديم ، فخر رازى در « محصّل » قائل بجواز خلاء است و تصريح مىكند كه خلاء به اعتقاد من ، امرى ممكن است و فقط ارسطو و پيروانش وجود خلاء را محال دانسته‌اند « 3 » .\r\nسپس دو دليل در اثبات خلاء ارائه داد و خواجه طوسى در « تلخيص المحصّل » ، دلائل او را ابطال نمود و بيان داشت كه وجود خلاء محال است ، به تفصيلى كه گذشت .\r\nولى فخر رازى در المباحث المشرقيّه ، اعتقاد پيدا نموده كه خلاء محال است او در اين كتاب دلايل قائلين بوجود خلاء را - حدود ده دليل - ذكر مىكند و تمام آنها را ابطال مىنمايد ، هفت دليل هم در ممتنع بودن خلاء مىآورد ، بعنوان نمونه دو مورد از المباحث المشرقيّهء او\r\n\r\n\r\n","description":"","footnote":"\r\n( 1 ) . تخلخل و تكاثف حقيقى آن است كه بدون ورود و خروج چيزى در جسمى حجم آن كمى و زيادى پيدا كند .\r\n( 2 ) . اقول : اءذا رفعت الصفحة عن مثلها مستويا من غير ميل الى جانب ارتفعت التّحتانيّه معها و ذلك ممّا يستعمله اهل الحيل فى مقاصدهم ثم اءذا مالت الى جانب البعض ارتفع كثير من البعض الأخر و دخل الهواء فى الوسط و أمّا الجسم المنتقل من مكان الى مكان فيلزم المحال الّذى ذكره ، لولا التّخلخل و التّكاثف الحقيقيان . . .\r\nبعضها ضعف بعض . . . خواجه نصير طوسى - تلخيص المحصّل - ( حاشيهء محصّل ) انتشارات حسينيّه - مصر 1323 ه - صفحهء 95 .\r\n( 3 ) . . . . الخلاء جايز عندنا . . . . خلافا لأرسطاطاليس و اتباعه . . . فخر رازى - محصّل - مطبعة الحسينيّه - مصر 1323 ه - صفحهء 95 .\r\n","page_name":" 85 ","page_number":99},
  {"content":"\r\n\r\nمىآوريم :\r\n« 1 - از جمله دلائل ابطال خلاء اين است كه اگر شيشهء پر از آب را در هوا وارونه كنيم ، با خارج شدن آب ، هوا به تكلّف ، داخل آن ظرف مىگردد و قسمت خالى آن را اشغال مىكند در حالى كه اگر خلاء وجود مىداشت ، هوا ، مكان ديگر خالى از فضا را اشغال مىنمود ، نه اينكه بتكلّف داخل شيشه گردد » « 1 » .\r\n2 - قائلين بجواز خلاء كه گفته‌اند :\r\n« اگر عالم ملاء مىبود ، انتقال جسمى از مكانى به مكان ديگر ممتنع مىبود ، چون يا موجب تداخل و يا مستلزم دور مىگرديد درست نيست ، زيرا انتقال هريك از دو جسم ، سبب انتقال ديگرى نيست ، تا موجب دور باطل گردد ، بلكه فقط حركت جسم اوّل سبب حركت جسم دوم يعنى هوا است ، هرچند آن دو حركت در يك زمان‌اند ، نظير حركت انگشت و انگشترى كه فقط حركت انگشت علت حركت انگشترى است » « 2 » . با اين وجود كه فخر رازى توجّه به ضعف اين دليل داشته است در « محصّل » آن را در اثبات خلاء به كار گرفته است .\r\nبنابراين قول فخر رازى در « المباحث المشرقيّه » چون موافق با نظر خواجه است ، سبب تقويت نظر خواجه و ضعف قول فخر رازى خواهد بود كه در « محصّل » اظهار داشته است .\r\n\r\n\r\n","description":"","footnote":"\r\n( 1 ) . . . . لو أمكن الخلاء لجاز فى بعض الأوقات أن تكّب القارورة فى موضع يكثر فيه الخلاء فينزل الماء بسهولة فيندفع الهواء الى الأماكن الخالية و لا يصعد الهواء الى القارورة . . . لأنّ الهواء مادام به حد المواضع الفارغة خارج الأناء فأنّه لا يتكلّف الصعود اليها . . . . فخر رازى - المباحث المشرقيه - مكتبة الأسدى - طهران 1966 - ج 1 - صفحهء 16 .\r\n( 2 ) . . . . أنّ الجسم ينتقل الى مكان الهواء عند انتقال الهواء الى مكانه و قولهم : يلزم منه توقّف حركة كل واحد من الجسمين على حركة الجسم الأخر ، أن ارادوا به : أنّ كلّ واحد منهما سبب للأخر فذلك غير صحيح بل السّبب فى تحرّك الجسم الثّانى تحرّك الجسم الأوّل . . . . فخر رازى - المباحث المشرقيّه - مكتبة الأسدى - طهران 1966 - ج 1 - صفحهء 242 .\r\n","page_name":" 86 ","page_number":100},
  {"content":"\r\n\r\n\r\nاعتراض فخر رازى بر بو على در « ممتنع بودن اجتماع ميل دورى و مستقيم » در جسم واحد و جواب خواجه به آن .\r\nبه اعتقاد بو على حركت ، ناشى از « ميل » « 1 » است افلاك كه داراى حركت دورىاند در آنها « ميل دورى » است و استدلال مىكند كه با وجود « ميل دورى » وجود « ميل مستقيم » در افلاك محال است .\r\nفخر رازى بر دليل بو على خرده مىگيرد و خواجه جواب مىدهد . پس از ذكر كلام بو على به بيان اختلاف خواجه و فخر رازى مىپردازيم .\r\nبو على در « اشارات » در بيان ممتنع بودن اجتماع ميل دورى و مستقيم در جسم واحد مىگويد :\r\n« جسم بسيط واحد نظير فلك كه در آن طبيعت - صورت نوعيّه - واحدى است ، چون داراى حركت دورى است ، كاشف از وجود « ميل دورى » در آن است ، در طبيعت واحد بيش از ميل واحد ممكن نيست ، ازاين‌رو ، وجود ميل مستقيم در آن محال خواهد بود ، چون اقتضاى « ميل مستقيم » توجّه بسوى جهت خاصّى است و اقتضاى « ميل دورى » انصراف از آن جهت است .\r\nممكن نيست جسم واحد در زمان واحد ، هم توجّه بسوى جهت خاصّى داشته باشد ، و هم انصراف از آن حاصل نمايد . بنابراين اجتماع ميل دورى و مستقيم ، در فلك محال خواهد بود » « 2 » .\r\nفخر رازى بيان بو على را در امتناع اجتماع ميل دورى و مستقيم كافى نمىداند و مىگويد ممكن است در جسم واحد ، هم اقتضاى ميل دورى باشد و هم ميل مستقيم به اين بيان :\r\n« طبيعت فلك در صورت حصول در مكان طبيعى خود ، اقتضاى ميل دورى مىنمايد و در خارج از مكان طبيعى ، اقتضاى آن ميل مستقيم مىباشد نظير آنچه حكما در مورد عناصر گفته‌اند كه :\r\nهريك از عناصر - خاك ، آب ، هوا ، آتش - اگر در مكان طبيعى خود باشند ، اقتضاى طبيعت آن ، سكون است و اگر در خارج مكان طبيعى باشد اقتضاى آن ، حركت است . تا اين احتمال ابطال نگردد استدلال بو على در بيان امتناع اجتماع ميل مستقيم و مستدير در فلك ، اثبات\r\n\r\n\r\n","description":"","footnote":"\r\n( 1 ) . ميل - در قبال جذب - كيفيّتى است كه جسم بواسطهء آن دفع‌كنندهء چيزى است كه مانع حركت جسم است بسوى جهتى از جهات ، كه متكلّمين آن را « اعتماد الميل » مىگويند - ضياء الدّين درّى - اصطلاحات فلسفه - چاپخانه سعدى - انتشارات خيام - تهران 1330 - صفحهء 135\r\n( 2 ) . . . . الجسم الّذى فى طباعه ميل مستدير يستحيل أن يكون فى طباعه ميل مستقيم لأنّ الطّبيعة الواحدة ، لا يقتضى توجّها الى شىء و صرفا منه . . . . بو على - اشارات - نقل از شرح خواجه بر اشارات - انتشارات حيدرى - تهران 1379 ه - ج 2 - صفحهء 237 .\r\n","page_name":" 87 ","page_number":101},
  {"content":"\r\n\r\nنمىگردد » « 1 » .\r\nخواجه از اين اعتراض چنين جواب مىگويد :\r\n« اقتضاى حركت و سكون عنصر را نمىتوان با اقتضاى ميل دورى و مستقيم فلك مقايسه نمود .\r\nدر هر عنصر بيش از يك تقاضا كه همان وصول به مكان طبيعى باشد ، وجود ندارد ، اگر اين تقاضا برآورده نشده باشد حركت را بدنبال خواهد داشت . و اگر برآورده شده باشد ديگر چنين تقاضائى وجود ندارد كه از آن تعبير به « سكون » مىشود ولى ميل دورى و مستقيم را نمىتوان منتسب به مبدأ واحد دانست چون دو اقتضا ، مغاير هم‌اند ، حركت مستقيم براى رسيدن متحرّك است « به مكان طبيعى » خود و مقصود متحرّك دورى ، رسيدن به « وضع » جديد است . به لحاظ وجود مكان طبيعى ، حركت مستقيم باقتضاى طبع است اما در ميان اوضاع ، چون وضع طبيعى وجود ندارد حركت دورى به اقتضاى طبع هم وجود ندارد . پس معلوم شد كه اجتماع ميل مستقيم و دورى در جسم واحد ممكن نيست » « 2 »\r\n\r\n« نتيجهء بحث »\r\nفخر رازى به استدلال بو على بر اينكه اجتماع ميل مستقيم و دورى ، در فلك ممكن نيست اعتراضى وارد نمود و خواجه به آن پاسخ داد .\r\nاكنون در تأييد نظر خواجه چند مطلب يادآورى مىگردد :\r\n1 - فخر رازى در اعتراض خود مىگويد : فلك اگر در مكان طبيعى خود باشد ، اقتضاى طبيعت - صورت نوعيّه - آن ميل دورى است و در خارج از مكان طبيعى خود ، اقتضاى طبيعت آن « ميل مستقيم » است .\r\n\r\n\r\n","description":"","footnote":"\r\n( 1 ) . لقائل أن يقول : جوّز أن تكون طبيعة لذلك الفلك تقتضى الميل المستدير - دنبالهء پاورقى در صفحهء بعد\r\nبقيهء پاورقى از صفحهء قبل - به شرط الحصول فى الحيّز الطبيعى و تقتضى المستقيم به شرط الخروج عن الحيّز الطبيعى . . . و أذا كان كذلك فالفلك فيه مبدأ ميل مستقيم بمعنى أنّ صورته النوعيّه ، صورة تقتضى الميل المستقيم متى اتّفق تكوّنه فى خارج حيّزه و تقتضى الميل المستدير متى اتّفق تكوّنه فى حيّزه . . . فخر رازى - شرح اشارات - ج 1 - صفحهء 95 .\r\n( 2 ) . و الجواب : أنّ اقتضاء الحركة و السّكون بالحقيقة شىء واحد تقتضية الطبيعة الواحدة و ذلك الشىء هوا استدعاء المكان الطبيعىّ فقط . . . . و ايضا فى الأمكنة مكان طبيعىّ يطلبه المتحرّك على الأستقامة و ليس فى الأوضاع وضع طبيعى يطلبه المتحرّك على الأستدارة . . . خواجه نصير طوسى - شرح اشارات - ج 2 - صفحهء 238 .\r\n","page_name":" 88 ","page_number":102},
  {"content":"\r\n\r\nاين قول او ، فرع بر اعتقاد به صورت نوعيّه ، است درحالىكه منكر صورت نوعيّه است ( رجوع شود به صفحهء 158 ) .\r\n2 - فخر رازى مىگويد : اگر اجتماع « ميل دورى و مستقيم » در جسم واحد ، ممتنع باشد ، بايد اجتماع اقتضاى حركت و سكون هم در عنصر واحد ممتنع باشد .\r\nاين اعتراض او ، مبتنى بر يك استدلال تمثيلى است درصورتيكه حكما استدلال تمثيلى را ضعيف دانسته‌اند و صرف شباهت ميان دو چيز ايجاب نمىكند كه در تمام جهات حكم مشبّه به بر مشبّه جارى باشد .\r\n3 - فخر رازى در « المباحث المشرقيّه » تصريح مىكند كه : اجتماع ميل دورى و مستقيم در جسم واحد محال است . سپس كلام خود را چنين ادامه مىدهد :\r\n« اگر گويند : از اجتماع ميل دورى و مستقيم در جسم واحد بايد محذورى نباشد چون ممكن است اقتضاى ميل دورى براى جسم در حال حصول آن ، در مكان طبيعى خود باشد و اقتضاى ميل مستقيم ، در حال خروج از مكان طبيعى خود باشد چنانچه جسم در مكان طبيعى خود ، اقتضايش سكون باشد و در خارج از مكان طبيعى ، اقتضاى حركت داشته باشد ، جواب آن است كه اقتضاى سكون ، پس از حصول جسم در مكان طبيعى خود ، متوقّف مىگردد ولى اقتضاى ميل دورى ، پس از حصول جسم در مكان طبيعى متوقّف نمىگردد » « 1 » .\r\nتاليف المباحث المشرقيّه فخر رازى پيش از شرح اشارات او است ( رجوع شود به صفحهء 67 ) ازاين‌رو ، پيش از طرح اين اشكال بر بو على ، از آن آگاهى داشته و پاسخ آن را هم داده است و در « شرح اشارات » خود فقط آن اعتراض را ذكر كرده و اشاره‌اى بجواب آن نكرده است . در اينكه آيا انگيزه‌اش در « شرح اشارات » فقط ايراد اعتراض بر بو على و درهم شكستن قدرت علمى او بوده يا انگيزهء ديگرى داشته است و . . . اعلم .\r\n\r\n\r\n","description":"","footnote":"\r\n( 1 ) . . . . فنقول : الطبيعة فى اقتضاء السّكون يجوز أن تتوقّف على الحصول فى حيّز الطبيعىّ و أمّا فى اقتضاء الميل المستدير فلا يجوز أن تتوقّف عليه . . . فثبت أنّ كلّ ما كان فيه ميل مستقيم يستحيل أن يكون فيه ميل مستدير . . .\r\nفخر رازى - المباحث المشرقيّه - ج 1 - صفحهء 632 .\r\n","page_name":" 89 ","page_number":103},
  {"content":"\r\n\r\n\r\nتشكيك فخر رازى بر استدلال بو على كه جسم فاقد ميل طبيعى قابل حركت قسرى نيست و جواب خواجه به آن\r\n\r\nبو على در « اشارات » مىگويد :\r\n« جسم فاقد ميل طبيعى ، پذيراى حركت قسرى نيست ، و گرنه لازم مىآيد كه زمان و مسافت حركت قسرى جسم داراى ميل طبيعى ، مساوى با زمان و مسافت حركت قسرى جسم فاقد ميل طبيعى باشد كه باطل است به اين بيان :\r\n« ميل طبيعى سبب پيدايش حركت طبيعى و مانع از بروز حركت قسرى است اگر زمان حركت جسم داراى ميل طبيعى در مسافت معيّن دو برابر زمان حركت قسرى جسم فاقد ميل طبيعى در همان مسافت باشد و سپس همان محرّك قسرى ، جسم ديگرى را كه ميل طبيعى آن نصف ميل طبيعى جسم ذى ميل اوّلى باشد به حركت درآورد ، لازم خواهد آمد كه زمان و مسافت حركت قسرى جسم ذى ميل ضعيف ، برابر زمان و مسافت حركت جسم فاقد ميل باشد و اين باطل است ، پس حركت قسرى جسم فاقد ميل طبيعى ، محال است » « 1 » .\r\nاعتراض فخر رازى بر اين استدلال بو على اين است كه : « لازمهء حركت قسرى جسم فاقد ميل طبيعى ، اين نيست كه زمان آن ، با زمان حركت قسرى جسم ذى ميل ضعيف مساوى گردد .\r\nچون حركت ذاتا - صرف‌نظر از وجود مانع و عائق - مستدعى زمان است و همچنين حركت در مسافت واقع است و بتبع تقسيم مسافت ، تقسيم مىپذيرد ، ازاين‌رو ، نصف حركت ، قبل از كلّ آن تحقّق مىيابد . پس حركت جسم فاقد ميل طبيعى بقوّهء قاسر - آنگونه كه بو على مدّعى شده - فاقد زمان نخواهد بود هرچند زمان حركت قسرى ذى ميل ضعيف بيشتر خواهد بود چون علاوه بر مقدار زمان ناشى از نفس حركت ، مقدار زمان ناشى از عائق - ميل طبيعى ضعيف - را هم دارا مىباشد » « 2 » .\r\n\r\nخواجه به اين اعتراض چنين جواب مىدهد :\r\n\r\n\r\n","description":"","footnote":"\r\n( 1 ) . الجسم الّذى لا ميل فيه بالقوّه و لا بالفعل ، لا يقبل ميلا قسريّا يتحرّك به . . . و ألّا فليتحرّك قسرا فى زمان مّا ، مسافة مّا ، و ليتحرّك مثلا فى تلك المسافة جسم آخر فيه ميل مّا و ممانعة . . . فتكون حركتا مقسورين ذى ممانع فيه و غير ذى ممانع فيه متساويتى الأحوال فى السرعة و البطوء و هذا محال . . .\r\nبو على - اشارات - نقل از شرح خواجه بر اشارات - انتشارات حيدرى - تهران 1379 ه - ج 2 - صفحهء 216 .\r\n( 2 ) . لقائل أن يقول : الحركة من حيث أنّها حركة تستدعى زمانا لأنّ الحركة لابدّ أن تكون على مسافة منقسمة فيكون نصفها حاصلا قبل حصول كلّها ، فالحركة من حيث هى هى يستحيل خلّوها عن الزّمان . . . . و الحركة الجسم الّذى فيه ميل طبيعى . . . قدرا آخر من الزّمان بسبب العائق . . . فخر رازى - شرح اشارات - ج 1 - صفحهء 86 .\r\n","page_name":" 90 ","page_number":104},
  {"content":"\r\n\r\n« براى حركت ، صرف‌نظر از سرعت و بطأ ، وجودى در خارج نيست ، و از طرفى وجود سرعت و بطأ هم به لحاظ اختلاف عائق - ميل طبيعى - است پس حركت صرف‌نظر از ميل طبيعى وجود ندارد تا خودبخود زمان و مسافتى را اقتضا نمايد و به لحاظ ميل طبيعى هم زمان و مسافت ديگرى را اقتضا كند . بنابراين حركت قسرى بدون وجود ميل طبيعى عائق ممكن نخواهد بود » « 1 » .\r\n\r\nفخر رازى اعتراض ديگرى مىنمايد به اين بيان :\r\n« آنچه بو على بيان داشت كه : اگر جسم فاقد ميل طبيعى ، قابل حركت قسرى باشد لازم مىآيد زمان حركت قسرى فاقد ميل طبيعى مساوى با زمان حركت قسرى جسم ذى ميل ضعيف باشد . بفرض كه اين استدلال او صحيح باشد ، ليكن از تساوى زمان اين دو حركت - حركت قسرى فاقد ميل و ذى ميل - محال لازم نمىآيد چون ضعف قوّهء مؤثر گاه برابر با عدم آن قوّه است مثلا سقوط يك جزء از هزار جزء قطعه سنگى - كه برابر خردلى است - با عدم سقوط آن در عدم ايجاد ضربه برابر است . اين دليل بو على در بيان عدم تحقّق حركت قسرى بدون ميل طبيعى ، اگر صحيح باشد نيز دلالت خواهد كرد كه بدون عائق حركت طبيعى هم وجود پيدا نكند ، از نظر اينكه لازم مىآيد زمان حركت طبيعى بدون عائق مساوى با زمان حركت طبيعى با عائق ضعيف باشد و چون اين استدلال براى حكما در حركت طبيعى مورد قبول نيست ، پس در مورد حركت قسرى هم بايد مورد قبول نباشد » « 2 » .\r\n\r\nجواب خواجه از اين اعتراض اين است كه :\r\n« هر جزء از اجزاء قوّهء جسمانى ، به شرط اتّصال با اجزاء ديگر اگر مؤثر افتد ، ضعف تأثير آن جزء برابر با عدم ، نخواهد بود و اگر ادامهء تقسيمات قوّهء جسمانى بحدّى برسد كه براى اجزاء صغار ، تأثيرى باقى نماند ، اين يك مانع خارجى محسوب شده و در اين صورت آن قوّه كلّا معدوم خواهد بود ، نه آنكه تأثير ضعيف آن برابر با عدم باشد . در مورد حركت طبيعى ، حق آن است كه\r\n\r\n\r\n","description":"","footnote":"\r\n( 1 ) . و اعلم أنّه لا يمكن أن يقال : الحركة بنفسها تستدعى شيئا من الزّمان و المسافة و بسبب السرعة و البطاء تستدعى شيئا آخر لأنّ الحركة يمتنع أن توجد ألّا على حدّ منهما فهى مفردة غير موجودة و ما لا وجود له ، لا يستدعى شيئا اصلا . . . . خواجه نصير طوسى - شرح اشارات - انتشارات حيدرى - تهران 1379 ه - ج 2 - صفحهء 218 .\r\n( 2 ) . . . . سلّمنا أنّه يلزم ذلك لكن لم قلتم أنّه محال فأنّ المؤثّر أذا ضعف جدّا جاز أن لا يؤثّر ، الا نرى أنّ سقوط جزء من الف جزء من خردلة من الحديد لا يؤثّر . . . لأن سلّمنا ذلك لكنّ الحجّة الّتى ذكرتموها ، كما تقتضى توقّف الحركة القسريّة على وجود ميل عائق عنها فكذلك تقتضى توقف الحركة الطبيعيّة على وجود ميل عائق عنها . . . .\r\nفخر رازى - شرح اشارات - ج 1 - صفحهء 86 .\r\n","page_name":" 91 ","page_number":105},
  {"content":"\r\n\r\nآن نيز محتاج به معاوق است ، ليكن لازم نيست معاوق آن نظير حركت قسرى ، در داخل جسم باشد ، بلكه همان معاوق خارجى كه عبارت از ملأ باشد در تحقق آن كفايت مىنمايد » « 1 »\r\n\r\n« نتيجهء بحث »\r\nدر اينكه حركت قسرى محتاج به ميل طبيعى است يا نه به اعتقاد فخر رازى در شرح اشارات حركت قسرى احتياج به ميل طبيعى ندارد و به بيان حكما كه مىگويند : « با فقدان ميل طبيعى در حركت قسرى لازم مىآيد زمان حركت قسرى فاقد ميل طبيعى ، با زمان حركت قسرى داراى ميل ضعيف ، مساوى گردد كه محال است » دو اعتراض وارد مىكند يكى آنكه حركت ذاتا مستدعى زمان است و ديگر آنكه از تساوى زمان در حركت مذكور - حركت قسرى ذى ميل و فاقد ميل - محالى لازم نخواهد آمد چون گاه ضعف قوّه - ميل طبيعى - برابر با عدم آن قوّه مىگردد .\r\nخواجه به اعتراضاتش پاسخ داد كه بتكرار آن نيازى نيست ، ليكن در تأييد نظر خواجه دو مطلب را يادآورى مىشود :\r\n1 - فخر رازى كه معتقد است حركت قسرى نياز به ميل طبيعى ندارد ، و براى نفس حركت ، صرف‌نظر از ميل طبيعى ، زمان قائل مىگردد اما در جاى ديگرى از شرح اشاراتش سخنى دارد بر خلاف آنچه در اينجا اظهار داشته است كه حاصلش بشرح زير است .\r\n« سنگى كه به بالا مىاندازيم ، پس از پايان قوّهء قاسر ، به سمت پائين حركت مىكند ، اين برگشت سنگ ، به اعتقاد بو على حركتى است ناشى از قوّه‌اى يعنى ميل طبيعى كه در سنگ است اين نظر بو على درست است ، نه نظر « ثابت بن قرّه » كه آن حركت را ناشى از جاذبهء زمين مىداند چون حركت طبيعى سنگ ، اگر به جاذبهء زمين باشد ، بايستى ، سرعت سنگ كوچك ، زيادتر از حركت سنگ بزرگ باشد ، درحالىكه جريان ، عكس اين است » « 2 » .\r\n\r\n\r\n","description":"","footnote":"\r\n( 1 ) . و الجواب عن الأوّل : أنّ من القوى الجسمانىّ ما . . . ينقسم بانقسام المحلّ و الاءعتراض بالممنوع عن التّأثير بسبب غير وارد ، لأنّه بسبب مانع خارجىّ و قد اشترط فى الفرض المذكور عدم المانع الخارجيّة و عن الثّانى باحتياج الحركة الطبيعيّة ايضا الى معاوق لم يلزم من الحجّة المذكورة أن يكون المعاوق داخل الجسم التّبته . . .\r\nخواجه نصير طوسى - شرح اشارات - ج 2 - صفحهء 225 .\r\n( 2 ) . . . . أنّ ثابت بن قرّه ذهب الى أنّ المدرة أنما تعود الى السّفل لأنّ بينها و بين كلّية الأرض مشابهة . . . . و الأصغر ينجذب الى الأعظم متى ابطنا هذه المقالة ، استقام مذهب الشّيخ و الدليل على فسادها انّ انفعال الاصغر اعظم من انفعال الاعظم فجذب كلية الأرض للمدرة اعظم من جذبها للحجارة العظيمة و لو - دنبالهء پاورقى در صفحهء بعد\r\n","page_name":" 92 ","page_number":106},
  {"content":"\r\n\r\nطبق اين سخن فخر رازى ، نفس حركت طبيعى ، محتاج به ميل طبيعى است بنابراين چگونه ممكن است نفس حركت صرف‌نظر از ميل طبيعى ، اقتضاء زمان ، داشته باشد .\r\n2 - فخر رازى كه در « شرح اشارات » نياز حركت قسرى را به ميل طبيعى منكر مىگردد در المباحث المشرقيه نظير آنچه بو على بيان نموده معتقد شده است و آن اينكه وجود حركت قسرى بدون ميل طبيعى امكان‌پذير نيست ، و استدلال او چنين است :\r\n« حركت قسرى بدون ميل طبيعى ، فاقد زمان خواهد بود چنانچه براى حركت قسرى فاقد ميل طبيعى قائل به زمان شويم و سپس فرض شود جسمى كه داراى ميل طبيعى است به همان قوّهء قاسر به حركت درآيد ، زمان آن طولانىتر - مثلا ده برابر زمان حركت جسم فاقد ميل - خواهد بود و بعد جسم ديگرى كه ميل طبيعى آن به يك دهم ميل طبيعى جسم مفروض قبلى تنزّل كرده باشد ، با همان قوّهء قاسر حركت كند ، زمان آن با زمان حركت جسم فاقد ميل ، مساوى خواهد بود و اين باطل است ، پس حركت قسرى جسم فاقد ميل طبيعى محال مىباشد « 1 » » .\r\nبنابراين ، اعتقاد فخر رازى در « المباحث المشرقيّه » موافق همان اعتقاد خواجه است كه در جواب اعتراضات وى كه بر بو على ايراد نموده بيان داشته است .\r\n\r\n\r\n","description":"","footnote":"\r\nبقيه پاورقى از صفحهء قبل - كان عود المدرة يجذب كلية الارض ايّاها لوجب آن . . . - فخر رازى - شرح اشارات - ج 1 - صفحهء 80 .\r\n( 1 ) . فلو قدّرنا جسما لا يكون فيه ميلا اصلا و حرّكه محرّك . . . . محال أن تقع فى زمان لأنّا لو حركّنا جسما آخر ذا ميل ، حركته تقع فى زمان اطول من زمان عديم الميل . . . . و نقدّر أنّ زمانه عشرة امثال زمان عديم الميل . . . فلو قدّرنا جسما ليس فيه من الميل ألّا عشر الميل الأوّل وجب أن يكون زمان تلك الحركة عشر زمان الحركة الأولى . . .\r\nفيكون زمان عديم الميل و ذى الميل واحد . . . قأذا ما لا يكون فيه ميل يمتنع أن يكون متحركا . . . فخر رازى - المباحث المشرقيّه - انتشارات مكتبة الأسدى - طهران 1966 - ج 1 - صفحهء 630 .\r\n","page_name":" 93 ","page_number":107},
  {"content":"\r\n\r\n\r\nتشكيك فخر رازى بر دليل بو على در اثبات وجود « زمان » و جواب خواجه به آن .\r\n« زمان » مقدار حركت دورى است ، بو على دليل بر اثبات وجود « زمان » مىآورد و فخر رازى بر آن تشكيك وارد مىكند ، و خواجه جواب مىدهد . پس از ذكر دليل بو على به بررسى گفتار خواجه و فخر رازى مىپردازيم .\r\n\r\nبو على در « اشارات » در بيان اثبات وجود زمان چنين مىگويد :\r\n« حادث و پديده به چيزى مىگويند كه قبلا نبوده و بعدا هستى پيدا كرده باشد . بعبارت ديگر براى حادث ، قبلى بوده كه در آن نبوده است ؛ و قبليّت حادث نه مانند قبليّت يك بر دو است ، چون قبل و بعد در قبليّت يك بر دو قابل اجتماع‌اند ولى قبليّت حادث با حصول بعديّت آن باقى نمىماند پس قابل اجتماع نيستند . تجدّد بعديّت در حادث پس از قبليّتى است كه باطل شده باشد ، و قبليّت حادث هم ، خود عدم نيست ، چون گاه عدم بعد واقع مىگردد و آن قبليت حادث ، خود فاعل هم نيست چون فاعل قبل از حادث و با آن و بعد از آن هم مىآيد . پس امر ديگرى بايد باشد كه قبليّت و بعديّت عارض بر عدم و وجود حادث منتهى به آن شوند و آن امر هم بايد پيوسته در تجدّد - يعنى نو شدن و نيست شدن - باشد . اتّصال و پيوستگى آن امر هم چون در مقدار ، منطبق با حركت است . مركّب از اجزاء لا يتحزّى نخواهد بود و آن عبارت از زمان است » « 1 » .\r\nطبق اين كلام بو على قبليّت و بعديّت ذاتى زمان و براى امور ديگر عرضىاند .\r\nاعتراض فخر رازى بر دليل اثبات وجود « زمان » چنين است : « اين دليل بر اثبات وجود زمان فرع بر ثبوت قبليّت و بعديّت در خارج است و حال آنكه چنين نيست و گرنه از نسبت قبليّت و بعديّت به غير ، يا قبل آن غير يا با آن و يا بعد آن خواهند بود كه لازم مىآيد براى قبليّت ، قبليّت ديگرى باشد و به همين ترتيب كه موجب تسلسل باطل است . اگر گويند قبليّت قبل ذاتى آن است و موجب تسلسل نخواهد شد جواب آن است كه بودن شىء قبل شىء ديگر ، امرى است نسبى و عارض بر غير و عارض هم متأخر از معروض است و متأخّر از شىء عين آن شىء\r\n\r\n\r\n","description":"","footnote":"\r\n( 1 ) . الحادث بعد ما لم يكن ، له قبل لم يكن فيه ، ليس كقبليّة الواحد الّتى هى على الأثنين ، الّتى قد يكون بها ما هو قبل و ما هو بعد معا ، فى حصول الوجود ، بل قبليّة قبل لا تثبت مع البعد . . . ففيه تجدّد بعديّة بعد قبليّة باطلة . و ليس تلك القبليّة هى نفس العدم ، فقد يكون العدم بعد ، و لا ذات الفاعل فقد يكون قبل و مع و بعد . فهى شىء آخر لا يزال فيه تجدّد و تصرّم على الأتّصال و قد علمت أن مثل هذا الأتّصال الّذى يوازى الحركات فى المقادير ، لم يكن يتألّف من غير منقسمات . . . بو على - اشارات - نقل از شرح خواجه بر اشارات - انتشارات حيدرى - تهران 1379 ه - ج 3 - صفحهء 82 .\r\n","page_name":" 94 ","page_number":108},
  {"content":"\r\n\r\nنخواهد بود . پس بايد براى هر قبليّت ، قبلى باشد كه موجب تسلسل است » « 1 » .\r\n\r\nخواجه به اين اعتراض بر دليل وجود زمان چنين پاسخ مىدهد :\r\n« زمان موجود در خارج است ، و قبليّت نيز ذاتى زمان است ( پس عروض قبليّت و بعديّت به اجزاء زمان چون ذاتى است موجب وجود زمان ديگرى نخواهد شد ) ولى عروض قبليّت بر غير زمان ، بسبب زمان است و آن عروض نيز در عقل است نه در خارج ، ليكن خود قبليّت از موجوداتى نيست كه مختصّ به زمان خاصّى باشد بلكه از امور اعتبارى است ، مىتوان آن را در تمام زمانها تعقّل نمود . اگر قبليّت براى زمان معيّنى اعتبار گردد مىتوان براى آن ، قبليّت ديگرى اعتبار نمود و موجب تسلسل هم نخواهد شد چون از امور اعتبارى است تسلسلى كه به اعتبار ذهن تحقّق يابد با قطع اعتبار ذهن هم منقطع مىگردد » « 2 » .\r\n\r\nفخر رازى اعتراض خود را به بيان ديگر چنين طرح مىكند :\r\n« از قبليّت و بعديّت حادث ، وجود « زمان » اثبات نمىشود چون قبليّت و بعديّت از امور اعتبارى هستند نه از امور وجودى و اگر از امور وجودى باشند ، از اتصاف عدم حادث به قبليت لازم خواهد آمد كه معدوم به امر وجودى اتصاف پيدا كند و اين هم محال است » « 3 » .\r\nخواجه در جواب مىگويد :\r\n« عدم مقيّد بشىء بسبب تعقّل آن شىء ، قابل تعقّل است و پس از تعقّل هم ، عروض\r\n\r\n\r\n","description":"","footnote":"\r\n( 1 ) . . . . أنّ القبليّة و البعديّة و المعيّة . . . . أن كانت امورا وجوديّة فى الخارج فهى متى نسبت الى غيرها فلابلّ أن يكون موجودة أمّا قبل ذلك الغير او معه او بعده فيلزم أن يكون للقبليّة قبليّة اخرى . . . . ثمّ الكلام فيها كالكلام فى الأوّل و يلزم التّسلسل . . . لا يقال : القبليّة تكون قبلا لذاتها لا لغيرها ، فانقطع التّسلسل لأنّا نقول كون اشّىء قبلا لشىء آخر اضافة عارضة بالنسبة الى الغير ، و الأضافة العارضة متأخّرة كون القبليّة قبلا لشىء آخر يستحيل أن يكون عين ذاته . . . فخر رازى - شرح اشارات - المطبعة الخيريه - المصر 1325 ه - ج 1 - صفحهء 222 .\r\n( 2 ) . . . . أن الزّمان هو الموجود فى الخارج الّذى تلحقه القبليّة لذاته و تلحق ما سواه ممّا يقع فيه بسببه فى العقل أمّا نفس القبليّة فليس هو من الموجودات المختصّة به زمان دون زمان لأنّها امر اعتبارىّ يصّح تعقلّه فى جميع الأزمنة و أن أخذ من حيث يقع فى زمان معيّن كان حكمه حكم ساير الموجودات فى لحوق قبليّة اخرى يعتبرها الذهن به و لا يتسلسل ذلك ؛ بل ينقطع بانقطاع الأعتبار الذهنىّ . . . خواجه نصير طوسى - شرح اشارات - انتشارات حيدرى - تهران 1379 ه - ج 3 - 9 - 88 .\r\n( 3 ) . أنّ ما ذكرتموه أنّ عدم الحادث قبل وجوده فوصفتم العدم بالقبليّة فلو كانت القبليّة صفة وجوديّة لزم اتّصاف المعدوم بالموجود و أنّه محال . . . فخر رازى - شرح اشارات - ج 1 - صفحهء 222 .\r\n","page_name":" 95 ","page_number":109},
  {"content":"\r\n\r\nاعتبارات عقلى ، مانند قبليّت و بعديّت ، بر آن عدم ، صحيح است » « 1 » .\r\nاشكال سوم فخر رازى بر دليل وجود « زمان » اين است كه « بو على كه مىگويد قبليّت عدم حادث با بعديّت وجود آن‌كه قابل اجتماع نيستند ، حاكى از اين است كه بايد چيزى به اقتضاى ذات خود تجدّد داشته باشد و آن زمان است اين كلام او كلام درستى نيست ، چون قبليّت و بعديّت اجزاء « زمان » هم قابل اجتماع نيستند و عدم اجتماع قبل و بعد اگر دليل بر وجود زمان باشد لازم مىآيد كه براى « زمان » هم زمان ديگر باشد . و اگر عدم اجتماع قبل و بعد حادث ، دلالت بر وجود زمان نكند . دليل بو على در اثبات وجود زمان كلّا باطل خواهد بود . اگر گويند تقدّم بعضى از اجزاء زمان بر بعضى ديگر چون ذاتى است ، اقتضاى وجود زمان ديگرى را نمىنمايد ، بر خلاف قبليّت و بعديّت عدم و وجود حادث چون ذاتى حادث نيستند لذا اقتضاء وجود « زمان » را دارد . جواب آن است كه اجزاء زمان اگر متساوى در ماهيّت باشند ، ديگر نمىتوان قائل بتقدّم ذاتى بعضى از اجزاء زمان بر بعضى ديگر شد و اگر متساوى در ماهيّت نباشند ، لازم مىآيد زمان مركّب از آنات باشد و متّصل واحد نباشد و چون انطباق با حركت پيدا نمىكند ، زمان اثبات نمىگردد » « 2 » .\r\n\r\nپاسخ خواجه از اين اشكال اين است :\r\n« ماهيّت « زمان » اتّصال غير مستقرّ است تجزيهء آن فقط در « وهم » است اجزاء بالفعل ندارد و تا اجزائى در « وهم » براى « زمان » فرض نشود ، تقدّم و تأخّر هم براى آن نخواهد بود لذا چنان نيست كه تقدّم و تأخّر عارض بر اجزاء آن باشند . بلكه همان تصوّر عدم استقرار كه ماهيّت « زمان » است موجب تصوّر تقدّم و تأخّر ، براى اجزاء آن خواهد بود و معنى تقدّم و تأخّر ذاتى براى اجزاء زمان به همين معنى است و چيزى كه « عدم استقرار » ماهيت آن نيست ولى با عدم\r\n\r\n\r\n","description":"","footnote":"\r\n( 1 ) . . . . أنّ . . . العدم المقيّد بشىء مّا يكون معقولا بسبب ذلك الشّىء و يصحّ لحوق الأعتبارات العقليّة به حيث هو معقول . . . خواجه نصير طوسى - شرح اشارات - ج 3 - صفحهء 90 .\r\n( 2 ) . . . . أنّ اجزاء الزّمان ايضا لا توجدان معا و أن كان هذا النّوع من القبليّة لا يحصل ألّا بالزمان . . . فليفتقر الزمان الى زمان آخر و أن كان لا يفتقر الى زمان فقد بطل الأستدلال بالكلّية لا يقال الفرق بين تقدّم عدم الحادث على وجوده و بين تقدّم بعض اجزاء الزمان على بعض . . . لأنّ ماهيّته تقتضى لذاتها أن يكون بعض اجزائها قبل البعض فلا جرم استغنت القبليّة و البعديّة الحاصلتان فيه عن زمان آخر فأمّا غير الزّمان فليس كذلك . . . . و الجواب أنّ اجزاء المفترضة فى الزّمان أمّا أن تكون متساوية فى الماهيّة أو لا تكون فأن كانت متساوية استحال أن يكون بعضها لذاته متقدّما على البعض ، و أن لم يكن متساوية لزم تركّب الزّمان من الأنات . . . فخر رازى - شرح اشارات - ج 1 - صفحهء 222 .\r\n","page_name":" 96 ","page_number":110},
  {"content":"\r\n\r\nاستقرار ، مقارن مىگردد مانند حركت و غيره عنوان متقدّم و متأخّر بر آن صدق خواهد كرد چون به اين طريق تقدم و تأخّر عارض بر آن مىشود . فرق تقدّم و تأخّر ذاتى و غيرذاتى نيز همين است و لذا تصور امروز و ديروز ، در تأخّر امروز از ديروز كفايت مىكند ، ولى تصوّر عدم و وجود ، در تقدم يكى از آن دو بر ديگرى كفايت نمىكند . جز بعروض تقدم بر يكى از آنها « 1 »\r\n\r\n« نتيجهء بحث »\r\nبو على از طريق قابل اجتماع نبودن قبليّت عدم حادث با بعديّت وجود آن ، وجود زمان را اثبات نمود . فخر رازى اعتراضاتى وارد كرد ، از جمله آنكه قابل اجتماع نبودن قبليّت عدم حادث با بعديّت وجود آن در دلالت بر وجود زمان فرع بر وجود خارجى قبليّت و بعديّت است در حالى كه وجود خارجى ندارند و گرنه از اتّصاف عدم حادث به قبليّت اتّصاف معدوم به موجود لازم مىآيد كه محال مىباشد . همچنين اگر قبليّت موجود در خارج باشد چون به غير نسبت داده شود و قبل از آن غير باشد لازم مىآيد كه براى قبليّت ، قبليّت ديگرى باشد كه موجب تسلسل باطل است .\r\nچيزى كه نظر خواجه را تأييد مىكند كه دليل بو على بر اثبات وجود زمان درست است ، كلام فخر رازى در المباحث المشرقيّه است چه او در اين كتاب همان دليل بو على را با اندك تفاوت در اثبات وجود زمان آورده است .\r\n\r\nدليل فخر رازى در المباحث المشرقيّه چنين است :\r\nفرض كنيد وجود چيزى اگر با عدم چيز ديگرى معيّت داشته باشد مانند وجود پدر كه با عدم پسر معيّت دارد با موجود شدن پسر وجود پدر كه مقارن با عدم پسر بوده ، بر وجود پسر مقدم است و از طرفى چون وجود پدر مقارن با وجود پسر است معيّت با وجود آن دارد . پس قبليّت پدر ، ذاتى او نيست چون گاهى هم معيّت با وجود پسر دارد و قبليّت زايل مىگردد پس عروض قبليّت و بعديّت بر پدر و پسر ذاتى آن دو نيست ، بلكه به‌خاطر امر ديگرى غير ذات آن\r\n\r\n\r\n","description":"","footnote":"\r\n( 1 ) . و الجواب : أنّ الزّمان ليس له ماهيّة غير اتّصال الأنقضاء و التجدّد و ذلك الأتّصال لا يتجزّى ألّا فى الوهم ، فليس له اجزاء بالفعل . . . ثمّ أذا فرض له اجزاء فالتقدّم و التأخر ليسا بعارضين يعرضان للأجزاء و تصير الأجزاء بسببهما متقدّما و متأخّرا بل تصوّر عدم استقرار الّذى هو حقيقه الزّمان يستلزم تصوّر تقدم و تأخّر للأجزاء المفروضة لعدم الأستقرار لشىء آخر . هذا معنى لحوق التقدم و التأخّر الذّاتيين به و أمّا ماله حقيقة غير عدم الأستقرار يقارنها عدم استقرار كالحركة و غيرها فأنّها يصبر متقدّما و متأخّرا بتصور عروضهما له و هذا هو الفرق . . . . - خواجه نصير طوسى - شرح اشارات - ج 3 - صفحهء 93 .\r\n","page_name":" 97 ","page_number":111},
  {"content":"\r\n\r\nدو مىباشد و عروض قبليّت و بعديّت ، بر آن امرى كه ذاتى آن دو نباشد بسبب امر ديگرى است و به همين ترتيب كه منتهى خواهد شد به امرى كه قبليّت و بعديّت ذاتى آن امر باشد چون « ما بالعرض » منتهى به « ما بالذّات » مىگردد ، و آن « زمان » است كه بعضى از اجزاء زمان ذاتا مقدّم و بعضى ديگر ذاتا مؤخراند » « 1 » .\r\nبنابراين دليل بو على از طريق مجامع نبودن قبليّت عدم حادث با بعديّت وجود آن در اثبات وجود زمان اگر كافى نباشد دليلى هم كه فخر رازى در المباحث المشرقيّه آورده بايد در اثبات زمان كافى نباشد و آن اعتراضات كه او بر دليل بو على وارد كرده بر دليل او هم وارد خواهد بود .\r\nفخر رازى پس از آنكه آن اعتراضات را در « شرح اشارات » بر دليل بو على وارد كرد ، لازم بود كه طريق اثبات وجود « زمان » را يادآورى مىنمود و يا تصريح مىكرد كه براى اثبات وجود « زمان » دليل وجود ندارد و يا اصلا منكر وجود « زمان » مىشد . و بدون يادآورى هيچيك از اين امور مسئله را پايان داده است .\r\n\r\n\r\n","description":"","footnote":"\r\n( 1 ) . . . . أنّ الشىء أذا كان له وجود مع عدم بشىء آخر ثمّ صار ذلك المعدوم موجودا . . . كتقدم الأدب على الأبن . . . و أن تقدّم الأب على الأبن ليس بذاته . فأنّما جوهر الأب قد وجد مقارنا بجوهر الأبن ، فيكون بهذه الأعتبارات مع الأبن لا قبله . . . . فظهر أنّ عروض القبليّة و البعديّة للأب و الأبن ليس لذاتيهما ، فأذا ذلك لغيرهما و لذلك الغير ايضا ليس لذاته بل بسبب غيره ، فعلى كل حالّ لابدّ أن ينتهى الى ما يكون عروض القبليّة و البعديّة له لذاته . . . و ذلك هو الزّمان و لا نفى بالزّمان ألّا الّذى يكون جزء منه لذاته قبل جزء منه ، و جزء منه لذاته بعد جزء منه . . . فخر رازى - المباحث المشرقيّه - انتشارات مكتبة الأسدى - طهران 1966 - ج 1 - صفحهء 656 .\r\n","page_name":" 98 ","page_number":112},
  {"content":"\r\n\r\n\r\nفصل دوّم از بخش دوم در نفس است\r\nفلاسفه براى مسائل « نفس » اهميّت خاصّى قائل‌اند ، معمولا كتاب يا فصل جداگانه‌اى را در فلسفه به آن اختصاص داده‌اند ، بو على نيز در « اشارات » ، نمط هفتم را به بررسى مسائل نفس اختصاص داده است .\r\nما نيز به تبعيّت از آنان ، مسائل اختلافى خواجه و فخر رازى را در مورد نفس ، در فصل جداگانه‌اى مىآوريم .\r\n\r\nاعتراض فخر رازى بر دليل بو على در اثبات نفس و جواب خواجه به آن\r\nبو على در « اشارات » بيانى در اثبات نفس آورده و فخر رازى در شرح خود بر « اشارات » اعتراضاتى بر بيان او وارد مىكند . خواجه جواب اعتراضات او را مىدهد ، ازاين‌رو ، ابتدا كلام بو على ، بعد به ذكر آن اعتراضات و پاسخها مىپردازيم .\r\n\r\nبو على در « اشارات » در اثبات نفس مىگويد :\r\n« آدمى در آن حال كه امورى را ادراك مىكند از ذات خود غافل نيست ، بيدار ، بينا و خفته يا مست و . . . در هر حال كه باشد از درك ذات خود غافل نيست ، حتّى اگر فرض شود ، اندامهاى بدنش از هم گسسته و معلّق در هوا و متأثر از آن نباشد . در اين حال كه از همه‌چيز غافل است از ادراك ذات خود غافل نخواهد بود .\r\nدر اين مورد سئوالى پيش مىآيد كه آيا ادراك‌كنندهء ذات و نفس ناطقهء آدمى چيست ؟\r\nحواس ظاهرى يا باطنى و يا عقل ؟ . . .\r\nجواب آن است كه هيچيك بلكه « نفس » خود ادراك‌كنندهء خود است . احتمال اينكه آدمى ذات خود را بوسيلهء فعل خود درمىيابد - به اين طريق كه چون « فكر مىكنم پس هستم » - درست نيست ، زيرا اثبات نفس را بگونه‌اى آورديم - انسان معلّق در فضا - كه هيچ فعل و حركتى براى او نباشد . . . » « 1 » .\r\n\r\n\r\n","description":"","footnote":"\r\n( 1 ) . أرجع الى نفسك و تأمّل أذا كنت صحيحا بل و على بعض احوالك غيرها تفطن الشّىء فطنة صحيحة ، هل تغفل عن وجود ذاتك . . . حتّى أنّ النّائم فى نومه و السّكران فى سكره لا يعزب ذاته عن ذاته . . . . قد غفلت عن كل شىء ألّا ثبوت انّيتّها . . . لعلّك تقول : أنّما اثبت ذاتى بوسط من فعلى فيجب أذن أن - دنبالهء پاورقى در صفحهء بعد\r\n","page_name":" 99 ","page_number":113},
  {"content":"\r\n\r\n\r\nفخر رازى مىگويد :\r\n« بو على براى درك و شعورى كه آدمى بذات خود دارد مراتبى قائل شد :\r\nدر حال ادراك محسوسات ، از « ذات » خود غافل نيست . در خواب كه احساسى نيست ، باز از « خود » غافل نيست . در حال مستى كه نه احساس ظاهرى است و نه باطنى ، از « ذات » خود غافل نيست . در حال گسستگى اعضاء كه نمىتواند ادراكى از غير داشته باشد باز از درك « ذات » خود غافل نيست . اين همه دقّت كه بو على به كار برده ، مع الوصف بيانش در اثبات « نفس » خالى از نقص نيست ، زيرا آنچه مىگويد :\r\n« آدمى هيچگاه از ذات خود غافل نيست »\r\nنه از قضاياى اوّلى است و نه دليل بر اثبات آن آورده است ، از قضاياى اوّلى نيست چون قضيّهء مذكور را اگر با قضيّهء « كل بزرگتر از جزء است » مقايسه كنيم ، به اندازهء آن ظهور در مفهوم خود ندارد . بنابراين نياز به دليل دارد اما دليل ارائه ننموده است » « 1 » .\r\nخواجه به اعتراضش چنين پاسخ مىدهد :\r\n« فخر رازى دليل بو على را ، بر اينكه « آدمى هيچگاه از ذات خود غافل نيست » كافى ندانست به اين بيان كه قضيّهء بالا نه قضيّهء اوّلى است و نه در اثبات آن برهانى ذكر نموده است و سخنانى از اين قبيل كه در اين مورد دارد تماما خبط است ، در حدّى كه نيازى بپاسخ احساس نمىشود » « 2 » .\r\n\r\nفخر رازى اعتراض ديگر خود را چنين طرح مىكند :\r\n« بو على در اثبات « نفس » سخن را به درازا كشاند درحالىكه كافى بود گفته شود :\r\n« آدمى گاه به خود علم پيدا مىكند ولى از وجود اعضاء خود غافل است و چون معلوم مغاير با غيرمعلوم است پس ذات آدمى غير از اعضاء او مىباشد » اين مختصر ما را از آنهمه\r\n\r\n\r\n","description":"","footnote":"\r\nبقيه پاورقى از صفحهء قبل - يكون لك فعل تثبته فى الفرض المذكور او حركة او غير ذلك ففى اعتبارنا الفرض المذكور جعلناك بمعزل من ذلك . . . - بو على - اشارات - نقل از شرح خواجه - انتشارات حيدرى - تهران 1379 ه - ج 2 - صفحهء 292 و 296 .\r\n( 1 ) . . . . فنقول أنّ تلك القضيّه هل هى اوّلية ام لا فتشبه أن لا تكون أوّليّة لأنّا أذا عرضنا على عقلنا هذه القضيّة و عرضنا على العقل ايضا أنّ الكلّ اعظم من الجزء لا نجد القضيّة الاولى فى الجلاء و الظهور مثل القضيّة الثانيه . . . . - فخر رازى - شرح اشارات - المطبعة الخيريّة - المصر 1325 ه - ج 1 - صفحهء 122 .\r\n( 2 ) . قول الفاضل الشّارح : أنّ الشّيخ لم يبيّن أنّ هذه القضيّة اوّليّة او برهانيّة ثم حكمه عليها بأنّها برهانيّة . . . خبط كلّها لا فائدة فى الأشتغال بها . . . - خواجه نصير طوسى - شرح اشارات - ج 2 - صفحهء 293 .\r\n","page_name":" 100 ","page_number":114},
  {"content":"\r\n\r\nتفصيل بىنياز مىنمايد . بفرض كه آدمى بذات خود علم پيدا كند ليكن تصوّرى از « نفس » برايش حاصل نمىشود پس لازم بود بر بو على بر اينكه « ذات » آدمى همان « نفس » او است دليلى ارائه مىنمود » « 1 » .\r\nخواجه در خطاب به فخر رازى مىگويد :\r\n« مقصود شما از « نفس » چيست ؟ اگر « نفس » آدمى همان « ذات » مدرك و محرّك او باشد ، پس فرقى در ميان نيست تا براى « اين همانى » نياز به ارائهء دليل باشد و اگر به اعتقاد شما « نفس » غير از « ذات » مخصوص آدمى است بو على را چنين قصدى نبوده است بر فخر رازى پوشيده نبوده كه مراد بو على از نفس آدمى ، همان ذات او است ، ولى جهت تقرّب به جهّال خود را بتجاهل زده است » « 2 » .\r\n\r\n« نتيجهء بحث »\r\nفخر رازى بيان بو على را در « اشارات » در اثبات « نفس » كافى نمىبيند ازاين‌رو ، اعتراضاتى بر آن وارد مىكند خواجه به دفاع از بو على ، اعتراضاتش را پاسخ مىدهد .\r\nما صرف‌نظر از تكرار بيانات قبلى چند مطلب را در تأييد نظر خواجه كه كلام بو على در اثبات « نفس » وافى به مقصود است يادآورى مىنمائيم .\r\nدليلى كه فخر رازى در « المباحث المشرقيّه » در اثبات نفس پسنديده است اين است :\r\n« قوّه‌اى كه در آدمى تمام مدركات را ادراك مىنمايد يك چيز است و آن جسم نخواهد بود ، چون جسم به لحاظ اينكه جسم است مدرك ( بكسر راء ) نيست و جسمانى هم نخواهد بود ، چون اگر به تمام اجزاء بدن قائم باشد لازم مىآيد هر جزء از بدن : بينا ، شنوا ، متفكّر و عاقل باشد كه نيست . و اگر قائم ببعضى از اجزاء بدن باشد ، لازم مىآيد يك جزء از بدن : هم شنوا بينا و متخيّل و عاقل باشد كه نيست . پس آن قوّه كه در آدمى همهء مدركات حتّى ذات خود را ادراك\r\n\r\n\r\n","description":"","footnote":"\r\n( 1 ) . . . . نقول : لا شكّ أنّه قد يتّفق للأنسان أن يكون عالما بوجوده و ثبوته و أن كان غافلا عن جميع اعضائه و المعلوم مغاير لغير المعلوم ، فهويته مغاير لجميع الأعضاء ، و هذا القدر من الكلام يغنى عن التطّويلات . . . فهو معارض بالنفس فأنّ كان احد يعلم ذاته المخصوصه مع أنّه لا يخطر بباله تصوّر النفس . . . . فخر رازى - شرح اشارات - ج 1 - صفحهء 124 .\r\n( 2 ) . . . . ليت شعرى ما يريد بالنّفس الّتى يقولون بهاء أن أراد به ذات الأنسان المدركة و المحركة فلا مغايرة و أن أراد بها شيئا آخر ، فالشيخ لم يقل بها . . . هذا الرّجل اعظم قدرا من ان يجهل امثال هذا ، لكنّه يتجاهل فى كثير من المواضع تقرّبا الى الجّهال . . . - خواجه نصير طوسى - شرح اشارات - ج 2 - صفحهء 298 .\r\n","page_name":" 101 ","page_number":115},
  {"content":"\r\n\r\nمىنمايد بايد جوهر مجرّد باشد » « 1 » .\r\nبر اين دليل فخر رازى ، همان اعتراض كه بر بو على وارد كرده ، وارد خواهد بود زيرا آنچه مىگويد :\r\n« مدرك تمام اشياء درك شده جوهرى است مجرّد » نه از قضاياى اوّليه است و نه دليل بر اثبات آن آورده است . هر جواب كه از اين اعتراض بدهد همان جواب اعتراضى خواهد بود كه او بر بو على وارد كرده است .\r\nفخر رازى در يكى از اعتراضهايش بيان داشت : « بو على سخن را در اثبات نفس به درازا كشاند و كافى بود كه بگويد :\r\n« آدمى در عين علم بوجود خود غافل از اعضاء خود مىباشد و چون معلوم مغاير با غير معلوم است پس شخصيّت آدمى اندام او نمىباشد » .\r\nمىگوئيم ، اين اعتراض بر خود او هم وارد است چون كلامش در « المباحث المشرقيه » در اين حدّ از اختصار نيست .\r\nاعتراض ديگرش بر بو على اين بود كه :\r\n« از بيان بو على در « اشارات » فقط « ذات مخصوص » انسان ثابت مىشود و امّا از اينكه اين ذات مخصوص همان « نفس » است كه در مقام اثبات آن بوده يا نه برهانى ارائه نداده است » .\r\nبايد يادآور شد ، كه فخر رازى خود در « المباحث المشرقيه » تصريح مىكند كه فرقى ميان « نفس » و « ذات » نيست ، كلامش در « المباحث المشرقيه » چنين است :\r\n« كسى كه مىگويد : نفس من و نفس تو ، مقصودش ، همان ذات و حقيقت مخصوص است و چون مىگويد : نفسم خوشحال يا رنجيده شد ، در نزدش فرقى ميان نفس و ذات و من ، نخواهد بود » « 2 » .\r\nبنابراين ، اين اعتراض فخر رازى هم بر بيان بو على وارد نمىباشد .\r\n\r\n\r\n","description":"","footnote":"\r\n( 1 ) . . . . المدرك أمّا جسم او صفة قائمة بالجسم و أمّا لا يكون جسما و لا قائمة بالجسم . و الأوّل باطل لأنّ الجسم من حيث هو جسم لا يمكن أن يكون مدركا و الثّانى ايضا باطل لأنّ تلك الصّفة أمّا أن تكون قائمة بجميع اجزاء البدن لكان كل جزء من اجزاء البدن سامعا و مبصرا . . . و أمّا أن تكون قائمة ببعض اجزاء البدن يلزم أن يكون فى البدن عضو واحد ذلك العضو سامع ، مبصر . . . . فهو جوهر مجرّد و ذلك هو المطلوب . . . - فخر رازى - المباحث المشرقيّه - ج 2 - صفحهء 378 .\r\n( 2 ) . . . . و ليس أحد يقول نفسى و نفسك . . . ألّا يشير به الى الذّات و الحقيقة فأنّه يقول فرحت نفسى و تألّمت نفسى و لا فرق عنده بين ذلك و بين أن يقول نفسى و ذاتى و بين أن يقول أنا . . . - فخر رازى - « المباحث المشرقيه » - ج 2 - صفحهء 224 .\r\n","page_name":" 102 ","page_number":116},
  {"content":"\r\n\r\n\r\nاختلاف خواجه با فخر رازى در كيفيّت تقدّم قوّهء مدركه بر محرّكه\r\nبو على در « اشارات » پس از اثبات « نفس » از قوّهء مدركه و سپس از قوّهء محرّكه سخن بميان آورده است .\r\nفخر رازى بر اينكه چرا بو على ، مدركه را بر محرّكه ، مقدّم داشته ، تعليلى ذكر مىكند ؛ ولى خواجه آن را نمىپسندد و تعليل ديگرى مىآورد . ابتدا اشاره‌اى به كلام بو على و بعد نقطه نظر فخر رازى و خواجه را در اين مسئله مىآوريم .\r\n\r\nبو على در اشارات مىگويد :\r\n« شكّ نيست از اينكه هركس ادراكى از حقيقت و ذات خود دارد ، ادراك‌كننده ، نه يكى از حواس ظاهرى بدن است و نه اعضاى باطنى مانند : قلب و دماغ زيرا با غفلت از اين امور و افعال آنها ، ذات خود را درمىيابيم . . . . » « 1 » .\r\nپس از فراغت از اين كلام كه در اثبات « نفس » است سخن خود را چنين ادامه مىدهد :\r\n« ادراك آن است كه حقيقت شىء نزد ادراك‌كننده متمثّل گردد ، و دريابنده آن را مشاهده كند » « 2 » .\r\n\r\nفخر رازى مىگويد :\r\n« از اينكه بو على پس از اثبات نفس ، از قوّهء مدركه سخن گفته و قوّهء محرّكه را پس از آن عنوان مىكند ، به اين دليل بوده كه « مدركه » تقدّم طبعى دارد و بو على هم‌چنان كرد تا وضع مطابقت با طبع نمايد ؛ قوّهء مدركه از آنجهت بر قوّهء محرّكه ، تقدّم طبعى دارد كه حركت اختيارى ، تابع ادراك است و تا مطلوب و غايت حركت ادراك نگردد ، حركتى بسوى آن انجام نخواهد شد ، و اين بر همه معلوم است ، لذا بعضى بر آن شده‌اند كه : بعضى از حيوانات مانند صدف و اسفنج و . . . ادراك دارند ، ليكن حركت ارادى ندارند ، گرچه اين مذهب باطلى است ولى اين حقيقت را كه « ادراك » تقدّم طبعى بر تحريك دارد ، معلوم مىنمايد » « 3 » .\r\n\r\n\r\n","description":"","footnote":"\r\n( 1 ) . . . . بما ذا تدرك ذاتك و ما المدرك من ذاتك . . . و ليس ايضا ألّا من ظواهر اعضائك . لا . . . فأنّا قد كنّا اغفلنا الحواسّ عن افعالها و ليس مدركك حيئذ عضوا من اعضائك كقلب او دماغ و كيف و قد يخفى عليك وجودهما . . . بو على - اشارات - نقل از شرح خواجه - ج 2 - صفحهء 5 - 294 .\r\n( 2 ) . درك الشّىء هو أن تكون حقيقته متمثّلة عند المدرك بشاهدها ما به يدرك . . . - مأخذ قبل - صفحهء 308 .\r\n( 3 ) . أنّما قدّم الكلام فى القوى المدركة على الكلام فى القوى المحرّكه لأنّ الحركة الأختيارية لا توجد ألّا عند الشّعور بمطلوب او مهروب عنه فيكون التّحريك متفرّعا على الأدراك و لأجل ذلك - دنبالهء پاورقى در صفحهء بعد\r\nبقيه پاورقى از صفحهء قبل - ذهب بعضهم الى أنّه يجوز خلّو بعض الحيوانات عن القوّة المحرّكه الأختياريّة مثل\r\n","page_name":" 103 ","page_number":117},
  {"content":"\r\n\r\nخواجه اين بيان فخر رازى را در تقدّم قوّهء مدركه بر محرّكه نمىپسندد و لذا مىگويد :\r\n« همچنانكه احتمال تقدّم ادراك بر تحريك مىرود ، عكس آن هم ممكن است تحقق يابد ، زيرا احتياج حيوان به « ادراك » تابع حركت آن است ، چون به اين جهت « درك ملايم » مىكند تا بسوى آن حركت كند و به اين دليل نيز درك غير ملايم مىكند تا بوسيلهء حركت از آن دور گردد .\r\nپس حركت ، غايت ادراك است و غايت ، مقدّم بر ذى الغايه است و نباتات هم به لحاظ فقدان حركت است كه ، ادراك ندارند ، ليكن حقّ آن است كه هيچيك از ادراك و تحريك ، تقدّم طبعى بر ديگرى ندارد دو فصلى هستند براى حيوان ، متساوى در رتبه ، اگر براى ادراك ، تقدّمى بر تحريك باشد ، تقدم شرفى است ، زيرا « ادراك » براى انسان مطلوب بالذّات است ولى حركت مطلوب بالغير است » « 1 » .\r\n\r\n« نتيجهء بحث »\r\nدر اينكه قوّهء مدركه و محرّكه كدام بر ديگرى مقدّم است بگفتهء فخر رازى مدركه مقدّم بر محركه است بتقدّم طبعى به اين بيان كه اوّل ، غايت حركت ادراك مىشود سپس حركت بسوى آن انجام مىگيرد .\r\nبه اعتقاد خواجه بحسب طبع ، رتبهء هيچيك از ادراك و تحريك بر ديگرى مقدّم نيست ، بلكه به اقتضاى طبع ، متساوى در رتبه‌اند ، ليكن ادراك داراى يك امتياز خاصّى است و آن اينكه « ادراك » ، مطلوب بالذّات انسان است و « حركت » مطلوب بالغير است ازاين‌رو ، ادراك را تقدّمى بر حركت خواهد بود و آن تقدّم شرفى است .\r\nمىگوئيم ، از بيانات گذشته معلوم گرديد كه خواجه در اصل تقدّم « ادراك » بر « تحريك » با فخر رازى موافق است ، ليكن در نوع تقدّم با او مخالف است ، فخر رازى تقدّم ادراك را بر تحريك طبعى مىداند ولى خواجه براى ادراك تقدّم شرفى قائل است .\r\nخواجه علاوه بر اين ، دو نظريّه ديگرى هم بيان داشت كه به ظاهر ناسازگارند و آن اينكه در موردى اظهار مىدارد ، اين احتمال كه حركت را تقدّم طبعى بر ادراك باشد ، نيز وجود دارد چون\r\n\r\n\r\n","description":"","footnote":"\r\nالأصداف و الأسفنجات . . . فلمّا كان الاءدراك متقدّما على التّحريك طبعا استحقّ التقديم عليه وضعا . . . - فخر رازى - شرح اشارات - المطبعة الخيريه - المصر 1325 ه - ج 1 - صفحهء 130 .\r\n( 1 ) . . . . يمكن ايضا أن يقال : أنّما احتاج الحيوان الى الاءدراك لأجل الحركة حتّى يتحرّك على الاخر من هذه الحجّة و لذلك جعلا مبدئى فصلين متساويين فى الرتبة للحيوان بل الوجه فى تقدم الاءدراك على الحركة أنّه اشرف منها لأنّه قد يكون . . . . خواجه نصير طوسى - شرح اشارات - انتشارات حيدرى - تهران 1379 ه - ج 2 - صفحهء 310 .\r\n","page_name":" 104 ","page_number":118},
  {"content":"\r\n\r\nحيوان ، درك ملايم مىكند ، تا بسوى آن حركت كند ، پس حركت « غايت » ادراك است و غايت بحسب طبع مقدّم بر ذى الغاية مىباشد ازاين‌رو ، حركت طبعا مقدّم بر ادراك مىباشد ، ولى او بدون اينكه بعدا اين احتمال را ابطال كند بلافاصله مىگويد : « حق آن است كه هيچيك از « ادراك » و « تحريك » را تقدّمى بر ديگرى نيست » .\r\nو حال آنكه لازم بود كه اين اظهار عقيدهء او ، پس از ابطال آن احتمال ذكر مىشد . و يا اين ادّعا را كه : « ادراك و تحريك ، متساوى در رتبه‌اند و هيچيك بحسب طبع تقدّمى بر ديگرى ندارد » .\r\nبا ذكر دليل يا با توضيحى گرچه مختصر ، بيان مىنمود ، تا موجب تقويت اعتقاد او و تضعيف احتمال مخالف مىگرديد .\r\n\r\n","description":"","footnote":"","page_name":" 105 ","page_number":119},
  {"content":"\r\n\r\n\r\nاختلاف خواجه و فخر رازى در معنى علم و ادراك\r\nدر اينكه علم از چه مقوله‌اى است ، از مسائل اختلافى ميان حكما است ، فخر رازى آن را ، از مقولهء « اضافه » مىداند ، ازاين‌رو ، بر بو على كه آن را از مقولهء « كيف » مىداند ، اعتراضاتى وارد مىكند و خواجه اعتراضات او را پاسخ مىدهد . پس از نقل كلام بو على ، نظر خواجه و فخر رازى را مىآوريم .\r\n\r\nبو على در اشارات مىگويد :\r\n« ادراك آن است كه ماهيّت و حقيقت چيزى در نزد دريابنده متمثّل گردد ، و ادراك‌كننده آن را مشاهده مىنمايد و حقيقت متمثل ذهنى اگر عين آن وجود خارجى باشد لازم مىآيد ، در موردى كه ماهيّت در خارج ، وجود بالفعل ندارد ، مانند بسيارى از طرحهاى اشكال هندسى ، ادراك آنها ممكن نباشد و اين بضرورت عقل باطل است پس حقيقت « علم » و « ادراك » عبارت از صورت متمثّل ذهنى است ، خواه آن صورت منتزع از وجودات اشياء خارجى باشد و خواه نباشد . پس « علم » همان صورت متمثّل و مرتسم در عقل است « 1 » .\r\nفخر رازى ، اين بيان بو على را در شناخت علم ، درست نمىداند و معتقد است كه علم از مقولهء اضافه است آن هم اضافهء ميان قوّهء عاقله و صورت ذهنى ، و يا اضافهء ميان صورت ذهنى و عاقله با موجود خارجى « 2 » .\r\nسپس مىافزايد : از اين بيان بو على كه : علم همان حقيقت شىء متمثّل در ذهن است ، استفاده مىشود كه صورت ذهنى عين « علم » و « ادراك » نخواهد بود ، بلكه از شرايط « ادراك » مىباشد « 3 » .\r\n\r\n\r\n","description":"","footnote":"\r\n( 1 ) - درك الشّىء هو أن تكون حقيقته متمثّلة عند المدرك ، يشاهدها ما به يدرك ، فأمّا أن تكون تلك الحقيقة نفس حقيقة الّشىء الخارج عن المدرك أذا أدرك ، فيكون حقيقة ما لا وجود له بالفعل فى الأعيان الخارجة مثل كثير من الأشكال الهندسه ، بل كثير من المفروضات الّتى لا تمكن أذا فرضت فى الهندسه ممّا لا يتحقّق اصلا ، او يكون مثال حقيقته مرتسما فى ذات المدرك غير مباين له . . . - بو على - اشارات - نقل از شرح خواجه ج 2 - صفحهء 308 .\r\n( 2 ) - و الحقّ عندنا . . . أنّه حالة نسبيّة اضافيّة أمّا بين العاقلة و بين الماهية الصورة الموجودة فى العقل او بينهما و بين الأمر المتقدّر فى الخارج . . . فخر رازى - شرح اشارات - ج 1 - صفحهء 133 .\r\n( 3 ) - . . . قوله : درك الشّىء هو أن يكون حقيقته متمثّلة عند المدرك مشعر بأنّ الأدراك امر وراء حصول الصورة لأنّه اعتبر فى الأدراك الحضور . . . - فخر رازى - شرح اشارات - المطبعة الخيريه - المصر 1325 ه - ج 1 - صفحهء 137 .\r\n","page_name":" 106 ","page_number":120},
  {"content":"\r\n\r\nسپس اضافه مىكند : مطلب قابل توجّه اينكه بو على در كتاب « مبدأ و معاد » « 1 » علم را عبارت از اتّحاد عاقل و معقول مىداند ؛ در « اشارات » از قول به « اتّحاد » منصرف گرديده و آن را عبارت از « صورت حالّ در ذهن » مىداند . اين نشانهء تزلزل رأى او است ، چون جمع ميان اين دو قول او ممكن نيست « 2 » .\r\nپس علم بمعنى صورت حاصل در ذهن اشتباه است ، بلكه امرى زايد بر صورت متصوّر است يعنى حالت اضافهء ميان صورت ذهنى و موجود خارجى مىباشد « 3 » .\r\nاين خلاصه‌اى از اعتقاد فخر رازى در « مسئله علم » بود اكنون بذكر دلايل فخر رازى و خواجه كه در اثبات نظريّهء خود آورده‌اند مىپردازيم .\r\n\r\nفخر رازى در اعتراض بر بو على مىگويد :\r\n« علم بمعنى صورت حاصل در ذهن ، اشتباه است زيرا صورت ذهنى اگر با خارج مطابقت ننمايد ، جهل خواهد بود و اگر با خارج مطابقت كند ، لازم مىآيد كه امرى در خارج باشد و اين تأييد مىكند كه علم بمعنى حالت نسبى و اضافى است و اضافهء ميان صورت مدركه و امر خارجى مىباشد و لازم نيست كه آن صورت حالّ در ذهن باشد و شايد قائم بذات باشد نظير آنچه افلاطون در باب « مثل » معتقد شده است ؛ و يا شايد در يكى از اجرام سماوى مرتسم باشند هرچند اين بعيد است ، ليكن با مقايسه بنظريّهء بو على استبعادى ندارد ، چون طبق نظر بو على ، در تعقّل آسمان ، صورت ذهنى اگر مطابقت با آسمان نمايد ، لازم مىآيد عرض غيرمحسوس با جوهر قائم بذات مساوى باشد و هم موجب انطباع « كبير » در « صغير » است « 4 » .\r\n\r\n\r\n","description":"","footnote":"\r\n( 1 ) - ر . ك . مبدأ معاد ابن سينا - صفحهء 7 تا 12 .\r\n( 2 ) - و الشّيخ قد اختار القول بالأتّحاد فى كتاب المبدأ و المعاد . . . و استدلّ على القول بالأتّحاد بأنّ المعقول لو لم يتّحد بالعاقل ، استحال أن يعقل العاقل المعقول ثم رجع عن القول بالأتّحاد فى هذا الكتاب . . . و الجمع بين القولين مشكل - فخر رازى - شرح اشارات - ج 1 - صفحهء 135 .\r\n( 3 ) - . . . العلم عبارة عن امر زايد على حصول تلك الماهيّة فى العقل . . . مأخذ قبل .\r\n( 4 ) - . . . فالصورة الذّهنيّة أن لم تكن مطابقة للخارج ، كانت جهلا و أن كانت مطابقة له فلا بدّ من امر فى الخارج فأذا ثبت فى الخارج فلم لا يجوز أن يكون الأدراك عبارة عن حصول حالة نسبيّة بين القوّة المدركة و بين ذلك الموجود فى الخارج . . . أن لم تكن حاضرة عندنا أمّا بأن تكون قائمة بأنفسها على ما يقول به افلاطون . . . و أمّا أن تكون مرتسمة فى شىء من الأجرام الغايبة عنّا و هذا و أن كان مستبعدا لكنّه بالقياس الى التزام أنّ الاثر الحاصل عند تعقّل السّماء فى الذّهن مساو لنفس السّماء حتّى يكون . . . . فخر رازى - شرح اشارات - المطبعة الخيريّه - المصر 1325 ه - ج 1 - صفحهء 137 تا 138 .\r\n","page_name":" 107 ","page_number":121},
  {"content":"\r\n\r\n\r\nخواجه در جواب اين اعتراض مىگويد :\r\n« صورت ذهنى اگر مطابقت با خارج نمايد كه علم است فقط در صورت عدم مطابقت با خارج جهل است ، نه كه هردو احتمال باطل باشد . ولى « علم » اگر از مقولهء اضافه باشد ، « اضافه » در خارج تحقّق ندارد و مطابقت و عدم مطابقت با خارج را نمىتوان در آن اعتبار نمود ، ازاين‌رو ، ادراك بمعنى اضافه ، نه علم خواهد بود و نه جهل . افلاطون را چنين اعتقاد نيست كه براى امور محال نظير اجتماع نقيضين در خارج ، صورتى قائم بذات باشد . احتمال اينكه صور مدركه ، حالّ در يكى از اجرام سماوى باشند نه فقط مستبعد است - چنانچه فخر رازى مدّعى است - بلكه از محالات است . علم را اگر صورت ذهنى بدانيم ، هرچند در تعقّل آسمان ، صورت آسمان مساوى با آسمان خواهد بود ولى انطباع « كبير » در « صغير » صدق نخواهد كرد چون آلت ادراكى كه صورت معقول بايد در آن حلول نمايد ممكن است مادّه يا قوّهء جسمانى باشد كه به بزرگى و كوچكى اتّصاف پيدا نمىكنند . فرضا كه صدق انطباع كبير در صغير را بپذيريم اين اعتراض منحصر به احساس بصرى و تخيل خواهد بود بنابراين قول كه « ابصار » بمعنى انطباع صورت در جليديّه و تخيّل بمعنى حلول صورت در آلت تخيّل است امّا در ساير ادراكات ، نظير : أدراك سمعى و شمّى و ذوقى و لمسى و يا عقلى ، اين اعتراض وارد نيست بنابر اعتقاد آنكس كه « ابصار » بمعنى خروج شعاع و تخيّل بمعنى انطباع صورت در « نفس » باشد . كلّا اين اعتراض بىمورد و مردود است « 1 » .\r\nفخر رازى اعتراض ديگرى مطرح مىكند و آن اينكه : « در مواردى حصول ادراك متوقّف بر وجود خارجى مدرك ( بفتح راء ) است ، ادراك محسوسات ظاهرى مانند : ديدن ، شنيدن ، لمس كردن و . . . عبارت از اضافهء قوّهء مدركه به موجود خارجى است . ابصار يك حالت اضافى ميان قوّهء باصره و مرئى خارجى است كه احتياج به انطباع صورت مرئى در قوّهء باصره ندارد و ساير ادراكات حسى نيز چنين‌اند ؛ ولى در بعضى از ادراكات كه مدرك ( بفتح راء ) تحقّق خارجى ندارد ، اين احتمال كه « علم » عبارت از صورت حاصل در ذهن باشد درست است - چنانچه\r\n\r\n\r\n","description":"","footnote":"\r\n( 1 ) - و الجواب عن الأوّل : أنّ من الصّورة ما هى مطابقة للخارج و هى العلم و منها ما هى غير مطابقة للخارج و هى الجهل . و أمّا الأضافة فلا تعتبر فيها المطابقة و عدمها لأمتناع وجودها فى الخارج فلا يكون الأدراك بمعنى الأضافة علما و جهلا و عن الثّانى أنّ افلاطون لم يذهب و لا غيره . . . . و أمّا القول بأنّ الصّورة المدركة فى جسم غايب . . . من المحالات الظّاهرة . . . و ليس كذلك القول بأنّ الصّورة السّماء المنطبعة فى آلة . . . لأحتمال أن يكون الأنطباع فى مادّة الجسم . . . او فى القوّة المدركة اللّذين لا خطّ لهما فى الصغر و الكبر من حيث ذاتيهما . . . خواجه نصير طوسى - شرح اشارات - ج 2 - صفحهء 17 تا 316 .\r\n","page_name":" 108 ","page_number":122},
  {"content":"\r\n\r\nاعتقاد بو على است - چون با فقدان مضاف اليه - مدرك ( بفتح راء ) در خارج ، تحقق اضافه چون ممتنع است . « علم » را هم بمعنى حالت نسبى و اضافه دانستن محال است » « 1 » .\r\nخواجه جواب مىدهد كه :\r\n« براى ادراك ، معنى واحدى است ، تعدّد أدراك به لحاظ تعدّد اضافهء آن به حسّ و عقل و خيال و . . . است در يك مورد هم كه مفهوم نسبى و اضافى بر ماهيّت و حقيقت « علم » صدق ننمايد . يقينا در هيچ مورد « علم » و « ادراك » از مقولهء اضافه نخواهد بود » « 2 » .\r\nفخر رازى در بيان اين مطلب كه ادراك از مقولهء « كيف » نيست ، مىگويد :\r\nاتصاف شىء بشىء ديگر وقتى است كه صفت در موصوف حاصل شده باشد بنابراين دائره ، خط راست ، حرارت ، برودت و . . . را وقتى توانسته‌ايم تعقّل نماايم كه قوّهء عاقلهء ما در حال تعقّل اين امور ، مستقيم ، مدوّر و يا حار و بارد باشد ، اين توالى بضرورت باطل‌اند . بنابراين « علم » بمعنى « حصول صورت در ذهن » هم باطل مىباشد » « 3 »\r\n\r\nخواجه در بىاساسى اين اعتراض مىگويد :\r\n« هنگامى كه قوهء عاقله ، دائره جزئى را ادراك مىنمايد ، دائره جزئى كه قابل اشارهء حسّى است محلّ آن را هم كه قابل اشارهء حسّى است ادراك مىنمايد ، در اين فرض آن محلّ متصف به شكل دائره خواهد بود چون محلّ آلت ادراك قوّهء عاقله است امّا عاقله متّصف بصفت دائره نخواهد شد و اگر دائره كلّى باشد چون قابل اشارهء حسّى نيست محلّ آن نيز اقتضاى اتّصاف به شكل دائره را ندارد . حرارت هم اقتضا ندارد كه محلّ آن حارّ گردد مگر آنكه حالّ و محلّ هردو\r\n\r\n\r\n","description":"","footnote":"\r\n( 1 ) - . . . الأدراكات الّتى يمتنع حصولها ألّا عند حصول مدركاتها فى الخارج و هى المحسوسات الظّاهره . . . و أمّا الأدراكات الّتى يمكن حصولها عند عدم مدركاتها فى الخارج ، لا يقدح فيها هذا الأحتمال - اى احتمال أن يكون الأدراك بمعنى حصول الصّورة فى الذهن - لأنّ الأضافة الى الشّىء تستدعى وجود ذلك الشّىء فأذا لم يكن ذلك الشىّء موجودا فى الخارج استحال أن يكون الأدراك عبارة عن الأضافة فخر رازى - شرح اشارات - ج 1 - صفحهء 130 و 131 .\r\n( 2 ) - و الجواب : أنّ الأدراك معنى واحد يختلف باضافته الى الحسّ و العقل فأذا دلّت ماهيّته فى موضع على كونه امرا غير مضاف . . . . علم قطعا أنّه ليس نفس الأضافة اينما كانت . . . خواجه نصير طوسى - شرح اشارات - ج 2 - صفحهء 317 .\r\n( 3 ) - . . . لا معنى للأتّصاف الشىّ بالشىء ألّا حصول الصّفة للموصوف فأذا عقلنا الأستدارة و الأستقامة و الحرارة و البرودة ، أن يصير العاقل لهذه الأمور حال تعقّلها لها مستقيما مستديرا حارّا باردا و ذلك باطل . . . .\r\nفخر رازى - شرح اشارات - المطبعة الخيرية - المصر 1325 ه - ج 1 - صفحهء 131 .\r\n","page_name":" 109 ","page_number":123},
  {"content":"\r\n\r\nجسم باشند و مانع هم مفقود باشد . حرارت متصوّره اصلا موجب اتّصاف محلّ آن بحرارت نمىباشد چون مغاير با حرارت خارجى است ، چنانچه محلّ آن ، آلت ادراك قوّهء عاقله باشد مسلّما عاقله متّصف بحرارت نمىباشد . » « 1 »\r\n\r\nفخر رازى در اعتراض ديگر خود مىگويد :\r\n« حصول صورت در عقل ، ادراك نيست ، بلكه از شرايط ادراك است زيرا ادراك چه از نوع تعقّل باشد يا تخيّل و يا حسّ اگر بمعنى حصول صورت باشد لازم مىآيد از حلول سياهى در جسمى ، آن جسم ، آن سياهى را ادراك نمايد ، درحالىكه اين بضرورت باطل است » « 2 » .\r\n\r\nخواجه جواب مىدهد كه :\r\n« حصول شىء در شىء مفهومى مشترك است كه شامل حصول عرض بر عرض و بر جوهر و حصول صورت بر مادّه . . . . و هم شامل حصول بر وجه حضور است ، آنچه بو على در « اشارات » آورده كه : « ادراك » آن است كه حقيقت چيزى نزد دريابنده متمثّل گردد « 3 » ، قصدش تعريف « ادراك » نبوده بلكه در بيان تعيين حصول ادراكى يعنى حصول بر وجه حضور بوده است كه صورت متميّز و ظاهر در نزد عقل باشد و چون حصول سياهى در جسم ، از اين نوع نيست ، بنابراين جسم سياه ، مدرك سياهى نخواهد بود » « 4 » .\r\n\r\nفخر رازى مىگويد :\r\n« احتمال اينكه « ادراك » عبارت از حصول شىء در امر مجرّد باشد ، نيز باطل است ، زيرا\r\n\r\n\r\n","description":"","footnote":"\r\n( 1 ) - و الجواب أنّ الأستدارة أن كانت جزئيّة ، كانت ذات وضع و لا محالة يكون محلّها ذا وضع ، فيصير الجزء الّذى هو محلّها مستديرا من حيث هو محلّها و لا يلزم من ذلك أن يصير المدرك الّذى يكون ذلك المحلّ آلة له مستديرا و أن كانت كلّية ، لم تكن ذات وضع و أمّا الحرارة فأنّها لا تقتضى كون محلّها حارّا ألّا أذا كان الحالّ هى و المحلّ جسما خاليا عن ضدّها . . . - خواجه نصير طوسى - شرح اشارات - ج 2 - صفحهء 318 .\r\n( 2 ) - . . . سواء كان الأدراك تعقّلا او تخيّلا او ابصارا و لو كان عبارة عن حصول حقيقة السّواد للشّى لكان الموجود الموصوف بالسواد مدركا له و هو ظاهر الفساد . . . فخر رازى - شرح اشارات - ج 1 - صفحهء 134 .\r\n( 3 ) - . . . درك الشىء هو أن يكون حقيقته متمثّله عند المدرك . . . بو على - اشارات - نقل از شرح خواجه - ج 2 - صفحهء 308 .\r\n( 4 ) - و الجواب : أنّ حصول الشّىء يقع بالأشتراك على معان مختلفه كحصول العرض للعرض و الجوهر و الصورة للمادّة . . . . و الحاضر لما حضر عنده الى غير ذلك . و لمّا كان الحصول الأدراكى معلوما و لم يكن المراد من هذا القول تعريفا للأدراك لم يتعرّض لبيان الأقسام بل اقتصر على تعيين هذا الحصول . . . . خواجه - شرح اشارات - ج 2 - صفحهء 319 .\r\n","page_name":" 110 ","page_number":124},
  {"content":"\r\n\r\nچيزى را كه تصوّر مىنمائيم اگر جسم و جسمانى نباشد ، نظير حق تعالى و اعتقاد حاصل نمائيم بحلول سياهى در آن بايد يقين حاصل شود كه آن مجرّد ، عالم به آن سياهى است ، درحالىكه چنين نيست ؛ چون يقين داريم كه خدا جسم نيست و شك داريم كه حق تعالى عالم بذات خود يا بفاعليّت خود باشد . پس حصول شىء در مجرّد نيز مغاير با « ادراك » است « 1 » » .\r\n\r\nخواجه جواب مىدهد كه :\r\n« مراد از حصول سياهى در مجرّد ، حصول عين سياهى در مجرّد نيست بلكه مراد حصول صورت سياهى در مجرّد است كه مرادف با ادراك مجرّد است ، چون آن صورت ظهور در نزد مجرّد خواهد داشت و شكّ ما بر اينكه حق تعالى علم بذات يا بفاعليّت خود دارد يا نه به اين معنى است كه كيفيّت علم او را بذات خود و به غير ندانيم ، چون حصول داراى انواع مختلف است ليكن پس از آنكه دانستيم حق تعالى مجرّد است و علم مجرّد بذات و صفات خود ، حضورى است ديگر شك نخواهيم نمود كه حق تعالى عالم بذات خود و بفاعليّت خود است » « 2 »\r\n\r\nفخر رازى اعتراض ديگرى مىنمايد و مىگويد :\r\n« علمى كه بذات خود پيدا مىكنيم ، عالم و معلوم كه يك چيزاند حصول شىء در شىء صدق نخواهد كرد . اگر تعدد اعتبارى در حصول علم كفايت كند پس بايد در « اضافه » و « ايجاد » هم كه مقتضى تغاير ميان دو چيزند تغاير اعتبارى كفايت نمايد ، از اينكه شىء مضاف به خود يا موجد خود و يا مقدم بر خود و يا مؤخّر بر خود و يا حالّ در خود گردد باطل است ، پس علم شىء به خودش بمعنى حصول شىء در شىء ممتنع مىباشد » « 3 » .\r\n\r\n\r\n","description":"","footnote":"\r\n( 1 ) - . . . لو كان حقيقة العلم عبارة عن حصول شىء لشىء مجرّد لكنّا أذا تصوّرنا موجودا ليس بجسم و لا قائما فى جسم و اعتقدنا أنّه حلّ فيه السّواد وجب أن يقطع حيئذ يكون ذلك الموجود عالما بذلك السّواد . . . ليس الأ كذلك فأنّا بعد العلم بأنّه تعالى ليس بجسم و لا حالّ فى الجسم يصحّ منّا الشك فى أنّه تعالى يعلم ذاته . . . - فخر رازى - شرح اشارات - ج 1 - صفحهء 135 .\r\n( 2 ) - و الجواب : أنّ اعتقاد حلول السّواد فيه ان كان على سبيل حلوله فى الأجسام فهو جهل و سخف و أن كان على سبيل حلوله فى المجرّدات فهو معنى كونه عالما به و لا تغاير بينهما ألّا تغاير الألفاظ المترادفه . . . أنّ ذلك ( اى الشّك فى أنّه تعالى يعلم ذاته . . . . ) أنّما يقع أذا لم يتحقّق أنّ ذاته بأىّ وجه حصل لذاته و أنّ غيره بأىّ وجه حصل له . فأنّ معنى الحصول مختلفة فأذا حقّقنا تجرّده و حقّقنا أنّ كون الشىّ مجرّدا قائما بذاته يقتضى علمه بذاته و صفاته لم نتشكّ فى ذلك . . . - خواجه - شرح اشارات - ج 2 - صفحهء 320 .\r\n( 3 ) - . . . أنّ حصول الشىء اعمّ من حصوله لغيره و كذا اضافة الشىء الى الشّىء و ايجاد الشىء للشّىء و كما أنّ هذا القدر لا يقتضى صحّة كون الشىء مضافا الى نفسه او موجدا لنفسه او حالّا فى - دنبالهء پاورقى در صفحهء بعد\r\n","page_name":" 111 ","page_number":125},
  {"content":"\r\n\r\nخواجه در جواب مىگويد :\r\n« هرچند حصول شىء در شىء و اضافهء شىء بشىء و ايجاد شىء شيئى را مقتضى تغاير آن دو چيز است ، ليكن در علم شىء به خود و اضافهء شىء به خود و . . . تغاير اعتبارى كفايت خواهد كرد طبيبى كه خود را درمان مىكند به اعتبار اينكه طبيب است معالج ( بكسر لام ) است و به اعتبار اينكه مورد درمان قرار گرفته معالج ( بفتح لام ) فقط در مورد ايجاد تغاير اعتبارى كفايت نخواهد كرد كه شىء موجد خود باشد چون تقدّم موجد ( بكسر جيم ) بر موجد ( بفتح جيم ) ذاتى است » « 1 » .\r\nفخر رازى مىگويد :\r\n« اگر حصول شىء در شىء عبارت از علم و ادراك باشد ، در تخيّل هم بايد قوّهء خيال ، مدرك صورتى باشد كه حالّ در آن است و حال آنكه مدرك آن صور ، « حسّ مشترك » است ، نه قوّهء خيال ؛ در ابصارهم ، مدرك صور حالّ در جليديّه « ملتقى العصبيتين » است . نه جليديّه . با اين شواهد و موارد ثابت مىگردد كه « ادراك » عبارت از انطباع يا حصول صورت در عقل نيست بلكه حالتى است نسبى و اضافى » « 2 » .\r\nخواجه جواب مىدهد كه :\r\n« ادراك ، منحصرا از راه حصول صورت در آلت قوّهء مدركه حاصل نمىگردد بلكه حصول در آلت ، وسيلهء حصول صورت در قوّهء مدركه است كه سبب « ادراك » مىگردد . مدرك ( بكسر راء ) تخيّل و ابصار آنگونه كه فخر رازى پنداشته « حسّ مشترك » و « ملتقى العصبتين » نيستند ، بلكه « نفس » است كه آن صورت خيالى و مبصر ، از طريق حصول در آن دو ، در « نفس » حاصل\r\n\r\n\r\n","description":"","footnote":"\r\nبقيه پاورقى از صفحهء قبل - نفسه او محلّا لنفسه او متقدّما على نفسه او متأخّرا عن نفسه ، بل كان فساد هذه القضايا معلوما بالضرورة فكذا هيهنا . . . - فخر رازى - شرح اشارات - ج 1 - صفحهء 136 .\r\n( 1 ) - فالجواب أنّ تغاير الأعتبار كاف فى الحصول و الأضافة فأنّ المعالج لنفسه ، معالج باعتبار آخر و ليس بكاف فى الأيجاد لأنّه يقتضى تقدم الموجد على الموجد بالذّات . . . - خواجه نصير طوسى - شرح اشارات - ج 2 - صفحهء 321 .\r\n( 2 ) - . . . أنّ الأدراكات الخياليّة ليست هى عبارة عن مجرّد حصول هذه الصورة فى الخيال لأنّها حال ما يكون فى الخيال يحصل الشّعور بها أذا طالعها الحسّ المشترك . . . . و الأبصار ليس عبارة عن الأشباح الّتى تنطبع فى الجليدّيتين مع أنّ الأبصار عند ملتقى العصبيتين فثبت أنّ الأدراك ليس عبارة عن الأنطباع بل الحقّ أنّه حالة نسبيّة اضافيّة . . . - فخر رازى - شرح اشارات - ج 1 - صفحهء 136 .\r\n","page_name":" 112 ","page_number":126},
  {"content":"\r\n\r\nمىشوند و سبب ادراك نفس مىگردد » « 1 » .\r\nفخر رازى در آخرين اعتراضش بر بو على در تبيين اين مطلب كه ممكن نيست ادراك بمعنى حصول صورت در عقل باشد . چنين مىگويد :\r\n« وقتى چيزى را مىبينيم ، مثلا زيد را مىبينيم شك نيست كه اين « ديدن » يك حالت نسبى است - نسبت باصره به زيد موجود در خارج - ولى به اعتقاد كسى كه « ادراك » عبارت از حصول صورت در ذهن است مبصر را عبارت از شبح و تصوير زيد مىداند ، نه زيد موجود در خارج و اين در واقع تشكيك در بديهىترين امور ضرورى است » « 2 » .\r\nخواجه در جواب مىگويد :\r\n« وقتى زيد را مىبينيم ، مسلّما مبصر يعنى زيد ، موجود خارجى است ؛ ليكن سخن در « ابصار » است كه عبارت از همان شبح و صورت حالّ در آلت قوّهء مدركه است ، اشتباه فخر رازى در اين است كه ميان « مدرك » ( بفتح راء ) و « ادراك » فرقى ننهاده است » « 3 » .\r\n\r\n« نتيجهء بحث »\r\nدر اينكه « علم » از چه مقوله‌اى است ، به اعتقاد فخر رازى از مقولهء اضافه است ، او طبق اين اعتقاد خود در « شرح اشارات » اعتراضات چندى بر بو على - كه علم را از مقولهء كيف مىداند - وارد كرد ؛ و خواجه به دفاع از بو على به اعتراضاتش پاسخ داد .\r\nاكنون در رابطه با همين مسئله در تأييد نظر خواجه از اينكه بيان فخر رازى در اثبات مقصود او كفايت نمىكند ، چند مطلب را پيشنهاد مىكنيم :\r\n1 - فخر رازى كه علم را از مقولهء اضافه مىداند ولى طرفين اضافه را مشخّص\r\n\r\n\r\n","description":"","footnote":"\r\n( 1 ) - و الجواب : أنّ الأدراك ليس هو حصول الصورة فى الألة فقط بل حصوله فى المدرك لحصوله فى الألة و هيهنا الأدراك لا يحصل فى الحسّ المشترك ، و لا فى ملتقى العصبتين بل فى النّفس بواسطة هاتين الألتين . . . خواجه نصير طوسى - شرح اشارات - ج 2 - صفحهء 321 .\r\n( 2 ) - . . . أذا ابصرنا زيدا لقوّتنا الباصرة نسبة خاصة اليه و أنّ الذى يقال من أنّ المبصر ليس زيد الموجود فى الخارج بل المبصر مثاله و شبحه فأنّه تشكيك فى اجلى العلوم الضروريّة . . . . فخر رازى - شرح اشارات - ج 1 - صفحهء 137 .\r\n( 3 ) - . . . أنّ المبصر هو زيد لا شكّ فيه ، أمّا الأبصار فهو حصول مثاله فى آلة المدرك و عدم التمييز بين المدرك و الأدراك هو منشأ هذا الأعتراض . . . . خواجه نصير طوسى - شرح اشارات - انتشارات حيدرى - تهران 1379 ه - ج 2 - صفحهء 322 .\r\n","page_name":" 113 ","page_number":127},
  {"content":"\r\n\r\nنمىنمايد ، گاه قوّهء عاقله و صورت موجود در ذهن را طرفين اضافه معرّفى مىكند و گاه به ترديد ، قوّهء عاقله و صورت ذهنى را يك طرف اضافه و موجود خارجى را طرف ديگر آن اعلام مىكند ، به اين بيان :\r\n« علم و ادراك ، حالتى است اضافى ميان قوّهء عاقله و صورت ذهنى يا ميان قوّهء عاقله و صورت ذهنى با موجود خارجى » « 1 » .\r\nاو كه يكى از طرفين اضافه را « صورت حال در ذهن » ، معرّفى مىكند پس بايد حصول صورت در ذهن هم مورد قبول او باشد ، در صورتى كه طبق آنچه در گذشته از او نقل كرديم ، اين را انكار مىنمايد و توالى فاسد چندى نظير : انطباع كبير در صفير ، يا از تعقل حارّ و بارد و دائره لازم خواهد آمد كه ذهن نيز حارّ و بارد و مدوّر گردد ؛ بطور خلاصه بيشتر اعتراضاتش بر بو على كه علم را از مقولهء كيف مىداند ، مبتنى بر اين بوده كه « حلول صورت در ذهن » باطل است و براى همين بوده كه معتقد شد علم از مقولهء اضافه است با اين وصف او كه يكى از طرفين اضافه را ، صورت حاصل در ذهن معرّفى مىكند ، تمام آن اعتراضات كه براى قول به اينكه علم از « مقولهء كيف » باشد برشمرد ؛ بر قول به اينكه « علم » از مقولهء اضافه باشد نيز وارد خواهد بود .\r\n2 - فخر رازى ادراكات را به دو نوع تقسيم كرد ، نوع اوّل ادراكى كه تحقّق آن بدون وجود مدرك ( بفتح راء ) در خارج امكان ندارد ، مانند محسوسات ظاهرى كه اين نوع ادراك را عبارت از اضافهء قوهء مدركه به موجود خارجى مىداند و تصريح نمود كه « ابصار » حالتى نسبى و اضافى ميان قوّهء باصره و مبصر خارجى است كه به انطباع و حلول صورت در عقل نيازى نيست . نوع دوم ادراكى است كه تحقّق آن بدون وجود مدرك ( بفتح راء ) در خارج ، امكان‌پذير است و تصريح نمود كه نوع دوّم « ادراك » را نمىتوان از مقولهء اضافه دانست بلكه از مقولهء « كيف » است ، چنانچه اعتقاد بو على است ، كلام فخر رازى در اين مورد چنين بود :\r\n« ادراكى كه مدرك وجود خارجى ندارد ، احتمال اينكه « علم » از مقولهء كيف باشد صحيح است ، نه از مقولهء اضافه ، چون اضافه مستدعى وجود مضاف اليه است و مضاف اليه كه وجود خارجى ندارد ، پس ادراك را از مقولهء اضافه دانستن محال است » « 2 » .\r\n\r\n\r\n","description":"","footnote":"\r\n( 1 ) - . . . حالة نسبيّة اضافيّة أمّا بين العاقلة و بين الماهيّة الصّورة الموجودة فى العقل ، او بينهما و بين الأمر المتقدر فى الخارج . . . . فخر رازى - شرح اشارات - ج 1 - صفحهء 133 .\r\n( 2 ) - . . . أمّا الأدراكات الّتى يمكن حصولها عند عدم مدركاتها فى الخارج لا يقدح فيها هذا الأحتمال ( اى احتمال كون الأدراك بمعنى حصول الصورة فى العقل ) لأنّ الأضافة الى الشّىء تستدعى وجود ذلك الشىء فأذا لم يكن ذلك الشّىء موجودا فى الخارج استحال أن يكون الأدراك عبارة عن الأضافة اليه . . . - دنبالهء پاورقى در صفحهء بعد\r\n","page_name":" 114 ","page_number":128},
  {"content":"\r\n\r\nبا اين تصريح فخر رازى كه در اين مورد بايد « علم » را از « مقولهء كيف » دانست لازم مىآيد تمام آن اعتراضاتى كه او بر قول به اينكه علم از مقولهء كيف است ، ايراد نموده ، بر قول خود او هم ، در اين مورد ، وارد گردد . اگر پاسخى بر آن اعتراضات در اين مورد دارد ، همان پاسخ بو على و خواجه خواهد بود كه « علم » را چه در اين مورد كه مدرك ( بفتح راء ) وجود خارجى ندارد ، و چه در موارد ديگر از مقولهء كيف دانسته‌اند .\r\nبعلاوه فخر رازى كه محال مىداند « ادراك » در موردى كه مدرك وجود خارجى ندارد ، از « مقولهء اضافه » باشد بلكه از مقولهء كيف است ، در نيمى از ادراكات ، قول بو على را پذيرفته است ، اين امر دفاع سرسختانهء او را از اين تئورى كه علم از مقولهء اضافه است تضعيف مىنمايد .\r\n3 - چنانچه گذشت ، از جمله كلام فخر رازى اين بود : « شىء كه در عقل متمايز از امور ديگر است ممكن است صورت آن در خارج قائم بذات باشد . نظير اعتقادى كه افلاطون در باب مثل دارد و يا آنكه صورت آن حالّ در يكى از اجرام سماوى باشد كه از نظر ما غايب‌اند ، اين قول گرچه بعيد است ، ليكن در مقايسه با اعتقاد بو على كه علم را « صورت حاصل در عقل » مىداند چون توالى فاسدى نظير انطباع كبير در صغير و . . . بر آن مترتّب است ، استبعادى ندارد » « 1 » .\r\nمىگوئيم بفرض كه « علم » را بمعنى « صورت حاصل در عقل » ندانيم اين موجب نخواهد شد كه قول بعيد - يعنى علم بمعنى مقولهء اضافه - پذيرفته شود ، زيرا در اينكه « علم » از چه مقوله‌اى است منحصر به اين دو قول - مقولهء كيف و مقولهء اضافه - نيست تا از باطل بودن يكى ، ديگرى هرچند بعيد باشد ، پذيرفته گردد .\r\nديگر آنكه صورت مدركه اگر در خارج ، قائم بذات يا مرتسم در يكى از اجرام سماوى باشد ، چگونه ممكن است در عقل ما از صور ديگر متمايز باشد و از طرفى اطلاق علم هم بر آن صحيح نخواهد بود ، چون تعلّقى به ادراك ما ندارد .\r\nبعلاوه بر علم بمعنى مقولهء اضافه توالى فاسد چندى ذكر شده است كه عبارتند از :\r\n1 - لازم مىآيد علم بمعدوم و بمحال نظير اجتماع ضدّين و مثلين يا ارتفاع نقيضين محال باشد ، چون اين امور تحقّق خارجى ندارند ، تا براى قوّهء عاقله اضافه‌اى به آنها باشد و توجّه به همين محذور بوده كه فخر رازى در اين موارد ، علم را از « مقولهء كيف » دانسته است ( چنانچه در صفحهء 108 گذشت ) .\r\n\r\n\r\n","description":"","footnote":"\r\nبقيه پاورقى از صفحهء قبل - فخر رازى - شرح اشارات - ج 1 - صفحهء 31 - 130 .\r\n( 1 ) - . . . و أن لم تكن ( اى الصّورة ) حاضرة عندنا أمّا بأن تكون قائمة بأنفسها . . . . و أمّا أن تكون مرتسمة فى شىء من الأجرام الغايبة عنّا . . . فخر رازى - شرح اشارات - ج 1 - صفحهء 137 .\r\n","page_name":" 115 ","page_number":129},
  {"content":"\r\n\r\n2 - با فرض باينكه علم از مقولهء اضافه باشد تقسيم علم به تصوّر و تصديق ممكن نخواهد بود .\r\n3 - اگر علم از مقولهء اضافه باشد لازم خواهد آمد كه علم « نفس » به خودش محال باشد يا واجب تعالى به خود علم پيدا نكند چون اضافهء شىء به خودش ممتنع است . به همين جهت حاجى سبزوارى در « شرح منظومهء » خود علم بمعنى اضافه را كفر مىداند و آن را به دهريّه ، نسبت مىدهد كلام او چنين است :\r\n« قول به اينكه علم حق تعالى بذاتش از مقولهء اضافه است علاوه بر اينكه كفر است ، قولى است سست و بىاساس و مناسب سخنان « دهريّه » است » « 1 » .\r\nدر تأييد همين معنى است كه فخر رازى در كتاب « محصّل » خود چنين آورده است :\r\n« اعتقاد بعضى از دهريّه بر اين است كه حق تعالى علم بذات خود ندارد ، چون « علم » امر اضافى است و از علم حق تعالى بذات خود لازم خواهد آمد كه ذات او را اضافه‌اى به خودش باشد و اضافهء شىء به خودش محال است » « 2 » .\r\nچون علم بمعنى اضافه ، اعتقاد فخر رازى نيز هست ، تالى فاسد اين اعتقاد را نمىپذيرد و در جواب بعضى از دهريّه چنين مىگويد :\r\n« علم بمعنى اضافه اگر مانع علم حق تعالى بذات خود باشد بايد براى ما علمى بذات ما نباشد و چنين نيست . پس علم بمعنى اضافه مانع علم حق تعالى بذات خود نخواهد بود » « 3 » .\r\nدر « المباحث المشرقيه » همين جواب را با تفصيل بيشترى آورده و چنين مىگويد :\r\n« علم حالتى اضافى است وجود آن متوقّف بر طرفين اضافه است در صورتى كه معقول همان عاقل باشد نيازى بحلول صورتى از آن معقول در عاقله ندارد بلكه اضافه‌اى از آن معقول به اعتبار اينكه عاقل است ، به خودش به اعتبار اينكه معقول است حاصل خواهد شد و اين اضافه عبارت از تعقّل و علم است » « 4 » .\r\n\r\n\r\n","description":"","footnote":"\r\n( 1 ) - فهذا ( اى علم الواجب تعالى بذاته أن كان بمعنى الأضافة ) مع أنّه كفر ، او هن من بيت العنكبوت و يناسب الدهريّة خذلهم اللّه تعالى . . . . - حاجى ملا هادى سبزوارى - شرح منظومهء حكمت - انتشارات مصطفوى - تهران - خيابان بوذر جمهرى - صفحهء 159 .\r\n( 2 ) - و من الدهريّة من زعم أنّه تعالى لا يعلم ذاته لأنّ العلم امر اضافى فلو علم ذاته لكانت ذاته مضافة الى نفسه و اضافة الشىء الى نفسه محال - فخر رازى - محصّل - صفحهء 127 .\r\n( 3 ) - . . . جوابه أنّه منقوض بعلمنا بانفسنا . . . . - مأخذ قبل\r\n( 4 ) - العلم و الأدراك حالة اضافيّة و هى لا توجد الأعند وجود المتضايفين فأن - دنبالهء پاورقى در صفحه بعد\r\n","page_name":" 116 ","page_number":130},
  {"content":"\r\n\r\nمىگوئيم ، اين جواب كه فخر رازى داده ، دليل نخواهد بود كه علم بمعنى اضافه درست باشد ، بلكه مىتواند دليل بر درستى قول كسى باشد كه علم را از مقولهء ديگر غير از كيف و اضافه محسوب داشته است .\r\nآنچه هم كه فخر رازى مىگويد :\r\n« معقول اگر همان عاقل باشد ، تعدّد اعتبارى عاقل و معقول ، در صحّت اضافه كفايت مىنمايد » ( ر . ك . به صفحهء 114 )\r\nمنافى است با آنچه كه قبلا از « شرح اشارات » او آورديم كه در ضمن مطلبى بيان داشت :\r\nدر اضافهء شىء به خودش و ايجاد شىء خود را ، نمىتوان حيثيّت اعتبارى را در تغاير طرفين اضاه و در تغاير موجد ( بكسر جيم ) و موجد ( بفتح جيم ) كافى دانست « 1 » .\r\nبعلاوه علم « نفس » به خودش و علم حق تعالى بذاتش از نوع علم حضورى است .\r\nطبق تحقيق متأخرين « علم » مقول بتشكيك است ، تمام مراتب آن از يك مقوله نيستند ، بلكه هر مرتبه‌اى از آن داخل در مقولهء خاصّى است ، چنانچه حاجى سبزوارى در « شرح منظومه » مىگويد :\r\n« علم داراى مراتبى است ، بعضى از آن مراتب « جوهر » است - خواه جوهر ذهنى مانند كلّيات جواهر و يا جوهر خارجى ، مانند علم نفس بذات خود - و بعضى از مراتب آن « واجب » است مانند علم حق تعالى بذات خود چون علم حق تعالى عين ذات او است و بعضى از مراتب هم كيف نفسانى ، يعنى حصول صورت در عقل مىباشد » « 2 » .\r\nخواجه گرچه در « شرح اشارات » به اعتراضات فخر رازى در بودن علم ، از « مقولهء كيف » پاسخ داد ، ولى اين را نمىتوان استفاده نمود كه او « علم » را در تمام موارد از « مقولهء كيف » مىداند ، چون معتقد است علم حق تعالى از نوع « علم حضورى » است . ولى از اينكه مىگويد :\r\nفخر رازى در آن مورد كه معلوم وجود خارجى ندارد ، « علم » را از « مقولهء اضافه » نمىداند ، اين در\r\n\r\n\r\n","description":"","footnote":"\r\nبقيه پاورقى از صفحه قبل - كان المعقول هو ذات العاقل استحال من ذلك العاقل ان يعقل ذلك المعقول ألّا عند وجوه فلا جرم لا حاجة الى ارتسام صورة اخرى منه فيه ، بل تحصل لذاته من حيث هو عاقل اضافة الى ذاته من حيث هو معقول و تلك الأضافة هى التعقّل . . . فخر رازى - المباحث المشرقيّه - ج 1 - صفحهء 331 .\r\n( 1 ) - . . . كما أنّ هذا القدر ( اى التغاير بحسب الأعتبار ) لا يقتضى صحّة كون الشّىء مضافا الى نفسه او موجدا لنفسه . . . فكذا هيهنا ( اى فى حصول صورة الشىء فى نفسه ) . فخر رازى - شرح اشارات - ج 1 - صفحهء 136 .\r\n( 2 ) - علم و أن بدت له مراتب او بعضه جواهر بل واجب فبعضه كيفيّة نسبيّة . . . حاجى هادى سبزوارى - شرح منظومهء حكمت .\r\n","page_name":" 117 ","page_number":131},
  {"content":"\r\n\r\nفساد اعتقاد او كافى است چون در يك مورد كه علم از مقولهء اضافه نباشد ، در هيچ مورد نيز از آن مقوله نخواهد بود ( صفحهء 110 ) .\r\nاين ايراد بر خواجه هم وارد است چون او هم علم را در تمام موارد از مقولهء كيف نمىداند و بر بو على كه علم حق تعالى را از مقولهء كيف مىداند توالى فاسدى مىشمرد از جمله اينكه مىگويد :\r\n« لازم مىآيد « اتّحاد فاعل و قابل » و يا حق تعالى محلّ معلولات كثير باشد ، و يا معلول اوّل مباين با ذات حق تعالى نباشد و . . . » « 1 » .\r\nولى از اينكه علم را در تمام موارد از مقولهء كيف نمىداند ، اين احتمال كه به اعتقاد او هم علم مقول بتشكيك باشد شايد خالى از قوّت نباشد .\r\n\r\n\r\n","description":"","footnote":"\r\n( 1 ) - لا شكّ فى أنّ القول بتقرّر لوازم الأوّل فى ذاته قول يكون الشّىء الواحد قابلا و فاعلا معا . . . و قول بكونه محلّا لمعلولاته الممكنة المتكثرة و قول بأن معلوله الأوّل غير مباين لذاته . . .\r\nخواجه نصير طوسى - شرح اشارات - ج 3 - صفحهء 304 .\r\n","page_name":" 118 ","page_number":132},
  {"content":"\r\n\r\n\r\nتشكيك فخر رازى بر تجرّد و كلّيت ادراك عقلى و جواب خواجه به آن .\r\nبه اعتقاد بو على ، علم به اين جهت كلّى است كه عقل از افراد خارجى ، صورت كلّى و مجرّد از عوارض غريبه انتزاع مىنمايد . فخر رازى را بر اين كلام بو على اعتراضى است كه خواجه بدفاع از بو على به آن پاسخ مىدهد . ابتدا كلام بو على سپس اختلاف‌نظر خواجه و فخر رازى را مىآوريم .\r\n\r\nبو على در « اشارات » در بيان ادراك عقلى چنين مىگويد :\r\n« ماهيّتى كه در وجود ، آميخته بعوارض بيگانه است و عوارضى كه سبب تشخّص آن ماهيّت‌اند ، عقل آن ماهيّت را از آن عوارض غريبه برهنه و تجريد مىنمايد بطورى كه گوئى ، محسوسى را معقول قرار داده است . . . . » « 1 » .\r\nفخر رازى در « شرح اشارات » اعتراضش بر اين كلام بو على چنين است :\r\n« صورت عقلى امرى جزئى و حالّ در نفس جزئى مىباشد و حلول صورت در عقل مانند حلول عرض در موضوع است و ممكن نيست كلّى و مجرّد باشد ، چون تشخّص صورت و عرض بودن آن و حلول در نفس و مقارن بودن آن با ساير صور عقلى و . . . تماما از عوارض غريبهء ماهيت صورت عقلى محسوب‌اند به جهت آنكه افراد انسان موجود در خارج ، بهيچ‌يك از صفات و عوارض مذكور متصف نيستند ، پس صفات نامبرده از صفات ذاتى داخل در ماهيّت انسان نيستند ، و گرنه انفكاك صفات نامبرده از افراد خارجى مانند زيد و عمرو و . . . محال مىبود ، بنابراين آنچه گفته شده كه عقل از محسوسات ، صورتى مجرد از تمام عوارض انتزاع مىنمايد ، درست نيست ، دليل ديگر آنكه مدرك ( بفتح راء ) عقلى قدر مشترك ميان افراد خارجى و جزء افراد خارجى است ، ليكن صورت منتزع از افراد موجود در عقل چنين نيست چون جزء افراد خارجى نيست حال چگونه علم به زيد مىتواند جزء ماهيت افراد خارجى انسان باشد ؟ با توجه به اينكه افراد خارجى در قبل از اين صورت ذهنى و در بعد از معدوم شدن آن صورت ذهنى موجودند ، پس صورت موجود در عقل نه مجرد از عوارض غريبه است و نه كلى مشترك بين افراد مىباشد .\r\nتحقيق مطلب آن است كه افراد انسان در انسانيت مشترك و در عوارض مانند شكل و وضع و مقدار و . . . متباين‌اند و ما به الأشتراك غير از ما به الامتياز است ، پس انسان مركب از شكل و وضع\r\n\r\n\r\n","description":"","footnote":"\r\n( 1 ) - أمّا العقل فيقتدر على تجريد الماهيّة المكفوفة باللواحق الغريبة المشخّصة مستثتبا أيّاها حتّى كأنّه عمل بالمحسوس عملا جعله معقولا . . . . - بو على - اشارات - نقل از شرح خواجه - انتشارات حيدرى - تهران 1379 ه - ج 2 - صفحهء 323 .\r\n","page_name":" 119 ","page_number":133},
  {"content":"\r\n\r\nكه در خارج موجود است ، مفردات آن مركّب نيز در خارج موجود خواهند بود ، ازاين‌رو اگر به انسان موجود در خارج ، صرفا به خود آن انسان توجه شود باز مجرد از عوارض خواهد بود ، چون عوارض مشخّصه كه خارج از انسان ما به الاشتراك‌اند ، آن انسان از نقطه‌نظر انسان بودن صرف‌نظر از اينكه قد بلند يا قد كوتاه و يا عالم و يا جاهل است باز انسان خواهد بود ، علم به اين انسان كه در خارج مشترك بين تمام افراد خارجى است ، علمى است كلّى و مجرّد و اين نه به آن معنى است كه هر علمى كلّى باشد بلكه اين علم به اين جهت كلى است كه تعلق گرفته به چيزى كه كلى است يعنى مشترك در تمام افراد است اگر به خودش يعنى بجنبهء ما به الاشتراك آن توجه شود مجرّد است و پيشينيان اين علم را به بيانى كه توضيح داده شد مجازا بخاطر درك متعلمين كلى و مجرّد ناميدند . متأخرين بدون توجه بمفهوم واقعى كلام آنان چنين پنداشته‌اند كه هر علمى كلى و مجرد و يا هر صورت عقلى مجرد است « 1 » .\r\nجواب خواجه به اين اعتراض ، اين است كه :\r\n« آنچه فخر رازى مىگويد كه صورت عقلى منتزع از افراد خارجى نمىتواند كلّى و مجرّد باشد اشتباه است ، چون عوارض غريبه را به تمام عوارض مفارق از مادّه نظير تشخّص صورت معقول و حلول آن در نفس و مقارن بودن آن صورت با ساير صور حالّ در نفس ، تعميم داده و همچنين به لوازم وجود و لوازم ماهيّت نيز تعميم داده است درحالىكه عوارض مفارق ماده و لوازم وجود و لوازم ماهيّت ، از عوارض غريبه نيستند مثلا زوجيّت كه از لوازم ماهيّت « اثنين » است از عوارض غريبهء ماهيت آن نيست ، بلكه در همه‌حال - چه در وجود خارجى و چه در وجود عقلى - ملازم با ماهيت « اثنين » است . بو على تصريح مىنمايد كه لوازم ماهيّت از عوارض غريبه نيست زيرا در اشارات آمده است : چيزى كه خودبخود عارى از عوارض غريبه\r\n\r\n\r\n","description":"","footnote":"\r\n( 1 ) - . . . ما فى كتبهم ان العقل نيزع من الاشخاص الجزئية صورة كلية مجرّده . . . فيه نظر الأوّل لأنها صورة جزئية حالّة فى نفس جزئية حلول العرض فى الموضوع نتشخص تلك الصورة و عرضيتها و حلولها فى تلك النّفس . . .\r\nعوارض غريبة عن ماهيّة الانسان بدليل ان الأشخاص الانسانية الموجودة فى الخارج غير موصوفة بشىء من هذه الصفات . . . الثانى ان مدرك العقل أنما هو القدر المشترك بين الأشخاص الانسانية و هذه الصورة الموجودة فى العقل غير مشترك فيها بين الاشخاص لانها ليست جزءا فيها . . . و التحقيق ان الاشخاص الانسانيه مشتركة فى الانسانية متبانية فى الاعتبارات من الشكل و الوضع و المقدار . . . . و متى كان المركّب موجودا فى الخارج كانت المفردات موجودة ايضا فأذن الانسان من حيث هو انسان فى الخارج و هو ايضا فى نفسه مجرد عن اللواحق ، لأن ما به الامتياز اذا كان خارجا عن الانسان الذى به الاشتراك كان الانسان من حيث هو انسان فقط لا طويلا و لا قصيرا . . . فخر رازى - شرح اشارات - ج 1 - صفحهء 140 .\r\n","page_name":" 120 ","page_number":134},
  {"content":"\r\n\r\nباشد و بلوازمى غير لوازم ماهيّت پيوندى نداشته باشد خودبخود معقول است و نيازى بتجريد ندارد . پس ملازم بودن صورت عقلى با لوازم ماهيّت خود ، منافى با معقوليّت آن نيست . از اينكه فخر رازى مىگويد : علم به خودى خود ، كلّى نيست و كلّيت آن به اعتبار كلّيت معلوم خارجى است ، درست نيست . زيرا زيد و عمرو كه دو انسان موجود در خارج‌اند انسانيّت مشترك ميان آن دو ، اگر در هريك از زيد و عمرو موجود باشد ، لازم مىآيد وجود شىء در موارد متعدّد ، واحد باشد كه بضرورت عقل باطل است و اگر وجود انسان مشترك ميان زيد و عمر به اين معنى باشد كه جزئى از آن در زيد و جزء ديگر آن در عمرو است لازم مىآيد كه عين او ، در هيچيك از آن دو ، نباشد و اين خلاف فرض است . پس انسان مشترك ، فقط در عقل است كه به اين اعتبار جزئى است - ممّا ينظر فيه - و به اعتبار مطابقتى كه آن صورت عقلى با افراد دارد - يعنى به نظر مرآتى به آن لحاظ شود - ( مما ينظر به ) كلّى است » « 1 » .\r\n\r\n« نتيجهء بحث »\r\nدر اين مسئله كه آيا عقل مىتواند از افراد خارجى ، صورتى كلّى و مجرّد از عوارض غريبه انتزاع نمايد يا نه ، فخر رازى معتقد است كه ممكن نيست . ازاين‌رو ، بر بو على خرده مىگيرد كه صورت عقلى منتزع از افراد خارجى ، آميخته بعوارض است و نمىتواند كلّى باشد و . . . خواجه بدفاع از بو على جواب داد كه صورت معقول منتزع از افراد خارجى فقط از عوارض غريبه كه مادّىاند - مانند وضع اين ، كم و كيف - بايد مجرّد باشد ، نه از هرنوع عوارض و لوازمى . پس اشتباه از فخر رازى است كه عوارض غريبه را به لوازم مفارق مادّه و به لوازم ماهيت و وجود سرايت داده است .\r\nمىگوئيم مواردى از كلام « بو على » ، نظر خواجه را تأييد مىكند كه صورت معقول فقط بايد از عوارض مادّى مجرّد باشد . پيوستگى لوازم مفارق از مادّه با صورت عقلى منافاتى با تجرّد\r\n\r\n\r\n","description":"","footnote":"\r\n( 1 ) - و الفاضل الشارح : فسّر الغواشى الغريبة عن الماهيّة بجميع العوارض المفارقة و لوازم الوجود و الماهيّة و لوازم الماهيّة كالزّوجيّة لأثنين لا تكون غريبة عن الماهيّة و ايضا لا يكون بحيث يمكن أن تزال . . . . قوله ( اى الشيخ ) :\r\nو أمّا ما هو فى ذاته برىء عن الشوائب المادّية و اللواحق الغريبة الّتى لا تلزم ماهية عن ماهيّة فهو معقول لذاته ليس يحتاج الى عمل يعمل به . . . هذا تصريح بأنّ لوازم الماهيّة ليست من الغواشى الغريبة . . . الأنسانيّة الّتى فى زيد ليست بعينها فى عمرو . . . . فهى أنّما تكون فى العقل فقط و هى الأنسانيّة الكلّية فهى من حيث يكونها صورة واحدة فى عقل زيد مثلا باحد الأعتبارين « مما ينظر به » فى شىء آخر و يدرك به شىء آخر و بالاعتبار الأخر ممّا ينظر فيه و تدرك نفسه . . . - خواجه نصير طوسى - شرح اشارات - ج 2 - صفحهء 325 .\r\n","page_name":" 121 ","page_number":135},
  {"content":"\r\n\r\nو كلّيت آن ندارد و در « اشارات » چنين آمده است :\r\n« حسّ چيزى را كه آميخته بعوارض باشد كه مادّه سبب پيوستگى آن عوارض به محسوس باشد دريافت مىكند و حسّ توانائى تجريد محسوس از آن عوارض را ندارد » « 1 » .\r\nاين كلام بو على دلالت صريح دارد بر اينكه معقول فقط بايد از عوارض مادّى فقط عارى باشد نه از هر عوارض و لوازمى .\r\nدر مورد ديگر از « اشارات » نيز آمده است :\r\n« محسوس آن است كه بعوارض بيگانه از ماهيّت خود آميخته باشد و اگر آن عوارض از ماهيّت محسوس زايل گردند بكنه آن ماهيّت زيان نرسد و آن عوارض عبارتند از : اين ، وضع ، كيف ، مقدار معيّن و . . . » « 2 » .\r\nاين كلام بو على صراحت دارد كه عوارض غريبه همان عوارض مادىاند و ضمنا نمونه‌هايى از آن ارائه داد تا در شناخت آنها ابهامى پيش نيايد . نتيجتا با عوارض مفارق مادّى يا با لوازم وجود و ماهيّت ، اشتباه نگردد .\r\nباز در تأييد نظر « خواجه » مبنى بر اينكه صورت معقول فقط از عوارض غريبه - عوارض مادّى - كه بيگانه از ماهيّت‌اند بايد مجرّد باشد ، نه از لوازم وجود و ماهيت ، قول مرحوم محمد تقى آملى رحمة الله عليه است در « تعليقه » اش بر « شرح منظومهء » حاجى سبزوارى و آن چنين است :\r\n« عوارض غريبه كه همان لواحق مادّىاند عبارتند از : « اتّصال ، انفصال ، تخلخل ، تكاثف و كيفيّات فعلى مانند : حرارت ، برودت ، رطوبت ، يبوست و كيفيات انفعالى خواه آن كيفيات سريع الزوال باشند مانند زردى چهرهء شخص ترسيده و سرخى رخسارهء شرمنده و خواه بطيئى الزوال باشند مانند زردى طلا و شيرينى عسل و . . . و مانند : مكانها و اوضاع ، جهات ، ابعاد ، زمانها ، حدود و امتدادات و . . . » « 3 » .\r\n\r\n\r\n","description":"","footnote":"\r\n( 1 ) - و الحسّ يناله من حيث هو مغمور فى هذه العوارض الّتى تلحقه بسبب المادّة الّتى خلق منها ، لا يجرّد عنها . . .\r\n- بو على - اشارات - نقل از شرح خواجه - ج 2 - صفحهء 323 .\r\n( 2 ) - . . . محسوسا يكون قد غشيته غواش غريبة عن ماهيّته ، لوازيلت عنه لم تؤثّر فى كنه ماهيّته ، مثل اين و وضع و كيف و مقدار معينة . . . - مأخذ قبل .\r\n( 3 ) - . . . أن المراد من لواحق المادّة مثل الأتّصال و الأنفصال و التخلخل و التّكاثف و قبول الكيفيّة الفعليّة اعنى الحرارة و البرودة و الرطوبة و الپوسته و الكيفيّة الأنفعاليّة الّتى تذهب بسرعة كصفرة الوجل و حمرة الخجل و الأنفعالات الّتى تذهب ببطوء كصفرة الذّهب و حلاوة العسل . . . و عن مثل الأحياز و الأوضاع و الجهات و الأبعاد و الأزمنة و الأوقات و الحدود و الأمتدادات . . محمد تقى آملى - حاشيه بر منظومهء سبزوارى - ج 2 - صفحهء 168 .\r\n","page_name":" 122 ","page_number":136},
  {"content":"\r\n\r\nبا ذكر اين شواهد معلوم شد ، عوارض غريبه به امورى اطلاق مىگردد كه اگر از ماهيّتى زايل گردند ، آن ماهيّت زايل نگردد ، اين عوارض همان عوارض مادّىاند و صور عقلى فقط از اين نوع عوارض بايد مجرّد باشند . چون لوازم ماهيّت هرگز از ماهيّت زايل نمىگردند ، لذا لوازم وجود و لوازم مفارق مادّى را شامل نمىگردد . شايد به اين جهت است كه فخر رازى مىگويد « عقل » از افراد خارجى ، صورت كلّى را انتزاع نمىنمايد و نتيجه مىگيرد كه « علم » از « مقولهء اضافه » است ، ولى در بعضى موارد چنانچه ذكر كرديم - علم را از « مقولهء كيف » مىداند ( صفحهء 110 ) . بعلاوه فخر رازى در « المباحث المشرقيّه » تصريح مىكند كه « قوّهء عاقله مجرّد از ماده است » « 1 » .\r\nبنابراين چطور ممكن است صورت عقلى منتزع از افراد خارجى بعوارض غريبه آميخته باشد با اين وصف در قوّهء عاقله كه مجرّد است حلول نمايد .\r\n\r\n\r\n","description":"","footnote":"\r\n( 1 ) - . . . العاقل يجب أن يكون مجرّدا عن المادّة و البرهان عليه . . .\r\nفخر رازى - المباحث المشرقيه - مكتبة الأسدى - طهران 1966 - ج 1 - صفحهء 369 .\r\n","page_name":" 123 ","page_number":137},
  {"content":"\r\n\r\n\r\nاعتراض فخر رازى بر دليل بو على بوجود حسّ مشترك و جواب خواجه به آن .\r\nاز مسائل اختلافى ميان خواجه و فخر رازى وجود حسّ مشترك است . اين اختلاف ، ناشى از اظهارنظر آنان بر دليلى كه بو على در اثبات وجود حسّ مشترك آورده است مىباشد ابتدا كلام بو على و سپس نظر خواجه و فخر رازى را مىآوريم .\r\n\r\nبو على در « اشارات » در اثبات حسّ مشترك مىگويد :\r\n« حواس ظاهرى فقط وسيلهء ادراك محسوسات‌اند ، مدرك تمام آنها قوّهء باطنى ، بنام « حسّ مشترك » است بدليل آنكه نقطهء موجود در خارج ، گاه خطّ مستقيم ديده مىشود مانند قطرهء « باران » كه در حال ريزش ، خطّ مستقيم به نظر مىآيد و گاه هم نقطهء خارجى كه حركت سريع دورانى داشته باشد به صورت خط مدوّر مشاهده مىگردد مانند آتش‌گردان كه اين مشاهده مسلّما با چشم نيست چون صورت مرتسم در چشم همان صورت نقطهء مقابل خارجى است ، نه خط ، يعنى در خارج يك قطره يا يك نقطه بيش نيست و به اين جهت خطّ مشاهده مىشود كه در اوّلين لحظه صورت آن نقطه ، در يكى از قواى باطنى ، رسم گرديده و باقى مىماند و همينطور صورتهاى دفعات بعدى آن نيز باقى مىماند كه نتيجتا به صورت خطّ مشاهده مىگردد . پس در آدمى قوه‌اى غير از چشم است كه صور و اشكالى را كه از راه چشم به آن انتقال پيدا مىكند و آنها را « ادراك » مىنمايد به آن قوه ، حس مشترك گويند » « 1 » .\r\n\r\nفخر رازى در اعتراض خود بر اين كلام بو على مىگويد :\r\n« آنچه بو على آورد كه نقطهء موجود در خارج بوسيلهء حسّ مشترك ، خط ديده مىشود درست نيست ، زيرا هواى محيط بر قطره ، به شكل قطره درمىآيد و با جابجائى قطره جزء ديگرى از هوا به شكل آن قطره درمىآيد و مجموع اجزاء هواى متشكّل به شكل قطره ، در هوا باقى مىماند و لذا چشم آن امتداد موجود در خارج را خط مىبيند ؛ پس آنچه بو على آورد كه « مشاهدهء خط در اين مثال مربوط به حسّ مشترك است » نوعى از سفسطه است و فرضا كه خطّى در خارج نباشد ممكن است آن خطّ كه از مشاهدهء نقطه پيدا مىشود محلّ آن چشم باشد ، نه حس مشترك » « 2 » .\r\n\r\n\r\n","description":"","footnote":"\r\n( 1 ) - . . . . أ ليس قد تبصر القطر النّازل خطّا مستقيما و النقطة الدائرة بسرعة خطّا مستديرا . . . أنت تعلم أنّ البصر أنّما ترتسم فيه صورة المقابل ، و المقابل النّازل او المستدير كانقطه لا كالخطّ فقد بقى أذن فى بعض قواك هيئة مّا ارتسم فيه اوّلا و اتّصل به هيئة الأبصار ، فعندك قوّة قبل البصر يودّى اليه البصر ، كالمشاهد . . .\r\n- بو على - اشارات - نقل از شرح خواجه - انتشارات حيدرى - تهران 1379 ه - ج 2 - صفحهء 332 .\r\n( 2 ) - . . . لقائل أن يقول لم لا يجوز أن يكون الخطّ المستقيم المشاهد موجود فى الخارج ، بيانه . . . أنّ القطرة حين ما تكون فى مقام فى الهواء المحيط يتشكّل بشكله ، ثمّ أنّها انقلبت و حصل فى جزء - دنبالهء پاورقى در صفحهء بعد\r\n","page_name":" 124 ","page_number":138},
  {"content":"\r\n\r\n\r\nخواجه از اين اعتراض فخر رازى چنين جواب مىدهد :\r\n« در مورد قطرهء باران كه به صورت خط ديده مىشود ، اگر بگوئيم كه هواى محيط بر قطره به شكل آن قطره درمىآيد و با جابجا شدن قطره ، امتدادى از شكل قطره ، در هوا بوجود درمىآيد كه به صورت خط ديده مىشود ، لازمهء اين قول وجود خلاء است كه محال است و از اينكه فخر رازى نظر بو على را در مورد اينكه « مشاهدهء نقطه ، به صورت خط ، منسوب بحسّ مشترك است » سفسطه خواند ، نظر خود او از اينكه مىگويد « مشاهده نقطه به صورت خط ، منسوب به چشم است » به سفسطه نزديكتر است زيرا چنين خطّى ، نه موجود در خارج است نه مقابل با چشم » « 1 » .\r\n\r\n« نتيجهء بحث »\r\nاعتراض فخر رازى بر بو على اين بود كه اگر قطرهء « باران » مقابل چشم به صورت خط ديده مىشود ، مدرك ( بكسر راء ) آن حسّ مشترك نيست و ممكن است محلّ آن خط چشم باشد - به تفصيلى كه گذشت - و خواجه به آن جواب داد كه اعاده نمىكنيم .\r\nقطب رازى هم در « محاكمات » نظر خواجه را تقويت كرده است چون معتقد است مشاهده قطرهء موجود در خارج ، به صورت خط ، مربوط بحسّ مشترك است ، نه به چشم و سخن او در اين مورد چنين است : « آدمى در خواب كه حواس ظاهريش از كار افتاده ، امورى را مشاهده مىكند كه در بيدارى مشاهده نمىكند . بعضى از بيماران هنگام تعطيل حواس ظاهرى ، امورى را مشاهده مىكنند ، ديگران كه در كنار او هستند آن امور را نمىبينند ، اين‌گونه مشاهدات كه به چشم نيست پس بايد بحسّ مشترك باشد » « 2 » .\r\n\r\n\r\n","description":"","footnote":"\r\nبقيه پاورقى از صفحه قبل - آخر من الهواء . . . فلمّا بقى ذلك الشّكل فى الأجزاء الهوائيّة المتجاورة لا جرم رؤيت القطرة خطّا . . . ثمّ أن وقعت المساعدة على أنّ هذا الخطّ لا وجود له فى الخارج فلم لا يجوز أن يكون محلّه البصر .\r\nقوله : أنّ البصر مرتسم فيه صورة المقابل ، فيقال هذا المقال ، لم يسند الى برهان قاطع . . . - فخر رازى - شرح اشارات - المطبعة الخيريّة - المصر 1325 ه - ج 1 - صفحهء 147 .\r\n( 1 ) - و الجواب . . . أنّ بقاء التشكّل السابق عند حصول التّشكل بعده ، يقتضى الخلاء فأنّ التّشكّل أنّما حدث فى الهواء لنهاياته المحيطة بالجسم المتحرّك فيه و بقاء النّهايات بحالها بعد خروج المتحرك عليها يقتضى احاطة النّهايات بالخلاء . . . ذلك اولى بأن ينسب الى السفسطه . . . لأنّه مع كونه مشتملا على القول بمشاهدة ما ليس فى الخارج قول بمشاهدة ما لا يقابله البصر . . . - خواجه - شرح اشارات - ج 2 - صفحهء 334 .\r\n( 2 ) - . . . أنّ النّائم يشاهده فى منامه امورا كثيرا و كذا جماعة من المرضى و غيرهم يشاهدون عند تعطّل حواسّهم صورا لا يريها الحاضرون فى مجلسهم بل ربّما لا يوجد فى الأعيان امثالها . . . - دنبالهء پاورقى در صفحه بعد\r\n","page_name":" 125 ","page_number":139},
  {"content":"\r\n\r\nاحتمال ديگر در تأييد نظر خواجه اين است كه فرضا نظر فخر رازى مبنى بر اينكه هوا شكل قطرهء باران را مىپذيرد ، درست باشد ليكن با جابجا شدن قطرهء باران در حال فرود آمدن ، بقاء شكل قطره در هوا ممكن نيست چون هوا مادّهء سيّال است ، قدرت حفظ شكل را ندارد .\r\nبفرض كه هوا ، هم قابل شكل قطره باشد و هم حافظ آن ، ليكن محل قطره پس از انتقال آن قطره بمحلّ ديگر چون فاقد رنگ است براى چشم قابل ديدن نيست ، همانطور كه هواى فاقد رنگ ، براى چشم قابل رؤيت نيست .\r\nبنابراين براى چشم ، مشاهدهء قطره‌هاى متوالى در هوا به صورت خط ، ممكن نيست .\r\n\r\n\r\n","description":"","footnote":"\r\nبقيه پاورقى از صفحه قبل - قطب الدين رازى - محاكمات - ذيل صفحهء 335 شرح خواجه بر اشارات - ج 2\r\n","page_name":" 126 ","page_number":140},
  {"content":"\r\n\r\n\r\nتشكيك فخر رازى در فرق ميان حسّ مشترك و خيال و جواب خواجه به آن .\r\nخواجه و فخر رازى در وجود « قوّهء خيال » كه در شرح فقره‌اى از كلام بو على آمده است نظرات مختلفى دارند ابتدا كلام « بو على » در وجود قوّهء خيال ذكر مىشود ، سپس اختلاف‌نظر خواجه و فخر رازى را مىآوريم .\r\nبو على در « اشارات » پس از فراغت از اثبات حسّ مشترك در وجود قوّهء خيال مىگويد :\r\n« براى آدمى قوّهء باطنى ديگرى است بنام خيال ، زيرا در حال حضور محسوسات ، صور آنها گرچه از طريق حواسّ ، به حسّ مشترك راه مىيابند - اين مشاهدهء ظاهرى است - در حال غيبت محسوسات ، آگاهى از صور محسوسه ، از طريق تخيّل صورت مىگيرد يعنى از راه صور انباشته شدهء در قوّهء خيال چون اين مشاهدهء باطنى است ؛ پس دليل بر وجود قوّهء خيال است » « 1 » .\r\n\r\nفخر رازى در اعتراض بر وجود قوّهء خيال چنين مىگويد :\r\n« حكما به دو بيان حكم بمغايرت « خيال » و « حس مشترك » نموده‌اند در بيان اوّل ، يك دليل و يك مثال ارائه داده‌اند . دليل آن است كه « حس مشترك » قابل صور محسوسه است و « خيال » حافظ آنها است پس مغاير هم‌اند چون از قوّهء واحد دو فعل خواسته نيست و مثال آن را آب ذكر كرده‌اند كه آب قبول شكل مىنمايد ليكن حافظ آن شكل نيست . پس حافظ صور محسوسه - يعنى قوّهء خيال - غير از حس مشترك است كه آن حس مشترك قابل آن صور مىباشد ليكن دليل آنان ضعيف است ، زيرا طبق اعتقاد حكما ، خيال كه حافظ صور است ، قابل آن صور هم خواهد بود چون حفظ ، فرع بر قبول است . ديگر آنكه ، حس مشترك كه به اعتقاد آنان قوهء واحدى است انواع محسوسات : مسموع ، ملموس ، مبصر و . . . را ادراك مىنمايد ، پس ممكن است قوّهء واحد منشأ چند اثر باشد . نقض ديگر آنكه : نفس ناطقه كه جوهرى بسيط است هم صور عقليه را مىپذيرد و هم تصرّف در بدن دارد پس آنچه گويند كه قوّهء واحد نمىتواند منشأ دو اثر باشد ، طبق شواهد مذكور ، درست نيست . مثالى هم كه آورده‌اند درست نيست ، چون در يك مورد كه قوّهء قبول و حفظ يكى نبود ، لازم نمىآيد كه در تمام موارد هم يكى نباشند ، چنانچه نمونه‌هاى خلاف آن را يادآور شديم . « بيان دوم » حكما در مغايرت خيال با حسّ مشترك اين است كه مىگويند : براى ما نسبت به صور محسوسات سه حالت وجود دارد : 1 - حالت استحضار صور 2 - حالت غفلت 3 - حالت نسيان . وجود اين سه حالت ، دليل بر مغايرت قوّهء خيال با حسّ مشترك است ، چون در حال استحضار ، صور محسوسه در هردو قوّه\r\n\r\n\r\n","description":"","footnote":"\r\n( 1 ) - . . . و عندك قوّة تحفظ مثل المحسوسات بعد الغيبوبة مجتمعة فيها . . . - بو على - اشارات - نقل از شرح خواجه - انتشارات حيدرى - تهران 1379 ه - ج 2 - صفحهء 332 .\r\n","page_name":" 127 ","page_number":141},
  {"content":"\r\n\r\nحاصل است و در حالت غفلت فقط در خيال حاصل‌اند و در حالت نسيان از هردو قوّه زايل شده‌اند ؛ چنانچه در حالت غفلت ، آن صور از هردو قوّه زايل شده باشند ، لازم مىآيد كه ميان حالت غفلت و نسيان فرقى نباشد ، و حال آنكه چنين نيست . اين دليل حكما نيز درست نيست ، چون « ادراك » بمعنى حصول صورت در قوّهء مدركه نيست ، بلكه از « مقولهء اضافه » است ؛ و حالت غفلت عبارت است از اينكه ميان حس مشترك و صور حالّ در آن اضافه‌اى برقرار نباشد .\r\nهمانگونه كه براى « نفس ناطقه » خزانه‌اى نيست و علوم از « عقل فعال » بر نفس افاضه مىگردد ، در مورد حس مشترك هم ممكن است چنين باشد يعنى در حال غفلت ، استحضار صور محسوسه ، به افاضه از عقل فعّال باشد با اين احتمال ديگر بوجود خزانه‌اى بنام « خيال » احتياج نخواهد بود » « 1 » .\r\nخواجه به اعتراضات فخر رازى در وجود قوّه خيال چنين جواب مىگويد :\r\n« بفرض كه قوّهء خيال ، هم قابل صور محسوسه باشد و هم حافظ آنها اين دليل نخواهد بود كه مبدأ حفظ و قبول ، واحد باشد چون ممكن است دو اثر از فاعل واحد به دو اعتبار مختلف باشد ، مانند زمين كه به « صورت » خود قابل شكل است و به يبوست ، حافظ آن شكل مىباشد در مثال مذكور كه « آب » فقط قابل شكل است معلوم مىدارد كه مبدأ حفظ و قبول از هم جدا است و فخر رازى كه مىگويد : نفس واحد هم قابل صور علميّه است و هم متصرّف در بدن ، و حس مشترك واحد ، احساسهاى متعدد دارد - مانند ديدن ، شنيدن ، لمس كردن و . . . قول حكما را كه مىگويند براى قوّهء واحد اثر واحد است ، نقض نخواهد كرد ؛ چون اقتضاى حس مشترك در\r\n\r\n\r\n","description":"","footnote":"\r\n( 1 ) - . . . . أنّهم استدلوا على أنّ هذه القوّة ( اى الخيال ) - مغاير للحس المشترك من وجهين : الأوّل أنّ الحسّ المشترك يجب أن يكون قابلا لهذه الصّورة و الخيال يكون حافظا لها فيجب تغايرهما لحجّة و مثال أمّا الحجّة فلأنّ القوّة الواحدة لا يصدر عنها الّا امر واحد . . . و أمّا المثال فهو أنّ الماء له قوّة قبول الشّكل و ليس له قوة الحفظ و هذه الحجّة ضعيفة ، لأنّ الخيال الّذى جعلوه حافظا لهذه المثل يكون ايضا قابلا لها . . . و ايضا فهو ينتقض بالحسّ المشترك فأنّها تدرك المبصرات و المسموعات . . . . و ايضا فالنّفس . . قابلة للصورة العقليّة و متصرّفة فى البدن و أمّا المثال فهو ضعيف لأنّه لا يلزم من ثبوت حكم فى صورة واحدة ثبوت مثله فى كلّ الصّورة الثانى :\r\nالصورة الخياليه متى حصلت فى الحس المشترك عند غفلتنا عنها . . . و هذه الحجّة ضعيفة . . . أن الأدراك حالة اضافيّة و كيف لا نقول ذلك و هذه الصّور أذا كانت حاصلة فى الخيال لم يكن مشعور بها . . . فيجوز أن يكون تلك الصّورة حالّة فى الحس المشترك ابدا . . . ليس للنّفس الناطقه خزانة تبقى الصورة العقليّة فيها . . . . أذا طلبت تلك العلوم فاضت عليها تلك العلوم من واهب الصّور . . . - فخر رازى - شرح اشارات - ج 1 - صفحهء 148 - و المباحث المشرقيّه - ج 2 - صفحهء 432 .\r\n","page_name":" 128 ","page_number":142},
  {"content":"\r\n\r\nابتدا واحد بوده كه عبارت از دريافت صور محسوسات فقط باشد و در مرتبه ثانى اقتضاى آن متعدد مىگردد چون صور محسوسه ، اين تقسيمات را دارد و كثرت فعل نفس به جهت كثرت جهات صدور است . و فخر رازى كه مىگويد مثال حكما در مغايرت قبول و حفظ به « آب » ضعيف است صحيح نيست ، چون آن « مثال » قياسى از شكل سوّم است كه نتيجهء جزئى دارد ، به اين ترتيب كه : آب قابل شكل است و آب حافظ شكل نيست ، پس قابل شكل غير از حافظ شكل است . اين حكم جزئى مخالف با آن حكم كلّى است كه گفته مىشود : هر قابل شىء حافظ آن است و اين مثال ثابت مىكند كه قوّهء خيال غير حسّ مشترك است . ديگر آنكه ادراك از مقولهء اضافه نيست ، بلكه از « مقولهء كيف » است و در حال غفلت ، صور فقط حالّ در آلت قوّهء مدركه يعنى قوّهء خيال مىباشند و ديگر آنكه احتمال افاضهء صور از عقل فعّال بر حسّ مشترك درست نيست ، چون متمثّل در عقل فعّال فقط صور عقلىاند و صور حسّى را در آن راه نيست » « 1 » .\r\n\r\n« نتيجهء بحث »\r\nفخر رازى بر دليل بو على در اثبات « قوّهء خيال » اعتراضاتى وارد كرد و خواجه جواب داد كه آنها را تكرار نمىكنيم ولى چنين به نظر مىرسد كه جواب خواجه كافى نباشد چون خواجه بعضى از اعتراضات فخر رازى را جواب نداده است شرح مطلب اين است كه فخر رازى اعتراض ديگرى را هم در شرح اشارات آورده و هم در المباحث المشرقيّه در آن اعتراض خود چنين مىگويد :\r\n« حسّ مشترك در حال غفلت كه مىتواند صور حسّى غايب شده را مجدّدا استحضار نمايد ، اين استحضار ممكن است نه با فاضهء « عقل فعال » باشد و نه بكمك « قوّهء خيال » و نه از راه كسب جديد ، بلكه از راه ديگر باشد و آن اينكه : ( استعداد حسّ مشترك سبب استحضار صور غايب باشد ) دليل اين سخن آن است كه در مورد قوه خيال آمده است كه وقتى اجزاء حامل قوّهء\r\n\r\n\r\n","description":"","footnote":"\r\n( 1 ) - . . . أقول : . . . . اجتماع القبول و الحفظ فى شىء واحد لا يدّل على وحدة مصدرها فأنّهم يجوّزون اجتماعهما فى شىء واحد لقوتين فيه كالأرض . . . و أمّا افتراقهما فى صورة يدلّ على مغايرة المصدرين و المعارضة بالحسّ المشترك و النّفس ليس بشىء لأن الواحد قد يصدر عنه الكثير . . . و أمّا النّفس فأنّما يتكثّر فعلها لتكثر وجوه الصدورات عنها و أمّا فى المثال . . . ليس الأمر على ما ظنّه بل أنّما هو قياس من الشّكل الثالث . . . أنّ الأدراك حصول الصورة للمدرك لحصوله فى الألة و الصّورة حالة الذّهول غير حاصلة للمدرك و أن كانت حاصلة فى الألة و العقل الفعّال لتمثّل المعقولات فيه و امتناع تمثّل المحسوسات فيه . . . خواجه نصير طوسى - شرح اشارات - ج 2 - صفحهء 336 .\r\n","page_name":" 129 ","page_number":143},
  {"content":"\r\n\r\nخيال تحليل پذيرفت ، قوّهء غاذيه اجزاء ديگرى را جايگزين مىكند كه حامل ديگرى در محل جديد پديد مىآيد ، استعداد محلّ جديد ، سبب حدوث قوّهء خيال ديگرى مىشود » اگر اين امر ممكن باشد پس بايد جايز باشد كه استعداد حس مشترك پس از زوال صور محسوسهء حالّ در آن ، سبب حدوث صور غايب گردد . با اين احتمال ديگر نيازى « بقوّهء خيال » كه حافظ صور باشد ، نخواهد بود » « 1 » .\r\nخواجه در « شرح اشارات » خود ، متعرّض اين اعتراض فخر رازى و جواب آن نشد ، در حالى كه دفع اين اعتراض لازم بود ، چون در هر مسئله اگر تمام اعتراضات واردهء بر آن دفع نگردد آن مسئله به اثبات نمىرسد .\r\n\r\n\r\n","description":"","footnote":"\r\n( 1 ) - . . . و الّذى يدلّ على ما قلنا أنّ الحامل لقوّة الخيال لا شكّ أنّه يتحلّل منها اجزاء و الغاذية تورد بدلها مرة اخرى و لا شكّ أنّ القوّة الواحدة بالذّات و الشّخص لا يمكن بقائها عند تبدّل الموادّ ، بل متى تحلّل من محلّ القوّة جزئها فقط بطل تلك القوّة و حدثت قوة اخرى فإذا جاز أن يكون الأستعداد سببا لحدوث قوّة الخيال جاز أن يكون استعداد الحس المشترك لقبول هذه الصّورة المحسوسة سببا لحدوثها بعد أن كانت غائبة عنها مع أنّه لا حاجة الى تجشّم كسب جديد . . . فخر رازى - شرح اشارات - ج 1 - صفحهء 149 - و المباحث المشرقيّه - ج 2 - صفحهء 328 .\r\n","page_name":" 130 ","page_number":144},
  {"content":"\r\n\r\n\r\nتشكيك فخر رازى در وجود قوّهء واهمه و جواب خواجه به آن .\r\nقوّهء وهميّه - واهمه - كه از قواى باطنى است ، معانى جزئى را درك مىكند و معانى جزئى از قبيل محبّت فرزند بمادر ، علاقه يا ترس يا نفرت كه شخصى از شخص ديگر پيدا مىكند مىباشد مدرك اين معانى را « واهمه » گويند . بو على را كلامى است در اثبات قوّهء واهمه كه فخر رازى بر آن اعتراضى وارد مىكند و خواجه جواب مىدهد و به ترتيب كلام هريك را مىآوريم :\r\n\r\nكلام بو على در « اشارات » در اثبات وجود « قوّهء واهمه » چنين است :\r\n« جانداران خواه ناطق و عاقل يا غيرعاقل ، معانى جزئى غيرمحسوسى را در محسوسات ادراك مىنمايند كه با حواس ظاهرى ، آن معانى را نمىتوان يافت مانند « عداوتى » كه گوسفند در گرگ مىيابد يا « علاقه » اى كه قوچ به ميش دارد ، قوه‌اى كه مدرك اين معانى جزئى است حكمش در مورد ادراك آن معانى جزئى از لحاظ اينكه حكمى است قطعى و جزمى همانند حكمى است كه قوّهء حس در مشاهدات خود دارد ، چنين قوه‌اى را واهمه مىنامند » « 1 » .\r\n\r\nفخر رازى در شرح اشارات مىگويد :\r\n« بيان بو على در اثبات « قوّهء واهمه » از دو جهت ضعيف است : 1 - آن عداوتى كه گوسفند از گرگ مىيابد ، مدرك آن ، اگر مدرك گرگ هم باشد لازم مىآيد ، « حسّ مشترك » يا « قوّهء خيال » كه گرگ را ادراك مىنمايد ، آن عداوت جزئى را هم درك كند . باوجوداين احتمال ديگر حكم قطعى به اينكه مدرك معانى جزئى غير مدرك صور جزئى است ، صحيح نيست . فرضا كه قوّهء مدرك عداوت جزئى در گوسفند ، مدرك گرگ نباشد ، ولى حكم به اينكه « قوّهء مدرك گرگ كه جسمانى است پس قوّهء مدرك عداوت جزئى هم بايد جسمانى باشد » درست نيست چون ممكن است مدرك معانى جزئى ، نفس ناطقه باشد . 2 - اين نوع معانى « عداوت گوسفند از گرگ ، علاقهء قوچ به ميش و . . . » گرچه معانى جزئى مىباشند ولى ادراك آنها ممكن است ادراك كلّى باشد . دوستى ميان من و فرزندم ، كه مفهومى جزئى است ادراك آن ممكن است به لحاظ مفهوم كلّى دوستى باشد ، چون دوستى مفروض اگر معدوم گردد ، مفهوم دوستى جزئى ديگرى حادث خواهد شد . به همين ترتيب ، پس ادراكى كه از دوستى ميان خود و فرزندم دارم ممكن است بر\r\n\r\n\r\n","description":"","footnote":"\r\n( 1 ) . . . . أن الحيوانات ناطقها و غير ناطقها تدرك فى المحسوسات الجزئيّة معانى جزئيّة غير محسوسة و لا متأدّيّة من طريق الحواسّ مثل ادراك الشّاة معنى فى الذنب غير محسوس و أدراك الكبش معنى فى النعجه غير محسوس ادراكا جزئيا يحكم به كما يحكم الحسّ بما يشاهده . . . - بو على - اشارات - نقل از شرح خواجه - انتشارات حيدرى - تهران 1379 ه - ج 2 - صفحهء 341 .\r\n","page_name":" 131 ","page_number":145},
  {"content":"\r\n\r\nمصاديق كثيرى از دوستى صدق نمايد . بنابراين بوجود قوّهء جسمانى بنام « واهمه » كه فقط معانى جزئى را ادراك نمايد نيازى نخواهد بود » « 1 » .\r\n\r\nخواجه در جواب اين اعتراض چنين مىگويد :\r\n« صور اشياء محسوس از طريق حواس ، انتقال بحس مشترك پيدا مىكند ولى معانى جزئى چنين نيست . پس مدرك معانى جزئى - مانند عداوت جزئى ، دوستى جزئى و . . . - حسّ مشترك نخواهد بود . آنچه هم فخر رازى مىگويد ، مدرك معانى جزئى ممكن است نفس ناطقه باشد ، درست نيست چون حيوانات غير ناطق فاقد نفس ناطقه‌اند ، ولى معانى جزئى را ادراك مىنمايند . بعلاوه آدمى گاه از چيزى مانند مرگ مىترسد ، ولى عقل احساس « أمن » مىكند ، پس عقل - نفس ناطقه - مدرك معانى جزئى نيست . باز آنچه مىگويد « دوستى ميان من و فرزندم ، كلّى است » فرضا كه كلّى باشد ولى سخن در اين است كه مدرك جزئيّات آن كلّى چيست ؟ ديگر آنكه علاقه‌يى كه قوچ نسبت به ميش در وقت معيّن دارد ، مسلّما مدرك آن عقل نيست . پس معلوم شد مدرك معانى جزئى قوّه‌اى است جسمانى يعنى « قوّهء واهمه » مىباشد « 2 » » .\r\n\r\n« نتيجهء بحث »\r\nفخر رازى كه منكر وجود « قوّهء واهمه » است ، بر كلام بو على در اثبات « قوّهء واهمه » اعتراض وارد نمود و خواجه جواب داد . در اينجا در ضعف نظر فخر رازى مطلبى يادآورى مىشود و آن چنين است :\r\n\r\n\r\n","description":"","footnote":"\r\n( 1 ) . . . . و هو ضعيف لأنّا نقول المدرك لهذه العداوة الجزئيّة اءمّا أن يكون مدركا لذلك الذئب او لا يكون ، فأن كان فحينئذ يكون المدرك لذلك الذئب و بتلك العداوة هو الحسّ المشترك او الخيال . . . فحينئذ لا يمكننا أن نقطع بأنّ المدرك لهذه المعانى الجزئيّة ليس هو المدرك للصورة الجزئيّة و على التّقدير الثّانى يجوز أن يكون المدرك هو النفس فسقطت حجّتهم على اثبات هذه القوّة . . . فلمنازع أن ينازع فى كون المدرك جزئيّا لأنّ الصداقة الّتى بينى و بين ولدى و أن كان فى نفسها جزئيّة لكن لا شعور بها ألّا من حيث هى كلّية . . . - فخر رازى - شرح اشارات - ج 1 - صفحهء 150 و مباحث المشرقيّه - ج 2 - صفحهء 329 .\r\n( 2 ) . . . . فقوّة يدرك الحيوان بها معانى جزئيّة لم تتأدّ من الحواس اليها كادراك العداوة و الصداقة و الموافقة و المخالفة من اشخاص جزئيّة . . . دليل على وجود قوّة تدركها . . . و وجودها فى الحيوانات العجم دليل على مغايرتها للنّفس الناطقه . . . و ايضا بأنّ للأنسان ربّما يخاف شيئا يقتضى عقله الأمن كالموت . . . هب أنّها كلّية و لكنّ الكلّى لابدّ له من اشخاص جزئيّة و كلامنا فى جزئيات الصداقة الكلّية و ايضا الأستيناس الّذى تدركه الشاة من صاحبها فى وقت ما بعينه جزئىّ مدرك به غير العقل . . . - خواجهء طوسى - شرح اشارات - ج 2 - صفحهء 342 .\r\n","page_name":" 132 ","page_number":146},
  {"content":"\r\n\r\nهمانگونه كه قبلا بيان شد ( صفحهء 249 ) فخر رازى منكر وجود حس مشترك مىباشد و از طرفى در اين بحث مدعى است كه مدرك معانى جزئى ممكن است حس مشترك باشد كه مدرك صور جزئى است .\r\nدر حالى كه اين دو نظريه باهم متخالف‌اند .\r\nقطب رازى در « محاكمات » پاسخ خواجه را به اعتراض فخر رازى نپسنديده است و مىگويد :\r\n« مدرك صور جزئى و معانى جزئى نفس است ، ليكن بواسطهء حس مشترك كه واسطهء ادراك نفس از صور جزئى است ، مانعى نيست كه واسطهء ادراك نفس از معانى جزئى هم باشد ، كه « نفس » بتوسط يك قوّهء جسمانى - حسّ مشترك - هم صور جزئى را ادراك نمايد و هم معانى جزئى را ، چنانچه « نفس » انواع محسوسات - شمّى ، لمسى ، بصرى و . . . - را بوساطت حسّ مشترك درمىيابد « 1 » » .\r\nمىگوئيم ، معانى جزئى با صور جزئى ذاتا متخالف است ، نه متخالف در نوع ، نظير تخالف نوعى كه ميان صور محسوسات است . حسّ مشترك اگر واسطهء ادراك معانى جزئى براى نفس باشد ، همانگونه كه واسطه در ادراك صور جزئى براى نفس است لازم مىآيد قوّهء واحد جسمانى منشأ پيدايش افعال « متخالف بالذّات » باشد ، و اين علاوه بر اينكه مخالف « قاعدهء الواحد » است ، لازم مىآيد نفس در افعال خود نيازى به كثرت قوى نداشته باشد و حال آنكه چنين نيست .\r\n\r\n\r\n","description":"","footnote":"\r\n( 1 ) . . . . انّ المدرك لصور الجزئيّات و معانيها هو النّفس و ليست تدرك لها بالذّات لأنّها جزئيّة جسمانيّة فلا يدركها الّا بالقوّة الجسمانيّه لكنّ الكلام فى أنّه لا بدّ أن يكون ادراكها الصّورة بقوّة اخرى ، فلم لا يجوز أن يكون اءدراكها للنّوعين بقوّة واحدة جسمانيّة ، كما أنّ ادراكها لأنواع المحسوسات بقوّة واحدة و هى الحسّ المشترك . . .\r\nقطب رازى - محاكمات - ذيل صفحهء 341 - شرح خواجه بر اشارات - ج 2 .\r\n","page_name":" 133 ","page_number":147},
  {"content":"\r\n\r\n\r\nاعتراض فخر رازى در وجود قوّهء متصرفه و جواب خواجه به آن .\r\nقوّهء متصرّفه - متخيّله - از قواى باطنى است كه صور و معانى را بهم تركيب يا تجزيه مىنمايد . اختلاف خواجه و فخر رازى را در وجود قوّهء « متصرفه » كه در شرح كلام بو على آمده ، ابتدا كلام بو على و سپس نظر خواجه و فخر رازى را مىآوريم .\r\nبو على در « اشارات » در بيان قوّهء متصرّفه چنين مىگويد : « چهارمين قوّهء باطنى - قوّهء متصرّفه - كه خادم « قوّهء واهمه » است ، صور دريافت شده حسّ را بهم مىآميزد يا از هم مىپراكند و با معانى جزئى بهم مىآميزد و يا مىپراكند و گاهى هم صور را با معانى تركيب مىكند و گاه هم آنها را از هم جدا مىسازد . اين قوّه را اگر كارگزار عقل باشد « مفكّره » گويند و اگر در تسخير « قوّهء وهم » باشد « متخيّله » يا « متصرّفه » مىنامند » « 1 » .\r\n\r\nفخر رازى در اعتراض بر كلام بو على در وجود قوّهء متصرّفه مىگويد :\r\n« بيان بو على در وجود قوّهء متصرّفه از دو جهت ضعيف است : 1 - قوّهء متصرفه كه تصرّف در صور و معانى جزئى دارد ، اگر آن صور و معانى را ادراك هم بنمايد ، لازم مىآيد شىء واحد ، هم متصرّف باشد و هم مدرك و اين مخالف قاعدهء الواحد است . اگر ادراكى از آن صور و معانى نداشته باشد ، پس بايد تصرّف « متصرّفه » در صور و معانى بدون ادراك از آنها باشد كه باطل است . 2 - حكما « متصرّفه » را خادم « واهمه » مىدانند استخدام واهمه قوّهء متصرّفه را بمعنى تصرّف در آن است ؛ واهمه كه مدرك معانى جزئى است ، پس بايد « واهمه » هم مدرك باشد و هم متصرّف كه منافى با قاعدهء الواحد است » « 2 » .\r\n\r\nخواجه چنين جواب مىگويد :\r\nدر مورد قوه متصرّفه كه تصرف در صور و معانى دارد حضور آن صور و معانى شرط در تصرف او است . اما از اينكه ادراكى هم نسبت به آن صور و معانى داشته باشد ، شرط در تصرف\r\n\r\n\r\n","description":"","footnote":"\r\n( 1 ) . . . . و تخدمها قوّة رابعة ، لها أن تركّب و تفصّل ما يليها من الصّور المأخوذة عن الحسّ و المعانى المدركة بالوهم و تركّب ايضا الصّور بالمعانى و تفصّلها عنها و تسمّى عند استعمال العقل مفكّرة و عند استعمال الوهم متخيّلة . . .\r\n- بو على - اشارات - نقل از شرح خواجه - ج 2 - صفحهء 345 .\r\n( 2 ) . . . . الأوّل أنّ هذه القوّة المتصرّفه أمّا أن تكون لها شعور بما يتصرّف فيه او لا يكون . فاءن كان ، كان ذلك اعترافا بأنّ القوّة الواحدة مدركة و متصرفة مبطل قولهم . . . و اءن كان الثّانى ، كان ذلك قولا باءنّ المتصرّف القاضى على الشيئين . . . الثّانى أنّ الوهم قوّة مدركة و كونها مستخدمة لهذه القوى تصرّف منها فى هذه القوى فيكون الشّى الواحد مدركا و متصرّفا . . . فخر رازى - شرح اشارات - ج 1 - صفحهء 151 - و المباحث المشرقيّه - ج 2 - صفحهء 328 .\r\n","page_name":" 134 ","page_number":148},
  {"content":"\r\n\r\nاو نيست ، و آنچه هم كه فخر رازى مىگويد « استخدام واهمه قوّهء متصرّفه را بمعنى تصرّف در آن است و واهمه كه مدرك معانى جزئى هم است پس واهمه ، هم متصرّف است و هم مدرك ، و اين خلاف قاعدهء الواحد است » جواب آن است كه شىء واحد به اعتبار متعدّد جايز است كه منشأ افعال مختلف باشد » « 1 » .\r\n\r\n« نتيجهء بحث »\r\nخواجه به اعتراض فخر رازى در وجود قوّهء متصرّفه چنين جواب داد : تصرّف « متصرّفه » در صور و معانى جزئى ، گرچه ملازم با حضور آن صور و معانى است ، ولى از اينكه متصرفه ادراكى هم نسبت به آن صور و معانى داشته باشد ، لازم نيست چون حضور نزد مدرك ، ملازم با ادراك است نه اينكه حضور مطلق يعنى هر حضورى ملازم با ادراك باشد .\r\nقطب رازى در « محاكمات » اين جواب خواجه را نپسنديده و مىگويد :\r\n« اين كلام خواجه كه مىگويد حضور نزد مدرك ، شرط ادراك است نه حضور مطلق .\r\nگرچه موجه مىنمايد ، ليكن آنچه حكما گفته‌اند : حاكم و داور ميان دو شىء واجب است مدرك آن دو شىء باشد يك قاعدهء كلّى است » « 2 » .\r\nمىگوئيم فرضا حضور مطلق ، براى ادراك كافى باشد و از تصرّف « قوّهء متصرّفه » در صور و معانى هم ، لازم آيد كه قوهء متصرّفه ، مدرك آن صور و معانى هم باشد ، ولى اين مخالف با « قاعدهء الواحد » نخواهد بود چون طبق جواب دوم خواجه جايز است شىء واحد به تعدّد اعتبار ، منشأ افعال مختلف باشد . ليكن شواهدى است در صدق سخن خواجه كه حضور مطلق كافى براى ادراك نيست . مثلا آتش يا دارو ، يا مادّهء منفجره‌اى كه سبب از هم‌پاشيدن اجزاء مركّب مىباشند و يا مادّهء چسبنده‌اى كه اشياء مختلفى را بهم تركيب نمايد ؛ شعور و ادراكى نسبت به آن اجزاء و اشياء ندارند .\r\nبعلاوه صرف تصرّف قوّه‌اى در اشياء بنحو تجزيه يا تركيب مانند « قوّهء واهمه » به آن حاكم و داور ميان اشياء نگويند ، و گرنه لازم مىآيد « محك » كه خالص و ناخالص را از هم جدا\r\n\r\n\r\n","description":"","footnote":"\r\n( 1 ) . و الجواب عن الأوّل : أنّ القوّة ليست بمدركة و تصرفها فى شيئين يقتضى حضورهما لا اءدراكها لهما ، اذ لا يجب أن يكون كل حاضر متصرّف فيه مدركا و عن الثّانى أنّ الشىء الواحد يمكن أن يكون مدركا و متصرّفا من وجهين . . . خواجه نصير طوسى - شرح اشارات - ج 2 - صفحهء 346 .\r\n( 2 ) . . . . و فى هذا الجواب نظر : اذ قاعدتهم أنّ الحاكم بين الشيئين يجب أن يدركهما . . . - قطب رازى - محاكمات - ذيل صفحهء 346 شرح خواجه بر اشارات - ج 2 .\r\n","page_name":" 135 ","page_number":149},
  {"content":"\r\n\r\nمىسازد ، حاكم ميان آنها باشد و حال آنكه آن را حاكم يا داور نگويند ، چون مدرك ( بكسر راء ) نيست .\r\nبنابراين احكام مترتّب بر حاكم و داور ، بر قوّهء متصرّفه بار نخواهد بود .\r\n\r\n","description":"","footnote":"","page_name":" 136 ","page_number":150},
  {"content":"\r\n\r\n\r\nاستدلال فخر رازى در ابطال قواى باطنى و جواب خواجه به آن .\r\nفخر رازى در « شرح اشارات » ، پس از تشكيك بر بيان بو على در اثبات حس مشترك و خيال و واهمه و متصرّفه - كه شرح آن گذشت - مدّعى است كه كلّا قول بوجود قواى باطنى باطل و مدرك تمام ادراكات - خواه جزئى و خواه كلّى - « نفس ناطقه » است در اين مسئله ابتدا كلام فخر رازى و بعد جواب خواجه را مىآوريم .\r\n\r\nفخر رازى در شرح اشارات مىگويد :\r\n« مدرك تمام محسوسات و صور خيالى و معانى جزئى و كلّى ، « نفس ناطقه » است و نيازى نيست كه براى هريك از آنها ، قوّهء ادراك‌كنندهء جداگانه‌اى باشد ، به ضرورت عقل و اتّفاق حكما داورى ميان دو شىء بدون حضور آنها نزد داور ممكن نيست . حكم به اينكه شىء به اين رنگ داراى اين طعم است يا اين ملموس داراى اين مزه است و اين جزئى تحت اين كلّى است ، وقتى صحيح است كه مدرك تمام محسوسات و كلّى و جزئى ، امر واحد باشد . آنچه را كه ديده‌ايم مىتوانيم تخيّل كنيم ، يا آنچه را كه تخيّل نموده‌ايم ، مىتوانيم مجددا به‌بينيم . پس حكم به اينكه اين متخيّل همان مبصر است و به عكس وقتى صحيح است كه شخص واحد ، شىء واحدى را دوبار ديده باشد و بعد از غيبت هم آن را تخيّل نموده باشد . حكم بوجود عداوت در شخصى ، در صورتى است كه شىء واحد ، آن عداوت جزئى و آن شخص را ادراك نموده باشد ، تركيب صور خيالى با يكديگر و يا تركيب آنها با معانى جزئى و همچنين تحليل آنها از يكديگر ، هنگامى صحيح است كه مدرك آن صور و معانى شىء واحد باشد . حكم به اينكه زيد انسان است ، فرع بر تصوّر زيد و انسان است و بناچار مدرك زيد جزئى و انسان كلّى شىء واحد است .\r\nپس مدرك تمام صور - خواه محسوس و خواه متخيّل - و معانى - خواه جزئى و خواه كلّى - يك چيز خواهد بود كه عبارت از « نفس ناطقه » است ، نه اينكه براى هريك قوّهء جداگانه باشد .\r\nاگر گويند در وجود صور خيالى و معانى و همى شكى نيست با اين وجود تحقّق در خارج كه ندارند ، انطباع آنها در « نفس » هم كه امكان ندارد ، پس بايد انطباع آنها در قواى باطنى باشد سپس « نفس » بوسيلهء آن قوى صور و معانى جزئى را ادراك نمايد . جواب آن است كه اوّلا انطباع صور خيالى و معانى جزئى در قواى باطنى ، درست نيست ، و گرنه بايد تخيّل دريا انطباع صورت عظيم در محلّ صغير لازم مىآيد . ثانيا اگر صور و معانى جزئى ابتدا در قواى جسمانى باشند سپس « نفس » ادراكى از آنها حاصل نمايد ، لازم مىآيد كه انطباع ، مغاير با ادراك باشد ، در صورتى كه بيشتر موارد مغايرت ميان انطباع و ادراك را نمىپذيرند . ثالثا با فرض قبول قواى جسمانى ، بايد بوجود بيش از دو قوّه - يكى محلّ صور جزئى و ديگرى خزانه معانى جزئى - احتياج نباشد ، درحالىكه قواى باطنى بيش از اين را اثبات مىنمائيد . بهرحال ، قول بوجود قواى باطنى\r\n\r\n","description":"","footnote":"","page_name":" 137 ","page_number":151},
  {"content":"\r\n\r\nباطل است « 1 » » .\r\n\r\nخواجه در ردّ اين نظريهء فخر رازى مىگويد :\r\n« آنچه فخر رازى آورد كه مدرك تمام صور محسوس و متخيّل و معانى جزئى و كلّى « نفس » است و آنچه موجب تركيب صور به يكديگر و موجب تركيب صور بمعانى جزئى است ، « نفس ناطقه » است ، ازاين‌رو بوجود قواى باطنى نياز نخواهد بود ، و سخن را در اين مورد طولانى نمود ، درحالىكه كلامى بىفائده بود ، چون حكما اعتراف دارند كه مدرك تمام مدركات از قبيل صور و معانى و جزئى و كلّى همان « نفس » است ، ليكن نفس معقولات را بىواسطه و محسوسات را بوسيلهء آلات ، ادراك مىكند ، چون قبلا در بحث حس مشترك و خيال و واهمه . . . . در اين‌باره سخن رفته است تكرار نمىكنيم « 2 » » .\r\n\r\n« نتيجهء بحث »\r\nبه بيانى كه گذشت معلوم گرديد كه فخر رازى وجود قواى باطنى از قبيل حس مشترك و خيال و . . . . را منكر است و « نفس » را در ادراك تمام امور جزئى و كلّى كافى دانست .\r\nخواجه جواب داد گرچه مدرك تمام امور ، « نفس » است ليكن در ادراك صور و معانى جزئى ، نياز بواسطه است ازاين‌رو ، وجود قواى باطنى ضرورى است .\r\n\r\n\r\n","description":"","footnote":"\r\n( 1 ) . . . . و لنختم هذا الفصل بحجّة قويّة على أنّ النفس هى المدركة بجميع الاءدراكات فنقول أنّ بديهة العقل حاكمة بأنّ القاضى على الشيئين لابدّ و أن يحضره المقضّى عليهما و انتم قد اعترفتم بذلك و عند هذا القول بأنّ الأنسان يمكنه أن يحكم بأنّ هذا الملوّن هو هذا المطعوم و أنّ هذا المطعوم هو هذا الملموس و القاضى على الشيئين لا بدّ و أن يحضره المقضّى عليهما فأذن لابدّ من شىء واحد يكون مدركا لجميع مدركات الحواسّ الظّاهرة ثمّ نقول انّا تخيّلنا صورة انسان بعد أن رأيناه . . . . فثبت ايضا أنّ هذه الأدراكات الّتى فرّقها على قوى كثيرة هى باسرها لقوّة واحدة . . . و ثبت ايضا أنّ المدرك للاءنسان الجزئىّ هو المدرك لكلّ هذه المدركات . . . فاءن قيل هذه الحجّة اءنّما تدلّ على أنّ النّفس مدركة للجزئيّات نحن لا ننكر ذلك لكن نقول أنّ الصّورة الخياليّه و المعانى الوهميّة لابدّ و أن تكون موجودة اذ هى غير موجودة فى الخارج فهى موجودة فى الذّهن . . . فهذه حجّة تاطعة فى ابطال ما ذكروه . . .\r\nفخر رازى - شرح اشارات - المطبعة الخيريّه - المصر 132 ه - ج 1 - صحفهء 152 .\r\n( 2 ) . و الحجّة الّتى اقامها الفاضل الشارح على أنّ النّفس هى المدركة بجميع الاءدراكات بأنّها حاكمة ببعض المدركات على البعض . . . فهى خالية عن الفائدة لأنّهم معترفون بذلك الّا أنّهم يذهبون الى انّها مدركة للمعقولات بالذّات و للمحسوسات بالألات . . . - خواجه نصير طوسى - شرح اشارات - انتشارات حيدرى - تهران 1379 ه - ج 2 - صفحهء 351 .\r\n","page_name":" 138 ","page_number":152},
  {"content":"\r\n\r\nاكنون چند مطلب در تأييد نظر خواجه پيشنهاد مىشود :\r\n1 - آنگونه كه فخر رازى مدّعى است اگر « نفس » بدون وسائط امور جزئى را ادراك نمايد ، بايد محسوسات را هم بدون حس باصره و سامعه و . . . ادراك نمايد و حال آنكه چنين نيست .\r\n2 - فخر رازى مدّعى است « حكم بوجود قواى باطنى خلاف ضرورت عقل است ، چون به حكم عقل ، حضور اشياء نزد « داور » هنگام داورى ضرورى است و « نفس » كه داورى مىكند اين محسوس آن متخيّل است و اين جزئى تحت آن كلّى است ، پس حضور تمام مدركات نزد نفس ضرورى است . ازاين‌رو ، بوجود قواى باطنى نيازى نيست » « 1 » .\r\nمىگوئيم قول بوجود قواى باطنى اگر خلاف ضرورت عقل مىبود ، حكماء استدلال بر وجود قواى باطنى نمىنمودند . ديگر آنكه نيازى نبود كه فخر رازى استدلال در ابطال اين قوى نمايد ، چون صرف خلاف ضرورت عقل ، كفايت مىكرد .\r\n3 - بو على در « اشارات » در فصل مربوط به قواى باطنى اظهار مىدارد :\r\n« هريك از قواى باطنى اختصاص بمحلّ خاصّى از مغز دارند چون اختلال موضع معيّنى از مغز ، سبب اختلال قوّهء خاصّى از اين قوى مىگردد « 2 » » .\r\n\r\nفخر رازى در تفسير خود بر اين كلام بو على مىگويد :\r\n« اختلال قوّه‌اى از قواى باطنى ، ممكن است به جهت آن باشد كه موضعى از مغز ، آلت براى آن قوّهء باطنى باشد ، نه محلّ براى آن و . . . . » « 3 » .\r\nاين سخن فخر رازى ، تصديق ضمنى او است بر وجود قواى باطنى درحالىكه او منكر وجود قواى باطنى است .\r\n4 - اگر مدرك تمام صور و معانى جزئى در انسان ، « نفس ناطقه » باشد آن هم بدون وساطت قواى باطنى كه ادّعاء فخر رازى است لازم مىآيد ساير حيوانات كه ادراكى از صور و معانى جزئى دارند ، داراى « نفس ناطقه » باشند ، درحالىكه نيستند لازم بذكر است كه فخر رازى\r\n\r\n\r\n","description":"","footnote":"\r\n( 1 ) . . . . انّ بديهة العقل حاكمة بأنّ القاضى على الشيئين لابدّ و أن يحضره المقضّى عليهما . . . فاذن لابدّ من شىء واحد يكون مدركا بجميع مدركات الحواس الظّاهرة . . . فخر رازى - شرح اشارات - ج 1 - صفحهء 152 .\r\n( 2 ) . . . انّ هذه هى الألات أنّ الفساد اذا اختصّ بتجويف اورث الآفة فيه . . . - بو على - اشارات - نقل از شرح خواجه - ج 2 - صفحهء 348 .\r\n( 3 ) . . . و أن اختلت أفعالها عند اختلال ذلك الموضع لأنّ ذلك الموضع كان آلة لتلك القوّة . . . - فخر رازى - شرح اشارات - ج 1 - صفحهء 152 .\r\n","page_name":" 139 ","page_number":153},
  {"content":"\r\n\r\nبه اين اشكال توجه نموده ، چون در « المباحث المشرقيّه » مىگويد :\r\n« آنچه آوريم كه « نفس ناطقه » مدرك تمام صور و معانى جزئى است بدون وساطت قواى باطنى ، در مورد ساير حيوانات حجّيت ندارد . ساير حيوانات با فقدان « نفس ناطقه » چگونه ادراكى از صور و معانى دارند ، اين مسئله براى ما همچنان در بوتهء شك و ترديد باقى مانده است « 1 » » .\r\nبنابراين نظر فخر رازى بر اينكه با وجود « نفس ناطقه » از وجود قواى باطنى بىنياز خواهيم بود ، نظر قاطعى نيست و در آن مردّد است .\r\n5 - فخر رازى با اينكه در « شرح اشارات » و « المباحث المشرقيه » وجود قواى باطنى را انكار مىكند - به بيانى كه گذشت - ولى در كتاب « اسرار التنزيل » بوجود قواى باطنى اعتراف مىكند ، عين عبارت او چنين است :\r\n« امّا قوتهاى مدركهء باطنى پنج تا است زيرا كه قوّتهاى باطنى يا بىتصرّف باشد يا با تصرّف ، امّا قوّتهاى مدركه ، كه بىتصرّف باشد چهار قسم است ، زيرا كه اين قوّتهاى مدركه يا مدرك صورتها باشد يا مدرك معانى مدرك صورتها را « حس مشترك » گويند و مدرك معانى را ، « وهم » گويند و هريك را خزانه‌اى است ، خزانهء « حس مشترك » را خيال گويند و خزانهء « وهم » را حافظه گويند . . . » « 2 » .\r\nاز آنچه آورديم معلوم شد كه نظر فخر رازى در مورد قواى باطنى نظر قاطع نيست ، گاهى منكر آن قوى مىشود و گاهى معترف به آن است .\r\n\r\n\r\n","description":"","footnote":"\r\n( 1 ) . . . . و أمّا فى ساير الحيوانات فلم تجد هذه الحجّة ، فلا جرم بقى الأمر مشكوكا فيه . . . فخر رازى - المباحث المشرقيّه - ج 2 - صفحهء 342 .\r\n( 2 ) . فخر رازى - اسرار التنزيل - مطبعهء مظفّرى - بمبئى 1323 ه - صفحهء 6 - 165 .\r\n","page_name":" 140 ","page_number":154},
  {"content":"\r\n\r\n\r\nتشكيك فخر رازى بر استدلال بو على در تجرّد نفس و جواب خواجه به آن\r\nبو على معتقد است كه صورت معقول حالّ در « نفس » چون از مادّه و عوارض مادّه ، مجرّد و تقسيم‌ناپذير است ، لازم مىآيد محلّ آن يعنى نفس نيز تقسيم‌ناپذير و مجرّد باشد .\r\nفخر رازى چند اعتراض بر اين دليل تجرّد نفس دارد و خواجه به آن جواب مىدهد . پس از نقل كلام بو على نقطه‌نظرهاى خواجه و فخر رازى را مىآوريم .\r\n\r\nبو على در « اشارات » در بيان تجرّد « نفس ناطقه » مىگويد :\r\n« امور مجرّد و غيرمنقسم ، در چيزى كه حلول پيدا كنند ، محلّ آن نيز مجرّد و غيرمنقسم خواهد بود و چون صور عقلى ، تقسيم‌پذير نيستند ، پس محل آنها هم كه « نفس » است بايد مجرّد و غيرمنقسم باشد و بفرض كه صور عقلى تقسيم بپذيرند و آن تقسيمات ، نامتناهى هم كه باشند ، مسلّما جزء واحد بالفعل غيرمنقسم در آن خواهد بود - چون كثرت يعنى مجموع آحاد - پس فرض تقسيم صور معقول ، وجود معقول واحد غيرمنقسم را بدنبال خواهد داشت و حلول صور غيرمنقسم ، در محل منقسم در وضع ، ممكن نيست و چون جسم و قوّهء جسمانى قابل تقسيم‌اند ، پس صور معقول بايد حال در جسم و قوّهء جسمانى نباشد . بنابراين « نفس » كه محلّ صور معقول است بايد مجرّد و غيرجسمانى باشد . اگر گويند صورت معقول قابل تقسيم است ، چون در « وهم » به دو جزء مشابه تقسيم مىگردد ، پس محلّ آن‌كه نفس است بايد قابل تقسيم باشد و مجرّد نباشد . جواب آن است كه با فرض تقسيم صورت معقول در « وهم » در صورتى كه آن تقسيم وهمى شرط تحقّق صورت معقول باشد ، صحيح نخواهد بود ، چون هريك از دو جزء آن معقول ، كه فاقد اين شرط است بايد معقول واقع نگردد ، و اين خلاف فرض است چون معقول فرض شده است . و اگر آن تقسيم وهمى ، شرط تحقّق صورت معقول نباشد ، باز صحيح نخواهد بود چون از تقسيم صورت معقول ، اقتران آن صور بعوارض غريبه لازم مىآيد مانند مقدارى كه تقسيم پذيرفته و جمع و تفريق آن اقسام و . . . - درحالىكه صور معقول فاقد عوارض غريبه‌اند .\r\nحال كه معلوم شد صور معقول مجرّد و غيرمنقسم و غيرقابل اشارهء حسىّاند ، ثابت مىگردد كه محلّ آن صور - نفس ناطقه - نيز غيرجسمانى و مجرّد است » « 1 » .\r\n\r\n\r\n","description":"","footnote":"\r\n( 1 ) . اءن اشتهيت أن يتضّح لك أنّ المعنى المعقول لا يرتسم فى منقسم و لا فى ذى وضع فاسمع . . . و فى المعقولات معان غير منقسمة لا محالة و اءلّا لكانت المعقولات اءنّما تلتئم من مباد لها غير متناهية بالفعل و مع ذلك فأنّه لا بدّ فى كل كثرة متناهية او غير متناهية فأنّما يعقل من حيث هو لا ينقسم فاءذن لا يرتسم فيما ينقسم فى الوضع و كلّ جسم و كلّ قوّة فى الجسم منقسم . . . و لعلّك تقول : قد يجوز أن يقع للصّورة العقليّة الوحدانيّة قسمة وهميّة الى اجزاء متشابهة فاسمع . . . بو على - اشارات - نقل از شرح خواجه - ج 2 - صفحهء 368 .\r\n","page_name":" 141 ","page_number":155},
  {"content":"\r\n\r\n\r\nفخر رازى بر اين دليل تجرد نفس چند اعتراض دارد :\r\n« نظر بو على مبنى بر اينكه صور عقلى حالّ در « نفس » چون مجرّد و غيرجسمانىاند پس محلّ آن صور يعنى « نفس » نيز بايد مجرد باشد ، درست نيست ، چون صور معقول ، مجرّد نيستند بلكه مقرون بعوارض غريبه‌اند ، براى آنكه آن صور ، حالّ در محلّ معيّن‌اند و تشخّص آن صور و حلول آن صور در محلّ جزئىّ و عروض آنها بر آن محلّ و مقارنت هريك از آن صور با ساير اعراض حالّ در آن محلّ و . . . تماما از عوارض غريبه مىباشند . پس حلول صور معقول در جسم بايد جايز باشد . اگر گويند « مقصود از تجرّد صور معقول حالّ در « نفس » آن است كه صرف‌نظر از اين عوارض يعنى تشخّص صورت معقول ، حلول آن در نفس جزئى و . . . كه فقط توجّه بماهيّت صور معقول باشد ، بدون لحاظ هيچيك از اين عوارض ، آن صور معقول ، مجرّد خواهند بود ، اين توجيه صحيح نيست چون تجرّد به اين معنى براى صور حالّ در جسم هم امكان دارد ، زيرا اگر از وضع و مقدار و . . . صور حالّ در جسم صرفنظر شود ، مجرّد خواهند بود و ديگر فرقى ميان صور جسمانى و نفسانى نخواهد بود . همچنين صور عقلى ، كلّى هم نيستند ، كلّيت علم يا كلّيت صور معقول به لحاظ جزء مشترك موجود در خارج است ، نه به لحاظ آنكه صورتى است حالّ در عقل فى المثل افراد موجود در خارج - زيد و عمرو . . . - صرف‌نظر از اعتبارات فردى از قبيل شكل ، وضع ، مقدار و . . . . مشترك در انسانيّت‌اند و زيد كه در خارج است ، انسانيّت كه جزء مشترك در تمام افراد است نيز موجود در خارج است و علم متعلّق به انسانيّت به اين لحاظ كه اين جزء در خارج مشترك است كلّى خواهد بود . نه كه هر « علم » و هر صورت عقلى كلى باشد » « 1 » .\r\n\r\nخواجه در جواب اين اعتراض بر تجرّد نفس مىگويد :\r\n« آنچه فخر رازى آورد كه : صور عقلى چون مقرون بعوارض غريبه و مجرّد نيستند ، نفس هم كه محلّ آنها است مجرّد نخواهد بود درست نيست . چون فخر رازى ميان لوازم وجود و لوازم ماهيت با عوارض غريبهء ماهيّت ، فرقى ننهاده است . تشخّص صور حالّ در نفس و حلول آنها در نفس و . . . كه از لوازم وجودى و ماهيّتى صور عقلىاند ، آنها را از عوارض غريبه شمرده است . اين اشتباه از فخر رازى است نه كه كلام بو على مخدوش باشد » « 2 » .\r\n\r\n\r\n","description":"","footnote":"\r\n( 1 ) . لقائل أن يقول أنّ الصّورة العقليّة الموجودة فى النّفس الجزئيّة صورة حالّة فى محل معيّن فتشخّصها و حلولها فى ذلك المحلّ و عرضيّتها و مقارنتها لساير الحالة معها فى ذلك المحلّ و حدوثها فى ذلك الوقت كلّ ذلك اعراض و احوال غريبة عن ماهيّتها فأين استحال حلول تلك الصّورة فى الجسم لأنّها تكون حينئذ موصوفة باللواحق الغريبة . . . أنّا بيّنا فيما مضى أنّه لا يجوز أن يكون فى العقل صورة مجرّدة كليّة و بيّنا أنّ الكلّى المجرّد ليس ألّا بجزء المشترك بين الأشياء الموجودة فى الخارج . . . . - فخر رازى - شرح اشارات - ج 1 - صفحهء 166 .\r\n( 2 ) . و اعتراض الفاضل الشارح بأنّ الصّور العقليّة فى النّفس الجزئيّة ليست بمجرّدة ، - دنبالهء پاورقى در صفحه بعد\r\n","page_name":" 142 ","page_number":156},
  {"content":"\r\n\r\n\r\nفخر رازى در اعتراض ديگر خود بر دليل تجرد « نفس » مىگويد :\r\n« اگر صور عقلى مجرّد از عوارض غريبه باشند ، كافى است كه در تجرّد « نفس » گفته شود « هر عرض حالّ در مكان ، قابل اشارهء حسّى است و امر قابل اشارهء حسّى هم مجرّد از عوارض غريبه نيست . پس صور عقلى كه از عوارض غريبه مجرّداند بايد حالّ در جسم نباشند » اين اختصار در اثبات تجرّد « نفس » كفايت مىنمود و به آنهمه تفصيل در كلام بو على ، نياز نبوده است » « 1 » .\r\n\r\nخواجه در جواب اين اعتراض مىگويد :\r\n« درستى دليلى در اثبات مطلوبى ، منافات با صحّت دليل ديگرى بر اثبات آن مطلوب ندارد .\r\nدليلى كه بو على بر تجرّد نفس آورد به اين بيان : « صورت واحد عقلى كه مجرد است اگر در چيزى حلول نمايد ، آن چيز تقسيم‌ناپذير خواهد بود و جسم چون قابل تقسيم است ، حلول صورت عقلى مجرّد در آن ممكن نيست » . و كلام را در بيان اين دليل طولانى نمود ، بمناسبت آن بوده كه ضمنا ثابت نمايد صور خيالى ، چون قابل تقسيم‌اند ، جسمانىاند ، بنابراين از حلول صور خيالى در محلّى ، تجرّد محلّ آن ثابت نمىگردد » « 2 » .\r\n\r\nفخر رازى در اعتراض ديگر خود بر تجرّد « نفس » چنين مىگويد :\r\nبو على در فرق صور عقلى با صور حسّى و خيالى معتقد است كه « صور عقلى ، مجرّد از عوارض غريبه و تقسيم‌ناپذيرند ، پس محلّ آن صور بايد جسم و جسمانى نباشد امّا صور حسّى و خيالى كه داراى اجزاء متباين در وضع‌اند ، محلّ آنها يا جسم خواهد بود و يا جسمانى » اين فرق درست نيست ، زيرا چنان نيست هر صورت قابل اشارهء حسّى كه داراى اجزاء متباين در وضع است ، در شىء مجرّد حلول پيدا نكند . هيولاى اولى با اينكه ذاتا فاقد حجم و امتداد است ، با اين وصف حكما معتقدند صورت جسميّه و مقدار و شكل منطبع در آن مىباشند . پس حلول\r\n\r\n\r\n","description":"","footnote":"\r\nبقيه پاورقى از صفحه قبل - مكرّر قد سبق ذكره . . . خواجه نصير طوسى - شرح اشارات - ج 2 - صفحهء 378 .\r\n( 1 ) . من الشكوك على هذه الحجّة أنّه لمّا كان هذا البرهان لا يتّم ألّا بهذا التقدير ( اى بحلول الصورة المجردّة فى النفس ) لكان كافيا فى بيان تجرّد النّفس أن يقال : كلّ عرض حلّ فى المتحيّز فلابدّ و أن يكون له وضع و كلّ ماله وضع لم يكن مجرّدا عن اللّواحق لكن الصّورة العقليّة مجرّدة عن اللّواحق فيجب أن لا تكون حالّة فى الجسم . . .\r\nفخر رازى - شرح اشارات - ج 1 - صفحهء 166 .\r\n( 2 ) . . . . ليس بقدح فى الحجّة المذكورة لأنّ صحّة حجّة على مطلوب لا ينافى صحّة حجة اخرى عليه . . . . و انّما اختار هيهنا الحجّة المذكورة الّتى هو قولنا : المرتسم بالمعقول الواحد ليس بمنقسم و الجسم منقسم لاءندراج كون الصّورة الخياليّة جسمانيّة . . . خواجه نصير طوسى - شرح اشارات - ج 2 - صفحهء 378 .\r\n","page_name":" 143 ","page_number":157},
  {"content":"\r\n\r\nصور حسّى و خيالى در « نفس » - كه آن را مجرّد مىدانند - بايد جايز باشد . فرضا بپذيريم كه صور حسّى و خيالى - چون داراى اجزاء متباين در وضع‌اند - جسمانىاند . ولى جسمانى بودن « ادراكات وهمى » چگونه ثابت مىگردد . چون نفس در ملاحظهء « دوستى معيّن » كه ادراكى است وهمى ، نيازى ندارد به اينكه اجزاء متباين در وضع باشند . پس از تجرّد صور عقلى حال در « نفس » ، تجرّد « نفس » ثابت نمىگردد » « 1 » .\r\n\r\nخواجه از اين اعتراض چنين پاسخ مىدهد :\r\nفخر رازى در عقيده‌اش مبنى بر اينكه « حلول صور قابل تقسيم به اجزاء متباين در وضع ، در مجرّد ممكن است مانند حلول صورت جسميّه و مقدار ، در هيولى متأثّر از ابو البركات بغدادى است ، جواب آن است كه « نفس » را در تجرّد از مقدار و شكل و وضع و حجم . . . .\r\nنمىتوان همانند هيولى دانست . هيولى در قبل از انطباع صورت جسميّه تحصّل و وجودى ندارد ؛ تحصّل و وضع و مقدار آن ، يك‌باره با همين انطباع صورت جسميّه تحقق مىيابد ؛ ولى « نفس ناطقه » در تحصل ، نه تابع حلول صورت عقلى است و نه هيچگاه وضع و مقدار و شكل پيدا مىكند . آنچه هم كه فخر رازى مىگويد « جسمانى بودن ادراكات وهمى را نمىتوان اثبات كرد . جواب آن است كه جسمانى بودن ادراكات وهمى و معانى جزئى ، به لحاظ آن است كه ادراك آنها متوقف به ادراك محسوس است ، صور محسوس جسمانىاند و معانى جزئى متوقف بر ادراك آن صور جسمانى نيز جسمانى مىباشند » « 2 » .\r\n\r\n\r\n","description":"","footnote":"\r\n( 1 ) . . . . لقائل أن يقول أليس أنّ الهيولى الأولى ليس لها فى ذاتها حجم و امتداد فى الجهات ثمّ أنّكم حكمتم بانطباع الجسميّة و المقدار و الشّكل و الوضع فيها فاذا جوّزتم ذلك فلم لا يجوّزون انطباع المحسوسات فى جوهر النّفس ايضا . . . فهب أنّ ما ذكرتموه يقتضى كون الأدراكات الحسّية و الخياليّة جسمانيّة و لكن لا يلزم منه كون الأدراكات الوهمية جسمانيّة فأنّ ملاحظة النّفس للصّداقة المخصوصة لا يتوقّف على ملاحظتها لأجزاء تلك الصّداقة متبانية الوضع . . . . فخر رازى - شرح اشارات - ج 1 - صفحهء 167 .\r\n( 2 ) . . . . و أمّا اعتراضه المستفاد من الشيخ ابو البركات و هو أنّ الهيولى غير ذات حجم و قد حكمتم بانطباع الجسميّة و المقدار فيها فلم لا يجوز انطباع المحسوسات فى النّفس و الجواب عنه : أنّ الهيولى أنّما تتحصّل موجودة ذات وضع بذلك الأنطباع و النّفس لا يجوز أن تصير ذات وضع البتّه . قوله : هب أنّ ما ذكرتموه يقتضى كون الصورة الجسمية و الخياليّة جسمانيّة لكنّها لا يقتضى كون الوهميّة جسمانية و الجواب أنّهم لم يتمسكّوا فى ذلك بهذه الحجّة ، بل بغيرها . . . خواجهء نصير طوسى - شرح اشارات - ج 2 - صفحهء 379 .\r\n","page_name":" 144 ","page_number":158},
  {"content":"\r\n\r\n\r\n« نتيجهء بحث »\r\nفخر رازى بر دليل اثبات تجرّد و غيرجسمانى بودن « نفس » اعتراضاتى وارد كرد و خواجه جواب داد - به تفصيلى كه گذشت - اكنون چند مطلب در تأييد نظر خواجه ، يادآورى مىگردد :\r\n1 - فخر رازى در « شرح اشارات » بر اين كلام بو على كه « صور عقلى تقسيم‌ناپذير و غيرجسمانىاند ، از حلول آنها در « نفس » تجرّد و غيرجسمانى بودن « نفس » ثابت مىشود چنين اعتراض وارد نمود : صور عقلى نه مجرّدند ، نه كلّى چون مقرون بعوارض غريبه - مانند تشخّص صورت عقلى و حلول آن در محلّ جزئى و . . . - مىباشند . پس از حلول اين صور در نفس ، تجرّد « نفس » ثابت نمىشود . ليكن فخر رازى در المباحث المشرقيّه صور عقلى را مجرّد از عوارض غريبه معرفى مىكند به اين بيان :\r\n« صورت عقلى حالّ در نفس ، كلّى است چون صورت عقلى - مانند صورت عقلى انسان - در نفس كه حضور يابد از تمام عوارض غريبهء خارجى عارى و مجرّد است . صورت عقلى انسان در نفس گرچه صورت واحدى است ولى به لحاظ نسبتهاى متعددّى كه به افراد خارجى پيدا مىكند كلّى است ، تناقضى هم نخواهد بود چون به نظر استقلالى كه به آن « صورت » لحاظ شود صورتى جزئى و حالّ در نفس جزئى مىباشد و به نظر مرآتى - به جهت تعدّد نسبتى كه به افراد خارجى دارد - كلّى است » « 1 » .\r\nبنابراين فخر رازى در « شرح اشارات » كه بر قول بو على در تجرّد و كلّيت صور عقلى اعتراض وارد مىكند ، در « المباحث المشرقيه » كلّيت و تجرّد صورت عقلى را اثبات مىكند و نظرش موافق است با اعتقاد خواجه كه در جواب اعتراض او آورده است .\r\nشايد توجّه خواجه به اين كلام فخر رازى بوده كه در « شرح اشارات » مىگويد :\r\nفخر رازى كه كليّت صورت عقلى را به لحاظ جزء مشترك موجود در خارج مىداند ، در جاى ديگر ، اين قول خود را نقض نموده است « 2 » .\r\n\r\n\r\n","description":"","footnote":"\r\n( 1 ) . . . . فى تحقيق كون الصورة العقليّة كليّة . . . فالصورة العقليّة اذا استحضرت . . . تكون مجرّدة عن جميع العوارض و اللّواحق الغريبة الخارجيّة . . . أنّ تلك الصّورة النفسانيّة هيئة جزئيّة . . . لكن بحسب اعتبارات مختلفة تكون كليّة و جزئيّة ، فمن حيث أنّ هذه الصّورة صورة مّا فى النّفس فهى جزئيّة و هى من حيث أنّها مشترك فيها الأشتراك المذكور . . . فهى كليّة و لا تناقض بين الأمرين . . . . فخر رازى - مباحث المشرقيّه - ج 1 - صفحهء 333 .\r\n( 2 ) . . . . و العجب منه أنّه ناقض بتحقيقه هذا ، ما قال فى مواضع غير معدودة و هو أنّ الكلّيات لا ترجد فى الخارج . . .\r\nفخر رازى - شرح اشارات - ج 2 - صفحهء 327 .\r\n","page_name":" 145 ","page_number":159},
  {"content":"\r\n\r\n2 - فخر رازى كه در « شرح اشارات » منكر تجرّد و غيرجسمانى بودن نفس است - چنانچه بيان آن گذشت - در « معالم اصول الدّين » هم بر همين عقيده است زيرا مىگويد :\r\n« فلاسفه متفقند كه « نفس » مجرّد و غيرجسمانى است ولى به نظر من اين عقيدهء باطلى است » « 1 » .\r\nولى در « المباحث المشرقيّه » استدلالى بر تجرّد و غيرجسمانى بودن « نفس ناطقه » دارد و نتيجهء استدلال خود را چنين بيان مىكند :\r\n« پس ثابت شد ، قوّه‌اى كه مدرك تمام ادراكات است - يعنى نفس ناطقه - جسم نيست ، بلكه جوهرى است مجرّد . . . « 2 » » بنابراين نظر فخر رازى در مورد « نفس ناطقه » كه آيا جسمانى است يا غيرجسمانى ، متزلزل است و رأى ثابتى ندارد .\r\n\r\n\r\n","description":"","footnote":"\r\n( 1 ) . . . . اطبقت الفلاسفة على أنّ النّفس جوهر ليس بجسم و لا بجسمانىّ و هذا عندى باطل . . . . - فخر رازى - معالم اصول الدّين - ( حاشيهء محصل ) انتشارات حسينيّه - مصر 1323 ه - صفحهء 117 .\r\n( 2 ) . . . . فثبت أنّ الموصوف بتلك القوّة المدركة بجميع الأدراكات ليس جسما اصلا فهو جوهر مجرّد و ذلك هو المطلوب . . . . فخر رازى - المباحث المشرقيه - مكتبه الأسدىّ - طهران 1966 - ج 2 - صفحهء 379 .\r\n","page_name":" 146 ","page_number":160},
  {"content":"\r\n\r\n\r\nاختلاف خواجه با فخر رازى در « شرطيّت قائم بذات » براى اين قضيّه كه « هر معقولى عاقل » است\r\nبه اعتقاد بو على ، هر معقول ، به شرطى « عاقل » است كه قائم بذات باشد . فخر رازى اعتراضش اين است كه چنين شرطى لازم نيست ، اختلاف ما هوى معقولى با معقول ديگر در عاقليّت « معقول » كفايت مىكند .\r\nخواجه بدفاع از بو على اعتراض او را پاسخ مىدهد . ابتدا كلام بو على و سپس سخنان فخر رازى و خواجه را مىآوريم .\r\nكلام بو على در « اشارات » بر اينكه هر معقولى عاقل است چنين است :\r\n« هر معقول شأنيّت مقارنت با معقول ديگر را دارد ، به همين جهت است كه با معقول ديگر هم تعقل مىشود و قوهء عاقله آن معقول را بمقارنت درمىيابد ، پس اگر معقول ، بذات خود قائم باشد ، حقيقت و ماهيتش را در مقارنت با معقول ديگر مانعى نخواهد بود ، مگر آنكه ماهيت آن معقول در وجود آغشته و آميخته بماده باشد كه مانع از مقارنت با معقول ديگر گردد ، پس اگر ماهيت معقولى از ماده بدور مانده باشد ، از مقارنت صورت عقلى ديگر با او ، امتناعى ندارد ، پس مقارنت معقولى با معقول ديگر و تعقل او معقول ديگر را ( چنانچه قائم بذات باشد ) ممكن است و ضمنا آن معقول تعقلى از ذات خود نيز خواهد داشت ( چون تعقل مىكند كه عاقل غير است ) . اگر بگوئى آن صورتى كه قوام آن بماده است وقتى كه در عقل از مادّه مجرد گرديده باشد مانع معقول بودن ، از او بر طرف مىشود چرا به آن صورت معقول ، نسبت داده نمىشود كه آن نيز عاقل است ، پاسخ اين است كه آن صورت تجريد شده از ماده در عقل قائم بذات نيست ، ازاين‌رو قابل و پذيراى صورت معقول ديگر نيست ، بلكه مقارنت اين گونه صور باهم به لحاظ ارتسام آنها در قوّهء عاقله است و هيچ‌يك را اولويّتى نيست از اينكه صورت ديگر در آن حلول نمايد » « 1 » .\r\n\r\nاعتراض فخر رازى بر اين كلام چنين است :\r\n« آنچه بو على آورد كه صور تجريد شده از اشياء مادّى ، يكديگر را تعقّل نمىكنند ، چون حالّ در\r\n\r\n\r\n","description":"","footnote":"\r\n( 1 ) . و كلّ ما يعقل فمن شأن ماهيّته أن يقارن معقولا آخر و بذلك يعقل ايضا مع غيره و أنّما تعقله العاقله بالمقارنة لا محالة فأن كان ممّا يقوم بذاته فلا مانع من حقيقته أن يقارن المعنى المعقول اللهمّ الّا أن تكون ذاته ممنوّة فى الوجود بمقارنة امور مانعة عن ذلك من مادّة . . . فأن كانت حقيقته مسلّمة لم يمتنع عليها مقارنة الصورة العقليّة ايّاها فكان لها ذلك بالأمكان و فى ضمن ذلك امكان عقله لذاته . . . و أن الصورة الماديّة فى القوام . . . . ليست مستقلّة بقوامها قابلة لها يحلّها من المعانى المعقولة بل القابل لهما جميعا فليس احدهما بأن يكون مرتسما فى الأخر من الأخر . . . - بو على - اشارات - نقل از شرح خواجه - ج 2 - صفحهء 383 .\r\n","page_name":" 147 ","page_number":161},
  {"content":"\r\n\r\nيكديگر نيستند » كلام درستى نيست . براى آنكه صور عقلى حالّ در « نفس » بحسب ماهيّت مختلف‌اند نه متماثل ، چون جمع مثلين محال است . تعقّل به اعتقاد حكما عبارت از انطباع صورت معقول در عاقل است ، پس اختلاف ماهوى صور حالّ در نفس بايد در حلول بعضى از آن صور در ديگرى كافى باشند چنانچه اختلاف ماهوى « حركت » با « بطوء » سبب شده كه « حركت » ، محلّ براى بطأ باشد . بنابراين شرطيّت « قائم بذات » ، براى اينكه معقولى عاقل باشد ، لازم نيست » « 1 » .\r\n\r\nجواب خواجه بر اين اعتراض اين است كه :\r\n« اختلاف ماهوى دو معقول كفايت نمىكند كه يكى از دو معقول ، در محلّ واقع شدن ، اولويّتى بر ديگرى پيدا كند . اختلاف ماهوى « حركت » با « بطأ » سبب نشده كه « حركت » محلّ براى « بطأ » باشد ، چنانچه اعتقاد فخر رازى است - و گرنه بايد « حركت » محلّ براى « سياهى » هم باشد يا شايد بطأ محلّ براى « حركت » باشد . « بطأ » به اين جهت حالّ در « حركت » است كه هيئتى است براى حركت و حركت متّصف به آن است . ولى هريك از دو صورت معقول منتزع از اشياء مادّى ، بحسب ماهيّت و بحسب اينكه معقول است و بدون ديگرى يافت مىگردد ، هيچ‌يك را اولويّتى نيست كه محلّ براى ديگرى باشد » « 2 » .\r\n\r\nفخر رازى در اعتراض ديگر خود مىگويد :\r\n« از جمله كلام بو على چنين بود : جوهر مستقلّ كه با معقولى مقارن گردد ، ممكن است\r\n\r\n\r\n","description":"","footnote":"\r\n( 1 ) . . . . قولكم أنّ تلك الصّور ليس ترتسم واحدة منها بالأخرى ، به اولى من العكس ، ففيه أشكال : لأنّ تلك الصّور العقليّة المجتمعة فى الجوهر العاقل مختلفة بالماهيّة أمّا أوّلا فلأنّها لو كانت متماثلة لامتنع اجتماعها لأمتناع اجتماع المثلين و أمّا ثانيا فلأنّ التّعقّل عبارة عن انطباع صورة المعقول فى العاقل عندكم فأذا كانت الماهيّات مختلفة كانت الصّور المطابقة لها مختلفة و أذا ثبت أنّ تلك الصّور ، متخالفة فى الماهيّة لم يمتنع أن يكون بعضها اولى بالمحلّية و بعضها بالحاليّة الا ترى أنّ البطأ لمّا كان مختلفا فى الماهيّة للحركة لا جرم كانت محلّية الحركة للبطوء اولى من العكس فكذا هيهنا . . . . - فخر رازى - شرح اشارات - المطبعة الخيريّة - المصر 1325 ه - ج 1 - صفحهء 174 .\r\n( 2 ) . و الجواب : أنّ كون احد الشّيئين بالمحليّة اولى من الأخر يقتضى اختلافهما بالماهيّة ، أمّا عكس هذا الحكم فقير واجب و الحركة ليست محلّا للبطأ لأختلاف ماهيّتهما و ألّا لكانت محلّا للسوادّ ايضا ، بل كان البطوء ايضا محلّا لها ، بل أنّما هى محلّ للبطوء لكونه هيئة لها و كونها متّصفة لأخر . و كيف و كلّ واحد منهما يوجد لامع الأخر بحسب الماهيّة و بحسب كونه معقولا . . . . خواجه نصير طوسى - شرح اشارات - انتشارات حيدرى - تهران 1379 ه - ج 2 - صفحهء 393 .\r\n","page_name":" 148 ","page_number":162},
  {"content":"\r\n\r\nآن را تعقّل نمايد . طبق اين حكم او بايد تعقّل غير از مقارنه باشد ، چون بعد از مقارنه ، حكم به « امكان » تعقل نموده است ، و حال آنكه در اثبات اين مطلوب كه « هر معقول قائم بذات عاقل است » مبتنى بر اين نموده بود كه تعقّل همان مقارنه است اگر چنانچه ميان « تعقّل » و « مقارنه » مغايرت باشد ، ديگر قضيّهء « هر معقول قائم بذات عاقل است » اثبات نمىگردد » « 1 » .\r\n\r\nخواجه در جواب مىگويد :\r\n« مقارنهء نفس با معقول گاه بالقوّه است و آن هنگامى است كه « نفس » در مرحلهء « عقل هيولانى » باشد كه نمىتواند معقول را بطور كامل ، از عوارض غريبه تجريد نمايد چون انطباع حالّ در محلّ ، بطور كامل نيست ، ولى « نفس » كه در مرحلهء « عقل بالملكه » باشد ، تجريد و انطباع بطور كامل صورت مىگيرد و مقارنه بالفعل است . آنچه در كلام بو على آمده كه « نفس در مقارنهء با معقول ، ممكن است آن را تعقّل نمايد » مرادش مرحلهء « هيولانى » نفس است و پس از آنكه « نفس » بمرحلهء « عقل بالملكه » رسيد ، تعقّل آن بالفعل است . بنابراين از كلام بو على مغايرت « تعقّل » با « مقارنه » استفاده نمىشود ، بلكه استفاده مىشود كه مقارنهء با عوارض غريبه مغاير با مقارنه‌اى است كه مجرّد از عوارض باشد » « 2 » .\r\n\r\n« نتيجهء بحث »\r\nفخر رازى بر اين كلام بو على كه « هر معقول قائم بذات عاقل است » اعتراضاتى وارد كرد ، از جمله آنكه حكم بو على مبنى بر اينكه هرمعقولى كه قائم بذات باشد عاقل است مبتنى بر آن بوده كه « تعقّل همان مقارنه » باشد در صورتى كه فقره‌اى از كلام بو على مىرساند كه « امكان تعقّل ، پس از مقارنه است . بنابراين دليل بو على در اثبات مطلوب ناتمام است .\r\nجواب خواجه به اين اعتراض ، او اين بود كه آنچه در كلام بو على آمده كه « تعقّل ، پس از\r\n\r\n\r\n","description":"","footnote":"\r\n( 1 ) . . . . لقائل أن يقول : أنّ الشّيخ لما حكم بأنّ الجوهر المستقلّ أذا قارنه معنى معقول فأنّه يمكنه أن يجعله متصوّرا لزمه أن يعترف بأنّ مقارنة الماهيّة للذات مغايرة لكون تلك الماهيّة متصوّرة لأنّه حكم بأنّ بعد حصول المقارنة يمكن جعله متصوّرا و لو لا أنّ التصوّر مغايرة لنفس المقارنة لما صحّ ذلك و متى اعترف الشّيخ بأنّ الشعور غير المقارنة ، سقط اصل الدّليل . . . فخر رازى - شرح اشارات - ج 1 - صفحهء 174 .\r\n( 2 ) . و الجواب : أنّ المعنى المعقول قد يقارن المستقلّ بقوامه كالعقل الهيولانى غير مجرّد بل مع الغواشى الغريبة ثمّ أنّه يصير مجرّدا . . . عقلا بالملكة و أنّما يكون هذا الخروج من القوّة الى الفعل بالأمكان الخاصّ فحكم الشّيخ بالأمكان العامّ ، لتكون هذه الصّورة ايضا داخلة فيه و لا يلزم من ذلك مغايرة التعقّل للمقارنة بل يلزم مغايرة المقارنة مع الغواشى للمقارنة المجرّدة . خواجه نصير طوسى - شرح اشارات - ج 2 - صفحهء 394 .\r\n","page_name":" 149 ","page_number":163},
  {"content":"\r\n\r\nمقارنه ، ممكن است » براى فرق ميان مقارنهء بالقوّه و بالفعل بوده و دلالتى بر تفكيك « تعقّل » از « مقارنه » ندارد .\r\nمىگوئيم جواب خواجه ، تناقض كلام بو على را - آنگونه كه فخر رازى بيان داشت - رفع نمىكند ؛ چون توجيه خواجه از عبارت بو على استفاده نمىشود ، زيرا در موردى بو على مىگويد :\r\n« تعقّل عبارت از مقارنهء عاقل با معقول است » « 1 » و در مورد ديگر مىگويد :\r\n« پس از حصول مقارنهء صورت عقلى ، با جوهر مستقلّ قائم بذات ، ممكن است كه جوهر مستقلّ ، آن صورت را تعقّل كند » « 2 » .\r\nروشن است كه در هيچيك از اين عبارات بو على ، مقارنهء بالقوّه و بالفعل و يا مرحلهء عقل هيولانى نفس و مرحلهء عقل بالفعل نفس ، فهميده نمىشود .\r\nديگر آنكه بر اين كلام خواجه كه مىگويد « مقارنهء نفس در مرحلهء عقل هيولانى با معقول ، بالقوّه است و تعقّل به امكان است و چون نفس به مرحلهء عقل بالملكه رسيد تعقّل ، فعليّت و وجوب پيدا مىكند » ايراد ديگرى وارد است و آن اينكه نفس در مرحلهء عقل هيولانى چون معقول را از عوارض غريبه بطور كامل تجريد نمىنمايد ، نه « مقارن » ، بر آن صادق است و نه « معقول » . چون انطباع صورتى در نفس حاصل نشده است ، نه اينكه مقارنت صدق كند و اطلاق معقول بر آن به امكان باشد به اين ايراد قطب رازى در كلام خواجه توجّه نموده است « 3 » .\r\nبنابراين جواب خواجه ، اعتراض فخر رازى را بر دليل بو على در اثبات اين مطلوب كه « هر معقول قائم بذات عاقل است » بطور كامل دفع نمىكند .\r\n\r\n\r\n","description":"","footnote":"\r\n( 1 ) . . . . أنّما تعقله العاقلة بالمقارنة لا محالة . . . . بو على - اشارات - نقل از شرح خواجه - ج 2 - صفحهء 383 .\r\n( 2 ) . فأذا قارنه معنى معقول كان له بالأمكان جعله متصوّرا . . . مأخذ قبل - صفحهء 392 .\r\n( 3 ) . فيه نظر لأنّ المعنى المعقول أن لم ينطبع فى النّفس لم يقارنه لأنّ المقارنة هيهنا هى مقارنة الحالّ للمحلّ ، و الصّور غير حالّة فى النّفس و أن قارنه لم يكن مع الغواشى . . . قطب رازى - محاكمات - ذيل صفحهء 395 شرح خواجه بر اشارات - ج 2 -\r\n","page_name":" 150 ","page_number":164},
  {"content":"\r\n\r\n\r\nاعتراض فخر رازى بر بو على در وجود ارادهء جزئى براى فلك و جواب خواجه به آن\r\nبو على در « اشارات » قائل به ارادهء جزئى براى فلك است فخر رازى مىگويد : ارادهء جزئى ، حاكى از نفس جزئى است . سپس در قول بوجود ارادهء جزئى و نفس جزئى براى فلك اعتراضاتى دارد و خواجه جواب مىدهد . ابتدا كلام بو على و بعد از آن اختلاف نظر فخر رازى و خواجه را مىآوريم .\r\n\r\nبو على در « اشارات » در بيان وجود ارادهء جزئى در فلك مىگويد :\r\n« حركت فلك ، ارادى است قصد فلك از حركت ، خود حركت نيست ، چون حركت نه كمال حسّى است و نه كمال عقلى . ازاين‌رو ، نه ارادهء جزئى به آن تعلّق خواهد گرفت و نه ارادهء كلّى . پس حركت فلك « مقصود بالذات » نبوده و « وضع » معين شخصى ، نمىتواند مقصود فلك باشد و گرنه پس از وصول به آن بايد از حركت بازايستد ، درحالىكه دائم در حركت است . پس قصد فلك از حركت ، تحصيل « وضع فرضى معين كلّى » است و از اينكه داراى مقصود كلّى است ، داراى ارادهء كلّى است و ارادهء كلّى سبب پيدايش امر جزئى - وضع جزئى - در خارج نخواهد بود ، مگر آنكه سبب مخصّص يعنى ارادهء جزئى ، به آن ارادهء كلّى ، انضمام پيدا كند « 1 » » .\r\n\r\nفخر رازى در شرح اشارات مىگويد :\r\n« قصد بو على از اين كلام كه مىگويد : « ارادهء كلّى فلك ، سبب پيدايش وضع جزئى موجود در خارج نيست ، مگر به انضمام ارادهء جزئى » آن است كه نفس جزئى جسمانى را كه مبدأ ارادهء جزئى است ، براى فلك ثابت كند ، به اين بيان كه : نسبت ارادهء كلّى فلك ، به تمام اوضاع جزئى ، على السّويّه است ازاين‌رو ، صدور وضع جزئى از ارادهء كلّى فلك ، ممكن نيست و صدور وضع كلّى هم ممكن نيست چون تعيّن ندارد ولى صدور وضع جزئى از فلك كه ناشى از ارادهء جزئى است ، كاشف از وجود نفس جزئى جسمانى براى فلك است » « 2 » .\r\n\r\n\r\n","description":"","footnote":"\r\n( 1 ) . حركة الجسم الأوّل بالأرادة ليست لنفس الحركة ، فأنّها ليست من الكمالات الحسيّة و لا العقليّة ، و أنّما تطلب لغيرها ، و ليس الأولى لها ألّا وضع ، و ليس بمعنى موجود بل فرضىّ و لا بمعيّن فرضىّ تقف عنده ، بل معيّن كلّى . و تلك ارادة عقليّة الّرأى الكلّى لا ينبعث منه شىء مخصوص جزئىّ ، فأنّه لا يتخصّص بجزئىّ منه دون جزئىّ آخر ألّا بسبب مخصّص لا محالة يقترن به ، ليس هو وحده . . . بو على - اشارات - نقل از شرح خواجه - انتشارات حيدرى - تهران 1379 ه - ج 2 - صفحهء 415 .\r\n( 2 ) . . . . شرع ( الشيخ ) فى اثبات أنّ للفلك مبدأ ذا ارادة جزئيّة و الدّليل عليه أنّ نسبة الكلّى الى جميع الجزئيّات واحدة فليس بأن يصدر عن الكلّى ، جزئىّ ، اولى من غيره فأمّا أن يحصل الكلّى و - دنبالهء پاورقى در صفحه بعد\r\n","page_name":" 151 ","page_number":165},
  {"content":"\r\n\r\n\r\nخواجه جواب مىدهد كه :\r\n« فخر رازى چنين پنداشته كه « مبدأ اراده كلّى در فلك نفس ناطقه و مبدأ ارادهء جزئى در آن ، نفس جسمانى منطبع در فلك است » اين درست نيست چون وجود دو « نفس » ، - دو ذات متباين - در يك جسم ممتنع است ، و به اعتقاد بو على هم ، براى هر فلك بيش از يك « نفس » نيست ، ليكن آن « نفس » صورت جسمانىاى را بمادهء فلك افاضه مىكند تا بدين وسيله براى فلك قوامى حاصل گردد ، نفس ناطقهء فلك ، معقولات را خودبخود و جزئيّات را بوسيلهء صورت جسمانى ادراك مىنمايد . بنابراين بو على بيش از يك « نفس » براى فلك قائل نيست « 1 » » .\r\nاعتراض ديگر فخر رازى اين است كه وجود ارادهء جزئى در فلك صحيح نيست و چنين مىگويد :\r\n« ارادهء جزئى به انجام فعل جزئى - وضع جزئى - معيّن پس از علم و شعور نسبت به آن فعل است ، علم بفعل معيّن فرع بر حصول آن فعل است و حصول فعل ، فرع بر ايجاد فاعل است و ايجاد فاعل اگر ، متفرع بر ، علم و ادراك به آن فعل باشد ، موجب دور است . پس ارادهء كلّى ، در ايجاد فعل جزئى ، كفايت خواهد كرد و نيازى به انضمام ارادهء جزئى ندارد » « 2 » .\r\n\r\nخواجه در جواب مىگويد :\r\n« ارادهء جزئى براى فلك در انجام وضع جزئى - توسط حركت - بدانگونه كه فخر رازى بيان كرده ، موجب دور فاسد نخواهد شد ، چون اراده به انجام فعل جزئى ، گرچه فرع بر ادراك بوده و ادراك فرع بر حصول فعل است ، ليكن فرع بر حصول فعل در خيال است ، نه در خارج . به اين معنى كه حصول فعل در خارج فرع بر ايجاد فاعل است و ايجاد فرع بر اراده بوده و اراده هم فرع بر\r\n\r\n\r\n","description":"","footnote":"\r\n- هو محال ، او لا يحصل شىء منها و هو المطلوب . فثبت أنّ الكلّى ، لا يصدر عنه شىء جزئىّ و أنّه لابدّ لذلك الجزئىّ من أرادة جزئيّة و صاحب الأرادة الجزئيّة قوّة جسمانيّة ، فقد ثبت النّفس الجسمانيّة للفلك . . . - فخر رازى - شرح اشارات - المطبعة الخيريّه - المصر 1325 ه - ج 1 - صفحهء 185 .\r\n( 1 ) . و الفاضل الشارح جعل مبدأ الأرادة الكلّية نفسا مجردة و مبدأ الأرادة الجزئيّة نفسا اخرى منطبعة و ذلك شىء لم يذهب اليه ذاهب قبله ، فأنّ الجسم الواحد يمتنع أن يكون ذا نفسين اعنى ذاتين متبانيين . . . بل مذهب الشّيخ هو أنّ لكل فلك نفسا واحدة مجرّدة تفيض منها صورة جسمانيّة على مادّة الفلك فيتقوّم بها و هى تدرك المعقولات بذاتها و تدرك الجزئيّات بجسم الفلك . . . خواجهء نصير طوسى - شرح اشارات - انتشارات حيدرى - تهران 1379 ه - ج 2 - صفحهء 418 .\r\n( 2 ) . لقائل أن يقول . . . أدراك الشّىء المعيّن ، متوقّف على حصول ذلك الشّىء المتوقّف على تحصيل فاعله ايّاه ، فلو توقّف تحصيل فاعله أيّاه على أدراكه من حيث هو جزئىّ لزم الدّور . . . و ذلك يوجب القطع ، بهذا الأستقراء بأنّ المؤثّر فى الفعل الجزئىّ ، هو القصد الكلّى . . . - فخر رازى - شرح اشارات - ج 1 - صفحهء 185 .\r\n","page_name":" 152 ","page_number":166},
  {"content":"\r\n\r\nادراك است ، ليكن ادراك فرع بر حصول فعل در خيال است ، نه در خارج ؛ بنابراين دورى لازم نمىآيد » « 1 » .\r\n\r\nاعتراض ديگر فخر رازى اين است كه :\r\n« چون حركتى را طلب نمائيم ، قصد ما ايجاد حركتى است كه محلّ و زمان مشخّصى خواهد داشت ، با اين وصف با كلّيت حركت ، منافاتى ندارد ، چون آن حركت معيّن ، وجود خارجى پيدا نكرده است - ازاين‌رو هرحركت على البدل را مىپذيرد - پس ارادهء كلّى فلك ، در ايجاد وضع جزئى ، كفايت خواهد كرد و محتاج به ارادهء جزئى نمىباشد « 2 » » .\r\nخواجه اين بيان فخر رازى را مشتمل بر تناقض مىداند و لذا مىگويد :\r\n« فخر رازى كه اعتراف دارد ، تعيّن متحرّك و مسافت و زمان سبب تشخّص حركت مىگردد ، با اين وصف حركتى را در جسم معيّن و در محلّ و وقت مشخّص ، كلّى مىداند ، اين تناقض است . به عبارت ديگر او كه مىگويد : حركت كلّى را در محلّ و زمان مشخّص ، اراده مىنمائيم ؛ و از طرفى هم ، تشخّص حركت را به تشخّص محلّ و زمان مىداند ، دچار تناقض شده است » « 3 » .\r\nفخر رازى براى ارادهء جزئى در فلك ، تالى فاسد ديگرى بيان مىكند و آن اينكه :\r\n« وضع جزئى براى فلك - توسط حركت - ناشى از ارادهء جزئى نيست و گرنه از احتياج هر فعل جزئى به ارادهء جزئى ، لازم مىآيد ، ارادهء جزئى هم كه پديده‌اى است ، ناشى از ارادهء جزئى ديگرى باشد و اين اراده‌هاى متسلسل نامتناهى اگر بطور دفعى حاصل شوند ، حصول علل و معاليل\r\n\r\n\r\n","description":"","footnote":"\r\n( 1 ) . و الجواب : أنّ أدراك الجزئىّ قبل وجوده يتوقف على حصوله فى الخيال ، لا على حصوله فى الخارج و حصوله فى الخارج هو الّذى يتوقف على تحصيل الفاعل أيّاه ، المتوقّف على أدراكه له . . . فأنّه كما يكون حصوله الجزئىّ فى الخارج مبدأ لحصوله فى الخيال فقد يكون حصوله فى الخيال ايضا مبدأ لحصوله فى الخارج و لا يلزم الدّور . . . خواجه نصير طوسى - شرح اشارات - ج 1 - صفحهء 421 .\r\n( 2 ) . . . . متى حاولنا الحركة فأنّا لا نحاول ألّا ايجاد الحركة من حيث هى حركة فى الموضع الفلانّى و كلّ ذلك لا ينا فى الكلّية . . . فأنّا نقصد ايجاد تلك الحركة المعيّنة من حيث هى ، فدلك غير حاصل و ذلك يوجب القطع بهذا الأستقراء بأنّ المؤثّر فى الفعل الجزئىّ هو القصد الكلّى . . . فخر رازى - شرح اشارات - ج 1 - صفحهء 185 .\r\n( 3 ) . و الجواب : أنّ تعيّن المتحرّك و المسافة و الزّمان ، يقتضى شخصيّة الحركة كما اعترف به . . . فقوله : نحاول حركة جسم معيّن من حيث هى حركة فى الموضع الفلانىّ و الوقت الفلانىّ يشتمل على تناقض و ايضا قوله : أنّا نقصد الحركة الكليّة فى موضع و وقت معينين ، يناقض قوله : الحركة تتخصّص بتخصّص المحلّ و الوقت . . . .\r\nخواجه نصير طوسى - شرح اشارات - ج 2 - صفحهء 422 .\r\n","page_name":" 153 ","page_number":167},
  {"content":"\r\n\r\nنامتناهى دفعى لازم مىآيد كه محال است و اگر بتدريج حاصل شوند ، كه هر ارادهء سابق ، علّت ارادهء لاحق باشد ، اين نيز محال است ، چون سابق در حال وجود لاحق معدوم است و عليّت معدوم بر امر موجود محال است » « 1 » .\r\n\r\nخواجه در جواب مىگويد :\r\n« ارادهء جزئى كه سبب حركت جزئى است ، همان حركت جزئى سبب پيدايش ارادهء جزئى ديگر مىشود ؛ نتيجتا اراده‌هائى پيوسته بهم در « نفس » و حركاتى در جسم بوقوع خواهند پيوست و تسلسل دفعى هم بوجود نمىآيد ، چون تا اراده - به اينكه جسم در حدّ معيّنى از مسافت باشد - موجود نگردد ، موجب تحريك جسم نمىشود و با وصول جسم بحدّ معيّنى از مسافت ، آن اراده فانى مىشود ، ارادهء ديگرى موجود مىگردد كه سبب وصول جسم بحدّ معيّنى از مسافت مىگردد ، و به همين ترتيب ، حركات پيوسته و اراده‌هائى استمرار پيدا مىكند - محذورى هم نخواهد بود - با توجّه به اينكه ارادهء سابق ، به تنهائى علّت حركت لاحق نيست ، بلكه شرط تماميّت علّت حركت است » « 2 »\r\n\r\nفخر رازى مىگويد :\r\n« اگر جايز باشد كه ارادهء جزئى سابق ، علّت ارادهء لاحق باشد ، لازم مىآيد كه حركت جزئى سابق فلك ، علت حركت لاحق باشد ، و با اين فرض ديگر به نفس جزئى جسمانى كه ارادهء جزئى فلك حاكى از آن باشد ، نيازى نخواهد بود » « 3 » .\r\n\r\n\r\n","description":"","footnote":"\r\n( 1 ) . . . . . ثمّ لأن وقعت المساعدة على أنّ الفعل الجزئىّ لابدّ فى حصوله من أرادة جزئيّة ، لكن ما ذكرتموه معارض بنفس هذه أرادات الجزئيّة ، فأنّها امور حادثة فلابدّ لها من امور آخر حادثة جزئيّة ، ثمّ الكلام فيها كالكلام فى الأوّل و يلزم التسلسل ثم هذه التّسلسل أمّا أن يكون دفعة . . . اولا دفعة ، بأن يكون كلّ سابق علّة للّاحق و هو ايضا محال . . . فخر رازى - شرح اشارات - ج 1 - صفحهء 186 .\r\n( 2 ) . و الجواب : اءنّ الاءرادة الجزئيّة كما كانت سببا لحدوث حركة جزئيّة فتلك الحركة ايضا سببا لحدوث اءرادة اخرى جزئية حتّى تتّصل الاءرادات فى النّفس و الحركات فى الجسم و لا يتسلسل دفعة لأنّ الأرادة لكون الجسم فى حدّ مّا من المسافة ما لم توجد لم يجب تحريك الجسم اليه . . . و مع وصوله الى الحدّ الّذى يريده تفنى تلك الأرادة و يتجدّد غيرها . . . فتستمرّ الحركات و الأرادات . . . و السّابق لا يكون بانفرادة علّة للّاحق بل هو شرط مّا تتمّ العلّة بانضيافه اليها . . . خواجه نصير طوسى - شرح اشارات - ج 2 - صفحهء 423 .\r\n( 3 ) . لو جاز أن تكون الاءرادة السابقة علّة لأرادة اللّاحقة فلم لا تجوز أن تكون الحركة الجزئيّة السابقة علّة للحركة اللّاحقة و حينئذ يحصل الأستغناء عن اثبات هذه النّفس الجسمانيّة . . . فخر رازى - شرح اشارات - ج 1 - صفحهء 186 .\r\n","page_name":" 154 ","page_number":168},
  {"content":"\r\n\r\n\r\nخواجه جواب مىدهد كه :\r\n« قصد بو على آن نبوده كه از علّيت ارادهء سابق بر حركت لاحق ، اثبات نفس براى فلك كرده باشد ، بلكه خواسته بود ، از وجود حركت دورى ، استدلال بر وجود اراده نموده باشد و از وجود اراده هم ، وجود نفس - نفس ناطقه - را براى فلك ثابت كند » « 1 » .\r\n\r\nفخر رازى در اعتراض ديگر خود مىگويد :\r\n« آنچه در كلام بو على آمده است كه « ارادهء كلّى فلك ، نسبت به تمام حركات جزئى على السويّه است ، ازاين‌رو ، حركت جزئى در فلك ، حاكى از ارادهء جزئى خواهد بود » درست نيست چون فرضا كه وجود فعل جزئى با وجود ارادهء كلّى ، محتاج بمخصّصى باشد ، ممكن است آن مخصّص جرم فلك باشد ، نه ارادهء جزئى . حكماء هم از اينكه مادّه مخصّص باشد ، امتناعى ندارند ، چون عقل فعّال را علّت تمام پديده‌ها مىدانند ، ولى صدور پديدهء خاصّى را در اين عالم ، از آن عقل به هر مخصّصى كه باشد ، نسبت مىدهند . پس ممكن است جرم فلك ، مخصّص وجود حركت جزئى فلك باشد ، نه ارادهء جزئى » « 2 » .\r\n\r\nخواجه در جواب به اين اعتراض چنين مىگويد :\r\n« ارادهء كلى فلك ، امرى است قارّ و ثابت ، و حركت ، غيرقارّ است و محال است كه امر قارّ ، علّت امر غيرقارّ باشد بنابراين ارادهء كلّى فلك در عليّت براى حركت ، محتاج به انضمام امر ديگر غيرقارى - يعنى ارادهء جزئى - خواهد بود نه بجرم فلك كه قابل است . در مورد عقل فعّال هم ، وجود قابل - مادّه - به تنهائى در صدور پديده از آن عقل كافى نيست ، مگر پس از آنكه استعداد در مادّه پديد آيد » « 3 » .\r\nفخر رازى در انكار وجود نفس جسمانى براى فلك ، تعليل ديگرى مىآورد و چنين مىگويد :\r\n\r\n\r\n","description":"","footnote":"\r\n( 1 ) . و الجواب : أنّ الشّيخ لم يستدلّ بهذا على وجود النّفس بل استدلّ باستدارة الحركة على وجود الأرادة و بها على وجود النّفس . . . خواجه نصير الدين طوسى - شرح اشارات - ج 2 - صفحهء 423 .\r\n( 2 ) . ثمّ لأن وقعت المساعدة على أنّه لابدّ مع الأرادة الكليّة للحركة من سبب آخر فى حصول الحركة الجزئيّة و لكن لم لا يجوز أن يقال ذلك هو تخصيص القابل من غير حاجة الى نفس ذات اءدراكات جزئيّة بيانه . . . فالنّفس الّتى هى صاحبة الأرادة الكليّة لحركة الفلك اءذا أرادت الحركة الكليّة حصلت الحركة الجزئيّة لأجل تخصّص القابل . . . فلم لا يجوز مثله فى هذه المسئلة . . . - فخر رازى - شرح اشارات - ج 1 - صفحهء 186 .\r\n( 3 ) . و الجواب : أنّ العلّة القارّة لانفرادها يمتنع أن تقتضى الحركة ، و أمّا العقل الفعّال فلا يصدر عنه حادث ألّا عند حدوث استعداد فى القابل و لا يكفى فيه وجود القابل وحده . . . - خواجه نصير الدين طوسى - شرح اشارات - ج 2 - صفحهء 424 .\r\n","page_name":" 155 ","page_number":169},
  {"content":"\r\n\r\n« قول بوجود نفس جسمانى در فلك ، مخالف اصول اعتقاد حكما است . چون غرض فلك را در حركت ، تشبّه به « عقل مفارق » مىدانند و علاقه به تشبّه پس از درك « مشبّه به » است و چون نفس جسمانى ادراك عقل مفارق نمىكند . پس علاقهء به تشبّه هم نخواهد داشت . اگر گويند فلك « نفس ناطقه » هم كه دارد ، نفس ناطقه فلك ادراك « عقل مفارق » مىكند ، جواب آن است كه نفس ناطقه محرّك نيست چون ادراك حركت جزئى نمىكند و از اينكه مدرك « مشبه به » و محرك در فلك يك چيز است ، لازم مىآيد كه شىء واحد ، هم جسمانى باشد و هم مجرّد كه محال است » « 1 » .\r\nخواجه با اينكه طبق كلام قبلى خود در اين بحث ( صفحهء 153 ) معتقد بنفس جسمانى براى فلك نيست ، ولى بيان فخر رازى را در انكار نفس جسمانى قبول ندارد و مىگويد :\r\n« نفس جسمانى از طريق توهّم و تخيّل ادراك عقل مفارق مىنمايد هرچند آن ادراك - چون مشوب به عوارض غريبه است - مجرّد نمىباشد ، ولى مدرك عقل مفارق و محرّك فلك ، همان نفس ناطقهء فلك است ، كه بواسطهء قوّهء منطبع ، تحريك فلك مىكند و عقل مفارق را هم بيواسطه ادراك مىنمايد » « 2 » .\r\n\r\n« نتيجهء بحث »\r\nاز آنچه آورديم معلوم گرديد كه استنباط فخر رازى ، در فقره‌اى از كلام بو على چنين بود كه قصد بو على از وجود ارادهء جزئى در فلك ، اثبات نفس جسمانى براى فلك است ، سپس بوجود ارادهء جزئى و نفس جسمانى در فلك اعتراضاتى وارد كرد و خواجه به آن اعتراضات پاسخ داد ، از جملهء پاسخ آن بود كه :\r\nقصد بو على از وجود ارادهء جزئى در فلك ، اثبات نفس جسمانى نبوده ، بلكه به اعتقاد بو على ، نفس ناطقهء فلك كليّات را مستقيما و جزئيات را بواسطهء قوهء منطبع در جسم فلك ، ادراك مىنمايد . اگر ارادهء جزئى در فلك حاكى از نفس جسمانى باشد ، لازم مىآيد كه شىء واحد\r\n\r\n\r\n","description":"","footnote":"\r\n( 1 ) . . . . ثمّ لان وقعت المساعدة على جميع ما ذكرتموه لكن غير مستقيم على اصولكم و ذلك لأنّ غرض النّفس من تحريك الفلك التشبّه بالعقل المجرّد و القوّة الجسمانيّة لا تقوى على ادراك المجرّدات . . . و اذا تعذّر الأدراك تعذّر الأشتياق الى المشبه به فخر رازى - شرح اشارات - ج 1 - صفحهء 186 .\r\n( 2 ) . و الجواب . . . أنّ النفس الجسمانيه تدرك العقل اءدراكا غير مجرّد بل مشوبا باللّواحق الماديّة على نحو التّوهم و التخيّل و على مذهب الشيخ أنّ النّفس الناطقه الفلكيّة تدرك العقل بذاتها و تحرّك الفلك بقوّة منطبعة فى جسمه كنفوسنا . . . خواجه نصير الدين طوسى - شرح اشارات - ج 2 - صفحهء 424 .\r\n","page_name":" 156 ","page_number":170},
  {"content":"\r\n\r\n- فلك واحد - داراى دو نفس يعنى دو ذات متباين باشد كه محال است . شاهد بر درستى اين قول خواجه ، كلام بو على است كه در « اشارات » مىگويد :\r\n« ارادهء كلّى سبب ايجاد شىء جزئى نخواهد شد ، مگر بسبب مخصّص يعنى ارادهء جزئى » .\r\nدر اين كلام بو على ، اشاره‌اى به نفس جسمانى نشده است . و از اينكه ارادهء جزئى ، حاكى از نفس جسمانى باشد ، تفسيرى از خود فخر رازى بود نه سخن بو على .\r\nشاهد ديگر ، كلام خود فخر رازى در المباحث المشرقيّه است كه پس از ابطال نظريّه ، كسانى كه ادراك جزئى را براى نفس ناطقه منكرند مىگويد :\r\n« نفس ناطقه در شرايطى ، جزئيّات و محسوسات را ادراك مىنمايد و آن شرايط اين است كه ادراك توسط قواى جسمانى باشد و ديگر آنكه آن قوى سالم باشند و شىء مرئىّ در قوّهء جسمانى حضور پيدا كرده باشد ، ليكن نه زياد نزديك و نه زياد دور و . . . » « 1 » .\r\nبنابراين فخر رازى كه مبدأ ادراكات حسّى و جزئى را در انسان نفس ناطقهء او مىداند ، پس مبدأ ادراك و ارادهء وضع جزئى در فلك هم بايد همان نفس ناطقهء فلك باشد ، نه نفس جسمانى .\r\n\r\nفخر رازى در محصّل هم تصريح مىكند كه :\r\n« به اعتقاد من قوّهء مدرك جزئيات در انسان ، همان نفس ناطقهء او است ، ولى اعتقاد ارسطو و بو على بر خلاف اين است » « 2 » .\r\nپس فخر رازى در « شرح اشارات » ، ادراك و ارادهء جزئى را براى نفس ناطقهء فلك كه منكر مىشود ، در « المباحث المشرقيّه » و « محصّل » مبدأ ادراك جزئى را ، نفس ناطقه مىداند و اين به ظاهر تناقضى در كلام او است .\r\nديگر آنكه در محصّل قول عدم ادراك نفس ناطقه جزئيات را كه به ارسطو و بو على نسبت داده ، ظاهرا درست نيست ، چون خواجه در « تلخيص المحصّل » مىگويد :\r\n« ارسطو و بو على ، ادراك جزئيّات را براى نفس ناطقه ، منكر نيستند ، بلكه معتقدند كه\r\n\r\n\r\n","description":"","footnote":"\r\n( 1 ) . . . . النّفس و أن كانت هى المدركة لهذه المحسوسات لكن ادراكها لها موقوف على شرائط منها كون الآلة سليمة و المرئىّ حاضرا عند الألة ، لا بالقرب القريب منها و لا بالبعد البعيد عنها . . . - فخر رازى - المباحث المشرقيّة - ج 2 - صفحهء 342 .\r\n( 2 ) . . . النّفس النّاطقة ، مدركة للجزئيّات عندنا خلافا لأرسطاطاليس و ابى على . . . - فخر رازى - محصّل - المطبعة الحسينيّة المصر 1323 ه - صفحهء 167 .\r\n","page_name":" 157 ","page_number":171},
  {"content":"\r\n\r\nنفس ناطقه ، كليّات را به اقتضاء ذاتى و جزئيّات را توسط قواى جسمانى ، ادراك مىنمايد » « 1 » .\r\n\r\n\r\n","description":"","footnote":"\r\n( 1 ) . . . . و هم لا يقولون بذلك ، انّما يقولون أنّها تدرك الجزئيّات بآلات و تدرك الكليّات به غير آلة . . . تلخيص المحصل ( حاشيهء محصّل ) صفحهء 167 .\r\n","page_name":" 158 ","page_number":172},
  {"content":"\r\n\r\n\r\nاعتراض فخر رازى بر دليل بو على به اينكه تعقّل عاقله ذاتى او است نه بقوّهء جسمانى و جواب خواجه به آن\r\nبو على از طريق قياس استثنائى استدلال مىكند كه نفس ناطقه خودبخود عاقل است نه بقوّهء جسمانى . ابتدا دليل بو على و سپس اعتراض فخر رازى بر آن دليل و جوابى كه خواجه به اعتراض او داده مىآوريم .\r\n\r\nبو على در « اشارات » بر اينكه تعقل ، ذاتى نفس است ، چنين مىگويد :\r\n« اگر تعقّل عاقله بقوّهء جسمانى باشد ، ضعف قوّهء جسمانى سبب ضعف قوّهء عاقله خواهد شد به همانگونه كه سبب ضعف قوّهء حسّ و حركت مىشود ؛ ولى ضعف قوّهء جسمانى سبب كاهش قوّهء عاقله نمىگردد و گاه با ضعف قوّهء حسّ و حركت ، قوّهء عاقله بقدرت خود باقى است و يا نيرومندتر مىگردد . بعضى اوقات كه با ضعف قوّهء جسمانى ، سستى بر عاقله عارض مىگردد ، دليل نخواهد بود كه تعقّل عاقله ، ذاتى او نباشد چون وضع تالى در قياس استثنائى متّصل نتيجه ندارد همچنين عروض امرى كه مانع از صدور فعل از چيزى گردد ، دليل نخواهد بود كه براى آن چيز به اقتضاى ذاتش فعلى نباشد ولى اگر بدون وساطت امرى از چيزى فعلى صادر گردد اين امر دليل است كه براى آن ، فعلى به اقتضاى ذاتش مىباشد پس در بعضى موارد كه با ضعف قواى جسمانى ، قوّهء عاقله بقدرت خود باقى مانده يا نيرومندتر گرديده ، دليل است كه تعقّل ، جسمانى نيست » « 1 » .\r\nاعتراض فخر رازى بر دليلى كه بو على در عدم وابستگى تعقّل به بدن آورده چنين است :\r\n« دليل بو على بر اينكه تعقّل نفس ، ذاتى او است ، و بقوّهء جسمانى نمىباشد ناتمام است ؛ چون امكان دارد بقاء قوّهء عاقله در تعقّل ، مشروط به حد معينى از صحّت بدن باشد و در پايان زمان پيرى كه ضعف به آن حدّ از صحّت بدن كه براى تعقل لازم است رسيد ، قوّهء عاقله مختلّ مىگردد . براى همين است كه در پيرى خرف مىگردد به همانگونه كه اختلال قواى حيوانى مانند حسّ و حركت ، ناشى از اختلال در حدّ معيّنى از صحّت جسم است . اگر گويند معقولات نفس\r\n\r\n\r\n","description":"","footnote":"\r\n( 1 ) . . . . كانت النفس الناطقة . . . لو عقلت بآلتها لكان لا يعرض للآلة كلال البتّة اءلّا و يعرض للقوّة العاقلة كلال كما يعرض لا محالة لقوى الحسّ و الحركة و لكن ليس يعرض هذا الكلال . . . و ليس اذا كان يعرض لها مع كلال اللآلة كلال يجب أن لا يكون لها فعل بنفسها و ذلك لأنّك علمت أنّ استثناء عين التّالى لا ينتج و ازيدك بيانا فأقول : أنّ الشّىء قد يعرض له من غيره ما يشغله عن فعل نفسه فليس ذلك دليلا على أنّه لا فعل له فى نفسه و أمّا اذا وجد و قد لا يشغله غيره فلا يحتاج اليه ، فدلّ على أنّ له فعلا بنفسه . . . - بو على - اشارات - نقل از شرح خواجه - انتشارات حيدرى - تهران 1379 ه - ج 3 - صفحهء 266 .\r\n","page_name":" 159 ","page_number":173},
  {"content":"\r\n\r\nناطقه در سنّ پيرى با كاهش قواى جسمانى فزونى مىگيرد ، پس تعقّل نفس به تعلّق بدن نيست .\r\nجواب آن است كه فزونى معقولات در سنّ كهولت ناشى از كثرت معلومات است نه بقوّت نفس » « 1 » .\r\n\r\nجواب خواجه از اين اعتراض چنين است :\r\n« قوّهء حيوانى باشتراك لفظى بر دو نحو از كمال اطلاق مىگردد ، كمال اول ، يعنى صورت نوعيّه كه ثابت است چون ماهيّت ، مشكك نيست و شرط آن هم حدّ ثابت و معيّنى از صحت بدن است با تغيّر شرط هم از بين مىرود . كمال ثانى يعنى آثار ناشى از كمال اوّل مانند حسّ و حركت و . . . چون قابل زيادى و نقصان است لذا آن مقدار از صحّت بدن كه شرط تحقق آن است ازدياد و نقصان مىپذيرد كه با شدّت و ضعف آن ، مراتب كمالات هم مختلف مىشود . فخر رازى كه مىگويد « اختلال صحّت بدن موجب اختلال قوّهء حيوانى است » مرادش از قوّهء حيوانى اگر كمال اوّل باشد ، درست نيست چون تعقّل كمال ثانوى است و اگر مرادش كمال ثانوى باشد ، گرچه كمالات ثانوى حيوانى به شدّت و ضعف بدن ، شدت و ضعف پيدا مىكنند ، ليكن تعقّل ، از قواى حيوانى نيست چون شدّت و ضعف آن وابسته به شدّت و ضعف مزاج نيست . پس تعقّل ، ذاتى نفس است نه وابسته بمزاج . آنچه هم كه فخر رازى مىگويد « فزونى تعقّل در سنّ پيرى به كثرت علوم است » درست نيست ، چون مراد از فزونى تعقّل شدّت نيروى عاقله است ، نه زيادى هيئت اجتماعى علوم . بعلاوه دليل بو على اقناعى است نه برهانى كه تمام شبهات احتمالى را دفع نمايد » « 2 » .\r\n\r\n\r\n","description":"","footnote":"\r\n( 1 ) . . . . لقائل أن يقول : لم لا يجوز أن يقال : القوّة العاقلة بدنيّة و المعتبر فى بقائها على كمالها بقاء البدن على حدّ معيّن من الصّحة . . . ثمّ انّ هذا الحدّ باق الى آخر الشيخوخة . . . و أمّا فى آخر زمان الشيخوخة لمّا وقع الأختلال ايضا فى ذلك القدر المعتبر اختلت القوّة العاقلة . . . و ممّا يحقّق ذلك ، هو أنّ المعتبر فى بقاء القوّة الحيوانيّة قدر من الصّحة . . . لا يقال . . . انّا نرى القوّة العاقلة قد يزداد كمالا . . . فمن أين حصل ذلك الكمال حال اختلال البدن و الجواب عنه : أنّ زمان الكهولة ، زمان حصلت فيه العلوم الكثيرة للقوّة العاقلة . . . - فخر رازى - شرح اشارات - المطبعة الخيريّة - المصر 1325 ه - ج 2 - صفحهء 57 .\r\n( 2 ) . اقول : القوّة الحيوانيّة تقع بالأشتراك على الكمال الأوّل الّذى يكون به الحيوان حيوانا و على الكمالات الثّانية الصادرة عنه و الأوّل امر لا يحتمل الزيادة و النقصان . . . و المعتبر فى الثانى فالصّحة القابلة للاءزدياد و الاءنتقاص و لذلك تزيد تلك الكمالات بازديادها و تنقص . . . ليس الكلام فى الكمال الأوّل للنّفس مقتضية بالألات المختلفة الأحوال لأختلفت بأختلافها كما اختلفت الكمالات الحيوانيه و ليس الأمر كذلك و أمّا حمل الأزدياد الحاصل فى الكهولة على اجتماع العلوم الكثيرة فغير ما نحن فيه . . . خواجه نصير الدين طوسى - شرح اشارات - ج 3 - صفحهء 271 .\r\n","page_name":" 160 ","page_number":174},
  {"content":"\r\n\r\n\r\n« نتيجهء بحث »\r\nاستدلال بو على بر اينكه تعقّل نفس ذاتى او است ، نه وابسته بقوّت جسمانى چنين بود :\r\nاگر تعقّل نفس بقوّهء جسمانى باشد بايد با ضعف آن قوّه ، ضعيف گردد ، ليكن تعقّل با ضعف قواى جسمانى ضعيف نمىگردد پس تعقّل ، جسمانى نيست .\r\nفخر رازى بر اين دليل اعتراضى وارد كرد ولى خواجه دليل بو على را كافى به مقصود مىديد ، به اعتراض او جواب داد كه اعاده نمىكنيم امّا در تأييد نظر خواجه دو مطلب اشاره ، مىشود :\r\n1 - تعقّل نفس اگر تابع مزاج باشد ، چنانچه ادعاى فخر رازى است پس در اين قياس استثنائى متّصل كه بو على آورد : « اگر تعقّل نفس بقوّت جسمانى باشد ، به اختلال آن قوّه ، تعقّل اختلال مىپذيرد » بايد وضع تالى : « ليكن تعقل به اختلال قوّهء جسمانى اختلال مىپذيرد » منتج باشد - چنانچه اعتراض فخر رازى مؤيّد آن است و حال آنكه وضع تالى ، همانگونه كه بو على بيان نمود در استثنائى متّصل نتيجه ندارد .\r\n2 - فخر رازى ضمن ايراد بر بو على يادآور شد كه آدمى در سنّ پيرى خرف مىگردد و اين دليل بر جسمانى بودن تعقّل عاقله است ولى در « المباحث المشرقيّه » در اشاره به پاسخ اين احتمال چنين مىگويد :\r\n« تعقّل جسمانى نيست و گاه كه در زمان پيرى قوّهء عاقله ضعيف مىگردد ، دليل بر جسمانى بودن قوّهء عاقله نيست ، و گرنه قوّهء عاقله در زمان پيرى بايد هميشه ضعيف گردد و از اينكه هميشه چنين نيست ، اين دليل بر عدم جسمانى بودن تعقّل عاقله است » « 1 » .\r\nسپس كلام خود را چنين ادامه مىدهد :\r\n« لازمهء اين كلام ما اين نيست كه عقل هيچ پيرى ضعيف نمىگردد ، بلكه مقصود آن است كه اگر در موردى هم عقل شخصى در سنّ پيرى ضعيف نگرديد ، هرچند ساير عقول ضعيف گردند ، اين امر ، در اثبات مطلوب - يعنى جسمانى نبودن تعقّل عاقله - كفايت خواهد كرد » « 2 » .\r\nبنابراين ، آنچه فخر رازى - در « المباحث المشرقيّه » آورده ، مؤيّد پاسخى است كه خواجه در « شرح اشارات » به اعتراض فخر رازى داده است .\r\n\r\n\r\n","description":"","footnote":"\r\n( 1 ) . . . . لو كانت القوّة العاقلة جسدانية ، لضعفت فى زمان الشيخوخة دائما ، لكنّها لا تضعف فى زمان الشيخوخة دائما فهى غير جسدانيّة . . . فخر رازى - المباحث المشرقيّه - ج 2 - صفحهء 366 .\r\n( 2 ) . . . . ليس من الواجب ، فى صحّة ما قلنا أن لا يكون عقل شيخ يكلّ ، بل اذا كان عقل مّا لم يكلّ فى الشيخوخة و ان كان ساير العقول يكلّ ، فالمطلوب قد صحّ . . . فخر رازى - المباحث المشرقيّة - ج 2 - صفحهء 366 .\r\n","page_name":" 161 ","page_number":175},
  {"content":"\r\n\r\n\r\nاعتراض فخر رازى بر دليل ديگر بو على به اينكه تعقّل نفس ، جسمانى نيست و جواب خواجه به آن .\r\nبو على بر اينكه تعقّل قوّهء عاقله ذاتى او است ، نه به لحاظ وابستگى بجسم ، دليل مىآورد و فخر رازى در آن تشكيك مىكند و خواجه جواب مىدهد . پس از ذكر دليل بو على ، به بيان اختلاف خواجه و فخر رازى مىپردازيم .\r\n\r\nدليل بو على در « اشارات » چنين است :\r\n« تعقّل قوّهء عاقله - نفس ناطقه - اگر ذاتى او نباشد ، بلكه به لحاظ انطباع آن قوهء عاقله در جسمى مانند قلب يا مغز باشد ، يا دائما آن جسم منطبع فيه را تعقّل خواهد كرد و يا هيچگاه آن را تعقّل نخواهد كرد زيرا با فرض جسمانى بودن تعقّل عاقله ، صورت معقول در آن جسم منطبع فيه حاصل خواهد بود ، نه در خود عاقله . پس تعقّل قوّهء عاقله جسمى را كه در آن منطبع است اگر به عين آن صورتى باشد كه مستمرّا در آن جسم حاصل است ، دائما آن را تعقّل خواهد كرد و اگر محتاج به صورت مجددّى باشد محال خواهد بود چون جمع مثلين است و اگر صورت مستمرّ در جسم ، در تعقّل كافى نباشد هيچگاه آن را تعقّل نخواهد كرد . نتيجه آنكه : تعقّل يا عدم تعقّل قوّهء عاقله جسم منطبع فيه ( بفتح باء ) خود را بطور دائم باطل است ، بدليل آنكه گاه تعقّل از آن دارد و گاه ندارد با اين فرض ثابت مىگردد كه تعقّل عاقله جسمانى نيست » « 1 » .\r\nفخر رازى دليل فوق بو على را در جسمانى نبودن « تعقّل » بجهاتى باطل مىداند و چنين مىگويد :\r\n« چنانچه عاقله محلّ خود را به صورت ديگرى از آن محلّ كه در خود محلّ باشد تعقّل كند ، اجتماع مثلين لازم نمىآيد چون صورت ذهنى شىء در تمام ماهيّت ، مساوى آن شىء نيست و گرنه فى المثل سياهى در تمام ماهيّت بايد همانند سفيدى باشد ، چون مناسبت ميان آن دو ، بيش از مناسبتى است كه صورت شىء با خود آن شىء دارد . براى اينكه سياهى و سفيدى در\r\n\r\n\r\n","description":"","footnote":"\r\n( 1 ) . لو كانت القوّة العاقلة منطبعة فى جسم من قلب او دماغ لكانت دائمة التّعقل له ، او كانت لا تتعقّله البتّه ، لأنّها انّما تتعقّل بحصول صورة المتعقل لها فأن استأنفت تعقّلا بعد ما لم يكن فيكون قد حصل لها من صورة المتعقّل من مادّته موجودا فى مادّته ايضا و لأنّ حصوله متجدّد فهو غير الصورة الّتى لم تزل له فى مادّته بالعدد فيكون قد حصل فى مادّة واحدة مكنونة باعراضها باعيانها صورتان لشىء واحد معا و قد سبق بيان فساد هذا فاذن هذه الصورة الّتى بها تصير القوّة المتعقّلة و القوّة المتعقّلة مقارنة لها دائما فأمّا أن تكون المقارنة توجب التعقّل دائما او لا يحتمل التعقّل اصلا و ليس و لا واحد من الأمرين بصحيح . . . بو على - اشارات - نقل از شرح خواجه - انتشارات حيدرى - تهران 1379 ه - ج 3 - صفحهء 276 .\r\n","page_name":" 162 ","page_number":176},
  {"content":"\r\n\r\nمفهوم واحد - رنگ - مشترك و هردو عرض و حالّ در محلّ و محسوس‌اند ؛ اما در مورد آسمان ، صورت ذهنى آسمان ، عرضى است غيرمحسوس و محل آن - نفس - نيز غيرمحسوس است ولى آسمان موجود در خارج ، جوهر است . با اين مناسبت شديد باز سياهى در تمام ماهيّت ، مساوى با سفيدى نيست . ديگر آنكه بفرض ، صورت ذهنى شىء در تمام ماهيّت مساوى با آن شيئ باشد ، ليكن از اينكه قوّهء عاقله محلّ خود را تعقّل كند اجتماع مثلين پيش نخواهد آمد ، زيرا قوّهء عاقله كه حالّ در قلب باشد وقتى محل خود - قلب - را تعقّل مىنمايد صورت مكتسب از قلب ، حال در عاقله مىباشد و خود عاقله حالّ در صورت اصلى قلب مىباشد ، پس جمع مثلين نمىباشد » « 1 » .\r\n\r\nخواجه در جواب از اين اعتراض مىگويد :\r\n« آنچه فخر رازى آورد : كه صورت معقول شىء مساوى با صورت خارجى آن نيست .\r\nقصدش از بيان عدم تساوى اگر اين باشد كه صورت ذهنى مجرّد و صورت خارجى مجرد نيست كلام درستى است چون صورت آسمان ذهنى بر خلاف صورت خارجى آسمان حال در نفس است . ولى اگر قصدش اين باشد كه مفهوم - مثلا در مفهوم آسمان - اشتراك ندارند ، غلط است چون صورت آسمان ذهنى مطابق با صورت آسمان خارجى است و گرنه صورت آسمان نخواهد بود . آنچه هم كه مىگويد « از اينكه عاقله محلّ خود را تعقل مىكند محذور جمع مثلين نخواهد بود چون عاقله حالّ در صورت اصلى محلّ مىباشد و صورت جديد مكتسب از محلّ ، حالّ در عاقله است » درست نيست چون تعقّل كه جسمانى بود ، بدون حلول صورت در محلّ عاقله ، ممكن نخواهد بود و گرنه تعقّل جسمانى نمىباشد » « 2 » .\r\n\r\n\r\n","description":"","footnote":"\r\n( 1 ) . . . . من عقل شيئا حصل فى ذاته صورة مساوية فى تمام الماهيّة لذلك المعقول و هو باطل . تقريره : أنّى اذا عقلت السّماء ، فالأثر الذى يحصل فى ذهنى عند ذلك التعقّل اعلم بالضرورة أنّه ليس بمساو للسّماء الموجود فى الخارج فى تمام الماهيّة و لو جاز التشكلّ فيه لجاز أن يقال ، السّواد مثل البياض فى تمام الماهيّة لأنّ المناسبة بين السّواد و البياض مشتركان فى كونهما لونين عرضين حالّين فى المحلّ محسوسين ، فأمّا الأثر النّفسانى الحاصل عند العقل عرض غير محسوس . . . أنّ اجتماع المثلين محال فأنّ القوّة العاقله حالّة فى القلب مثلا و الصّورة الحاصلة ، حاصلة فى العاقلة . . . فخر رازى - شرح اشارات - ج 2 - صفحهء 62 و مباحث المشرقيّه - ج 2 - صفحهء 364 .\r\n( 2 ) . قول القائل : المعقول من السّماء ليس بمساو للسّماء الموجودة فى الخارج . . . أن أراد بعدم المساواة التجرّد و اللّا تجرّد ، كان صادقا و اءن أراد به أنّ مفهوم السّماء نفسه ، ليس بمشترك بين المجرّدة و المقارنة كان ذلك كاذبا . . . أنّ العاقلة لو كانت محلا لصورة من غير أن تحلّ تلك الصّورة فى محلّها كانت ذات فعل من غير مشاركة المحل . . . خواجه نصير الدين طوسى - شرح اشارات - ج 3 - صفحهء 281 .\r\n","page_name":" 163 ","page_number":177},
  {"content":"\r\n\r\nاعتراض ديگر فخر رازى بر اين كلام بو على كه تعقّل عاقله اگر جسمانى باشد اجتماع مثلين لازم مىآيد چنين است : « با فرض جسمانى بودن تعقل عاقله ، اجتماع مثلين هم كه لازم آيد باطل نخواهد بود چون اجتماع مثلين در همه مورد باطل نيست ، در مورد حلول اعراض كثير بر جسم واحد با اينكه وجود اعراض ، زايد بر ماهيّات آنها است وجودات هم كه متماثل‌اند ، حكما اجتماع امور متماثل را در اين مورد محال ندانسته‌اند » « 1 » .\r\nجواب خواجه اين است كه :\r\n« وجود گرچه عرض است ليكن حالّ در محلّى نيست ، ديگر آنكه وجودات اعراض ، متماثل نيستند ، بلكه حقايق مختلفىاند و فقط در لازم واحد - يعنى در وجود عام كه مقول بتشكيك است - مشترك‌اند . بنابراين ، از اجتماع اعراض ، در محلّ واحد ، اجتماع امور متماثل صدق نمىنمايد » « 2 » .\r\nاعتراض ديگر فخر رازى اين است كه :\r\n« دليل بو على بر اينكه « قوّهء عاقله در تعقّل نياز بمحلّ ندارد ، و گرنه بايد تعقّل عاقله محلّ خود را به وقتى دون وقتى محال باشد » كه درست نيست ، چون لازم مىآيد علم « نفس » به صفات و لوازم خود هم به وقتى دون وقتى محال باشد ، چون موجب اجتماع مثلين است براى اينكه هم خود آن لوازم در نفس وجود خواهند داشت و هم صور عقليهء آنها و حال آنكه بو على ، علم نفس به صفات و لوازم خود را در وقتى دون وقتى ، محال نمىداند » « 3 » .\r\nخواجه در جواب اين اعتراض چنين مىگويد :\r\n« صفات و لوازم نفس ناطقه اگر ذاتى نفس باشند - مانند ادراك نفس ذات خود را - تعقّل\r\n\r\n\r\n","description":"","footnote":"\r\n( 1 ) . . . . فالجسم الواحد قد يحلّ فيه اعراض كثيرة موجودة و لا شكّ أنّ وجود كل واحد منها زائد على ماهيّته و اذا كانت تلك الأعراض قائمة باسرها بذلك المحلّ لزم اجتماع وجوداتها فى ذلك المحلّ فيلزم اجتماع المثلين و هو محال و أن قالو أنّ كلّ من تلك الموجودات عارض لماهية اخرى . . . و لو جاز ذلك فلم لا يجوز أن يكون الشىء محلا لتلك القوّة العاقله و شىء آخر يكون حالا فيه . . . فخر رازى - شرح اشارات - ج 2 - صفحهء 63 .\r\n( 2 ) . و الجواب : أنّ الوجود ليس بعرض حال فى محلّ و وجودات الأعراض ليست بمتماثلة بل هى متخالفة بالحقايق و متشاركة فى لازم واحد هو الوجود المشترك المقول بالتشكيك عليها و على غيرها . . . خواجه نصير طوسى - شرح اشارات - ج 3 - صفحهء 283 .\r\n( 3 ) . . . . هذه الحجّة تقتضى أن تكون النّفس غير عالمة بشىء من لوازمها فى وقت دون وقت فأنّه يلزم منه اجتماع المثلين . . . فأمّا أن يكون حصول تلك اللّوازم كافيا فى اءدراك النّفس الناطقة لها فيلزم أن تكون مدركة لها ابدا و امّا أن لا يكفى . . . فثبت أنّ الّذى ذكروه يوجب عليهم ما الزمناه . . . فخر رازى - شرح اشارات - ج 2 - صفحهء 63 .\r\n","page_name":" 164 ","page_number":178},
  {"content":"\r\n\r\nنفس از آن دائمى است و اگر لوازم نفس ذاتى آن نباشد - مانند اينكه مجرّد از مادّه است و مجرّد از متعلق نيست - تعقّل نفس از آن وقتى است كه شرط تعقّل - يعنى مقايسه خود با اشياء ديگر - حاصل شده باشد » « 1 »\r\n\r\n« نتيجهء بحث »\r\nآنچه بو على آورد كه « تعقّل عاقله ، جسمانى نيست و گرنه يا همواره ، نفس ، محلّ خود را تعقل خواهد كرد و يا هيچوقت آن را تعقّل نخواهد كرد - بتوضيحى كه گذشت .\r\nفخر رازى اعتراضاتى بر آن وارد نمود و خواجه جواب داد . در تأييد نظر خواجه مطلبى يادآورى مىگردد .\r\nاگر نظر فخر رازى هماهنگ با نظر بو على بوده كه تعقّل « نفس ناطقه » جسمانى نبوده ولى دليل بو على را وافى به مقصود ندانسته ؛ لازم بود بر او كه پس از اعتراض بر دليل بو على ، دليل ديگرى ارائه مىداد ، كه نداد .\r\nو اگر نظرش آن بوده كه قوّهء عاقله در تعقّل ، جسمانى است ، درست است كه با ابطال دليل بو على ، نظر او تأمين مىگردد ولى چنين نيست چون در « المباحث المشرقيّه » همين دليل كه بو على آورده بر اينكه نفس در تعقّل احتياج بجسم ندارد - كه از اشارات بو على نقل شد - پذيرفته و اعتراض وارد بر آن دليل را جواب داده است به اين بيان كه : « نفس اگر در تعقّل نياز بمحلّ مىداشت در تعقّل او محل خود را موجب اجتماع مثلين خواهد بود يعنى اجتماع صورت مكتسب از محلّ با صورت اصلى آن محلّ اعتراضى كه بر اين دليل ممكن است وارد شود ، اين است كه :\r\nصورت مكتسب از محل ، حال در عاقله و صورت اصلى آن ، محلّ قوّهء عاقله است . ولى اين اعتراض وارد نيست چون براى آن جوابى هست » « 2 » .\r\n\r\n\r\n","description":"","footnote":"\r\n( 1 ) . و الجواب : أنّ الصفات و اللّوازم منقسمة الى ما يجب للنّفس لذاتها لكونها مدركة لذاتها و الى ما يجب لها بعد مقايستها للأشياء المغايرة لها . . . و النفس مدركة للصنف الأوّل دائما . . . و ليست بمدركة للصنف الثّانى الّا حالة المقايسة . . . خواجه نصير الدين طوسى - شرح اشارات - ج 3 - صفحهء 284 .\r\n( 2 ) . . . . أنّ القوّة العاقله اذا عرفت آلتها فى وقت دون وقت ذلك يكون لأجل حصول صورة مساوية لآلتها فيها و اذا كانت القوّة العاقلة فى الجسم ، قد اجتمع فى ذلك الجسم صورته الأصليّة و صورته المكتسبه . . . لكن احد المثلين فى محلّ القوّة النّاطقه و الثانى فيها و لا يلزم المحال و هذا الشّك يمكن حلّه . فخر رازى - « المباحث المشرقيّه » - ج 2 - صفحهء 364 .\r\n","page_name":" 165 ","page_number":179},
  {"content":"\r\n\r\nبنابراين نظر فخر رازى در المباحث المشرقيّه موافق است با نظريّه‌اى كه بو على در اشارات دارد كه دليل بر عدم جسمانى بودن قوهء عاقله ارائه نموده و همچنين موافق با نظريّهء خواجه نصير است كه دفاع از دليل بو على را در شرح اشاراتش بر عهده گرفته است .\r\n\r\n","description":"","footnote":"","page_name":" 166 ","page_number":180},
  {"content":"\r\n\r\n\r\nاعتراض فخر رازى بر بو على در بقاء نفس ، پس از فناء بدن و جواب خواجه به آن\r\nخواجه و فخر رازى در رابطه با دليلى كه بو على در بقاء نفس آورده اختلاف نظر دارند ابتدا دليل بو على و سپس اختلاف خواجه و فخر رازى را مىآوريم .\r\n\r\nبيان بو على در « اشارات » در بقاء نفس ، پس از فناء بدن چنين است :\r\n« نفس ، بسيط و حالّ در چيزى نيست ازاين‌رو مركّب از قوّهء ثبات و فساد نمىباشد و چيزى كه فساد پذيرد بالفعل باقى و بالقوّه فاسد خواهد بود و نفس چنين نيست پس فساد نمىپذيرد . اگر نفس مركّب از هيولى و صورت باشد يك جزء آن بسيط غيرحالّ خواهد بود چون فرض در اين است كه نفس خود يا يك جزء آن بسيط غيرحالّ است و امر بسيط غيرحالّ فساد نمىپذيرد و اعراض هم با اينكه مركب نيستند ، چنان نيست كه فساد نپذيرند ، چون حالّ در موضوع‌اند و از نظر اينكه موضوع آنها كه قابل فساد است ، سبب حدوث و فساد اعراض مىباشد . بنابراين نفس كه بسيط غيرحالّ است پس از آنكه توسّط علل خود - عقول مفارق - موجود شد ، گرچه بدن هم فانى گردد باقى خواهد بود » « 1 » .\r\nبو على با اين بيان خود ثابت نمود كه نفس ناطقه ، چون فاقد مادّه و موضوع است ، فانى نمىگردد .\r\n\r\nاعتراضات فخر رازى بر اين كلام بو على در بقاء نفس چنين است :\r\n« بو على مدّعى شد ، نفس بسيط و غيرحالّ است ، ولى محتمل است نفس مركّب باشد با نوعى از هيولى و صورت كه پس از زوال صورت ، مادّهء آن باقى باشد در نتيجه با زوال صورت كه مقوّم نفس است ، نفس هم زايل خواهد شد ، بقاء مادّه تأثيرى در بقاء نفس ندارد ، همانگونه كه بقاء مادّهء عنصرى را تأثيرى در بقاء اجسام عنصرى نيست و با عدم بقاء نفس ، پس از فناء بدن ، كمالات ذاتى او هم - مانند معقولات و صفات اخلاقى - باقى نخواهند ماند » « 2 » .\r\n\r\n\r\n","description":"","footnote":"\r\n( 1 ) . . . . و لأنّه اصل فلن يكون مركّبا من قوّة قابلة للفساد مقارنة لقوّة الثّبات فان اخذت لا على أنّها اصل كالمركّب من شىء كالهيولى و شىء كالصّورة ، عمدنا بالكلام نحو الأصل من جزئيه و الأعراض وجودها فى موضوعاتها فقوّة فسادها و حدوثها هى موضوعاتها فلم يجتمع فيها تركيب و اذا كان كذلك لم يكن أمثال هذه فى انفسها قابلة للفساد بعد وجوبها لعللها و ثباتها بها . . . بو على - اشارات - نقل از شرح خواجه - انتشارات حيدرى - تهران 1379 ه - ج 3 - صفحهء 285 .\r\n( 2 ) . . . . لم لا يجوز أن يقال وجود النّفس النّاطقة مركّب من هيولى و صورة مخالفتين لهيولى الأجسام و صورها ثمّ انّ تلك الهيولى باقية و تلك الصورة قابلة للفساد فلمّا كانت الصورة المقوّمة لماهيّة النّفس النّاطقة . . . لا يلزم من بقاء مادّة النّفس بقائها ، كما لا يلزم من بقاء هيولى الأجسام العنصريّه بقائها . . . فخر رازى - شرح اشارات - المطبعة الخيريّه - المصر 1325 ه - ج 2 - صفحهء 64 .\r\n","page_name":" 167 ","page_number":181},
  {"content":"\r\n\r\n\r\nخواجه به اين اعتراض چنين پاسخ مىدهد :\r\n« مادّه‌اى كه براى نفس ناطقه فرض شده اگر قابل اشارهء حسّى باشد ، محال خواهد بود ، چون شىء قابل اشارهء حسّى از اجزاء ماهوى شىء غيرقابل اشارهء حسّى نخواهد بود و اگر قابل اشارهء حسّى نباشد و قائم بذات باشد ، آن خود نفس است ، نه از اجزاء آن و اگرنه قابل اشارهء حسّى باشد و نه قائم بذات ولى بدن در قوام آن مؤثر باشد فرض باطلى است و اگر بدن در قوام آن ، مؤثّر نباشد اين فرض صحيح است و ثابت مىشود بقاء نفس پس از فناء بدن ، همانگونه كه بو على بيان نموده است » « 1 » .\r\n\r\nاعتراض دوّم فخر رازى بر بقاء نفس پس از فناء بدن اين است :\r\n« نفس ناطقه داخل در جنس جوهر است ، پس مركّب از جنس و فصل است و جنس و فصل چون مجرّد - به شرط لا - اخذ شوند ، مادّه و صورت مىباشند « 2 » ، پس طبق اعتقاد حكماء نفس ناطقه مركّب از مادّه و صورت مىباشد و حال آنكه آن را بسيط مىدانند و ماده‌اى هم كه براى نفس فرض شده بايد مجرّد باشد ، پس مادّهء نفس ، هم عقل خواهد بود هم عاقل و هم معقول ، و چون اين امور ، از صفات نفس‌اند لازم خواهد آمد كه مادّهء نفس در تمام صفات با خود نفس مساوى باشد ، و اين محال است و اين هم تالى فاسد ديگرى بر اعتقاد حكما ، در مورد نفس مىباشد « 3 » » .\r\n\r\n\r\n","description":"","footnote":"\r\n( 1 ) . . . . و الجواب : انّ هيولى النّفس اءمّا ذات وضع او غير ذات وضع و الأوّل محال لأنّ ذات الوضع لا يكون جرأ لما لا وضع له . و الثّانى لا يخلو اءمّا أن تكون مع كونها غير ذات وضع ذات قوام بانفرادها أولم تكن فاءن كانت ، كانت عاقلة بذاتها . . . و كانت هى النّفس و قد فرضناها جزاء منها هذا خلف و اءن لم تكن ذات قوام بانفرادها فاءمّا أن يكون للبدن تأثير فى اقامتها أو لم تكن . . . اءن لم يكن للبدن تأثير فى اقامتها ، كانت باقية بما يقيمها و اءن لم يكن البدن موجودا و هو المطلوب . . . خواجه نصير الدين طوسى - شرح اشارات - ج 3 - صفحهء 289 .\r\n( 2 ) . به شرط لا ، به اين معنى است كه ماهيّت ، به تنهائى بدون غير تصوّر شده باشد ، و اگر امر ديگرى با آن لحاظ گردد ، زايد و عارض بر آن مىباشد و ماهيّت به اين اعتبار جزء مركّب خواهد بود و قابليّت حمل را نخواهد داشت .\r\n( 3 ) . . . . و ايضا فالنّفس النّاطقة داخلة تحت جنس الجوهر فتكون النّفس الناطقة مركّبة من الجنس و الفصل ، و اذا اخذا به شرط التجرّد كانا مادّة و صورة فالنّفس على قانون مذهبهم مركّبة من مادّة و صورة و مادّتها لابدّ أن تكون مجرّدة فتكون مادّة النّفس عقلا و عاقلا و معقولا على هذا التقدير تكون مادّة الشّىء مساوية لكلّ ذلك الشّىء فى كل الصّفات و هو محال . . . فخر رازى - شرح اشارات - ج 2 - صفحهء 65 .\r\n","page_name":" 168 ","page_number":182},
  {"content":"\r\n\r\n\r\nخواجه در جواب اين اعتراض مىگويد :\r\n« اين اعتراض مغالطه‌اى ناشى از اشتراك لفظى مىباشد چون مادّه و صورت ، همانگونه كه بر دو جزء جسم ، اطلاق مىگردند ، بر اجزاء انتزاعى ماهيّات نيز اطلاق مىشوند و اگر اجزاء انتزاعى و اعتبارى نفس ناطقه ، همانگونه كه فخر رازى بيان داشت ، به صرف شباهتى كه به اجزاء جسم دارند ، دليل بر مركّب بودن نفس ، از مادّه و صورت باشد ، لازم مىآيد ، « اعراض » مثلا سفيدى هم مركّب باشد چون در تعريف آن گفته مىشود « البياض لون مفرّق لنور البصر » سفيدى رنگى است ، متفرق‌كنندهء نور چشم . « لون » و « مفرّق لنور البصر » از اجزاء بياض‌اند ، ليكن دليل بر مركّب بودن ، بياض از مادّه و صورت نخواهد بود ، چون « أعراض » در خارج بسيطاند » « 1 » .\r\nفخر رازى اعتراض سومى بر دليل بقاء نفس وارد مىكند كه چنين است : « از جمله بيان بو على در بقاء نفس ، اين بود كه « نفس بسيط است و مركّب از محلّ امكان فساد - مادّه - و محلّ وجود ثبات - صورت - نيست ، ازاين‌رو ، با فساد بدن نفس فاسد نمىشود » مىگوئيم بفرض كه نفس مركّب نباشد و بدن خارج از نفس باشد ، باز ممكن است محلّ براى فساد « نفس » باشد همانگونه كه محل براى حدوث نفس است . اگر امتناع عروض فساد بر نفس ، پس از فناء بدن - به بيانى كه بو على آورده - صحيح باشد ، بايد اين امر دليل بر امتناع حدوث « نفس » هم باشد و حال آنكه حكما قائل به حدوث نفس‌اند . بنابراين بدن ، شرط حدوث نفس است پس با فقدان شرط يعنى فساد بدن ، عروض فساد بر نفس بايد صحيح ، باشد » « 2 » .\r\n\r\nخواجه در جواب اين اعتراض مىگويد :\r\n« حكما كه گفته‌اند بدن منشأ حدوث « نفس » است ، به لحاظ مباينتى كه « بدن » با « نفس »\r\n\r\n\r\n","description":"","footnote":"\r\n( 1 ) . و الجواب : أنّ هذا مغالطة باشتراك الأسم فأنّ المادّة و الصّورة تقعان على ما ذكره ، و على جزئى الجسم بالتّشابه و ألّا فجميع انواع الأعراض ايضا مركّبة من مادّة و صورة . . . . خواجه نصير الدين طوسى - شرح اشارات - ج 2 - صفحهء 290 .\r\n( 2 ) . . . . الوجه الّذى ذكرتموه كما دلّ على استحالة الفساد على النّفس فهو دليل على استحالة حدوثها مع أنّكم معترفون بحدوثها بيانه و هو أنّه كما أنّ الفساد مسبوق بأمكان الفساد فكذلك الحدوث مسبوق بأمكان الحدوث ، فأن استغنى امكان حدوثها عن المحلّ و ان افتقر الى المحلّ لكن محلّ ذلك الامكان هو البدن فليجز فى امكان الفساد ، أن لا يفتقر الى المحلّ أو ان افتقر اليه لكن يكون محلّه البدن و ان بطل ذلك هيهنا فيبطل هناك و اءلّا فما الفرق و بالجمله فلم لا يجوز اءن يقال اءن صدور النّفس عن العقل الفّعال مشروط بحصول المزاج . . . فاءذا فسد هذا البدن فقد فسد شرط حصولها عنها . . . - فخر رازى - شرح اشارات - ج 2 - صفحهء 65 - و محصّل - المطبعة الحسينيّه - المصر 1323 ه - صفحهء 167 .\r\n","page_name":" 169 ","page_number":183},
  {"content":"\r\n\r\nدارد نبوده ، چون ممكن نيست مباين شىء منشأ حدوث يا فساد آن شىء گردد ، بلكه حكماء مىگويند بدن با هيئت مخصوصى كه براى آن در قبل از حدوث نفس است ، محل براى امكان حدوث صورت انسانى است و حدوث صورت انسانى هم بدون نفس كه مبدأ قريب آن است ممكن نيست پس بدن با هيئت مخصوصى كه براى آن است ، شرط حدوث نفس است از آن جهت كه نفس مبدأ قريب حدوث صورت انسانى است نه آنكه شرط وجود نفس باشد و چيزى كه حادث گرديد ، بفساد آنچه كه شرط حدوث آن است فاسد نمىگردد ، مانند خانه كه با مرگ بنّاء كه شرط حدوث آن است از بين نمىرود ، بلكه همچنان باقى مىماند ، بنابراين ، پس از حدوث صورت انسانى ، نفس كه تحقّق پيدا كرد ، استعداد بدن براى حدوث صورت انسانى و نفس از بين مىرود و فقط امكان فساد صورت انسانى در بدن باقى خواهد ماند ، ولى امكان فساد نفس در آن نخواهد بود چون ذاتا مباين يكديگرند . از آنچه آورديم معلوم شد كه چرا حكما بدن را فقط منشأ حدوث نفس مىدانند ، نه منشأ فساد آن » « 1 » .\r\n\r\n« نتيجهء بحث »\r\nدليلى كه بو على در اشارات بر بقاء نفس ، پس از فناء بدن آورد ، فخر رازى ، اعتراضاتى بر آن وارد كرد و خواجه به اعتراضات او پاسخ داد - به تفصيلى كه گذشت .\r\nاكنون در تأييد نظر خواجه كه دفاع از قول ببقاء « نفس » پس از فناء بدن را به عهده گرفت ، به مطلبى اشاره مىشود ، و آن اينكه :\r\nفخر رازى كه در « شرح اشارات » بر دليل بو على در بقاء نفس اعتراضاتى وارد نمود ، و قول بقاء نفس را باطل دانست ، در « المباحث المشرقيّه » و « معالم اصول الدين » دو دليل بر بقاء نفس پس از فناء بدن بشرح زير آورده است :\r\n\r\n\r\n","description":"","footnote":"\r\n( 1 ) . و الجواب : أنّ كون الشّىء محلّا لأمكان وجود ما هو مباين القوام له او لأمكان فساده غير معقول . . . فاءنّ البدن ليس بمحلّ لأمكان حدوث النّفس من حيث هو مباين لها و لا لأمكان فسادها اصلا ، بل انّما كان مع هيئة مخصوصة موجودة ، قبل حدوث النّفس محلّا لأمكان و تهيّؤ لحدوث صورة انسانيّة . . . و لم يكن وجود تلك الصورة ممكنا الّا مع ما هو مبدأها القريب بالذّات اعنى النّفس . . . فأذن البدن مع هيئة مخصوصة شرط فى حدوث النّفس من حيث هى مبدأ صورة لا من حيث هى موجود مجرّد و ليس به شرط فى وجودها و الشّىء اذا حدث فلا يفسد بفساد ما هو شرط فى حدوثه كالبيت فانّه يبقى بعد موت البّناء الّذى كان شرطا فى حدوثه . . .\r\nخواجه نصير طوسى - شرح اشارات - ج 3 - صفحهء 291 - تلخيص المحصّل ( حاشيهء محصّل ) المطبعه الحسينيّه - مصر 1323 ه - صفحهء 167 .\r\n","page_name":" 170 ","page_number":184},
  {"content":"\r\n\r\n« 1 - نفس ناطقه ، موصوف به امكان است ازاين‌رو ، وجود آن ، معلول سبب خواهد بود و سبب آن‌كه جوهر مفارق است اگر باقى باشد نفس هم باقى خواهد بود ، چون با بقاء سبب تامّ ، مسبّب معدوم نمىگردد و اگر با بقاء سبب ، مسبب معدوم گردد ، پس از آن سبب ، سبب تامّ نبوده است يعنى مانع مفقود نبوده است و تماميت سبب وقتى است كه مانع مفقود باشد و سبب نفس ناطقه كه جوهر مفارق مجرّد است در سببيّت تامّ است و باقى است ، پس نفس هم باقى خواهد بود . 2 - چنانچه فساد بر نفس عارض گردد به لحاظ امرى در نفس خواهد بود كه در آن امكان فساد باشد و آن خود نفس نخواهد بود ، چون با عروض فساد بر نفس‌نفس باقى نخواهد ماند ، آنچه كه در آن امكان فساد نفس باشد با فساد نفس باقى خواهد ماند و آن مادّه نفس خواهد بود و اگر بر آن مادّه هم فساد عارض گردد نياز بمادّهء ديگر خواهد داشت كه يا موجب تسلسل موادّ نامتناهى خواهد شد كه باطل است و يا به امرى كه معدوم نگردد منتهى خواهد شد ، و آن جزء نفس خواهد بود و از اينكه تعقّل صور عقلى مىكند ، پس خود نفس خواهد بود . بنابراين معلوم شد كه نفس معدوم نمىگردد » « 1 » .\r\nاز آنچه آورديم معلوم شد ، فخر رازى كه در « شرح اشارات » بر دليل بقاء نفس اعتراض وارد مىكند و آن را باطل مىشمرد و براى آن مادّه و صورتى قائل مىگردد ولى در « المباحث المشرقيّه » نظرش اين است كه نفس پس از فناء بدن باقى است و احتمال وجود مادّه را براى نفس ابطال مىكند . بعبارت ديگر همان نظر خواجه را تأييد نموده كه « نفس » پس از فناء بدن باقى است و فانى نمىگردد .\r\n\r\n\r\n","description":"","footnote":"\r\n( 1 ) . . . . الفساد على النّفس النّاطقه محال لوجهين : الأوّل النّفس ممكنة الوجود و كل ممكن فله سبب فللنفس سبب و السبب مادام يبقى موجودا . . . استحال انعدام المسبّب ، فلو جاز بقاء السّبب مع انعدام المسبّب و ذلك . . . ان كان لحضور مانع فتماميّة سببيّته عند عدم ذلك المانع و ان كان عدم المسبّب لا لاجل المانع . . . فلا يكون السبب سببا ، هذا خلف . . . فيستحيل ان يكون عدم النّفس لانعدام سببها فان سببها جوهر مفارق مجرّد الوجه الثّانى . . . النفس لوصّح عليها العدم لوجب ان يكون هناك شىء يوجد فيه امكان ذلك الفساد و ذلك الشىء ليس هو ذات النّفس فأنّ النّفس لا تبقى مع الفساد ، و الّذى فيه امكان الفساد يجب ان يبقى مع الفساد و ذلك مادّة النّفس فننقل الكلام الى تلك المادّة فان صحّ عليها الفساد احتاجت الى مادّة اخرى و لزم التّسلسل و ان انقطع التّسلسل الى ما لا يصّح عليه العدم و هو جزء النّفس . . . و كان ذلك الجزء هو النّفس فالنّفس لا يصّح عليها العدم . . . فخر رازى - المباحث المشرقيّه - مكتبة الأسدى - تهران 1966 - ج 2 - صفحهء 400 - و معالم اصول الدّين ( حاشيهء محصّل ) - المطبعة الحسينيّة - المصر 1323 ه - صفحهء 122 .\r\n","page_name":" 171 ","page_number":185},
  {"content":"\r\n . \r\n","description":"","footnote":"","page_name":" 172 ","page_number":186},
  {"content":"\r\n\r\n\r\nبخش سوّم در فلسفهء الهى\r\nفلسفهء الهى - الهيّات - معروف به امور عامّه و علم كلّى است ، در تعريف آن مختلف سخن رفته است از آن جمله :\r\n« امور عامّه صفاتىاند عارض بر موجود ، بدون اينكه در عروض آن صفات نيازى باشد ، باينكه موجود ، موجود طبيعى باشد يا رياضى ، يا مجرّد و . . . « 1 » » . مانند عليّت ، معلوليّت ، وجوب ، امكان ، امتناع ، قديم و حادث و . . .\r\nدر اين بخش ، اختلاف ميان خواجه و فخر رازى در مسائلى نظير : اثبات حدوث ذاتى ، اثبات غايت براى افعال طبيعى ، اثبات عقول و قاعده « الواحد » و . . . مطرح شده است .\r\n\r\n\r\n","description":"","footnote":"\r\n( 1 ) . . . . فالاحرى ان يعرف الامور العامّه بانّها صفات للموجود بما هو موجود من غير ان يحتاج الوجود فى عروضها الى ان يصير طبيعيّا او رياضيّا . . . - صدر المتألهين شيرازى - شواهد الربوبيّه - انتشارات دانشگاه - مشهد 1346 - صفحهء 18 .\r\n","page_name":" 173 ","page_number":187},
  {"content":"\r\n\r\n\r\nاعتراض فخر رازى بر بيان بو على در اثبات حدوث ذاتى و جواب خواجه به آن .\r\nبو على در « اشارات » در بيان اثبات حدوث ذاتى ممكنات كلامى دارد و فخر رازى بر كلام او خرده گرفته و خواجه به آن پاسخ داده است ، پس از ذكر كلام بو على به بررسى سخنان خواجه و فخر رازى مىپردازيم .\r\nكلام بو على در « اشارات » در بيان حدوث ذاتى چنين است : « حالتى كه ذاتى چيزى باشد ، قبل از حالت عارضى آن شىء خواهد بود به قبليّت ذاتى نه زمانى ؛ موجودى كه وجود آن از غير باشد چون از غير تجريد گردد ، استحقاق عدم خواهد داشت يا چون از غير تجريد گردد براى آن وجودى نخواهد بود . بنابراين « وجود » پس از « عدم » كه بر چيزى عارض گردد ، آن را حدوث ذاتى گويند » « 1 » .\r\n\r\nفخر رازى اعتراضش بر اين كلام چنين است :\r\n« بو على در اثبات حدوث ذاتى كه تقدم علىّ را عنوان كرده اين مثال را آورده « دستم را حركت دادم سپس كليد در دست من حركت كرد » كه حركت دست ، مقدم بر حركت كليد است بتقدم ذاتى ، سپس يادآورى نمود كه « عدم حادث مقدّم بر وجود آن است ، ليكن تقدّم عدم حادث بر وجود آن تقدّم علىّ نيست ، آنچه مفيد در اثبات حدوث ذاتى است ، تقدّم ذاتى است نه تقدّم علّى . آنچه كه بو على مىگويد : حالت ذاتى شىء قبل از حالتى است كه به سبب غير بر آن عارض شده باشد كلام صحيحى است ، ولى اينكه مىگويد : ممكن به اقتضاى ذات خود مستحق عدم است ، درست نيست ؛ چون مستحق عدم را « ممتنع » گويند . ممكن ذاتى آن است كه اقتضاى ذاتى آن ، عدم استحقاق وجود و عدم باشد ؛ نه استحقاق عدم . آنچه كه بو على مىگويد :\r\nممكن در حال انفراد از غير ، استحقاق ذاتى آن عدم است يا در حال انفراد از غير ، بر آن وجودى نيست « 2 » . نوعى از مغالطه است چون مقصود از انفراد ممكن از غير ، اگر قطع نظر از وجود علّت و عدم علّت باشد ، مسلّما اقتضاى ذاتى ممكن استحقاق عدم نيست ، چون استحقاق عدم ، حالت ذاتى ممتنع است و اگر مقصود تصور ذات ممكن با عدم تصوّر علّت باشد البتّه در اين فرض ،\r\n\r\n\r\n","description":"","footnote":"\r\n( 1 ) . . . . انّ حال الشّىء الّذى يكون للشّىء باعتبار ذاته متخلّيا عن غيره قبل حاله من غيره قبليّة بالذّات و كل موجود عن غيره يستحقّ العدم لو انفرد او لا يكون له وجود لو انفرد بل انّما يكون له الوجود عن غيره فاذن لا يكون له وجود قبل ان يكون له وجود و هذا هو الحدوث الذاتى - بو على - اشارات - نقل از شرح خواجه - ج 3 - صفحهء 113 .\r\n( 2 ) . يستحقّ العدم لو انفرد ، او لا يكون له وجود لو انفرد . . . بو على اشارات - نقل از شرح خواجه - ج 3 - صفحهء 113 .\r\n","page_name":" 174 ","page_number":188},
  {"content":"\r\n\r\nممكن استحقاق عدم دارد ، ولى اين استحقاق عدم ، ناشى از عدم علّت است نه آنكه اقتضاى ذاتى آن باشد . بنابراين وجود و عدم معلول ، هريك معلول غير است ، پس صحيح نيست كه گفته شود « عدم ممكن ، ذاتا مقدم بر وجود آن است » خوب بود بو على در بيان حدوث ذاتى چنين مىگفت :\r\nاقتضاى ذاتى ممكن ، عدم استحقاق وجود و عدم است و اين عدم استحقاق ، كه ذاتى ممكن است مقدم بر حالت استحقاق وجود و استحقاق عدم آن خواهد بود كه معلول غيراند و با اين فرض « حدوث ذاتى ممكن ثابت مىگردد » « 1 » .\r\n\r\nخواجه در جواب اين اعتراض مىگويد :\r\n« ممكن كه وجود آن از غير - يعنى علّت - است بحسب خارج دو حالت بر آن متصوّر است : 1 - اعتبار وجود علّت با آن . 2 - اعتبار عدم علّت با آن . ممكن با اعتبار عدم علت ، مسلّما در خارج معدوم است و همين مراد بو على از استحقاق عدم ممكن بوده است . و ممكن بحسب وجود ذهنى سه حالت بر آن متصوّر است : 1 - اعتبار وجود علّت با آن . 2 - اعتبار عدم علّت .\r\n3 - عدم اعتبار هيچيك از وجود و عدم علّت با آن ، و معنى انفراد ممكن در عقل از غير ، همين حالت سوّم يعنى عدم اعتبار وجود علّت و عدم علّت است ، كه در اين فرض ، حالت قبل از وجود ممكن ، نه وجود است و نه عدم « 2 » . در كلام بو على كه آمده « ممكن در حال تجرّد از غير ، وجودى بر آن نيست » منظورش همين بوده كه بيان شد . پس وجود ممكن يا متأخّر از « عدم »\r\n\r\n\r\n","description":"","footnote":"\r\n( 1 ) . . . . تقدم عدم الممكن على وجوده ليس بالعليّه . . . و الّذى ينتفع به هو القبلية الذّاتيه لا على سبيل العليّه . . . لا ينازع فى انّ ما للشىء من ذاته قبل ماله من غير قبليّة بالذّات لكن لا نسلّم انّ الممكن يستحق العدم من ذاته فانّ الّذى يستحقّ العدم من ذاته يكون ممتنعا لذاته . . . قولكم : الممكن يستحقّ العدم من ذاته لم يمكنكم ان تثبتوا انّ عدمه قبل وجوده بالذّات و قول الشيخ انّه يستحقّ العدم لو انفرد او لا يكون له وجود لو انفرد فيه مغالطة . . . و على هذا التقدير لا يظهر للعدم تقدّم اصلا على الوجود . و اعلم ان اردنا اصلاح هذه الحجّة قلنا الممكن لذاته ان لا يكون مستحقّا للوجود و العدم و حينئذ يحصل منه الحدوث الذّاتى . . .\r\nفخر رازى - شرح اشارات - المطبعة الحسينيّه - المصر 1325 ه - ج 1 - صفحهء 231 - و المباحث المشرقيّه - مكتبة الأسدىّ - تهران 1966 - ج 1 - صفحهء 134 .\r\n( 2 ) . و الجواب عنه : انّ الماهيّة المجرّدة عن الاعتبارات . . . اذا قيست الى الخارج . . . فانفرادها هو لاكونها فى الخارج و هذا معنى استحقاق العدم و امّا باعتبار العقل فانفرادها يقتضى تجريدها عن الوجود و العدم معا . . .\r\nتقدير الكلام كل موجود مجرّد عن غيره فليس معه معنى الوجود لو انفردت ماهيته . . . خواجه نصير طوسى - شرح اشارات - انتشارات حيدرى - تهران 1379 ه - ج 3 - صفحهء 116 .\r\n","page_name":" 175 ","page_number":189},
  {"content":"\r\n\r\nخواهد بود و يا متأخّر از « لا وجود » كه معنى « حدوث ذاتى » ، همين است » « 1 » .\r\n\r\n« نتيجهء بحث »\r\nاعتراض فخر رازى بر بو على در مفهوم حدوث ذاتى به آن معنى نبوده كه منكر حدوث ذاتى ممكن باشد ، بلكه اعتراضش بر بيان بو على اين بوده كه آنچه در كلام او آمده : ممكن در حال تجرّد از علّت ، استحقاق عدم دارد . درست نيست چون براى ممكن در حال تجرّد از علّت ، نه استحقاق عدم است و نه استحقاق وجود ، چون مستحقّ عدم را ممتنع گويند و . . . جواب خواجه اين بود كه : ممكن در حال تجرّد از علّت بخارج كه سنجيده شود مسلّما معدوم است و به اين معنى استحقاق عدم بر آن صادق است و به ذهن كه سنجيده شود ، اعتبار هيچيك از وجود علّت و عدم علّت ، در آن لحاظ نگردد ، حالت مقدّم بر وجود آن ، نه وجود است و نه عدم و . . . به تفصيلى كه گذشت .\r\nمىگوئيم اين سخن خواجه ظاهرا با مفهوم حدوث ذاتى مطابقت ندارد چون ممكن در ذهن ، در حال تجرّد از علّت و عدم علّت ، حالت ذاتى آن ، عدم نيست تا گفته شود كه وجود آن متأخّر از « لا وجود » است ، بلكه حالت ذاتى ممكن در اين فرض ، نه وجود و نه عدم است ، چنانچه خودش هم تصريح نموده ، بنابراين تصحيح كلام بو على نمىنمايد .\r\nبعلاوه حالت ذاتى شىء مسلّما تغييرناپذير است ولى در كلام خواجه خلاف اين آمده چون مىگويد « تجرّد ممكن از علّت به اعتبار خارج كه باشد ، حالت ذاتى آن « استحقاق عدم » است . به اعتبار ذهن كه باشد - چون مجرّد از وجود علّت و عدم علّت هردو است - حالت ذاتى آن ، نه وجود و نه عدم است « 2 » پس به اعتقاد خواجه حالت ذاتى « ممكن » متغيّر است .\r\nديگر آنكه فخر رازى مدّعى شد بو على در « اشارات » قبل از شروع در اثبات حدوث ذاتى ، تقدّم علىّ را بيان كرد و اين مثال را آورد كه « دستم را حركت دادم سپس كليد در دست من حركت كرد » كه حركت دست بر حركت كليد تقدّم علّى دارد ، سپس مسئلهء حدوث ذاتى را عنوان كرد ، درحالىكه تقدّم « عدم » حادث بر « وجود » آن تقدّم علّى نيست ، خواجه به اين اعتراض او هم پاسخ نداد .\r\nمطلب ديگر آنكه خواجه مىگويد : « ممكن » در حال تجرّد از علّت بحسب خارج ،\r\n\r\n\r\n","description":"","footnote":"\r\n( 1 ) . . . . فاذن وجوده مسبوق امّا بعدمه او بلا وجوده و هذا هو الحدوث الذّاتى . . . مأخذ قبل - صفحهء 115 .\r\n( 2 ) . فالحال الّتى تكون له متجرّدا عن الغير امّا العدم و امّا ان لا يكون له وجود و لا عدم . . .\r\nخواجه نصير طوسى - شرح اشارات - ج 3 - صفحهء 114 .\r\n","page_name":" 176 ","page_number":190},
  {"content":"\r\n\r\nاستحقاق عدم دارد . در صورتى كه فخر رازى يادآور شد : استحقاق عدم براى ممكن با فرض عدم علّت ، معلول عدم علّت است ، نه آنكه اقتضاى ذاتى آن باشد ؛ خواجه به اين اعتراض فخر رازى هم پاسخ نداد .\r\nقطب رازى هم در « محاكمات » جواب خواجه را نپسنديده است و مىگويد :\r\n« استحقاق عدم ، حالت ذاتى ممكن نيست ، چون معلول عدم علّت است ، پس نبايد آن را در استدلال بر حدوث ذاتى ممكن به كار گرفت و اگر در اثبات حدوث ذاتى « ممكن » ، چنين استدلال مىشد كه : « ممكن » ، ذاتا اقتضاء وجود ندارد ، اين عدم استحقاق وجود « ممكن » ، مقدّم بر استحقاق وجود آن مىباشد . استدلال به اين مقدار در اثبات حدوث ذاتى « ممكن » كفايت مىكرد و به آنهمه تفصيل كه در كلام بو على و خواجه آمده نيازى نبوده است » « 1 » .\r\n\r\n\r\n","description":"","footnote":"\r\n( 1 ) . . . . انّ استحقاق العدم اذا لم تكن ذاتيّا للممكن لم يكن له دخل فى الاستدلال ، بل يكفى ان يقال : الممكن بالنّظر الى ذاته لا يستحقّ الوجود من ذاته فيكون عدم استحقاق الوجود متقدّما على استحقاق الوجود و هو الحدوث الذّاتى . . . - قطب الدين رازى - محاكمات - ذيل صفحهء 116 جزء سوم شرح خواجه بر اشارات .\r\n","page_name":" 177 ","page_number":191},
  {"content":"\r\n\r\n\r\nاعتراض فخر رازى بر بو على در بيان احتياج حادث بفاعل در وجود ، نه در حدوث فقط و جواب خواجه به آن .\r\nبو على در « اشارات » يادآور مىشود كه اعتقاد متكلّمين اين است كه عالم در حدوث - در وجود بعد از عدم فقط - نيازمند بفاعل است ، پس از حدوث نياز بفاعل نخواهد داشت مانند بناء ( بكسر باء و تخفيف نون ) كه پس از فناء بنّاء ( به تشديد نون ) در بقاء خود بىنياز از فاعل است ، براى همين است كه مىگويند اگر عالم قديم بود از فاعل بىنياز بود ، سپس اين اعتقاد آنان را ابطال مىنمايد . فخر رازى بر اين كلام بو على اعتراضاتى دارد و خواجه جواب مىدهد ، كه به ترتيب كلام هريك را مىآوريم .\r\n\r\nبو على در بيان اينكه « عالم » در بقاء هم نياز بفاعل دارد در « اشارات » مىگويد :\r\nهر « فعل » كه وجود آن بعد از عدم آن است ، دو مفهوم بر آن متصور است يكى وجود و ديگرى عدم و بودن آن وجود بعد از عدم . مسلّما عدم را احتياج بفاعل نيست . قيد « بعد از عدم » در مفهوم « وجود بعد از عدم » كه صفت واجب وجود فعل است نيز اثر فاعل نخواهد بود ، بنابراين اثر فاعل همان وجود فعل است و تعلّق « وجود » - وجود فعل - بفاعل يا براى اين است كه واجب الوجود بالذّات نيست يا براى اين است كه آن ، وجود متأخر از عدم است و وجودى كه واجب بالذّات نباشد همان وجود واجب بالغير است ، مفهوم واجب الوجود بالغير ، خواه دائمى باشد يا موقّت ، مفهوم « تعلّق به غير » اوّلا بر عنوان واجب بالغير صادق است ثانيا بر وجود متأخّر ، چون وجود متأخّر يعنى مسبوق بعدم ، اخصّ از وجود واجب بالغير است ، هر معنى كه بر آن دو مفهوم صدق كند اوّلا بر اعمّ صادق است ثانيا بر اخصّ ، پس در موردى هم كه مسبوق بعدم صدق نكند ، تعلّق به غير ، صدق خواهد كرد ، بنابراين ، تا آن زمان كه مفهوم وجود بر معلولات صدق كند ، نياز و تعلّق بفاعل هم بر آنها صدق خواهد كرد نه آنكه نياز بفاعل منحصر به حال حدوث - وجود بعد از عدم فقط - باشد . پس « عالم » نه در حدوث فقط بلكه در بقاء هم محتاج بفاعل مىباشد » « 1 » .\r\n\r\n\r\n","description":"","footnote":"\r\n( 1 ) . ففى مفهوم الفعل وجود و عدم و كون الوجود بعد العدم كأنّه صفة لذلك الوجود ، محمول عليه . فأمّا العدم فلن يتعلّق بفاعل . . . فبقى ان يكون تعلّقه من حيث هو هذا الوجود ، موصوفا بأنّه بعد العدم ، فليس بفعل فاعل . . .\r\nفبقى ان يكون تعلّقه من حيث هو هذا الوجود امّا وجود ما ليس بواجب الوجود و امّا وجود ما يجب أن يسبق وجوده العدم . . . أنّ مفهوم كونه غير واجب الوجود بذاته ، لا يمتنع أن يكون على قسمين احدهما واجب الوجود بغيره دائما و الثّانى واجب الوجود بغيره و قتامّا ، فانّ هذين يحمل عليهما واجب الوجود بغيره . . . و امّا مسبوق العدم فليس له الّا وجه واحد فهو فى مفهومه اخصّ من المفهوم الأوّل . . . فاذا يحمل - دنبالهء پاورقى در صفحه بعد\r\n","page_name":" 178 ","page_number":192},
  {"content":"\r\n\r\n\r\nفخر رازى اعتراضش بر اين كلام چنين است :\r\n« بو على در بيان اينكه حادث در وجود محتاج بفاعل است نه در حدوث فقط ، كلام را طولانى كرد ، درحالىكه آن محلّ نزاع نبوده ، آنچه هم كه محل نزاع بوده از اينكه علت حاجت معلول بفاعل ، حدوث است يا امكان ، از آن سخنى بميان نياورد . آنچه بو على در ضمن كلام خود آورد كه « واجب الوجود بالغير ، يا دائمى است و يا موقّت ، قصدش آن بوده كه شىء دائمى هم محتاج بفاعل است ، در صورتى كه اين محلّ نزاع است . احتياج شىء دائمى بفاعل اگر از امور بديهى مىبود ، لازم بود كه بو على تذكّر مىداد و كلام را آنهمه طولانى نمىكرد و اگر از امور بديهى نبود ، لازم بود كه دليل مىآورد ، نه اينكه عين مدّعى را تكرار نمايد . بو على اين مقدّمه را كه : « نياز عالم بفاعل در وجود است نه در حدوث فقط » براى آن آورد كه ثابت كند ازلى بودن عالم منافاتى با احتياج آن بفاعل ندارد ، درحالىكه متكلّمين را با فلاسفه در اين نزاعى نيست - جز در لفظ - چون متكلّمين كه علّت و معلول ازلى را در مورد عالم و مؤثر آن به كار نبرده‌اند براى آن بوده كه عالم را ازلى ندانسته‌اند - چون فاعل عالم را قادر مختار مىدانند نه اينكه صرفا نسبت شىء ازلى را به علت ازلى منكر باشند بلكه كلّا منكر علّيت معلوليّت‌اند . فلاسفه هم محال مىدانند كه شىء ازلى فعل فاعل مختار باشد . پس هردو گروه در نسبت شىء ازلى بفاعل مضطرّ اتّفاق دارند ، فقط اختلافشان در اين است كه با اين فرض كه عالم ، معلول علت ازلى باشد ، آيا مىتوان عالم و علّت آن را فعل و فاعل ناميد يا نه ، و طرح اين اختلاف لفظى هم بىفائده است » « 1 » .\r\n\r\n\r\n","description":"","footnote":"\r\nبقيه پاورقى از صفحه قبل - على مفهوميهما معنى فانّ ذلك المعنى للأعمّ بذاته اوّلا و للأخصّ بعده ثانيا . . . من غير عكس حتّى لو جاز هيهنا أن لا يكون مسبوق العدم يجب وجوده بغيره . . . فقد بان أنّ هذه الصّفة دائمة الحمل على المعلولات ليس فى حال الحدوث فقط . . بو على - اشارات - نقل از شرح اشارات خواجه - ج 3 - صفحهء 73 .\r\n( 1 ) . . . . الشّيخ فى هذه المسئله اطنب الكلام فى أنّ المفتقر الى الفاعل وجود المحدث و ذلك مما لا نزاع فيه . . . و لم يتكلّم فى المحتاج اليه فلأنّ موضع البحث أنّ علّة الحاجة هى الحدوث ام لار أنّ الدائم هل يفتقر الى المؤثر ام لا ، و الشّيخ صادر على هذا المطلوب . . . فانّ قوله : مفهوم كونه غير واجب الوجود لذاته بل لغيره ، لا يمتنع أن يكون على احد قسمين ، احدهما واجب الوجود بغيره دائما و الثّانى و قتّاما معناه أنّ الدّائم يصّح أن يكون مفتقرا فى وجوده الى المؤثّر فيقال له هل النّزاع وقع الّا فيه فان كان ذلك قضيّة بديهيّة . . . و انّ ما ذكرته ليس الّا اعادة الدّعوى . . . و الشيخ قدّم هذه المقدّمة لبيان أنّ كونه ازليّا لا ينافى احتياجه الى الفاعل و التّحقيق أنّه لا خلاف بين المتكلّمين و الفلاسفة الّا فى اللّفظ لأنّ المتكلّمين اتفّقوا على أنّ مجرّد كون - دنبالهء پاورقى در صفحهء بعد\r\n","page_name":" 179 ","page_number":193},
  {"content":"\r\n\r\nخواجه از اين اعتراض فخر رازى چنين جواب مىدهد : « سخن فخر رازى در رابطه با كلام بو على مبنى بر اينكه : احتياج فعل بفاعل در وجود است نه در حدوث فقط از مسائل اختلافى ميان متكلّمين و فلاسفه نيست » نادرست است چون متكلّمين نياز فعل را بفاعل در حدوث مىدانند و فلاسفه در وجود و بو على نظر فلاسفه را به اثبات رساند . فخر رازى كه مىگويد : بو على چرا اين مسئله را كه : علّت حاجت بفاعل « امكان » است يا « حدوث » عنوان نكرده . اعتراضش وارد نيست چون حادث ، در تمام زمان وجود خود كه محتاج بفاعل بود - چنانچه بو على به اثبات رساند - ديگر عنوان اين مطلب كه « علت حاجت بفاعل حدوث است » بىفائده مىنمود و اگر هم « امكان » علّت حاجت باشد ولى براى آن ممكن نه وجودى باشد و نه تعلّقى بفاعل ، عنوان كردن آن بىفائده بود هم‌چنين فخر رازى در اين اعتراضش كه مىگويد « بو على در طرح اين مسئله كه : شىء دائم الوجود ، محتاج بمؤثر است ، دليلى نياورد » درست نيست چون بو على به اثبات رساند كه شىء دائم الوجود اگر واجب بالغير باشد هرچند مسبوق بعدم نباشد ، نياز بفاعل خواهد داشت . باز فخر رازى كه مىگويد « متكلّمين نسبت عالم ازلى را بفاعل مختار منكرند نه بعلّت ازلى و فلاسفه هم شىء ازلى را فعل فاعل مختار نمىدانند ؛ پس هردو فرقه متفقند كه شىء ازلى فعل فاعل مضطّر است » . اين صلحى است كه طرفين خصم به آن رضايت ندارند . متكلّمين به جهت حدوث عالم - نه به جهت مختار بودن فاعل آن - انكار ازليّت عالم نمودند . فلاسفه هم نسبت شىء ازلى را بفاعل مختار محال نمىدانند ، بلكه گويند فعل ازلى بايد از فاعل ازلى باشد . باز اين اعتراض فخر رازى كه « متكلّمين معتقدند كه فاعل عالم ، قادر مختار است و در مورد عالم و فاعل آن نفى علّت و معلول نموده‌اند » درست نيست چون متكلّمين معتزلى با اينكه « مثبت احوال » « 1 » اند و قائل به اختيار فاعل عالم‌اند ، اصطلاح علّت و معلول را به كار گرفته‌اند . و اشاعره كه فخر رازى هم از آنها است ، قائل به « قدماء ثمانيه » اند « 2 » و آنها\r\n\r\n\r\n","description":"","footnote":"\r\nبقيه پاورقى از صفحه قبل - العالم ازليّا لا ينافى كونه معلول علّة ازليّة بل القول بالعلّة و المعلول باطل . . . للّدلالة الدّالة على أنّ المؤثر فى وجود العالم يكون قادرا امّا الفلاسفة اتّفقوا على أنّ الأزلىّ يستحيل أن يكون فعلا للفاعل بالقصد و الأختيار . . . فطهر أنّ كون الشّىء ازليّا ينافى افتقاره الى القادر المختار و لا ينافى افتقاره الى العلّة الموجبة . . . فخر رازى - شرح اشارات - ج 1 - صفحهء 219 سطر 36 تا صفحهء 220 سطر 22 .\r\n( 1 ) . گروهى از معتزله مىگويند ، ميان وجود و عدم واسطه است و آن را « حال » گويند و بعقيدهء آنان ، صفات موجودات مثل برندگى شمشير و گردى كره و استقامت سرو و . . . نه موجودند و نه معدوم بلكه « حال » اند كه واسطهء ميان موجود و معدوم‌اند .\r\n( 2 ) . قدماء ثمانيه ، در نزد اشاعره عبارتند از صفات هشتگانهء ثبوتى يعنى علم و قدرت ، حيات ، اراده ، ادراك ، سميع ، بصير ، تكلّم .\r\n","page_name":" 180 ","page_number":194},
  {"content":"\r\n\r\nرا صفت مبدأ اوّل مىدانند ، پس يا بايد واجب الوجود بالذّات را نه تا بدانند و يا قائل شوند كه قدماء هشتگانه ، معلول مبدأ اوّل‌اند ، بنابراين از بكارگيرى اصطلاح علّت و معلول چاره‌اى نخواهند داشت . بنابراين تمام اعتراضات فخر رازى بر بو على در اين مسئله كه : عالم در وجود ، نه در حدوث فقط ، محتاج بفاعل است ، دفع گرديد » « 1 » .\r\n\r\n« نتيجهء بحث »\r\nدر مسئلهء احتياج حادث بفاعل در وجود ، نه در حدوث ، فخر رازى اعتراضاتى چند بر بو على وارد نمود ، از جمله اينكه مىگويد بو على دربارهء اينكه احتياج حادث بفاعل در وجود است نه در حدوث فقط سخن را طولانى كرد ، درحالىكه اين مسئلهء اختلافى نبود و دربارهء علّت احتياج حادث بفاعل ، « وجود » را علّت حاجت معرفى كرد و قصدش آن بوده كه ثابت كند وجود عالم ازلى ، بدوام وجود بارى تعالى دوام دارد ليكن از عهدهء اشكال متكلّمين برنيامد . و اعتراضات ديگرى كه خواجه بدفاع از بو على به آنها پاسخ داد ، كه تفصيل آن گذشت .\r\nدر پايان تذكّر يك نكته ، در بيان اينكه خواجه در بعضى از جوابهاى خود نظر قاطعى نداشته ، و در آثار ديگر خود ، موافق اعتقاد فخر رازى سخن گفته است يادآورى مىگردد :\r\nخواجه نصير طوسى در « شرح اشارات » اظهار مىدارد « فلاسفه نسبت شىء ازلى را\r\n\r\n\r\n","description":"","footnote":"\r\n( 1 ) . . . . أمّا قوله : لا حاجة الى بيان أنّ وجود الحادث مفتقر الى الفاعل اذ لا خلاف فيه فليس بصحيح لأنّ منشأ الخلاف هو أنّ المفعول فى اىّ شىء يتعلّق بفاعله . فذهب المتكلّمون الى أنّه يتعلّق فى حدوثه دون وجوده كما حكى الشّيخ عنهم . . . فحقّق أنّه يتعلّق به وجوده . . . أمّا البحث عن علّة الحاجة اهو الأمكان ام هو الحدوث فليس بمفيد فى هذا الموضع لأنّ علّة الحاجة لو كان هو الحدوث و كان المحدث محتاجا فى جميع اوقات وجوده لم يكن للشّيخ هيهنا بضارّ . . . و لو كان هو الأمكان و كان الممكن غير موجود و غير متعلّق بالفاعل لم يكن بنافع له فلذلك لم يتعرّض الشّيخ لهذا البحث . . . و أمّا قوله : أنّه لم يبيّن أنّ الدّائم هل يفتقر الى مؤثّر ام لا فليس بشىء ايضا لأنّه بيّن أنّ الواجب بالغير لا ينافى الدّائم و أنّ علّة التعلّق بالغير هو الوجوب بالغير ، فالدّائم أن كان واجبا بغيره كان مفتقرا و ألّا فلا . . . قوله : أنّ الخلاف هيهنا بين الحكما و المتكلّمين لفظّى . . . اقول هذا صلح من غير تراضى الخصمين لأنّ المتكلّمين . . . و أمّا القول نبفى العلّة و المعلول فليس بمتفق عليه عندهم لأنّ مثبتى الأحوال من المعتزله قائلون بذلك صريحا و ايضا الأشاعره يثبتون مع المبدأ الأوّل قدماء ثمانيه . . . و أمّا الفلاسفة فلم ينبّهوا على أنّ الأزلىّ يستحيل أن يكون فعلا لفاعل مختار ، بل ذهبوا . . . - خواجه نصير طوسى - شرح اشارات - ج 3 - صفحهء 78 تا 82 .\r\n","page_name":" 181 ","page_number":195},
  {"content":"\r\n\r\nبفاعل مختار محال نمىدانند و متكلّمين هم حدوث عالم را مبتنى بر اختيار فاعل ننموده‌اند » « 1 » .\r\nولى در « تجريد الكلام » اعتقادش خلاف اين است چون مىگويد :\r\n« فعل ازلى را فقط بايد بعلّت ازلى و موجب ، نسبت داد و استناد آن بفاعل مختار صحيح نيست » « 2 » .\r\nبا توجّه به اينكه ، اين كلام را در تجريد ، پس از « شرح اشارات » عنوان كرده ، به ظاهر موجب تقويت نظر فخر رازى و تضعيف جوابى است كه خود او در « شرح اشارات » به فخر رازى داده است . ممكن است گفته شود در « تجريد » چون مباحث كلامى را عنوان كرده است ، تحت تأثير اين نوع از مباحث يا جهت رعايت مباحث كلامى ، اين قول را اختيار نموده است .\r\nگرچه ممكن است اين احتمال صحيح باشد امّا حقيقت اعتقاد او ، در استناد فعل ازلى بفاعل مختار ممكن است يا نه بر ما مخفى مىباشد ليكن بحسب ظاهر اين ناسازگارى در گفتار او موجود است و قول او در « تجريد » مؤيّد اعتراضى است كه فخر رازى بر بو على وارد كرده است .\r\n\r\n\r\n","description":"","footnote":"\r\n( 1 ) . . . . المتكلّمون ما نبوا حدوث العالم على القول بالأختيار . . . أمّا الفلاسفة فلم ينبّهوا على أنّ الأزلىّ يستحيل أن يكون فعلا لفاعل مختار ، بل ذهبوا ألى أنّ الفعل الأزلّى يستحيل ان يصدر الّا عن فاعل ازلّى . . . - مأخذ قبل .\r\n( 2 ) . . . . جاز اسناد القديم الممكن الى المؤثّر الموجب و لا يمكن استناده الى المختار . . . خواجه نصير الدين طوسى - تجريد الكلام - نقل از شرح علامه - صفحهء 56 .\r\n","page_name":" 182 ","page_number":196},
  {"content":"\r\n\r\n\r\nاعتراض فخر رازى بر بو على در وجود تقدم علّى و جواب خواجه به آن .\r\nبو على در « اشارات » از تقدم و تأخّر ذاتى بعنوان مقدّمه‌اى در اثبات حدوث ذاتى ممكنات سخن گفته و بمناسبتى فقط يك قسم از اقسام تقدم ذاتى - يعنى تقدم علّى - را عنوان كرده است . فخر رازى كه در مفهوم تقدم علّى برايش شبهه‌اى بوده آن را بعنوان اعتراض بر بو على مطرح نموده است و خواجه به آن پاسخ داده است ابتدا كلام بو على سپس اعتراض فخر رازى و جواب خواجه را مىآوريم .\r\n\r\nبو على در « اشارات » در بيان بعضى از اقسام تأخّر چنين مىگويد :\r\n« گاه چيزى در زمان ، متأخّر از ديگرى مىباشد و گاه در مكان ، متأخّر از ديگرى است ، از جمله اقسام تأخّر كه توجّه به آن اكنون مورد نياز ما است اين است كه چيزى در وجود متأخّر از ديگرى باشد هرچند با متقدّم در زمان معيت داشته باشد ، به اين بيان كه : وجود متأخّر ، از متقدّم باشد نه كه وجود متقدم از آن باشد و استحقاق وجود بر متأخّر به جهت آن است كه وجود بر متقدّم حاصل شده باشد به عبارت ديگر متقدم ، واسطه در حصول وجود بر متأخّر بوده و علّت آن باشد و . . . مانند اين مثال : « دستم را حركت دادم سپس كليد در دست من حركت كرد » در اين مثال حركت دست و حركت كليد در يك زمان‌اند با اين وصف حركت كليد در وجود ، متأخّر از حركت دست است ، اين نوع تأخّر را تأخّر ذاتى گويند و متقدّم ، علّت متأخّر مىباشد « 1 » » .\r\n\r\nاعتراض فخر رازى بر اين كلام بو على چنين است :\r\n« بو على كه در كلام خود تقدّم علّى را عنوان كرده اگر مرادش از تقدّم علّت ، تأثير علّت باشد ، كلام درستى است ولى بيفائده است چون علّت هم بمعنى تأثير است ، بنابراين مقصود از عبارت « علّت مقدّم بر معلول است » اين است كه : مؤثّر در چيزى مؤثّر در آن باشد كه كلام لغوى مىباشد و كلام بو على در بيان تقدم « علّى » در دو چيز خلاصه مىگردد :\r\n1 - چيزى كه علّت باشد ، « وجود » ، اوّل براى علّت حاصل است و در ثانى براى معلول حاصل مىگردد و عكس آن صحيح نيست و اقتضاى اين كلام تقدم وجودى علّت بر معلول است 2 -\r\n\r\n\r\n","description":"","footnote":"\r\n( 1 ) . الشىء قد يكون بعد الشّىء من وجوه كثيرة : مثل البعديّة الزّمانيّة و المكانيّة و انّما نحتاج الآن من الجمله الى ما يكون باستحقاق الوجود و ان لم يمتنع ان يكونا فى الزّمان معا و ذلك اذا كان وجود هذا عن آخر و وجود الأخر ليس عنه فما استحقّ هذا الوجود الّا و الأخر حصل له الوجود و وصل اليه الحصول و أمّا الأخر فليس يتوسّط هذا بينه و بين ذلك الأخر فى الوجود . . . و ليس يصل الى ذلك الّا مارّا على الأخر و هذا مثل ما تقول : حركّت يدى ثم تحرّك المفتاح . . . و ان كانا معا فى الزمان فهذا بعدية بالذّات . . . بو على - اشارات - نقل از شرح خواجه - ج 3 - صفحهء 109 .\r\n","page_name":" 183 ","page_number":197},
  {"content":"\r\n\r\nمثالى است مشهور كه « دستم را حركت دادم ، سپس كليد در دست من حركت كرد » اقتضاى اين مثال هم تقدّم وجودى علّت بر معلول مىباشد بيان اوّل بو على ضعيف است چون وقتى گفته مىشود « وجود ، اوّل براى علّت حاصل است بعد براى معلول » مجازى است و اگر مرادش تأثير ذات علّت در معلول باشد . كلام درستى است ولى بر تقدّم دلالتى ندارد . و اگر مرادش از تقدّم ، چيز ديگرى بوده لازم بود كه آن را بيان مىكرد . بيان دوّم او هم ضعيف است چون بمثال تمسّك جسته و اين يك روش عرفى است كه در استدلال عقلى به كار نمىرود » « 1 » .\r\nخواجه كه اين تشكيك در مفهوم تقدّم علّى بنظرش سست و ضعيف مىرسيده ، به اختصار در جواب فخر رازى چنين مىگويد :\r\n« چيزى كه وجود از آن به شىء ديگر سرايت نمايد ، تقدّم وجودى آن بر آن شىء جزء بديهيّات و ضروريات عقلى است و قصد بو على آن نبوده كه با آن بيانات متنوّع و يا با ذكر مثال ، تقدّم علّى را تعريف كرده باشد و يا آن را به اثبات برساند ، چون امر بديهى احتياج به اثبات ندارد بلكه قصد بو على تفكيك تقدّم علّى از تقدّم زمانى بوده است و چون متكلّمين تقدّم زمانى را شرط تقدّم ذاتى دانسته‌اند ازاين‌رو ، بو على معلوم نمود كه تقدّم زمانى شرط تقدّم علّى و ذاتى نيست و از هم قابل تفكيك‌اند » « 2 » .\r\n\r\n\r\n","description":"","footnote":"\r\n( 1 ) . . . . ان كان المراد بتقدّم العلّة على المعلول كونها مؤثّرة فيه فذلك حقّ لكنّه لا فائدة فيه لأنّه لا معنى لكونها علّة له الّا كونه مؤثّرا فيه فاذا قلنا العلّة متقدمة على المعلول و عيننا بالتّقدم التّأثير كان معنى الكلام أنّ المؤثّر فى الشّىء مؤثّر فيه فيكون معنى الموضوع و معنى المحمول واحد و ذلك هدر . . . ان كان المراد بالتقدّم امرا وراء التّأثير ندبدّ من افادة تصوّر ذلك الأمر اوّلا ثمّ من اقامة الدّلالة على التصديق به و حاصل كلام الشيخ فى بيان هذا التقدّم امر ان . . . و اعلم ان الأول ضعيف جدّا لأنّ قولنا الوجود مرّ بالعلّة ثمّ وصل الى المعلول ، كلام مجازىّ لا محالة فأن كان المراد منه أنّ ذات العلّة مؤثّرة فى المعلول فهذا مسلّم لكنّا بيّنا أنّ ذلك لا يقتضى التّقدّم و ان كان المراد شيئا آخر فلابدّ من بيانه . . . و الثّانى ايضا ضعيف لأنّه تمسّك بكلام العرف . . . - فخر رازى - شرح اشارات - ج 1 - صفحهء 231 .\r\n( 2 ) . اقول تقدّم الشّىء الّذى منه الوجود على الشّىء الّذى له الوجود فى الوجود معلوم ببديهة العقل و ليس الغرض من هذه البيانات و الأمثله تعريضه و لا اثباته ، بل الغرض بيان امكان انفكاكه عن التّقدّم الزّمانىّ فأنّ الجمهور يظنّون أنّ وجود التّقدّم الزّمانى شرط فى وجود هذا التقدّم . . . - خواجه نصير طوسى - شرح اشارات - انتشارات حيدرى - تهران 1379 ه - ج 3 - صفحهء 113 .\r\n","page_name":" 184 ","page_number":198},
  {"content":"\r\n\r\n\r\n« نتيجهء بحث »\r\nدر مسئلهء تقدّم علّى كه بو على آن را طرح كرد ، فخر رازى اعتراضاتى بر آن وارد كرد و از آن جمله اين است كه چون علّت بمعنى تأثير است و لذا اگر گفته شود « علّت مقدّم بر معلول است » اگر معنى تقدّم هم تأثير باشد . مفهوم كلام اين خواهد شد كه مؤثّر در چيزى مؤثّر در آن است و بديهى است كه چنين كلامى بيفائده خواهد بود و ديگر اعتراضاتى كه خواجه به آنها پاسخ داد .\r\nاكنون چند مطلب در ضعف اعتراضات فخر رازى يادآورى مىگردد :\r\n1 - فخر رازى در مورد آنچه در كلام بو على آمده كه « وجود ، اوّل براى علّت است بعد براى معلول » مىگويد اين كلام بو على يك كلام مجازى است مىگوئيم خوب بود كه فخر رازى بيان مىكرد چرا چنين كلامى مجازى است ، فرضا كه كلام مجازى باشد . در بيان اصل مطلب - بيان تقدّم علّى - چه زيانى داشته است ؟ چون با كنايه و مجاز هم مىتوان مطلب را بيان نمود و گاه بيان مطلب به اين روش ابلغ از تصريح است .\r\n2 - فخر رازى كه مىگويد : آنچه در بيان بو على آمده كه « وجود اوّل براى علّت است بعد براى معلول » اگر مراد بو على تأثير ذات علّت بر معلول باشد ، كلام درستى است ليكن بر تقدّم دلالتى ندارد . مىگوئيم تأثير ، فرع بر وجود مؤثّر است پس مؤثّر بايد قبل از تأثير باشد ، بنابراين تقدم وجودى مؤثّر و علّت بر تأثير و بر مؤثّر ( بفتح ثاء ) و معلول ، بديهى مىنمايد .\r\n3 - فخر رازى كه مىگويد : « علّت بمعنى تأثير است و تقدّم هم كه بمعنى تأثير باشد در اين فرض مفهوم اين عبارت « علّت ، مقدّم بر معلول است » چنين مىشود : مؤثر در چيزى مؤثر در آن است ، كه كلام بىفائده‌اى است » .\r\nمىگوئيم فرضا چنين كلامى بيفائده باشد ، ليكن اين كلامى است نشأت گرفته از تفسير فخر رازى كه تقدّم را بمعنى تأثير گرفت ، نه آنكه كلام بو على باشد .\r\nبعلاوه غير از « تقدم علّى » اقسام ديگرى نيز براى تقدم وجود دارد و چنانچه تقدّم بمعنى تأثير باشد لازم مىآيد كه تقدم زمانى و تقدم رتبى و تقدّم شرفى و . . . بمعنى تأثير زمان و تأثير رتبه و تأثير شرف باشد ، درحالىكه براى اين اصطلاحات چنين مفاهيمى نيست ، پس بايد اعتراض فخر رازى متوجّه تمام اقسام تقدّم گردد ، در صورتى كه او اين اعتراض را فقط متوجّه « تقدّم علّى » نموده است . ديگر اينكه مسلّما عدم حادث ، مقدّم بر وجود آن است ، پس اگر تقدّم بمعنى تأثير باشد لازم مىآيد كه عدم حادث ، مؤثر در وجود آن باشد درحالىكه محال است و فخر رازى كه تقدّم را بمعنى تأثير گرفته است مسلّما خود او هم اين توالى فاسد را نمىپذيرد .\r\n\r\n","description":"","footnote":"","page_name":" 185 ","page_number":199},
  {"content":"\r\n\r\n\r\nاعتراض فخر رازى بر بو على در وجود « غايت » براى قواى طبيعى و جواب خواجه به آن\r\nفخر رازى در « شرح اشارات » وجود « غايت » را براى قواى طبيعى منكر مىشود و خواجه در اين نظريه با او مخالفت مىنمايد . كلام آنان در اين مورد چون در شرحى از عبارت بو على آمده ، ازاين‌رو ، ابتدا كلام بو على را آورده و سپس به بررسى نظر خواجه و فخر رازى مىپردازيم .\r\n\r\nبو على در « اشارات » در بيان بعضى از احكام علّت غائى چنين مىگويد :\r\n« علّت غائى كه فعل بخاطر آن انجام مىگيرد ، بماهيّت خود ، علّت علّيت فاعل است و در وجود خود ، معلول علّت فاعلى است ، زيرا علّت فاعلى ، علت وجود غايت است نه علت علّيت علت غائى . . . » « 1 » .\r\nاين بيان بو على در جواب از اين سؤال آمده است : كه اگر « غايت » علّت علّيت فاعل باشد و فاعل هم علّت علّيت غايت باشد اين امر موجب دور باطل است و جواب بو على اين است كه :\r\nغايت بحسب ماهيّت ، علّت عليّت فاعل است ، ولى فاعل ، علّت وجود غايت است ، نه علّت علّيت آن و عليت غايت چون باقتضاى ماهيّت و ذاتى آن است و لذا معلول امرى نخواهد بود بنابراين مشكل دور هم پيش نخواهد آمد .\r\n\r\nفخر رازى در « شرح اشارات » مىگويد :\r\n« آنچه بو على آورده كه غايت باقتضاى ماهيت خود ، علّت عليّت فاعل است ، خالى از اشكال نيست ، چون حكما براى فعل قواى طبيعى ، علّت غائى قايلند و قواى طبيعى هم شعور ندارند ، پس علّت غايى نه در ذهن قواى طبيعى بوده - چون براى قواى طبيعى ذهنى نيست - و نه در خارج ، چون وجود خارجى آن معلول علّت فاعلى است بلكه معدوم صرف است ، پس چگونه ممكن است بحسب ماهيت خود علّت علّيت فاعل باشد و خلاصى از اين اعتراض فقط بانكار « غايت » در فعل قواى طبيعى است ، هرچند كه حكما آن را نپسندند » « 2 » .\r\n\r\n\r\n","description":"","footnote":"\r\n( 1 ) . . . . و العلّة الغائيّة الّتى لأجلها الشىء علّة بماهيّتها و معناها لعليّة العلّة الفاعليّة و معلولة لها فى وجودها فأنّ العلّة الفاعليّة ، علّة مّا لوجودها . . . و ليست علّة لعليّتها . . . بو على - اشارات - نقل از شرح خواجه - انتشارات حيدرى - تهران 1379 ه - ج 3 - صفحهء 15 .\r\n( 2 ) . . . . لقايل أن يقول : قولك للعلّة الغائية ، علّة بماهيّتها لعليّة العلّة الفاعليّة . فيه اشكال لأنّكم تثبتون العلّة الغائيّة لأفعال الطبيعّته و القوى الطبيعيّة لادويّة لها و لا شعور لها فماهيّة العلة الغائيّة هيهنا لا يمكن أن يقال أنّها موجودة فى الذهن . . . و غير موجودة فى الخارج . . . فاذا كانت معدومة صرفه و المعدوم - دنبالهء پاورقى در صفحه بعد\r\n","page_name":" 186 ","page_number":200},
  {"content":"\r\n\r\nخواجه با اين نظر فخر رازى موافق نيست ، و معتقد است براى فعل قواى طبيعى هم غايت است و در جواب فخر رازى چنين مىگويد :\r\n« در قواى طبيعى تا خواست و تقاضاى طبيعى نباشد ، صدور فعل امكان ندارد . تا مكان معيّنى خواست قوّهء طبيعى نباشد جسمى را بسوى آن مكان تحريك نمىنمايد ؛ چنين اقتضائى براى قواى طبيعى كه مسلّم است دلالت مىنمايد كه « غايت » فعل طبيعى ، قبل از آنكه وجود خارجى پيدا كند ، بالقوّه براى قواى طبيعى حاصل بوده است و قواى طبيعى هم شعورى نسبت به آن غايت داشته‌اند » « 1 » .\r\n\r\n« نتيجهء بحث »\r\nاعتراض فخر رازى بر بو على اين بود كه در فعل طبيعى « غايت » ، علّت عليّت فاعل نيست ، چون غايت در آن معدوم صرف است زيرا نه وجود ذهنى دارد چون براى قواى طبيعى شعور و ذهنى نيست و نه وجود خارجى چون وجود خارجى « غايت » معلول علّت فاعلى است .\r\nجواب خواجه اين بود كه براى فعل قواى طبيعى هم « غايت » است و آن غايت ، « بالقوّه » براى قواى طبيعى حاصل بوده ، و براى قواى طبيعى هم شعورى نسبت به آن غايت حاصل مىباشد .\r\nمؤيّد نظر خواجه - كه براى قواى طبيعى هم غايت است - كلام خود فخر رازى در « المباحث المشرقيّه » است كه او در اين كتاب خود چنين مىگويد :\r\n« ابناذ قلس » از حكماى يونان ، در نفى غايت براى فعل طبيعى دلايلى دارد از جمله اينكه مىگويد : فعل طبيعى مبنى بر قصد و غرض نيست چون فاقد شعور است . جواب اين دليل او اين است كه : طبيعت فاقد فكر و شعور هم كه باشد ، براى فعل آن غايت خواهد بود چون فكر سبب مىشود كه فعلى از فعل ديگر تميز داده شود ، نه كه فعل را داراى « غايت » كند و براى هر فعل طبيعى غايت مخصوصى است كه فعل خودبخود بسوى آن غايت پيش مىرود و غايت\r\n\r\n\r\n","description":"","footnote":"\r\nبقيهء پاورقى از صفحه قبل - الصرف لا يكون علّة لأمر موجود فكيف يمكن تعليل العلّة الفاعليّة بماهيّة العلّة الغائيّة و لا خلاص عنه ألّا أن يقال ليس لأفعال الطبيعة غايات و لكن ذلك على خلاف مذهبهم . . . - فخر رازى - شرح اشارات - ج 1 - صفحهء 194 - و المباحث المشرقيّه - ج 1 - صفحهء 540 .\r\n( 1 ) . و الجواب : ان القوى الطبيعة ما لم تقتض لذاتها شيئا كاين مّا مثلا لا تحرّك الجسم الى حصول ذلك الشّىء فكون ذلك الشىء مقتضاها امر ثابت دالّ على وجود ذلك الشىء لها بالقوّة و شعور مّا لها به قبل وجوده بالفعل فهو العلّة الغائيّة لفعلها . . . . خواجه نصير طوسى - شرح اشارات - ج 3 - صفحهء 17 .\r\n","page_name":" 187 ","page_number":201},
  {"content":"\r\n\r\nداشتن فعل ، معلول سببى نيست ؛ دليل بر اين امر افعال صناعى است كه مسلّما براى هر فعل صناعى غايتى است ، ولى صنعتى كه ملكهء صنعتگر شده باشد به كار گرفتن آن صنعت نياز بفكر ندارد ، بلكه فكر مانع كار او مىشود . نويسندهء ماهر اگر در نوشتن حرف به حرف فكر كند ، در كارش كند يا عاجز مىگردد . كسى كه پايش لغزيده ، دستش به سمت هر وسيله كشانده مىشود بدون اينكه در آن فكرى شده باشد يا كسى كه بعضوى از بدنش ناگهان ضربه‌اى رسيده ، دستش بفوريّت به سمت آن عضو مىرود بدون اينكه در حركت دست او فكرى به كار رفته باشد » « 1 » .\r\nفخر رازى كه « المباحث المشرقيّه » را قبل از « شرح اشارات » نوشته بر ردّ اين كلام كه :\r\n« طبيعت چون فاقد شعور است لذا براى فعلش ، « غايتى » نخواهد بود ، جواب نيكو آورد . ولى در « شرح اشارات » آن اعتراض را بر بو على وارد مىكند و مىگويد « غايت » در افعال طبيعى علّت عليّت فاعل نيست چون طبيعت كه فاقد شعور است فاقد غايت مىباشد » . ليكن بپاسخى كه از آن در « المباحث المشرقيّه » آورده ، اشاره‌اى نمىنمايد .\r\nخواجه در جواب اين اعتراض فخر رازى كه : « طبيعت چون فاقد شعور است ، فعل آن فاقد غايت مىباشد » چنين آورد كه : افعال طبيعى داراى غايت بوده و قواى طبيعى هم نسبت بغايت افعال خود شعور دارند .\r\nبعضى از متأخرين را كه تعليقه‌اى بر شرح منظومه حكيم سبزوارى است در آن تعليقه سخنى دارد كه مؤيد نظر خواجه است . حاصل كلام او چنين است هرچيز كه براى آن بهره‌اى از وجود است ، بهره‌اى از شعور هم مىباشد و وجود عبارت از شعور است ، تفاوت آنها بحسب مفهوم است نه بمصداق ، بنابراين هر موجود به قدر بهره‌اى كه از وجود دارد بهره‌اى از علم و شعور هم دارد » « 2 » .\r\n\r\n\r\n","description":"","footnote":"\r\n( 1 ) . . . . لأبناذ قلس فى ذلك حجج منها : أنّ الطبيعه كيف لأجل غرض مع أنّها ليست لها رويّة و لا شعور . . . و الجواب أنّه ليس اذا عدمت الطبيعة وجب أن نحكم عليها بأنّ الفعل الصّادر عنها غير متوجّه الى غاية فأنّ الرّويّه لا تجعل الفعل ذا غاية ، بل تميز فعلا عن فعل . . . ثمّ تكون لكلّ واحد تلك الأفعال غاية مخصوصة و يكون تأدّى ذلك الفعل اليها لذاته لا بسبب آخر . . . و ممّا يقرّر ذلك أنّه لا شكّ فى أنّ الصّناعات لغايات ثم أنّها اذا صارت ملكة لم يحتجّ فى استعمالها الى الرويّه ، بل الرويّة مانعة عن ذلك مثل أن الكاتب الماهر اذا تفكّر فى حرف حرف تبلّد فى صناعته . . . فخر رازى - المباحث المشرقيّه - مكتبة الأسدى - تهران 1966 - ج 1 - صفحهء 531 و صفحهء 534 .\r\n( 2 ) . . . . فكلّ ما له حظّ من الوجود له حظّ من الشّعور اذا الوجود ليس الّا الشّعور فالتفاوت بينهما بحسب المفهوم لا المصداق . . . و على هذا المسلك فكلّ موجود به قدر حظّه من الوجود ، له حظّ من العلم و الشّعور . . .\r\nمحمّد تقى آملى - تعليقهء شرح منظومه سبزوارى - انتشارات مصطفوى - صفحهء 76 .\r\n","page_name":" 188 ","page_number":202},
  {"content":"\r\n\r\n\r\nاعتراض فخر رازى بر بيان بو على در صدور كثير از واحد تعالى و جواب خواجه به آن .\r\nبو على در « اشارات » پس از فراغت از اثبات عقل ، مسئلهء صدور كثير از مبدأ اول تعالى را عنوان نموده است . فخر رازى در اين مسئله اعتراضاتى بر بو على وارد كرده و خواجه جواب داده و ما پس از نقل كلام بو على ؛ نظرات خواجه و فخر رازى را مورد بررسى قرار مىدهيم .\r\n\r\nبو على در « اشارات » در بيان صدور عقل و فلك از عقل اوّل و صدور كثراتى از عقول و افلاك بواسطهء عقول چنين مىگويد :\r\n« . . . بايد از مبدأ اول تعالى عقلى صادر شده باشد و از آن عقل ، عقل ديگر و فلكى و به همين ترتيب كه از هر عقل ، عقلى و فلكى و . . . و صدور دو چيز - عقل و فلك - از عقل اوّل به دو اعتبار مختلف است ؛ صدور فلك به اعتبار « امكان ذاتى » ، عقل اوّل و صدور عقل ديگر به اعتبار « وجوب بالغير » عقل اوّل است ممكن است صدورات متعدّد از عقل اوّل به اعتبارات ديگرى باشند مانند اينكه : عقل اوّل ، « تعقّلى از ذات خود » دارد ، و « تعقلى از مبدأ اول تعالى » و همين تعدّد اعتبارات در ساير عقول ، منشأ صدور كثراتى از عقول و افلاك مىباشد و چون عقل اول معلول است ، متقوّم از ذاتيّات مختلف مىباشد مانند : « ماهيت امكانى » و « وجوب بالغير » و . . . » « 1 » .\r\n\r\nفخر رازى ، اعتراضش بر اين كلام بو على چنين است :\r\n« بو على صدور كثرات را منوط به كثرت اعتبارات عقل اوّل دانسته است مانند : « امكان ذاتى » عقل اوّل ، « واجب بالغير » بودن او ، « تعقّل عقل اوّل ذات خود » را و « تعقل او مبدأ اوّل » را و در دو اعتبار از چهار اعتبار مذكور يكى را سبب صدور عقل ديگر و ديگرى را منشأ صدور فلك معرّفى نموده است . درحالىكه چنين توجيهى در صدور كثير از عقل واحد ، توجيهى سست و ضعيف است ، زيرا گاه صدور عقل ديگر و فلك از عقل اوّل را به « امكان ذاتى » عقل اوّل و « وجوب بالغير » او نسبت داده و گاهى هم آن را به تعقّل عقل اوّل ذات خود را و تعقّلى كه او بمبدأ اوّل دارد منسوب كرده است و صريحا بيان نكرد كه آن دو اعتبار كه منشأ صدور عقل و\r\n\r\n\r\n","description":"","footnote":"\r\n( 1 ) . . . . فمن الضّرورة اذن أن يكون جوهر عقلىّ يلزم عنه جوهر عقلى و جرم سماوىّ و معلوم أنّ الأثنين أنّما يلزمان من واحد من حيثيتين و لا حيثيتىّ اختلاف هناك الّا ما كان لكلّ شىء منها أنّه بذاته امكانىّ الوجود و بالأوّل واجب الوجود ، و أنّه يعقل ذاته و يعقل الأوّل فيكون بماله من عقله الأوّل الموجب لوجوده . . . مبدأ لشىء و بماله من ذاته مبدأ لشىء آخر و لأنّه معلول و لا مانع من أن يكون هو متقوّما من مختلفات و كيف لا و له ماهيّة امكانيّة و وجود من غيره واجب . . . بو على - اشارات - نقل از شرح خواجه - ج 3 - صفحهء 243 .\r\n","page_name":" 189 ","page_number":203},
  {"content":"\r\n\r\nفلكى از عقل اول‌اند ، كدام دو اعتبار از چهار اعتبار مذكور مىباشند » « 1 » .\r\n\r\nخواجه در جواب اعتراض وارده بر بو على چنين مىگويد :\r\n« نظر بو على در تبيين صدور كثير از عقل اول متناقض نمىباشد چون بو على اعتبار « وجوب بالغير » ، فقط را در عقل اوّل ، منشأ صدور عقل ديگر ندانسته ، بلكه مىگويد « تعقّل عقل اوّل مبدأ اوّل » را ، از اين نظر كه مبدأ اوّل موجب وجود عقل اوّل است ، مبدأ عقل ديگر مىباشد .\r\nاگر بو على در موردى « امكان ذاتى » عقل اوّل را علت فلك دانسته و در مورد ديگر « تعقّل عقل اوّل ذات خود را » علت فلك معرّفى مىكند ، ميان اين دو كلام او تناقضى نيست چون « امكان ذاتى » عقل اوّل و « تعقّل عقل اوّل ذات خود » را هردو از اعتبار ذاتى عقل‌اند ، نه اينكه يكى ذاتى و ديگرى غيرذاتى باشد . پس معلوم شد آنچه كه فخر رازى مىگويد « بو على رأى خود را در مسئلهء صدور كثير از واحد بترديد آورده » درست نبوده و اگر چنين هم باشد دليل بر كمى اطلاع بو على نخواهد بود چون اظهار رأى در چنين مسئلهء غامضى كه زبان نام‌آورترين فصحاء در آن گنگ است ، خود شاهدى بزرگ بر فضل و كمال او مىباشد » « 2 » .\r\nفخر رازى در اعتراض ديگر خود مبنى بر اينكه « امكان » و « وجوب بالغير » در عقل اوّل چون عدمىاند ، صلاحيّت عليّت را ندارند چنين مىگويد :\r\n« امكان » ، امر وجودى نيست ، و گرنه بايد « واجب بالذّات » يا « ممكن بالذّات » باشد و « واجب بالذّات » نيست چون تعدّد واجب الوجود لازم مىآيد ؛ ديگر اينكه « امكان » صفت است و صفت محتاج بموصوف است و محتاج به غير ، واجب بالذّات نخواهد بود . « ممكن بالذّات » هم نيست و گرنه محتاج به علت خواهد بود و علّت آن بارى تعالى نخواهد بود چون بارى تعالى علّت « وجود » عقل اوّل است و اگر علت « امكان » عقل اول هم باشد مخالف با قاعدهء الواحد خواهد بود و از طرفى « وجود » عقل اول هم علت امكان عقل اوّل نخواهد بود چون لازم مىآيد « وجود »\r\n\r\n\r\n","description":"","footnote":"\r\n( 1 ) . . . . و اعلم أنّ هذا الكلام اوهن من بيت العنكبوت و هو ركيك جدّا . . . لأنّ كلامه مشعر تارة بأنّه أنّما يصدر عقل و فلك عن العقل الأوّل لما فيه من الأمكان لذاته و الوجوب بغيره و تارة بأنّه يعقل نفسه و يعقل غيره و لقد كان من الواجب عليه أن يبيّن ان اصدر هو الأمكان او الوجوب او علمه بذاته او علمه بعلّته فأنّ المجمجه غير لايق بهذا الموضع . . . فخر رازى - شرح اشارات - المطبعة الخيريّه - المصر 1325 ه - ج 2 - صفحهء 48 .\r\n( 2 ) . . . . الشّيخ لم يجعل الوجوب وحده مصدرا لعقل آخر . . . بل جعل عقله الأوّل الموجب لوجوده مبدا لعقل آخر . . . و أمّا جعله الأمكان و عقله لنفسه مبدئين . . . لا مناقضة بينهما . . . و أمّا الجمجة التى ذكرها ان كانت فهى لا تدلّ فى هذا الموضع على قصور ، بل لعمرى قد كفى للشّيخ بمجمجة فى موضع فرست السن الفصحاء فيه فضلا و شرفا . . . - خواجه نصير الدين طوسى - شرح اشارات - انتشارات حيدرى - تهران 1379 ه - ج 3 - صفحهء 250 .\r\n","page_name":" 190 ","page_number":204},
  {"content":"\r\n\r\nعقل اوّل مقدم بر « امكان » عقل اوّل باشد كه باطل است چون « امكان » عقل اوّل ذاتى او است و وجود او از غير است و « ما بالغير » مقدم بر « ما بالذّات » نمىباشد ، شىء « ثالثى » هم علّت امكان عقل اوّل نخواهد بود چون غير حق تعالى و غير عقل اوّل ، معلول عقل اوّل‌اند و اگر « شىء ثالثى » علّت « امكان » عقل اوّل باشد لازم مىآيد معلول عقل اوّل علّت امكان عقل اوّل باشد كه محال است . پس ثابت شد كه « امكان » ، عدمى است و صلاحيّت عليّت فلك را ندارد . ديگر آنكه « امكان » در تمام امور ، امر واحدى است « امكان » عقل اوّل اگر صلاحيّت عليّت فلك را داشته باشد ، پس جايز خواهد بود كه « امكان » فلك ، علّت « وجود » فلك باشد . بنابراين « وجود » فلك « ذاتى » فلك خواهد بود ، بلكه وجود تمام اشياء ذاتى آن اشياء خواهد بود ، يعنى تمام وجودات واجب بالذّات خواهند بود كه محال است . « وجوب بالغير » عقل اوّل هم صلاحيّت عليّت عقل دوّم را ندارد چون صفت عدمى است و اگر ثبوتى باشد ، « ممكن » خواهد بود چون وجوب بالغير ، اضافهء به غير دارد ، و از آن جائى كه اضافه متأخر و ممكن مىباشد ، پس محتاج سبب خواهد بود و آن سبب اگر امر ثبوتى باشد « ممكن » و محتاج بسبب خواهد بود . به همين ترتيب كه موجب تسلسل باطل خواهد شد . احتمال اينكه ، « تعقّل عقل اوّل ذات خود » را علّت فلك بوده و تعقل او مبدأ اول را ، علّت عقل دوّم باشد نيز باطل است چون علم شىء بذات خود و به غير ، چنانچه زائد بر ذاتش باشد ، ممكن و محتاج به علت خواهد بود و آن علّت هم اگر ممكن باشد نياز بعلّت ديگر خواهد داشت كه موجب تسلسل است و اگر علم شىء بذات خود و به غير ، عبارت از خود آن شىء باشد ، در اين صورت كثرتى وجود نخواهد داشت » « 1 » .\r\nجواب خواجه به اين كلام فخر رازى كه « امكان » و « وجوب » عدمىاند چنين است :\r\n« حكماء كلّا اتّفاق دارند كه علّت حقيقى تمامى اشياء حق تعالى است ؛ گاه كه « معلولى » را به غير حق تعالى نسبت مىدهند برمبناى تسامح است . چنانچه گاه معلولى را به علل اتفاقى -\r\n\r\n\r\n","description":"","footnote":"\r\n( 1 ) . . . . الأمكان ليس امرا وجوديّا . . . اذ لو كان وجوديّا امّا أن يكون واجبا لذاته او ممكنا لذاته و الأوّل باطل و الّا لكان واجب الوجود اكثر من الواحد و ايضا فلأنّ الأمكان صفة مفتقرة الى الموصوف و المفتقر الى الغير لا يكون واجبا لذاته و أن كان ممكنا فعلّته أمّا البارى و امّا العقل الأوّل و أمّا شىء ثالث و الأول باطل . . . و الثّانى ايضا باطل لأنّ علّة الشىء متقدّمة بالوجود على المعلول عندهم . . . و الثالث ايضا باطل . . . فثبت أن الأمكان لا يكون امرا وجوديّا و معلوم أنّ العدم الصّرف يستحيل أن يكون علّة للوجود . . . فلو صحّ امكان العقل الأوّل لأن يكون علّة لشىء لصلح كل امكان لأن يكون علّة لذلك الشىء . . . أمّا كونه واجبا بالغير فهو ليس بصفة ثبوتيّة و الّا لكانت ممكنة لأنّ وجوبه بالغير اضافة عارضة بالنسبة الى الغير و الأضافات متأخّرة ممكنة فلابدّ لها من سبب فيكون وجوبه زائدا عليه و لزم التّسلسل . . . - فخر رازى - شرح اشارات - ج 2 - صفحهء 48 .\r\n","page_name":" 191 ","page_number":205},
  {"content":"\r\n\r\nيا بشروط - نسبت مىدهند و اين با اصول اعتقادى آنان - كه علت همهء هستىها حق تعالى است - منافاتى ندارد . فرضا كه « امكان » و « وجوب بالغير » عدمى باشند ، كسى معتقد نبوده كه « امكان » يا « وجوب بالغير » علل مستقل‌اند تا مورد اعتراض قرار گيرد - بلكه شروطىاند كه موجب اختلاف احوال علّت مىگردند - امر عدمى هم ممكن است از شروط قرار گيرد . آنچه كه فخر رازى مىگويد : « امكان » در تمام امور ، امر واحدى است و « امكان » عقل اوّل اگر علّت وجود فلك باشد ، پس بايد جايز باشد كه « امكان » فلك هم علّت « وجود » فلك باشد » درست نيست چون بفرض كه « امكان » در تمام امور امر واحدى باشد ، ولى مشكّك خواهد بود و از اثبات حكمى بر مرتبه‌اى از امر مشكّك لازم نمىآيد كه آن حكم در ساير مراتب آن هم ثابت باشد » « 1 » .\r\nاعتراض ديگر فخر رازى بر بيان بو على در صدور كثرات از مبدأ اوّل چنين است :\r\n« از جمله سخنان بو على اين بود كه : عقل اوّل ، كه معلول حق تعالى است متقوّم از امور مختلف است چنانچه اين كلام بو على صحيح باشد ، بايد اوّل ، حق تعالى علّت اجزاء مقوّم عقل اوّل باشد و در ثانى علّت عقل اول باشد . اين منافى قاعدهء الواحد است . اگر حق تعالى فقط علّت يك جزء مقوّم عقل اوّل باشد و جزء ديگر آن بىنياز از علّت باشد ، چنانچه آن جزء واجب باشد كه محال است و اگر محتاج به علت باشد و علّت آن همان جزء اوّل او باشد ، لازم مىآيد صادر اوّل حق تعالى بسيط باشد ، نه مركّب ، درحالىكه بو على صادر اوّل را - كه همان عقل اوّل باشد - مركّب معرفى كرد . اگر جزء ديگر عقل اوّل ، معلول امر ديگرى باشد باز محال خواهد بود ، چون فرض آن است كه تمام اشياء - غير حق تعالى و غير عقل اوّل - معلول عقل اوّل مىباشند .\r\nبنابراين ، قول به : « تركّب عقل اوّل از اجزاء مقوّم » قول باطلى است » « 2 » .\r\n\r\n\r\n","description":"","footnote":"\r\n( 1 ) . . . . الكلّ متّفقون على صدور الكلّ منه جلّ جلاله . . . فأن تساهلوا فى تعاليمهم و اسندوا معلولا الى مايليه كما يسند و الى العلل الأتفاقيّه فيه . . . لم تكن ذلك منافيا لما اسّسوا و بنوا مسائلهم عليه . . . على تقدير تسليم كونها امورا عدميّة ليست عللا مستقلّة بانفسها بل هى شروط تختلف احوال العلّة الموجده لها و العدميّات تصلح لذلك بالأتفاق أمّا كونها امورا مشتركة على التّساوى فليس كما ظنّه بل هى ممّا تقع على ما يقال عليه تلك الأمور بالتشكيك كما فى الوجود . . . - خواجه نصير طوسى - شرح اشارات - ج 2 - صفحهء 249 .\r\n( 2 ) . قوله . . . فلا مانع من أن يكون هو متقوّما من مختلفات ففيه اشكال لأنّ علّة الشّىء المركّب لابد أن يكون علّة اوّلا لأجزائه و مقوماته فلو كان . . . لوجب أن يكون البارى تعالى علّة لتلك الأمور فيكون قد صدر عنه اكثر من واحد و ذلك هدم اصلهم الّا ان يقال أنّه علّة لأحد اجزاء الماهية فقط و بواسطته يكون علّة لماهية . . . نقول الجزء الأخير من الماهيّة أن لم يكن مفتقرا الى علّة اصلا كان واجبا لذاته . . . و هو محال و - دنبالهء پاورقى در صفحه بعد\r\n","page_name":" 192 ","page_number":206},
  {"content":"\r\n\r\n\r\nخواجه در پاسخ به اين اعتراض مىگويد :\r\n« معلول اوّل حق تعالى به دو معنى است : 1 - عقل اول با تمام كمالات خود - چون ماهيّت عقل اول با تمام كمالات از حق تعالى صادر شده است - 2 - عقل اول بدون هيچ‌يك از لوازم . به اعتبار معنى اوّل مركّب بوده و به اعتبار معنى دوم بسيط مىباشد ، تناقضى هم نخواهد بود چون دو اصطلاح مختلف است » « 1 » .\r\n\r\nفخر رازى مىگويد :\r\n« چون ثابت نموديم ، معلول اوّل مركّب نيست ، فساد قول حكما كه مىگويند « جوهر » جنس است ، معلوم مىگردد ؛ و گرنه لازم مىآيد عقل اوّل از « جوهر » كه جنس است و از فصلى ، مركب باشد و حال آنكه تركّب عقل اوّل ، به بيانى كه گذشت محال است » « 2 » .\r\n\r\nخواجه جواب مىدهد :\r\n« فرضا جوهر جنس باشد موجب تركّب عقل اوّل نمىگردد چون جنس و فصل ، اجزاء اعتبارى عقلىاند و با بساطت وجود خارجى عقل اوّل ، منافاتى نخواهد داشت » « 3 »\r\nفخر رازى در ردّ كلام بو على در صدور كثرات از مبدأ اوّل بيان ديگرى مىنمايد :\r\n« - چنانچه گذشت - بو على در بيان صدور كثرات از مبدأ اوّل مدّعى شد كه « معلول اوّل ، متقوّم از امور مختلفى است مانند : « امكان » و « وجوب بالغير » و . . . » و اين درست نيست ، چون « امكان » و « وجوب » و . . . از صفات عرضىاند و كثرت عوارض موجب تركّب ماهيّت نمىشود . بو على در « اشارات » نيز آورده : « كثراتى كه حق تعالى تعقّل مىنمايد چون از لوازم\r\n\r\n\r\n","description":"","footnote":"\r\nبقيه پاورقى از صفحهء قبل - أن افتقر اليها فأمّا أن تكون تلك العلّة هى الجزء الأوّل . . . فيكون المعلول الأوّل بسيطا . . . فلو جعلنا شيئا علّة لأحد جزئيها لكنّا قد جعلنا شيئا من مقوّمات المعلول الأوّل علّة لأحد اجزائه و ذلك محال فظهر أنّه لا يجوز أن يكون المعلول الأول مركّبا . . . - فخر رازى - شرح اشارات - ج 2 - صفحه 49 .\r\n( 1 ) . و الجواب أنّ الأوّل يطلق على العقل الأوّل مع جميع كمالاته فأنّه اوّل ماهيّة صدرت عن الأوّل بكمالاتها و يطلق على الصّادر الأوّل وحده . . . فعلى الأول يصحّ الحكم على المعلول الأوّل بأنّه متقوّم من مختلفات و على التّقدير الثّانى لا يصحّ فلا مناقضة . . . - خواجه نصير طوسى - شرح اشارات - ج 3 - صفحهء 251 .\r\n( 2 ) . . . . و به يظهر فساد قولهم الجوهر جنس لما تحته لأنّه لو كان كذلك لكان العقل الأوّل مركّبا من جنس و فصل و قد بيّنا أنّه محال . . . - فخر رازى - شرح اشارات - ج 2 - صفحهء 49 .\r\n( 3 ) . اقول هذا خبط وقع منه لأشتباه الأجزاء الوجوديّة بما يجرى مجرى الأجزاء فى العقل . . . - خواجه نصير الدين - شرح اشارات - ج 3 - صفحهء 252 .\r\n","page_name":" 193 ","page_number":207},
  {"content":"\r\n\r\nمتأخّر ذات حق تعالى مىباشند ، موجب تركّب ذات حق تعالى نخواهند بود » « 1 » . پس كثرات اعتبارى در صادر اوّل مانند : « امكان » ، « وجود وجوب بالغير » و . . . موجب صدور معلولات كثير نخواهند بود ؛ و گرنه بايد سلوب و اضافات كثير اعتبارى در حق تعالى در صدور معلولات كثير كفايت كند . . . . » « 2 » .\r\n\r\nخواجه در جواب مىگويد :\r\n« تعقّل كثرات ناشى از سلوب و اضافات در حق تعالى پس از ثبوت معاليل است ، از اين رو منشأ صدور معاليل نخواهند بود و اگر آن كثرات منشأ صدور معاليل گردند چون فرع بر وجود معاليل‌اند موجب دور فاسد مىگردند » « 3 » .\r\nفخر رازى در اعتراضى بر تبيين صدور كثير از واحد تعالى چنين مىگويد :\r\n« آنچه بو على آورده كه : ( « وجوب بالغير » در عقل اوّل يك امرى صورى است ، ازاين‌رو مبدأ است براى موجود صورى كه عقل باشد و امكان عقل اوّل كه شبيه مادّه است مبدأ براى امر شبيه بمادّه - يعنى فلك - است » . بر اين كلام خود دليلى ارائه نداد ، اگر بقاعدهء اشرف - اشرف تابع اشرف و اخسّ تابع اخسّ - تكيه كرده باشد ، درست نيست ؛ چون يك مقدّمهء خطابى است ، نه علمى » « 4 » .\r\nخواجه در جواب فخر رازى مىگويد :\r\n\r\n\r\n","description":"","footnote":"\r\n( 1 ) . . . . أن يعقل الكثرة جائت الكثرة لازمة متأخّرة لا داخلة فى الذات . . . كثرة اللّوازم من الذات . . . لا تثلم الوحدة . . . بو على - اشارات - نقل از شرح خواجه - ج 3 - صفحهء 303 .\r\n( 2 ) . . . . فاعلم أنّه أراد منه أن المعلول الأوّل لا يمتنع أن يكون مركّبا من المقوّمات لكن هذا الأستدلال ضعيف جدّا لأنّ امكان الشّىء صفة اضافية عارضة لماهية و الوجود ايضا صفة عارضيّة و كثرة العوارض الخارجة لا يقتضى كثرة فى الماهيّة فأنّ البارى تعالى له صفات اضافيّة كثيرة عارضة لذاته و لا يلزم من ذلك كون ذاته متقوّمة بامور مختلفة و الشّيخ اعترف فى النّمط السّابع من هذا الكتاب بأن تعقل البارى تعالى لأشياء الكثيرة . . . - فخر رازى - شرح اشارات - ج 2 - صفحهء 49 .\r\n( 3 ) . و الجواب أنّ السّلوب و الأضافات أنّما تعقل بعد ثبوت الغير ، فلو جعلت مبدأ لثبوت الغير كان دورا . . . - خواجه نصير طوسى - شرح اشارات - ج 3 - صفحهء 252 .\r\n( 4 ) . . . . أمّا قوله : « ثمّ يجب أن يكون الأمر الصورىّ مبدا للكائن الصورىّ ، و الأشبه بالمادّة مبدا للكائن المناسب للمادّة » فاعلم أنّه لم يذكر على هذه المقدّمه دلالة و الّذى يمكن أنّه عوّل عليه أنّ الأشرف تابع للأشرف . . . ليت شعرى أنّه كيف استجاز استعمال هذه المقدّمة الخطابيّة فى هذه المباحث العلميّة . . . فخر رازى - شرح اشارات - ج 2 - صفحهء 50 .\r\n","page_name":" 194 ","page_number":208},
  {"content":"\r\n\r\n« اگر يكى از دو مسبّب منتسب به دو سبب ، اتمّ از ديگرى باشد ، مسبّب اتمّ را به سبب اتمّ بايد نسبت داد ، و گرنه لازم مىآيد وجود معلول ، اتمّ از وجود علّت باشد كه محال است ، اين يك مسئلهء علمى است ، نه آنكه خطابى باشد و بر عهدهء بو على نبوده كه در مسئلهء صدور كثير از واحد ، سخن بتفصيل آورد چون بو على خود اعتراف دارد كه در اين مسئله ، عقل از درك كمتر از اين تفصيل هم عاجز است ، اين مقدار تفصيل هم كه آورده برمبناى « اولويّت » بوده است ، يعنى بهترين نوع احتمالات ممكن را عنوان كرده است ؛ نه حكم قطعى برمبناى استدلال باشد » « 1 » .\r\n\r\n« نتيجهء بحث »\r\nطرح مسئلهء صدور كثير از واحد از طرف بو على در « اشارات » مورد اعتراض فخر رازى قرار گرفت ، خواجه نصير طوسى در « شرح اشارات » به جانبدارى از بو على اعتراضات او را پاسخ داد تفصيل كلام آنان را چون آورده‌ايم ، در اينجا تكرار نمىكنيم . اكنون در تأييد نظر خواجه به چند مطلب اشاره مىشود :\r\n1 - فخر رازى در يكى از اعتراضهاى خود بر بو على يادآور شد كه راى بو على در مسئلهء صدور كثير از واحد متزلزل است چون يك بار « وجوب بالغير » عقل اوّل و بار ديگر تعقّل عقل اوّل مبدأ اوّل را علّت عقل دوم معرّفى مىنمايد . خواجه چنين پاسخ داد « بو على حالت « وجوب بالغير » عقل اوّل را بطور انفرادى ، علّت عقل دوّم قرار نداده ، بلكه وجوب بالغير عقل اوّل و تعقل عقل اوّل مبدأ اوّل را بطور مجموع ، علّت عقل دوم معرّفى نمود .\r\nمؤيّد اين نظر خواجه صريح كلام بو على است كه مىگويد :\r\n« فيكون بماله من عقله الأوّل الموجب لوجوده و بماله عنده مبدأ الشىء . » « 2 » كه مفهوم اين عبارت بو على همان است كه خواجه بيان فرموده است .\r\n2 - فخر رازى اظهار مىدارد « امكان ذاتى » و « وجوب بالغير » عقل اوّل ، چون عدمىاند ، صلاحيّت علّيت « فلك » و « عقل دوّم » را ندارند . ليكن فخر رازى در بعضى موارد\r\n\r\n\r\n","description":"","footnote":"\r\n( 1 ) . اقول اذا استند مسبّبان احدهما اتمّ وجودا من الأخر الى سببين كذلك و كان المسبّب الأتمّ وجودا من السّبب الأنقص ، وجب استناده الى السّبب الأتمّ لأنّ المعلول لا يمكن أن يكون اتمّ وجودا من علّته و هذا موضع علمىّ . . .\r\nعلى أنّه ليس بمحتاج فى بيان كيفيّة صدور الكثيرة عن الواحد الى هذا التفصيل و هو لم يجزم ايضا بذلك و كيف و هو معترف بالعجز عن ادراك ما هو دون ذلك من تفاصيل الأمور . . . خواجه نصير طوسى - شرح اشارات - انتشارات حيدرى - تهران 1379 ه - ج 3 - صفحهء 252 .\r\n( 2 ) . بو على - اشارات - نقل از شرح خواجه - ج 3 - صفحهء 247 .\r\n","page_name":" 195 ","page_number":209},
  {"content":"\r\n\r\n« امكان » را امر ثبوتى مىداند و چنين مىگويد : « امكان » صفتى است كه محتاج بموصوف مىباشد « 1 » » .\r\n\r\nدر مورد ديگر نيز مىگويد :\r\n« امكان صفتى اضافى و عارض بر ماهيت مىباشد » « 2 » .\r\nاگر « امكان » عقل اوّل ، عدمى است ، چگونه ممكن است صفت اضافى باشد و چگونه ممكن است احتياج به چيزى پيدا كند .\r\n3 - « امكان » بمعنى « سلب ضرورت يكى از دو جانب وجود و عدم است » پس « سلب ضرورت عدم » را هم دربر مىگيرد و مفهوم « سلب ضرورت عدم » واجب تعالى را هم شامل است و اگر امكان امر عدمى باشد ، لازم مىآيد واجب تعالى هم « عدمى » باشد ، تعالى عن ذلك علوّا كبيرا .\r\n4 - در منطق ، « موادّ » ، به سه قسمت تقسيم مىگردد چنانچه فخر رازى خود ، در « شرح منطق اشارات » مىگويد : « . . . و القسمة ثلاثيّة أمّا واجبة او ممكنة او ممتنعة » « 3 » .\r\nيعنى موادّ - كيفيت صريح نسبت در قضيّه - يا واجب‌اند و يا ممكن و يا ممتنع .\r\nفخر رازى كه مدّعى است « امكان » عدمى است لازم مىآيد كه ميان ممكن و معدوم فرقى نباشد و همچنين تقسيم مواد ثلاث به وجوب و عدم و امتناع بايد درست باشد كه نيست .\r\nبعلاوه « امكان » اگر عدمى باشد ، « لا امكان » هم كه امر عدمى است ، پس بايد فرقى ميان « امكان » و « لا امكان » نباشد .\r\n5 - خواجه طوسى در ضمن جوابهاى خود به اعتراضات فخر رازى چنين اظهار داشت :\r\n« بو على كه تعدد جهات عقل اول را كه عبارتند از امكان و وجوب بالغير علت تعدد معلولات معرّفى مىكند برمبناى احتمال بوده نه آنكه مبتنى بر حجّت و دليل بوده باشد زيرا در اين نوع از مسائل عقل را بدست‌يابى حقايق راهى نيست و از ادراك جزئيّات امور در اين مسائل عاجز است » « 4 » .\r\nاين كلام خواجه در پاسخ آنهمه اعتراضات فخر رازى كفايت مىنمايد ، چون اظهار\r\n\r\n\r\n","description":"","footnote":"\r\n( 1 ) . . . . الأمكان صفة مفتقرة الى الموصوف . . . - فخر رازى - شرح اشارات - ج 2 - صفحهء 48 - سطر 30 .\r\n( 2 ) . . . . الأمكان صفة عارضة لماهيّة . . . فخر رازى - شرح اشارات - ج 2 - صفحهء 48 .\r\n( 3 ) . شرح منطق اشارات - فخر رازى - از كتب خطّى مجلس شورى - شماره - صفحهء 87 .\r\n( 4 ) . . . . أنّما ذكر بعد تمهيد صدور الكثير عن الواحد احتمال ذلك على سبيل الأولويّه فقط . . . خواجه - شرح اشارات - ج 3 - صفحهء 253 .\r\n","page_name":" 196 ","page_number":210},
  {"content":"\r\n\r\nنظرى كه مبتنى بر احتمال باشد ، راه را بر احتمالات ديگر نمىبندد و تشكيك در آن بىمورد است .\r\nفخر رازى هم به اين معنى توجه داشته است چون بو على در موردى از « اشارات » تصريح مىكند كه در اين نوع مسائل فهم از ادراك جزئيات عاجز است و مىگويد : « . . . يدقّ عن ادراك الأوهام تفاصيلها . . . » « 1 » .\r\n6 - طبق تحقيق متأخرين ، جهات سه‌گانه : وجوب ، امكان و امتناع ، از اعتبارات عقلىاند . بنابراين سخن از اينكه اين جهات در خارج موجودند يا معدوم موجّه نيست . چنانچه حاجى سبزوارى در شرح منظومه مىگويد : « وجودها فى العقل بالتعمّل » « 2 » - كه وجوب حتّى امتناع ، به عملكرد ذهن ، وجود ذهنى پيدا مىكنند .\r\n\r\nاعتراض فخر رازى بر بيان بو على در كثرت عقول و جواب خواجه به آن\r\nبه اعتقاد بو على از حركت دورى فلك كه وجود « عقل مفارق » ثابت مىگردد ، از اختلاف حركات افلاك - در سرعت و بطأ - هم كثرت عقول ثابت مىشود . فخر رازى بر كلام بو على در دلالت اختلاف حركات افلاك بر كثرت عقول اعتراضى دارد و خواجه جواب مىدهد . پس از ذكر كلام بو على ، اختلاف‌نظرهاى خواجه و فخر رازى را مىآوريم .\r\nبو على در « اشارات » در بيان اينكه اختلاف حركات افلاك دليل بر كثرت عقول است چنين مىگويد :\r\n« حركت فلك به اعتبار اينكه دورى است ارادى مىباشد . هدف از آن رسيدن بمقاصد شهوى يا غضبى نيست و گرنه بايد قصد فلك از تغيير حالت دريافت لذّت يا انتقام باشد كه نيست . بعلاوه حركت حيوان جهت دريافت لذت يا انتقام متناهى است ولى حركت فلك نامتناهى است .\r\nبنابراين حركت فلك شبيه به حركت انسان ، در رسيدن به مقصود و معشوق عقلانى خواهد بود نه آنكه مقصود رسيدن بذات يا صفات معشوق باشد و گرنه با حصول مطلوب توقف از حركت لازم مىآيد و با عدم حصول مطلوب هم طلب محال لازم مىآيد بلكه بايد مطلوب تشبّه بمعشوق باشد و آن معشوق « عقل » است و فلك حركت مىكند تا همانند « عقل » كمالات خود را بفعليّت برساند و اگر معشوق افلاك - يعنى عقل - يكى باشد لازم مىآيد حركات تمام افلاك شبيه هم و يكنواخت باشد كه نيست و اگر مشبّه به هر فلك فلك ديگر باشد كه حركت فلك\r\n\r\n\r\n","description":"","footnote":"\r\n( 1 ) . . . . يدقّ عن ادراك الأوهام تفاصيلها . . . بو على - اشارات - نقل از شرح خواجه - ج 3 - صفحهء 258 .\r\n( 2 ) . منظومهء حكمت حاجى سبزوارى - انتشارات مصطفوى - 1367 ه - صفحهء 58 .\r\n","page_name":" 197 ","page_number":211},
  {"content":"\r\n\r\nسافل جهت تشبّه بفلك ديگر باشد بايد هماهنگى ميان حركت فلك سافل در سرعت و بطأ با حركت فلك عالى برقرار باشد كه نيست بنابراين اختلاف حركات افلاك دليل بر اختلاف و كثرت عقول مفارق است » « 1 » .\r\nفخر رازى در اعتراض بر اين بيان بو على كه اختلاف حركات افلاك دليل بر كثرت عقول مفارق است چنين مىگويد :\r\n« آنچه بو على آورد كه حركات افلاك براى تشبّه به « عقل » است قصدش آن نبوده كه فلك « مثل » عقل شود و گرنه انقلاب - انقلاب ماهيّت فلك به ماهيت عقل - لازم مىآيد كه محال است . بلكه قصدش آن است كه فلك از راه حركت ، كمالات بالقوّهء خود را به فعليّت برساند تا از لحاظ « فعليّت كمالات » همانند عقل گردد . پس قصد فلك از حركت بايد تشبّه به « كمال مطلق بالفعل » باشد كه موجود در عقل است يعنى كمال مطلق مشترك در همهء عقول خواهد بود اگر كثرتى در عقول باشد كه هست مشبّه به افلاك كه كمال مطلق باشد واحد خواهد بود ازاين‌رو فرض كثرت عقول در تبيين اختلاف حركات افلاك كافى نخواهد بود پس لازم است براى اختلاف حركات افلاك توجيه ديگرى شود و آن توجيه اين است كه اختلاف حركات افلاك ناشى از اختلاف ماهوى موادّ آنها مىباشد و همانگونه كه مادّه فلك بحسب ماهيّت مخالف با مادّهء جسم عنصرى است - چون عروض اتصال و انفصال بر مادّهء عنصرى صحيح است و بر مادهء فلكى ممتنع مىباشد مادّهء هر فلك نيز با مادهء فلك ديگر مخالف مىباشد و همين اختلاف ماهوى موادّ سبب اختلاف حركات آنها مىگردد چون مادّهء هر فلك اقتضاى حركت خاصّى را مىنمايد . هرچند مشبه به افلاك - يعنى كمال مطلق - واحد است » « 2 » .\r\n\r\n\r\n","description":"","footnote":"\r\n( 1 ) . . . . لا يمكن أن يقال : أنّ تحريكها للسّماء لداع شهوانىّ او غضبىّ بل يجب أن يكون اشبه بحركاتنا عن عقلنا العملىّ و لابدّ و أن يكون لمعشوق و مختار أمّا لينال ذاته او حاله او لينال ما يشبههما و لو كان للأول لوقف اذا نال او طلب المحال . . . فيكون المتشوّق متشبّها مّا بالأمور الّتى بالفعل من حيث برائتها عن القوّة . . . لو كان المتشبّه به واحدا لكان التشبّه فى جميع السماويّه واحدا و هو مختلف و لو كان لواحد منها بالأخر مشابهة لتشابهت فى المنهاج و ليس كذلك . . . بو على - اشارات - نقل از شرح خواجه - ج 3 - صفحهء 159 ببعد .\r\n( 2 ) . . . . أنّ الفلك يريد التشبّه بالعقل أن يريد ان يجعل نفسه مثل العقل فأنّ ذلك لا يتأتىّ ألّا بانقلاب الحقايق و هو محال بل نعنى به أنّ الفلك لمّا علم أنّ العقل قد خرج جميع كمالاته اللّائقة به من القوه الى الفعل اراد أن يستخرج هو جميع كمالاته اللّائقة به من القوّة الى الفعل و أذا كان كذلك كان تشبّه الفلك بالعقل من حيث كماله المطلق لا من حيث أنّه فلك معين و جميع العقول مشترك فى الكمال المطلق . . . فكان المتشبه به فى الحقيقة شيئا واحدا . . .\r\nالجواب ان يقال : أنّ هيولى كل فلك مخالفة بالماهية لهيولى الفلك الاخر و لذلك - دنبالهء پاورقى در صفحه بعد\r\n","page_name":" 198 ","page_number":212},
  {"content":"\r\n\r\nخواجهء طوسى اعتراض فخر رازى را بر دليل كثرت عقول وارد نمىداند و بيان او را در توجيه اختلاف حركات افلاك مردود مىشمرد و مىگويد :\r\n« آنچه فخر رازى آورد كه تشبّه افلاك به عقل در « كمال مطلق » است ازاين‌رو ، با فرض كثرت عقول مشبّه به واحد خواهد بود و كثرت عقول را در اختلاف حركات افلاك دخالتى نيست . جواب اين اعتراض آن است كه « خروج كمالات از قوّه به فعل - يا بودن افلاك در پى كمال مطلق - امر كلّى است و امر كلّى - مشبّه به كلّى - غايت حركات جزئى نخواهد بود بلكه نياز به غايات جزئى يعنى مشبه‌به‌هاى جزئى خواهد بود تا علّت حركات جزئى افلاك باشند .\r\nآنچه هم كه فخر رازى مىگويد : اختلاف حركات افلاك ناشى از اختلاف موادّ افلاك است و به اين ترتيب « مادّهء هر فلك ذاتا مخالف با موادّ ساير افلاك است ازاين‌رو ، هر مادّه را اقتضاى حركت خاصّى در آن فلك است » اين توجيه در اختلاف حركات افلاك درست نيست ، چون لازم مىآيد حركت دورى فلك ، حركت طبيعى باشد نه ارادى درحالىكه حركت دورى طبيعى نيست و گرنه لازم مىآيد فلك به اقتضاى طبع وضعى را كه ترك نموده مجددا به اقتضاى طبع ، طالب آن باشد كه محال است » « 1 » .\r\n\r\n« نتيجهء بحث »\r\nاعتراض فخر رازى اين بود كه نظر بو على مبنى بر اينكه حركت فلك چون براى تشبّه بعقل است اختلاف حركات افلاك در سرعت و بطأ و در جهات ، دليل بر كثرت عقول است ، درست نيست چون افلاك در حركت خود در پى تحصيل كمال مطلق‌اند و با فرض كثرت عقول مشبه به افلاك كه كمال مطلق است واحد خواهد بود سپس افزود : اختلاف حركات افلاك را\r\n\r\n\r\n","description":"","footnote":"\r\nبقيه پاورقى از صفحه قبل - يستحيل عليها الأتّصال بالغير و الأنفصال عنه و أذا كان كذلك فنقول لما حاولت الأفلاك التشبّه و ما كان يمكنها ذلك الّا بالحركة و أنّ المادّة المعيّنة للفلك المعيّن ما كانت تقبل الّا الحركة الخاصة لا جرم وجدت تلك الحركة دون ما عداها من الحركات . . . فخر رازى - شرح اشارات - ج 2 - صفحهء 12 - و مباحث المشرقيه - ج 2 - صفحهء 446 .\r\n( 1 ) . و الجواب : ان خروج الكمالات الى الفعل امر كلّى لا يمكن ان يصير غاية لحركات جزئية بل يجب ان تكون غايات الحركات الجزئيّة امورا جزئيّة يلزمها هذا المعنى الكلّى و ذلك الأمور كان اختلاف الحركات قد دلّنا على اثباتها . . . قوله : يحتمل ان يكون سبب اختلاف حركات الأفلاك هو اختلاف هيولياتها بالماهية . . . فلا تكون كل هيولى قابلة الّا لحركة خاصّة . . . و الجواب عنه . . . ان ذلك يقتضى كون الحركة المستديرة طبيعية و قد مرّ فساده خواجه نصير طوسى - شرح اشارات - انتشارات حيدرى - تهران 1379 ه - ج 3 صفحهء 168 .\r\n","page_name":" 199 ","page_number":213},
  {"content":"\r\n\r\nمنشأ ديگرى است و آن اختلاف موادّ افلاك است و چون مادّهء هر فلك مخالف با مادّهء ديگر است اقتضاى هر مادّه ايجاد حركت خاصّى در فلك است .\r\nخواجه اعتراض فخر رازى را وارد ندانست و اظهار داشت : تحصيل كمال مطلق - يا خروج كمال از قوه بفعل - امر كلى است و ازاين‌رو در تبيين حركات جزئى افلاك كافى نيست بلكه براى حركات جزئى افلاك غايات جزئى يعنى مشبه‌به‌هاى جزئى لازم است .\r\nآنچه مؤيد نظر خواجه است اين است كه بو على در بيان اين مطلب حكم قطعى نكرده و نمىخواهد بگويد كه آنچه گفتيم غايت واقعى حركات افلاك است و به كنه و سرّ واقعى حركات افلاك پى برده‌ايم ، بلكه معتقد است آنچه در اين مورد آورديم كه حركات افلاك در رسيدن به كمالات لايق خود چون علم و قدرت و اراده و امثال آن بعنوان تشبه بعقول است اينها جنبهء اجمال و احتمال قضيه است و به اين مقدار هم بايد اكتفا كرد و مطالب بيش از اين مقدار را در اين مورد نمىتوان يافت عبارت بو على در فصل 14 از نمط ششم اشارات چنين است : « الآن ليس لك أن تكلّف نفسك اصابة كنه هذا التشبّه بعد ان تعرفه بالجمله فأنّ قوى البشر و هم فى عالم الغربة قاصرة عن اكتناه ما دون هذا فكيف هذا « 1 » .\r\nيعنى اكنون كه به اجمال مطلب را دريافتى در فهم حقيقت اين تشبّه كه بخواهى واقعيّت اين تشبّه را دريابى خود را به زحمت مينداز براى اينكه قواى انسانى كه در اين عالم مادّى و دور از تجرّد قرار دارند از رسيدن بكنه و حقيقت كمتر از اين قاصراند ، چه رسد به دريافت اين مقدار .\r\nبنابراين بو على خود اظهار عجز مىكند و مىگويد دريافت كنه و حقيقت اين تشبّه امكان ندارد و اين مقدار كه يافتيم براى شما بيان كرديم .\r\nدر موردى كه خود بو على معترف است آنچه آورديم جنبهء احتمالى قضيّه است ميدان را بر ديگران بازگذاشته است كه در صورت اطلاع دقيقتر مىتوان ارائه نظر داد .\r\nآنچه فخر رازى آورده كه اختلاف حركات افلاك به لحاظ اختلاف ماهوى مادهء افلاك است نظر دقيقترى نيست چون بو على قبلا بيان داشت : « بل يجب ان يكون اشبه بحركاتنا عن عقلنا العملىّ » « 2 » يعنى اين حركات افلاك بحركات آدمى شبيه‌تر است ازاين‌رو بايد معلول عقل و اراده باشند .\r\nاگر اختلاف حركات ناشى از مادهء افلاك باشد لازم مىآيد مطلوب عنه عين مهروب عنه باشد كه باطل است .\r\n\r\n\r\n","description":"","footnote":"\r\n( 1 ) . متن اشارات - بنقل از شرح خواجه - ج 3 - صفحه 172 .\r\n( 2 ) . متن اشارات بنقل از شرح خواجه ج 3 صفحهء 159 .\r\n","page_name":" 200 ","page_number":214},
  {"content":"\r\n\r\n\r\nاعتراض فخر رازى بر بو على در اثبات عقل از طريق حركت نامتناهى افلاك و جواب خواجه به آن\r\nاز جمله دلايل بو على در اثبات « عقل مفارق » حركت نامتناهى افلاك است . فخر رازى بر اين دليل او اعتراضى دارد و خواجه به آن جواب مىدهد . در ذيل ، پس از نقل كلام هريك ، نتيجهء حاصل اختلاف‌نظر خواجه و فخر رازى را مىآوريم .\r\n\r\nدليل بو على در « اشارات » در اثبات « عقل مفارق » از طريق حركت نامتناهى افلاك چنين است :\r\n« قوّهء جسمانى نامتناهى در تحريك كه جسمى را از مبدأ مفروض به نامتناهى به حركت آورد ممكن نيست . براى اينكه همان قوّهء جسمانى اگر جسم كوچكترى را از همان مبدأ مفروض به نامتناهى به حركت درآورد - با اينكه هردو حركت نامتناهىاند - حركت جسم كوچكتر ، طولانىتر خواهد بود - چون جسم كوچكتر با قوّهء قاسر ( قوّهء جسمانى ) معاوقهء كمترى مىنمايد - پس بر حركت نامتناهى در جهت نامتناهى « زيادى » حاصل خواهد شد و هرچيز كه بر آن در جهتى زيادى حاصل گردد در آن جهت متناهى مىباشد پس وجود قوّهء جسمانى نامتناهى در تحريك محال است . بنابراين محرك حركت نامتناهى افلاك بايد امرى غيرجسمانى يعنى عقل باشد . آنچه قبلا گفتيم كه « عقل » مباشر تحريك فلك نيست با آنچه كه اكنون بيان كرديم كه عقول محرّك افلاك‌اند منافاتى ندارد ، چون سخن قبلى ما دربارهء محرّك اوّلى فلك بوده و آن عقل است ولى ملاصق تحريك فلك ممكن است قوّهء جسمانى - يعنى نفس - باشد . اگر بپرسند قوّهء ملاصق تحريك فلك ، كه قوّهء جسمانى - يعنى نفس - است ، پس نبايد حركت فلك دائمى باشد جواب آن است كه قوّهء جسمانى چون پيوسته متأثّر از عقل مفارق دائمى است مىتواند داراى تحريك نامتناهى باشد » « 1 » .\r\n\r\n\r\n","description":"","footnote":"\r\n( 1 ) . و اعلم أنّه لا يجوز أن يكون جسم ذو قوّة غير متناهية تحرّك جسما غيره . . . فأذا حرّك بقوّته جسما . . . ثمّ فرضنا أنّه يحرّك اصغر من ذلك الجسم بتلك القوّه فيجب أن يحرّكه اكثر من ذلك من المبدأ المفروض فتقع الزيادة الّتى بالقوّة فى الجانب الأخر . . . فيصير متناهيا . . . هذا محال . . . فالقوّة المحرّكة للسّماء غير متناهية و غير جسمانيّة فهى مفارقة عقليّة و لعلّك تقول : قد منعت من قبل أن يكون المباشر للتحريك امرا عقليّا صرفا فجوابك أنّ الّذى ثبت هو محرّك اوّل و يجوز أن يكون الملاصق للتحريك قوّة جسمانيّة و لعلّك تقول أن جاز ذلك فيكون متناهى التحريك . . . و اعلم أنّه يجوز أن يكون محرّك غيرمتناهى التحريك يحرّك شيئا آخر ثمّ يصدر من ذلك الأخر حركات غير متناهية لا على أنّها يصدر عنه لو انفرد بل على أنّه لا يزال ينفعل عن ذلك المبدأ الأول و يفعل . . . - بو على - اشارات - نقل از شرح اشارات خواجه - ج 3 - صفحهء 194 ببعد .\r\n","page_name":" 201 ","page_number":215},
  {"content":"\r\n\r\nفخر رازى اعتراض خود را بر اين دليل كه بو على در اثبات « عقل مفارق » آورده چنين بيان مىكند :\r\nآنچه بو على مىگويد كه : نفس فلك ، در تحريك نامتناهى بر فلك منفعل از عقل مفارق است مقصودش چيست ؟ اگر قصد آن بوده كه قوّهء جسمانى در ذات خود ، معلول عقل مفارق است لازم مىآيد براى هر قوّهء جسمانى فعل نامتناهى باشد چون تمام قوى و كيفيات اين عالم عنصرى برحسب اعتقاد حكماء معلول عقل فعّال‌اند و حال آنكه براى هر قوّهء جسمانى فعل نامتناهى نيست . اگر مقصود آن بوده كه از « عقل مفارق » امورى در نفس فلك حادث مىگردد ، باز هم درست نيست چون امور حادث جزئى و متغيّرند و حكماء استناد امور جزئى متغيّر را به عقل مفارق جايز نمىدانند . و گرنه بايد حركات جزئى فلك را نسبت به عقل مفارق داد ، نه بنفس و اگر قصدش غير از اين معانى بوده لازم بود كه آن را بيان مىكرد درحالىكه بيان نكرده است » « 1 » .\r\n\r\nجواب خواجه به اين اعتراض فخر رازى چنين است :\r\n« صدور حركت فلك از عقل مفارق ، درست نيست چون مباشر حركت فلك بايد « نفس » باشد تا از راه حركت ، خود را بكمال برساند ولى صدور متغيرات - حالات انفعالى - از « عقل مفارق » بسبب حركت دائم ممكن است به اين ترتيب اگر دو سلسله را در نظر آوريم : 1 - سلسله انفعالات وارده بر قوّهء جسمانى - يعنى نفس - 2 - سلسله حركات ناشى از آن قوّهء جسمانى هر حركت كه انجام گيرد ، آن قوّهء جسمانى را آماده پذيرش حالت انفعالى ديگرى مىنمايد كه صادر از عقل است و آن قوّه پس از پذيرش حالت انفعالى ، حركت ديگرى را ايجاد مىنمايد و به همين ترتيب . . . نظير آنكه ما پس از پيمودن مسافتى حدّ ديگرى از مسافت را تخيّل نمائيم و آن تخيّل ، سبب پيمودن مسافت ديگرى شود كه هر حركت سابق سبب تخيّل حدّى از مسافت گردد و هر تخيّل هم علّت حركت لاحق و . . . از اينكه چرا ساير قواى جسمانى همانند « نفس فلك » دائم از عقل منفعل نيستند تا براى آنها نيز افعال نامتناهى باشد . جواب آن است كه ساير قواى جسمانى چون افعال نامتناهى ندارند كاشف از اين است كه آن قوى ، انفعال مستمر از عقل ندارند » « 2 » .\r\n\r\n\r\n","description":"","footnote":"\r\n( 1 ) . لقايل ان يقول : ما المعنى بانفعالات النّفس عن العقل ان عنيتم بها كون القوّة الجسمانيّة فى ذاتها معلول العقل . . . هذا القدر لو كفى . . . لصحّ ذلك فى جميع القوى الجسمانيّة لأنّ المؤثر فى جميع القوى و الكيفيّات فى هذا العالم هو العقل الفعّال و أن عنيتم بها حدوث امور فى النّفس الجسمانيّة بسبب العقل فتكون الأمور الحادثة امورا جزئيّة متغيّرة استنادها الى العقل غير جايز عندكم . . . و ان اردتم بهذه الأنفعالات امورا وراء . . . فاذكروا ذلك المعنى . . .\r\nفخر رازى - شرح اشارات - انتشارات خيريّه - المصر 1325 ه - ج 2 - صفحهء 28 .\r\n( 2 ) . و الجواب : أنّ المتغير أنّما يصدر عن الثّابت بسبب وجود الحركة الدائمة ، و الحركة لا توجد ألّا عند تجدّد احوال فى محرّكها . . . يكون كل حركة علّة لتجدّد حال و كلّ حال علّة لتجدّد - دنبالهء پاورقى در صفحه بعد\r\n","page_name":" 202 ","page_number":216},
  {"content":"\r\n\r\n\r\n« نتيجهء بحث »\r\nخواجه نصير طوسى ، در « شرح اشارات » اعتراض فخر رازى را بر دليلى كه بو على از طريق حركت دائمى افلاك در اثبات عقل مفارق آورد ، جواب داده و دليل بو على را در اثبات « عقل » تأييد مىكند ليكن در « تجريد الكلام » دليل اثبات عقل را از راه حركت دائمى افلاك نمىپذيرد و نظريّهء حكما را ردّ مىكند و معتقد است حركت دائمى فلك دليل بر وجود عقل مفارق نمىباشد و چنين مىگويد : « چيزى كه فلك در حركت خود طلب نموده اگر كمال نباشد و يا كمال باشد ولى براى فلك حاصل باشد موجب قطع حركت فلك خواهد شد درحالىكه حركت فلك دائمى مىباشد و اگر چيز ممكنى را طلب نموده باشد تا از راه حركت دورانى بتدريج آن را از عقل كسب نمايد ، اين در صورتى مىتواند دليل بر اثبات عقل مفارق باشد كه حركت فلك دائمى و نامتناهى باشد درحالىكه چنين نيست ، چون در جاى خود « ابطال غيرمتناهى » به اثبات رسيده است . علاوه بر اين طلب كمال منحصر به سه قسم ياد شده ( يعنى طلب كمال حاصل بالفعل - طلب كمال محال - طلب كمالى كه آن كمال بتدريج حاصل گردد ) نيست . مطلب ديگرى كه بايد افزود اين است كه آنچه مىگويند : حركت فلك نمىتواند براى طلب محال باشد چون طلب محال ، ممتنع است مىپرسيم چرا طلب محال ممتنع است ؛ آيا ممكن نيست كسى در طلب محال باشد ؟ جاهلى كه نمىداند طلب وى محال است آيا آن را طلب نمىنمايد ؟ « 1 » .\r\nاين بيانى كه از خواجه در تجريد الكلام آمده نمىتوان آن را تأييد قول فخر رازى دانست بلكه متناقض با قول خود خواجه كه در شرح اشارات بعنوان دفاع از اعتقاد بوجود عقول مفارق آورده است نيز مىباشد آنچه كه در تجريد الكلام آورده چنين است :\r\n« اگر قصد فلك در حركتش كسب كمال تدريجى از عقل مفارق باشد اين امر در صورتى\r\n\r\n\r\n","description":"","footnote":"\r\nبقيه پاورقى از صفحهء قبل - حركة فيتّصل التجدّدات فى المحرّك و الحركات فى المتحرّك فأذن لابدّ من محرّك يتجدّد احواله و ليس هو بعقل و لمّا امتنع فى الفلك انتساب تلك الأحوال الى طبيعة او قسر ثبت انتسابها الى نفس و أمّا احتمال كون القوى الجسمانيّة قويّة على غير المتناهى بحسب انفعالاتها عن العقل فليس بالزام للشّيخ . . . لأنه لا يتصوّر فيما لا يستمرّ انفعالاته و افعاله . . . خواجه نصير طوسى - شرح اشارات - انتشارات حيدرى - تهران 1379 ه - ج 3 - صفحهء 207 .\r\n( 1 ) . . . . قولهم استدارة الحركة توجب الأرادة المستلزمة للتشبّه بالكامل أذ طلب الحاصل فعلا او قوّة يوجب الأنقطاع و غير الممكن محال لتوقّفه على دوام ما اجبنا انقطاعه و على حصر اقسام الطلب مع المنازعة فى امتناع طلب المحال . . . خواجه نصير طوسى - تجريد الكلام - نقل از شرح علّامه - مطبعهء علميهء قم - صفحهء 132 .\r\n","page_name":" 203 ","page_number":217},
  {"content":"\r\n\r\nدليل بر اثبات عقل مفارق است كه حركت فلك دائمى و غيرمتناهى باشد ليكن در جاى خود ابطال غيرمتناهى باثبات رسيده است به اين عبارت « و لتوقّفه على دوام ما اوجبنا انقطاعه » « 1 » اين سخن خواجهء طوسى با اين اطلاق ناتمام است چون سلسلهء امور نامتناهى به شرط ترتب و اجتماع در وجود محال است و در حركت فلك اجتماع در وجود نيست ازاين‌رو غيرمتناهى بودن حركت فلك محذورى را دربر ندارد .\r\nآنچه آورديم چنان نيست كه خواجهء طوسى توجه به ضعف اين گفته خود نداشته باشد طبق توضيحى كه در مقدمه صفحهء 18 آورده‌ايم خواجه عليه الرحمة در كتب كلامى خود سخن بمذاق اهل كلام مىآورد ، معتقد شخصى خود را ، در كتب فلسفى خود ارائه نموده است .\r\nآيت الله مرحوم ابو الحسن شعرانى نيز در تأييد برهانى كه از طريق حركت دائمى فلك عقل مفارق را اثبات مىكند چنين مىگويد :\r\n« اين برهان تامّ است خواه مانند قدماء بافلاك بطلميوسى قائل شويم و خواه مانند اهل اين عصر كرات آسمانى را متحرك در فضاى غيرمحدود دانيم ، چون حركت دورانى به‌هرحال طبيعى نيست چون اگر طبيعى بود به يك وضع از اوضاع كه مىرسيد ساكن مىشد و قسرى نيست چون قسر بر خلاف طبيعت است هرگاه طبيعى نباشد قسرى نيز نيست بلكه گوئيم حركت مستقيم نيز جهت معينى ندارد نيز طبيعى و قسرى نيست بلكه ارادى است » « 2 »\r\nوجود عقل مفارق تأييد شرع نيز هست . طبق حديث مشهور اول مخلوق حق تعالى عقل است چنان كه در كافى آمده است : « هو اول خلق من الرّوحانيين » . حق تعالى همه‌چيز را يكباره نيافريده اول صادر از حق تعالى جسم نيست چون مركب است اعراض هم محتاج بجواهرند و در خلقت از جواهر متأخرند . نفوس در افعال محتاج به بدنند ، پس صادر اول بايد جوهر مجرد باشد كه احتياج بجسم ندارد كه همان عقل است .\r\nفخر رازى كه در شرح اشارات دليل بر اثبات وجود عقل را از طريق حركت افلاك ابطال مىكند در المطالب العاليه در صحّت اين برهان مطلبى به اين شرح بيان مىكند :\r\n« الفصل الخامس فى تعديد الطرق المذكورة فى اثبات العقول الفلكيّه اعلم ان الوجوه المذكورة لهم فى هذا الباب ثمانية الحجة الاولى و هى الحجة المبنيّة على ان حركات الأفلاك شوقيّة تشبيهيّة و قد سبق تقريرها « 3 » .\r\n\r\n\r\n","description":"","footnote":"\r\n( 1 ) . تجريد الكلام - بنقل از شرح علامه صفحهء 133 .\r\n( 2 ) . اسرار الحكم پاورقى صفحهء 163 .\r\n( 3 ) . المطالب العاليه ج 7 - صفحهء 377 .\r\n","page_name":" 204 ","page_number":218},
  {"content":"\r\n\r\nيعنى فصل پنجم در تعداد طرقى است كه در اثبات عقول فلكى ذكر كرده‌اند و آن هشت دليل است دليل اول برهانى است مبتنى بر حركت افلاك كه بيانش گذشت .\r\nبيان قبليش از همين كتاب المطالب العاليه چنين آمده است : « قسم دوم از اين مقام اين است كه مقصود فلك از اين حركت دريافت كمالات نفسانى باشد و چنين چيزى ممكن است و كمالات نفسانى داراى اقسامى است كه عبارتند از :\r\n1 - حيات . فلك حركتش بخاطر بقاء قوه حيات است حيات ملازم با حركت است نظير قلب كه چون سرچشمهء حيات است ( البته براى بدن ) دائم در حركت است فلك هم چون سرچشمهء حيات است دائم در حركت است از اينكه حيات فلك « كمال و اشرف از حيات اجسام عنصرى است حركتش نيز اشرف حركات است كه همان حركت دورانى باشد كه از هر نوع تفاوت و اختلاف مبرّا است .\r\n2 - اگر قصد فلك از حركت كسب علوم و معارف باشد اين نيز ممكن است نظير انسان طالب تحصيل علوم و معارف كه از فكر و تأمل كمك مىگيرد فكر و تأمل هم بتحريك ارواح دماغيّه است و چون مراتب علوم و معارف نامتناهى است به همين جهت حركات افلاك هم نامتناهى مىباشد .\r\n3 - اگر قصد فلك از حركت طلب كمال در قوهء عقليّه باشد اين هم ممكن است به چند بيان :\r\nالف - كسانى كه قائل به احكام فلكيّه‌اند معتقدند كه براى افلاك در سير مدارات خصوصيات مختلفى است در بعضى از اين بروج براى آنها شرف است و در بعضى ديگر سقوط و نزول ديگر اينكه ميان افلاك دوستى و دشمنى است حركتشان گاه به قصد كمك به غير است و گاه بعنوان مخالفت و منازعه با ديگرى است و از اينكه حركات افلاك بخاطر اين امور باشد اشكالى به نظر نمىرسد .\r\nب - واجب الوجود بالذات مبدأ افاضهء خيرات به تمام اجزاء عالم روحانى و جسمانى است و حركات افلاك هم سبب نظام اين عالم است براى همين است كه گفته‌اند : كمال ممكنات در تشبّه به اللّه تعالى است پيغمبر صلى الله عليه و إله هم فرموده است تخلّفوا باخلاق الله تعالى پيشينيان از فلاسفه هم گفته‌اند فلسفه عبارت از تشبّه به الله تعالى است تشبّه به الله تعالى از بزرگترين فضائل و شريفترين مقام است افلاك كه از لحاظ علوم و معارف و انواع فضائل كاملتر از بشرند ازاين‌رو در تحصيل اين تشبّه اولويّت دارند .\r\nج - طبق آنچه از قبل يادآور شديم معلوم گرديد كه فلك حيوانى است كه مطيع معبود و خالق خود مىباشد عبادت هم عبارت از اعتقاد بقلب و اقرار بلسان و عمل بجوارح و بدن است\r\n\r\n","description":"","footnote":"","page_name":" 205 ","page_number":219},
  {"content":"\r\n\r\nو ازاين‌رو حركات افلاك بمنزلهء ركوع و سجود خداى تعالى است . آنچه آورديم اقوالى بود در بيان غرض از حركات افلاك در بهره‌مند شدن از كمالاتى كه امكان‌پذير است » « 1 » .\r\nبا مقايسهء آنچه فخر رازى در المطالب العاليه آورده با سخنى كه در شرح اشارات دارد نظر خواجه نصير الدين طوسى تقويت مىگردد .\r\n\r\n\r\n","description":"","footnote":"\r\n( 1 ) . المقصود من هذه الحركة ابقاء قوة الحياة . . . الا ترى ان القلب ينبوع الحياة لا جرم كان دائم الحركة فكذا هيهنا الفلك لما كان ينبوع الحياة لا جرم كان دائم الحركة و لما كان حياة الفلك اكمل و اشرف من هذه الاجسام لا جرم كانت حركاته اشرف الحركات الثانى ان يقال : المقصود للأفلاك من تلك الحركات اكتساب العلوم و المعارف و المبالغة فى تكميلها فهذا ايضا محتمل . . . انّا نعلم ان الانسان حال ما يحاول المعارف فانه يستعين بالفكر و التأمّل و لذلك لا يمكن الّا بتحريك الارواح الدماغيّه . . . الثالث : و هو ان تكون حركاتها لطلب الكمال فى القوة العقليّة فهذا الاحتمال ممكن من وجوه : الاول هو قول اصحاب الاحكام : هو أنّه ثبت أنّ الكواكب فى هذه المدارات خصوصيات فبعض تلك البروج لها شرف و بعضها هبوط . . . ان للكواكب صداقة و عداوة . . . المطالب العاليه - چاپ بيروت ج 7 - صفحهء 361 ببعد .\r\n","page_name":" 206 ","page_number":220},
  {"content":"\r\n\r\n\r\nاعتراض فخر رازى بر دليل بو على در اثبات عقل از راه امتناع عليت جسمى بر جسم ديگر و جواب خواجه به آن .\r\nدليل ديگر بو على در « اشارات » در اثبات عقل مفارق ، از راه امتناع عليّت فلكى بر فلك ديگر بطور مطلق است خواه علّت حاوى باشد يا محوى ، و فخر رازى را بر اين كلام بو على اعتراضى است و خواجه به آن پاسخ مىدهد و ما با ذكر اقوال هريك به بررسى مىپردازيم .\r\n\r\nبيان بو على در « اشارات » در اينكه هيچ فلكى علّت فلك ديگر نيست چنين است :\r\n« هيچ جسم فلكى علّت فلك ديگر نخواهد بود چون فعل جسم به صورت آن است نه بمادّه آن براى اينكه وجود بالفعل جسم به صورت است . صورت كه قائم بماده باشد - صورت نوعيه و جسميّه - فعل آن بوساطت ماده - بمشاركت وضع - انجام‌پذير است آتش چيزى را گرم مىكند كه ملاقى با جرم آن يا مقابل جرم آن باشد صورتى هم كه قوام بمادّه ندارد مانند نفس ناطقه در صدور فعل نيازمند بمادّه - مشاركت در وضع - است و گرنه مفارق از مادّه خواهد بود نتيجتا نفس نخواهد بود پس صدور فعل از جسم بمشاركت وضع است . جسمى كه علّت جسم ديگر باشد ابتدا علّت اجزاء - ماده و صورت - آن است مادّه و صورت چون جسم نيستند فاقد وضع‌اند پس عليت جسمى براى جسم ديگر ممكن نيست » « 1 » .\r\n\r\nاعتراض فخر رازى بر اين كلام بو على چنين است :\r\nحكما را اعتقاد بر اين است كه اگر جسمى علّت جسم ديگرى باشد علّيت آن بجزء صورى آن است نه بجزء مادّى آن براى اينكه مادّه قابل است اگر فاعل هم باشد لازم مىآيد شىء واحد هم فاعل باشد و هم قابل كه محال است ولى اين تعليل حكما در عدم عليّت مادّه درست نيست چون بو على در « اشارات » - نمط هفتم - آورده است كه « علم حق تعالى بموجودات عبارت از صورى مىباشند كه حالّ در ذات حق تعالى هستند و علّت آن « صور » هم ذات حق تعالى است » و لازمهء اين كلام بو على اين است كه ذات بسيط واحد حق تعالى هم قابل آن صور باشد و هم فاعل آنها ، پس مادّه هم كه قابل است بايد مانعى نباشد كه فاعل هم باشد » « 2 » .\r\n\r\n\r\n","description":"","footnote":"\r\n( 1 ) . . . . ليست الأجسام السماويّة عللا بعضها لبعض و انت أذا فكّرت مع نفسك علمت أنّ الأجسام أنّما تفعل بصورها و الصورة القائمة بالأجسام و الّتى هى كماليّة لها أنّما تصدر عنها افعالها بتوسط ما فيه قوامها و لا توسط للجسم بين الشىء و بين ما ليس بجسم من هيولى او صورة حتى يوجد هما اوّلا فيوجد بهما الجسم فأذن الصّورة الجسميّة لا تكون اسبابا لهيوليات الأجسام و لا لصورها . . . بو على - اشارات - نقل از شرح خواجه - ج 3 - صفحهء 237 .\r\n( 2 ) . قول الحكماء : أنّ الجسم لو كان علّة لجسم آخر لكانت عليّة العلّة اما بهيولاه . . . - دنبالهء پاورقى در صفحه بعد\r\n","page_name":" 207 ","page_number":221},
  {"content":"\r\n\r\n\r\nخواجه در جواب به اين اعتراض فخر رازى مىگويد :\r\n« آنچه فخر رازى آورد كه « به اعتقاد حكما مادّه به اين جهت « فاعل » نيست چون « قابل » است و جمع ميان فاعل و قابل ممكن نيست » اين تعليل فخر رازى درست نيست ؛ چون امتناع جمع قابل و فاعل در شىء واحد در صورتى است كه به اعتبار واحد باشد مثلا چيزى كه فاعل شىء است قابل آن نمىتواند باشد چون صدور « مفعول » از فاعل به « وجوب » است و حلول « مقبول » در « قابل » به « امكان » و بديهى است كه نسبت شىء بشىء ديگر هم بوجوب و هم به امكان درست نيست ؛ ولى اگر به اعتبارات مختلف بود ممكن است ، مانند « نفس ناطقه » كه قابل امور ما فوق خود و فاعل امور مادون خود است مادّه هم اگر « فاعل » جسمى بود ممكن است قابل صورتى هم باشد كه حالّ در آن است چون به دو اعتبار مختلف است . آنچه هم كه به بو على نسبت داده كه « ذات واحد حق تعالى هم قابل صور علمى است و هم فاعل آن صور » اگر چنان باشد كه او مىگويد ممكن است بو على بگويد كه آن ، به دو اعتبار مختلف است . و در جاى خود خواهيم آورد كه علم حق تعالى بحلول صورت نيست » « 1 » .\r\n\r\n« نتيجهء بحث »\r\nفخر رازى اين كلام بو على را كه « جسم به اعتبار مادّه نمىتواند فاعل باشد » چنين تعليل نمود كه « به اعتقاد حكما مادّه چون « قابل » است نمىتواند فاعل هم باشد چون جمع قابل و فاعل لازم مىآيد كه محال است .\r\nسپس بعنوان اعتراض ، بموردى از كلام بو على اشاره نمود كه ذات واحد حق تعالى را با اينكه « قابل » صور علمى مىداند « فاعل » آن صور هم مىداند .\r\n\r\n\r\n","description":"","footnote":"\r\nبقيه پاورقى از صفحه قبل - و هو باطل لأنّ الهيولى قابلة و الشىء الواحد لا يكون قابلا و فاعلا معا لقائل ان يقول انّ الشّيخ نصّ فى النّمط السّابع على أنّ علم البارى تعالى بغيره صور موجودة فى ذاته و علّة تلك الصورة هى ذاته و ذاته بسيطة فيكون البسيط فاعلا و قابلا معا . . . فخر رازى - شرح اشارات - ج 2 - صفحهء 42 .\r\n( 1 ) . اقول : أمّا تعليله المذكور فباطل لأنّ الشىء الواحد أنّما لا يكون قابلا و فاعلا معا لشىء واحد فأنّ الفاعل يجب أن يصدر عنه المفعول و القابل لا يجب أن يحلّ فيه المقبول بل يمكن و الواحد لا يكون نسبته الى واحد آخر بالوجوب و الأمكان معا و أمّا أذا اختلف المقبول و المفعول فقد يكون مثلا كالنّفس قابلة عمّا فوقها فاعلة فيما دونها . . . و أمّا قوله : الشيخ نصّ على أنّ علمه تعالى بغيره صورة فى ذاته فأن كان على ما ذكره كان للشيخ أن يقول اعتبار كونه فاعلا للأشياء غير اعتبار كونه عقلا مجردا يصحّ أن يقارنه صور المعقول . . . - خواجه نصير الدين طوسى - شرح اشارات - ج 3 - صفحهء 238 .\r\n","page_name":" 208 ","page_number":222},
  {"content":"\r\n\r\nخواجهء طوسى جواب داد كه : جمع فاعل و قابل در شىء واحد به دو اعتبار جايز است ، و در صورتى كه به اعتبار واحد باشد ، ممتنع است .\r\nقطب رازى در « محاكمات » جواب خواجه را نپسنديده و مىگويد :\r\n« اگر به تعدّد اعتبار ممكن باشد كه شىء واحد هم فاعل و هم قابل باشد بايد آن تعدّد اعتبار دربارهء مادّهء واحده هم ممكن باشد ؛ به اعتبار اينكه مصدر است « فاعل » باشد و به اعتبار مقارنهء با اشياء « قابل » باشد » « 1 »\r\nمىگوئيم خواجهء طوسى اين تعليل فخر رازى را كه « مادّه نمىتواند فاعل باشد ، چون جمع فاعل و قابل لازم مىآيد كه محال است » آن را ابطال نمود و به اين حدّ هم اكتفا نكرد ، بلكه تعليل ديگرى به اين بيان ارائه نمود : « جسم به لحاظ جزء صورى ، موجود بالفعل است و به لحاظ جزء مادّى موجود بالقوّه است پس جسم به لحاظ جزء مادّى كه موجوديّت بالفعل ندارد و بالقوّه است نمىتواند فاعل باشد » « 2 » .\r\nبا توجّه به اين تعليل خواجه كه مادّه چون بالقوه است نمىتواند فاعل باشد ديگر تعدّد اعتبارى را نمىتوان مصحّحى بر فاعل بودن ماده دانست .\r\n\r\n\r\n","description":"","footnote":"\r\n( 1 ) . . . . فيه نظر لأنّ تغاير الأعتبارات أن كفى فى صحّة كون الشىء فاعلا و قابلا فلم لا يكفى فيما نحن بصدده فأنّ من الجايز أن يكون المادّة باعتبار أنّها مصدر قابلة باعتبار صحة مقارنتها الشىء . . . قطب رازى - محاكمات - ذيل صفحهء 238 - شرح خواجه بر اشارات - ج 3 .\r\n( 2 ) . . . . أن الجسم أنّما يفعل بصورته . . . و لا يمكن أن يفعل بمادّته لأنّه يكون بها موجودا بالقوّه و لا يكون من حيث هو بالقوّه فاعلا . . . خواجه نصير طوسى - شرح اشارات - انتشارات حيدرى - تهران 1379 ه - ج 3 - صفحهء 238\r\n","page_name":" 209 ","page_number":223},
  {"content":"\r\n\r\n\r\nتشكيك فخر رازى در صدور صور عنصرى از عقل فعّال و جواب خواجه به آن .\r\nبو على علّت اجزاء اجسام عنصرى - مادّه و صورت - را عقل فعّال معرّفى مىكند . فخر رازى را در عليّت عقل فعّال نسبت به صورت عنصرى اعتراضى است و خواجه نصير طوسى به آن پاسخ مىدهد . ابتدا كلام بو على سپس اختلاف‌نظر خواجه و فخر رازى را مىآوريم .\r\nبيان بو على در « اشارات » در عليّت عقل فعّال نسبت به صور عنصرى چنين است :\r\n« عقل فعّال صور عنصرى را بر موادّ اين عالم افاضه مىنمايد ولى از اينكه عقل فعّال ثابت و صور متغيرند چگونه چنين چيزى ممكن خواهد بود . بيان مطلب اين است كه : صدور صور متعدّد از عقل فعّال به مادّهء عنصرى به وساطت فلك است چون تأثير اوضاع و حركات مختلف افلاك بر مادّهء اجسام عنصرى ، سبب بروز استعدادهاى مختلف در ماده مىگردد و استعداد خاصّ مادّه موجب مىگردد كه صورت خاصّى از عقل فعّال بر آن افاضه گردد ، مثال آن آب است وقتى كه حرارت آب زياد شود ، مناسبت آن با صورت مائيّه كم مىگردد و نسبت به صورت هوائيّه مناسبت شديدترى پيدا مىكند به همين مناسبت از عقل فعّال صورت هوائيّه بر آن افاضه مىشود » « 1 » .\r\nفخر رازى اين بيان را در صدور صور مختلف از عقل فعّال كافى نمىداند و چنين مىگويد :\r\n« بو على صدور صور عنصرى را بر مادّه عنصرى از عقل فعّال ، مبتنى بر استعدادهاى مختلف مادّه دانست و استعدادهاى مختلف مادّه را هم به اختلاف اوضاع و حركات افلاك نسبت داد . ولى اين درست نيست زيرا استعدادهاى مختلف مادّه اگر امور ثبوتى باشند و نسبت آنها به اجرام فلكى كه جايز باشد نسبت اختلاف صور عالم عنصرى هم به اجرام فلكى بايد جايز باشد در نتيجه ديگر نيازى بعقل فعّال نخواهد بود . و اگر گويند كه عليّت جسمى نسبت به جسم ديگر ممتنع است مىگوئيم پس لا اقلّ غير از « صور » اعراض و كيفيّات اين عالم را بايد به افلاك نسبت داد و حكما اين را نيز نمىپذيرند و اگر استعدادهاى مختلف مادّه از امور عدمى باشند مرجّح صدور « صور » از عقل فعّال نخواهند بود » « 2 » .\r\n\r\n\r\n","description":"","footnote":"\r\n( 1 ) . . . . و أمّا الصّور فتفيض ايضا من ذلك العقل و لكن تختلف فى هيولاتها بحسب ما يختلف من استحقاقها لها بحسب استعداداتها المختلفه و لا مبدأ لأختلافاتها ألّا الأجرام السماويّه . . . بو على - اشارات - نقل از شرح خواجه بر اشارات - ج 3 - صفحهء 257 .\r\n( 2 ) . . . . أنّا وقفنا صدور الصور العنصريّه على العقل الفعّال على حدوث الأستعدادات التّامّة فى الموادّ العنصريّة و اسندنا هذه الأستعدادات الى اختلاف الأحوال السماويّة فنقول هذه الأستعدادات أمّا أن تكون امورا ثبوتيّة او لا تكون فأن كانت امورا ثبوتيّة و قد اسندناها الى الأجرام السماويّة . . . و اذا جاز - دنبالهء پاورقى در صفحه بعد\r\n","page_name":" 210 ","page_number":224},
  {"content":"\r\n\r\n\r\nخواجه به اين اعتراض فخر رازى چنين جواب مىگويد :\r\n« همانگونه كه فخر رازى متذكّر شد كه چون عليّت جسمى نسبت به جسم ديگر ممتنع است لذا نمىتوان علّت « صور عنصرى » اين عالم را به اجسام فلكى نسبت داد ، ولى از اينكه چرا تمام كيفيّات و اعراض اين عالم را نمىتوان به افلاك نسبت داد براى اين است كه تأثير جسم در شرايط و اوضاع خاصّى صورت مىگيرد بعنوان مثال خورشيد بطور مطلق ، مؤثّر در چيزى نيست بلكه مشروط است به اينكه در وضع مخصوص يعنى در حال مقابله با شىء باشد نه اينكه هر اثرى با هر شرايطى صورت گيرد بلكه اثرات مناسب با شرايط مناسب است مانند نور و روشنائى و بواسطهء نور هم اثر مناسب ديگر مانند حرارت پس اگر شرايط تأثير ، در اجسام فلكى وجود داشت مىتوان كيفيّات و اعراض اين عالم را باجسام فلكى نسبت داد و گرنه بايد اعراض اين عالم را به امور ديگر نسبت داد » « 1 » .\r\nفخر رازى در نسبت صور عنصرى به عقل فعّال اعتراض ديگرى مىنمايد به اين بيان :\r\n« از نسبت صدور صور نامتناهى به عقل فعّال صدور كثير از واحد لازم مىآيد كه خلاف قاعدهء « الواحد » است . اگر گويند « تأثير علّت در ماهيّات معاليل نيست تا محذورى باشد بلكه تأثير در وجود معاليل است و وجود هم واحد نوعى است تعدّد واحد نوعى هم بقوابل است » اين سخن درستى نيست چون عدم تأثير علّت در ماهيّت قابل تصوّر نيست و آنچه هم گفته‌اند كه « اگر تأثير علّت در ماهيّت - مثلا در ماهيّت سياهى - باشد لازم مىآيد كه با فرض عدم علّت سياه سياه نباشد و اين تناقض است » جواب آن است كه اوّلا با فرض عدم علّت ، ديگر سياهى باقى نخواهد بود نه اينكه سياه در عين اينكه سياه است سياه نباشد . ثانيا در فرض تأثير علّت در وجود همچنين محذورى وجود خواهد داشت . مانند آنكه گفته شود « با فرض عدم علّت لازم مىآيد ، وجود وجود نباشد و اين تناقض است » و اگر گويند تأثير علّت در اتصاف ماهيّت به وجود است مىگوئيم باز اين محذور پيش مىآيد كه با فرض عدم علت اتّصاف ، اتّصاف نباشد حق آن است كه تأثير علّت در « وجود » و در « ماهيت » باهم است ؛ زيرا تأثير علّت اگر در وجود فقط باشد مثلا تأثير آتش در وجود « حرارت » باشد ، نه در ماهيّت آن و تأثير آب در وجود\r\n\r\n\r\n","description":"","footnote":"\r\nبقيه پاورقى از صفحه قبل - ذلك فلم لا يجوز أن يقال هذه الصّور حصلت من اختلاف الأحوال السماويّة . . . فخر رازى - شرح اشارات - المطبعة الخيريّة - المصر 1325 ه - ج 2 - صفحهء 55 .\r\n( 1 ) . و الجواب : أنّ اسناد الأعراض الأجسام يستدعى شرايط كالوضع المخصوص و غيره فما استجمع تلك الشرايط اسندت اليه و ما لم يستجمع اسندت الى غيره . . . - خواجه نصير طوسى - شرح اشارات - انتشارات حيدرى - تهران 1379 ه - ج 3 - صفحهء 261 .\r\n","page_name":" 211 ","page_number":225},
  {"content":"\r\n\r\n« برودت » باشد نه در ماهيّت برودت لازم مىآيد كه حرارت جاى برودت را بگيرد و به عكس چون اثر هردو « وجود » است و ما به الأختلاف يعنى « ماهيت » بايد داخل در اثر نباشد ، و اين باطل است و اگر تأثير عقل فعّال در ماهيات صور عناصر باشد صدور كثير از واحد پيش مىآيد كه درست نيست و گرنه بايد نسبت صور مختلف عنصرى به مبدأ اول تعالى درست باشد در اين صورت ديگر نيازى به عقل فعّال نخواهد بود . اگر گويند تعدّد اثر از واحد به تعدد آلات يا بتعدّد مادّه همانند افعال نفس و افعال « عقل فعّال » درست است ولى حق تعالى را فعلى بواسطهء آلت و مادّه نيست . جواب آن است كه از « عقل فعّال » كه صورتى بر مادّه‌اى و سپس صورت ديگر بر مادّه ديگر صادر شود ، چون هر « صدور » را مفهوم جداگانه‌اى است موجب كثرت و تركّب در عقل فعّال خواهد بود كه باطل است » « 1 » .\r\nخواجه به اين اعتراض فخر رازى چنين جواب مىدهد :\r\n« آنچه فخر رازى آورد كه « صدور كثير از « واحد » بوساطت تعدد آلات جايز است مانند افعال « نفس » يا بوساطت تعدّد موادّ مانند افعال « عقل فعّال » ولى براى حق تعالى فعلى به آلات و موادّ نيست » . كلام درستى نيست چون به اعتقاد حكماء براى عقول هم فعلى به آلات و موادّ نيست . جز براى نفس ناطقه كه برايش تعدّد فعل به تعدّد آلات مىباشد ، و صحيح آن است كه « صدور كثير از واحد به كثرت حيثيّات ممكن است و اختلاف موادّ هم در موردى كه صدور\r\n\r\n\r\n","description":"","footnote":"\r\n( 1 ) . . . . أنّ العقل الفعّال لمّا كان سببا لحدوث جميع الصّور فقد صار عنه انواع غير متناهيه و هذا يقدح قاعدة الواحد . . . لا يقال : العلّة لا تأثير لها فى ماهيّة المعلول فأنّ كون السّواد سوادا مثلا لو كان لعلّة لزم أن لا يبقى السّواد سوادا عند فرض عدم تلك العلّة و هذا محال و أنّما تأثيرها فى وجود المعلول و الوجود امر واحد نوعىّ و الوحدة النّوعيّه أنّما تتعدّد بالقوابل . . . و هذا العذر باطل لأنّا أذا فرضنا عدم علّية ماهيّة السّواد فلا نقول : السواد مع أنّه سواد خرج عن كونه سواد بل نقول لا يبقى السّواد اصلا . . . لكان مثله وارد فى الوجود ايضا لأنّه يقال لو كان للعلّة تأثير فى وجود الشّىء فأذا فرضنا عدم العلّة وجب أن لا يبقى الوجود وجودا . . . و أن قالوا تأثير العلّة فى جعل الماهيّة موجودة فالكلام عائد فيه ايضا بعينه و الّذى يدلّ على أنّه ليس تأثير العلّة فى الوجود وحده بل و فى الماهية ايضا أنّ الوجودات متساوية و حكم الشّىء حكم مثله و لو كان النّار لوجود السخونة فقط و الماء مؤثّر فى وجود البرودة وجب قيام المبرّد مقام المسخّن و بالعكس لأن الأثر واحد فيهما و لمّا بطل ذلك علمنا فساد هذه القاعدة و أن اجابوا أنّ الدّلالة أنّما دلّت على أنّ الواحد لا يفعل ألّا فعلا واحدا ألّا عند تعدّد الألات كما فى افعال النّفس النّاطقه او عند تعدّد الموادّ كافى العقل الفعّال . . . و أمّا اللّه تعالى لا تكون مؤثريته بواسطة آلة او مادّة يمكن به أن يجاب . . . مفهوم أنّ العقل الفعّال فاض عنه على القابل الفلانى غير مفهوم أنّه فاض عنه على القابل الأخر شىء آخر و حينئذ يلزم وقوع الكثرة فى العقل الفعال . . . فخر رازى - شرح اشارات - ج 2 - صفحهء 32 .\r\n","page_name":" 212 ","page_number":226},
  {"content":"\r\n\r\nافعال متعدّد از فاعل ممكن باشد ، موجب تعين فعل خواهد شد . نه موجب كثرت فعل بنابراين صدور صور عنصرى نامتناهى از عقل فعّال به لحاظ تعدد حيثيّات نامتناهى كه در آن است مىباشد و در مورد حق تعالى كه منزّه از تعدد حيثيات است اين وجه متصور نيست » « 1 » .\r\nاعتراض ديگر فخر رازى بر بو على در مورد صدور « صور » نامتناهى از عقل فعّال اين است :\r\n« بو على معتقد است كه « صدور صور عنصرى كثير از عقل فعّال به لحاظ استعدادهاى مختلف مادّهء عنصرى است و استعدادهاى مختلف مواد عنصرى هم معلول اختلاف اوضاع و حركات فلكى است » طبق اين كلام بو على بايد اختلاف اوضاع و حركات فلك را هم به علل ديگرى نسبت داد و به همين ترتيب كه موجب تسلسل علل و معاليل دفعى است كه باطل است . يا آنكه بايد هر مسبّب به سبب مقدّم در زمان ، نسبت داده شود و اين نيز باطل است چون موجب مىگردد كه اثبات صانع ممكن نباشد » « 2 » .\r\nخواجه مىگويد :\r\n« اين اعتراض فخر رازى تكرارى است ، جواب اين را قبلا داده‌ايم كه اسناد شىء به امر مقدم در زمان محال است چون اسناد به امر معدوم است » « 3 » .\r\n\r\n« نتيجهء بحث »\r\nبر اين كلام بو على كه : « صور اجسام عنصرى معلول عقل فعّال است » . فخر رازى اعتراضاتى وارد نمود و خواجه جواب داد كه تفصيل آن گذشت اكنون در بيان اينكه پاسخهاى\r\n\r\n\r\n","description":"","footnote":"\r\n( 1 ) . و الجواب الصحيح أن يقال : صدور الأفعال الّتى لا تنحصر عن فاعل واحد أنّما يكون بحسب حيثيّات غير منحصرة فيه و اختلاف القوابل لا يمكن أن يكون سببا لكون الفاعل فى نفسه بحيث يمكن أن تصدر عنه تلك الأفعال المتكثّرة بل أنّما هو سبب لتعيّن كل فعل من تلك الأفعال الممكنة الصدور لكل مادّة فأذن فاعل هذه الصور و القوى مشتمل على حيثيات غير منحصرة و الأوّل تعالى عن ذلك فأذن هو جوهر من العقليّات . . . بحيث يمكن اشتماله على امثال تلك الحيثيّات . . . - خواجه نصير طوسى - شرح اشارات - ج 3 - صفحهء 262 .\r\n( 2 ) . . . . أنّكم اضفتم هذه الحوادث الأرضيّة الى تلك الأحوال السماويّة فتلك الأحوال لكونها حادثة تستدعى اسبابا آخر و اسبابها أن كانت سابقة عليها انسدّ عليكم باب اثبات الصانع و أن كانت موجودة معها كانت حادثة و مفتقرة الى اسباب آخر و يكون الكلام فيها كالكلام فى الأوّل فيقتضى الى وجود علل و معلولات لا نهاية لها دفعة و هذا محال . . . فخر رازى - شرح اشارات - ج 2 - صفحهء 55 .\r\n( 3 ) . . . . و هذا الشكّ مكرّر و قد تقدّم جوابه و هو أنّ استناد الشّىء الى ما قبله بالزّمان محال لأنّه استناد الى معدوم . . . خواجه نصير طوسى - شرح اشارات - ج 3 - صفحهء 263 .\r\n","page_name":" 213 ","page_number":227},
  {"content":"\r\n\r\nخواجه در رفع اعتراضات فخر رازى كافى نبوده چند مطلب يادآورى مىشود :\r\n1 - از جمله سخنان خواجه در دفع اعتراض اوّل فخر رازى چنين بود :\r\n« گرچه استعدادهاى مختلف موادّ موجب صدور « صور » خاصّ از عقل فعّال مىگردد ، ولى تمام استعدادها و اعراض عالم عنصرى از افلاك نيست بلكه در حدّى است كه شرايط ( وضع و محاذات و مقابله ) ايجاب مىكند » .\r\nمىگوئيم اين بيان خواجه گرچه به اعتراض فخر رازى پاسخ مىدهد - رجوع شود به صفحهء 213 - ولى بر دليل بو على مبنى بر صدور صور مختلف عنصرى از عقل فعّال بوساطت اعراض ناشى از افلاك خدشه وارد مىكند زيرا وساطت افلاك بطور مطلق نيست چون تمام استعدادها و اعراض را از افلاك نمىداند .\r\n2 - سخن ديگر خواجه چنين بود : « اختلاف موادّ موجب كثرت صدور فعل از فاعل نخواهد شد بلكه موجب تعيّن فعل است » - رجوع شود به صفحهء 215 - طبق اين كلام خواجه لازم مىآيد اختلاف استعدادهاى موادّ عنصرى را در كثرت صدور صور از عقل فعّال تأثيرى نباشد ، و حال آنكه استدلال بو على در كثرت صدور صور مبتنى بر تأثير استعدادهاى موادّ عنصرى بوده است .\r\n3 - از جمله سخنان خواجه چنين بود : « صدور صور نامتناهى از عقل فعّال به لحاظ حيثيّات نامتناهى عقل فعال است » - رجوع شود به صفحهء 215 .\r\nاين سخن خواجه قدرى بعيد است چون طبق نظر حكماء منشأ « عقل فعّال » عقل دهم است با اين وجود تأخّر عقل فعّال در اين حدّ چگونه ممكن است موجب حيثيّات نامتناهى در آن بشود .\r\nقطب رازى به اين امر توجّه داشته و جواب خواجه را نپسنديده است و مىگويد :\r\n« خواجه كه صدور صور نامتناهى را به حيثيات نامتناهى عقل فعّال نسبت داده است اگر قصدش آن بوده كه صدور افعال از فاعل بالذّات است در اين صورت فاعل به حيثيّات ، فاعل بالذّات نيست و اگر قصدش مطلق بوده پس حكم او مبنى بر اينكه عقل فعّال داراى حيثيّات نامتناهى است درست نيست » « 1 » .\r\n4 - از جمله سخنان فخر رازى چنين بود كه : « تأثير علّت در وجود و در ماهيّت باهم\r\n\r\n\r\n","description":"","footnote":"\r\n( 1 ) . . . . أن أراد صدور الأفعال عن فاعل واحد بالذّات فالفاعل بحسب اختلاف القوابل ليس فاعلا بالذّات و أن أراد صدورها عن فاعل واحد مطلقا فوجوب اشتماله على حيثيات غير منحصرة فيه ممنوع . . . قطب رازى - محاكمات - ذيل صفحهء 262 شرح خواجه بر اشارات - ج 3 .\r\n","page_name":" 214 ","page_number":228},
  {"content":"\r\n\r\nاست » « 1 » به اصطلاح قائل به جعل وجود و ماهيّت باهم شد و خواجه به اين سخن او هم پاسخى نداد .\r\n\r\n\r\n","description":"","footnote":"\r\n( 1 ) . رجوع شود به صفحهء 213 .\r\n","page_name":" 215 ","page_number":229},
  {"content":"\r\n\r\n\r\nاعتراض فخر رازى بر دليل بو على در اثبات « قاعده الواحد » و جواب خواجه به آن\r\nدر مسئلهء قاعدهء الواحد ابتدا كلام بو على را مىآوريم ، بعد قول خواجه و فخر رازى را كه در شرح كلام بو على و در ساير آثار خود دارند نقل مىكنيم .\r\n\r\nبو على در « اشارات » در بيان قاعدهء الواحد چنين مىگويد :\r\n« اگر علّت به لحاظ خصوصيّتى - الف - از آن صادر گردد صدور ب - از آن علّت به لحاظ خصوصيّت ديگرى خواهد بود و مفهوم صدور - الف - مغاير با مفهوم صدور - ب - مىباشد پس دو شىء اگر از امر واحد صادر شوند به لحاظ دو خصوصيّت يا دو مفهوم مختلف خواهد بود و آن دو مفهوم مختلف اگر مقوّم علّت باشند آن علّت مركّب خواهد بود نه واحد بسيط كه خلاف فرض است . و اگر آن دو مفهوم ، لازم آن علّت واحد باشند ، همين سؤال اعاده مىشود چون « لازم » يعنى معلول و صدور دو لازم يعنى دو معلول از علّت واحد به لحاظ دو خصوصيّت يا دو مفهوم مختلف ديگر خواهد بود و آن دو مفهوم مختلف هم اگر « لازم » آن علّت باشند معلول خواهند بود به لحاظ دو مفهوم يا دو خصوصيّت ديگر و به همين ترتيب كه موجب پيدايش « لوازم » نامتناهى مىشود كه باطل است . يا منتهى به دو خصوصيّتى كه « مقوّم » علت باشند كه موجب تركّب علت خواهد شد و اين هم خلاف فرض است و اگر يكى از دو خصوصيت « مقوّم » علت و ديگرى « لازم » آن باشد در اين فرض ، دو خصوصيّت چون در يك مرتبه نيستند خصوصيتى كه « مقوّم » است مقدّم و خصوصيّتى كه « لازم » است مؤخّر از علت خواهد بود چون « لازم » يعنى معلول مؤخّر از علّت است نتيجه در اين فرض معلول واحد خواهد بود . پس ثابت شد كه از علّت واحد جز معلول واحد صادر نمىگردد » « 1 » .\r\n\r\nفخر رازى اعتراضش بر دليل قاعدهء الواحد چنين است :\r\n« دليل بو على در اثبات قاعدهء الواحد ضعيف است زيرا اگر دو چيز از شىء واحد سلب شوند مانند اين مثال كه « اين شىء نه چوب است و نه سنگ » يا براى شىء واحد صفات متعدّد آورده شود مانند اين مثال كه « اين شخص نشسته است و ايستاده است » يا اينكه شىء واحدى\r\n\r\n\r\n","description":"","footnote":"\r\n( 1 ) . . . . مفهوم أنّ علّة ما بحيث يجب عنها - 1 - غير أنّ علّة ما بحيث يجب عنها - ب - و أذا كان الواحد يجب عنه شيئأن فمن حيثيّتين مختلفى المفهوم مختلفى الحقيقة فأمّا أن يكونا من مقوّماته او من لوازمه او بالتّفريق فأن فرضنا من لوازمه عاد الطّلب جذعا فتنتهى الى حيثيتين من مقومات العلّة مختلفتين . . . فكلّ ما يلزم عنه أثنان معا ليس احدهما بتوسط الأخر فهو منقسم الحقيقه . . . بو على - اشارات - نقل از شرح خواجه - ج 3 - صفحهء 122 .\r\n","page_name":" 216 ","page_number":230},
  {"content":"\r\n\r\nقابل امور كثير باشد مانند جوهرى كه قبول سياهى و حركت كند . در اين موارد تمام آن تقسيماتى را كه بو على در اثبات قاعدهء الواحد آورده اعاده مىگردد . چون براى دو سلب يا دو اتّصاف يا دو قبول دو مفهوم مختلف خواهد بود و آن دو مفهوم اگر مقوّم آن واحد ( يعنى مسلوب عنه واحد يا موصوف واحد يا قابل واحد ) باشند لازم مىآيد كه آن واحد مركّب باشد كه خلاف فرض است و اگر آن دو مفهوم مختلف لازم آن واحد باشند نياز به دو خصوصيّت ديگرى در آن واحد خواهد بود و به همين ترتيب ، موجب لوازم نامتناهى خواهد شد كه باطل است . و اگر آن دو مفهوم مختلف مقوّم آن واحد باشند موجب تركّب آن واحد خواهد شد و اين خلاف فرض است و اگر يكى از دو خصوصيّت مقوّم و ديگرى لازم باشد ، آن خصوصيّت كه لازم است معلول خواهد بود . پس بايد از واحد جز واحد سلب نگردد يا واحد جز بواحد متّصف نشود يا واحد جز قبول امر واحد ننمايد ، و اين بضرورت عقل فاسد است و اگر تغاير آن دو مفهوم فقط به لحاظ تغاير در نسبت باشد پس اختلاف دو مفهوم در « صدور » دو معلول از علّت واحد هم از طريق اختلاف در نسبت بايد جايز باشد درحالىكه اين را جايز نمىدانند » « 1 » .\r\n\r\nخواجه نصير طوسى به اين اعتراض فخر رازى چنين جواب مىدهد :\r\n« سلب و اتصاف و قبول را نبايد با صدور مقايسه كرد زيرا سلب و اتصاف و قبول از امور اضافىاند ، البتّه اضافى مقولى كه نياز به طرفين دارد و طرفين سلب عبارتند از مسلوب عنه و مسلوب و طرفين اتصاف عبارتند از موصوف و وصف و طرفين قبول عبارتند از قابل و مقبول و تا طرفين اضافه تحقق نيابند . خود اضافه نيز تحقق نخواهد يافت ، بنابراين هريك از سلب و اتصاف و قبول چون از امور اضافىاند ، مبتنى بر مبادى كثيراند ، ازاين‌رو كثرت سلب و كثرت اتصاف و كثرت قبول محذورى بدنبال نخواهد داشت چون پيدايش امور كثير از مبادى كثير است ، نه از مبدأ واحد ، همچنين مقبول كه مختلف و متعدّد شد مانند سياهى و حركت براى\r\n\r\n\r\n","description":"","footnote":"\r\n( 1 ) . مفهوم أنّ هذا الشّىء ليس بحجر مغاير لمفهوم أنّه ليس بشجر فهذا ان المفهومان أمّا أن يكونا مقوّمين او لازمين او احدهما مقوّم و الأخر لازم . . . حتّى يلزم أن يقال : البسيط لا يسلب عنه الّا شىء واحد و ذلك معلوم الفساد بالضرورة . فلأن قالوا المفهومان أنّما اختلفا لتغاير النسبتين لا لتغاير المسلوب عنه فنقول فلم لا يجوز أن يقال هيهنا ايضا المفهومان أنّما اختلفا لتغاير النّسبتين اعنى نسبة العلّة الى هذا المعلول و الى ذلك المعلول و أن كانت ذات العلّة فى نفسها بسيطة احديّة و ايضا فالمفهوم من كون هذا الرّجل جالسا غير المفهوم من كونه قائما و نسوق التقسيم المذكور حتّى يلزم ان يكون الجالس غير القائم . . . و كون الجوهر قابلا للسواد غير المفهوم من كونه قابلا للحركة و نسوق التقسيم الى ان يلزم منه ان لا يقبل الشىء الواحد الا مقبولا واحدا و ذلك باطل بالأتفاق . . .\r\nفخر رازى - شرح اشارات ج 1 صفحهء 236 و المباحث المشرقيه ج 1 - صفحهء 460 .\r\n","page_name":" 217 ","page_number":231},
  {"content":"\r\n\r\nجسم ، به لحاظ اختلاف اعتبار و احوال قابل يعنى جسم خواهد بود ، زيرا جسم قبول سياهى مىكند از آن حيث كه منفعل از غيرخود است و قبول حركت مىكند از اين حيث كه امكان خروج از حالت موجود را دارد ، بنابراين كثرت هريك از سلب و قبول به لحاظ كثرت در مبادى يعنى طرفين آنها و در اعتبارات و حيثيات مختلف هريك از مسلوب عنه و قابل و موصوف است و سخن در قاعده الواحد ، اين بود كه ممكن نيست از مبدأ واحد حقيقى امور كثير صادر گردد ، بر خلاف موردى كه پيدايش امور كثير ناشى از مبادى كثير باشد در نتيجه منعى متوجه آن نخواهد بود ، بنابراين مقايسه سلب و اتصاف و قبول را به صدور ، قياس مع الفارق است چون صدور بمعنى بودن علت به كيفيّتى كه معلول از او صادر گردد ، با تحقق شىء واحد كه عبارت از وجود علّت باشد كافى خواهد بود نه صدور بمفهوم اضافى كه عارض بر علت و معلول و متأخّر از آنها است و صدور بمفهوم اضافى اگر كثرت پيدا كند ، محالى لازم نخواهد آمد چون مبتنى بر مبادى كثير است » « 1 » .\r\n\r\n« نتيجهء بحث »\r\nاعتراض فخر رازى بر قاعده الواحد چنين بود : اگر كثرت صدور از واحد ممكن نباشد ، بايد كثرت سلوب و كثرت اتصاف و كثرت قبول هم بر واحد ممكن نباشد و اين باطل است به بيانى كه گذشت .\r\nخواجهء طوسى باعتراضش پاسخ داد ولى چنين به نظر مىرسد كه جواب خواجه كافى نباشد . توضيح آنكه خواجه در سخنانش اظهار داشت سلب و اتصاف و قبول از امور اضافىاند ، مبتنى بر مبادى كثير كه عبارت از طرفين اضافه و حيثيات متعدد باشند نه آنكه كثرت سلب و وصف و قبول لازم شىء واحد باشند ، بلكه لوازم كثير به اعتبارات كثيراند و ابتناء كثير بر كثير\r\n\r\n\r\n","description":"","footnote":"\r\n( 1 ) . و الجواب عنه : انّ سلب الشىء عن الشىء و قبول الشىء للشىء امور لا يتحقق عند وجود شىء واحد لا غير فأنّها لا يلزم الشىء الواحد من حيث هو واحد بل تستدعى وجود اشياء فوق واحدة يتقدمها حتى تلزم تلك الامور لتلك الاشياء باعتبارات مختلفة و صدور الاشياء الكثيرة عن الأشياء الكثير ، ليس بمحال . . . اختلاف المقبول كالسواد و الحركة يفتقر الى اختلاف حال القابل فأن الجسم يقبل السّواد من حيث ينفعل عن غيره و يقبل الحركة من حيث يكون له حال لا يمنع خروجه عنها و اما صدور الشىء عن الشىء امر يكفى فى تحققه فرض شىء واحد هو العلّة و الّا لامتنع استناد جميع المعلولات الى مبدأ واحد . . . خواجه نصير طوسى - شرح اشارات - ج 3 - صفحهء 126 .\r\n","page_name":" 218 ","page_number":232},
  {"content":"\r\n\r\nهم محال نيست « 1 » .\r\nمىگوئيم : امور كثيرى را از حق تعالى سلب مىنمائيم و قائليم كه حضرتش مركّب نيست ، جسم نيست ، مرئى نيست و به اوصاف كثير توصيفش مىكنيم كه غنى است و جواد است و حكيم است و بنا به گفته خواجه سلوب كثير مبتنى بر مبادى كثير است كه مسلوب و مسلوب عنه باشند . البته با كثرت سلوب ، مسلّما مسلوب كثير است اما مسلوب عنه واحد است ، بنابراين چگونه ممكن است سلوب كثير را به مسلوب عنه واحد نسبت داد و چگونه ممكن است اتصاف كثير را به موصوف واحد نسبت داد ، با توجه باينكه مسلوب عنه كثير نيست و موصوف كثير نيست و اگر حيثيات كثير را در مسلوب عنه واحد و موصوف واحد كه عبارت از حق تعالى است منظور نمائيم كه به هر حيثيّتى سلبى و وصفى به او نسبت داده شود منافى با وحدت و بساطت ذاتش خواهد بود و اگر حيثيات كثيرى را در مسلوب عنه واحد و موصوف واحد اعتبار نكنيم بايد بيش از يك سلب و يك وصف براى حق تعالى نباشد چون مبادى كثير ندارد .\r\n\r\nقطب رازى هم جواب خواجه را نپسنديده است و مىگويد :\r\nتعدّد حيثيات اعتبارى در شىء واحد اگر در جواز كثرت سلوب از آن شىء كفايت كند ، پس همان حيثيات اعتبارى ، در تعدد صدور از شىء واحد هم كفايت خواهد كرد ، و اگر آن حيثيات امور خارجى باشند ، چنانچه مقوم مسلوب عنه باشند موجب تركيب است كه خلاف فرض است و يا لازم مسلوب عنه باشند كه موجب تسلسل باطل است ، پس اعتراض فخر رازى اصلا دفع نشده است » « 2 » .\r\n\r\n\r\n","description":"","footnote":"\r\n( 1 ) . فانّها ( اى كثرة السلب ) لا يلزم الشىء الواحد من حيث هو واحد . . . بل باعتبارات مختلفة و صدور الأشياء الكثير عن الأشياء الكثير ليس بمحال . . . خواجه نصير طوسى - شرح اشارات ج 3 صفحهء 126 .\r\n( 2 ) . و فيه نظر لأن الشىء المسلوب عنه او الموصوف او القابل اذا كانت له حيثيات فتلك الحيثيات اما ان يكون اعتبارية فلم لا يجوز ان يكون تعدد الصدور ايضا بحسب اختلاف حيثيات اعتبارية و اما ان يكون خارجية و حينئذ يعود الكلام لأنها اما ان يكون مقومة فيلزم التركيب او عارضة . . . فيلزم التّسلسل فالمجذور ما اندفع اصلا - قطب رازى - محاكمات - ذيل صفحهء 126 از شرح خواجه بر اشارات - ج 3 .\r\n","page_name":" 219 ","page_number":233},
  {"content":"\r\n . \r\n","description":"","footnote":"","page_name":" 220 ","page_number":234},
  {"content":"\r\n\r\n\r\n« بخش چهارم در مسائل كلامى »\r\nعلم كلام از بزرگترين معارف الهى است ، چه كسى كه به دليل ، عدل خدا و عصمت انبيا و ائمه عليهم السلام و . . . را نداند ، به ثواب خدا اطمينان نخواهد داشت و گفتار آنان را حجت نخواهد دانست و بفرمان آنان عمل نخواهد كرد . مبناى علم كلام بر عقل است ، اگر از كسى بپرسند بچه دليل مسلمانى جوابش بعقل منتهى نگردد ، پاسخش مورد قبول نخواهد افتاد .\r\nبوسيلهء علم كلام شبهات و اعتراضاتى كه بر دين مىشود دفع مىگردد و ضعف و سستى روش مادّييّن را معلوم مىدارد و . . . در اين بخش مسائل اختلافى ميان خواجه و فخر رازى در زمينه‌هائى نظير :\r\nاثبات واجب الوجود ، اثبات توحيد ، عصمت انبياء و مسئلهء امامت و . . . به ترتيب ذكر مىگردد .\r\n\r\n","description":"","footnote":"","page_name":" 221 ","page_number":235},
  {"content":"\r\n\r\n\r\nاعتراض فخر رازى بر بو على در نفى تسلسل در اثبات واجب الوجود و جواب خواجه به آن\r\nاستدلالى كه بو على در اثبات واجب الوجود دارد فخر رازى آن را ناتمام و ناقص مىشمرد و خواجه به اعتراض او پاسخ مىدهد ؛ ازاين‌رو ابتدا كلام بو على و سپس به بررسى نزاع خواجه و فخر رازى مىپردازيم .\r\n\r\nبو على در « اشارات » در فقره‌اى از كلام خود در اثبات واجب الوجود مىگويد :\r\n« وجود ممكن محتاج به علّت است آن علّت يا واجب خواهد بود و يا ممكن چنانچه ممكن باشد احتياج بعلّت ديگرى خواهد داشت و به همين ترتيب چون يك‌يك از آحاد سلسله در حدّ ذات خود ممكن هستند . مجموع آن سلسله هم كه متعلّق به آن آحاد است ، بناچار ممكن خواهد بود ، نه واجب ؛ يعنى وجوب مجموع آن سلسله ، ذاتى آن نخواهد بود بلكه وابسته به غير مىباشد ، در اين صورت سلسلهء ياد شده اگر بواجب منتهى گردد وجود واجب ثابت مىگردد و اگر بواجب منتهى نگردد يا دور لازم خواهد آمد و يا تسلسل بىنهايت و چون دور و تسلسل باطل‌اند بناچار آن سلسله منتهى بواجب خواهد شد پس وجود واجب ثابت مىشود » « 1 » .\r\nفخر رازى اعتراض خود را بر اين كلام كه بو على در اثبات واجب الوجود آورده چنين بيان مىكند :\r\n« آنچه بو على آورد كه اگر : علّت ممكن خود نيز ممكن باشد نياز بعلّت ديگرى خواهد داشت و به همين ترتيب كه آن سلسله بواجب الوجود منتهى خواهد شد . اين بيان او در اثبات واجب الوجود وقتى تمام است كه قبلا يادآورى مىنمود كه تقدّم زمانى سبب ، بر مسبّب جايز نيست و گرنه استناد هر ممكن به امر قبل از خود ، گرچه هم به آغازى منتهى نگردد ، در نزد شيخ ممتنع نخواهد بود و باوجود اين احتمال كه هريك از آحاد سلسله بر ديگرى تقدّم زمانى داشته باشد ، تسلسل ابطال نمىگردد ، پس بر شيخ لازم بود كه در ابطال تسلسل اين مطلب را مىافزود كه معيّت زمانى سبب با مسبّب لازم است و حال آنكه چنين نكرده است » « 2 » .\r\n\r\n\r\n","description":"","footnote":"\r\n( 1 ) . . . . أمّا أن يتسلسل ذلك الى غير النّهاية فيكون كلّ واحد من احاد السلسله ممكنا فى ذاته و الجملة متعلّقة بها ، فتكون غير واجبة ايضا و تجب بغيرها . . . - متن اشارات - از شرح خواجه - ج 3 - صفحهء 20 س 4 ببعد .\r\n( 2 ) . . . . لمّا بيّن أنّ الممكن لابدّ له من سبب تكلّم فى فساد التّسلسل و لقد كان من الواجب عليه ان يتكلّم قبل هذا . . . فى بيان أنّ السّبب المؤثّر لا يجوز أن يكون متقدّما تقدّما زمانيّا على المسبّب فأنّه لو جاز ذلك لما امتنع اسناد كلّ ممكن الى آخر قبله و لا الى اوّل و ذلك عنده غير ممتنع فكيف يمكن ابطاله لأثبات واجب الوجود ، فأمّا اذا قام الدّلالة على أنّ السّبب لابدّ من وجوده مع المسبّب فحينئذ لو حصل التّسلسل لكانت تلك الأسباب و المسبّبات باسرها حاضرة معا و ذلك عنده محال . . . فخر رازى - شرح اشارات - ج 1 - صفحهء 195 .\r\n","page_name":" 222 ","page_number":236},
  {"content":"\r\n\r\n\r\nخواجه از اين اعتراض چنين جواب مىگويد :\r\n« استناد وجود معلول به امر متقدّم به زمان ، يعنى به امرى كه تا قبل از زمان آن معلول بوده ، استناد شىء به امر معدوم است كه محال مىباشد . ازاين‌رو بر شيخ يادآورى اين مطلب لازم نبوده است . خوب بود ، فخر رازى اعتراض را اينطور بيان مىكرد : شيخ كه مىگويد : ممكن كه محتاج به غير است ، اگر آن غير هم ممكن باشد تسلسل بىنهايت لازم مىآيد اين كلام در ابطال تسلسل وقتى تمام است كه بيان مىكرد ، بقاء معلول بعد از معدوم شدن علّت ممتنع است چون براى هريك از آحاد سلسله اگر دو زمان فرض كنيم كه در زمان اوّل ، معلول امر متقدّم خود باشد و در زمان ثانى علّت امر متأخر ، استناد هر ممكن به امر ممكن قبل از خود لازم مىآيد هرچند اين سلسله به نقطه آغازى منتهى نگردد محال نخواهد بود . مقصود فخر رازى هم بايد چنين باشد و گرنه تقدّم زمانى علّت بر معلول محال است و نياز به يادآورى هم ندارد » « 1 » .\r\n\r\n« نتيجهء بحث »\r\nدر رابطه با دليلى كه بو على در اثبات واجب الوجود آورد فخر رازى مدّعى شد كه دليل او وقتى تمام است كه يادآورى مىنمود از اينكه سبب ، تقدّم زمانى بر مسبّب نداشته باشد و خواجه جواب داد نيازى به اين تذكّر نيست چون تقدّم زمانى علت بر معلول محال است از نظر اينكه استناد شىء به امر معدوم است . ولى اگر چنين اعتراض مىنمود كه : بر بو على لازم بود تذكر اين معنى كه بقاء معلول بعد از معدوم شدن علّت محال است بهتر بود .\r\nمىگوئيم خواجه كه كلام فخر رازى را در اعتراض بر بو على تصحيح نمود ، مقصودش آن نيست كه پس از تصحيح كلام او ، باز اعتراض بر شيخ وارد است بلكه ديگر اعتراض بر شيخ وارد نخواهد بود چون شيخ هم ، بقاء معلول را پس از معدوم شدن علّت محال مىداند به جهت آنكه بو على در ابتداى مسئلهء اثبات واجب الوجود در « اشارات » مىگويد :\r\n« اگر هريك از احتمال وجود و احتمال عدم بر ديگرى در ممكن رجحان پيدا كرد به لحاظ حضور علّت يا عدم حضور علّت است » « 2 » از اين كلام بو على استفاده مىشود كه بقاء معلول با\r\n\r\n\r\n","description":"","footnote":"\r\n( 1 ) . . . . أنّ استناد الشىء الى ما قبله بالزّمان محال لأنّه استناد الى معدوم فالواجب ان يقال أنّ هذا البيان موقوف على بيان امتناع بقاء المعلول بعد انعدام العلّة بالزّمان لأنّ كلّ واحد من السلسلة لو كان غير باق ألّا فى زمانين يكون فى احدهما معلولا لما يتقدّم عليه و فى الثّانى علّة لما يتأخّر عنه لكان استناد كل ممكن الى آخر قبله لا الى اوّل و مراد هذا الفاضل هو هذا المعنى . . . خواجه نصير طوسى - شرح اشارات - انتشارات حيدرى - تهران 1379 ه - ج 3 - صفحهء 21 .\r\n( 2 ) . . . . فأن صار احدهما ( اى احد احتمالى الوجود و العدم فى الممكن ) اولى - دنبالهء پاورقى در صفحه بعد\r\n","page_name":" 223 ","page_number":237},
  {"content":"\r\n\r\nفرض معدوم بودن علّت ممكن نيست .\r\nديگر آنكه فخر رازى كه مىگويد : بو على در ابطال تسلسل يادآورى نكرد از اينكه تقدّم زمانى علّت بر معلول جايز نيست ، درحالىكه اين يادآورى لازم بود . اين اعتراض بر خود فخر رازى هم وارد است چون در « محصّل » « 1 » در بيان اثبات واجب الوجود ابطال تسلسل مىنمايد ولى يادآورى ننموده كه تقدّم زمانى علّت بر معلول محال است .\r\nبعلاوه بو على در موردى در « اشارات » مىگويد :\r\n« گاه چيزى بعد از چيز ديگرى است ولى اين امر مانع از آن نيست كه آن دو ، داراى زمان واحد باشند » « 2 » .\r\nاين كلام صريح است بر اينكه علّت گرچه بر معلول تقدّم ذاتى دارد ولى معيّت زمانى دارند .\r\nبنابراين طبق اين شواهد همانگونه كه خواجه مدّعى است اعتراض « فخر رازى » بر بو على در مسئلهء اثبات واجب الوجود وارد نيست و استدلال بو على در اثبات مقصود او كفايت مىكند .\r\n\r\n\r\n","description":"","footnote":"\r\nبقيه پاورقى از صفحهء قبل - فلحضور شىء او غيبته . . . بو على - اشارات - از شرح خواجه بر اشارات - ج 3 - صفحهء 19 .\r\n( 1 ) . فخر رازى - محصّل - المطبعة الحسينيّه - طبع اول - المصر 1323 ه - صفحهء 108 .\r\n( 2 ) . . . . الشّىء قد يكون بعد الشّىء و أن لم يمتنع أن يكونا فى الزّمان معا . . . و تقول حركّت يدى ثمّ تحرّك المفتاح و أن كانا معا فى الزّمان . . . بو على - اشارات - از شرح خواجه - ج 3 - صفحهء 109 .\r\n","page_name":" 224 ","page_number":238},
  {"content":"\r\n\r\n\r\nاعتراض فخر رازى بر بو على در عدم زيادى وجود واجب تعالى بر ماهيت او و جواب خواجه به آن\r\nفلاسفه صفات حق تعالى را عين ماهيّت او مىدانند و وجود كه از صفات حق است به اعتقاد آنان عين ذات او است ولى متكلّمين وجود حق تعالى را زائد بر ذات حق تعالى مىدانند .\r\nفخر رازى نظرش موافق با متكلّمين است و اين از موارد اختلاف ميان خواجه و فخر رازى است چون خواجه وجود حق تعالى را عين ذات او مىداند ؛ اختلاف آنان در اين مسئله چون در شرحى از كلام بو على آمده است ، ابتدا كلام بو على را مىآوريم . سپس دلايل خواجه و فخر رازى را مورد بررسى قرار مىدهيم .\r\n\r\nبو على در « اشارات » در فقره‌اى از كلام خود كه در مقدمه‌اى از توحيد واجب تعالى است مىگويد :\r\n« گاه ماهيّت شىء سبب صفتى از صفات آن است مانند « اثنين » براى « زوجيت » و گاه صفت شىء علّت صفت ديگر آن است مانند فصل براى خاصّه - ناطق براى ضاحك - ليكن صفتى كه عبارت از وجود باشد ممكن نيست معلول ماهيّت شىء يا معلول صفت ديگرى از آن شىء باشد چون سبب در وجود مقدّم بر مسبّب است ولى چيزى بوسيلهء وجود مقدّم بر وجود خود نخواهد بود . بنابراين وجود شىء معلول ماهيّت آن شىء نمىباشد » « 1 » .\r\nفخر رازى در « شرح اشارات » خود پس از تفسيرى از اين كلام بو على مىگويد :\r\n« وجود حق تعالى اگر مساوى با وجود ممكنات باشد و وجودش مقارن با ماهيّت او هم باشد لازم مىآيد كه وجود حق تعالى زايد بر ماهيّت او باشد و اين عقيدهء متكلّمين است ولى فلاسفه را اعتقاد بر خلاف آن است چون وجود حق تعالى را عين ماهيّت او مىدانند و بو على در اين كلام خود در صدد ابطال عقيدهء متكلّمين است ؛ و ما بيان بو على را با اضافه تقريرى از جانب خود مىآوريم و سپس به تحليل آن مىپردازيم : وجود حق تعالى اگر زايد بر ماهيّت او باشد وجود او ممكن خواهد بود نه واجب چون در اين فرض وجود حق تعالى صفتى از صفات او خواهد بود و تقرّر صفت بدون تقرر موصوف ممكن نيست . پس وجود حق تعالى بايد محتاج ماهيّت او باشد و هر محتاجى هم نيازمند بسبب است و اگر سبب وجود حق تعالى ماهيّت او\r\n\r\n\r\n","description":"","footnote":"\r\n( 1 ) . قد يجوز أن يكون ماهيّة الشىء سببا لصفة من صفاته و أن تكون صفة له سببا لصفة اخرى مثل الفصل للخاصّه و لكن لا يجوز ان تكون الصفة التى هى الوجود للشّىء أنّما هى بسبب ماهيّة الّتى ليست من الوجود او بسبب صفة اخرى لأنّ السّبب متقدم فى الوجود و لا متقدّم بالوجود قبل الوجود . . . بو على - اشارات - نقل از شرح خواجه - ج 3 - صفحهء 30 .\r\n","page_name":" 225 ","page_number":239},
  {"content":"\r\n\r\nباشد لازم مىآيد كه ماهيّت او تقدم وجودى بر وجود خود داشته باشد درحالىكه تقدّم شىء بر خودش محال است و اگر سبب وجود حق تعالى غيرماهيت او باشد لازم مىآيد كه وجود حق تعالى معلول امر ديگرى باشد در صورتى كه وجود حق منزّه از اين است نتيجه آنكه وجود حق تعالى عين ماهيّت او است نه زايد بر ماهيّت او « 1 » ولى اين دليل بو على در ابطال زيادى وجود حق تعالى بر ماهيّت او درست نيست و به اعتقاد ما همان قول متكلّمين كه وجود حق را زايد بر ماهيّت او مىدانند صحيح است به چند دليل كه عبارتند از : 1 - وجود مشترك ميان واجب و ممكن يا اقتضاى آن عروض بر ماهيّت است ، يا عدم عروض و يا نسبت بعروض و لا عروض لا اقتضا است اگر اقتضاى آن عروض بر ماهيّت باشد پس هر وجودى بايد چنين باشد و در اين صورت عروض وجود حق تعالى بر ماهيتش لازم مىآيد و قول حق هم همين است و اگر اقتضاى وجود عدم عروض بر ماهيّت باشد لازم خواهد آمد كه هيچ وجودى عارض بر ماهيّتى نباشد كه به اتفاق باطل است و اگر وجود نسبت به عروض و عدم عروض لا اقتضا باشد لازم مىآيد تقيّد وجود بهريك از عروض و عدم عروض معلول سببى باشد كه باطل است چون وجود حق تعالى معلول سببى نيست . پس همان قسم اوّل يعنى زيادى وجود حق تعالى بر ماهيّت او بايد صحيح باشد » « 2 » .\r\n\r\n\r\n","description":"","footnote":"\r\n( 1 ) . اين دليل كه فخر رازى تقرير نموده در النّجاة بو على - انتشارات مرتضوى - تهران 1357 ه - صفحهء 230 آمده است .\r\n( 2 ) . . . . وجود اللّه تعالى أمّا أن يكون مقارنا لماهية اخرى او لا يكون و الأوّل مذهب اكثر المتكلّمين و الثانى مذهب الفلاسفة و يقولون أنّ وجوده تعالى عين حقيقته و الشيخ ابطل قول المتكلّمين . . . أنّا نعيده مع مزيد تقرير نضمّه من قبلنا و هو أنّ وجود الله تعالى كان زائدا على ماهيّته لكان ممكنا . . . فيكون وجوده مفتقرا الى ماهيّته تعالى فلا بدّ له من سبب و ذلك أمّا ماهيّته او غيرها و الأوّل باطل لأنّ ماهيّته تعالى لو كانت علّة لوجوده تعالى لكانت متقدّمة بالوجود على نفسها و هو محال و الثانى ايضا باطل للزوم كون البارى تعالى معلولا . . . أنّ لنا على فساد ما اختاره الشيخ من أنّ وجوده تعالى غير عارض لشىء بل وجوده قائم بنفسه ادلّة قويّة : الأوّل أنّ وجود البارى هو مشترك بين الواجب و الممكن أمّا يقتضى العروض للماهية او يكون غير عارض او لا يقتضى و لا واحد من القيدين فأنّ اقتضا العروض للماهيّة وجب فى كلّ وجود أن يكون عارضا فوجود اللّه تعالى عارضا لماهيّة و هو المطلوب و أن لا يقتضى العروض فوجب أن لا يكون وجود الممكنات عارضا لماهيّتها هذا خلف بالأتّفاق و أمّا أن لا يقتضى العروض و الّلا عروض فحينئذ لم يتقيّد باحد هذين القيدين ألّا بسبب منفصل . . . فلا يكون الواجب الوجود هذا خلف - شرح فخر رازى - ج 1 - صفحهء 201 - و المباحث المشرقيّه ج 1 ص 31 - و معالم اصول الدّين صفحهء 37 - و اربعين صفحهء 100 .\r\n","page_name":" 226 ","page_number":240},
  {"content":"\r\n\r\n\r\nخواجه در جواب مىگويد :\r\n« بيان فخر رازى مبنى بر اينكه وجود اگر در عروض و عدم عروض بماهيّت ، لا اقتضا باشد لازم مىآيد در تقيّد بهريك از عروض و عدم عروض محتاج بسبب باشد درست نيست ، چون وجود واجب مساوى با وجود ممكن نيست ، زيرا وجود مقول بتشكيك است و حكم هر مرتبه از شىء مقول بتشكيك با مرتبهء ديگر آن فرق دارد . بنابراين مانعى نيست وجود واجب كه مرتبه‌اى از وجود است اقتضايش عدم عروض بر ماهيّت باشد و محتاج بسبب نباشد ولى وجود ممكن كه اقتضاء آن عروض بر ماهيّت است بناچار محتاج بسبب خواهد بود » « 1 »\r\n\r\n2 - فخر رازى مىگويد :\r\n« از جمله دليل بر زيادى وجود واجب تعالى بر ماهيت او اين است كه : حكماء عقل بشر را قادر بر درك حقيقت واجب تعالى نمىدانند ولى وجود حق را قابل درك مىدانند پس وجود حق مغاير ماهيّت او است و نيز گفته‌اند مثلث را درك مىكنيم ولى در وجود آن شك داريم و امر معلوم مغاير با غيرمعلوم است پس وجود مثلث زايد بر ماهيّت آن است و وجود حق هم معلوم و حقيقت او غيرمعلوم است . بنابراين وجود حق تعالى زايد بر ماهيّت او است » « 2 » .\r\n\r\nخواجهء طوسى در جواب اين اعتراض مىگويد :\r\n« مراد حكماء از اين‌كه حقيقت واجب تعالى قابل درك نيست همان وجود خاصّ او است كه مخالف ساير وجودات است و مرادشان از وجودى كه عقل آن را درك مىكند وجود مطلق است كه لازم وجود خاصّ حق تعالى و ساير وجودات خاصّه است و ادراك لازم هم مقتضى ادراك ملزوم نيست و گرنه از ادراك وجود مطلق بايد تمام وجودات خاصّه درك\r\n\r\n\r\n","description":"","footnote":"\r\n( 1 ) . و الجواب أنّا لا نسلّم أنّ الوجود من حيث هو لو لم يقتض العروض و اللّا عروض لأحتاج وجود الواجب و وجود الممكن الى سبب . . . فأنّ الواقع بالتشكيك على اشياء مختلفة بمعنى واحد لا على السّواء و اعتبر النور المشترك و كذلك الحرارة . . . فلو كان الوجود متساويا على ما ظنّه لكان المحتاج الى سبب يقتضى العروض هو الممكن أمّا الواجب فلا يكون محتاجا . . . خواجه نصير طوسى - شرح اشارات - انتشارات حيدرى - تهران 1379 ه - ج 3 - صفحهء 35 .\r\n( 2 ) . الحكماء اتّفقوا على أنّ العقول البشريّه غير مدركة لحقيقة ذات الله تعالى و اتفقّوا على أنّها لوجوده تعالى . . .\r\nهذا يقتضى أن تكون حقيقته تعالى مغايرة لوجوده تعالى و هذا هو الدّليل الّذى ابدا عليه يعوّلون و به يقولون فى أنّ وجود الممكنات زائد على ماهيّتها فأنّهم يقولون أنّا قد نعقل ماهيّة المثلّث مع الشّك فى وجوده و المعلوم مغاير لما ليس بمعلوم . . . شرح فخر رازى بر اشارات - ج 1 - صفحهء 202 - و المباحث المشرقيّه ج 1 - صفحهء 34 - و محصّل صفحهء 44 .\r\n","page_name":" 227 ","page_number":241},
  {"content":"\r\n\r\nمىگرديدند . درحالىكه چنين نيست و از اينكه وجود حق تعالى قابل درك نيست و وجود مطلق قابل درك است مقتضى مغايرت حقيقت حق تعالى با وجود مطلق است نه آنكه مقتضى مغايرت حقيقت بارى تعالى با وجود خاصّ او باشد » « 1 » .\r\n\r\n3 - فخر رازى مىگويد :\r\n« هر حكمى كه بر فردى از طبيعت نوعى صدق كند ، بر ساير افراد آن نيز جارى خواهد بود ؛ چنانچه در ابطال خلأ گفته‌اند بعد در بعضى موارد محتاج بمادّه است مانند مقدار عارض بر جسم و اقتضاى طبيعت نوعى چون واحد است ازاين‌رو هر بعدى محتاج بمادّه خواهد بود پس خلأ - بعد بدون مادّه - باطل است ؛ وجود هم كه طبيعت نوعى واحد است اقتضاى واحد خواهد داشت . بنابراين وجود ما كه عارض بر ماهيّت ما است پس در هر مورد و حتّى در وجود حق تعالى هم بايد آن وجود ، عارض بر ماهيت اوجل ذكره باشد » « 2 » .\r\n\r\nخواجه در جواب از اين اعتراض مىگويد :\r\n« لازمهء عروض وجود ما بر ماهيّت ما اين نيست كه وجود واجب تعالى هم عارض بر ماهيت او باشد چون وجود طبيعت نوعى نيست تا صدق آن بر افراد بتساوى باشد بلكه امر مشكّكى است كه بر هر مرتبه‌اى از آن حكم جداگانه‌اى جارى است » « 3 »\r\n\r\n4 - فخر رازى در اعتراض ديگر خود بر بو على مىگويد :\r\n« دليل بو على بر عدم زيادى وجود حق تعالى بر ماهيّتش داراى مقدماتى بود و آن مقدمات درست بود جز آنكه مىگويد : ماهيّت شىء اگر علّت وجود آن شىء باشد موجب تقدّم وجودى ماهيّت آن شىء بر وجود آن شىء خواهد بود و اين محال است . در صورتى كه هميشه علّت تقدّم وجودى بر معلول ندارد زيرا اوّلا تقدّم علّت بر معلول ذاتى آن است و تقدّم هم بمعنى\r\n\r\n\r\n","description":"","footnote":"\r\n( 1 ) . و الجواب أنّ الحقيقة الّتى لا تدركها العقول هى وجوده الخاصّ المخالف لساير الوجودات بالهويّه الّذى هو المبدأ الأوّل للكلّ و الوجود الّذى تدركه هو الوجود المطلق الّذى هو لازم لذلك الوجود و لساير الوجودات و هو اوّلىّ التصوّر و ادراك اللّازم لا يقتضى ادراك الملزوم بالحقيقة . . . شرح خواجه بر اشارات - ج 3 - صفحهء 36 - و تلخيص المحصّل صفحهء 44 .\r\n( 2 ) . . . . الطبيعة النوعيّه يصّح على كل فرد منها ما يصّح على ساير افرادها . . . و استدّلو ايضا بها على فساد القول بالأبعاد الخالية . . . و الوجود فى حقّنا عرض مفتقر الى الماهيّة محتاج اليها فكيف نعقل انقلاب مثل هذا الوجود فى حقّ الله تعالى جوهرا قائما بالنّفس . . . شرح فخر رازى بر اشارات - ج 1 - صفحهء 202 .\r\n( 3 ) . و الجواب أنّ الوجود ليس طبيعة نوعيّة لأنّ الطّبيعة تكون فى الأشخاص على السّواء و يقع عليها بالتّواطى و الوجود ليس كذلك . . . شرح خواجه بر اشارات - ج 3 - صفحهء 37 .\r\n","page_name":" 228 ","page_number":242},
  {"content":"\r\n\r\nتأثير است پس تأثير علّت به ماهيّت آن است نه بوجود آن و باز بو على كه مىگويد : علّت بايد تقدّم وجودى بر معلول داشته باشد ؛ مفهوم اين كلام اين است كه تأثير علت پس از وجود آن است و اين محل نزاع است چون به اعتقاد ما نفس ماهيّت حق تعالى مؤثّر در وجود او است نه ماهيّت به انضمام وجود . ثانيا هر علّتى تقدم وجودى بر معلول ندارد مانند علت قابلى پس علت فاعلى هم تقدّم وجودى بر معلول نخواهد داشت . ثالثا بو على كه مىگويد : گاه ماهيّت شىء سبب صفتى است مسلّما عليت ماهيّت نسبت به آن صفت به لحاظ تقدّم وجودى آن ماهيّت نيست و گرنه نفس ماهيّت علّت نخواهد بود » « 1 » .\r\n\r\nخواجه چنين جواب مىگويد :\r\nتقدّم بمعنى تأثير نيست تا تقدم علّت بر معلول بمعنى تأثير علّت باشد بلكه تأثير علت مشروط بتقدّم وجودى آن است و گرنه لازم مىآيد تأثير مؤثّر مشروط بتأثير باشد و اين محال است فرضا تقدّم بمعنى تأثير باشد ليكن تأثير ماهيّت بدون وجود خارجى متصوّر نيست و اگر ماهيّت شىء علت وجود آن شىء باشد لازم مىآيد كه وجود خارجى شىء شرط در عليّت ماهيّت آن شىء براى وجود آن شىء و اين خلف فرض است و باطل است و آنچه كه مىگويد :\r\nعلّت قابلى ممكنات تقدّم وجودى بر ممكنات ندارد پس علّت فاعلى هم نبايد تقدم وجودى بر معلول داشته باشد درست نيست ؛ و فخر رازى چنين پنداشته كه ثبوت خارجى ماهيات غير از وجود آنها است و سپس وجود در آن حلول مىكند و اين قول فاسد است زيرا تجرّد ماهيّت از وجود فقط در عقل ممكن است آن هم بتحليل عقلى ؛ اگر ماهيّت در عقل قابل وجود است اين به اين معنى نيست كه وجود عقلى ماهيت علت صفت خارجى باشد ؛ ازاين‌رو همهء احكام علت قابلى براى علت فاعلى نيست . باز آنچه مىگويد : بتصريح بو على ماهيّت « اثنين » علت صفت « زوجيّت » است و اين بر آن دلالت دارد كه ماهيّت بدون وجود علت است جوابش آن است كه عدم اعتبار وجود براى ماهيّتى كه علت است بمعنى انفكاك وجود از آن ماهيّت نيست . چون انفكاك ماهيّت از وجود در خارج محال است . بنابراين علّيت براى ماهيّت بدون وجود آن متصوّر\r\n\r\n\r\n","description":"","footnote":"\r\n( 1 ) . الحجة الّتى عوّل الشّيخ عليها . . . جميع مقدّماتها مسلّمة ألّا قوله لو كانت الماهيّة علّة لوجود نفسها لكانت متقدّمة بالوجود على نفسها فأنّ العلّة متقدّمة بالوجود على المعلول أنّا نمنع هذا التّقدّم من وجوه الأوّل أنّ العلّة متقدّمة على المعلول بالذات أن اريد به ( اى بتقدم العلة على المعلول ) كونها مؤثرة فيه فهذا معلوم مسلّم و لكن قول القائل العلّة متقدّمة على المعلول بالوجود معناه أنّ العلّة لا تؤثر فى المعلول ألّا بعد وجودها فهذا هو المصادرة على المطلوب فأنّا ندّعى أنّ المؤثّر فى وجود الله تعالى نفس ماهيّته فقط لا باعتبار وجود آخر سابق . . . شرح فخر رازى بر اشارات - ج 1 - صفحهء 203 .\r\n","page_name":" 229 ","page_number":243},
  {"content":"\r\n\r\nنيست ؛ پاسخ اعتراض فخر رازى گرچه به درازا كشيد ليكن لازم بود تا عقايد مبتدى به پيروى از او فاسد نگردد » « 1 » .\r\n\r\n« نتيجهء بحث »\r\nدر اين مسئله كه آيا وجود حق تعالى زايد بر ماهيّت او است يا عين ماهيّت او است آنچه از فخر رازى از شرح اشارات او و فقره‌اى از المباحث المشرقيّهء او آورديم آن بود كه او وجود حق تعالى را زايد بر ماهيّت او مىداند و در اين باب بسيار مصرّ است و دلايلى ارائه داد ، از جمله آنكه وجود حق تعالى معلوم است و حقيقتش غيرمعلوم پس وجود حق ، زايد بر ماهيّت او است . ديگر آنكه وجود مشترك ميان واجب و ممكن چون اقتضاء عروض بر ماهيّت را دارد پس هر وجود حتّى وجود حق تعالى هم بايد عارض و زايد بر ماهيت او باشد . ديگر آنكه وجود طبيعت نوعى است در مورد ما كه وجود عارض بر ماهيّت ما است و اقتضاء طبيعت نوعى چون واحد است پس در مورد حق تعالى هم بايد وجود او عارض بر ماهيّت او باشد و دلايل ديگرى از اين قبيل .\r\nخواجه كه معتقد است وجود حق تعالى عين ماهيّت او است دلايل فخر رازى در بيان زيادى وجود حق تعالى بر ماهيّت او جواب داد كه تفصيل آن گذشت ولى فخر رازى در محصّل كه آن را پس از « شرح اشارات » تأليف نموده معتقد است كه وجود حق تعالى عين ماهيّت او است نه زايد بر آن چنانچه گويد : « اگر پرسند كه وجود واجب تعالى عين ماهيّت او است يا عارض بر آن مىگوئيم وجود حق تعالى عين ماهيّت او است » « 2 » .\r\n\r\n\r\n","description":"","footnote":"\r\n( 1 ) . و الجواب . . . أنّ تأثير العلّة مشروط بتقدّمها فى الوجود و الشىء لا يكون مشروطا بنفسه و ايضا هب أنّ التقدّم هو التأثير لكن الماهيّة لا يتصوّر أن تؤثّر ألّا اذا كانت فى الأعيان و حينئذ يكون كونها فى الأعيان اعنى وجودها شرطا فى صدور وجودها اعنى كونها فى الأعيان و هذا خلف . . . هذا . . . مبنّى على تصوّره أنّ للماهيّة ثبوتا فى الخارج دون وجودها . . . و الحاصل أنّ الماهيّة أنّما تكون قابلة للوجود عند وجودها فى العقل فقط و لا يمكن أن تكون فاعلة لصفة خارجيّة عند وجودها فى العقل فقط . . . أنّ عدم اعتبار الوجود مع الماهيّة عند اقتضائها صفة لا يقتضى انفكاكها عن الوجود . . . فأذن لا يتصوّر كونها مؤثرة فى الوجود حالة التّأثير عنه . . . كان التّنبيه على مرال اقدامه واجبا لئلّا يفسد عقائد المبتدئين بافتقار اثره . . . خواجه طوسى - شرح اشارات - انتشارات حيدرى - تهران 1379 ه - ج 3 صفحهء 38 و صفحهء 39 و صفحهء 40 .\r\n( 2 ) . . . . واجب الوجود أمّا أن يكون وجوده عين ماهيّته او غيرها قلنا بل عين ماهيّته . . . امام فخر رازى - محصّل - المطبعة الحسينية - المصر 1323 ه - صفحهء 110 .\r\n","page_name":" 230 ","page_number":244},
  {"content":"\r\n\r\n\r\nفخر رازى در مورد ديگرى از محصّل مىگويد :\r\nوجود واجب زايد بر ماهيّت او نيست چون وجودش اگر مستغنى از ماهيّت باشد ديگر صفت نخواهد بود تا زايد و عارض بر ماهيّت باشد و اگر نيازمند بماهيّت باشد محتاج بمؤثّر خواهد بود و آن مؤثّر اگر غير از ماهيّت او باشد لازم مىآيد كه وجود واجب ذاتى واجب نباشد بلكه وجوب بالغير باشد و اين خلف فرض است و باطل است و اگر مؤثّر در وجود حقّ تعالى همان ماهيّت او باشد از دو صورت خارج نيست يا آن ماهيّت در حال تأثير ، موجود است و يا نيست . اگر در حال تأثير موجود باشد محال است چون موجوديّت آن ماهيّت اگر به همان وجودى باشد كه معلول آن است لازم مىآيد كه وجود واحد شرط براى نفس خودش باشد كه محال است و چنانچه موجوديّت آن علت بوجود ديگرى باشد پس آن وجود محتاج بوجود ديگرى خواهد بود و به همين ترتيب كه موجب تسلسل باطل مىگردد » « 1 » .\r\nبنابراين نظر فخر رازى در اينكه وجود حق تعالى زايد بر ماهيّت او است يا عين ماهيّت او مختلف است .\r\nدر « محصّل » زيادى وجود حق تعالى بر ماهيّتش را ابطال مىكند و در « شرح اشارات » قائل به زيادى وجود حق تعالى بر ماهيّت او است .\r\nو اگر كسى پرسد كه آنچه « فخر رازى » در « محصّل » آورده از اينكه وجود حق تعالى عين ماهيّت او است نه زايد بر آن درست است چون « محصّل » را پس از « شرح اشارات » آورده و بايد مطابق با آخرين تحقيقات او باشد .\r\nمىگوييم در اين صورت نظر خواجه تأييد مىشود كه قائل است باينكه وجود حق تعالى عين ماهيّت او است .\r\n\r\n\r\n","description":"","footnote":"\r\n( 1 ) . الواجب لذاته لا يكون وجوده زائدا على ماهيّته لأنّ ذلك الوجود و أن كان مستغنيا عن تلك الماهيّة لم يكن صفة لها و أن لم يكن مستغنيا كان ممكنا لذاته مفتقرا الى مؤثّر و ذلك المؤثّر أن كان غير تلك الماهيّة كان الواجب لذاته واجبا لغيره و أن كان تلك الماهيّة فهى حال ايجابها ذلك الوجوب أمّا أن تكون موجودة او لا تكون و الأوّل محال . . . محصّل - صفحهء 43 .\r\n","page_name":" 231 ","page_number":245},
  {"content":"\r\n\r\n\r\nاعتراض فخر رازى بر استدلال بو على در اثبات توحيد واجب الوجود و جواب خواجه به آن\r\nبو على در « اشارات » استدلالى كه بر توحيد واجب الوجود نموده فخر رازى بر آن اعتراضاتى دارد و خواجه پاسخ داده است در بيان اختلاف‌نظر خواجه و فخر رازى در اين مسئله ابتدا كلام بو على و سپس كلام خواجه و فخر رازى را مىآوريم .\r\n\r\nبو على در « اشارات » مىگويد :\r\nواجب الوجود متعيّن است و آن تعيّن به اين لحاظ است كه واجب الوجود است يعنى ذاتى او است پس بايد واجب الوجودى غير او نباشد و صحّت اين نتيجه وقتى است كه احتمالات ديگر دفع شود بدين قرار :\r\n1 - ممكن است واجب الوجود لازم تعيّن باشد يعنى وجود واجب معلول « تعيّن » باشد و اين باطل است چون لازم مىآيد ماهيّت تعيّن بتقدّم وجودى علت وجود واجب باشد و حال آنكه چيزى بوجود مقدّم بر وجود نخواهد بود .\r\n2 - ممكن است واجب الوجود عارض بر « تعيّن » خود باشد اين فرض هم باطل است چون عارض احتياج بسبب دارد . ديگر آنكه « تعيّن » چون خود واجب الوجود نيست ، معلول غير خواهد بود .\r\n3 - ممكن است « تعيّن » عارض بر واجب الوجود باشد كه اين هم باطل است چون لازم مىآيد واجب الوجود متعيّن معلول امرى باشد كه آن را متعيّن به آن تعيّن نموده است .\r\n4 - تعيّن ، لازم واجب الوجود باشد اين نيز باطل است چون « تعيّن » كه واجب نباشد معلول غير است . پس واجب الوجود متعيّن معلول غير خواهد بود . اين احتمالات كه باطل شد ذاتى بودن تعين واجب الوجود يعنى توحيد واجب الوجود ثابت مىگردد » « 1 » .\r\nاعتراض فخر رازى بر اين دليل بو على كه در اثبات توحيد واجب الوجود آمده چنين است :\r\n« بيان بو على در ابطال اين احتمال كه « وجوب وجود » لازم تعيّن باشد هنگامى است كه\r\n\r\n\r\n","description":"","footnote":"\r\n( 1 ) . واجب الوجود المتعيّن أن كان تعيّنه ذلك لأنّه واجب الوجود فلا واجب وجود غيره و أن لم تكن تعيّنه لذلك بل لأمر آخر فهو معلول لأنّه أن كان واجب الوجود لازما لتعيّنه كان الوجود لازما لماهيّة غيره او صفة و ذلك محال و أن كان عارضا فهو اولى بأن يكون لعلّة و أن كان ما يتعيّن به عارضا لذلك فهو لعلّة . . . و باقى الأقسام ( و هو كون التّعيّن لازما للوجود الواجب مع كونه معلولا لغيره ) محال . . . متن اشارات - نقل از شرح اشارات خواجه ج 3 - صفحهء 40 .\r\n","page_name":" 232 ","page_number":246},
  {"content":"\r\n\r\n« وجوب » امر ثبوتى باشد و حال آنكه « وجوب » امر عدمى است زيرا اوّلا « وجوب » اگر موجود باشد ولى واجب نباشد پس واجب الوجود ، واجب ذاتى نخواهد بود و اين خلف فرض است و اگر « وجوب » ، واجب باشد ، صفت زائد واجب خواهد بود نقل كلام در آن وجوب كه صفت زايد است مىكنيم چنانچه آن هم واجب باشد وجوب آن هم صفت زايد خواهد بود و به همين ترتيب كه موجب تسلسل باطل خواهد شد . پس « وجوب » امر عدمى است ثانيا اگر « وجوب » امر ثبوتى باشد يا خود ماهيّت واجب مىباشد و يا جزء آن و يا امر خارج از آن و اين سه قسم باطل‌اند . پس حكم به ثبوتى بودن « وجوب » حكم باطلى است . قسم اوّل يعنى وجوب خود ماهيّت واجب باشد به اينجهت باطل است كه وجوب عبارت از نسبت ميان « ذات » و وجود واجب است و نسبت متأخّر از طرفين نسبت است پس « وجوب » خود ذات واجب نخواهد بود . قسم دوم يعنى وجوب جزء ذات واجب باشد نيز باطل است چون در اين فرض براى ماهيّت واجب بالذّات جزء ديگرى هم خواهد بود ، پس بايد مركّب باشد كه محال است . قسم سوّم يعنى وجوب صفتى خارج از ذات واجب باشد نيز باطل است چون صفت خارج از ذات محتاج به آن ذات است و چون محتاج است « ممكن » خواهد بود و « ممكن » سبب مىخواهد بنابراين بايد براى آن ذات ، وجوب ديگرى در قبل از اين « وجوب » باشد تا وجوب متأخّر بسبب آن وجوب متقدّم واجب گردد نقل كلام در « وجوب متقدم » مىكنيم و به همين ترتيب كه موجب تسلسل باطل است و با ابطال اين سه قسم ثابت مىشود كه وجوب امر عدمى است نه ثبوتى « 1 » .\r\n\r\nخواجه در جواب مىگويد :\r\n« فخر رازى اعتراض خود را بر اين كلام بو على كه اگر : واجب الوجود لازم تعين باشد باطل است مبتنى بر اين نمود كه « وجوب » امر عدمى است نه ثبوتى ، و اين غلط است چون « وجوب » و امكان و امتناع از اعتبارات عقلىاند و حكم بثبوت يا عدم بر اين امور صحيح نيست . بعلاوه در مسئلهء توحيد واجب الوجود سخن از اينكه « وجوب » امر ثبوتى است يا امر عدمى بيفائده است چون بو على از واجب الوجود سخن گفته نه از « وجوب وجود » و اگر سخن\r\n\r\n\r\n","description":"","footnote":"\r\n( 1 ) . . . . الدّلالة الّتى اقام الشّيخ على التّوحيد . . . باطل . . . فأنّ ما ذكر فى الفساد القسم الأوّل من أن التعيّن لو كان علّة للوجود للزم تقدّمها بالوجود على نفسها و ذلك يدلّ على كون الوجوب امرا ثبوتيّا لكن هيهنا ما يدلّ على كونه عدميّا من وجوه الأوّل أنّ الوجوب لو كان امرا موجودا أمّا ان يكون واجبا او لا يكون فأن لم يكن واجبا جاز زواله . . . فالواجب زائد عليه و لزم التّسلسل الثّانى أنّ الوجوب لو كان امرا ثبوتيّا لكان أمّا أن يكون نفس الذات الواجبة و أمّا أن يكون جزا منها او امرا خارجا عنها و الأقسام الثلاثة باطلة . . . و أمّا القسم الأوّل باطل . . . امام فخر رازى - شرح اشارات - المطبعة الخيريّة - المصر 1325 ه - صفحهء 205 .\r\n","page_name":" 233 ","page_number":247},
  {"content":"\r\n\r\nبه اينجا كشانده شود كه واجب الوجود امر عدمى است نزد كسى پذيرفته نيست » « 1 » .\r\n\r\nفخر رازى اعتراض ديگر خود را چنين بيان مىكند :\r\n« فرضا « وجوب » امر ثبوتى باشد ليكن « تعيّن » امر ثبوتى نخواهد بود و اگر تعيّن امر ثبوتى باشد از انضمام آن به شيئى توقّف بر وجود آن شىء در خارج دارد و وجود شىء در خارج متوقّف بر تعيّن آن است چنانچه « تعيّن » خارجى شىء همان تعيّنى باشد كه انضمام آن را با آن شىء فرض نموده‌ايم دور لازم خواهد آمد ؛ و اگر تعيّن ديگرى باشد لازم مىآيد كه براى شىء واحد دو تعيّن باشد يعنى هر شىء واحدى دو شىء باشد كه محال است پس ممكن نيست كه تعيّن امر ثبوتى باشد » « 2 » .\r\n\r\nخواجه چنين جواب مىگويد :\r\nاز انضمام تعيّن بماهيّتى نيازى نيست كه براى آن ماهيّت ، تعيّن ديگرى باشد اگر ماهيّتى مركّب باشد تعيّن آن به فصل است و اگر بسيط باشد ، تعيّن آن به خودش است و ماهيّت صرف همانگونه كه با انضمام مفهوم عموم ، عام و كلّى مىگردد و با انضمام تعيّن هم شخصى و جزئى خواهد بود بنابراين از انضمام تعيّن به چيزى نيازى نيست كه براى آن چيز تعيّن ديگرى باشد و بالفرض كه « تعيّن » امر وجودى نباشد عدم مطلق نخواهد بود بلكه « عدمى » خواهد بود و امر عدمى فصل واقع مىشود چنانچه در تعريف انسان آمده كه « انسان » حيوان ناطق است بنابراين سخن فخر رازى را اگر تعين امر ثبوتى باشد از عروض آن تعين بر چيزى يا مستلزم دور خواهد شد و يا موجب دو تعين براى شىء واحد سخنى است ناصواب « 3 » .\r\n\r\n\r\n","description":"","footnote":"\r\n( 1 ) . و الفاضل الشارح ذكر أنّ هذه الحجّة مبتنية على كون كل واحد من وجوب الوجود و التعيّن امرا ثبوتيّا حتّى يصحّ عليها التّلازم . . . و الحقّ أنّ الوجوب و الأمكان و الأمتناع اوصاف اعتباريّة حكمها فى الثّبوت و الأنتفاء واحد ؛ و الأشتغال بذلك هيهنا ليس بنافع و لا ضارّ لأنّ الشّيخ لم يتكلّم فى وجوب الوجود بل تكلّم فى واجب الوجود الّذى لا يمكن أن يقال أنّه سلبّى . . . خواجه نصير الدّين طوسى - شرح اشارات - انتشارات حيدرى - تهران 1379 ه - ج 3 - صفحهء 48 .\r\n( 2 ) . . . . أنّ التعيّن لو كان وصفا ثبوتيّا لكان انضمامه الى غيره يتوقّف على وجود ذلك الغير فى الخارج و وجود ذلك الغير فى الخارج يتوقّف على تعيّنه لأنّ ما لا يتعيّن لا يوجود فى الخارج فأن كان تعيّن ذلك المتعيّن فى الخارج هو التعيّن الأوّل الّذى فرضنا انضمامه اليه لزم الدّور . . . و أن كان تعيّنا آخر لزم أن يكون لشىء تعيّنان فيكون متعيّنين فيكون الواحد اثنين و هو محال . . . - امام فخر رازى - شرح اشارات - المطبعة الخيريّه - المصر - 1325 ه - ج 1 - صفحهء 206 .\r\n( 3 ) . . . . أن الطبايع يتعيّن بالفصول كالأنواع المركّبة من الأجناس و الفصول او بنفسها - دنبالهء پاورقى در صفحه بعد\r\n","page_name":" 234 ","page_number":248},
  {"content":"\r\n\r\n\r\nفخر رازى در اعتراض ديگر خود مىگويد :\r\n« بفرض كه دليل بو على را در بودن تعيّن ذاتى واجب الوجود در اثبات توحيد بپذيريم ولى براى قول به توحيد بر اين مبنا تالى فاسد ديگرى است و آن اينكه ذات حق تعالى در « وجود » مشارك با ممكنات است و در « تعيّن » از آنها متمايز است و ما به الأشتراك غير از ما به الأمتياز است پس ذات حق تعالى مركّب از « وجود » و « تعيّن » خواهد بود و اگر ميان وجود و تعيّن تلازمى باشد مانند آنكه « وجود » ملزوم « تعيّن » باشد پس تعيّن لازم هر وجودى خواهد بود كه در اين فرض هر وجودى همان واجب الوجود متعيّن خواهد بود و اين خلف فرض است . و اگر تعيّن ملزوم وجود باشد پس تعيّن علّت وجود خواهد بود كه لازم خواهد آمد ماهيّت تعيّن بوجود مقدّم بر وجود باشد كه محال است و اگر ميان وجود و تعيّن ملازمه‌اى نباشد و آن دو واجب هم باشند پس واجب الوجود كثير خواهد بود نه واحد و اگر هيچيك از وجود و تعيّن واجب نباشند موجب تركّب واجب تعالى خواهد شد كه خلف فرض است » « 1 » .\r\n\r\nخواجه در جواب اين اعتراض مىگويد :\r\nآنچه فخر رازى آورده كه با فرض توحيد ، حق تعالى مركّب خواهد بود از « تعيّن » كه ما به الأمتياز است و « وجود » كه ما به الأشتراك ميان واجب و ممكن است درست نيست . زيرا « وجود » عارض بر ماهيّت حق تعالى نيست ازاين‌رو ، مباين با وجود ممكنات مىباشد چون وجود ممكنات عارض بر ماهيات آنها است بنابراين « وجود » ما به الأشتراك ميان واجب و ممكن نمىباشد . بعلاوه « وجود » ماهيّت نوعى نيست تا در متعيّن شدن نياز به تعيّن زايد داشته باشد چنانچه فخر رازى پنداشته است » « 2 » .\r\n\r\n\r\n","description":"","footnote":"\r\nبقيه پاورقى از صفحه قبل - كالأنواع البسيطة . ثمّ هى من حيث كونها طبيعة تصلح لأن تكون عامة و لأن تكون خاصّة . . . و لو كان التعيّن بالفرض امرا سلبيا لما كان عدم الشىء المطلق كما ظنّه الفاضل بل كان شيئا عدميّا . . . - خواجه نصير الدين طوسى - شرح اشارات - انتشارات حيدرى - تهران 1379 ه - ج 3 - صفحهء 49 .\r\n( 1 ) . . . . هذا المحال لازم ايضا على القائلين بالوحدة لأنّ ذات اللّه تعالى تشارك الممكنات فى الوجود و تمتاز عنها بتعيّنها و تشخّصها و ما به الأمتياز مغاير لما به الأشتراك فأذن ذاته مركّبة . . . فأمّا أن يكون بين هذين الأعتبارين ملازمة و يكون الملزوم هو الوجود فيلزم أن يكون ذلك التعيّن لازما لكلّ وجود فيكون كلّ وجود هو ذلك المعيّن هذا خلف و أمّا أن يكون بالعكس فيكون الوجود لازما و معلولا و يعود الأشكال و أن لم يكن بينهما ملازمة عادت المحالات . . . فخر رازى - شرح اشارات - المطبعة الخيريه - المصر 1325 ه - ج 1 - صفحهء 207 .\r\n( 2 ) . قول الفاضل الشارح : الواجب يساوى الممكنات فى الوجود . . . فليس بشىء لأنّ الوجود الغير العارض لماهيّة يباين الوجود العارض للماهيّات باللّاعروض . . . على أنّ الوجود ليس طبيعة نوعيّة يصير اشخاصا بتعيّنات زائدة عليه كما ظنّه . . . شرح اشارات - خواجه نصير طوسى - ج 3 - صفحهء 50 .\r\n","page_name":" 235 ","page_number":249},
  {"content":"\r\n\r\n\r\n« نتيجهء بحث »\r\nبو على كلام خود را در اثبات توحيد واجب الوجود چنين به پايان رساند كه واجب الوجود نه لازم « تعيّن » است و نه عارض بر تعيّن و همچنين نه ملزوم تعيّن است و نه معروض آن مىباشد ؛ نتيجه آنكه « تعيّن » ذاتى واجب الوجود است ازاين‌رو بيش از يك واجب الوجود نخواهد بود .\r\nفخر رازى اعتراضاتى بر اين كلام بو على وارد كرد و از جمله گفت استدلال بو على در اثبات توحيد وقتى تمام است كه « وجوب » امر ثبوتى باشد و حال آنكه « وجوب » امر عدمى است .\r\nسپس فخر رازى كلام خود را چنين ادامه داد : فرضا كه « وجوب » امر ثبوتى باشد باز دليل او در اثبات توحيد واجب الوجود ناتمام خواهد بود چون « تعيّن » از امور عدمى است . همچنين اعتراضات ديگرى كه در جاى خود بيان شد .\r\nخواجهء طوسى به اعتراضات فخر رازى در اين مسئلهء پاسخ داد و از مجموع پاسخهاى خود به اين نتيجه رسيد كه دليل بو على در اثبات توحيد واجب الوجود درست بوده است .\r\nاكنون بمطلبى اشاره مىكنيم و آن اينكه : فخر رازى كه اعتراضاتى بر دليل بو على در اثبات توحيد واجب الوجود وارد نموده ظاهرا به نظر خود او هم آن اعتراضات قطعيّت نداشته است چون در « المباحث المشرقيّه » كه آن را قبل از « شرح اشارات » تأليف كرده دلايلى ذكر مىكند مبنى بر اينكه « وجوب » امر عدمى است كه همانها را در « شرح اشارات » آورده كه از او نقل كرديم ؛ و در قبال آن دلايل ديگرى مىآورد در اينكه « وجوب » امر ثبوتى است از جمله چنين مىگويد :\r\n« وجوب تأكّد وجود است اگر وجوب وصف عدمى باشد لازم مىآيد كه شىء بنقيض خود متأكّد شده باشد و اين محال است » « 1 » .\r\nو باز در مورد ديگر از « المباحث المشرقيه » مىگويد :\r\n« وجوب عبارت از استحقاق وجود است كه در قبال آن عدم استحقاق وجود قرار دارد و عدم استحقاق وجود بر ممتنع و ممكن هردو صادق است و عدم استحقاق وجود امر ثبوتى نيست پس استحقاق وجود كه عبارت از « وجوب » است بايد از امور ثبوتى باشد » « 2 » .\r\n\r\n\r\n","description":"","footnote":"\r\n( 1 ) . . . . أنّ الوجوب تأكّد الوجود فلو كان وصفا عدميّا لكان الشىء متأكّدا بنقيضه و ذلك محال . . . فخر رازى - المباحث المشرقيه - ج 1 - صفحهء 116 .\r\n( 2 ) . . . . أنّ استحقاق الوجود فى مقابلة لا استحقاق الوجود و لا استحقاق الوجود يصدق على الممتنع و الممكن . . .\r\nو الصادق على المعدوم يمتنع أن يكون ثبوتيّا فأذا لا استحقاق الوجود وصف سلبّى - دنبالهء پاورقى در صفحه بعد\r\n","page_name":" 236 ","page_number":250},
  {"content":"\r\n\r\nسپس در پايان اين بحث در « المباحث المشرقيّه » چنين يادآورى مىنمايد :\r\n« دلايلى آورديم كه « وجوب » امر عدمى است و همچنين دلايلى بر اينكه « وجوب » امر ثبوتى است و دلايل هردو قسمت قوى بودند ازاين‌رو تشخيص قول حق در اين مسئله بر ما مشكل شد و توفيق تشخيص قول حق در اين مسئله را از حق تعالى مسئلت مىدارم » « 1 »\r\nبنابراين فخر رازى كه در « شرح اشارات » اعتراض خود را بر دليل بو على در اثبات توحيد واجب الوجود مبتنى بر اين نموده كه « وجوب » امر عدمى است خود او در اين حكم كه آيا « وجوب » امر عدمى است يا ثبوتى مردّد است .\r\nفخر رازى كه در « شرح اشارات » بر دليل بو على بر توحيد واجب الوجود از اين راه كه « وجوب » و « تعيّن » از امور عدمى هستند اعتراضاتى وارد كرد . لازمهء اين كلام او اين مىشود كه واجب الوجود امر عدمى است او كه خود موحّد است در حلّ اين اشكال چه انديشيده است ؟\r\nشايد توجّه به اين نوع اعتراضات بوده كه خواجه مىگويد : پاسخ اعتراضات فخر رازى واجب است تا عقايد ديگران به پيروى از او فاسد نگردد ، چنانچه در صفحهء 231 به آن اشارت رفت .\r\nآنچه هم كه خواجه در جواب اعتراض فخر رازى بيان داشت كه « فرضا « وجوب » امر عدمى باشد ولى بو على از « وجوب » سخن بميان نياورده است و كلام او در « واجب الوجود » است اين كلام خواجه با عبارت بو على كه در ابتداء اين بحث آورديم كه فرمود : « واجب الوجود المتعيّن » مطابقت دارد .\r\nاز جمله اعتراض فخر رازى بر دليل توحيد واجب الوجود بر اين متّكى بود كه « تعيّن » امر عدمى است . »\r\nمىگوئيم تعيّن كه همان تشخّص است سبب وجود اشياء است و از مسلّمات حكما است كه : « تا چيزى تشخّص پيدا نكند موجود نمىشود » « 2 » .\r\nاگر تعيّن امر عدمى باشد چگونه ممكن است سبب وجود اشياء باشد .\r\n\r\n\r\n","description":"","footnote":"\r\nبقيه پاورقى از صفحه قبل - فيجب أن يكون استحقاق الوجود وصفا ثبوتيّا . . . مأخذ قبل - ج 1 - صفحهء 115 .\r\n( 1 ) . . . . هذه كلمات مشكلة نسأل ا . . . تعالى التّوفيق لتحقيق الحق فيها . المباحث المشرقيهء فخر رازى - ج 1 - صفحهء 118 .\r\n( 2 ) . الشىء ما لم يتشخّص لم يوجد .\r\n","page_name":" 237 ","page_number":251},
  {"content":"\r\n\r\n\r\nاعتراض فخر رازى بر بو على در كثرت ماهيّت نوعى بمادّه و جواب خواجه به آن\r\nبو على در « اشارات » در بيان اينكه كثرت ماهيّت نوعى بمادّه است مىگويد :\r\n« تعيّن در ماهيّت كه ذاتى آن باشد از دو صورت خارج نيست يكى آنكه « تعين » لازم ماهيّت نوعى باشد كه در اين فرض نوع منحصر بفرد خواهد بود هرچند از لحاظ اينكه تعيّن ذاتى ماهيت نيست معلول غير است و ديگر آنكه « تعيّن » لازم ماهيّت نوعى نباشد كه در اين فرض افراد ماهيت متعدد خواهند بود و ماهيّت هم قابل حمل بر افراد و تعدّد افراد هم ناشى از علّت خواهد بود و قوّه‌اى كه تأثير آن علّت را بپذيرد يا مادّه خواهد بود نظير آنچه در صورت جسميه است يا موضوع و محلّ مانند دو سياهى يا دو سفيدى كه تعدّد به لحاظ تعدّد محل ماهيت سياهى و سفيدى مىباشد » « 1 »\r\n\r\nفخر رازى اعتراضش بر اين كلام چنين است :\r\n« كثرت امور متماثل اگر به كثرت مادّه باشد لازم مىآيد كثرت مادّه هم بمادّه ديگر باشد و به همين ترتيب كه موجب تسلسل باطل خواهد شد . كلّا كثرت امور متماثل بمادّه با اصول فلسفى حكما موافق نيست . چون به اعتقاد حكما وجود واجب مساوى با وجود ممكن است و وجود واجب كه مجرّد از مادّه و ماهيت است چگونه ممكن است اختلاف وجود واجب و ممكن بمادّه باشد » « 2 » .\r\n\r\nخواجه چنين جواب مىدهد :\r\n« آن چيز كه خودبخود قابل كثرت نباشد محتاج به چيزى خواهد بود كه كثرت ذاتى آن باشد و آن مادّه است . مادّه كه ذاتا كثرت مىپذيرد ، در قبول كثرت به امور ديگرى نيازى نخواهد داشت و احتياج مادّه در كثرت فقط به فاعل است كه آن را كثير نمايد .\r\nگاه هم چيزى كه خودبخود قابل كثرت نباشد و نياز بمادّه هم نداشته باشد ، كثرت آن بماهيّات است مانند امور متماثل در امر عارضى - مانند سفيدى در سنگ و انسان و گياه كه\r\n\r\n\r\n","description":"","footnote":"\r\n( 1 ) . . . . أن الأشياء الّتى لها حدّ نوعى فأنّها تختلف بعلل آخر و أنّه اذا لم يكن مع الواحد منها القوّة القابلة لتأثير العلل و هى المادّة لم يتعيّن ألّا ان تكون فى طبيعة من حقّ نوعها أن يوجد شخصا واحدا و أمّا أذا كان يمكن فى طبيعة نوعها أن يحمل على كثيرين فتعيّن كل واحد بعلّة فلا يكون سوادان و لا بياضان فى نفس الأمر اذا كان لا اختلاف بينهما فى الموضع . . . - متن اشارات بو على - نقل از شرح خواجه - ج 3 - صفحهء 51 .\r\n( 2 ) . . . . أن وقعت المساعدة على هذه القاعدة لكنّها لا تمشى على اصولهم لأنّ عندهم الوجود الواجب مساو لوجود الممكن مع أنّ الوجود الواجب مجرّد عن الماهيّة و القابل . . . فخر رازى - شرح اشارات - المطبعة الخيريّة - المصر 1325 ه - صفحهء 208 .\r\n","page_name":" 238 ","page_number":252},
  {"content":"\r\n\r\nكثرت سفيدى بماهيت سنگ و انسان و گياه است - و گاه كثرت بفصل است مانند امور متماثل در جنس . نياز بمادّه در كثرت فقط در امور متماثل در نوع صادق است چون وجود خارجى آنها محتاج بعوارض غريبه است كه آن عوارض مادّىاند بنابراين فخر رازى كه پنداشته كثرت امور متماثل اگر بمادّه باشد لازم مىآيد كثرت مادّه هم بمادّهء ديگر باشد درست نيست . چون كثرت همهء امور متماثل بمادّه نيست . ديگر آنكه از نياز امور متماثل در كثرت بمادّه لازم نمىآيد كه مادّه هم در كثرت به امر ديگرى محتاج باشد چون كثرت ماده ذاتى آن است . فخر رازى كه مىگويد : كثرت امور متماثل بمادّه با اصول فلسفى حكما موافقت ندارد چون حكما وجود واجب را مساوى با وجود ممكن مىدانند با اين وصف اختلاف واجب و ممكن بمادّه نيست چون واجب فاقد مادّه است . جواب آن است كه احتياج بمادّه در كثرت ، مخصوص امورى است كه متماثل در نوع باشند . و چون وجود ماهيّت نوعى نيست پس « كثرت وجود » به مادّه نخواهد بود » « 1 » .\r\n\r\n« نتيجهء بحث »\r\nدر مسئلهء كثرت ماهيّت بمادّه ، اعتراض فخر رازى آن بود كه اگر كثرت ماهيّت بمادّه باشد لازم مىآيد كه كثرت مادّه هم بمادّهء ديگر باشد و اين موجب تسلسل باطل است .\r\nخواجه جواب داد كه كثرت مادّه ذاتى آن است ازاين‌رو مادّه در كثرت نياز به امر ديگرى ندارد . ديگر آنكه كثرت در تمام امور بماده نيست به بيانى كه گذشت فقط در امور متماثل در نوع كثرت بمادّه است و « وجود » كه ماهيّت نوعى نيست از اين‌رو اختلاف وجود ميان واجب و ممكن بمادّه نخواهد بود .\r\nقطب رازى هم در محاكمات اعتراض فخر رازى را وارد نمىداند و نسبت به جواب خواجه هم اعتراضى ندارد ، فقط قسمتى از جواب او را اصلاح مىكند و مىگويد :\r\n« خواجه كه كثرت مادّه را ذاتى آن مىداند ، درست نيست چون صورت علّت وجود مادّه\r\n\r\n\r\n","description":"","footnote":"\r\n( 1 ) . فالجواب عنه : أنّ الشىء الّذى لا يكون بذاته قابلا للتكثّر يحتاج فى أن يتكثّر الى شىء يقبل التكثّر لذاته و هو المادّه و أمّا الّذى يقبل التكثّر لذاته . . . لا يحتاج فى أن يتكثّر الى قابل آخر بل يحتاج الى فاعل يكثّره فقط و اعلم أنّ هذا الحكم ليس على كلّ اشياء متماثلة كيف اتّفق فأنّ المتماثلات بامر عارض أنما تتكثّر بماهيّاتها . . .\r\nفأنّ المتماثلات بالجنس أنّما تتكثّر بفصولها بل هو خاصّ بمتماثلات نوعيّه محصّلة من شأنها أن توجد فى الخارج غير مختلفة ألّا بالعوارض و لمّا لم يكن الوجود كذلك فقد سقط النّقض الّذى آورده الفاضل الشّارح . . .\r\nخواجه نصير الدين - شرح اشارات - انتشارات حيدرى - تهران 1379 ه - ج 3 - صفحهء 53 .\r\n","page_name":" 239 ","page_number":253},
  {"content":"\r\n\r\nاست و عوارض مادّه كه متوقف به وجود مادّه‌اند علّت آنها نيز صورت خواهد بود پس بهتر بود كه خواجه مىگفت : كثرت مادّه بكثرت صورت است و كثرت صورت هم بمادّه خواهد بود نه بكثرت مادّه و با اين بيان دورى هم لازم نمىآيد » « 1 »\r\nفخر رازى كه مىگويد : حكما وجود واجب را مساوى با وجود ممكن مىدانند . گرچه خواجه جواب داد به بيانى كه گذشت جواب ديگرى هم كه مىشود به آن داد اين است كه فخر رازى كه اين نسبت را به حكما مىدهد اقلّا در يك مورد از يك فيلسوف استناد مىجست . و اگر در اين فكر مىبود كه سند نقل كند ، شايد چنين نسبتى را به حكما نمىداد و اگر اعتقاد خود او چنين باشد كه وجود واجب مساوى وجود ممكن است لازمهء چنين اعتقادى تركّب واجب تعالى از ما به الأشتراك و ما به الأمتياز مىشد و حق تعالى مبرّى از آن است . وجود حقّ تعالى همان وجود خاص او است كه مغاير با وجود عام انتزاعى است و همچنين مغاير با ساير وجودات خاصّه است . و چون وجود مشكّك است حقيقت هر مرتبه‌اى از آن مخالف با حقيقت ساير مراتب آن است .\r\n\r\n\r\n","description":"","footnote":"\r\n( 1 ) . قوله : أنّ المادّة تقبل الكثرة لذاته . . . ليس كذلك فأنّ الصورة لما كانت علّة لوجود المادة كان عوارضها الموقوفة على وجودها بحسب الصورة . . . فالحقّ فى الجواب أن تكثر المادّة بحسب تكثّر الصورة و تكثّرها ليس لتكثّر المادّة بل للمادة نفسها فلا دور . . . محاكمات قطب رازى - ذيل صفحهء 53 شرح خواجه بر اشارات - ج 3 .\r\n","page_name":" 240 ","page_number":254},
  {"content":"\r\n\r\n\r\nاعتراض فخر رازى بر بو على در عدم جواز علم حق تعالى بجزئيات بر وجه جزئى و جواب خواجه به آن\r\nبو على را كلامى است مبنى بر اينكه علم حق تعالى بجزئيات بر وجه جزئى ممكن نيست ، فخر رازى بر آن اعتراض وارد كرده و خواجه جواب داده است كه كلام هريك را به ترتيب مىآوريم .\r\n\r\nبو على در « اشارات » در مسئلهء علم حق تعالى در بيان اقسام صفات چنين مىگويد :\r\n« صفات اشياء بر چند قسم‌اند : 1 - صفت حقيقهء محضه ، صفتى متقرر در موصوف است بدون اينكه اضافه‌اى به چيزى داشته باشد مانند سفيد بودن كه « تغيّر » در آن موجب تغيّر موصوف است . 2 - صفت حقيقهء ذات اضافه كه تغيّر در اضافه موجب تغيّر صفت نيست مانند صفت قدرت كه اضافهء قدرت اوّلا و ذاتا بر تحريك مطلق است و ثانيا و بالعرض مثلا اضافهء بر تحريك زيد دارد با معدوم شدن زيد كه مضاف است در اضافهء قدرت بر تحريك زيد تغيّر حاصل خواهد شد ليكن اضافهء قدرت بر تحريك مطلق به حالت خود باقى است . 3 - تغيّر در اضافهء صفت حقيقى ذات اضافه موجب « تغيّر » در صفت حقيقى باشد كه موجب « تغيّر » موصوف است مانند صفت علم ، علم به اينكه زيد در خانه نيست و سپس زيد در خانه پيدا شود ، « تغيّر » مضاف جزئى سبب « تغيّر » اضافه و صفت علم هردو مىباشد ، ازاين‌رو سبب تغيّر موصوف خواهد بود . 4 - صفت اضافهء محضه مانند بودن در سمت راست يا در سمت چپ چيزى . حق تعالى كه تغيّرناپذير است تغيّر در صفت حقيقهء محضهء او مانند صفت حيات و همچنين تغيّر در صفت حقيقيّه ذات اضافهء او مانند « علم » كه تغيّر در اضافه ، موجب تغيّر صفت است جايز نيست . علم حق تعالى به امور جزئى بر وجه كلّى - يعنى از طريق علم بعلل - است تا تغيّر امور جزئى موجب تغيّر علم حق تعالى نگردد » « 1 » .\r\n\r\nاعتراض فخر رازى بر اين كلام بو على چنين است :\r\n« بو على كه بيان داشت علم حق تعالى به امور جزئى بر وجه جزئى درست نيست چون تغيّر اضافه علم ، سبب تغيّر صفت علم مىگردد و تغير صفت ، سبب تغيّر موصوف يعنى ذات\r\n\r\n\r\n","description":"","footnote":"\r\n( 1 ) . قد تتغيّر الصّفات للأشياء على وجوه منها مثل أن يسوّد الّذى كان ابيض . . . منها مثل أن يكون الشّىء قادرا على تحريك جسم مّا فلو عدم ذلك الجسم استحال أن يقال أنّه قادر على تحريكه فاستحال اذن . . . لكن من غير تغيّر فى ذاته بل فى اضافة . . . منها مثل أن يكون الشّىء عالما بأنّ شيئا ليس ثمّ يحدث الشّىء فيصير عالما بأنّ الشىء أليس فتتغيّر الأضافة و الصّفة المضافة معا . . . و كذلك يمينا و شمالا هو اضافة محضه . . . متن اشارات بو على - نقل از شرح خواجه - ج 3 - صفحهء 311 .\r\n","page_name":" 241 ","page_number":255},
  {"content":"\r\n\r\nبارى تعالى است چنين كلامى درست نيست چون به اعتقاد حكما اضافات موجود در خارج‌اند همچنين آنان « تغيّر » اضافات عارض بر ذات حق تعالى را جايز مىدانند و اين بمنزلهء حكم بجواز حدوث صفتى در ذات حق تعالى است و يا حكم بزوال صفتى از او مىباشد چون ميان تغيّر در صفت حقيقيّه حق تعالى و تغير در اضافات عارض بر ذات او جلّ ذكره فرقى نيست و فرضا كه تغيّر در صفت حقيقيّه حق تعالى محال مىباشد . علم از صفات حقيقيه نيست به اعتقاد ما علم از مقولهء اضافه است پس تغيّر در علم تغيّر در مجرّد اضافه است و حكما تغيّر در اضافهء عارض بر حق تعالى را جايز مىدانند پس تغيّر در علم حق تعالى جايز خواهد بود . بنابراين كلام بو على مبنى بر اينكه علم حق تعالى بجزئيات بر وجه جزئى محال است كلام درستى نيست » « 1 » .\r\n\r\nخواجه در جواب اين اعتراض مىگويد :\r\n« مراد حكما از جواز تغيّر در اضافهء عارض بر حق تعالى اضافه‌اى است كه تعلّق موصوف و صفت به آن بالعرض باشد مانند اضافهء قدرت بر تحريك زيد كه تغيّر آن موجب تغيّر صفت نمىباشد . بعلاوه اضافه در ذهن حاصل است نه در خارج ازاين‌رو تغيّر مضاف فقط موجب تغيّر اضافه خواهد بود نه مضاف اليه بر خلاف تغيّر در صفت كه موجب تغير موصوف است . بنابراين ميان « تغيّر » در اضافه و تغيّر در صفت فرق مىباشد . « 2 »\r\n\r\n\r\n","description":"","footnote":"\r\n( 1 ) . . . . الأضافات عندكم امور موجودة فى الخارج فأذا جوّزتم التغيّر فى الأضافات العارضة لذات الله تعالى فقد جوّزتم أن تحدث فى ذاته صفة بعد عدمها او تزول عنها صفة بعد وجودها فيها و اذا جوّزتم ذلك هيهنا فلم لا تجوّزون مثله فى الصّفات الحقيقيّة و اى دليل يدلّ على الفرق بينهما ثمّ الأن وقعت المساعدة على أنّ التغيّر فى الصّفات الحقيقة لله تعالى محال فلم قلتم أنّ العلم من الصفات الحقيقة بيانه أنّ العلم عندنا نسبة بين العالم و المعلوم . . . فالتغيّر فى العلم تغيّر فى مجرّد الأضافة و ذلك غير ممتنع . . . اذا كان كذلك سقطت حجّتهم على القدح فى علم الله تعالى بالجزئيات . . . فخر رازى - شرح اشارات - انتشارات خيريّه - المصر 1325 ه - ج 2 - صفحهء 76 .\r\n( 2 ) . . . . الأضافة الّتى يجوز تغيّرها ليست ممّا يتعلّق بها الموصوف و لا الصّفة المتقرّرة فيها بالذّات بل بالعرض و معناه ليس ألّا وقوع الشىء الذى يظنّ أنّ الأضافة عارضة له كالقدرة على تحريك زيد مثلا تحت ما عرضت الأضافة له كالقدرة على التحريك المطلق على أنّ وجود الأضافة هو كون الشىء بحيث يعقل له امر بالقياس الى غيره و لا يكون لذلك الأمر وجود غير هذا التّعقل فلا يحدث من تغيّر الغير تغير فى الشىء بل تغيّر فى الأمر المعقول فقط . . . خواجه نصير طوسى - شرح اشارات - ج 3 - صفحهء 315 .\r\n","page_name":" 242 ","page_number":256},
  {"content":"\r\n\r\n\r\n« نتيجهء بحث »\r\nبو على بيانى داشت كه علم حق تعالى به امور جزئى بر وجه جزئى جايز نيست .\r\nفخر رازى بر اين كلام بو على اعتراضى وارد نمود و خواجه به اعتراض او پاسخ داد كه تكرار نمىكنيم ، ليكن آنچه تأييد مىكند جواب خواجه را اين است كه فخر رازى گاه مىگويد علم از مقولهء اضافه است « تغيّر » در علم حق تعالى « تغير » در اضافهء محضهء عارض بر ذات حق تعالى مىباشد كه حكما آن را جايز مىدانند نه آنكه « تغيّر » در صفت حقيقيّهء او باشد و در مورد ديگر مىگويد : « تغيّر » در اضافهء عارض بر ذات حق تعالى همانند « تغيّر » در صفت حقيقيّهء او است و فرقى ميان آن دو نيست . كه در واقع فخر رازى « تغيّر » در صفت حقيقيّهء بارى تعالى را هم جايز دانسته و هم جايز ندانسته است .\r\nفخر رازى كه در « شرح اشارات » بر اين كلام بو على كه : علم حق تعالى بجزئيّات بر وجه جزئى محال است تشكيك مىكند . در « المباحث المشرقيهء » آن را مورد تأييد قرار داده است كلام او در « المباحث المشرقيه » چنين است :\r\n« اگر حق تعالى علم حاصل كند كه مثلا زيد در خانه است پس از خروج زيد از خانه اگر علم حق تعالى به حالت اوّل خود باقى باشد اعتقادش جهل خواهد بود كه بر خدا محال است و همچنين موجب « تغيّر » در علم او خواهد شد چون اعتقادش در قبل از خروج زيد ، علم است و بعد از خروج جهل و اگر علم حق تعالى به حالت اوّل خود باقى نماند « تغيّر » در علم حق تعالى حاصل خواهد شد كه محال است » « 1 » .\r\nبنابراين اقوال فخر رازى بر اينكه علم حق تعالى بجزئيّات بر وجه جزئى ممكن است يا نه به ظاهر متناقض‌اند .\r\nاز طرفى فخر رازى در « شرح اشارات » اعتقاد پيدا كرده كه علم حق تعالى بجزئيّات بر وجه جزئى جايز است چون علم از مقولهء اضافه است لذا « تغيّر » در اضافهء عارض بر حق تعالى موجب تغيّر ذات حق تعالى نخواهد شد . ليكن او علم را در بعضى از موارد از « مقولهء كيف » مىداند ؛ چنانچه در « شرح اشارات » خود مىگويد :\r\n\r\n\r\n","description":"","footnote":"\r\n( 1 ) . . . . لو كان البارى تعالى عالما بأنّ زيدا فى الدّار فأذا خرج زيد عن الدّار فلا يخلو أمّا أن يبقى علمه المتعلّق بأنّه فى الدّار او لا يبقى و محال أن يبقى لوجهين أمّا اوّلا فلأنّه لو كان معتقدا لكونه فى الدّار بعد خروجه عنها كان ذلك الأعتقاد جهلا و الجهل على الله تعالى محال و أمّا ثانيا فلأنّ ذلك يوجب التغيّر لأنّ ذلك الأعتقاد كان علما قبل خروجه عن الدّار و صار جهلا بعد خروجه عنها و أن لم يبق ذلك الأعتقاد بل حصل عقبه اعتقاد آخر فقد وقع التغيّر فى العلم و ذلك على الله تعالى محال . . . المباحث المشرقيه - ج 2 - صفحهء 476 .\r\n","page_name":" 243 ","page_number":257},
  {"content":"\r\n\r\nدر مورد ادراكاتى كه مدرك ( بفتح راء ) در خارج نباشد بايد علم را از « مقولهء كيف » دانست زيرا چيزى كه در خارج نباشد اضافهء بر آن ممكن نيست پس در اين فرض « علم » را از مقولهء اضافه دانستن محال است » « 1 » .\r\nفخر رازى كه « علم » را در تمام موارد از مقولهء اضافه نمىداند لازم بود بر او براى آن مورد كه علم را از مقولهء كيف مىداند در جواز علم حق تعالى بجزئيات بر وجه جزئى بيان ديگرى مىنمود .\r\n\r\n\r\n","description":"","footnote":"\r\n( 1 ) . و أمّا الأدراكات الّتى يمكن حصولها عند عدم مدركاتها فى الخارج لا يقدح فيها هذا الأحتمال ( اى احتمال أن يكون الأدراك بمعنى حصول الصورة فى الذهن ) لأنّ الأضافة الى الشّىء تستدعى وجود ذلك الشّىء فأذا لم يكن ذلك الشّىء موجودا فى الخارج استحال أن يكون الأدراك عبارة عن الأضافة - شرح فخر رازى بر اشارات - ج 1 - صفحهء 131 .\r\n","page_name":" 244 ","page_number":258},
  {"content":"\r\n\r\n\r\nاختلاف خواجه و فخر رازى در نفى قصد و غرض از فعل حق تعالى\r\nاز مسائل اختلافى ميان فلاسفه و متكلّمين اين است كه فعل حق تعالى بر قصد و غرض است يا نه ، و از مسائل اختلافى ميان خواجه و فخر رازى نيز مىباشد از اينكه فخر رازى نظر خود را در « شرح اشارات » در مخالفت با قول بو على كه معتقد به « نفى غرض » در فعل حق تعالى است آورده است ، ابتدا كلام بو على را از « اشارات » او مىآوريم ، سپس نظرات فخر رازى و خواجه را مىآوريم و به بررسى مىپردازيم .\r\nبو على در « اشارات » بر نفى غرض در فعل موجودات عالى - حق تعالى و عقول - مىگويد :\r\n« موجود عالى كار را بخاطر سافل انجام نمىدهد ، بطورى كه كار براى سافل ، غرض براى فعل او باشد و از اينكه بعضى مىگويند فعل حق تعالى مبنى بر غرض است و غرضش اين است كه فعل چون ذاتا نيك و براى ديگران سودمند است . جواب آن است كه حسن ذاتى فعل كافى در انجام فعل نيست . مگر آنكه فاعل آن را « به قصد تحسين » يا « رفع مذمّت » انجام دهد . اگر بپرسند چنانچه جهان هستى معلول قصد و ارادهء حق تعالى نباشد به اين دليل كه عالى را غرضى در سافل نيست و معلول طبيعت و تصادف هم كه نيست پس آفرينش هستى بچه صورتى بوده است . جواب آن است كه تمثّل نظام كلّى عالم بوجه احسن در علم بارى تعالى موجب شد كه موجودات اين عالم در يك نظم و ترتيب معقول از حق تعالى صادر شوند ، پس فعل حق تعالى مبنى بر « عنايت » است نه مبنى بر قصد و غرض » « 1 » .\r\nفخر رازى در « شرح اشارات » بر اين كلام بو على كه فعل حق تعالى مبنى بر قصد و غرض نيست ، اعتراضى دارد به اين بيان :\r\n« حكما كه مىگويند هركس فعلى را به قصد انجام دهد ، انجام آن فعل براى او از ترك فعل « اولويت » داشته است براى اين است كه معتقدند اگر فعل و ترك فعل نسبت بفاعل مساوى باشد براى فاعل انتخاب فعل و ترك آن ممكن نيست . و اگر فعل براى فاعل « اولويت » داشت قصدش از انجام فعل همان « اولويّت » يعنى همان تحصيل ستايش يا رفع نكوهش است ازاين‌رو فاعل به قصد ، در صدد تكميل خود است . اين دليل كه ما آن را از جانب آنان تقرير كرديم ، در دلالت بر مقصود آنان كه حق تعالى فاعل به قصد نيست ، كفايت نمىكند چون دليل خطابى است . فرضا\r\n\r\n\r\n","description":"","footnote":"\r\n( 1 ) . و العالى لا يكون طالبا لأجل السّافل حتى يكون ذلك جاريا منه مجرى الغرض . . . و اعلم أنّ ما يقال من أنّ فعل الخير واجب حسن فى نفسه ، شىء لا مدخل فى أن يختاره الغنى ألّا أن يكون الأتيان بذلك الحسن ينزّهه و يزكّيه . . . لا تجد أن طلبت مخلصا ألّا أن تقول : أنّ تمثّل النّظام الكلّى فى العلم السابق يفيض منه ذلك النّظام على ترتيبه معقولا فيضانه و هذا هو العنايه . . . متن اشارات - بنقل از شرح خواجه - ج 3 - صفحهء 149 .\r\n","page_name":" 245 ","page_number":259},
  {"content":"\r\n\r\nحق تعالى فعل نيك را به جهت « اولويّت » انجام دهد مانند آنكه انجام فعل نيك سبب تحسين يا موجب رفع نكوهش از او شود ، چرا تحصيل چنين « اولويّتى » بر حق تعالى جايز نباشد ، چون اين يك مسئلهء اختلافى است استناد به محل نزاع درست نيست » « 1 » .\r\nخواجه در جواب اعتراض فخر رازى بر نفى غرض از فعل حق تعالى مىگويد :\r\n« مقصود بو على آن نبود كه هر فاعل به اراده‌اى درصدد تحصيل كمال است ، بلكه آن را بعنوان مقدّمه‌اى بر « نفى غرض » در افعال مبادى عاليه آورده است ، سپس در بيان اين مطلب كه با « نفى غرض » در فعل حق تعالى صدور نظام احسن هستى بچه كيفيّتى بوده يادآور شد كه صدور نظام احسن بر وجه « عنايت » است . فخر رازى كه مىگويد : حكماء حق تعالى را فاعل به قصد نمىدانند چون فاعل به قصد در پى تحصيل كمال است و سپس نظر آنان را تضعيف نمود به اين بيان كه محال بودن تحصيل كمال بر حق تعالى درست نيست ، چون استناد آن به محل نزاع است .\r\nجواب آن است كه كسب كمال به اين جهت بر حق تعالى جايز نيست كه بدون آن « فائده » حق تعالى فاعل تام نخواهد بود ، درحالىكه او فاعل تام است . آنچه هم كه مىگويد « دليل حكما در « نفى غرض » از فعل حق تعالى خطابى است نه برهانى » چنين نيست و قضاوت را به اهل انصاف وامىگذاريم » « 2 » .\r\n\r\n\r\n","description":"","footnote":"\r\n( 1 ) . . . . الدليل على أنّ كلّ من فعل فعلا بالقصد و الأرادة فلابدّ و أن يكون ذلك الفعل اولى به فى اعتقاده من تركه لأنّه أن كان الفعل و التّرك بالنسبة اليه فى اعتقاده على السّواء استحال منه احد الطرفين على الأخر و كلّ من كان الفعل اولى به من الترك فأنّه يطلب بالفعل استفادة تلك الأولويّة فثبت أنّ كلّ فاعل بالقصد فأنّه لابدّ و أن يكون مستكلمة بذلك الفعل . . . و اعلم أنّ الحجّة بعد تقريرها و تهذيبها خطابيّة لأنّه أن عنيت أنّه متى فعل ما وجب عليه لم يكن مستحقّا للذّم فلم قلتم أنّ ذلك محال . . . و لم لا يجوز أن يكون اللّه تعالى مستفيدا تحصيل هذه الأولويّة لنفسه او رفع تلك المذمّة بالفعل فأنّ النّزاع ما وقع الّا فيه . . . - شرح فخر رازى بر اشارات - ج 3 - صفحهء 7 .\r\n( 2 ) . اقول ليس مقصوده هو أنّ كلّ فاعل بالأرادة مستكمل بل هو مقدّمة فى اثبات المقصود و المقصود نفى الغرض عن افعال المبادى العاليه . . . ثمّ ذكر أنّ نظام الكائنات مع نفى الغرض عن مباديها كيف يصدر عنها ذكر أنّه هو الّذى يعبّر عنه بالعنايات و الجواب عن قوله ، لم لا يجوز أن يكون اللّه تعالى مستفيدا للاولويّة او دفع المذمّة أن يقال :\r\nلأنّ المستفيد لشىء لا يكون تامّا أن لم يكن ذلك الشىء و الحكم بأنّ هذا البيان اقناعىّ او ليس مقوّض الى من نظر فى الكلامين و انصف . . . خواجه نصير الدّين طوسى - شرح اشارات - انتشارات حيدرى - تهران 1379 ه - ج 3 - صفحهء 152 و 153\r\n","page_name":" 246 ","page_number":260},
  {"content":"\r\n\r\n\r\n« نتيجهء بحث »\r\nبو على در « اشارات » بر نفى غرض در افعال حق تعالى دليل ارائه نمود و فخر رازى در « شرح اشارات » بر آن اعتراض وارد كرد و از قول بوجود « غرض » در افعال حق تعالى جانب‌دارى كرد . فخر رازى در موردى از « المباحث المشرقيه » هم قائل بوجود غرض در فعل حق تعالى است و سخنش در اين كتاب چنين است : « حكما كه مىگويند : اگر فعل حق تعالى مبنى بر « غرض » باشد پس حق تعالى در طلب كمال است و طلب كمال بر حق تعالى محال است ، چون لازمه‌اش نقص و فقر و احتياج حق تعالى است . اين دليل ناتمام است چون صدق نقص و فقر و احتياج بر حق تعالى به اين معنى است كه حق تعالى طالب حالتى باشد كه فاقد آن است درحالىكه صدق اين امر بر حق تعالى منع و محذورى ندارد » « 1 » .\r\nباز در جاى ديگر در « المباحث المشرقيه » مىگويد :\r\n« حكما كه قائلند حق تعالى در ذات خود كامل بوده و تمام كمالات ذاتى او است و از اين رو طلب كمال بر او محال است ، اعتقاد درستى نيست چون قول به اينكه تمام كمالات ذاتى حق تعالى است محل نزاع است » « 2 » .\r\nليكن در جاى ديگر در « المباحث المشرقيه » عقيدهء حكما را پذيرفته و از فعل حق تعالى « نفى غرض » مىنمايد و سخن او در اين مورد چنين است : « آنكس كه در فعلش « غرض » باشد ناقص است زيرا فعل و ترك فعل كه نسبت بفاعل مساوى بود ، هيچيك « غرض » فاعل نخواهد بود . ولى اگر فعل « اولويّت » داشت و آن را ترك كند فاقد آن « اولويّت » مىگردد و ناقص خواهد بود ، پس هر فاعل كه در فعلش « غرض » باشد ناقص است و فعلش سبب كمال او است » « 3 » .\r\n\r\n\r\n","description":"","footnote":"\r\n( 1 ) . قالت الحكماء لا يجوز أن يكون صدور الممكنات عن البارى تعالى لأجل غرض له و احتجّوا عليه بأنّ واجب الوجود يمتنع أن يكون طالبا لكمال يعود اليه . . . و كل ما كان كذلك كان ناقصا و كان فقيرا و محتاجا الى كسب لقائل ان يقول : المعنى بقولكم أنّه ناقص و فقير و محتاج هو أنّه طالب لحصول حالة غير حاصلة فى الحال و هذا هو نفس المطلوب - امام فخر رازى - المباحث المشرقيه - ج 2 - صفحهء 485 .\r\n( 2 ) . قولهم . . . أنّه كامل لذاته فيكون كل الكمالات حاصلة له فيستحيل منه طلب شىء من الكمالات . . . لقائل أن يقول : لو ثبت أنّ كلّ الكمالات ذاتى له لكان المقصود حاصلا لكنّ النزاع ليس ألّا فيه مأخذ قبل - صفحهء 486 .\r\n( 3 ) . . . . كلّ من فعل فعلا لغرض فهو ناقص برهانه : أنّ الّذى يفعل لغرض أن كان وجود ذلك الفعل و عدمه بالنسبة اليه على السّواء . . . فحينئذ لا يكون احد الحانبين غرضا للفاعل . . . و أن كان وجود الفعل ارجح و اولى للفاعل فالفاعل أذا لم يفعل ذلك الفعل لم تحصل له تلك الأولويّة و لا شكّ أنّ حال الفاعل عند عدم تلك الأولويّة انقص من حاله عند حصول تلك الأولويّة فثبت أنّ كلّ فاعل يفعل لغرض فأنّه يكون ناقصا فى نفسه و يكون ذلك الفعل سببا لكماله . . . امام فخر رازى - المباحث المشرقيّه - مكتبة الأسدى - تهران 1966 - ج 1 - صفحهء 542 .\r\n","page_name":" 247 ","page_number":261},
  {"content":"\r\n\r\nفخر رازى در « محصّل » هم تصريح مىكند كه در فعل حق تعالى « غرض » نيست و در آنجا چنين مىگويد :\r\n« در فعل حق تعالى غرض نيست بر خلاف معتزله و فقها كه فعل حق تعالى را مبتنى بر غرض مىدانند » « 1 » .\r\nآنچه تا اينجا از فخر رازى آورديم به خوبى معلوم مىدارد كه اقوالش در اينكه فعل حق تعالى داراى غرض است يا نه ، متناقض بود .\r\nخواجه نصير طوسى هم طبق آنچه از « شرح اشارات » او آورديم نظر حكما يعنى « نفى غرض » در فعل حق تعالى را تأييد كرد و اعتراض فخر رازى را در قول به « نفى غرض » در فعل حق تعالى جواب داده ولى در « تجريد الكلام » هم عقيده با متكلّمين است و تصريح مىكند كه فعل حق تعالى مبنى بر قصد و غرض است و كلامش چنين است :\r\n« از نفى غرض در فعل حق تعالى لازم مىآيد كه فعل او عبث و بيهوده باشد و لازمهء قول بوجود غرض در فعل حق تعالى اين نيست كه فائده‌اى براى حق تعالى داشته باشد » « 2 » .\r\nدر « تلخيص المحصّل » هم نظر متكلّمين را پذيرفته و قائل به وجود غرض در فعل حق تعالى گرديده چنان كه گويد :\r\n« فخر رازى « نفى غرض » در فعل حق تعالى نموده و اين قول درست نيست . چون لازم مىآيد كه علم منافع اعضاء و قواعد علوم حكمى از طبيعيات و هيئت . . . باطل باشند و همچنين لازم خواهد آمد كه علل غائى از اعتبار ساقط گردند . . . » « 3 » .\r\nتا اينجا آنچه از خواجه آورديم معلوم شد كه اقوال او هم در مسئلهء وجود « غرض » در فعل حق تعالى باهم مخالف‌اند .\r\nاكنون مطلبى را يادآورى مىنمائيم شايد در حلّ تناقض گفتار آنكس كه هم قائل بوجود « غرض » در فعل حق تعالى است و هم « نفى غرض » از فعل او جلّ ذكره نموده مفيد واقع گردد و\r\n\r\n\r\n","description":"","footnote":"\r\n( 1 ) . . . . لا يجوز أن يفعل اللّه تعالى فعلا لغرض خلافا للمعتزلة و الفقهاء . . . امام فخر رازى - محصّل - المطبعة الحسينية - المصر 1323 ه - صفحهء 148 .\r\n( 2 ) . . . . و نفى الغرض يستلزم العبث و لا يلزم عوده اليه . . . تجريد الكلام - نقل از شرح علامه حلى - مطبعهء علميه - قم - صفحهء 238 .\r\n( 3 ) . قوله : الفاعل بغرض مستكمل بغرض ، حكم اخذه من الحكماء . . . و ألّا لبطل علم منافع الأعضاء و قواعد العلوم الحكميّه من الطبيعيات و علم الهيئة و . . . و اسقطت العلل الغائية باسرها من الأعتبار . . . خواجه نصير الدين طوسى - تلخيص المحصّل - ( حاشيهء محصل ) - انتشارات حسينيّه - مصر 1323 ه - صفحهء 149 .\r\n","page_name":" 248 ","page_number":262},
  {"content":"\r\n\r\nآن اينكه « غرض » و « غايت » و « فائده » اصطلاحاتى هستند و داراى مفاهيم مختلف مىباشند .\r\n« غايت » در نزد حكما عبارت از نتيجه‌اى است كه فعل بخاطر آن انجام شود لذا تصوّر غايت محرّك فاعل در انجام فعل است .\r\n« فائده » اعمّ از غايت است و آن نتيجه‌اى است كه از فعل حاصل گردد ، خواه در شروع فعل مورد توجّه باشد و خواه نباشد . هم‌چنين « غرض » در اصطلاح حكماء فائده‌اى است كه تكميل ذات فاعل كند ، چنانچه در اصطلاح اهل عرف عبارت از اذيّت و آزار ديگران و يا سود حاصل از راه نامشروع است .\r\nوقتى كه مىگوئيم : فلانى در سخن خود غرضى داشته است » . مراد آن است كه قصد او اذيّت ديگران و يا قصدش نامشروع بوده است .\r\nبا توجّه به آنچه گفته شد ممكن است در آن مورد كه خواجه عليه الرحمه « نفى غرض » از فعل حق تعالى مىكند . مرادش نفى غرض به اصطلاح حكما باشد به اين معنى كه حق تعالى از فعل خود قصد تكميل ذات خود ندارد . ولى در آن مورد كه مىگويد فعل حق تعالى مبنى بر غرض است ، ممكن است مرادش غرض مصطلح در نزد حكما نباشد ، بلكه بمعنى حكمت و مصلحت باشد ، يعنى حق تعالى فعل بىمصلحت ندارد ، چنانچه عبارت او را كه از « تلخيص المحصّل » او نقل نموديم صراحت در اين امر دارد . ليكن اين توجيه را در رفع تناقض اقوال فخر رازى نمىتوان به كار گرفت چون او در موردى تصريح نمود كه مفهوم ناقص و محتاج بر حق تعالى صادق است به اين معنى ممكن است حق تعالى طالب حالتى باشد كه براى او حاصل نيست و يا آنكه مىگويد : آنچه حكما معتقدند كه حقّ تعالى داراى تمام كمالات است اين قول آنان محلّ ترديد است بنابراين تناقض سخنان فخر رازى در مسئلهء وجود « غرض » در فعل حق تعالى طبق شواهد موجود به حالت خود باقى مىماند .\r\n\r\n","description":"","footnote":"","page_name":" 249 ","page_number":263},
  {"content":"\r\n\r\n\r\nاعتراض فخر رازى به استدلال بو على در غيرمحسوس بودن واجب تعالى و جواب خواجه به آن\r\nاصحاب حسّ ، موجود را منحصر بمحسوس مىدانند . بو على ، دليل اعتقاد آنان را ابطال مىكند و ثابت مىكند كه موجود منحصر بمحسوس نيست و در اين استدلال نتيجه مىگيرد كه چون حق تعالى علّت موجودات مجرّد و غيرمحسوس است پس بايد ، غيرمحسوس باشد . فخر رازى بر اين استدلال بو على در غيرمحسوس بودن حقّ تعالى تشكيك مىكند و خواجه به آن پاسخ مىدهد . پس از ذكر استدلال بو على به بررسى كلام خواجه و فخر رازى مىپردازيم .\r\n\r\nبو على در « اشارات » در ردّ اصحاب حسّ و در بيان غيرمحسوس بودن حق تعالى مىگويد :\r\n« گاه اين گمان بر وهمها غلبه مىكند كه موجود فقط عبارت از محسوس است و چيزى كه بحسّ نيايد فرض وجود بر آن محال است و چيزى كه خودبخود به مكان وضع ، اختصاص پيدا نكند مانند جسم و احوال جسم بهره‌اى از وجود نخواهد داشت ولى دقّت در غيرمحسوس فساد اعتقاد اين گروه را روشن مىسازد زيرا در خود محسوس حقيقتى غيرمحسوس مىباشد اسم واحدى مانند انسان بر افراد كثيرى مانند زيد و عمرو . . . اطلاق مىگردد ، و اين اطلاق صرف اشتراك لفظى نيست چون انسان حقيقت واحد است و با همان حقيقت واحد خود بر افراد حمل مىگردد ؛ حقيقت انسان كه قابل حمل بر افراد محسوس است ، اگر بوسيلهء حسّ ادراك نشود ثابت مىشود كه در ميان محسوسات حقيقتى غيرمحسوس وجود دارد و اگر حقيقت واحد انسان بوسيلهء حسّ قابل ادراك باشد لازم مىآيد كه براى آن « وضع » و « اين » و « مقدار » و « كيف معين » باشد چون ادراك حسّ بدون عوارض غريبه ممكن نيست ، درحالىكه حقيقت انسان عارى از اين « عوارض » است . بنابراين « انسان » به لحاظ حقيقت اصلى خود ، كه افراد كثير مانند زيد و عمرو . . . در آن حقيقت متّفقند ولى قابل احساس نيست بلكه معقول صرف است و به همين قياس تمام « كليّات » ، معقول صرف‌اند . پس ثابت شد كه در محسوس حقيقتى غيرمحسوس نهفته است . ديگر آنكه اگر هر موجود محسوس باشد لازم مىآيد كه « حسّ » و « وهم » نيز محسوس باشند و يا اينكه « عقل » هم محسوس باشد و يا صفات اخلاقى مانند : عشق ، شرمندگى ، ترس ، شجاعت ، رغبت و نفرت محسوس باشند ؛ درحالىكه هيچيك از اين امور بحسّ درنمىآيند . پس موجود ، منحصر به محسوس نيست . ازاين‌رو ، قول اهل حسّ كه گويند هر موجودى محسوس است ، باطل خواهد بود ؛ و از اينكه « عقل » و « حسّ » و « هم » و « حقايق كليّات » محسوس نيستند ؛ دليل محكمى است كه مبدأ اوّل محسوس نيست . حقيقت محسوسات كه غيرمحسوس بود ، حق تعالى كه حقيقت بخش حقايق اشياء است بطريق اولى\r\n\r\n","description":"","footnote":"","page_name":" 250 ","page_number":264},
  {"content":"\r\n\r\nغيرمحسوس خواهد بود . پس ثابت شد كه واجب تعالى غيرمحسوس است « 1 » .\r\nفخر رازى بر اين دليل كه بو على در اثبات غيرمحسوس بودن حق تعالى آورده اعتراضى دارد به اين بيان :\r\n« حاصل كلام بو على در غيرمحسوس بودن حق تعالى اين بود كه اگر حقيقت محسوسات با حذف عوارض مشخّصه مورد توجّه قرار گيرد ، نه « محسوس » است و نه « موهوم » و حقايق اشياء به همين كيفيّت كه بيان شد غيرمحسوس‌اند ، پس بايد علّت وجود حقايق محسوسات - يعنى واجب تعالى - بطريق اولى مجرّد از عوارض و غيرمحسوس باشد . اين استدلال به اين كيفيّت استدلالى اقناعى و خطابى است در اثبات مطلوب ايجاد يقين نمىكند » « 2 » .\r\n\r\nخواجه در جواب اين كلام فخر رازى مىگويد :\r\n« فخر رازى چنان پنداشته كه استدلال بو على در اثبات غيرمحسوس بودن حقّ تعالى يك استدلال تمثيلى است به اين بيان كه چون حقايق موجودات غيرمحسوس‌اند ، پس حق تعالى كه تحقّق‌دهندهء هر حقيقت است بايد غيرمحسوس باشد درحالىكه چنين نيست يعنى لازم نيست كه حكم مترتّب بر حقايق ، بر حق تعالى هم صدق نمايد و به اين لحاظ بوده كه مدّعى شده استدلال بو على اقناعى است و حال آنكه استدلالش برهانى و منطبق با شكل اوّل است چون ابتدا حكم نمود كه هر حقيقت موجود در خارج ، غيرمحسوس است سپس بيان داشت حق تعالى\r\n\r\n\r\n","description":"","footnote":"\r\n( 1 ) . قد يغلب على اوهام النّاس أنّ الموجود هو المحسوس و أنّ مالا يناله الحسّ بجوهره ففرض وجوده محال و أنّ ما لا يتخصّص به مكان او وضع بذاته كالجسم . . . فلا خطّ له من الوجود . . . فتعلم منه بطلان قول هؤلاء لأنّك تعلم أنّ هذه المحسوسات قد يقع عليها اسم واحد لا على سبيل الأشتراك الصّرف بل بحسب معنى واحد مثل اسم الأنسان فأنّك لا تشكّ فى أنّ وقوعه على زيد و عمرو بمعنى واحد موجود فذلك المعنى الموجود لا يخلو أمّا أن يكون التّفتيش من المحسوسات ما ليس بمحسوس . . . و أن كان محسوسا فله لا محالة وضع و اين و مقدار معين لا يتأتّى أن بحسّ ألّا كذلك . . . فأذن الأنسان . . . غيرمحسوس ، بل معقول صرف و كذلك الحال فى كلّ كلّى . . . لو كان كل موجود بحيث يدخل فى الوهم و الحسّ لكان الحسّ و الوهم يدخلان فى الحسّ و الوهم و لكان العقل الّذى هو الحكم الحقّ يدخل فى الوهم . . . فليس بشىء من العشق و الخجل و الوجل و الغضب و الشجاعة و الجبن ممّا يدخل فى الحسّ و الوهم . . . كل حقّ فأنّه من حيث حقيقة الذاتيّه . . . غير مشار اليه فكيف ما به نيال كلّ حق وجوده . . . متن اشارات - نقل از شرح خواجهء طوسى - ج 3 - صفحهء 2 .\r\n( 2 ) . حاصله أنّ كل موجود فأنّك اذا أخذت ماهيّته محذوفا عنها مشخّصاته فأنّها تكون غير محسوسة و لا موهومة و أذا كان الأمر فى كل الحقايق كذلك كانت الحقيقة الّتى هى علّة وجود جميع الحقايق اولى بهذا التجرّد و هذه الحجّة اقناعيّة . . . امام فخر رازى - شرح اشارات - ج 1 - صفحهء 192 .\r\n","page_name":" 251 ","page_number":265},
  {"content":"\r\n\r\nكه تحقّق‌دهندهء حقايق است مسلّما از حقايق موجود در خارج است پس چگونه ممكن است حق تعالى از حكم مترتّب بر حقايق خارج باشد . بنابراين از حكم به غير محسوس بودن حقايق موجودات ثابت مىشود غيرمحسوس بودن حق تعالى و اين استدلال برهانى و موجب يقين در حكم مىباشد « 1 » .\r\n\r\n« نتيجهء بحث »\r\nآنچه در اين بحث بيان شد آن بود كه فخر رازى دليل بو على را در اثبات غيرمحسوس بودن حق تعالى كافى ندانست و مدّعى شد كه استدلال او اقناعى است و اثبات يقين در حكم نمىكند . خواجه به اعتراض او پاسخ داد و ثابت نمود كه دليل بو على برهانى است .\r\nاكنون توجّه به اين نكته لازم است كه اعتراض فخر رازى به اصل حكم غيرمحسوس بودن حق تعالى نيست . بلكه اعتراضش متوجّه كيفيّت استدلال بو على است و از اينكه استدلال او اقناعى است ، فقط ايجاد گمان مىكند ، و ايجاد يقين نمىنمايد بنابراين اعتراض او به اين مطلب كه حق تعالى غيرمحسوس است خدشه‌اى وارد نمىكند .\r\nفخر رازى در « المباحث المشرقيه » تحت سه فصل هريك از جسميّت ، جوهريّت و عرضيّت را از حق تعالى با ذكر دلائلى نفى مىكند و اين نيز شاهدى است كه او در حكم به غير محسوس بودن حق تعالى با بو على موافق است چون چيزى كه جسم و جوهر و عرض نباشد ، محسوس هم نخواهد بود . از جمله دلايلى كه در نفى جسميّت از حق تعالى در « المباحث المشرقيه » دارد از نوع دليلى است كه بو على در « اشارات » در غيرمحسوس بودن حق تعالى آورده است زيرا مىگويد : « بعضى از جواهر ، مجرّد و غيرجسمانىاند و علّت شىء مجرّد لازم است كه مجرّد باشد . بنابراين بارى تعالى كه مبدأ المبادى است بايد غيرجسمانى باشد » « 2 » .\r\nاين دليل فخر رازى در نفى جسميّت از حق تعالى از نوع همان دليل بو على است كه در « اشارات » در غيرمحسوس بودن حق تعالى دارد چنانچه بيان شد .\r\nبنابراين اعتراض فخر رازى بر بو على بر دليل خود او هم وارد خواهد بود . چون ممكن\r\n\r\n\r\n","description":"","footnote":"\r\n( 1 ) . و الفاضل الشارح ظنّ أنّه الحق المبدأ الأوّل بساير الحقايق فى ذلك على وجه التمثيل فحكم بأنّ البيان اقناعىّ و ليس كذلك فأنّه أنّما حكم حكما كليّا على كلّ حقيقة ثمّ تعجّب كيف يتوهّم خروج ما هو محقق كل حقيقة عن حكم يثبت على كلّ حقيقة . . . - خواجهء طوسى - شرح اشارات - ج 3 - صفحهء 10 .\r\n( 2 ) . . . . أنّ بعض الجواهر غير جسمانية و علة المجرّد تجب أن تكون مجرّدة و البارى تعالى مبدأ المبادى فيجب أن لا يكون جسما . . . فخر رازى - المباحث المشرقيه - ج 2 - صفحهء 459 .\r\n","page_name":" 252 ","page_number":266},
  {"content":"\r\n\r\nاست كسى بگويد اين دليل كه فخر رازى بر غيرجسمانى بودن حق تعالى دارد ، دليلى است خطابى و بناچار فخر رازى همان پاسخى را ارائه خواهد داد كه « خواجه » به اعتراض او داده است تا حجيّت دليل او در غيرجسمانى بودن حق تعالى بقوّت خود باقى بماند .\r\n\r\n","description":"","footnote":"","page_name":" 253 ","page_number":267},
  {"content":"\r\n\r\n\r\nاختلاف خواجه و فخر رازى در ديدن خداى تعالى\r\nفخر رازى در بعضى از آثار خود مانند « محصّل » و « اربعين » و « مفاتيح الغيب » مدّعى است كه حق تعالى را مىتوان ديد . خواجه طبق اعتقاد اماميّه ديدن خدا را انكار دارد و دلايل فخر رازى را در اين مورد ابطال مىكند . ابتدا دلايل هريك را در اين مسئله مىآوريم ، سپس به بررسى مىپردازيم .\r\nفخر رازى در « محصّل » در فصل مربوط به صفات خداى تعالى دربارهء اين مسئله كه آيا خدا را مىتوان ديد يا نه چنين مىگويد :\r\n« به اعتقاد ما خدا را مىتوان ديد و دليل ما سمعى و آيات قرآنى است :\r\n1 - آيه 143 سورهء اعراف است كه مىفرمايد : ( مرا نخواهى ديد ليكن بسوى كوه بنگر كه اگر بر جاى خود آرام گرفت مرا خواهى ديد ) « 1 » . در اين آيه ديدن خدا مشروط به استقرار كوه در مكان خود است استقرار كوه در مكان ممكن است پس ديدن حق تعالى بايد ممكن باشد اگر گويند : ديدن حق تعالى در اين آيه تعليق بر شرط محال است چون مشروط بر استقرار كوه متحرّك است و آرام گرفتن كوه در حال حركت محال است و با محال بودن حصول شرط مشروط يعنى ديدن حق تعالى هم بايد محال باشد . جواب آن است كه گرچه كوه در حال حركت ، استقرار ندارد . ليكن كوه از نظر اينكه كوه است استقرار و سكون بر آن جايز است پس ديدن خدا هم كه مشروط بر آن است بايد ممكن باشد .\r\n2 - در همين آيهء فوق - 143 سورهء اعراف - آمده است كه موسى بن عمران از خدا چنين مىخواهد : « پروردگارا بنمايان به من كه به‌بينم تو را » « 2 » . اگر ديدن خدا امكان نداشت درخواست حضرت موسى غلط و ناشى از جهل مىبود درحالىكه چنين امرى روا نيست .\r\n3 - در آيهء 23 سورهء قيامت آمده است كه : ( چهره‌هايى در آن روز شادابند و ناظر پروردگار خود مىباشند ) « 3 » . « نظر » يعنى ديدن يا برگرداندن حدقهء چشم براى ديدن است اگر « نظر » بمعنى اوّل باشد ، پس ديدن خدا بايد جايز باشد اگر بمعنى دوّم باشد . ظاهر آيه نمىتواند مقصود باشد بلكه مقصود همان « رؤيت » است كه از ذكر سبب ، مسبب اراده شده است اگر گويند شايد مراد از آيه انتظار نعمت باشد يا آنكه به ثواب پروردگار خود ناظرند . جواب آن است كه انتظار نعمت درست نيست چون انتظار سبب غم و اندوه است و حال آنكه آيه در بيان نعمت\r\n\r\n\r\n","description":"","footnote":"\r\n( 1 ) .  قالَ لَنْ تَرانِي وَ لكِنِ انْظُرْ إِلَى الْجَبَلِ فَإِنِ اسْتَقَرَّ مَكانَهُ فَسَوْفَ تَرانِي . . .  سورهء اعراف - آيه 143 .\r\n( 2 ) .  قالَ رَبِّ أَرِنِي أَنْظُرْ إِلَيْكَ  - سوره اعراف آيه 143 .\r\n( 3 ) .   وُجُوهٌ يَوْمَئِذٍ ناضِرَةٌ إِلى رَبِّها ناظِرَةٌ   - سورة القيمة آيه 23 .\r\n","page_name":" 254 ","page_number":268},
  {"content":"\r\n\r\nاست و اگر مراد از نظر را ناظر بر ثواب بدانيم ، در معنى « نظر » بايد « رؤيت » را تقدير گرفت و با تقدير گرفتن « رؤيت » ديگر تقدير گرفتن « ثواب » درست نيست و زيادى خواهد بود بنابراين مراد از آيه همان رؤيت خدا است و امّا آنها كه ديدن خدا را جايز نمىدانند دلايلى ذكر كرده‌اند كه عبارتند از :\r\n1 - آيهء 103 سورهء انعام : « چشمها خدا را درنمىيابند » « 1 » گويند قبل و بعد اين آيه در مدح حق تعالى است پس در اين آيه عدم ادراك خدا توسط چشمها ، بايد مدح خدا باشد در نتيجه ادراك خدا بوسيلهء چشمها بايد نقض بر خدا و محال باشد .\r\n2 - اگر ديدن خدا ممكن بود پس در حال حاضر بايد بتوانيم خدا را به‌بينيم و حال آنكه نمىبينيم پس ديدن خدا ممكن نيست .\r\n3 - اگر خدا مرئى مىبود بايد مقابل چيزى واقع مىشد و يا در حكم مقابل قرار مىگرفت نظير ديدن انسان روى خود را در مقابل آئينه و چون خدا مقابل چيزى واقع نيست پس ديدن خدا ممكن نيست مىگوئيم اين دلايل در نفى رؤيت حق تعالى درست نيست نادرستى دليل اوّل اينكه در آيه آمده است « چشمها خدا را ادراك نمىكنند » و چون ادراك ، ديدن شىء از تمام جوانب آن است و حق تعالى داراى جوانب نيست پس ادراك يعنى ديدن از تمام جوانب در مورد حق تعالى محال است . دليل دوّم درست نيست ، چون با فرض حضور مرئى و وجود شرايط ديدن باز هم ديدن خدا واجب نخواهد بود ، و اگر هم واجب بودن ديدن را بپذيريم ليكن آن در مورد مخلوقات خواهد بود نه خدا . دليل سوّم آنان نيز درست نيست زيرا آنچه گفته‌اند كه در مورد ديدن شرط است كه بايد مرئى در مقابل و يا در حكم مقابل باشد وجود چنين شرطى محل نزاع است و استناد به محل نزاع اثبات مطلوب نمىكند ، فرضا بپذيريم كه در ديدن مرئى بايد مقابل يا در حكم مقابل باشد ليكن اين شرط ديدن شىء حاضر است ، نه براى ديدن شىء غايب » « 2 » .\r\n\r\n\r\n","description":"","footnote":"\r\n( 1 ) .  لا تُدْرِكُهُ الْأَبْصارُ  - سوره انعام آيه 103 .\r\n( 2 ) . اللّه يصّح أن يكون مرئيّا . . . و المعتمد فى المسئله الدلائل السمعيّه احدها قوله تعالى :  قالَ لَنْ تَرانِي وَ لكِنِ انْظُرْ إِلَى الْجَبَلِ فَإِنِ اسْتَقَرَّ مَكانَهُ فَسَوْفَ تَرانِي  أنّ رؤية الله تعالى معلّقة باستقرار الجبل و هو ممكن و المعلق على الممكن . . . فأن قيل الرّؤية معلّقة على استقرار الجبل حال كونه متحرّكا و ذلك محال . . . و الجواب سلّمنا أنّ الجبل فى تلك الحالة كان متحرّكا لكنّ الجبل بما هو جبل يصحّ السكون عليه . . . ثانيهما أنّ موسى عليه السّلام سأل الرّؤية و لو لم تكن الرّؤية جايزة لكان سئوال موسى عبثا و جهلا ثالثها قوله تعالى   وُجُوهٌ يَوْمَئِذٍ ناضِرَةٌ إِلى رَبِّها ناظِرَةٌ   و النّظر أمّا أن يكون عبارة عن الرؤية فصحّ الغرض و أمّا . . . عن - دنبالهء پاورقى در صفحهء بعد\r\n","page_name":" 255 ","page_number":269},
  {"content":"\r\n\r\n\r\nخواجه دلائل فخر رازى را در اثبات ديدن خدا چنين جواب مىگويد :\r\n« آيهء 143 سوره اعراف را دربارهء ديدن حق تعالى دلالتى نيست زيرا آنچه در آيه آمده است كه « اگر كوه در مكان خود استقرار يافت » -  فَإِنِ اسْتَقَرَّ مَكانَهُ  - شرط براى نظر بكوه است نه شرط براى ديدن خدا . پس معنى آيه چنين است « نظر كن بكوه وقتى كه در مكان خود قرار گرفت » . فخر رازى كه آورده : آيه دلالت دارد كه با عدم شرط حركت ، ماهيت كوه ملازم با سكون است . در آيه چنين دلالتى نيست . باز آنچه فخر رازى آورده كه : با حصول شرط حصول مشروط واجب است درست نيست ؛ چون ممكن است حصول شرط را در تماميّت علّت دخالتى نباشد « 1 » .\r\nو آيهء 23 سورهء قيامت را هم دلالتى بر ديدن خدا نيست چون مراد از آن همان انتظار نعمت خدا است زيرا آيهء مذكور حالت افرادى را در قبل از ورود آنان به بهشت بيان نموده و انتظار آنان به اينكه به زودى وارد بهشت خواهند شد . سبب نشاط خواهد بود نه اندوه . آنچه هم كه فخر رازى مىگويد : آيهء 103 سورهء انعام را دلالتى در نفى ديدن خدا نيست چون ادراك ديدن از تمام جوانب است . درست نيست زيرا وقتى مىگوئيم خورشيد يا آتش را ادراك نموديم مقصود آن نيست كه خورشيد يا آتش را از تمام جوانب ديديم . بنابراين دلالت آيه بر اينكه چشمها خدا را\r\n\r\n\r\n","description":"","footnote":"\r\nبقيه پاورقى از صفحه قبل - تقليب الحدقه نحو المرئىّ التماسا لرؤيته تعذر حمله على ظاهره فلابدّ من حمله على الرّؤية لأنّ النّظر كالسّبب للرؤية . . . لا يقال لم كان هذا التأويل اولى من تأويلنا و هو أن يكون وجوه يومئذ منتظرة نعمة ربّها او المراد الى ثواب ربّها ناظرة لأنّا نقول الأوّل باطل لأنّ الأنتظار سبب النعمّ . . . و أمّا الثّانى فالنّظر الى الثّواب لابد أن يحمل على روية الثّواب و أذا وجب اضمار الرّؤية لا محاله كان اضمار الثواب زياده . . . احتجّ الخصم بامور احدها قوله تعالى :  لا تُدْرِكُهُ الْأَبْصارُ . . .  ثانيها أنّه تعالى لو كان مرئيّا لرأيناه الآن . . . ثالثها أنّه لو كان مرئيّا لكان مقابلا او فى الحكم المقابل . . . و الجواب عن الأوّل : الأدراك هو رؤية الشىء من جميع الجوانب . . . و ذلك فى حق الله تعالى محال و عن الثانى أنّ عند حضور المرئىّ و حصول الشرايط لا تجب الرّؤية . . . سلّمنا وجوبها . . . فلم قلتم أنّها واجبة فى رؤية الصانع . . . و عن الثالث قولهم : المرئى يجب أن يكون مقابلا عين المتنازع . . . فخر رازى - محصل - صفحهء 136 تا پايان صفحهء 139 - الأربعين صفحهء 198 تا 201 و صفحهء 208 - مفاتيح الغيب ج 1 - صفحهء 346 - معالم اصول الدين صفحهء 61 و 62 ) .\r\n( 1 ) . المذكور فى الأية هو وقوع السّكون فى حال النّظر الى الجبل الّذى عبّر عنه يقول عزّ من قائل  فَإِنِ اسْتَقَرَّ مَكانَهُ  لا صحّة السّكون الّتى تلزم ماهيّة الجبل عند عدم الأشتراط بالحركة و تلك المحال تلزم الحركة فلا يمكن معها صحّة السّكون و على قوله وجوب حصول المشروط عند حصول الشّرط مواخذة لفظيّة فأنّ من الواجب أنّ وجوب المشروط عند حصول شرط به تتّم عليّة العليّة فأنّ حصول الشّرط مطلقا لا يوجب حصول المشروط اذ لم تكن العلّة حاصلة . . . خواجه نصير طوسى - تلخيص المحصّل - صفحهء 138 .\r\n","page_name":" 256 ","page_number":270},
  {"content":"\r\n\r\nدرك نمىكنند و نمىبينند دلالتى تام است » « 1 » .\r\n\r\n« نتيجهء بحث »\r\nآنچه تا اينجا بيان كرديم آن بود كه فخر رازى با استناد به آيات چندى استدلال نمود كه خدا را مىتوان ديد و خواجه استدلال او را ابطال نمود و بيان داشت كه آيات قرآنى را دلالتى بر ديدن خدا نيست .\r\nآنچه تأييد مىكند نظر خواجه را اين است كه گرچه فخر رازى بر ديدن خدا به آياتى چند از قرآن استناد نمود ليكن استدلال عقلى بر اثبات رؤيت خدا را نمىپذيرد ؛ زيرا او دليل عقلى اشاعره را بر رؤيت حق تعالى نقل مىكند سپس در آن تشكيك مىكند و آن را ردّ مىنمايد . كلام او در اين باره در « محصّل » و « معالم اصول الدين » چنين است :\r\n« اشاعره مىگويند « جوهر » مانند جسم طويل و عريض قابل ديدن است و « عرض » - مانند رنگ - هم قابل ديدن است پس ديدن حكم مشترك ميان « جوهر » و « عرض » است و براى اين حكم مشترك علت مشتركى است و آن يا حدوث خواهد بود و يا وجود و چون حدوث داراى قيد عدمى است صلاحيّت عليّت را ندارد پس علّت رؤيت عبارت از وجود است و خدا هم كه وجود دارد بايد ديده شود . ليكن اين دليل بر دلالت ديدن خدا ضعيف است زيرا « جوهر » و « عرض » مخلوق هم هستند و مخلوقيّت حكم مشترك در ميان آنها است و براى آن حكم مشترك علت مشتركى مىباشد و آن حدوث نخواهد بود چون حدوث داراى قيد عدمى است پس بايد « وجود » كه مشترك در جوهر و عرض است . علّت « مخلوق بودن » باشد و خدا هم كه موجود است بايد مخلوق باشد و اين باطل است . بنابراين دليل اشاعره در اثبات ديدن خدا باطل است » « 2 » .\r\n\r\n\r\n","description":"","footnote":"\r\n( 1 ) . . . . الآيه تدلّ على أنّ الحال الّتى عبّر عنه بقوله وجوه يومئذ ناضرة متقدّمة على حالة استقرار اهل الجنّة فى الجنّة . . . أن كان ذلك كذلك فانتظار النّعمة بعد البشارة بها فرح يقتضى نضارة الوجه و ليس ذلك الأنتظار سبب النعمّ كما أنّ من ينتظر خلقة الملك حين وعد بها لا ينعمّ لأنتظاره . . . تلخيص المحصّل صفحه 139 .\r\n( 2 ) . . . . قالوا لا شكّ أنّا نرى الطّويل و العريض و هما جوهران . . . و لا نزاع فى أنّ الألوان مرئيّة فصحّة الرؤية حكم مشترك بين الجواهر و الأعراض فلابدّ لها من علّة مشترك و هى أمّا الحدوث و أمّا الوجود و الحدوث لا يصلح للعليّه لأشتماله على قيد العدمىّ فوجب أن تكون العلّة هى الوجود . . . و هذا عندى ضعيف لأنّ الجوهر و العرض مخلوقان فصحّة المخلوقيّة حكم مشترك فلابدّ من علّة مشترك . . . أمّا الحدوث فباطل . . . فبقى الوجود فوجب أن يصحّ كونه تعالى مخلوقا و هذا باطل فكذلك ما ذكرتموه - فخر رازى - معالم اصول الدين صفحهء 60 و محصّل .\r\n","page_name":" 257 ","page_number":271},
  {"content":"\r\n\r\nفخر رازى كه دليل عقلى را در اثبات ديدن خدا مردود مىداند استدلال سمعى و نقلى او در اثبات مطلوب او كفايت نمىكند چون آن آيات كه او ذكر كرده صريح و نصّ در آن معنى - ديدن خدا - نيستند و ممكن است ناظر به مفهوم ديگرى باشند چنانچه خواجه يادآور شده است و عجيب است كه فخر رازى آيات و رواياتى را كه اماميّه در اثبات امامت بلافصل على عليه السلام آورده‌اند ، با اينكه آنها نصوصى جلّى و ظاهر در دلالت خود مىباشند ، با ذكر يك احتمال ضعيف كه اين نصوص ناظر به بزرگداشت و تعظيم على عليه السلام‌اند دلالت آنها را در اثبات امامت از اعتبار ساقط مىداند « 1 » . چگونه ممكن است آياتى كه او در اثبات رؤيت حق تعالى به آنها استناد جسته با وجود احتمال خلاف به اعتبار خود باقى باشند .\r\nبعلاوه فخر رازى در « المباحث المشرقيّه » استدلال مىكند كه خدا « نه جسم » است و « نه جوهر » و « نه عرض » است « 2 » و شىء قابل ديدن يا جسم است و يا عرض ، خدا كه جسم و عرض نيست چگونه ممكن است مورد رؤيت قرار گيرد ؟\r\n\r\n\r\n","description":"","footnote":"\r\n( 1 ) . معالم اصول الّدين صفحهء 173 .\r\n( 2 ) . رجوع شود به المباحث المشرقيّه - ج 2 - صفحهء 458 تا 468 - كه نمونه‌اى از آن در صفحهء 253 آمده است .\r\n","page_name":" 258 ","page_number":272},
  {"content":"\r\n\r\n\r\nاعتراض فخر رازى به استدلال بو على در اثبات نبوّت و معجزات و جواب خواجه به آن\r\nدر بيان اثبات نبوّت و ضرورت وجود شرع و قانون الهى بو على كلامى دارد و فخر رازى به پاره‌اى از سخنان او اعتراضاتى وارد كرده و خواجه جواب داده است كه به ترتيب سخنان آنان را مىآوريم .\r\n\r\nبو على در « اشارات » در اثبات نبوّت مىگويد :\r\n« انسان نيازمنديهاى خود را به تنهائى نمىتواند برآورده نمايد بلكه بمشاركت و همكارى ديگران بايد در رفع احتياجات و پيشرفت زندگى خود اقدام كند چون هيچيك از غذا و لباس و مسكن و . . . بطور طبيعى يا با كوشش فردى فراهم نمىآيد ازاين‌رو فعّاليت بايد به صورت دسته‌جمعى و گروهى باشد . زندگى اجتماعى سالم بدون شريعت و قانون فراهم نمىآيد چون هر فردى هرنوع منافعى را براى خود مىخواهد و همهء منافع مادّى اگر براى يك فرد حاصل شود مسلّما ديگران از آن محروم خواهند بود و اين سبب دشمنى و حضومت مىگردد و گاه ممكن است موجب بروز فتنه‌هاى بزرگ شود . بنابراين اجتماع كه سبب بروز هر نوع اختلاف و نزاع است نيازمند بقانون خواهد بود تا به پيروى از آن جلو هر اختلافى گرفته شود . و وجود قانون هم نيازمند بشارع و قانونگزار است پس وجود شارع واجب مىباشد و بايد با شارع آيات و علائمى باشد تا حكايت كند كه قانون او از جانب خدا است و گرنه پذيرش قول او بر مردم از ميان اقوال ديگران امتيازى نخواهد داشت و آيات و معجزات هم هنگامى بر اين معنى دلالت خواهند داشت كه قانونگزار از جانب خدا باشد و بوجود خدا اعتراف شده باشد و اعتقاد بوجود خدا از نظر اينكه در تأمين مصالح و منافع اين عالم ضرورى تشخيص داده شده پس بايد چيزى باشد كه مردم را به ياد خدا آورد و آن عبارت از عبادات بدنى است و عبادت كه تكرار گردد استحكام بيشترى به ياد خدا مىبخشد و به اين طريق قانونى كه داعيهء عدالت را دارد ، استمرار خواهد يافت و در نتيجه زندگى انسان در اجراى آن قانون بطور مستمرّ صحيح و سالم ادامه خواهد يافت و . . . » « 1 » .\r\n\r\n\r\n","description":"","footnote":"\r\n( 1 ) . . . . لمّا لم يكن الأنسان بحيث يستقلّ وحده بامر نفسه ألّا بمشاركة آخر من بنى جنسه لو توّلاه بنفسه لأزدحم على الواحد كثير و كان ممّا يتعسّر أن امكن وجب أن يكون بين النّاس معاملة و عدل يحفظه شرع يفرضه شارع متميّز باستحقاق الطّاعة لأختصاصه بآيات تدلّ على أنّها من عند ربّه و وجب أن يكون للمحسن و المسيئى جزاء عند القدير الخبير فوجب معرفة المجازى و الشارع و مع المعرفة سبب حافظ للمعرفة ففرضت عليهم العباده المذكّر للمعبود و كرّرت عليهم ليستحفظ التّذكير حتى استمرّ الدّعوة الى العدل المقيم لحياة النوع . . . متن اشارات - نقل از شرح اشارات خواجه - ج 3 - صفحهء 371 .\r\n","page_name":" 259 ","page_number":273},
  {"content":"\r\n\r\nفخر رازى بر اين كلامى كه بو على در اثبات نبوّت و معجزات انبياء آورده ، اعتراضاتى نموده از جمله اينكه :\r\n« آنچه بو على در سخنان خود آورده كه : مردم چون احتياج بشارع و قانونگزار دارند از اين رو ، وجود شارع واجب است . مقصود بو على اگر اين باشد كه شارع بوجوب ذاتى موجود است ، اين محال است و اگر مقصود وجوب ايجاد شارع بر خدا باشد . اين قول معتزله است نه فلاسفه و اگر مقصود آن باشد كه وجود پيغمبر سبب نظم اين عالم است و خدا هم كه مبدأ هر كمال است پس بر خدا واجب است كه علّت وجود شخص پيغمبر باشد اين قول نيز باطل است چون تحقّق « اصلح » « 1 » بر اين عالم واجب نيست و گرنه انجام عمل نيك به اجبار فطرى كه « اصلح » است براى مردم تحقّق مىيافت و حال آنكه وقوع نيافته است . پس وجود پيغمبر هم براى مردم با اينكه « اصلح » است بر اين مبنا بايد واجب نباشد . و اگر از اينكه وجود « شارع » واجب است معنى ديگرى از آن اراده شده باشد لازم بود كه آن را بيان مىكرد . آنچه هم كه بو على مىگويد : شارع بايد داراى آيات و معجزاتى باشد تا دلالت كند كه قوانين و شرايع او از جانب خدا است . اين كلام او موافق با اصول فلاسفه نيست چون بو على در « نمط » دهم « اشارات » مىگويد : ( پيغمبران كه قدرت بر انجام معجزات دارند براى آن است كه در وجود آنها قوّهء خاص نفسانى است و بسبب آن قوّه قدرت بر ، آوردن معجزات را دارند و اين قوّه كه براى پيامبران است گاه براى ساحر خبيث هم مىباشد و فرق ميان رسول و ساحر در اين است كه رسول مردم را بخيرات و نيكيها دعوت مىكند و ساحر مردم را بشرور و بديها ) « 2 » . طبق اين كلام بو على همانگونه كه فرق ميان خير و شرّ معلوم است فرق ميان پيامبر و ساحر هم خودبخود معلوم خواهد بود و ديگر نيازى به آوردن معجزات ، نخواهد بود . ديگر آنكه معجزات در وقتى دلالت بر صدق رسالت دارند كه بمنزلهء تصديق خدا به رسالت انبياء باشند و تصديق خدا به رسالت انبياء فرع بر علم خدا بجزئيّات است و هم‌چنين فرع بر اين است كه حق تعالى فاعل به اختيار باشد درحالىكه فلاسفه كه علم خدا را بجزئيات و فاعل به اختيار بودن خدا را انكار مىنمايند . پس فلاسفه كه مىگويند معجزات انبياء دليل بر صدق رسالت آنها است با معتقدات فلسفى آنان مطابقت\r\n\r\n\r\n","description":"","footnote":"\r\n( 1 ) . اصلح يعنى خدا كه چيزى بمردم مىدهد بهترين نوع آن را مثلا بهترين مال و بهترين فرزند و بهترين علم . . .\r\nرا عنايت كند . آيا چنين امرى بر خدا لازم است يا نه ، اختلافى است .\r\n( 2 ) . . . . الّذى يقع له هذا فى جبلّة النّفس ثمّ يكون خيّرا رشيدا مزكيّا لنفسه فهو ذو معجزة من الأنبياء او كرامة من الأولياء . . . و الّذى يقع له هذا ثمّ يكون شريرا و يستعمله فى الشرّ فهو الساحر الخبيث . . . متن اشارات بو على - نقل از شرح خواجه - ج 3 - صفحهء 417 .\r\n","page_name":" 260 ","page_number":274},
  {"content":"\r\n\r\nندارد » « 1 » .\r\nخواجه اعتراض به واجب بودن وجود شارع و معجزات آنان را چنين پاسخ مىدهد :\r\n« فخر رازى كه بيان داشت ، واجب بودن وجود پيامبر اگر بمعنى وجوب ذاتى باشد چنين امرى محال است و اگر وجوب وجود پيامبر به اين لحاظ باشد كه وجود او « اصلح » براى نظام عالم است درست نيست چون « اصلح » بر خدا واجب نيست و . . . اين نوع اعتراضات بر قول بواجب بودن وجود پيغمبر صحيح نيست ، زيرا در افعال طبيعى كه مستند به « غايات » اند وجود غايات اقتضاى وجود آن افعال را مىنمايد و با توجه به عنايت الهى كه علم حق تعالى بنظام احسن ، سبب ايجاد آن نظام است ، بر ما وجوب وجود آن ثابت خواهد شد . براى همين است كه افعال را بغايات آنها تعليل مىكنند مانند اينكه پهنى بعضى از دندانها را بغايات آنها يعنى « جويدن » تعليل مىكنند و « غايات » افعال اگر اقتضاى وجود آن افعال را نداشت تعليل افعال به « غايات » صحيح نبود . بنابراين وجود پيغمبر هم به لحاظ غايت وجودش كه همان مصالح مترتّب بر وجود او است چون اقتضاى وجود آن جناب را مىنمايد با توجّه به « عنايت » الهى واجب خواهد بود . و از اينكه فخر رازى « اصلح » را بر خدا واجب نمىداند درست نيست چون « اصلح » گاه نسبت به كلّ عالم موردنظر است و گاه ببعضى از عالم و قسم اوّل با توجّه به « عنايت » الهى بر خدا واجب است هرچند قسم دوّم واجب نباشد همچنين با وجود مصلحت و فقدان مفسده ،\r\n\r\n\r\n","description":"","footnote":"\r\n( 1 ) . . . . ما المعنى بقولكم احتياج اهل العالم الى الشارع وجب وجوده أن عينتم به كونه موجودا واجبا لذاته فهو ظاهر الفساد و أن عينتم به أنّه يجب على اللّه تعالى تكوينه و ايجاده كما يقوله المعتزله . . . ممّا لا يقول به الفلاسفة اصلا و أن عينتم به أنّ وجود النّبى لما كان سببا لنظام العالم و ثبت أنّه تعالى مبدأ لكلّ كمال و خير وجب أن يكون اللّه تعالى علة لهذا الشّخص فهذا باطل ايضا لأنّا نقول ليس كل ما كان اصلح لهذا العالم وجب حصوله فى هذا العالم فأنّ اهل العالم لو كانوا مجبولين على الخيرات و الفضايل لكان اصلح من عدمه مع أنّه لم يوجد اصلا . . .\r\nأمّا قوله فلابدّ اختصاص الشارع بمعجزات تدلّ على أنّه جاء بتلك الشرايع من عند اللّه فهذا ايضا غير لايق باصول الفلاسفة لأنّ الشّيخ بيّن فى النّمط العاشر أنّ السّبب فى تمكين الرّسول من المعجزات اختصاص نفسه بقوّة لأجلها يتمكّن من تلك المعجزات و يسلم أنّ تلك القوة قد تحصل لنفس الساحر الخبيث و الفرق بين الرسول الصادق و الساحر الخبيث ليس ألّا بأنّ الرّسول يدعو الى الخيرات و الساحر يدعو الى الشّرور و الفرق بين الخير و الشرّ معلوم فكان العقل مستقلّا بالفرق بين النّبى و غيره من غير حاجة الى هذه المعجزات و ايضا فلأن المعجزات أنّما تدلّ على الصدق لأنّها قائمة مقام تصديق اللّه أيّاه و هذا مبنّى على أنّه تعالى عالم بالجزئيات و فاعل بالأختيار و القوم ينكرونه فكيف يستقيم لهم هذا الكلام . . . فخر رازى - شرح اشارات - المطبعة الخيريه - المصر 1325 ه - ج 2 - صفحهء 106 .\r\n","page_name":" 261 ","page_number":275},
  {"content":"\r\n\r\n« اصلح » بر خدا واجب است و فخر رازى كه اكراه مردم را به اعمال نيك « اصلح » معرّفى مىكند درست نيست زيرا فرضا كه مصلحتى در آن تصوّر شود ولى از صارف منتفى نيست چون اعمال اجبارى مانع تكامل است و يا در مقايسه به كلّ عالم « اصلح » نخواهد بود و باز فخر رازى كه مدّعى است : فلاسفه معجزات را دلالتى بر تصديق خدا از شارع نمىدانند ، بلكه ناشى از قوّهء نفسانى انبياء مىدانند كه گاه چنين قوه‌اى براى ساحر هم پيدا مىشود ، درست نيست ؛ چون معجزات ، بعضى قولىاند و بعضى فعلى ، معجزات مخصوص انبياء قولى توأم با فعلى است كه بر صدق دعوى آنان دلالت خواهد داشت . فرضا معجزات انبياء از آثار نفوس آنان باشد مضرّ بر صدق نبوّت آنان نخواهد بود چون آثارى اين‌چنين كه دليل بر كمال نفوس آنها مىباشد بر صدق دعوت آنان دلالت خواهد نمود و هم‌چنين فخر رازى كه مىگويد : حكما خدا را فاعل به اختيار و عالم بجزئيات نمىدانند . در جاى خود بيان كرديم كه اين نسبت به حكما درست نيست « 1 » آنچه هم كه بو على در مورد ضرورت وجود شرع و قانون الهى در زندگى اجتماعى آورده چنان نيست كه ادامهء زندگى بدون آن امكان‌پذير نباشد . وجود شريعت و نبوّت از آن‌رو ضرورت دارد كه نظامى است كه صلاح حال عموم طبقات از نظر زندگى دنيوى و اخروى در آن منظور شده است كه عدالت اجتماعى بدون چنين نظامى ، امكان نخواهد داشت و گرنه با هرنوع حكومت كه از هم پاشيدن اجتماع ممانعت نمايد در ادامهء زندگى كفايت خواهد كرد هرچند از راه قهر و غلبه يا ديگر طرق ، بدست آمده باشد ، دليل بر آن زندگى ساكنان كشورهاى كوچك اطراف است كه از حدّاقلّ نوع حكومت برخوردار مىباشند » « 2 » .\r\n\r\n\r\n","description":"","footnote":"\r\n( 1 ) . رجوع شود به صفحهء 242 .\r\n( 2 ) . . . . أنّ استناد الأفعال الطبيعية الى غاياتها الواجبة مع القول بالعناية الألهيّة كافى فى اثبات أنيّة تلك الأفعال و لذلك يعلّلون الأفعال بغاياتها كتعريض بعض الأنسان مثلا لصلاحيّة المضغ الّتى هى غايتها فلو لا كون تلك الغاية مقتضية لوجود الفعل لما صحّ التعليل بها و أمّا قوله : الأصلح ليس بواجب فنقول عليه : الأصلح بالقياس الى الكلّ غير الأصلح بالقياس الى البعض و الأوّل واجب دون الثّانى و ليس كون النّاس مجبولين على الخير من ذلك القبيل . . .\r\nو الأصلح قد يجب لوجوب الدّاعى و انتفاء الصارف . . . و عن الثانى : فبأن نقول : الأمور الغريبة الّتى منها المعجزات قوليّة و فعليّة و المعجزات الخاصة بالأنبياء . . . اقتران الفعلية بالقوليّه و هو دالّ على صدقهم . . . مضافا الى ذلك أن مشاهدة المعجزات الّتى هى آثار النّفوس الأنبياء دالّة على كلّ كمال تلك النفوس فهى مقتضية لتصديق اقوالهم . . . أنّ جميع ما ذكره الشيخ من امور الشريعة ليست مما لا يمكن أن يعيش الأنسان الّا به أنّما هى امور لا يكمل النظام . . . خواجه نصير الدين طوسى - شرح اشارات - ج 3 - صفحهء 373 و تجريد الكلام - نقل از شرح علامه صفحهء 270 .\r\n","page_name":" 262 ","page_number":276},
  {"content":"\r\n\r\n\r\n« نتيجهء بحث »\r\nدر مورد مسئله اثبات نبوّت كه بو على آن را مطرح كرد ، فخر رازى اعتراضاتى نمود از جمله اينكه :\r\n« بو على كه آورده چون وجود شرع و قانون الهى در زندگى اجتماعى ضرورى است پس وجود شارع واجب است » حكم او به اينكه « وجود شارع واجب است » درست نيست . تفصيل اعتراضات او و جوابى كه خواجه بتفصيل آورد گذشت .\r\nدر تأييد نظر خواجه از اينكه اعتراضات فخر رازى در مسئلهء نبوت درست نيست بايد بگوئيم كه فخر رازى در طرح مسئلهء نبوّت از جانب بو على اعتراضات خود را بر اين كلام بو على متمركز نمود كه چرا حكم به « وجوب وجود شارع نمود » در صورتى كه در كتب و آثار خود فخر رازى نظير همين عبارت يعنى : « وجود شارع واجب است » آمده است . در كتاب معالم اصول الدين بيانش چنين است : « نبوّت محمّد صلى الله عليه و إله به دو طريق قابل اثبات است اوّل از راه معجزات چه او ادّعاى نبوّت كرد و سپس معجزاتى مانند قرآن و جارى ساختن آب از سر انگشتان خود و خبر دادن از غيب و . . . در تأييد ادّعاى خود آورد . دوّم از راه اقوال و افعال ، زيرا قبل از ظهور او فساد همه جا را فراگرفته بود يهود بمذاهب باطل مانند تشبيه و افتراء به انبياء و تحريف تورات روى نموده بود نصارى و مجوس به تثليث و ثنويّت گرويده بودند و عرب به پرستش بتها و قتل و غارت مشغول بودند و كفر تمام سطوح را فراگرفته بود ؛ در چنين زمانى حضرت محمّد صلى الله عليه و إله ظهور كرد اعتقادات باطل را زدود پرچم توحيد را برافراشت و افكار و انديشه‌هاى آلوده و ناقص را كمال بخشيد و رفتار ناپسند مردم را بصلاح آورد پس كاملترين بشر بود و افعالش همانند افعال ساير انبياء بود پس واجب است كه او پيامبر باشد » « 1 » . آنچه از فخر رازى آورديم آن بود كه او با ذكر مقدماتى نتيجه مىگيرد كه « وجود پيغمبر\r\n\r\n\r\n","description":"","footnote":"\r\n( 1 ) . . . . الأوّل أنّه ادعى النبوّة . . . و اظهر المعجزة احدها أنّه اظهر القرآن عليه ثانيهما نقل عنه معجزات كثيرة منها نبوع الماء من بين اصابعه و مكالمة حيوان العجم . . . ثالثها أنّه اخبر عن الغيب . . . الطّريق الثّانى فى اثبات نبوّته عليه السلام اخلاقه و افعاله بيانه أنّ مقدّم محمّد صلى الله عليه و آله كان العالم مملؤة من الكفر و الفسق أما اليهود . . . و اما النصارى فكانوا فى المذاهب الباطلة فى القول بالتثليث . . . و المجوس كانوا فى القول باثبات الهين . . .\r\nو العرب كانوا فى عبادة الأصنام . . . و فى النّهب و الغارة . . . و كانت الدنيا مملؤة من هذه الأباطيل فبعث اللّه محمدا ص يدعو الخلق الى الدين الحقّ و كمّل الناقصين فى القوّة النظريّة و فى القوّة العمليّة . . . و ما اتى من الأقوال و الأفعال فهو افعال الأنبياء فوجب أن يكون هو نبيّا . . . فخر رازى - معالم اصول الدّين - صفحهء 90 - و محصّل - صفحهء 151 .\r\n","page_name":" 263 ","page_number":277},
  {"content":"\r\n\r\nواجب است » و حال آنكه از ملاحظه اين جمله : « وجود پيغمبر واجب است » كه در كلام بو على آمده است بر او خورده مىگيرد .\r\nفخر رازى بر اين كلام بو على كه : « معجزات انبياء دليل بر صدق دعوت آنها است » نيز خدشه وارد مىكند به اين بيان كه « بو على « معجزه » را ناشى از خصوصيّت نفس ناطقه پيامبر مىداند با اين وجود چگونه ممكن است ديگر معجزه نشانه تصديق خدا بر دعوت آنان باشد » .\r\nدرحالىكه فخر رازى در « المباحث المشرقيّه » نظرش همان نظر بو على است يعنى معجزه را ناشى از خصوصيّت نفس ناطقهء پيامبر مىداند و كلامش چنين است :\r\n« از جمله مختصات پيامبر خدا آن است كه نفس ناطقهء او متصرّف در مادّهء اين عالم است تا بتصرّف نفس ناطقهء او عصا اژدها و آب خون گردد و كور و كر شفا يابند و مرده زنده شود و ساير معجزات » « 1 » .\r\nبنابراين فخر رازى كه خود ، معجزه را از خصوصيّت نفس پيغمبر مىداند لازم مىآيد همان اعتراض كه او بر بو على وارد نموده بر كلام خود او هم وارد باشد .\r\n\r\n\r\n","description":"","footnote":"\r\n( 1 ) . . . . و خواصّ النّبى ( ص ) ثلاث . . . ثالثها أن تكون نفسه متصرّفة فى مادّة هذا العالم فيقلب العصا ثعبانا و الماء دما و يبرء الأكمه و الأبرص . . . فخر رازى - المباحث المشرقيه - ج 2 - صفحهء 524 .\r\n","page_name":" 264 ","page_number":278},
  {"content":"\r\n\r\n\r\nاختلاف خواجه و فخر رازى در بيان عصمت انبياء عليهم السلام\r\nدر مسئلهء عصمت پيامبران در ميان فرقه‌هاى مختلف اسلامى اختلاف است . معتزله ، اشاعره ، اماميّه ، خوارج حشوّيه و . . . هريك از ديدگاه خود نظرهائى ابراز داشته‌اند . در اينجا فقط به بيان قول خواجه و فخر رازى مىپردازيم .\r\nفخر رازى پيامبران را از كفر و گناهان كبيره در بعد از بعثت ، معصوم مىداند خواجه گرچه در اين اعتقاد با او موافق است ، ليكن در كيفيّت بيان عصمت با او مخالف است و پيامبران را در قبل از بعثت هم معصوم مىداند . اكنون به نقل كلام آنان مىپردازيم .\r\n\r\nفخر رازى در « محصّل » مىگويد :\r\n« امّت اسلامى متفقند كه انبياء معصوم از كفرند بدليل آنكه پيروى از آنها واجب است چون در قرآن آمده است « از پيامبر پيروى كنيد تا هدايت يابيد » « 1 » .\r\nو چنانچه كفر بر پيامبران جايز مىبود . طبق اين آيه باز بايد از آنان تبعيّت كرد و حال آنكه تبعيّت از كفر باطل است و بعضى هم كه كفر را بر پيامبران جايز نمىدانند ليكن اظهار كفر را از باب تقيّه بر آنان جايز شمرده‌اند ، درست نيست ، چون با اظهار كفر آنان دين بر همگان پوشيده مىماند و چنانچه اظهار كفر بر آنان از باب تقيّه جايز مىبود در آغاز دعوت بدين كه مردم منكر دين بودند ترس و وحشت از وقتهاى ديگر بيشتر بود ، در آن زمان بايستى چنين مىكردند ، در حالى كه نكرده‌اند بعنوان نمونه ابراهيم عليه السلام در زمان نمرود و موسى عليه السلام در زمان فرعون ، در نهايت سختى از دعوت خوددارى نكردند . بعضى از حشويّه پنداشته‌اند كه پيغمبر اسلام در قبل از بعثت كافر بوده است چون در قرآن آمده است « خدا تو را گمراه يافت پس هدايتت كرد » « 2 » . در آيهء ديگر نيز فرمود « تو نمىدانستى كه كتاب و ايمان چيست » « 3 » ولى اتّفاق اهل تحقيق بر فساد اين قول است . كسانى هم كه كفر و اظهار كفر را بر انبياء جايز ندانسته‌اند ولى ارتكاب گناهان كبيره را بر آنها جايز شمرده‌اند قول باطلى است به چند دليل :\r\n1 - اگر انبياء گناه كبيره كنند از گناهكاران امّت هم پست‌تر خواهند بود چون درجه و رتبهء انبياء در حدّ اعلى است و خدا به آنها بيشتر نعمت داده است اگر گناه مىكردند گناهشان سنگين‌تر و زشت‌تر مىبود ، چنانچه در « قرآن » خطاب به زنان پيامبر آمده است « اگر يكى از شما گناه آشكارى كند عذاب او دو برابر خواهد بود » « 4 » مانند سنگسار و غيره به همين لحاظ است كه حدّ برده\r\n\r\n\r\n","description":"","footnote":"\r\n( 1 ) . . . .  وَ اتَّبِعُوهُ لَعَلَّكُمْ تَهْتَدُونَ  - سوره 7 - آيه 158 .\r\n( 2 ) .  وَ وَجَدَكَ ضَالًّا فَهَدى  ( سورهء 93 - آيهء 7 ) .\r\n( 3 ) .  ما كُنْتَ تَدْرِي مَا الْكِتابُ وَ لَا الْإِيمانُ  ( سورهء 42 - آيهء 52 ) .\r\n( 4 ) .  يا نِساءَ النَّبِيِّ مَنْ يَأْتِ مِنْكُنَّ بِفاحِشَةٍ مُبَيِّنَةٍ يُضاعَفْ لَهَا الْعَذابُ ضِعْفَيْنِ  - سوره 33 - آيهء 30 .\r\n","page_name":" 265 ","page_number":279},
  {"content":"\r\n\r\nپست‌تر از مقام آحاد امّت است و از اينكه جايز نيست مقام انبياء پست‌تر از مقام آحاد امّت باشد اجماعى است . 2 - اگر پيغمبر ص مرتكب گناه شود شهادت او مورد قبول نخواهد بود زيرا در « قرآن » آمده است « اى كسانى كه ايمان آورده‌ايد اگر فاسقى خبرى بشما آورد تحقيق و بررسى نمائيد و . . . » « 1 » . ولى شهادت پيامبر قبول است و گرنه بايد از عدول امّت خود پست‌تر باشد كه صحيح نيست . 3 - بفرض كه پيغمبر اقدام بر گناه كبيره كند بايد او را جلوگيرى نمود و بايد ايذاء او جايز باشد درحالىكه اذيّت پيغمبر ص حرام است چون در « قرآن » آمده است « كسانى كه خدا و رسولش را آزار مىدهند خدا آنان را لعنت كرده است » « 2 » . 4 - پيروى از پيغمبر واجب است بموجب آيه‌اى كه مىفرمايد « از من پيروى كنيد تا خدا شما را دوست دارد » « 3 » . اگر پيغمبر گناه كند طبق اين آيه بايد از او پيروى كرد و مىدانيم پيروى در گناه حرام است بناچار بايد جمع ميان واجب و حرام نمود درحالىكه اين امر محالى است . اما از اينكه آيا ارتكاب گناه صغيره بر انبياء جايز است يا نه اختلاف است ولى اتّفاق اكثريّت آن است كه اقدام بگناه خواه صغيره يا كبيره بر انبياء صحيح نيست و فقط به يكى از سه طريق زير ممكن است : 1 - از راه سهو و نسيان . 2 - بعنوان ترك اولى . 3 - از راه اشتباه منهىّ به مباح . بعضى عصمت را به ائمه و جانشينان پيغمبر هم سرايت داده‌اند و گويند همچنانكه كفر بر پيغمبر در قبل از بعثت جايز نيست بر « امام » هم در قبل از امامت كفر جايز نخواهد بود و ازاين‌رو بر امامت شيخين خرده مىگيرند و آيا ارتكاب گناه كبيره بر انبياء در قبل از بعثت جايز است يا نه ، اكثر اهل سنّت گويند جايز است » « 4 » .\r\n\r\n\r\n","description":"","footnote":"\r\n( 1 ) .  يا أَيُّهَا الَّذِينَ آمَنُوا إِنْ جاءَكُمْ فاسِقٌ بِنَبَإٍ فَتَبَيَّنُوا . . .  سوره 49 - آيه 6 .\r\n( 2 ) .  إِنَّ الَّذِينَ يُؤْذُونَ اللَّهَ وَ رَسُولَهُ لَعَنَهُمُ اللَّهُ . . .  سوره 33 - آيه 57 .\r\n( 3 ) .  فَاتَّبِعُونِي يُحْبِبْكُمُ اللَّهُ . . .  سوره 3 - آيه 31 .\r\n( 4 ) . اتّفقت الأمّة على كون الأنبياء معصومين عن الكفر . . . اذ لو جاز الكفر عليهم لكان الأقتداء بهم واجبا لقوله تعالى : فاتّبعوه و فساد ذلك يدّل على فساد قولهم و من النّاس من لم يجوّز الكفر جوّز الكفر على سبيل التّقيّه . . . و هذا ايضا باطل لأنّه يقتضى الى خفاء الدين بالكلّية و لأنّه لو جاز ذلك لكان اولى الأوقات به مبدأ ظهور الدّعوة . . .\r\nو من النّاس من لم يجوّز الكفر و لا اظهاره لكنّهم جوّز الكبائر عليهم و الأكثرون لم يقولو به لوجوه الأوّل لو صدرت الكبيرة عنهم لكانوا اقل درجة من عصاه الأمّة و ذلك غير جايز لأنّ درجات الأنبياء فى غاية الشّرف فكان صدور الذنب عنه افحش ، الا يرى الى قوله تعالى  يا نِساءَ النَّبِيِّ . . . *  يضاعف لها العذاب برجم و غيره الثّانى بتقدير اقدامه على الفسق وجب أن لا يكون مقبول الشهادة الثالث بتقدير اقدامه على الكبيرة وجب زجره عنها . . . بل يجوز صدور المعصية منهم على احد وجوه ثلاثه احدها السهو . . . و الثّانى ترك الأولى الثالث اشتباه المنهىّ بالمباح . . . من الحشويّه زعم أنّ الرسول كان كافرا قبل البعثه . . . و اتّفق المحصّلون - دنبالهء پاورقى در صفحه بعد\r\n","page_name":" 266 ","page_number":280},
  {"content":"\r\n\r\nخواجه نصير طوسى به بعضى از بيانات فخر رازى كه در باب عصمت انبياء آورده ايرادهائى دارد از جمله اينكه مىگويد : « فخر رازى دليل اوّل خود را بر عصمت انبياء از گناهان كبيره چنين يادآور شد : مقام انبياء كه عالىتر از ساير مردم است اگر گناه كنند گناهشان عظيمتر خواهد بود . در صورتى كه چنين نيست و بايد گفت انبياء چون بقبح گناه علم و آگاهى بيشترى دارند ازاين‌رو اگر مرتكب گناه شوند گناهشان عظيمتر خواهد بود . ديگر آنكه حدّ « محصن » كه سنگسار است به اين علت است كه مستغنى از زنا بوده است نه براى اينكه مقام او عالىتر بوده است و باز آنچه فخر رازى مىگويد كه « اطاعت از پيغمبر واجب است و اگر گناه كبيره كند پيروى از او حرام مىشود و جمع ميان واجب و حرام هم ممكن نيست پس بايد پيغمبر گناه نكند » اين تبين بر عدم ارتكاب انبياء از گناه كبيرهء فقط نيست بلكه عدم ارتكاب آنها از گناه صغيره را نيز شامل مىگردد همچنين اين كلام فخر رازى كه « اشتباه منهىّ بمباح ممكن است سبب ارتكاب انبياء بگناه شود » درست نيست چون لازم مىآيد جاهل بمنهيّات باشند در صورتى كه انبياء جهل به احكام ندارند . بعلاوه پيروى از انبياء واجب است چنانچه در قرآن است « آنكس كه با پيغمبر مخالفت كند و غير راه مؤمنان را در پيش گيرد آنچه را كه دوست دارد به او مىرسانيم و او را به آتش درمىافكنيم » « 1 » . كسى كه منهىّ را بمباح اشتباه كند چگونه مىتوان از او پيروى نمود » « 2 » .\r\nچنانچه گذشت به اعتقاد فخر رازى گناه از روى سهو بر انبياء جايز است امّا خواجه آن را مردود مىداند و كلامش در « تجريد الكلام » چنين است « چنانچه انبياء بسهو مرتكب گناه شوند ديگر عمل آنها حجّت نخواهد بود و پيروى از آنها هم ديگر واجب نخواهد بود و هوش و درايت آنها بايد در حدّى باشد كه فريب نخورند ، سهو هم نبايد بكنند و گرنه از آنان پيروى نخواهند\r\n\r\n\r\n","description":"","footnote":"\r\nبقيه پاورقى از صفحه قبل - على فساد ذلك و من النّاس من يجوّز هذا الحكم فى الأئمّة و قال كما لا يجوز كون الرسول كافرا قبل البعثه لا يجوز ايضا أن يكون الأمام كافرا قبل الأمامة و لذلك يقدحون فى امامة الشيخين . . .\r\nو أمّا هل يجوز فعل الكبيرة على الأنبياء قبل البعثة . . . - فخر رازى - محصّل - صفحهء 160 و 161 - و معالم اصول الدين - حاشيهء محصل - صفحهء 108 .\r\n( 1 ) .  . . . وَ يَتَّبِعْ غَيْرَ سَبِيلِ الْمُؤْمِنِينَ نُوَلِّهِ ما تَوَلَّى وَ نُصْلِهِ جَهَنَّمَ . . .  - سورهء 4 - آيه 115 .\r\n( 2 ) . اقول لو قال الأنبياء عليهم الصلاة و السلام اكثر علما بقبح الفواحش و اوفر اقبالا على الأمور الألهيّه فيكون صدور الذنب عنهم افحش لكان اقرب و المحصن يرجم لا لشرفه بل لأستغنائه عن الزّنا بخلاف غيره . . . و ما قال لواتى بالكبيرة لوجب علينا الأقتداء به فيها كقوله تعالى  فَاتَّبِعُونِي . . . *  هذا الدّليل لا يختصّ بالكبيرة فى الصّغيرة ايضا قائم . . . و ايضا اشتباه المنهىّ بالمباح لا يجوز عليهم لأنّه يدلّ على جهلهم بالمنهيّات و الجاهل بها . . . خواجه نصير الدين طوسى - تلخيص المحصّل - حاشيهء محصّل - انتشارات حسينيّه - مصر 1323 ه - صفحهء 160 .\r\n","page_name":" 267 ","page_number":281},
  {"content":"\r\n\r\nكرد » « 1 » و چون خواجه كلام خود را در عصمت انبياء از گناه كبيره و صغيره بطور مطلق آورده لذا شامل عصمت آنان مىگردد هم در بعد از بعثت و هم پيش از آن را .\r\n\r\n« نتيجهء بحث »\r\nفخر رازى دلائلى ارائه داد بر اينكه ارتكاب گناه كبيره بر انبياء جايز نيست و گرنه بايد منع پيغمبر از گناه جايز باشد و يا شهادتش قبول نباشد و يا از گناهكاران امّت خود هم بايد پست‌تر باشد و يا . . . چون اين توالى فاسدند پس پيامبران گناه كبيره نمىكنند مگر از روى سهو يا بعنوان ترك اولى و يا از راه اشتباه منهىّ به مباح .\r\nخواجه بر بعضى از تعليلهايى كه او در عدم ارتكاب پيامبران بگناه كبيره آورده انتقاد كرد و تعليل ديگر نمود ؛ از جمله اينكه فرمود : عدم ارتكاب انبياء بگناه براى آن است كه علم تامّ بگناه دارند و گناه از روى سهو يا از روى اشتباه منهىّ بمباح را نيز مردود شمرد .\r\nاينك دو مطلب در تأييد نظر خواجه يادآورى مىگردد :\r\n1 - نظر خواجه مبنى بر اينكه پيامبران از روى سهو و از روى اشتباه منهىّ بمباح مرتكب گناه نمىشوند بايد درست باشد چون پيامبرى كه از روى سهو يا اشتباه گناه كند بايد منع او از گناه جايز باشد چنانچه آحاد امّت هم اگر بسهو يا به اشتباه گناه كنند منع آنها لازم است و چون منع پيامبر ايذاء او است و آن به بيانى كه فخر رازى اظهار داشت جايز نيست پس بايد به سهو و به اشتباه هم پيغمبر گناه نكند . در تأييد اين نظر خواجه ، كلام فخر رازى را از كتاب « معالم اصول الدين » او مىآوريم كه مىگويد : « آيات وارده بر گناه پيامبران را بايد حمل بر « ترك اولى » كرد و اگر ثابت شود كه واقعا گناه كرده‌اند بايد قايل شد كه آن گناه در پيش از بعثت بوده است » « 2 » ملاحظه مىشود كه در اين كتاب فخر رازى گناه پيامبران را بمعنى « ترك اولى » گرفته است و گناه مبتنى بر سهو و اشتباه را در حقّ آنان نپذيرفته است و گرنه حمل بر قبل از بعثت نمىنمود .\r\n2 - فخر رازى كه براى پيامبران در قبل از بعثت گناه كبيره را جايز مىداند اين قول برحسب ظاهر با غرض بعثت انبياء سازگارى ندارد چون اصلاح اجتماع از جانب پيامبران وقتى ممكن است كه مردم را رغبتى در پيروى انبياء باشد چنانچه خدا در قرآن فرموده است :\r\n\r\n\r\n","description":"","footnote":"\r\n( 1 ) . . . و كمال العقل و الذّكاء و الفطنة و قوّة لرّأى و عدم السهو . . . خواجهء طوسى - تجريد الكلام - نقل از شرح علّامه - صفحهء 274 .\r\n( 2 ) . . . . و الأيات و الواردة فى هذا الباب فأمّا ان تحمل على ترك الأفضل و أن ثبت كونه معصية لا محالة بذلك أنّما وقع قبل النبوّة . . . فخر رازى - معالم اصول الدين - حاشيهء محصّل - صفحهء 8 .\r\n","page_name":" 268 ","page_number":282},
  {"content":"\r\n\r\n« اى پيامبر اگر تو بدخوى و سنگين‌دل بودى مردم از گرد تو پراكنده مىشدند » « 1 » .\r\nمسلّما پيامبران اگر سوابق آلودهء بگناه داشته باشند مردم را رغبتى در پيروى از آنها حاصل نمىشود .\r\nو علاوه‌بر اينكه لازم است پيامبران در پيش از بعثت معصوم باشند نيز لازم است در همان دوران پيش از بعثت امور و علائمى از آنها بروز كرده باشد تا مردم را آمادهء شنيدن دعوت كنند و پس از اعلان قبول دعوت بر مردم گران نيايد مانند تكلّم حضرت عيسى عليه السلام در گهواره و قصّهء اصحاب فيل در ولادت پيامبر اسلام .\r\nبنابراين عصمت انبياء در پيش از بعثت به بيانى كه ذكر شد لازم مىباشد .\r\n\r\n\r\n","description":"","footnote":"\r\n( 1 ) .  . . . وَ لَوْ كُنْتَ فَظًّا غَلِيظَ الْقَلْبِ لَانْفَضُّوا مِنْ حَوْلِكَ . . .  سورهء 3 - آيهء 159 .\r\n","page_name":" 269 ","page_number":283},
  {"content":"\r\n\r\n\r\nاختلاف خواجه و فخر رازى در مسئلهء امامت\r\nامامت از مسائل مهم اختلافى ميان اماميّه و اهل سنّت است ازاين‌رو از مسائل اختلافى ميان خواجه و فخر رازى نيز خواهد بود و هريك در كتب كلامى خود از آن سخن گفته‌اند كه به ترتيب سخنان آنان را از مقالات خود آنها مىآوريم :\r\n\r\nفخر رازى در « معالم اصول الدين » مسئلهء امامت را چنين طرح مىكند :\r\n« بعضى نصب امام را اصلا واجب نمىدانند مانند بعضى از فرق خوارج و بعضى ديگر واجب مىدانند و اينان دو گروه‌اند ؛ گروهى نصب امام را بر مردم واجب مىدانند و اين اعتقاد اهل سنّت است و گروهى بر خدا واجب مىدانند كه اعتقاد شيعيان است . دليل اهل سنّت بر اينكه نصب امام بر مردم واجب است چنين است : وجود امام چون سبب دفع ضررى مىشود كه جز بوجود امام دفع نمىگردد ، ازاين‌رو ، نصب امام بر مردم واجب خواهد بود . مىدانيم چنانچه در شهرى رهبر توانايى باشد كه امور مردم را به نظم و ضابطه آورد ، وضع مردم بصلاح نزديكتر خواهد بود تا هنگامى كه بر آنها رهبرى نباشد همچنين بىنظميها كه سبب زيانهاى جبران‌ناپذير گردد ، دفع آنها واجب خواهد بود و چون دفع آن زيانها فقط بداشتن رهبر و امام ميسّر است پس بر مردم لازم است كه بر خود نصب امام كنند . اگر گويند ممكن است مردم از پيروى آن امام خوددارى كنند و اين موجب بروز شرّ بيشترى گردد جواب آن است كه گرچه احتمال چنين شرّى مىرود ليكن شرّ احتمالى نادرى است و جنبهء منافع آن بيش از شرّ احتمالى است . شيعه‌ها در استدلال بر وجوب نصب امام بر خدا همين دليل را ارائه نموده‌اند و مىگويند : اگر خدا ، امامى بر مردم منصوب كند گرايش مردم بطاعات و اجتناب آنان از گناه بيشتر مىشود ولى دليل آنان ضعيف است چون همانگونه كه ممكن است نصب امام از طرف خدا منافعى را در برداشته باشد ، ممكن است قبايحى را هم در برداشته باشد ، با اين فرض نصب امام بر خدا قبيح خواهد بود . اگر گويند اين اعتراض بر شما كه نصب امام را بر مردم واجب مىدانيد وارد است مىگوئيم اين اعتراض بر دليل ما وارد نخواهد بود ، چون براى ما ، گمان اينكه در وجود « امام » مصلحت است ، همين گمان مصلحت كافى است بر اينكه نصب امام بر ما واجب باشد چون گمان ما ، جايگزين علم خواهد بود ولى آنان كه نصب امام را بر خدا واجب مىدانند تا يقين حاصل نكنند كه نصب امام از جانب خدا از هر مفسده‌اى خالى است ، ممكن نيست كه آن را بر خدا واجب دانند چون در مورد خدا گمان جايگزين علم نمىشود . بنابراين دليل ما مبنى بر اينكه بر مردم واجب است كه بر خود نصب امام كنند خالى از نقص است » « 1 » .\r\n\r\n\r\n","description":"","footnote":"\r\n( 1 ) . نصب الأمام أمّا أنّه واجب على العباد او على اللّه او لا يجب اصلا . . . و الّذين - دنبالهء پاورقى در صفحه بعد\r\n","page_name":" 270 ","page_number":284},
  {"content":"\r\n\r\nخواجهء طوسى در « تجريد الكلام » در استدلال خود مبنى بر اينكه نصب امام بر خدا لازم است چنين مىگويد : « نصب امام لطف است و لطف از باب حكمت بر خدا لازم است پس نصب امام بر خدا لازم است ، وجود امام از آنجهت لطف است كه با وجود او مردم بطاعت نزديك و از معصيت دور مىشوند بدون اينكه اين نزديكى بطاعت و دورى از معصيت بحدّ اضطرار برسد . شك نيست كه تبليغ احكام دين و امر بمعروف و نهى از منكر و بپاداشتن حدود و دفع ستم و تعليم حلال و حرام و نظاير اين امور بطورى كه از هر خطا و اشتباه محفوظ باشد تا موجب تغيير احكام الهى نگردد وظيفه عموم مردم نيست بلكه بر خدا لازم است كه اين وظيفه را بشخصى محوّل نمايد و همانگونه كه بدون وجود رهبر آشفتگى در زندگى مردم روى مىدهد و اگر امام باشد امور دنيا كه نظم پيدا مىكند امور دينى و اخروى هم رو بصلاح خواهد رفت . اگر گويند هرچند وجود امام لطف است ليكن شايد مفاسدى هم در ميان باشد كه ما از آن مطّلع نباشيم پس نمىتوان به يقين حكم كرد كه نصب امام بر خدا واجب است . جواب آن است كه مىدانيم مفسده ندارد چون معصوم است ؛ ازاين‌رو ، هيچيك از قدرت و مال و لشكر را در ظلم و ستم و هواى نفسانى به كار نخواهد برد . اگر گويند وجود امام وقتى لطف است كه متصرّف در امر و نهى باشد و اجراى احكام اسلام كند و شما كه امام غايب را متصرّف در امر و نهى نمىدانيد پس بايد وجودش لطف نباشد چون نزديك نمودن مردم بطاعت و دورنمودن آنان از معصيت بوسيلهء او ظاهرا تصوّر نمىرود . جواب آن است كه وجود امام خود لطف است و تصرّف او لطف ديگر و اگر يك لطف نباشد ، مانع وجود لطف ديگر نيست مانند همهء پيغمبران كه خدا آنها را بمقتضاى لطف فرستاده بود ولى تصرّف آنها مدّتى محقق نگشت و امام غايب كه\r\n\r\n\r\n","description":"","footnote":"\r\n- اوجبوا نصبه على العباد هم اهل السنّة . . . و الّذين قالوا أنّه يجب نصبه على اللّه هم الشيعه لنا أنّ نصب الأمام يقتضى دفع ضرر لا يندفع ألّا به فيكون واجبا بيان الأوّل : العلم الضرورىّ حاصل بأنّه أذا حصل فى البلد رئيس قاهر ضابط فأنّ حال البلد يكون اقرب الى الصلاح . . . و بيان الثانى أنّ دفع الضّرر عن النّفس لمّا كان واجبا فما لا يندفع هذا الضرّر ألّا به وجب أن يكون واجبا . . . و استدل الشّيعه به عين هذا الدّليل على وجوب نصب الأمام على الله تعالى فقلنا أنّه ضعيف و ذلك أنّ دليلهم و أن اشتملت على هذا الوجه من المنفعة و لكن لا يبعد ايضا اشتماله على وجه من وجوه القبح فيقبح من اللّه تعالى نصبه فأن قال فهذا ايضا وارد عليكم قلنا الفرق بين الدليلين أنّا لمّا اوجبنا نصب الأمام على انفسنا كفى ظنّ كونه مصلحة فى وجوب نصبه علينا لأن الظّن فى حقّنا يقوم مقام العلم . . . أمّا انتم فتوجبون نصب الأمام على اللّه فمالم يقيمو البرهان القاطع على خلوّه عن جميع المفاسد لا يمكنكم ايجابه على اللّه لأنّ الظّن لا يقيم مقام العلم فى حق الله تعالى . . . فخر رازى - معالم اصول الدين - صفحهء 153 .\r\n","page_name":" 271 ","page_number":285},
  {"content":"\r\n\r\nمتصرّف در امر و نهى نيست ، عدم تصرّف او از جانب ما است ، نظير آنكه حق تعالى بمقتضاى لطف به كسى براى معيشت زندگى دست و پا و چشم و گوش دهد . سپس ظالمى دست و پاى او را ببندد و مانع شود كه او دست و پاى خود را به كار گيرد ، اين عدم تصرّف او از جانب آن ظالم خواهد بود ، همچنين است در مورد امام غايب كه ما ، مانع تصرّف او در اجراى احكام الهى شده‌ايم » « 1 » .\r\nفخر رازى در « معالم اصول الدين » كلام خود را در مسئلهء امامت چنين ادامه مىدهد :\r\n« شيعهء اثناعشرى عصمت را بر امام واجب مىدانند و ازاين‌رو ، معتقد شده‌اند كه خطا و اشتباه در كار او نخواهد بود ولى فرق ديگر مسلمين عصمت را در امام شرط ندانسته‌اند ، دليل بر اينكه عصمت شرط امامت نيست آن است كه امامت ابو بكر درست بود با اينكه معصوم نبود . در اينكه اثبات امامت بايد بنصّ باشد يا به انتخاب خود مردم اجماع امّت بر اين است كه بنصّ جايز است ولى اهل سنت امامت را به انتخاب مردم هم جايز دانسته‌اند و فرقهء اثناعشرى گويند جز بنصّ جايز نيست . دليل بر اينكه جايز است مردم خود انتخاب امام نمايند امامت ابو بكر است چون سببى بر امامت ابو بكر جز بيعت و انتخاب مردم نبوده است و اگر امامت فقط بنصّ باشد بايد امامت ابو بكر برمبناى بيعت ، خطاى بزرگى باشد و اين مضرّ به امامت او خواهد بود در صورتى كه امامت ابو بكر درست بوده است بنابراين بيعت روش صحيحى در اثبات امامت است . اگر گويند واجب است كه امام معصوم باشد و آن از غير طريق نصّ شناخته نمىشود .\r\nجواب آن است كه عصمت شرط امامت نيست چنانچه تذكّر داده شد از اينكه ابو بكر امام بود و معصوم نبود و فرقهء اثناعشرى كه مدعىاند پيغمبر نصّ جلّى نمود بر امامت على رضى اللّه عنه بطورى كه هيچ قابل تأويل نيست صحيح نيست زيرا چنين نصّى اگر وجود مىداشت مسلّما واقعه و حادثهء بزرگى مىبود و شهرت مىيافت و موافق و مخالف از آن آگاه مىشد و حال آنكه چنين نصّى به هيچ‌يك از فقهاء نرسيده است . بنابراين چنين ادّعائى كذب است » « 2 » .\r\n\r\n\r\n","description":"","footnote":"\r\n( 1 ) . . . . الأمام لطف فيجب نصبه على اللّه تعالى تحصيلا للغرض و المفاسد معلومة الأنتقاء . . . وجوده لطف و تصرّفه لطف آخر و عدمه منّا . . . - خواجه نصير طوسى - تجريد الكلام - نقل از شرح علّامه - ( صفحهء 285 - 284 ) - فصول خواجه - صفحهء 39 - شماره 43 .\r\n( 2 ) . قالت الأثنا عشريه وجوب العصمة شرط لصحّة الأمامة و قال الباقون ليس كذلك لنا أنّ الدليل دلّ على صحّة امامة ابى بكر رضى الله عنه مع أنّه ما كان واجب العصمة . . . و اجتمعت الأمّة على أنّه يجوز اثبات الأمامة بالنّصّ و هل يجوز بالأختيار ام لا قال اهل السنّة يجوز و قالت الأثنا عشريّه لا يجوز ألّا بالنّص لنا أنّ الدّليل دلّ على اقامة ابى بكر و ما كان لتلك الأمامة سبب ألّا البيعة أذ لو كان منصوصا عليه لكان - دنبالهء پاورقى در صفحهء بعد\r\n","page_name":" 272 ","page_number":286},
  {"content":"\r\n\r\nخواجه كلامى دارد در عصمت امام كه از آن جواب فخر رازى نيز داده مىشود و آن اين است كه مىگويد : « امام بايد معصوم باشد به چند جهت : اوّل اينكه امام اگر معصوم نباشد بايد امام ديگرى باشد تا او را به راه صواب آورد و خطاهاى او را اصلاح كند پس آن امام ديگر امام است و معصوم . و اگر او هم معصوم نباشد امام سوّمى لازم است و به همين ترتيب كه دچار تسلسل باطل خواهيم شد پس امام بايد معصوم باشد دوم اينكه امام حافظ شرع است اگر معصوم نباشد چگونه مىتواند حفظ شرع كند سوم اينكه امام اگر معصوم نباشد و اقدام بگناه كند دورى جستن از او و نهى او لازم مىشود و اطاعت از او حرام مىگردد . چهارم آنكه غرض از نصب امام منع منكرات و ترويج احكام خدا است و اگر معصوم نباشد اطاعت او واجب نمىشود پس چگونه مىتواند ترويج دين كند و مردم را از گناه بازدارد . پنجم اينكه اگر معصيت كند مقامش از ساير گناهكاران پست‌تر است چون معرفت او دربارهء خدا و شرع بيشتر است و عقلش كاملتر و عذابش هم بيشتر و شديدتر خواهد بود . و امامت امام بنصّ ثابت مىگردد يعنى پيغمبر جانشين خود را معيّن مىفرمايد و آن امام ، امام ديگر را و به همين ترتيب و دليل بر آن دو چيز است : يكى آنكه امام بايد معصوم باشد به بيانى كه گذشت و هيچكس علم بعصمت ندارد غير از خدا مگر آن‌كس كه خدا او را آگاه كرده باشد . دوّم اينكه روش و سيرت پيغمبر دلالت بر آن دارد كه مردم را هيچگاه مهمل نمىگذاشت و وظيفهء آنان را در هر حال معيّن مىفرمود و آنان را در كوچكترين احكام رهبرى مىفرمود و در هيچ‌چيز نكته‌اى فرونگذاشت و هرگاه دو روز از مدينه غايب مىگشت كسى را بجاى خود مىنشاند بنابراين چگونه ممكن است امامت را كه توجّه همهء مردم به آن است مهمل گذارد و كسى را بجاى خود منصوب نكند » « 1 » .\r\n\r\n\r\n","description":"","footnote":"\r\n- توقيفه الأمر على البيعة خطأ عظيما يقدح فى أمامته و ذلك باطل فوجب كون البيعة طريقا صحيحا احتجّ المخالف بأنّه يجب أن يكون واجب العصمة و لا سبيل الى معرفته ألّا بالنّص و الجواب أنّا بيّنا أنّ وجوب العصمة باطل . . . و الأثنا عشريّه أنّ النّبى ( ص ) نصّ على امامة علىّ رضى الله عنه نصّا جليّا لا يقبل التّأويل و قال الباقون لم يوجد هذا النّص . لنا أنّ النّص على هذه الخلافة واقعة عظيمة و الوقايع العظيمة يجب اشتهارها فلو حصلت هذه الشّهرة لعرفها المخالف و الموافق و حيث لم يصل الى احد من الفقهاء علمنا أنّه كذب - فخر رازى - معالم اصول الدين - حاشيه محصل - انتشارات حسينيّه - مصر 1323 ه - سطر 9 ببعد و صفحهء 158 سطر 5 ببعد .\r\n( 1 ) . . . . و امتناع التّسلسل يوجب عصمته و لأنّه حافظ للشرع و لوجوب الأنكار لو اقدم على المعصية فيضادّ امر الطاعة و يفوت الغرض عن نصبه و لأنحطاط درجته عن اقلّ العوامّ . . . و العصمة تقتضى النّص و سيرته عليه السّلام خواجه نصير الدين طوسى - تجريد الكلام - نقل از شرح علّامه - صفحهء 286 و 288 .\r\n","page_name":" 273 ","page_number":287},
  {"content":"\r\n\r\n\r\n« نتيجهء بحث »\r\nدر مسئلهء امامت فخر رازى مدّعى شد كه امام بايد منصوب از طرف مردم باشد تا كارهاى جامعه رو بصلاح رود و زيانهاى احتمالى دفع گردد و مردم از راه بيعت امام خود را انتخاب كنند و عصمت شرط امامت نيست و منكر نصّ پيغمبر اسلام در امر امامت على عليه السلام شد و خواجه از باب قاعدهء لطف نصب امام را بر خدا لازم شمرد و دلايل چندى در عصمت امام آورد و به دو طريق - از راه عصمت و از راه سيرهء پيغمبر ص - بيان داشت كه اثبات امامت بايد به نصّ باشد و تفصيل اين بحث را اعاده نمىكنيم و فقط چند مطلب را در اينكه نظر فخر رازى در اين مسئله خالى از نقص نيست يادآورى مىكنيم :\r\n1 - فخر رازى بيان داشت قول به وجوب نصب امام بر خدا درست نيست چون احتمال مىرود كه در آن مفاسد و قبايحى هم باشد و با اين احتمال ديگر نصب امام بر خدا قبيح خواهد بود . مىگوييم اين اعتراض فخر رازى فرع بر قبول حسن و قبح عقلى است ولى او چنانچه در جاى خود آورده‌ايم ( صفحهء 283 ) منكر آن است و او كه حتّى تكليف ما لا يطاق را بر خدا قبيح نمىداند چگونه حكم مىكند كه نصب امام از جانب خدا ممكن است شامل قبايح و مفاسدى باشد . بعلاوه اگر در نصب امام بر خدا احتمال مفسده رود پس در نصب پيغمبر از جانب خدا هم بايد احتمال مفسده رود درحالىكه به اعتقاد فخر رازى هم نصب پيغمبر بر خدا است نه بر مردم و اگر در نصب امام از جانب خدا احتمال مفسده مىرفت خدا نصب امام نمىفرمود چنانچه در قرآن آمده است : « اى ابراهيم ما تو را « امام » بر مردم قرار داديم » « 1 » .\r\n2 - فخر رازى اظهار نمود « به اجماع امّت اثبات امامت بنصّ از جانب خدا جايز است ولى از اينكه به اختيار هم ممكن است يا نه ؟ يعنى آيا مردم هم مىتوانند كسى را امام براى خود انتخاب كنند يا نه ؟ اهل سنت گويند جايز است » « 2 » .\r\nمىگوييم طبق اين كلام فخر رازى بهتر بود كه او اثبات امامت را از طريق نصّ مىپذيرفت چون به گفتهء او اجماعى است و به احتياط نزديكتر بود .\r\n3 - فخر رازى در « محصّل » دليل « اماميّه » را بر اينكه بايد امام منصوب از جانب خدا باشد نقل مىكند ولى آن را ردّ نمىكند بلكه به آن دليل به اعجاب و ترديد مىنگرد اين امر ضعف اعتقاد او را در باب امامت نشان مىدهد كلامش در محصّل چنين است :\r\n\r\n\r\n","description":"","footnote":"\r\n( 1 ) .  . . . إِنِّي جاعِلُكَ لِلنَّاسِ إِماماً . . .  - سورهء بقره - آيه 126 .\r\n( 2 ) . اجمعت الأمّة على أنّه يجوز اثبات الأمامة بالنّص و هل يجوز بالأختيار ام لا قال اهل السنة يجوز . . . فخر رازى - معالم اصول الدّين - صفحهء 158 .\r\n","page_name":" 274 ","page_number":288},
  {"content":"\r\n\r\n« به اعتقاد اماميّه وجود امام لطف است چون مردم با داشتن رهبر كه آنها را از گناهان بازدارد پرهيز بيشترى از گناهان خواهند داشت و لطف در حكم تمكين از قانون و دفع مفاسد است و بر خدا لازم است كه موجبات تمكين از قانون و دفع مفاسد را فراهم نمايد چون امامت دربردارندهء اين دو فائده است پس نصب امام بر خدا لازم است عصمت ائمه را هم بقاعدهء لطف ثابت مىكنند و مىگويند اگر امام معصوم نباشد محتاج به امام ديگرى خواهد بود كه او را از گناه بازدارد او نيز اگر معصوم نباشد به امام ديگرى محتاج خواهد بود كه موجب تسلسل باطل خواهد شد پس امام بايد معصوم باشد و امامت على عليه السلام را هم از راه واجب بودن عصمت بر امام ثابت نموده‌اند و مىگويند عقل حكم مىكند كه امام بايد معصوم باشد و آن به حكم استقراء غير على رضى الله عنه نبوده است . از همين طريق امامت ساير ائمه را ثابت مىكنند . اگر از آنان بپرسى چنانچه على و فرزندانش امام بودند پس چرا مشغول امامت نشدند و با مخالفين خود نجنگيدند در جواب از اين سئوال بقاعدهء « تقيّه » متوسّل مىشوند و مىگويند آنان « تقيّه » نمودند همانگونه كه پيغمبر از روى « تقيّه » پناهنده به غار ثور شد . بنابراين در دليل عقلى خود در اثبات امامت بقاعدهء لطف متوسّل مىشوند و در جواب اعتراض هم بقاعدهء « تقيّه » و اگر كلام آنان در اين دو مقدّمه - يا دو قاعده - درست باشد پس حق با آنها است و گرنه غلبه با آنان نخواهد بود » « 1 »\r\nاز اين بيان معلوم مىگردد ، اين دليلى را كه فخر رازى از اماميّه نقل كرده است آن را بىنقص ديده و گرنه بر آن خرده مىگرفت و ابطال مىنمود .\r\n\r\n\r\n","description":"","footnote":"\r\n( 1 ) . . . . الأماميّه قالوا : أنّ الأمام لطف فأنّ الخلق اذا كان لهم رئيس قاهر يمنعهم عن القبايح كان امتناعهم عنها اكثر من العكس و اللطف يجرى مجر التمكين و ازالة المفسدة و هما واجبان على المكلّف الحكيم فأنّ الأمامة واجبة و نبوا على هذا عصمة الأئمة . . . و بنوا امامة على بن ابى طالب على وجوب عصمة الأمام بيانه أنّ الأمام واجب العصمة و بعد الأستقراء من دين محمّد ( ص ) يعلم أنّه علىّ ( ع ) و بهذا اثبتوا امامة ساير الأئمّة . . . فهذا غاية تقرير مذهبهم ثم أنّ على هذا المذهب اعتراضا و هو أنّ عليّا و اولاده لو كانوا ائمّة فلم لم يشتغلوا بالأمامة و حاربو الظّلمة لأجلها فعند هذا قرّرت الشيّعه قاعدة اخرى و هو القول بجواز التّقيه قياسا على جواز اختفاء النّبى ( ص ) فى الغار . . . فأن صحّ كلامهم فى هاتين المقدمتين فالدّست لهم و ألّا فلا . . . فخر رازى - محصّل - المطبعة الحسينيّه - المصر 1323 ه - صفحهء 181 .\r\n","page_name":" 275 ","page_number":289},
  {"content":"\r\n\r\n\r\nاختلاف خواجه و فخر رازى در جبر و اختيار\r\nفخر رازى معتقد بجبر است ، در « محصّل » دلايل چندى در اثبات اين اعتقاد خود آورده است ؛ و خواجه كه اعتقادش خلاف نظر او است دلايل او را در اثبات جبر ابطال مىكند و به ترتيب سخنان آنان را مىآوريم و به بررسى مىپردازيم .\r\nفخر رازى در « محصّل » و « معالم اصول الدين » در بيان اين اعتقاد خود كه فعل آدمى بدون اختيار او است و ارادهء او را تأثيرى در فعل او نيست چنين مىگويد : « 1 - آدمى در حال انجام كار چنانچه قدرت ترك آن كار را نداشته باشد مضطرّ خواهد بود نه مختار و طبق اين فرض لازم مىآيد اعتقاد معتزليان كه قائل به اختيارند باطل باشد و اگر براى او قدرت بر ترك فعل باشد چنانچه مرجّحى بر فعل او نباشد ترجيح بدون مرجح لازم مىآيد كه محال است . و اگر مرجّحى بر فعل باشد و با اين وصف عدم حصول فعل هم ممكن باشد ، نسبت مرجّح به زمان حصول و عدم حصول فعل مساوى خواهد بود و لازمهء آن ترجيح بدون مرجّح خواهد بود كه خلاف فرض است و محال مىباشد و اگر با وجود مرجّح بر فعل عدم حصول فعل ممتنع و حصول فعل واجب باشد ؛ ثابت مىشود كه اراده و اختيار انسان را تأثيرى در فعل او نمىباشد كه مطلوب همين است . 2 - اگر آدمى خود فاعل فعل خود باشد بايد به آن فعل علم تفصيلى حاصل كرده باشد و گرنه از ايجاد فعل اختيارى بدون علم تفصيلى لازم مىآيد كه حق تعالى هم بفعل خود عالم نباشد يعنى نفى عالميّت حق تعالى خواهد شد كه باطل است و از طرفى هم مىدانيم كه آدمى بدون علم تفصيلى هم فعل از او صادر مىگردد همانند فعلى كه در خواب از آدمى صادر مىشود يا كسى كه به كندى حركت مىكند و سكون متخلّل در حركت او است با اينكه خود فاعل آن سكون است ولى علم به آن سكون ندارد اكنون كه ثابت شد در مواردى فعل آدمى بدون ارادهء او است پس كلّا فعل آدمى « اختيارى » او نخواهد بود » « 1 » .\r\nخواجه در جواب اين استدلال كه فخر رازى در ابطال اختيار آورده چنين مىگويد :\r\n« ايجاد ، خودبخود اقتضا ندارد كه فاعل عالم بفعل خود باشد و گرنه بايد مثلا آتش و\r\n\r\n\r\n","description":"","footnote":"\r\n( 1 ) . لا تأثير لقدرة العبد فى مقدوره . . . و المعتزلة أنّ العبد موجد لأفعاله على صفة الأختيار لنا . . . الأوّل . . . أنّ العبد حال الفعل أمّا ان يمكنه التّرك او لا يمكنه فأن لم يمكنه التّرك فبطل قول المعتزله و أن امكنه فأمّا أن لا يحتاج الى مرجّح و هو باطل او يفتقر الى مرجّح . . . لو كان العبد موجبا لأفعال نفسه لكان عالما بتفاصيلها أذ لو جوّزنا الأيجاد من غير علم بطل دليل عالميّة الله تعالى . . . فثبت أنّه لو كان موجدا لأفعال نفسه لكان عالما بتفاصيلها لكنّه غير عالم بتفاصيلها اوّلا ففى حقّ النّائم و ثانيا الفاعل للحركة البطيئة قد فعل السكون فى بعض الأحياز مع أنّه لا شعور له بالسكون . . . فخر رازى - محصل - صفحهء 141 - معالم اصول الدين - حاشيهء محصل - صفحهء 72 تا 75 .\r\n","page_name":" 276 ","page_number":290},
  {"content":"\r\n\r\nخورشيد كه علم به آثار خود ندارند فاعل آن آثار نباشند ، در صورتى كه چنين نيست ، ايجاد بدون علم دليل اثبات عالم بودن خدا را ابطال نمىكند . آنكس كه اثبات علم براى خدا مىكند استدلالش مبنى بر اين نيست كه خدا ايجادكننده است بلكه مبنى بر آن است كه فعل او داراى مصلحت و حكمت است » « 1 » .\r\nفخر رازى دليل ديگر خود را مبنى بر اينكه آدمى فاعل به اختيار نيست چنين بيان مىكند :\r\n« چنانچه فرض كنيم خدا تحريك جسمى را اراده نمايد و آدمى تسكين آن جسم را اگر ارادهء هيچكدام انجام نگردد محال است چون انجام نشدن ارادهء هريك به جهت انجام يافتن ارادهء ديگرى خواهد بود و از اينكه هردو انجام نيافته‌اند ملازم با انجام هردو اراده خواهد بود كه محال است و اگر ارادهء يكى - خدا يا آدمى - انجام گيرد - چون آن دو اراده متساوى در تأثيرند - بايد به لحاظ مرجّحى باشد پس بدون وجود مرجّح هيچيك از آن دو را تقدّمى در تأثير نخواهد بود پس نتيجه مىگيريم كه فعل آدمى معلول مؤثر ديگرى خواهد بود ، نه معلول ارادهء او » « 2 » .\r\nخواجهء طوسى به اين بيان فخر رازى كه اگر فعل انسان به اختيار باشد موجب امر محال خواهد شد چنين جواب مىگويد : « چنانچه خدا تحريك جسمى را اراده نموده باشد و انسان تسكين آن را مسلّما تحريك واقع خواهد شد چون قدرت ارادهء حق تعالى قوىتر است ، و حكم بتساوى قدرتها درست نيست . قدرتى كه مسافتى را در مدّتى طى مىكند ، قدرت ديگرى گاه چند برابر آن مدّت همان مسافت را خواهد پيمود . گاه « قوى » مانع فعل ضعيف مىگردد ليكن عكس آن صحيح نيست » « 3 » .\r\n\r\n\r\n","description":"","footnote":"\r\n( 1 ) . . . . نفس الأيجاد لا يقتضى علم الموجد بالموجد و ألّا لكان له أن يدفع قول القايلين بأنّ النّار محرقة و الشّمس مضيئة بعد علمها بأثرهما و تجويز الأيجاد من غير العلم لا يبطل عالميّة اللّه تعالى . . . خواجه نصير طوسى - تلخيص المحصّل - حاشيهء محصّل - انتشارات حسينيّه - مصر 1323 ه - صفحهء 141 .\r\n( 2 ) . اذا اراد العبد تسكين الجسم و اراد اللّه تعالى تحريكه فأن وقعا معا فهو محال . . . و أن يقع احدهما دون الأخر و هو باطل لأن القدرتين متساويتان فى الأستقلال بالتّأثير . . . فأذا القدرتان بالنّسبة الى اقتضاء وجود هذا المقدور على السويّة و أنّما التّفاوت فى امور آخر . . . و اذا كان كذلك امتنع الترجيح . . . فخر رازى - محصل - صفحهء 141 .\r\n( 3 ) . اقول . . . وقع التحريك و ذلك لأنّ القدرتين ليسا بمتساويين فى الأستقلال بالتّأثير بل هما متفاوتان فى القوّة و الضّعف و لذلك تقدر قدرة على حركة مسافة فى مدّة لا يقدر غيرها على مثل تلك الحركة فى اضعاف تلك المدّة . . . و ايضا الضعيف ربّما يقدر على فعل بالأستقلال يقدر عليه القوّى و القوّى يقدر على منعه من ذلك الفعل و هو لا يقدر على منع القوّى . . . خواجه نصير طوسى - تلخيص المحصّل ( حاشيهء محصّل ) - انتشارات حسينيّه - مصر 1323 ه - صفحهء 141 .\r\n","page_name":" 277 ","page_number":291},
  {"content":"\r\n\r\nفخر رازى دليل عقلى قائلين به اختيار را در نفى جبر ذكر مىكند بعد آن را ابطال مىكند تا با تضعيف دليل مخالف ، عقيدهء به « جبر » را تقويت كرده باشد ، سخن او در اين زمينه چنين است : « قائلين به اختيار مىگويند : فعل آدمى اگر از خدا باشد پس صدور فعل از انسان ممكن نخواهد بود چون خدا آن فعل را اگر خلق كرده باشد واجب خواهد بود و اگر خلق نكرده باشد كه ممتنع خواهد بود ، جواب آن است كه بر قول به اختيار هم اين تالى فاسد وجود دارد زيرا داعى بر فعل اگر مساوى داعى بر ترك باشد ترجيح هريك از فعل و ترك ممتنع خواهد بود و اگر داعى يك - فعل يا ترك - نسبت به ديگرى راجح بود راجح ، واجب و مرجوح ممتنع خواهد بود . ديگر آنكه علم خدا اگر بفعل تعلّق گرفته باشد آن فعل واجب خواهد بود و اگر به ترك فعل تعلّق گرفته باشد فعل ممتنع خواهد بود بنابراين چه قائل به جبر باشيم و چه به اختيار افعال آدمى يا واجب خواهند بود يا ممتنع پس بنابر قول به اختيار هم بايد امر و نهى بر آدمى صحيح نباشد . جواب آن است كه هرچه آن خسرو كند شيرين بود ، در كار خدا سئوال درست نيست ؛ با اينكه افعال ما از او است به ما امر و نهى هم مىكند و امر و نهى خدا دليل بر اختيار ما نخواهد بود » « 1 » .\r\n\r\nخواجه در جواب اين اعتراض مىگويد :\r\n« آنچه فخر رازى آورده كه اگر بجبر قائل باشيم يا به اختيار فعل انسان يا واجب خواهد بود يا ممتنع پس امر و نهى به انسان بايد ممكن نباشد ، درست نيست چون معتزلى كه معتقد است فعل به اختيار انسان است ادّعا ضرورت مىكند و فخر رازى مىخواهد با دليل نفى اختيار كرده باشد و فخر رازى كه مىگويد « فعل كه بمرجّح واجب شد ديگر قدرت به آن تعلّق نمىگيرد » درست نيست چون « وجوب فعل » منافاتى با قدرت آدمى بر فعل و ترك آن ندارد . باز آنچه مىگويد « علم خدا اگر بوجود فعل تعلّق گرفته باشد آن فعل واجب مىگردد و ديگر فعل انسان نخواهد بود » درست نيست چون « وجوب فعل » اگر نفى فاعليّت يا نفى اختيار از انسان نمايد بايد\r\n\r\n\r\n","description":"","footnote":"\r\n( 1 ) . و احتجّ الحضم بالمعقول و هو أنّ فعل العبد لو كان بخلق اللّه تعالى لما كان متمكّنا من الفعل لأنّه أن خلقه اللّه تعالى فيه كان واجبا و أن لم يخلقه اللّه تعالى فيه كان ممتنع الحصول و لو لم يكن العبد متمكّنا من الفعل و الترك لكانت افعاله جارية مجرى حركة الجمادات كما أنّه لا يجوز امر الجماد و نهيه . . . وجب أن يكون الأمر كذلك فى افعال العباد . . . و الجواب أنّه لازم عليكم لأنّ الأمر أن توجّه حال استمراء الداعى ففى تلك الحال امتنع الترجيح و أن توجّه حال الوحجان فهناك الراجح واجب و الموجوع ممتنع و لأنّ ذلك الفعل ان علم اللّه تعالى وجوده فهو واجب . . . فثبت الأشكال وارد على الكلّ و الجواب و هو أنّ الله تعالى  لا يُسْئَلُ عَمَّا يَفْعَلُ . . .  فخر رازى - محصّل - صفحهء 142 .\r\n","page_name":" 278 ","page_number":292},
  {"content":"\r\n\r\nنفى فاعليّت و اختيار از خدا هم بنمايد » « 1 » .\r\n\r\n« نتيجهء بحث »\r\nدر مسئلهء جبر و اختيار ، فخر رازى دلايلى آورد كه افعال انسان از خدا است نه از خود او .\r\nخواجه بهريك از دلايل او جداگانه پاسخ داد ، ليكن خواجهء طوسى با ابطال « عقيده جبر » چنان نيست كه قول به اختيار را كه نظريّهء معتزله است پذيرفته باشد ؛ بلكه قول « نه جبر و نه تفويض » را برگزيده كه عقيدهء اماميّه است كلامش در « تلخيص المحصّل » هم‌چنين در « شرح رسالة العلم » در اين مورد چنين است :\r\n« قول حق در مسئله جبر و اختيار همان نظريّهء اهل تحقيق است يعنى نه جبر و نه اختيار .\r\nآنكس كه حقيقت اين قول را درنيابد حق را درنيافته است » « 2 » در « شرح رسالة العلم » كلام خود را چنين ادامه مىدهد : حكم به اختيار براى آن است كه بسبب قريب فعل كه انسان است توجّه شده و از سبب بعيد كه خدا است غفلت شده است ، اگر به تمام اسباب فعل توجّه گردد ، معلوم خواهد شد كه نه قول به جبر درست است نه قول به اختيار « 3 » .\r\n\r\n\r\n","description":"","footnote":"\r\n( 1 ) . . . . قوله أنّ ذلك الأشكال لازم على الكلّ ليس بصحيح لأنّ المعتزلّى يدّعى الضرورة فى اثبات الفعل للعبد و هو ينفيه بالدّليل و ايضا . . . وجوب الفعل مع التّرجيح لا ينافى كونه قادرا على الطّرفين و أمّا القول بأنّ ما علم اللّه وجوده واجب لا يفيد نفى كون العبد فاعلا . . . و لو كان مبطلا لأختيار العبد لكان مبطلا لأختياره تعالى . . . خواجهء طوسى - تلخيص المحصّل - ( حاشيهء محصّل ) - انتشارات حسينيّه - مصر 1323 ه - صفحهء 142 .\r\n( 2 ) . . . . قال اهل التّحقيق فى هذا الموضع لا جبر و لا تفويض و لكن امر بين الأمرين فهذا هو الحقّ و من لا يعرف حقيقته وقع فى التحيّر . . . خواجهء طوسى - تلخيص المحصّل ( حاشيهء محصّل ) - المطبعة الحسينيّه - المصر 1323 ه - صفحهء 144 - و شرح رسالة العلم - از كتب خطّى مجلس شورى - شمارهء دفتر ثبت 248 - صفحهء 24 - شماره مجلس شورى 316 / 23 .\r\n( 3 ) . خواجه اعتقادش بر اينكه « فعل » هم از خدا و هم از انسان است ، آنها را در طول هم مىداند چون قدرت انسان از خدا است پس خدا فاعل بعيد و انسان فاعل قريب است . قول ديگر اين است كه استناد فعل به انسان و خدا در عرض هم است انسان كه فاعل قريب است خدا هم فاعل قريب است چون خدا در عين قرب بعيد و در عين بعد قريب است ، وجود انسان كه حقيقتا منسوب بحقّ تعالى است و شأنى از شئون او است فعل انسان نيز حقيقتا منسوب به حق تعالى و شأنى از شئون او است ؛ نظير فعل صادر از حواسّ در عين استناد بحواسّ ، حقيقتا نيز مستند به « نفس » است اين قول مستند است به راسخون در علم . قول خواجه در شرح منظومه اين است « . . . و هو فى عين كونه فعل اللّه تعالى فعلنا - حاجى سبزوارى - شرح منظومهء حكمت - صفحهء 176 - س 1 .\r\n","page_name":" 279 ","page_number":293},
  {"content":"\r\n\r\nمطالب گذشته را تكرار نمىكنيم ليكن بيان فخر رازى در اثبات اعتقاد بجبر به نظر ما چون خالى از نقص نيست چند مطلب را يادآورى مىنماييم :\r\n1 - خواجه در « تلخيص المحصّل » يادآور شد كه « معتزله » در قول به اختيار ، ادّعاء ضرورت مىكنند و فخر رازى مىخواهد با دليل قول به اختيار را انكار نمايد « 1 » .\r\nفخر رازى در « معالم اصول الدين » كلامى دارد در تأييد اين قول خواجه و آن چنين است :\r\n« مخالف ما كه قائل به اختيار است مدّعى است علم به اينكه انسان فاعل فعل خود است يك علم ضرورى است » « 2 » .\r\nبنابراين فخر رازى اعتراف دارد كه خصمش در قول به اختيار ، ادّعا ضرورت مىكند همانگونه كه خواجه بيان نمود ؛ لازم مىآيد استدلال بر نفى اختيار استدلال بر نفى ضرورت باشد كه درست نيست .\r\n2 - فخر رازى دليل ردّ « نظريّهء جبر » را از طرف قائلين به اختيار چنين بيان كرد :\r\n« اگر فعل انسان را مخلوق خدا بدانيم ، چنانچه خدا آن فعل را خلق كرده باشد كه واجب است و اگر خلق نكرده باشد كه ممتنع است و فعل واجب و ممتنع هم خارج از حيطهء قدرت انسان است بنابراين چگونه ممكن است انسان مورد امر و نهى قرار گيرد » . سپس جواب داد :\r\n« اين محذور در قول به اختيار هم وجود دارد چون در صورت تساوى داعى بر فعل و داعى بر ترك ، آن فعل ممتنع است و اگر داعى يكى از فعل يا ترك راجح بود راجح ، واجب و مرجوح ممتنع خواهد بود ، پس برمبناى اختيار هم چون فعل يا واجب خواهد بود يا ممتنع ، بايد امر و نهى بر انسان درست نباشد » .\r\nفخر رازى بموجب اين گفتار خود محذور قول بجبر را كه در بيان قائلين به اختيار آمده پذيرفت و انكار نكرد و مدّعى شد كه اين محذور براى قائلين به اختيار هم وجود دارد . مىگوييم با پذيرفتن او كه چنين محذورى در قول بجبر است قول « بجبر » از اعتبار ساقط خواهد بود نه قول به اختيار چون آنان اين اشكال را برمبناى قول خود نپذيرفته‌اند .\r\n3 - اگر اشكال بر هردو قول - قول بجبر و قول به اختيار - وارد بوده بر فخر رازى لازم بود كه قائل بتوقف شود و يا قول « نه جبر و نه تفويض » را بپذيرد . بعلاوه فخر رازى كه معتقد است اشكال بر هردو قول وارد است انتخاب قول به « جبر » ممكن نخواهد بود چون ترجيح\r\n\r\n\r\n","description":"","footnote":"\r\n( 1 ) . . . . المعتزلة يدّعى الضّرورة فى اثبات الفعل للعبد و هو نيفيه بالدليل . . . - تلخيص المحصّل - صفحهء 142 .\r\n( 2 ) . . . . أمّا الخصم فأنّه قال العلم بكون العبد موجدا لأفعاله ضرورىّ . . . فخر رازى - معالم اصول الدين - ( حاشيهء محصّل ) - المطبعة الحسينيّه - المصر 1323 ه - صفحهء 75 .\r\n","page_name":" 280 ","page_number":294},
  {"content":"\r\n\r\nبدون مرجّح است .\r\n4 - پاره‌اى از مطالب هم در ردّ قول به « جبر » گفته شده است از جمله آنكه افعال آدمى اگر مبنى بر « جبر » بود بايستى عمل دست و زبان آدمى همانند اعمال ساير اعضاء بدن چون كليه و ريه و قلب باشد و حال كه چنين نيست .\r\nديگر آنكه اگر رفتار آدمى به « جبر » باشد بايد حركت دست مرتعش با حركت دست غير مرتعش فرقى نداشته باشد ؛ درحالىكه ميان آنها فرق است .\r\n\r\n","description":"","footnote":"","page_name":" 281 ","page_number":295},
  {"content":"\r\n\r\n\r\nاختلاف خواجه و فخر رازى در حسن و قبح عقلى\r\nاز جمله مسائل اختلافى ميان خواجه و فخر رازى مسئلهء حسن و قبح عقلى است . فخر رازى حسن و قبح ذاتى افعال را منكر و خواجه معتقد به آن است . ابتدا اقوال طرفين را مىآوريم ، سپس به بررسى مىپردازيم .\r\nفخر رازى در « محصّل » در بيان اينكه حسن و قبح ، شرعى است نه عقلى چنين مىگويد :\r\n« حسن و قبح به اين معنى كه فعل ، موجب ثواب و عقاب و مدح و ذمّ باشد آيا شرعى است يا عقلى اختلافى است و معتزله آن را عقلى مىدانند يعنى فعل در نفس ذات خود متّصف به مدح يا مذمّت است ولى به اعتقاد ما مدح و ذمّ افعال ، تابع حكم شرعى است به چند دليل :\r\n1 - بعضى « تكليف ما لا يطاق » را قبيح مىدانند اين درست نيست چون اگر قبيح بود خدا آن را انجام نمىداد درحالىكه « كافر » را به ايمان مكلّف نمود ، با اينكه علم داشت او ايمان نمىآورد . « ابو لهب » را تكليف به ايمان نمود ، از جملهء ايمان ، تصديق به چيزى است كه خدا خبر داده است و از جملهء اخبار خدا آن بود كه او ايمان نمىآورد . پس خدا در تكليف جمع ميان ضدّين نموده است . 2 - چيزى كه قبيح باشد قبح آن يا از خدا خواهد بود يا از انسان ، ليكن از خدا نخواهد بود چون اتّفاقى است از انسان هم نخواهد بود چون فاعل مضطّر است زيرا صدور فعل از انسان متوقّف بر حدوث داعى است و آن داعى هم از جانب خدا مىباشد و خدا كه داعى را حادث نمايد فعل واجب مىشود و اين امر هم اتفاقى است كه آنچه از مضطّر صادر شود قبيح نخواهد بود . 3 - گاه دروغ ، مصلحت‌آميز است مانند آنكه شىء يا شخصى بسبب دروغ از ظالمى خلاصى يابد . اگر گويند : مصلحت دروغ براى « توريه » اى « 1 » است كه در آن منظور است نه براى دروغ بودن آن است ، يا دروغ گرچه به اقتضاء ذاتى خود قبيح است ولى گاه وجود مانع ، موجب تخلّف اثر از مؤثّر مىشود . جواب آن است كه مصلحت دروغ ، اگر به « توريه » نسبت داده شود بايد دروغى وجود نداشته باشد چون در هر دروغى مىتوان چيزى تقدير گرفت تا دروغ ، راست گردد ، و اگر زايل شدن قبح دروغ بوجود مانع نسبت داده شود لازم خواهد آمد كه بقبح هيچ دروغى يقين پيدا نكنيم چون ممكن است وجود مانع پنهانى سبب تخلّف قبح از دروغ شده باشد . اگر گويند : علم ضرورى حاصل است كه ستم زشت و دادگرى نيك است پس صحيح نيست كه حسن و قبح ، به شرع نسبت داده شود چون اين « علم » بر افراد غيرمتشرّع هم حاصل است . جواب اين است كه اگر مقصود از اين كلام آن باشد كه علم ضرورى بملايمت و منافرت طبعى حاصل است . حسن و قبح به اين معنى را انكار نمىكنيم . و اگر مقصود آن است كه علم\r\n\r\n\r\n","description":"","footnote":"\r\n( 1 ) . توريه : پوشيدن حقيقت خبرى و ظاهر كردن غير آن .\r\n","page_name":" 282 ","page_number":296},
  {"content":"\r\n\r\nضرورى به مدح و ذمّ فعل حاصل است . حسن و قبح به اين معنى را نمىپذيريم » « 1 » .\r\nخواجه به اين بيان كه فخر رازى در انكار حسن و قبح عقلى آورد چنين جواب مىدهد :\r\n« نيكى عدل و زشتى ستم را معتزله حكم ضرورى مىدانند ازاين‌رو ، تمام فرقه‌ها اعمّ از متشرّع و غير آن ، اين معنى را تصديق دارند ، فقط اهل سنت آن را انكار نموده‌اند و حسن و قبح را شرعى مىدانند ، در صورتى كه حسن و قبح اگر عقلى نباشد شرعى هم نخواهد بود ؛ مثلا دروغ چنانچه ذاتا قبيح نباشد اگر پيغمبرى هم كه نبوّت او ثابت شده خبر دهد كه دروغ قبيح است از او نمىتوان قبول كرد چون شايد دروغ گويد و پيغمبرى او هم ثابت نمىشود چون خلاف حكمت بر خدا قبيح نخواهد بود « 2 » . آنچه كه فخر رازى مىگويد : اگر تكليف ما لا يطاق قبيح بود خدا آن را انجام نمىداد . اين سخن را از آن‌رو گفته است كه پنداشته خدا قبيح انجام نمىدهد درحالىكه اين حكم اتّفاقى نيست . به اعتقاد ما حقّ آن است كه اگر تكليف مالايطاق وجود مىداشت ، فاعل آن خدا مىبود چون هر موجود خواه نيك باشد و خواه زشت فاعل آن خدا مىباشد . دلايلى را هم كه فخر رازى در نفى حسن و قبح عقلى آورد ، « معتزله » جواب داده‌اند . فخر رازى كه در دليل اوّل خود مىگويد « خدا با اينكه مىدانست كافر ايمان نمىآورد او را تكليف به ايمان نمود » معتزله چنين جواب داده‌اند « علم سابق خدا به اينكه كافر ايمان نمىآورد اگر سلب اختيار از كافر نمايد ، سلب اختيار از خدا هم خواهد كرد ، تكليف خدا به ابى لهب به لحاظ آن بود كه او مختار بود ، و از اينكه خبر داد كه او ايمان نمىآورد به لحاظ علم خدا بود و علم ، سبب سلب اختيار نمىگردد و فخر رازى كه بيان نمود « با وجود « داعى » فعل ، واجب و با عدم آن فعل ممتنع است » درست نيست چون وجود « داعى » سلب اختيار نمىنمايد . فخر رازى دليل ديگر خود را چنين بيان داشت « اگر دروغ ذاتا زشت باشد پس چرا گاه نيك و مصلحت‌آميز است مانند آن مورد كه دروغ سبب نجات شخصى گردد » اين كلام او هم صحيح نيست چون در حال تعارض دو قبيح ( دروغ - راست فتنه‌انگيز ) عقل حكم مىكند به انجام دروغ چون قبح كمترى دارد ، لذا است كه\r\n\r\n\r\n","description":"","footnote":"\r\n( 1 ) . . . . لنا وجوه : الأوّل أنّ من صور النّزاع قبح تكليف ما لا يطاق فنقول لو كان قبيحا لما فعله اللّه تعالى و قد فعله بدليل أنّه كلّف الكافر بالأيمان مع علمه بأنه لا يؤمن و علمه بأنّه متى كان كذلك كان الأيمان منه محالا و لأنّه كلّف ابا لهب بالأيمان و من الأيمان تصديق اللّه تعالى فى كلّ ما اخبر عنه و مما اخبر عنه أنّه لا يؤمن فقد كلّفه بأن يؤمن بأنّه لا يؤمن و هو تكليف الجمع بين الضدّين الثّانى : لو قبح الشىء لقبح أمّا من اللّه تعالى او من العبد و القسمان باطلان . . . أمّا أنّه لا يقبح من اللّه فمتّفق عليه و أما لا يقبح من العبد فأن ما صدر عنه على اضطرار الثالث ان الكذب قد يحسن . . . - فخر رازى - محصل - صفحهء 147 - و معالم اصول الدين - صفحهء 82 .\r\n( 2 ) . . . . و لأنتفائهما لو اثبتا شرعا . . . خواجهء طوسى - تجريد الكلام - نقل از شرح علامه - صفحهء 235 .\r\n","page_name":" 283 ","page_number":297},
  {"content":"\r\n\r\nپناهنده به « توريه » مىشوند و اين دليل بر عدم قبح دروغ نخواهد بود چون دروغ با اينكه « قبيح » است ، در اين مورد عقل به انجام آن حكم مىكند . آنچه هم كه فخر رازى مىگويد « با تقدير گرفتن « توريه » در دروغ ، يا تقدير گرفتن مانعى كه سبب تخلّف اثر زشتى از دروغ گردد ، موجب خواهد شد كه هيچوقت دروغى تحقّق پيدا نكند » كلام صحيحى نيست چون تقدير گرفتن « توريه » يا « وجود مانع » سبب خواهند شد كه توريه يا مانع تحقق پيدا كنند نه اينكه خود دروغ بر طرف گردد . فخر رازى كه حسن و قبح را به ملايمت و منافرت با طبع تفسير نمود و اين معنى را پسنديد ، اين كلام او هم درست نيست چون امر ملايم با طبع گاهى قبيح است مانند سرقت و گاهى هم امر منافر با طبع ، نيك است مانند « خوددارى نمودن ظالم از ظلم و چون حسن و قبح عقلى ، فرع بر مسئلهء جبر و اختيار است . فخر رازى هم از آن روى منكر حسن و قبح عقلى شد چون قايل به جبر است » « 1 » .\r\n\r\n« نتيجهء بحث »\r\nدر مسئلهء حسن و قبح عقلى كه فخر رازى آن را انكار نمود دلايلى ارائه داد و مدّعى شد كه حسن و قبح شرعىاند . خواجه به دلايل او پاسخ داد و بيان داشت كه اگر حسن و قبح افعال ، عقلى نباشند شرعى هم نخواهند بود . اينك دو مطلب كه شايد در تأييد نظر خواجه در رابطه با حسن و قبح عقلى مفيد باشند مىآوريم :\r\n\r\n\r\n","description":"","footnote":"\r\n( 1 ) . . . . و المعتزلة يدّعون أنّ الحكم بكون العدل و الصّدق حسنا و بكون الظلم و الكذب قبيحا ضرورىّ و لهذا كان المعترفون بالشرايع و غيرهم جميعا معترفون بذلك و انكر اهل السّنة ذلك . . . قوله لو كان ( اى التكليف ما لا يطاق ) قبيحا لما فعله اللّه تعالى مبنّى على أنّ اللّه تعالى لا يفعل القبيح و هو حكم غير متفق عليه . . . و الحقّ عندنا فيه أنّ ذلك لو كان قبيحا موجودا لفعله اذ لا موجود غيره تعالى ألّا و هو موجده سواء كان حسنا او قبيحا و يقول المعتزلى على دليله الأوّل لو كان علم اللّه منافيا للأختيار لكان اللّه غير مختار . . . و على الدّليل الثّانى أنّ تكليف ابى لهب أنّما كان من حيث كونه مختارا و الأخبار عنه بأنّه لا يؤمن من حيث العلم و العلم لا ينافى الأختيار و أمّا وجوب الفعل مع وجود الدّاعى و امتناعه مع عدمه . . . أنّ ذلك لا ينافى الأختيار و على الدليل الثّالث و هو أنّ تحسين الكذب لأنجاء الشّىء أنّ عندهم أذا تعارض قبيحان حكم بوجوب العمل باضعفهما قبحا مع الشّعور بقبح الأقوى . . . و يلجئون الى التعريض . . . قوله على تقدير التعريض او جواز وجود المانع من القبح لا يبقى كذب فى العالم يجاب بأنّ تقدير وجودهما لا يوجب ارتفاع الكذب و أنّما يوجب . . . خواجه نصير طوسى - تلخيص المحصّل - صفحهء 147 - و تجريد الكلام - نقل از شرح علّامه - صفحهء 234 تا صفحهء 237 - و فصول صفحهء 29 .\r\n","page_name":" 284 ","page_number":298},
  {"content":"\r\n\r\n1 - فخر رازى كه حسن و قبح عقلى را انكار مىنمايد به اين جهت بوده كه انسان را فاعل مضطّر مىداند و كار فاعل مضطّر چون فاقد اراده و اختيار است متّصف به حسن و قبح نخواهد بود و چون فاعل همهء افعال هم خدا است بنابراين نمىتوان فعلى را در حدّ ذات خود قبيح دانست و گرنه لازم مىآيد كه خدا كار قبيح كند در صورتى كه همه متّفقند خدا كار قبيح نمىكند از اين‌رو مدّعى شد كه حسن و قبح شرعىاند .\r\nمىگوييم اگر فعلى را قبيح شرعى بدانيم و خدا را هم فاعل تمام افعال بدانيم باز لازم خواهد آمد كه خدا فعل قبيح انجام داده باشد هرچند قبح آن شرعى باشد درحالىكه فخر رازى مدّعى است كه خدا كار قبيح نمىكند .\r\n\r\nفخر رازى در « معالم اصول الدين » مىگويد :\r\n« قرآن داراى فصاحت و شامل علوم كثير همچون علم « اخلاق » و « سياست » و . . .\r\nمىباشد » « 1 » .\r\nمىگوييم علم اخلاق و سياست از اقسام حكمت عملىاند و حكمت عملى مبنى بر استنباط عقل عملى است پس قرآن بحسن و قبح ذاتى افعال توجّه داشته است كه دستورات اخلاقى و سياسى مانند عدل و ظلم و تربيت اولاد و احكام اجتماعى را براساس آن استوار نموده است و انكار حسن و قبح ذاتى افعال ، سبب انكار حكمت عملى خواهد بود ، درحالىكه فخر رازى حكمت عملى را انكار نمىكند .\r\nآنچه هم خواجه در « تلخيص المحصّل » آورده كه حق در نزد ما آن است كه فاعل هر قبيح و نيك خدا است ، در تجريد الكلام نيز مىگويد :\r\n« خدا فعل قبيح انجام نمىدهد چون كار قبيح كسى مىكند كه جاهل باشد يا نيازمند و خداوند نه جاهل است و نه محتاج » « 2 » .\r\nاين دو قول او ظاهرا محذورى ايجاد نمىكند چون در مسئلهء جبر و اختيار آورديم كه خواجه معتقد به « امر بين الأمرين » است و طبق اين عقيده همانگونه كه « فعل » منسوب به انسان است ؛ منسوب به خدا هم مىباشد نظير « فعل » صادر از حواسّ همانطور كه آن فعل حقيقتا بحواسّ نسبت داده مىشود حقيقتا « بنفس » نيز نسبت داده مىشود .\r\n\r\n\r\n","description":"","footnote":"\r\n( 1 ) . . . . و القرآن كتاب شريف بالغ فى فصاحة اللّفظ و فى كثرة العلوم . . . كذلك علوم الأخلاق و علوم السياسات . . .\r\nفخر رازى - معالم اصول الدين - ( حاشيهء محصل ) - المطبعة الحسينيّه - المصر 1323 ه - صفحهء 90 .\r\n( 2 ) . . . . و استغنائه و علمه يدلّان على انتفاء القبيح . . . خواجه نصير طوسى - تجريد الكلام - نقل از شرح علّامه - صفحهء 237 .\r\n","page_name":" 285 ","page_number":299},
  {"content":"\r\n\r\n\r\nاعتراض فخر رازى بر بو على در بيان كيفيّت وجود شرّ در افعال حق تعالى و جواب خواجه به آن\r\nبو على در « اشارات » كلامى دارد مبنى بر اينكه انتساب « شرّ بالذات » بحقّ تعالى ممكن نيست ، ليكن « شرّ بالعرض » مىتواند داخل در قضا و قدر الهى و منسوب بحقّ تعالى باشد .\r\nفخر رازى بر اين كلام بو على اعتراضاتى دارد و خواجهء طوسى به آنها جواب داده است ؛ پس از ذكر كلام بو على به نقطه‌نظرهاى خواجه و فخر رازى در اين مسئله مىپردازيم .\r\nبو على در « اشارات » در بيان اينكه « شرّ بالعرض » داخل در قضا و قدر الهى و منتسب به حق تعالى است ، چنين مىگويد :\r\n« براى « ممكنات » اقسامى متصوّر است كه عبارتند از : 1 - شىء كه از هرگونه شرّ و فساد پاك باشد . 2 - شىء كه داراى فضيلت است و بكمال در نهاد خود نخواهد رسيد مگر پس از اصطكاك به امور ديگر كه نتيجتا گاه شر و فساد از آن ظاهر مىگردد . 3 - امرى كه شرّ مطلق باشد .\r\n4 - امرى كه شرّ آن غالب بر خير آن باشد . صدور قسم اوّل مانند عقول و افلاك ، از حق تعالى واجب است . قسم دوّم يعنى موجودى كه منشأ خيرات بسيار است و گاه بر اثر اصطكاك به امور ديگر شرّ از آن بروز مىكند ايجاد آن هم بر خدا لازم است چون به لحاظ شرّ اندك اگر موجود نگردد با فقدان خير كثيرى كه در آن است ، موجب شرّ كثير خواهد شد مثلا آتش كه داراى آثار و خواصّ مفيدى است گاه در اثر تصادم با حيوانى موجب آزار آن مىگردد يا حيوانات فوائدى كه دارند گاه حركات و افعال آنها سبب ايذاء ديگران مىشود و همچنين گاه انسان در امور اعتقادى به خطا مىرود و در اعتقادش به معاد و معرفت حق تعالى زيان وارد مىآيد يا قواى شهوت و غضب كه به جهت رسيدن به فوائدى كه از آنها مقصود است موجود شده‌اند بر اثر غلبهء هيجان شهوت آن فائده حاصل نمىگردد ؛ اين شرّ و فسادها نسبت به آنهمه خيرات كثير از امور نامبرده اندك و ناچيز مىباشند . پس اين شرور مقصود بالعرض و داخل در « عنايت » حق تعالى مىباشند و منافاتى با « عنايت » حق هم نخواهند داشت چون نسبت بخيرات بسيار كه مقصود بالذات‌اند ، اندك و ناچيز مىباشند و امّا شرّ مطلق و امرى كه شرّ آن غالب باشد وجود ندارند . . . » « 1 » .\r\n\r\n\r\n","description":"","footnote":"\r\n( 1 ) . الأمور الممكنة فى الوجود منها امور يجوز أن يتعرّى وجودها عن الشّر و الفساد اصلا و منها امور لا يمكن أن تكون فاضلة فضيلتها ألّا و تكون بحيث يعرض منها شرّ مّا عند ازدحامات الحركات . . . و امور شريّة أمّا على الأطلاق و أمّا بحسب الغلبه و أذا كان الجواد المحض مبدأ لفيضان الوجود الخيرىّ و كذلك القسم الثّانى يجب فيضانه فأنّ فى أن لا يوجد خير كثير تحرّزا من شرّ قليل شرّا كثيرا . و ذلك مثل خلق النّار . . . و كذلك الأجسام الحيوانيّه . . . و أن تتأدى احوالها و احوال الأمور الّتى فى العالم ألّا أن يقع لها - دنبالهء پاورقى در صفحه بعد\r\n","page_name":" 286 ","page_number":300},
  {"content":"\r\n\r\nفخر رازى بر اين كلام كه بو على در انتساب شرّ بالعرض به حق تعالى آورده چنين اعتراض وارد مىكند :\r\n« مسئلهء وجود شرّ در افعال الهى خارج از اصول فلسفى است چون اوّلا مبتنى بر مختار بودن فاعل عالم است و ثانيا مبتنى بر حسن و قبح عقلى است زيرا اگر سئوال شود كه « چرا در افعال الهى شرّ واقع است » اين سئوال وقتى صحيح است كه حق تعالى « فاعل مختار » باشد تا بتوان گفت چرا اين فعل را انجام داد و چرا آن را انجام نداد . و اگر فاعل موجب باشد ديگر چنين سئوالى معقول نخواهد بود . كسى هم كه به « حسن و قبح عقلى » اعتقاد ندارد تمام افعال حق تعالى در نظر او خير و صواب است ، همانگونه كه فرقهء اشعرى معتقد است . بنابراين ، فلاسفه كه نه معتقد به مختار بودن فاعل عالم‌اند و نه بحسن و قبح عقلى ، ورود در اين بحث بر آنان جايز نخواهد بود جز بر معتزله كه به اين دو اصل اعتقاد دارند ولى ممكن است ورود فلاسفه در اين بحث به دو منظور باشد يكى آنكه مىخواهند بدانند مخلوقات حق تعالى از كدام نوع‌اند : خير محض - شرّ محض - خير غالب - شرّ غالب يا متساوى در خير و شرّاند . ديگر اينكه به اعتقاد آنان علم حق تعالى بنظام احسن علّت وجود آن نظام است و قصد فلاسفه از ورود در اين بحث بيان كيفيّت نظام احسن است تا علم حاصل نمايند كه چنين نظامى موجود است و گرنه اين بحث از محدودهء بحث فلسفى خارج است » « 1 » .\r\n\r\nخواجه از اين اعتراض چنين جواب مىدهد :\r\n\r\n\r\n","description":"","footnote":"\r\nبقيه پاورقى از صفحه قبل - خطاء فى عقد ضارّ فى المعاد و فى الحقّ . . . و تكون القوى المذكورة لا تغنى غناها ، او تكون بحيث يعرض لها عند المصادمات عارض خطأ و غلبة هيجان و ذلك فى اشخاص اقلّ من اشخاص السّالمين و فى اوقات اقّل من اوقات السّلامة و لأنّ هذا معلوم فى العناية الأولى فهو كالمقصود بالعرض فالشّر داخل فى القدر بالعرض . . . بو على - متن اشارات - نقل از شرح خواجه - انتشارات حيدرى - تهران 1379 ه - ج 3 - صفحهء 319 .\r\n( 1 ) . لقائل ان يقول للفلاسفة أنّ البحث عن هذه المسئلة ساقط عليكم على حسب اصولكم . . . لأن البحث عن هذه المسئلة لا يستقيم ألّا مع القول بأنّ فاعل العالم مختار مع القول بالحسن و القبح العقلين و انتم لا تقولون بواحد من هذين الأصلين فأمّا لابد من القول بالفاعل المختار فلأنّ قول القائل لم وجد الشّر فى افعال اللّه تعالى أنّما يتوجّه أذا كان اللّه تعالى مختارا . . . و أمّا أنّه لابدّ من القول بالحسن و القبح العقليين لأنّا بتقدير أن لا نقول بذلك كان الكلّ حسنا صوابا من اللّه تعالى على ما هو قول الأشعريّه . . . فثبت أنّ هذا البحث أنّما يستقيم على قول المعترفين بهذين الأصلين و هم المعتزله . . . و للفلاسفه أن يقولوا غرضنا من هذا البحث امران . . . فخر رازى - شرح اشارات - ج 2 - صفحهء 79 - و محصّل - صفحهء 55 .\r\n","page_name":" 287 ","page_number":301},
  {"content":"\r\n\r\n« ورود فلاسفه در مسئله « وجود شرّ در افعال الهى » براى اين است كه بدانند صدور شرّ از حق تعالى كه خير محض است به چه كيفيّتى است و از اين بحث چنين نتيجه گرفتند كه آنچه صادر از حق تعالى است اصلا شرّ نيست و در كنار آنهمه خيرات چنانچه گاه شرّ جزئى يافت گردد نسبت بخيرات كثير چون مندك و فانى است نمىتوان آن را شرّ ناميد . بنابراين صادر از حق تعالى كلا خير و كمال است » « 1 » .\r\n\r\nفخر رازى اعتراض ديگر خود را چنين طرح مىكند :\r\n« تقسيماتى كه بو على در مسئلهء « وجود شرّ در افعال الهى » براى « ممكن » برشمرد كه « ممكن » يا خير محض است يا شرّ محض و يا خير آن غالب است و يا . . . مبتنى بر تصوّر ماهيّت خير و شرّ است ؛ ازاين‌رو ابتدا ماهيّت خير و شرّ بايد معلوم گردد . به اعتقاد فلاسفه خير امر وجودى و شرّ امر عدمى است و در بيان اعتقاد خود چنين گفته‌اند : قتل كه شرّ است ، كلّ آن شرّ نيست ، بعضى از امور آن مانند « قدرت قاتل ، برندگى آلت قتّاله ، عضوى از مقتول كه پذيراى بريدگى بوده و . . . » چون « وجودى » مىباشند خير و كمال‌اند و امورى هم در آن مانند « ازهاق روح و پراكندگى اجزاى مقتول و . . . چون امور « عدمى » اند شرّ مىباشند ؛ نتيجه آنكه خير امر وجودى و شرّ امر عدمى است ولى اين يك استدلال تمثيلى است در بيان مقصود آنان كفايت نمىكند چون مقصود از طرح اين مسئله تفسير لفظ خير و شرّ كه نيست و اگر مقصود آن است كه « خير موجود و شرّ معدوم است بطورى كه « موجود » و « معدوم » محمول باشند اين فرع بر شناخت ماهيت خير و شرّ است درحالىكه از شناخت ماهيّت خير و شرّ هنوز فراغت حاصل نشده است و حكما در بيان ماهيّت خير و شرّ بمثال اعتماد كرده‌اند و اين هم افادهء يقين نمىنمايد » « 2 » .\r\n\r\n\r\n","description":"","footnote":"\r\n( 1 ) . و الجواب أن الفلاسفه أنّما يبحثون عن كيفيّة صدور الشّر عمّا هو خير بالذّات فينبّهون على أنّ الصادر عنه ليس بشرّ فأنّ صدور الخيرات الكليّة الملاصقة للشّرور الجزئيّة ليس بشرّ . . . خواجه نصير طوسى - شرح اشارات - ج 3 - صفحهء 323 .\r\n( 2 ) . . . . التقسيم الذى عليه بناء قاعدة الباب على تصوّر ماهيّة الخير و الشّر فيجب اوّلا ان بنحث عن ذلك فنقول اشتهر فى السنة الفلاسفة أن الخير هو الوجود و الشر هو العدم و ربّما حاولو الأستدلال عليه ببعض الأمثله . . . و هذا الأستدلال ليس بجيّد لأنّ غرضه من ذلك أمّا تفسير لفظ الخير بالوجود و لفظ الشر بالعدم لا حاجة الى ذلك . . . و أن كان غرضه ان يحكم على الخير بأنّه يكون موجودا و أنّ الشرّ بأنّه يكون معدوما . . . أنّما بعد قصور ماهيّة الخير و الشّر و بتقدير النّزول عن هذا المقام فهو تعويل على مجرّد المثال و قد عرفت أنّه لا يفيد اليقين . . . فخر رازى - شرح اشارات - ج 2 - صفحهء 79 .\r\n","page_name":" 288 ","page_number":302},
  {"content":"\r\n\r\n\r\nخواجه در جواب اين اعتراض فخر رازى مىگويد :\r\n« مراد فلاسفه از ماهيّت « شرّ » همان است كه عموم از آن به « شرّ » تعبير مىنمايند و چيز اضافهء بر آن نيست براى همين بوده كه بموارد استعمال عرضى آن توجّه كرده‌اند تا از شناخت « شرّ بالذات » و « شر بالعرض » ماهيّت شرّ را از غير آن تميز دهند . بنابراين شناخت ماهيّت شرّ ، نياز به استدلال نداشته است و روشى هم كه فلاسفه برگزيده‌اند استدلال تمثيلى نيست تا گفته شود كه افادهء يقين نمىكند بلكه نوعى استقراء و روش علمى است و افادهء يقين مىكند » « 1 » .\r\nفخر رازى اعتراض ديگر خود را بر حكما مبنى بر اينكه آنان حق ورود در مسئلهء « خير و شرّ در افعال الهى » را ندارند قدرى مبسوطتر مىآورد و چنين توضيح مىدهد :\r\n« شرّ در عرف عام همان رنج است و « رنج » امر وجودى است و اين اتّفاقى عقلاء است و « خير » گاه بر عدم رنج اطلاق مىگردد مانند انسانى كه در سلامت است مىگويند در « خير » است و گاه نيز بر « لذّت » اطلاق مىگردد . اكثر فلاسفه « لذت » را امر وجودى مىدانند و قول آنان را كه مىگويند « لذّت » امر عدمى - يعنى رفع رنج - است باطل مىدانند به اين بيان : تفاوت بشدّت و ضعف در عدم محال است و حال آنكه در « لذّت » شدّت و ضعف است و ما از ادراك صورت يا صوتى لذّت مىبريم بدون اينكه در آن رفع رنج باشد و . . . پس از بيان اين مقدمه مىپرسيم آيا مقصود حق تعالى از خلقت اين بوده كه بر مخلوقات لذّت و نفعى رسد ، يا رنج و يا هيچكدام ؟\r\nاگر مقصود رساندن « لذت » بمخلوق بوده و « لذت » هم بمعنى رفع رنج باشد چنين قولى معقول نيست و اگر لذّت را امر وجودى يعنى خوشى و نفع بدانيم « لذّت » به اين معنى اندك است و بيشتر مردم يا در رنج‌اند يا در حالت رفع رنج براى اينكه سلامتى بدن آن است كه بدن در رنج نباشد و همچنين اسباب معيشت اعمّ از خانه و مال و مقام و ثروت و . . . وسايلى هستند براى رفع رنج ناشى از گرسنگى و تشنگى و . . . و از طرفى رنج و آلام زيادند زيرا بيمارىها ، هم و غمّ ، ترس ، شرم ، خشم ، گرسنگى ، تشنگى ، خستگى ، آزار ناشى از پشّه و مگس و . . . كه نمىتوان آنها را به شمارش آورد . . . باوجوداين همه « رنج » نمىتوان پذيرفت كه مقصود از خلقت رساندن لذّت بمخلوق بوده است . اگر مقصود از خلقت رساندن رنج بمخلوق بوده اين نيز معقول نيست .\r\nاگر هيچيك از « لذات » و « آلام » غرض خلقت نبوده پس بايد براى خالق عالم داعى بر خلقت\r\n\r\n\r\n","description":"","footnote":"\r\n( 1 ) . و الجواب أنّهم يبحثون عن ماهيّة الشىء الّذى يعبّر عنه الجمهور بلفظة الشّر فينظرون فى وجوه استعمالاتهم و يلخّصون ما يدخل فى تلك الماهيّة بالذات عمّا ينسب اليها بالعرض لتحقّق الماهيّة الممتازة عن غيرها و ظاهر أنّ البحث على هذا الوجه صحيح و ليس باستدلال تمثيلى غاية ما فى الباب أنّه مبنّى على معرفة وجوه الأستعمالات الّتى لا طريق لها ألّا الأستقراء . . . خواجه نصير الدين طوسى - شرح اشارات - ج 3 - صفحهء 323 .\r\n","page_name":" 289 ","page_number":303},
  {"content":"\r\n\r\nوجود نداشته باشد كه معقول نيست . به لحاظ اين معضله و مشكل بوده كه محقّقين فلاسفه معتقد شده‌اند كه اين سئوال : « چرا خدا جهان را آفريد ؟ » سؤال باطلى است و قائل شدند كه ذات حقّ تعالى سبب خلقت بوده و براى آفرينش علّت و فلسفه‌اى غيرذات او نبوده است اين است مذهب فلاسفه كه حق تعالى را « فاعل موجب » مىدانند و براى همين است كه مىگوييم :\r\nفلاسفه را حقّ ورود در مسئلهء « وجود شرّ در افعال الهى » نيست زيرا ورود در اين بحث فرع بر قول به مختار بودن حق تعالى است و كسانى هم كه خدا را فاعل مختار مىدانند و منكر حسن و قبح عقلىاند مانند فرقهء اشعرى كه تمام افعال حقّ تعالى را صواب و نيك مىدانند ، ورود در اين مسئله براى آنان هم ممكن نيست . به اعتقاد ما قصد حق تعالى از خلقت ، رساندن « لذات » دنيوى به انسان نبوده چون « لذات » اندك‌اند ، بلكه مقصود او بهره‌مند نمودن « لذّات » و منافع اخروى به آنها بوده است و من - محمد بن عمر رازى - با اينكه بيشتر زندگيم در سلامت و رفاه گذشت ، « لذات » دنيا را در مقايسه با رنجهاى آن ناچيز مىبينم و اگر اميد به « لذّات » اخروى نبود عدم صرف بر اين خلقت ترجيح داشت » « 1 » .\r\n\r\nخواجه در جواب مىگويد :\r\n« نيازى نمىبينيم كه به اين اعتراض فخر رازى پاسخ دهيم . آنچه در جواب دو اعتراض قبلى او در اين امر آورديم ، در جواب اين اعتراض او نيز كفايت مىنمايد » « 2 »\r\n\r\n\r\n","description":"","footnote":"\r\n( 1 ) . . . . النّاس لا يريدون بلفظ الشّر فى العرف العامّ ألّا الألم . . . أنّ الألم امر وجودىّ و لا خلاف فيه بين العقلاء . . . أمّا الخير فقد يطلق على عدم الألم . . . الأكثرون من الفلاسفة و المتكلّمون فقد اتفقوا على ابطال هذا القول لوجوه اوّلها . . . و أذا ثبت وجود اللّذة فنقول : المقصود من الخلق أمّا التعريض للذّات او لا للذّات و لا للآلام و أمّا التّعريض للذّات . . . اذا تأمّلنا وجدنا اللّذّة قليلة جدّا بل الغالب على الخلق الألم او دفع الألم لأن الصحّة لا معنى لها ألّا بقاء البدن خاليا عن الألم . . . فتقرّر بما بيّنا أن الغالب على الخلق ألألم او دفع الألم و أن اللذة الحاصلة ليست ألّا فى صورة نادرة جدّا كالقطره فى البحر . . . و أمّا الآلام فكثيرة جدّا و أن كان بعضها فى غاية القوّة كالأمراض و بعضها ضعيفة و هى الأمور الّتى لا ينفكّ الأنسان عنها كالمهموم و المغموم . . . فلو كان المقصود من الخلق تلك اللذات القليلة مع علم الخالق بحصول الألام الكثيرة . . . هذا باطل . . . أن قيل المقصود من خلق الأنسان و ساير الحيوانات تعريضها للآلام فهذا هو الشّر المحض و لم يقل بذلك احد . . . بل الأولى ان يجعل المقصود التّعريض للمنافع الأخرويّه . . . فخر رازى - شرح اشارات - ج 2 - 80 و محصّل - صفحهء 146 .\r\n( 2 ) . اقول لا حاجة بنا هيهنا الى ايراد جوابه فأن مامرّ كاف خواجهء طوسى - شرح اشارات - ج 3 - صفحهء 324 .\r\n","page_name":" 290 ","page_number":304},
  {"content":"\r\n\r\n\r\n« نتيجهء بحث »\r\nدر مسئلهء وجود « شر در افعال الهى » نظر فخر رازى آن بود كه فلاسفه را صلاحيّت ورود در اين بحث نيست زيرا شرط ورود در اين بحث اوّلا اعتقاد به مختار بودن حق تعالى است . ثانيا بايد اعتقاد به حسن و قبح عقلى داشت ولى فلاسفه را به مختار بودن حق تعالى اعتقادى نيست فلاسفه شرّ را عدمى مىدانند و حال آنكه هنوز از شناخت ماهيّت شرّ فراغت حاصل نكرده‌اند ، سپس مىافزايد كه : به اعتقاد فلاسفه « خير » مانند لذات و منافع از امور وجودى و « شر » مانند رنج امر عدمى مىباشد درحالىكه اين اعتقاد با غرض خلقت سازگارى ندارد چون « لذّات » نسبت به « رنجها » بسيار اندك‌اند .\r\nخواجه به اعتراضات او پاسخ داد كه از تكرار آن خوددارى مىكنيم و در پايان چند نكته را در اينكه اعتراضات فخر رازى بر حكما وارد نيست يادآورى مىگردد :\r\n1 - فخر رازى مىگويد : محققين از فلاسفه اين سوال را كه چرا حق تعالى مخلوقات را آفريده است سوال باطل مىدانند و مىگويند : اين سوال از فلسفه خلقت است . و سوال از فلسفهء خلقت درست نيست چون حق تعالى فاعل موجب است نه فاعل مختار » « 1 » .\r\nظاهرا فلاسفه را چنين اعتقادى نيست و بو على كه از محققين فلاسفه است سخن او را كه در صدر اين بحث آورديم چنين بود :\r\n« امور ممكن » يا خير محض‌اند يا خير غالب بر شرّ يا به عكس و يا شر محض و فقط صدور قسم اوّل و دوّم از حق تعالى واجب است » « 2 » .\r\nو روشن است كه اين قول با اين اعتقاد كه حق تعالى فاعل مختار است موافق است و گرنه با اعتقاد به اينكه حق تعالى فاعل موجب است حكم بصدور قسم اوّل و دوّم از آن اقسام مفهومى ندارد .\r\n2 - بو على در موردى از « اشارات » تصريح مىكند كه خدا فاعل بالعنايه است و خلقت اشياء به همان نظم و نسقى است كه علم حق تعالى به آن تعلق گرفته است » « 3 » .\r\nاين اعتقاد كه خدا عالم را طبق علم خود بنظام احسن ايجاد كرده است با اين امر كه خدا\r\n\r\n\r\n","description":"","footnote":"\r\n( 1 ) . . . . المحققين من الفلاسفة يقولون أنّ قول القائل لم خلق اللّه تعالى الخلق سؤال طلّاب العلّه و هو باطل لأنّ اللّه تعالى خالق لذاته لا لعلّة . . . فخر رازى - شرح اشارات - ج 2 - صفحهء 81 .\r\n( 2 ) . . . . القسم الأوّل يجب فيضانه . . . و كذلك القسم الثّانى فأنّ ما أن لا يوجد خير كثير تحرّزا عن شرّ قليل شر كثيرا . . . بو على - متن اشارات - نقل شرح خواجه - ج 3 - صفحهء 319 .\r\n( 3 ) . . . . فالعناية هى احاطة علم اللّه تعالى باكلّ و بالواجب أن يكون عليه الكلّ حتّى يكون على احسن النّظام . . .\r\nبو على - مأخذ قبل صفحهء 318 .\r\n","page_name":" 291 ","page_number":305},
  {"content":"\r\n\r\nفاعل « مختار » است موافق خواهد بود ، نه آنكه حق تعالى را فاعل موجب بداند فخر رازى در « شرح اشارات » در تفسير اين كلام بو على مىگويد : « عنايت آن است كه فاعل فعلى را كه نفع ديگران در آن است انجام دهد » « 1 » .\r\nبنابراين كسى كه خدا را فاعل بالعنايه مىداند و معتقد است كه در فعل خدا سود ديگران منظور است آيا مىتوان به او نسبت داد كه خدا را فاعل « موجب » مىداند .\r\n3 - فخر رازى در « شرح اشارات » مىگويد : « مقصود حق تعالى از خلقت رساندن لذّات و منافع دنيوى بمخلوقات نبوده است چون « لذّات » نسبت به آلام بسيار اندك‌اند بلكه مقصود « لذّات » اخروى بوده است » « 2 » .\r\nاين كلام او حاكى است كه او - فخر رازى - خدا را فاعل مختار مىداند ، چون فعل خدا را مبنى بر غرض مىداند و غرض تابع اختيار است ولى در « المباحث المشرقيّه » خدا را فاعل موجب و مضطّر معرفى مىكند و چنين مىگويد :\r\n« اگر به اين سؤال كه : « چرا خدا مخلوقات را بدون شرّ ، نيافريد ؟ » جواب داده شود كه خدا مخلوق خير محض مانند « عقول » دارد و در آن مورد كه خير مخلوق غالب باشد - مانند موجودات مادّى - شرّ بقدرى كم است كه اصلا شرّ به حساب نمىآيد ، پس مخلوقات خدا بدون شرند و اگر سؤال شود چنانچه هر خير و شرّى به ارادهء خدا است پس بايد آن شرّ اندك هم نباشد ، يعنى خدا فقط آن هنگام كه سوزاندن آتش خير است آن را خلق كند يا آن هنگام كه سوزاندن آتش شرّ است آن را خلق نكند تا آن شرّ اندك هم نباشد و حال آنكه حق تعالى در هردو مورد يعنى هنگامى كه آتش مفيد است و هنگامى كه آتش مضرّ است ، اثر سوزاندن را به آتش عطا فرموده است . پس حق تعالى فاعل موجب است نه فاعل مختار » « 3 » .\r\n\r\n\r\n","description":"","footnote":"\r\n( 1 ) . . . . المفهوم من العناية هو أن يفعل الفاعل فعلا لينتفع به غيره . . . فخر رازى - شرح اشارات - ج 2 - صفحهء 78 .\r\n( 2 ) . رجوع شود به صفحهء 291 .\r\n( 3 ) . . . . أن قيل فلم يخلق الخالق هذه الأشياء عريّة عن كلّ الشّرور نقول لأنّه لو خلقها كذلك لكان هذا هو القسم الأوّل الّذى يكون خيرا محضا و قد بقى فى العقل قسم آخر و هو الّذى يكون خيره غالبا على شرّه و قد بيّنا أنّ الأولى بهذا القسم أن يكون موجودا و هذا الجواب لا يغنى لأن لقائل أن يقول أنّ جميع هذه الخيرات و الشّرور أنّما توجد به اختيار اللّه تعالى و ارادته مثل احتراق الحاصل عقيب النّار ليس موجبا عن النّار بل اللّه تعالى اختار خلقه عقيب مماسة النّار و أذا كان حصول الأحتراق عقيب مماسة النّار به اختيار الله تعالى فكان يمكنه أن يختار خلق الأحتراق عند ما يكون خيرا و أن لا يختار خلقه عند ما يكون شرّا و لا خلاصه من هذه المطالبة ألّا ببيان كونه تعالى « فاعلا بالذّات » لا بالقصد و الأختيار . فخر رازى - المباحث المشرقيّه - مكتبة الأسدى - تهران 1966 - ج 2 - صفحهء 522 .\r\n","page_name":" 292 ","page_number":306},
  {"content":"\r\n\r\nبنابراين نظر فخر رازى دربارهء فاعليّت حق تعالى متفاوت است چون گاه او را فاعل مختار معرّفى مىكند و گاه فاعل موجب .\r\n\r\n","description":"","footnote":"","page_name":" 293 ","page_number":307},
  {"content":"\r\n\r\n\r\nاختلاف خواجه و فخر رازى در جواز بازگشت معدوم\r\nبه اعتقاد فخر رازى اعادهء معدوم ممكن است يعنى امكان دارد كه چيزى پس از معدوم شدن بازگشت نمايد ولى خواجه آن را ممتنع مىشمارد در اين مورد مقالات هريك را به ترتيب مىآوريم .\r\n\r\nكلام فخر رازى در « محصّل » چنين است :\r\nبازگشت معدوم جايز است چون حكم به امتناع بازگشت ، درست نيست زيرا امتناع بازگشت معدوم اگر به لحاظ ذات آن يا به لحاظ امر لازم آن باشد بايد وجود مثل آن هم ممتنع باشد درحالىكه وجود مثل آن ممتنع نيست و اگر به لحاظ امر عارضى باشد با زوال آن عارض ، امتناع هم بايد زايل گردد . با اين بيان معلوم شد كه قول به امتناع بازگشت معدوم باطل است پس بازگشت معدوم بايد جايز باشد . اگر گويند اين بيانى كه در ابطال امتناع بازگشت معدوم آورديد ، درست نيست چون حكم به اينكه چيزى به اقتضاء ذات خود يا به لحاظ امر ديگرى - خواه لازم يا عارض - ممتنع باشد ، معقول نيست زيرا حكم به امتناع « محكوم » وقتى است كه « محكوم » ممتاز از امور ديگر باشد و امتياز « محكوم » هم فرع بر ثبوت آن است و ثبوت هم منافى با عدم است پس بايد « محكوم » معدوم نباشد درحالىكه فرض آن بود كه معدوم است . جواب آن است كه قول به اينكه نمىتوان بر ممتنع حكم كرد ، خود حكم بر آن است ، با اينكه ثبوتى در خارج ندارد و اين قول شامل بر تناقض هم مىباشد چون هم بر امر واحد حكم شده و هم حكم از آن نفى گرديده است » « 1 » .\r\nفخر رازى در اين بيان خود ، از راه ابطال امتناع بازگشت معدوم نتيجه گرفت كه بازگشت معدوم جايز است و خواجه اين استدلال او را ابطال مىنمايد و به دلايلى هم ثابت مىكند كه بازگشت معدوم « ممتنع » است و سخن خواجه چنين است : « كلامى كه فخر رازى در ابطال امتناع بازگشت معدوم آورد كه « اگر امتناع بازگشت به لحاظ ذات معدوم يا به لحاظ امر لازم آن باشد بايد مثل آن هم « ممتنع » باشد درحالىكه مثل آن « ممتنع » نيست پس بازگشت معدوم بايد ممكن باشد » كلام صحيحى نيست چون حكم امتناع بازگشت شىء معدوم ، مقيّد به قيد عدم بعد از\r\n\r\n\r\n","description":"","footnote":"\r\n( 1 ) . اعادة المعدوم عند اصحابنا جايزة خلافا للفلاسفة . . . لنا أنّه بعد العدم أن كان ممتنعا للماهيّة او لشىء من لوازمها وجب امتناع مثله و أن كان الأمر غير لازم فعند زوال ذلك العارض يزول ذلك الأمتناع لا يقال الحكم عليه بأنّه ممتنع لذاته او لغيره لا يصحّ لأنّ الحكم على الشّىء يستدعى امتياز المحكوم عن غيره و الأمتياز يستدعى الثبوت و هو مناف للعدم لأنّا نقول الحكم عليه بأنّه لا يصح الحكم عليه حكم فيكون مناقضا . . . فخر رازى - المطبعة الحسينيّه - المصر 1323 ه - صفحهء 169 و معالم اصول الدين - ( حاشيهء محصّل ) - صفحهء 128 .\r\n","page_name":" 294 ","page_number":308},
  {"content":"\r\n\r\nوجود است و نمىتوان آن را بذات آن شىء نسبت داد بلكه بلازم ذات يعنى به قيد « عدم بعد از وجود » بايد نسبت داد . آنچه هم كه مىگويد : قول به اينكه نمىتوان حكم بر ممتنع كرد ، خود حكم بر ممتنع است و هم شامل بر تناقض مىباشد . جواب اين است كه : وجود چيزى كه ممتنع بود نفى حكم بر آن از آن حيث كه ممتنع است صحيح است و حكم به اينكه : حكم بر آن صحيح نيست باز درست است ، چون « ممتنع » در همان جهت امتناع ، متصوّر در ذهن است .\r\nبنابراين تناقضى نخواهد بود چون موضوع آن دو - حكم و نفى حكم - مختلف است و حقّ آن است كه بازگشت معدوم « ممتنع » است زيرا « اوّلا » از معدوم چيزى باقى نمانده و از ديگر اشياء ممتاز نيست و نمىتوان به آن اشاره كرد . پس نمىتوان حكم كرد كه معدوم بازمىگردد هرچند حكم بر چيزى موقوف بحضور آن در ذهن است نه در خارج و معدوم را هم مىتوان در ذهن تصوّر نمود ولى در اين مسئله كه عبارت از حكم به بازگشت معدوم باشد حكم بر موجود ذهنى به اعتبار خارج است نه به اقتضاى وجود ذهنى صرف و از اينكه وجود خارجى ندارد پس نمىتوان حكم به بازگشت آن نمود . « ثانيا » هرچيز پس از معدوم شدن نيست محض است و اگر بازگردد لازم مىآيد دوّمى همان اوّلى باشد و ميان آن چيز و خودش عدم فاصله باشد و اين معقول نيست . « ثالثا » اگر بازگشت معدوم ممكن باشد در اين فرض ميان آنكه بازگشته و آنكه از ابتدا ايجاد گردد ، فرقى نخواهد بود مانند جسمى كه سياه بوده و سياهى آن زايل شود سپس سياهى تازه‌اى در آن پديد آيد يا همان سياهى اوّل بازگشت نمايد نمىتوان فرق گذاشت كه آن سياهى جديد است يا سياهى بازگشته چون ماهيّت آنها يكى است و محلّ آنها نيز يكى است و از ديگر جهات هم مانند يكديگرند و فرق ميان سياهى جديد و سياهى بازگشته چون ممتنع است پس بازگشت معدوم هم ممتنع مىباشد . « رابعا » اگر معدوم بازگردد بناچار تمام امور دخيل در شخصيّت آن بايد بازگردند و از جملهء مشخّصات « زمان » است پس « زمان » هم بايد بازگردد ، در اين فرض اين پديدهء جديد بايد هم بازگشته باشد چون در زمان دوّم است و هم بازنگشته چون در زمان اوّل است و اين ممتنع است . ديگر آنكه بازگشت زمان امكان ندارد چون لازم مىآيد براى زمان زمان ديگرى باشد و اگر آن را همچنان تكرار كنيم تسلسل در زمان لازم مىآيد كه محال است » « 1 » .\r\n\r\n\r\n","description":"","footnote":"\r\n( 1 ) . قوله : الشىء بعد العدم أن كان ممتنعا للماهيّة او لشىء من لوازمها وجب امتناع مثله . فالجواب عنه : الشّىء بعد العدم ممتنع الوجود المقيّد ببعد العدم و ذلك الأمتناع ليس لماهيّته بل هو لازم للماهيّة الموصوفة بالعدم بعد الوجود قوله : الحكم على الممتنع بأنّه لا يصحّ الحكم عليه حكما عليه فيكون مناقضا جوابه أنّ الحكم على ما يمتنع وجوده يمتنع من حيث بينهما تناقض لأختلاف الموضوعين و القول بالأعادة - دنبالهء پاورقى در صفحه بعد\r\n","page_name":" 295 ","page_number":309},
  {"content":"\r\n\r\n\r\n« نتيجهء بحث »\r\nدر مسئلهء بازگشت معدوم فخر رازى نظر داد كه آن جايز است به اين دليل كه امتناع آن به اقتضاء ماهيّت آن نيست و گرنه لازم مىآيد كه مثل آن ممتنع باشد و حال آنكه مثل آن ممتنع نيست و امتناع شىء هم كه ذاتى آن نباشد وجود آن ممكن خواهد بود پس بازگشت معدوم ممكن مىباشد و . . . خواجه جواب داد امتناع بازگشت معدوم نه به جهت اقتضاء ماهيّت آن است بلكه به لحاظ مقيّد بودن بقيد « عدم بعد از وجود » است و دلايلى هم آورد كه بازگشت معدوم ممتنع است .\r\nمىگوييم فخر رازى در « محصّل » و « معالم اصول الدين » اعتقادش به بازگشت معدوم است ولى در « المباحث المشرقيه » به امتناع بازگشت معدوم ، قايل شده است و سه دليل ارائه نموده است به اين ترتيب : 1 - از معدوم هويّتى باقى نمانده است ازاين‌رو حكمى بر آن نمىتوان كرد پس حكم به بازگشت معدوم محال است . 2 - بازگشت معدوم اگر جايز باشد بايد بازگشت « زمانى » هم كه در آن واقع شده جايز باشد درحالىكه بازگشت « زمان » جايز نيست .\r\n3 - اگر معدوم بازگشت نمايد و مثل آن هم بوجود آيد بايد فرقى ميان آن دو نباشد « 1 » .\r\nآنچه از فخر رازى آورديم معلوم گرديد كه نظرات فخر رازى در مسئلهء بازگشت معدوم با هم ناسازگارند .\r\nمطلب ديگر اينكه فخر رازى فقط در كتب كلامى خود قايل بجواز بازگشت معدوم شده است . ظاهرا نظرش آن بوده كه مسئلهء معاد و حشر اجساد را تصحيح كند و در رابطه با همين معنى در « معالم اصول الدين » مىگويد :\r\n« بازگشت بدن پس از مرگ در صورتى ممكن است كه بازگشت معدوم جايز باشد و گرنه\r\n\r\n\r\n","description":"","footnote":"\r\nبقيه پاورقى از صفحه قبل - لا يصحّ ألّا مع القول بأنّ المعدوم شىء ثابت حتّى يزول عنه العدم و الوجود . . .\r\nالمعدوم لا يعاد لأمتناع الأشارة اليه فلا يصحّ الحكم عليه بصحّة العود و لواعيد تخلّل العدم بين الشىء و نفسه و لم يبق فرق بينه و بين المبتدأ و صدق المتقابلان عليه دفعة و يلزم التّسلسل فى الزّمان . . . خواجه نصير طوسى - تلخيص المحصّل - صفحهء 169 - و تجريد الكلام - نقل از شرح علّامه - صفحهء 49 .\r\n( 1 ) . . . . فى أنّ المعدوم لا يعاد و براهينه ثلاثه : الأوّل أنّ ما عدم لم تبق هويته . . . فأذا يمتنع الحكم عليه بصحّة العود الثّانى أنّه لوصّح اعادة المعدوم لصحّ اعادة الوقت الّذى وقع فيه ابتداء فليزم ان يكون مبتدا من حيث أنّه معاد الثّالث أنّه أذا اعيد و حصل معه مثله فهما متساويان فى الذّات و فى لوازمها . . . فيؤدّى الى أن يتميّز نفس الشّىء عن غيره . . . المباحث المشرقيّه فخر رازى - مكتبة الأسدى - تهران 1966 - ج 1 - صفحهء 8 - 47 .\r\n","page_name":" 296 ","page_number":310},
  {"content":"\r\n\r\nبايد قائل شد بر اينكه بدن معدوم نشده است » « 1 » .\r\nمىگوييم ضرورتى ندارد در مسئلهء معاد به بازگشت معدوم اعتقاد حاصل شود چون قول به اينكه مرگ عبارت از تفرّق بدن است نه معدوم شدن مطلق كه آيات قرآن آن را تاييد مىكند « 2 » در حلّ مسئلهء معاد كفايت مىنمايد و بفرض كه بدن معدوم گردد ولى با بقاء روح كه فخر رازى هم به آن معتقد است « 3 » مشكلى در اعتقاد بمعاد بوجود نخواهد آمد .\r\n\r\n\r\n","description":"","footnote":"\r\n( 1 ) . . . . أنّ عود ذلك البدن فى نفسه ممكن و الدّليل عليه أنّ اعادة المعدوم أمّا أن يكون ممكنة فالمقصود حاصل و أن لم تكن ممكنة فنقول لم يدلّ على أنّها تعدم . . . فخر رازى - معالم اصول الدين - ( حاشيهء محصّل ) - المطبعة الحسينيّه - المصر 1323 ه - صفحهء 129 .\r\n( 2 ) .    إِذَا السَّماءُ انْفَطَرَتْ وَ إِذَا الْكَواكِبُ انْتَثَرَتْ . . .    سوره 82 - آيات : 1 - 2  وَ تَكُونُ الْجِبالُ كَالْعِهْنِ الْمَنْفُوشِ  - سورهء 101 - آيهء 5 -  أَ يَحْسَبُ الْإِنْسانُ أَلَّنْ نَجْمَعَ عِظامَهُ . . .  سورهء 75 - آيهء 3 .\r\n( 3 ) . رجوع شود به معالم اصول الدين صفحهء 123 مسئلهء ششم .\r\n","page_name":" 297 ","page_number":311},
  {"content":"\r\n\r\n\r\nاعتراض فخر رازى بر قول بو على بصحّت عقاب در عين اعتقاد او بدخول شرّ در « قدر » و جواب خواجه به آن\r\nبو على شرور جهان مادّى را داخل در قضا و قدر مىداند با اين وصف براى اعمال شرّ مانند قتل ، سرقت ، ايذاء و افتراء و . . . معتقد بعقاب و كيفر است و بر اين اعتقاد خود تعليلى مىآورد فخر رازى بر آن تعليل اعتراضى وارد مىكند و خواجه به آن جواب مىدهد و ما پس از نقل كلام بو على به بيان اعتراض فخر رازى و پاسخ خواجه مىپردازيم .\r\n\r\nبو على در « اشارات » مىگويد :\r\n« آفريده‌ها يا خير محض‌اند مانند عقول و افلاك و يا خير آنها غالب بر شرّ آنها است مانند موجودات مادّى چون خدا كه فاعل « بالعنايه » است عالم را پس از علم بنظام احسن ايجاد كرده است . موجودى كه خير آن غالب باشد موافق با عنايت حق و نظام احسن است ازاين‌رو شرور قليل بالعرض داخل در عنايت حق تعالى است پس شرور اين عالم بر « قدر » الهى است ليكن بالعرض « 1 » . سپس كلام خود را چنين ادامه مىدهد :\r\n« اگر بپرسند وجود شرّ كه بتقدير الهى است پس عقاب و مؤاخذهء - اخروى - براى چيست ؟ جواب آن است كه عقاب خاطى نظير بيمارى ناشى از پرخورى است و از اين‌گونه لوازم گزيرى نيست زيرا همانگونه كه ملكات پست ناشى از معاصىاند و « بالعرض » داخل در « قدر » اند و از آن چاره‌اى نيست از كيفر هم چاره‌اى نخواهد بود ملكات پست كه از لوازم معاصىاند كيفر نيز از لوازم آن ملكات پست مىباشد ولى كيفر و عقابى كه مبدأ آن خارج از نفس خاطى است مانند اجراى حدود ، اين گونه عقاب ، سمعى و بگفتهء شرع است با اين وصف از حكمت بيرون نيست چون « تخويف » از كيفر كه سبب منع مردم از ارتكاب فعل زشت است بر خدا واجب است و تصديق به آن « تخويف » از راه مجازات خاطى كه تأكيد همان تخويف است نيز بر خدا لازم مىباشد چون در اصلاح حال اكثر افراد مفيد واقع مىگردد هرچند كه نسبت به حال شخص بزهكار زيانبخش باشد همانند قطع عضو فاسد كه بسلامت نگهداشتن ساير اعضاء بدن مفيد مىباشد » « 2 » .\r\n\r\n\r\n","description":"","footnote":"\r\n( 1 ) . رجوع شود به متن اشارات از شرح اشارات خواجه جزء ثالث صفحهء 318 .\r\n( 2 ) . لعلّك تقول ايضا : فأن كان القدر فلم العقاب ؟ فتأمّل جوابه : أنّ العقاب للنّفس على خطئيتها كما ستعلم هو كالمرض للبدن على فهمه فهو لازم من لوازم ما ساق اليه الأحوال الماضية الّتى لم يكن من وقوعها بدّ و لا من وقوع ما يتبعها و أمّا العقاب الذى يكون على جهة اخرى من مبدأ له من خارج فحديث اخرى ثمّ أذا سلّم معاقب من خارج فأنّ ذلك ايضا يكون حسنا لأنّه قد كان يجب أن يكون التخويف موجودا - دنبالهء پاورقى در صفحه بعد\r\n","page_name":" 298 ","page_number":312},
  {"content":"\r\n\r\n\r\nفخر رازى اعتراضش را بر اين كلام بو على چنين بيان مىكند :\r\n« بو على با طرح اين سؤال كه : شرور كه داخل در قضا و قدراند پس كيفر - اجراى حدود - براى چيست ؟ جواب كه : چون تخويف مانع از ارتكاب معاصى است انجام آن بر خدا لازم است و كيفر هم كه تأكيد و تصديق همان تخويف است نيز بر خدا لازم خواهد بود . اين جواب بو على از دو جهت ضعيف است :\r\n1 - قول بوجوب « تخويف » بر حق تعالى جاى ترديد است زيرا همانطور كه گفته مىشود : با اعتقاد به قضا و قدر عقاب براى چيست ؟ اين سئوال هم مطرح مىشود كه : با اعتقاد به قضا و قدر تخويف براى چيست ؟ جواب اين دو سئوال نفيا و اثباتا يك چيز است نه آنكه يكى بعنوان مقدمه در تصحيح ديگرى قرار گيرد .\r\n2 - بو على كه مىگويد : « با اعتقاد به قضا و قدر كيفر عاصى مصلحت است چون كيفر عاصى تصديق همان « تخويف » حق تعالى است و نفع آن عام خواهد بود يعنى در اصلاح حال بيشتر مردم مفيد واقع مىگردد » . اين بيان بو على در صورتى صحيح است كه تعداد اهل عذاب كمتر از اهل نجات باشد درحالىكه اهل عذاب بيشترند چون مسلمين كمتر از كفّارند و كفّار كلّا اهل عذاب‌اند پس كيفر مكلّف متخلّف آنگونه كه بو على بيان داشته نفع عام ندارد ازاين‌رو در جواب اين سئوال كه : « اگر همه‌چيز به « قدر » است پس عقاب براى چيست ؟ » بايد گفت كه سئوال غلطى است چون عقاب هم از قضا و قدر است » « 1 » .\r\n\r\nخواجه در جواب فخر رازى چنين مىگويد :\r\n« اعتراض اوّل فخر رازى مبنى بر اينكه « بو على شرّر داخل در « قدر » دانسته و با اين وصف كيفر عاصى را « بتخويف » تعليل نموده درحالىكه وجوب « تخويف » بر خداى تعالى جاى ترديد است » . اعتراض درستى نيست چون در معنى « قدر » مصطلح ميان حكما و اشاعره\r\n\r\n\r\n","description":"","footnote":"\r\nبقيه پاورقى از صفحه قبل - فى الأسباب الّتى تثبت فتنفع فى الأكثر و التصديق تأكيد للتخويف . . . بو على - متن اشارات - نقل از شرح خواجه - انتشارات حيدرى - تهران 1379 ه - ج 3 - صفحهء 328 .\r\n( 1 ) . . . . هذا الجواب ضعيف من وجهين احدهما أنّ هذا الجواب مبنّى على أنّه لابدّ من التخويف لكنّ كما يقال : أن كان القدر فلم العقاب فكذلك يقال أن كان القدر فلم التخويف و اذا كان الكلام بالنّفى و الأثبات فى الموضعين واحد لم يجز جعل احدهما مقدّمة فى تقرير الأخر ثانيهما و هو أن هذا أنّما يستقيم لو كان المعذبون اقلّ من النّاجين لكن الهالكون على مذهب المسلمين اكثر من النّاجين . . . بل الجواب الصحيح أن يقال أنّ قوله أن كان القدر فلم العقاب سؤال باطل لأن العقاب ايضا من القدر و غير خارج عنه و اذا كان كذلك كان طلب علّته باطلا . . . فخر رازى - شرح اشارات - المطبعة الخيريّه - المصر 1325 ه - صفحهء 85 - ج 3 .\r\n","page_name":" 299 ","page_number":313},
  {"content":"\r\n\r\nفرقى ننهاده است زيرا « قدر » در اصطلاح اشاعره بمعنى استناد جزئيات فقط بواجب الوجود مىباشد و در اصطلاح حكما بمعنى استناد جزئيات بعلل خود است و عليّت وسائط را انكار نمىكنند . بو على از اين سؤال كه : اگر شرّ داخل در « قدر » است پس كيفر براى چيست ؟ اين گونه جواب داد : « تخويف مانع عصيان است و كيفر چون تصديق همان تخويف است پس كيفر بر خدا لازم است » اين جواب موافق با « قدر » مصطلح حكما است كه فعل انسان را معلول ارادهء خود انسان مىدانند و ارادهء انسان را هم معلول علل ديگر كه از جملهء آن تخويف است پس تخويف لازم است و فخر رازى كه مىگويد تخويف خود از « قدر » است اين سخن او با « قدر » در اصطلاح حكما كه بمعنى استناد جزئيّات بعلل خود مىباشد منافاتى ندارد . اعتراض دوّم فخر رازى هم مبنى بر اينكه « تخويف » و همچنين عقاب كه تصديق همان تخويف است منفعت عام ندارد چون بيشتر مردم اهل عذابند » نيز اعتراض درستى نيست چون فخر رازى چنين پنداشته كه بو على در مقام تصحيح قواعد متكلمين بوده ازاين‌رو بر او خرده مىگيرد درحالىكه بو على در مقام بيان اقوال كتب الهى است و كتب الهى هيچگاه بر اين نازل نشده است كه اهل عذاب بيش از اهل نجات باشند بلكه از آيات الهى خلاف اين استفاده مىشود » « 1 » .\r\n\r\n« نتيجهء بحث »\r\nبو على پس از بيان اين مطلب كه شرور « بالعرض » داخل در « قضا و قدر » اند اين سؤال را طرح كرد كه : اگر بپرسند شرّ كه از « قدر » است پس عقاب براى چيست ؟ آنگاه جواب داد كه :\r\nعقاب ناشى از ملكات پست نفس است نظير بيمارى ناشى از پرخورى ولى عقاب و كيفرى كه خارج از ملكات پست نفس است مانند اجراى حدود ، نيز بيرون از حكمت نيست چون « تخويف » از معاصى از باب لطف بر خدا واجب است بنابراين عقاب هم كه تأكيد همان تخويف\r\n\r\n\r\n","description":"","footnote":"\r\n( 1 ) . . . . اقول على الأوّل : القول بالقدر على ما ذهب اليه الحكماء و هو وجوب كون الجزئيات مستندة الى اسبابها المتكثرة يخالف القول بالقدر على ما ذهب اليه الأشاعرة من المتكلّمين لأنّهم يقولون لا فاعل و لا مؤثّر فى الوجود ألّا اللّه و الجواب الذى ذكره الشّيخ كان موافقا لأصوله فأنّ فعل الأنسان مستندة عنده الى قدرته و أرادته و كلاهما مستند الى اسبابها و من اسباب ارادة فعل الخير التّخويف فأذن وقوع التخويف فى الأسباب المقتضية للخير واجب مع كونه من القدر التّعليل به صحيح على ما ذكره الشيخ . . . و على الثانى أنّ الشّيخ لا يريد تمشية قواعد المتكلّمين الملّيين على ما صرّح به بل يريد تمشية ما نطق به الكتب الألهيّة فى هذا الباب و ليس فيما ورد من التنزيل حكم بأنّ الهالكين اكثر من النّاجين بل يمكن أن يوجد فيه ما يناقض هذا الحكم . . . خواجه نصير طوسى - شرح اشارات - انتشارات حيدرى - تهران 1379 ه - ج 3 - صفحهء 332 .\r\n","page_name":" 300 ","page_number":314},
  {"content":"\r\n\r\nاست لازم مىباشد . فخر رازى اعتراضش بر اين كلام بو على اين بود كه وجوب « تخويف » بر خدا جاى ترديد است چون « تخويف » هم از « قدر » است ازاين‌رو تعليل عقاب بتخويف درست نيست .\r\nخواجه جواب داد : تعليل عقاب و كيفر به « تخويف » با بودن تخويف از « قدر » منافاتى با هم ندارند ؛ چون مراد از « قدر » همان اصطلاح حكما است كه عبارت از استناد شىء به علت خود مىباشد نه اصطلاح اشاعره كه استناد شىء بطور مستقيم بواجب الوجود باشد .\r\nمىگوييم « قدر » مصطلح نزد حكما كه بمعنى استناد شىء است بعلّت خود باشد مورد قبول فخر رازى نيز بوده است - يا لا اقلّ از آن آگاه بوده است - چون او ، در « شرح اشارات » در تفسير فقره‌اى از كلام بو على كه مربوط به علم حق تعالى بجزئيّات است چنين مىگويد : « بو على كه از قضا و قدر سخن بميان آورده مراد وى از قضا معلول اوّل حق تعالى است چون قضا حكم كلّى واحدى است كه تفاصيل بعدى از آن انشعاب مىيابند و مراد از « قدر » ساير معاليل طولى و عرضى واجب تعالى هستند كه در حكم تفصيل معلول اوّل او مىباشند » « 1 » . بنابراين فخر رازى كه با مفهوم « قدر » به اصطلاح حكما « يعنى استناد شىء به علت خود » آشنا بوده ديگر اعتراضش بر بو على مبنى بر اينكه وى با اعتقاد به « قدر » چرا عقاب و كيفر را به « تخويف » تعليل نمود چون تخويف هم از « قدر » است وارد نخواهد بود چون « قدر » مصطلح در نزد حكما نه تنها منافاتى با تعليل مذكور ندارد بلكه عين استناد شىء به علت خود مىباشد .\r\n\r\n\r\n","description":"","footnote":"\r\n( 1 ) . . . . و أمّا القضاء و القدر اللّذان اوردهما هيهنا يعنى بالقضاء معلوله الأوّل لأنّ القضاء هو الحكم الواحد الّذى يترتّب عليه ساير التفاصيل و المعلول الأوّل كذلك و أمّا القدر فهو ساير المعلولات الصادرة عنه طولا و عرضا لأنّها بالنّسبة الى المعلول الأوّل تجرى مجر التفصيل و هو القدر . . . فخر رازى - شرح اشارات - المطبعة الخيريه - المصر 1325 ه - صفحهء 77 - ج 2 .\r\n","page_name":" 301 ","page_number":315},
  {"content":"\r\n\r\n\r\nفهرست اسامى كتابهائى كه در اين كتاب از آنها استفاده شده است :\r\n« الف » 1 - قرآن كريم\r\n2 - الاربعين تأليف امام فخر رازى انتشارات حيدرآباد دكن 1353 ه\r\n3 - الاسرار التنزيل تأليف امام فخر رازى - مطبعهء مظفرى - بمبئى 1323 ه\r\n4 - الاشارات و التنبيهات ، تأليف بو على ( ضمن شرح اشارات خواجه ) انتشارات حيدرى - تهران 1379 ه\r\n5 - اصطلاحات فلسفه ، اثر ضياء الدين درى - انتشارات خيام - تهران 1330 ه\r\n6 - الانارات فى شرح الاشارات ، تأليف امام فخر رازى - المطبعه الخيريه - المصر 1325 ه\r\n7 - بصائر النصيريه ، تأليف عمرو بن سهلان ساوى - مطبعه يولاق - مصر 1316 ه\r\n8 - تجريد الكلام تأليف خواجه نصير الدين طوسى ( نقل از شرح علامه ) انتشارات مصطفوى - تهران .\r\n9 - تلخيص المحصل تأليف خواجه نصير الدين طوسى ( حاشيه محصل ) المطبعه الحسينيه - مصر 1323 ه\r\n10 - تعليقهء محمد تقى آملى بر شرح منظومهء سبزوارى انتشارات مصطفوى - تهران .\r\n« ب » 11 - جامع العلوم تأليف امام فخر رازى - شماره كتابخانه مجلس شورا 12 / 5 .\r\n12 - الجوهر النضيد ، تأليف علامه حلى ، انتشارات جار اللهى تهران - بازار بين الحرمين .\r\n13 - الحكمه الاشراق تأليف شهاب الدين سهروردى ( نقل از شرح الحكمه الاشراق قطب الدين شيرازى ) طبع 1314 ه\r\n14 - حكمه المشرقيه تأليف ابن سينا از كتب خطى كتابخانه ملك تهران - شماره 4639 .\r\n15 - حل المشكلات فى شرح الاشارات تأليف خواجه نصير الدين طوسى - انتشارات حيدرى - تهران 1379 ه\r\n16 - رساله امامت تأليف خواجه نصير الدين طوسى - انتشارات دانشگاه تهران - خرداد 1335\r\n17 - روضه المناظر تأليف وليد بن شحنه ( حاشيهء مروج الذهب ) الانتشارات الازهر - طبع اول - مصر 1303 ه - ج 2 .\r\n\r\n","description":"","footnote":"","page_name":" 302 ","page_number":316},
  {"content":"\r\n\r\n18 - روضات الجنات - تأليف خوانسارى - شمارهء ثبت دفتر كتابخانهء مجلس شوراى 1661 ط\r\n19 - شرح رساله العلم اثر خواجه نصير الدين طوسى از كتب خطى مجلس شورا - شماره دفتر 248\r\n20 - شرح منطق اشارات فخر رازى تأليف امام فخر رازى - نسخهء كتابخانهء دانشكدهء الهيات و معارف اسلامى تهران ش 38 - ج\r\n« ج » 21 - شرح منظومهء ملا هادى سبزوارى - انتشارات مصطفوى - تهران .\r\n22 - شفاء تأليف ابن سينا - از كتب خطى مجلس شورا - شماره ثبت 1893 .\r\n23 - الشواهد الربوبيه تأليف صدر المتألهين شيرازى - انتشارات دانشگاه مشهد 1346\r\n24 - الشوارق الالهام تأليف عبد الرزاق لاهيجى ج 2 - شماره كتابخانه مجلس شورا 690 / 18 .\r\n25 - طبقات الأطباء تأليف ابن اصيبعه - المطبعه الوهبيه 1299 ه\r\n26 - طبقات ناصرى - ج 2 - شماره كتابخانه مجلس شورا 864 / 4 .\r\n27 - الفخر الدين الرازى تأليف محمد صالح زركان - چاپ قاهره 1383 ه\r\n28 - فصول تأليف خواجه نصير الدين طوسى - انتشارات دانشگاه تهران خرداد 1335 .\r\n29 - فوات الوفيات تأليف محمد بن شاكر - ج 2 - شماره كتابخانه مجلس شورا 50 / 3\r\n30 - كشف الظنون تأليف حاجى خليفه - المكتبه الاسلاميه - المطبعه الثانيه - تهران 1387 ه\r\n31 - المباحث المشرقيه تأليف امام فخر رازى - انتشارات اسدى - تهران 1966 .\r\n« د » 32 - المحصل تأليف امام فخر رازى - المطبعه الحسينيه - المصر 1323 ه\r\n33 - المحاكمات ، تأليف قطب الدين محمد بن محمد الرازى ( ذيل شرح اشارات خواجه نصير الدين طوسى ) انتشارات حيدرى - تهران 1379 ه\r\n34 - معالم اصول الدين تأليف امام فخر رازى ( حاشيه محصل ) انتشارات حسينيه - مصر 1323 ه\r\n35 - مفاتيح الغيب تأليف امام فخر رازى - مطبعهء عامره - استانبول 1307 ه\r\n36 - منطق التجريد ، تأليف خواجه نصير الدين طوسى - ( نقل از جوهر النضيد ) - انتشارات\r\n\r\n","description":"","footnote":"","page_name":" 303 ","page_number":317},
  {"content":"\r\n\r\nجار اللهى - تهران - بازار بين الحرمين .\r\n37 - الوافى بالوفيات تأليف صلاح الدين صفدى - ج 4 - انتشارات جهان - تهران 1381 ه\r\n38 - وفيات الاعيان تأليف ابن خلكان - ج 2 - شماره كتابخانه مجلس شورا 9 / 12 .\r\n39 - اسرار الحكم تأليف حكيم ملا هادى سبزوارى انتشارات اسلاميّه .\r\n40 - المطالب العاليه تأليف امام فخر رازى - ج 7 - دار الكتاب العربىّ - بيروت .\r\n\r\n","description":"","footnote":"","page_name":" 304 ","page_number":318},
  {"content":"\r\n . \r\n","description":"","footnote":"","page_name":" 305 ","page_number":319},
  {"content":"\r\n . \r\n\r\n","description":"","footnote":"","page_name":" 306 ","page_number":320}
  ]