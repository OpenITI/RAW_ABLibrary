[
  {"content":"\r\n\r\nبسم لله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nسيرة المصطفى صلى الله عليه و آله\r\nجلد دوم\r\n( نگرشى نوين بر زندگانى رسول اكرم ص )\r\nاستاد محقق هاشم معروف حسنى\r\nترجمه :\r\nحميد ترقى جاه\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nترجمهء سيرة المصطفى ( ص ) ( ج 2 )\r\nمؤلف : استاد هاشم معروف حسنى\r\nمترجم : حميد ترقى جاه\r\nچاپ اول : رجب 1412 - زمستان 1370\r\nتعداد : 5000 جلد\r\nچاپ و صحافى : چاپخانهء علامهء طباطبائى\r\nناشر : انتشارات حكمت - خيابان انقلاب ، اول ابوريحان ، تلفن 6406505\r\nكليهء حقوق محفوظ و مخصوص ناشر است .\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nجلد دوم\r\n\r\nفهرست مطالب\r\nفصل يازدهم - در فاصلهء جنگهاى بدر و احد 9\r\nدرگيرى مسلمانان با يهود و همدستانشان 12\r\nبيرون كردن بنى قينقاع از مدينه 17\r\nغزوهء سويق 19\r\nغزوهء غطفان 20\r\nغزوهء قرقرة الكدر 22\r\nسريه زيد بن حارثه 23\r\nميلاد امام حسن ( ع ) 25\r\nفصل دوازدهم - جنگ احد 29\r\nكشته شدن حمزة بن عبد المطلب 58\r\nغزوهء حمراء الاسد 82\r\nسريهء ابو سلمه 85\r\nحادثهء رجيع 86\r\nحادثه بئر معونه 90\r\nغزوهء بنى النضير 94\r\nميلاد امام حسين ( ع ) 100\r\nغزوهء ذات الرقاع 102\r\nغزوهء بدر دوم 104\r\nدومة الجندل 109\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nفصل سيزدهم - همسران پيامبر ( ص ) 111\r\nتعدد زوجات در اسلام و ديگر امّتها 125\r\nفصل چهاردهم - غزوهء بنى المصطلق 133\r\nداستان افك 139\r\nفصل پانزدهم - غزوهء خندق 153\r\nفصل شانزدهم - غزوهء بنى قريظه 177\r\nكشته شدن سلام بن ابى الحقيق 188\r\nغزوهء بنى حيان و ذى قرد 189\r\nيورش عيينة بن حصن به شتران مدينه 190\r\nفصل هفدهم - غزوهء حديبيه 195\r\nفصل هجدهم - غزوهء خيبر 217\r\nرفتار پيامبر با يهوديان فدك و سرنوشت فدك . . . 230\r\nسير دعوت از حجاز به بيرون آن 238\r\nفصل نوزدهم - عمرة القضاء 241\r\nسريه‌ها و غزوه‌هاى بين عمرة القضاء و فتح مكه 247\r\nغزوهء مؤته 248\r\nفصل بيستم - فتح مكّه 259\r\nفصل بيست و يكم - غزوهء حنين 291\r\nتولد ابراهيم 312\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nنمايندگان قبائل عرب به نزد پيامبر مىآيند 315\r\nاسلام آوردن ثقيف 318\r\nفصل بيست و دوم - غزوهء تبوك 323\r\nمسجد ضرار 342\r\nمرگ عبد الله بن ابى 345\r\nاسلام آوردن عمرو بن معديكرب 346\r\nغزوهء ذات سلاسل 349\r\nاعزام على بن أبي طالب به طى و اسلام عدى بن حاتم 353\r\nهيئتهائى كه خدمت پيامبر رسيدند 356\r\nمسيلمة بن حبيب معروف به كذاب 362\r\nمرگ ابراهيم فرزند پيامبر ( ص ) 364\r\nسورهء برائت 366\r\nحركت نظامى على ( ع ) به يمن 369\r\nفصل بيست و سوم - حجة الوداع 373\r\nفصل بيست و چهارم - غدير خم 387\r\nاسود عنسى 399\r\nفصل بيست و پنجم - سپاه اسامه 401\r\nفصل بيست و ششم - سقيفهء بنى ساعده 425\r\nغسل و كفن و دفن پيامبر ( ص ) 432\r\n\r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n( 1 )\r\n\r\nفصل يازدهم در فاصلهء جنگ‌هاى بدر و احد\r\nبىترديد نتايج جنگ بدر ، زخمى ژرف در جان قرشيان و منافقان و يهود و اعراب مشرك همگون با ايشان بر جاى گذارد . اين گونه اعراب در برابر دعوت اسلامى ، تعصبى را كه در برخورد قريش و وابستگان يهودى و منافقش آشكار گشت ، از خود نشان نمىدادند . اين زخم كه از دلهاى ايشان خونى جارى ساخته بود كه تا از محمد و پيروانش انتقام نمىگرفتند همچنان جارى مىماند ، باعث شد قريش براى زمان انتقام روزشمارى كنند .\r\nقرشيان كه از گريستن و نوحه بازداشته شده بودند پس از چندى به گريستن بر كشتگان خويش بازگشتند زيرا ديدند گريه آتش جانها را شعله‌ور مىسازد و احساسات را بر مىانگيزد . زنان شب و روز نوحه مىكردند ، موهاى خويش را مىبريدند و علاوه بر آن شتر يا اسب مرد كشته شده را مىآوردند و در اطراف آن نوحه مىكردند و از جنگ بدر و حوادث آن ياد مىكردند ، قريش همواره بر اين كار بودند و انديشه‌اى جز\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nآماده شدن براى خونخواهى و مهيا ساختن مردم براى جنگ نداشتند . ولى هند با آنكه پدر ، برادر و عموى خود را از دست داده بود از گريستن يا نشان دادن حالتى كه نشانهء ناله و زارى باشد خوددارى نمود ، مبادا ، بگفتهء خودش ، محمد و يارانش او را سرزنش كنند . وى با خود عهد كرد تا انتقام خود را از محمد و اصحاب او نگيرد به گريستن نپردازد .\r\n( 1 ) قريش ارزش اموال كاروانى را كه بخاطر آن جنگ بدر برپا گشته بود ، در دار الندوه مورد بررسى قرار دادند . آن كاروان از هزار شتر و بارهاى آنها تشكيل شده بود ، عبد الله بن ابى ربيعه و عكرمة بن ابى جهل و صفوان بن اميه و ديگر بزرگان قريش و كسانى كه پدران و پسران و برادرانشان را در آن كارزار از دست داده بودند ، به نزد ابو سفيان و ديگر كسانى كه در آن اموال سهمى داشتند رفته به آنان گفتند : اى مردم قريش محمد به شما بدى كرد و نيكان شما را كشت ، پس ما را با اين مال بر جنگ با او يارى كنيد ، باشد كه انتقام كشتگان خود را بگيريم و دلمان خوش گردد . ما مىخواهيم از سود اين اموال براى جنگ با وى لشكرى سازمان دهيم . ابو سفيان گفت :\r\nمن نخستين كسى هستم كه اين پيشنهاد را مىپذيرد ، بنى عبد مناف نيز با من هستند . كاروان هزار شتر بود . اموال كاروان را فروختند . بهايش پنجاه هزار دينار زر شد و سود آن بيست و پنج هزار دينار گشت ، يعنى هر يك دينار يك دينار سود داشت . اصل مال را به صاحبانش بازگرداندند و سود را براى آماده كردن لشكر برداشتند . خداوند در اين باره چنين نازل فرمود :\r\n « إِنَّ الَّذِينَ كَفَرُوا يُنْفِقُونَ أَمْوالَهُمْ لِيَصُدُّوا عَنْ سَبِيلِ اللَّهِ فَسَيُنْفِقُونَها ثُمَّ تَكُونُ عَلَيْهِمْ حَسْرَةً ثُمَّ يُغْلَبُونَ وَ الَّذِينَ كَفَرُوا إِلى جَهَنَّمَ يُحْشَرُونَ »  ( انفال / 36 )\r\n( كسانى كه مال خويش را براى بازدارى از راه خدا هزينه مىكنند ، آن را مىپردازند و سپس بر ايشان دريغ و افسوس خواهد گشت ، سپس مسلمانان بر ايشان چيره خواهند گشت و كسانى كه كفر ورزيدند بسوى جهنم برده خواهند شد . )\r\n( 2 ) قريش از همان ساعت به آماده شدن براى پيكار و خونخواهى پرداختند .\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nپيكهائى به بيرون مكه گسيل داشتند تا از محمد و اصحاب او بدگوئى كنند و اعراب را به يارى قريش و نابودى محمد بخوانند - پيش از آنكه خطر وى بالا گرفته باشد . گروهى از اهالى مكه كار تبليغ قبايل عرب و اعلام مواضع قريش را به عهده گرفتند . از جملهء ايشان عمرو بن عاص و هبيرة بن وهب و ابن زبعرى و ابو عزهء جمحى و مسافع بن عبد الله جمحى بودند . ابو عزه و مسافع شعر خوب مىدانستند ، شعر در آن روزگار اثر خاصى روى مردم و شعله‌ور ساختن احساسات آنان داشت . ابو عزه در جنگ بدر همراه مشركان بود و بدست مسلمانان اسير گشت ، آنگاه از پيامبر ( ص ) بخشايش طلبيد و آن حضرت بر او منت نهاد و به شرط آنكه كسى را عليه مسلمانان يارى نكند و در جنگى عليه مسلمانان شركت نجويد او را آزاد نمود . پس از آنكه پيامبر او را آزاد نمود ، صفوان به نزد وى آمد و به او گفت : تو شاعرى ، پس ما را با زبانت يارى كن . بر عهدهء من كه اگر بازگشتى ترا ثروتمند سازم و اگر كشته شدى من دختران تو را به خانوادهء خويش ملحق مىكنم . ابو عزه گفت محمد بر من منت گذارد و از من پيمان گرفت تا كسى را عليه او پشتيبانى نكنم . گفت : پس ما را لا اقل با زبانت يارى كن ، و پيوسته به گوش او خواندند تا به تهامه رفت و بنى كنانه را دعوت كرد و با شعر خود آنان را به يارى قريش تشويق نمود . مسافع بن عبد الجمحى نيز بنزد بنى مالك رفت و آنان را به حركت به همراه قريش برانگيخت و پيمانى را كه ميان ايشان و قريش بود به آنان يادآور شد .\r\n( 1 ) در تاريخ ابن سعد آمده است كه ابو عزه در جنگ احد بار ديگر بدست مسلمانان اسير گشت . پيامبر دستور داد او را بكشند ، او همچون روز بدر از پيامبر يارى طلبيد ، پيامبر فرمود : مؤمن از يك سوراخ دو بار گزيده نمىشود ، پيشتر بر تو منت گذارديم و از تو قول گرفتيم كه كسى را عليه ما يارى نكنى و تو به آنچه عهد نمودى وفا نكردى . ما امروز تو را رها نمىكنيم كه به مكه بازگردى و دست به صورتت بكشى و بگوئى دو بار محمد را ريشخند كردم .\r\n\r\n","description":"","footnote":"","page_name":" 11 ","page_number":11},
  {"content":"\r\n\r\n( 1 ) قريش همچنان براى يورش به پيامبر در مدينه نيرو فراهم مىساختند .\r\nجنگ احد يكى از آثار شكست سريع قريش در بدر بود . اثر پيروزى بدر تنها در تلاش قريش و تصميم آنان به خونخواهى از محمد و يارانش خلاصه نشد ، بلكه در مدينه نيز آثار خاصى داشت . اين رويداد يهود و منافقان را آگاه ساخت كه اين پيروزى نيروى مسلمانان را گسترش داده است . آنان دريافتند اين مرد كه دو سال پيش با همراهانش از شهر خود گريزان به سوى ايشان سفر نمود اينك روز به روز نيرو و شكوهش افزون مىشود و اگر به حال خود گذارده شود در آيندهء نزديك قدرت برتر مدينه و جزيرة العرب خواهد شد . بويژه كه يهود پيش از بدر نيز خطر اسلام را نسبت به موقعيت سياسى و اقتصادى خود احساس كرده بودند .\r\n( 2 )\r\n\r\nدرگيرى مسلمانان با يهود و همدستانشان\r\nبا وجود پيمان دوستى ميان دو طرف ، درگيريها و تحريكات منافقان و يهود فضاى مدينه و بيرون آن را دير يا زود آمادهء انفجار مىساخت . پيروزى بدر و عزتى كه مسلمانان در اثر آن يافته بودند موقعيت را در مدينه حساس نموده بود . خطر اين درگيرى كمتر از برخورد قريش و وابستگانش به نظر نمىرسيد . يهود و منافقان به توطئه عليه پيامبر پرداخته براى نيرنگ زدن و صدمه رساندن به او با همهء نتايجش نيرو فراهم مىكردند . اين دسيسه‌ها از پيامبر ( ص ) پنهان نبود ، بلكه او بر همهء كارها و توطئه‌هاى آنان آگاه بود و مراقب بود زمينه‌اى براى رسيدن آنان به اهدافشان فراهم نشود .\r\nمسلمانان نيز موضع محتاط چشم براهى را در پيش گرفتند كه خود را براى هر چيزى آماده ساخته است .\r\n( 3 ) در زندگانى محمد ، نوشتهء هيكل ، آمده است : هنگامى كه مسلمانان با پيروزى از بدر بازگشتند سالم بن عمير با خود پيمان بست ابو عفك ، يكى از افراد بنى عمرو بن عوف را از ميان بردارد ، زيرا او اشعارى مىسرود كه در آنها از محمد و مسلمانان عيبجوئى مىكرد و قوم خود را به قيام عليه\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nمسلمانان تشويق مىنمود . وى پس از بدر نيز همچنان مردم را عليه مسلمانان برمىانگيخت . سالم در شبى گرم كه ابو عفك در جلوى خانه‌اش به خواب رفته بود ، به سراغ وى رفت و شمشير را چنان به شكمش فرو كرد كه به بسترش داخل شد .\r\n( 1 ) وى افزوده است : عصماء دختر مروان از خاندان بنى امية بن زيد از اسلام بدگوئى مىكرد ، پيامبر را آزار مىداد و مردم را عليه آن حضرت تحريك مىنمود ، و اين شيوه را تا پس از جنگ بدر ادامه داد . عمير شبى در دل تاريكى به سراغ وى آمد ، درحالىكه چند تن از فرزندانش به گردش خوابيده بودند . كودك شيرخواره‌اى نيز در ميان ايشان بود كه عصماء او را شير مىداد . بينائى عمير ضعيف بود ، با دست عصما را مىجست كه كودك را بر سينهء او در حال شير خوردن يافت . كودك را از او دور كرد ، سپس شمشيرش را بر سينهء او فرود آورد بگونه‌اى كه از پشتش بيرون آمد . آنگاه به نزد پيامبر رفت و وى را از كار خود آگاه ساخت . سپس برگشت و از كنار خانه عصماء گذر كرد ، گفتند : پسران وى را ديد كه به همراه گروهى ديگر او را به خاك مىسپارند . هنگامى كه عمير را ديدند بسوى او آمده گفتند : اى عمير ، تو او را كشتى . گفت آرى ، هر كارى مىتوانيد انجام دهيد و منتظر نمانيد . سوگند به آنكه جانم بدست اوست اگر همگى شما آنچه را كه او گفت بگوئيد همهء شما را با شمشيرم ميزنم تا يا بميرم يا شما را بكشم .\r\n( 2 ) كعب بن اشرف كه از قبيلهء طى و مادرش از بنى النضير بود ، پيامبر را آزار مىداد و هجو مىكرد . هنگامى كه اخبار كشتگان بدر به او رسيد گفت : اينان بزرگان و پادشاهان مردمند ، به خدا اگر محمد اين گروه را كشته باشد زير زمين بهتر از روى آن است . وى پس از جنگ بدر به مكه رفته قريش را عليه پيامبر ( ص ) تحريك مىكرد . ابو سفيان به او گفت : من تو را به خدا سوگند مىدهم كه بگوئى دين ما بهتر و به خداوند نزديكتر است يا دين محمد ، و كدام يك از ما در نظر تو هدايت‌يافته‌تر و به حق نزديكترند كعب بن اشرف به او گفت : راه شما هدايتگرتر و به حق نزديكتر است .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nخداوند - آنچنان كه در تاريخ ابن كثير آمده است - آيهء زير را در اين زمينه نازل فرمود :\r\n  « أَ لَمْ تَرَ إِلَى الَّذِينَ أُوتُوا نَصِيباً مِنَ الْكِتابِ يُؤْمِنُونَ بِالْجِبْتِ وَ الطَّاغُوتِ وَ يَقُولُونَ لِلَّذِينَ كَفَرُوا هؤُلاءِ أَهْدى مِنَ الَّذِينَ آمَنُوا سَبِيلًا ، أُولئِكَ الَّذِينَ لَعَنَهُمُ اللَّهُ وَ مَنْ يَلْعَنِ اللَّهُ فَلَنْ تَجِدَ لَهُ نَصِيراً »   ( نساء / 51 )\r\n( آيا كسانى را كه از كتاب بهره‌اى به آنان داده شده نديدى كه به جبت و طاغوت ايمان آورده مىگويند اين مشركان از كسانى كه ايمان آورده‌اند راه‌يافته‌ترند . خداوند ايشان را لعنت مىكند و هر كه خدا لعنتش كند هرگز برايش ياورى نمىيابى . )\r\n( 1 ) وى از مكه بيرون نيامد تا آنكه قرشيان را بر جنگ با پيامبر ( ص ) مصمم ساخت . وى درحالىكه دشمنى خود با اسلام را اعلان مىكرد و مردم را به جنگ با مسلمانان برمىانگيخت وارد مدينه گشت و به شعر گفتن دربارهء ام فضل دختر حارث و ديگر زنان مسلمان پرداخت .\r\n( 2 ) در سيرهء ابن اسحاق آمده است كه پيامبر ( ص ) فرمود : چه كسى شر ابن اشرف را كم مىكند ، محمد بن مسلمه از بنى عبد الاشهل گفت : اى رسول خدا كار او با من . پيامبر فرمود : اگر مىتوانى اين كار را انجام ده . گفت : اى پيامبر ، ما ناچاريم سخنان ناروائى دربارهء اسلام بگوئيم . فرمود : هر چه را صلاح دانستيد بگوئيد ، من براى شما حلال نمودم .\r\n( 3 ) محمد بن مسلمه و ابو نائله يكى از بنى عبد الاشهل و گروهى ديگر گرد آمدند . يكى از ايشان به سراغ كعب بن اشرف رفت و درحالىكه به او نزديك مىشد به بدگوئى از محمد ( ص ) پرداخت . از جمله گفت : آمدن اين مرد براى ما يك گرفتارى بود ، عرب را با ما دشمن كرد ، همهء ما را با يك تير راند ، راهها را بر ما بست بگونه‌اى كه خانوادهء ما دچار سختى شدند و مردم به مشكلات افتادند . كعب گفت : من پسر اشرفم ، من تو را آگاه ساخته بودم كه كار به اينجا كه گفتى خواهد رسيد ، ابو نائله گفت : من مىخواهم تو به ما خوراكى بفروشى و ما چيزى پيش تو رهن بگذاريم و وثيقه دهيم . گفت :\r\nپسرانتان را پيش من رهن بگذاريد . گفت : آيا مىخواهى ما را بىآبرو كنى ؟\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nمن يارانى دارم كه مانند من مىانديشند ، مىخواهم آنان را به نزد تو بياورم تا به آنان خوراك بفروشى و با آنان خوشرفتارى كنى . ما زره‌هاى خود را نزد تو رهن مىگذاريم . كعب به اين كار راضى شد .\r\n( 1 ) آنان در شبى مهتابى به سراغ وى آمدند . چون به قلعه‌اى كه وى در آن بود رسيدند ابو نائله وى را آواز داد . كعب در آن هنگام با زن تازه‌اش بود ، همسرش او را از رفتن در آن هنگام برحذر داشت و جامه‌اش را گرفت كه او را از رفتن بازدارد . كعب گفت : نترس ، اگر ابو نائله مرا در خواب ببيند بيدارم نمىكند ، چگونه به من آسيب خواهد رساند ؟ زن گفت من در صداى او بوى خيانت مىشنوم . ولى كعب بن اشرف اعتنا نكرد و به نزد ابو نائله آمد .\r\nآن دو مرد آمدند تا به دوستان ابو نائله رسيدند . كعب نترسيد و خيالش آرام بود . اين گروه سخن‌گويان راه مىرفتند و دربارهء محمد و ياران او سخن مىگفتند تا آنكه از قلعه دور شدند . ابو نائله دستى به سر او كشيد و دستش را بوئيد و گفت : من نديده بودم هيچ‌گاه عطرى به خوشبوئى امشب به خود بزنى . باز اندكى رفتند و او دوباره اين كار را تكرار كرد و موهاى او را چنگ زد و گفت : بزنيد دشمن خدا را . آنان نيز او را با شمشير مىزدند ولى ضربات كارى نمىافتاد . او فريادى كشيد كه هر كه در قلعه‌هاى يهود بود آن را شنيد . در اين هنگام محمد بن مسلمه او را با شمشيرش زد و كارش را تمام كرد .\r\n( 2 ) مسلمانان پيش از سپيده‌دم به نزد پيامبر بازگشته او را در حال نماز يافتند ، و آن حضرت را از آنچه گذشته بود آگاه ساختند .\r\nچون اين خبر پراكنده شد وحشت و هراس در دل يهود راه يافت .\r\nيهودىاى نبود مگر آنكه از جان خود مىترسيد ، ولى با اين حال دست از دسيسه و تحريك عليه مسلمانان و آزار پيامبر برنداشتند . پيامبر از آنان خواست از روش خود دست بردارند و عهدى را كه هنگام ورود پيامبر به مدينه به گردن گرفته‌اند رعايت كنند ، ولى پند پيامبر جز بر گردنكشى و لجاجت ايشان در آزار مسلمانان و گستردن تباهى نيفزود . پيامبر از سوى\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nخود مسلمانان را به آرامش و كنترل احساسات اندرز مىداد .\r\n( 1 ) تا آنكه روزى زنى مسلمان به بازار زرگرها رفت . اين بازار در كنترل يهوديان بود و بيشتر كارگران آن يهودى بودند . زن جواهراتى داشت كه مىخواست آنها را بفروشد . در كنار بساط يك يهودى نشست ، گروهى از يهوديان به گرد او جمع شده از او خواستند روبنده از چهرهء خود بردارد و او خوددارى مىكرد . در اين هنگام يك يهودى از پشت او آمد و بطورى كه نفهمد گوشهء دامن او را با سنجاقى به پشت او متصل نمود ، چون زن برخاست بدنش آشكار شد . آنان نيز به وى مىخنديدند . زن بانگ زد و مسلمانان را به يارى طلبيد . مردى از مسلمانان به زرگر حمله برد و او را كشت ، يهوديان نيز بر سر مرد مسلمان ريخته او را كشتند . مسلمانان بازار از ديگر مسلمانان يارى خواستند و ميان مسلمانان و بنى قينقاع جنگ درگرفت . پيامبر به آنان پيغام فرستاد كه از آزار مسلمانان دست بردارند و به پيمان دوستى پايبند باشند و گرنه آنچه بر سر قريش آمد بسر آنان نيز خواهد آمد . آنان از تهديد پيامبر ترسيدند ، ولى در عين حال پاسخ دادند : اى محمد از پيروزيت بر قريش فريفته نشو ، زيرا قريش جنگيدن نمىدانستند و تو فرصت يافتى بر آنان چيره شوى . ولى اگر ما به جنگ تو برخيزيم خواهى دانست كه ما مردان كارزاريم و چيزى از ما خواهى ديد كه از ديگران نديده‌اى .\r\n( 2 ) در بدايه و نهايه از قول سعيد بن جبير آمده است كه خداوند به اين مناسبت آيهء زير را بر پيامبرش نازل فرمود :\r\n  « قُلْ لِلَّذِينَ كَفَرُوا سَتُغْلَبُونَ وَ تُحْشَرُونَ إِلى جَهَنَّمَ وَ بِئْسَ الْمِهادُ قَدْ كانَ لَكُمْ آيَةٌ فِي فِئَتَيْنِ الْتَقَتا فِئَةٌ تُقاتِلُ فِي سَبِيلِ اللَّهِ وَ أُخْرى كافِرَةٌ يَرَوْنَهُمْ مِثْلَيْهِمْ رَأْيَ الْعَيْنِ وَ اللَّهُ يُؤَيِّدُ بِنَصْرِهِ مَنْ يَشاءُ إِنَّ فِي ذلِكَ لَعِبْرَةً لِأُولِي الْأَبْصارِ »   ( آل عمران / 12 - 13 )\r\n( به آنان كه كفر ورزيدند بگو به زودى شكست خواهند خورد و همگى به سوى دوزخ برده خواهند شد ، كه بد جايگاهى است . براى شما در دو گروهى كه با يكديگر درگير شدند نشانه‌ايست ، گروهى در راه خدا پيكار مىكند و گروه ديگر كفر مىورزند . آنان مؤمنان را آشكارا دو\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nبرابر خود مىبينند ، و خداوند هر كه را بخواهد با يارى خويش تأييد مىكند ، همانا در آن براى صاحب‌نظران پندآموزى است ) .\r\nپس از اين پاسخ گردنكشانه و خودپسندانهء ايشان ديگر براى پيامبر راهى جز كارزار باقى نمانده بود ، تا پيش از آنكه به شكست دادن مسلمانان اميد بندند و با اطرافيان هم عقيدهء خويش از منافقان و مشركان عرب عليه مسلمانان متحد شوند كارشان را يكسره كند .\r\n( 1 )\r\n\r\nبيرون كردن بنى قينقاع از مدينه\r\nپيامبر ( ص ) دردمندانه شكيبائى نمود و يارانش را نيز اندرز داد از خرد بهره گيرند و تا جائى كه ممكن است نسبت به رفتار بنى قينقاع و ديگر يهوديان خود را با ناآگاهى بزنند . يهود مىپنداشتند اين رفتار پيامبر ناشى از ترس از ايشان است ، از اينرو به تعرضات خود نسبت به مسلمانان ادامه دادند . پيامبر شنيد كه آنان مىگويند : به خدا سوگند اگر محمد با ما به جنگ برخيزد خواهد دانست كه مرد ميدان ما هستيم و ضرب‌شستى از ما خواهد ديد كه از ديگران نديده است .\r\n( 2 ) پيامبر پس از اين برخوردها ديگر راهى جز نشان دادن رفتار سخت و قاطع با آنان نداشت ، از اينرو به همراه مسلمانان بسوى محله‌هاى يهود به راه افتاد . يهوديان كه ديدند نمىتوانند رو در رو با مسلمانان بجنگند به قلعه‌هاى خود رفتند و در آنجا پناه گرفتند . مسلمانان پانزده روز پياپى آنان را محاصره نمودند بگونه‌اى كه نه كسى بيرون مىآمد و نه كسى براى بردن خوراك و نوشيدنى به داخل مىرفت .\r\nچون راهها بر ايشان تنگ گرديد ، چاره‌اى جز گردن نهادن به فرمان پيامبر ( ص ) و تسليم شدن به حكم او دربارهء خويش نيافتند . پيامبر پس از مشورت با اصحاب خود تصميم به كشتن ايشان و گرفتن اموالشان گرفت . ( 3 ) در اين هنگام عبد الله بن ابى بن سلول كه از سركردگان منافقان بود و به اسلام تظاهر مىكرد ، براى شفاعت از آنان به نزد پيامبر آمد . وى گفت : اى محمد\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nبه دوستان من نيكى كن - زيرا وى با آنان پيمان دوستى داشت . پيامبر از او روى گرداند ، وى همچنان درخواست خود را تكرار مىكرد و پيامبر نيز روى خود را از او گردانده بود . او گريبان زره پيامبر را گرفت پيامبر خشمگين شد و خشم در چهره‌اش نمايان شد و فرمود : واى بر تو مرا رها كن ، و آثار خشم از بلندى صدايش آشكار بود . عبد الله بن أبى گفت :\r\nبه خدا رهايت نمىكنم تا آنكه به دوستان من خوبى كنى . چهار صد نفر بىزره و سيصد نفر زره پوشيده ، آنان مرا در برابر سرخ و سياه نگه داشته‌اند حالا تو مىخواهى همه را در يك بامداد درو كنى . به خدا من از اينكه به تو آسيبى برسد مىترسم . او هنوز در ميان مشركان اوس و خزرج داراى نفوذ بود ولى در ميان مسلمانان اعتبارى نداشت ، بويژه پس از پيروزى مسلمانان در بدر .\r\nعبد الله همچنان درخواست خود را ادامه داد تا آنكه پيامبر تصميم گرفت از آنان درگذرد و بر آنان منت نهد . شايد انديشيد كه پذيرفتن درخواست عبد الله بن ابى و همراهان مشرك و منافق وى ، او را مديون نيكى پيامبر خواهد نمود و او و همراهانش را به سوى اسلام خواهد كشاند يا لا اقل از دسيسه‌ها و توطئه‌هاى او عليه مسلمانان خواهد كاست .\r\n( 1 ) پيامبر فرمان داد كه آنان از مدينه بروند . ابن ابى بار ديگر كوشيد به نزد پيامبر بازگردد و ماندن ايشان را در مدينه از وى بخواهد ، ولى مسلمانان نگذاشتند به حضور پيامبر برسد . او همچنان پافشارى مىكرد تا آنكه با يكى از مسلمانان درگير شد و آن مرد سر او را شكست . بنى قينقاع در اين هنگام گفتند : به خدا ما در شهرى كه سر ابن ابى در آن شكسته شود و ما نتوانيم از او دفاع كنيم نخواهيم ماند . عبادة بن صامت بيرون بردن آنان را از مدينه به عهده گرفت و آنان درحالىكه سلاح و ابزارهاى زرگرى خود را بجاى گذاشته بودند از مدينه خارج شدند . آنان رفتند تا به وادى القرى رسيدند و مدتى در آنجا ماندند و از آنجا بسوى شمال رفتند تا آنكه به اذرعات شهرى در سرزمين شام رسيدند و در آنجا اقامت گزيدند .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n( 1 )\r\n\r\nغزوهء سويق\r\nطبيعى بود كه مشركان ، منافقان و يهوديانى كه در مدينه مانده بودند پس از آنچه بر سر همپيمانانشان ، بنى قينقاع ، آمد در خود فرو روند و مدينه آرامش يابد - اگر چه مانند آرامشى باشد كه هر طوفان و گرد بادى در پى خود دارد . مردم يك ماه تمام را بدون درگيرى گذراندند و آرامش بر مدينه خيمه زده بود . منافقان پس از آواره شدن همپيمانان خود و حادثهء بدر كه در گذشتهء نزديك اتفاق افتاده و گردنفرازان و بزرگان قريش را به زير افكنده بود در خود فرو رفته بودند . قبايل عرب درسى گرفته بودند كه هيچ‌يك از مردم تصورش را نمىكرد .\r\nمدينه و اطراف آن يك ماه در آرامش بسر برد و انتظار مىرفت ماه‌هاى ديگرى را در پى داشته باشد . ولى ابو سفيان نمىتوانست سرافكنده و زير بار خوارى شكست در مكه بسر برد ، بىآنكه اين انديشه را به ذهن اعراب شبه جزيره بازگرداند كه قريش بر خوارى صبر نمىكند و همواره نيرو و توان خويش را براى جنگ در اختيار دارد .\r\n( 2 ) چنان كه يادآور شديم وى پس از جنگ بدر پيمان بسته بود با زنان آميزش نكند تا با محمد به جنگ پردازد ، از اينرو دويست سوار از قريش گرد آورد و به همراه ايشان پنهانى بسوى مدينه به راه افتاد تا به نزديك مدينه رسيد . وى شبانه به راه خود ادامه داد تا پيش از دميدن سپيده به محلهء بنى النضير رسيد . به در خانهء حى بن اخطب آمده درب را كوبيد ، ولى وى از باز كردن در خوددارى نمود . ابو سفيان از آنجا دور شد و به خانهء مردى بنام سلام بن مشكم كه از بزرگان بنى النضير بود رفت . ابو سفيان از او اجازهء ورود خواست ، سلام او را در خانه‌اش پذيرفت و با شراب از وى پذيرائى نمود و اخبار مسلمانان را به آگاهى ابو سفيان رساند . ابو سفيان به نزد همراهانش بازگشت و رفتند تا به عريض در نزديكى مدينه رسيدند . در آنجا مردى از انصار و يكى از وابستگانش را در زراعتشان يافتند ، آنان را كشتند و دو خانه\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nرا نيز آتش زدند . ابو سفيان پنداشت با اين كار خود را از زير بار سوگندش آزاد ساخته است ، از اينرو ترسان از اينكه مبادا پيامبر و يارانش به او كه هنوز در نزديكى مدينه بود هجوم آورند بسوى مكه بازگشتند .\r\n( 1 ) چون خبر تجاوز ابو سفيان به پيامبر ( ص ) رسيد به همراه گروهى از مسلمانان در تعقيب او برآمد تا به محلى بنام قرقرة الكدر رسيدند ، ابو سفيان و همراهانش از ترس آنكه پيامبر و يارانش به آنان برسند در گريز جديّت بخرج دادند ، و مسلمانان در راهشان هر چه از بازمانده‌هاى گروه ابو سفيان از غذا و چيزهاى ديگر مىيافتند بر مىداشتند .\r\nچون پيامبر ديد آن گروه بطور جدى در گريزند به همراه يارانش به مدينه بازگشت . فرار ابو سفيان باعث خوارى و ننگ او گرديد ، درحالىكه گمان مىكرد هجومش مرتبهء او را بالا مىبرد و بخشى از موقعيت قريش را به آنان بازمىگرداند .\r\nبخاطر غذايى كه قريش براى سبك كردن بار خود و آسان شدن فرار در راه انداختند ، همچنانكه نويسندگان سيره پيامبر ( ص ) به آن تصريح كرده‌اند ، اين غزوه بنام غزوهء سويق ناميده شد .\r\n( 2 )\r\n\r\nغزوهء غطفان\r\nخبر پيروزيهاى محمد و يارانش در ميان عرب تكرار شد و در دلهاى قبايل عرب وحشت آفريد ، بويژه آنان كه در نزديكى مدينه مىزيستند .\r\nآنان ديده بودند محمد و اصحابش كه ديروز با شمار اندكى به مدينه وارد شده و در آنجا پناهگاهى مىجستند كه ايشان را در برابر تجاوزات قريش و همسايگان عرب و يهودشان پشتيبانى كند ، امروز نيروئى گشته‌اند كه رو در روى قريش مىايستند ، يهود مدينه - بنى قينقاع - را از خانه‌هاشان تبعيد مىكنند ، گروه‌هائى گسيل مىدارند كه راهها و مسيرهائى را كه به شام مىروند تهديد مىكنند ، مىكشند و اسير مىگيرند ، راه بر كاروانهاى قريش و ديگر اعراب مىگيرند و تجارت ايشان را با خطر روبرو مىكنند .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nحال در برابر اين خطر روزافزون چه بايد مىكردند ؟ ايشان حق داشتند دربارهء سرنوشت خويش و اينكه اگر محمد و يارانش بر آنان چيره شوند چه بر سرشان خواهد آمد بينديشند ، ولى گاه غرور بر برخى از قبايل چيره مىگشت و نفسشان آنان را مىفريفت كه با پيامبر دشمنى كنند و در صورت امكان به مدينه يورش برند .\r\n( 1 ) از جمله گروهى از قبيلهء غطفان از بنى ثعلبة بن محارب گرد آمده مىخواستند با پيامبر ( ص ) به جنگ برخيزند . خبر تصميم آنان به پيامبر رسيد و آن حضرت در دوازدهم ربيع الاول سال سوم هجرت بسوى ايشان حركت كرد . چهارصد و پنجاه نفر از مسلمانان در اين غزوه همراه پيامبر بودند . همين‌كه غطفان خبر آمدن پيامبر را شنيدند به قلهء كوهها گريختند .\r\nآن حضرت آمد تا به آبى كه به آن ذى آمر گفته مىشد رسيد .\r\n( 2 ) در بدايه و نهايه آمده است كه به اين غزوه « ذى آمر » گفته مىشود .\r\nمسلمانان در آنجا فرود آمدند . باران بسيارى بر ايشان باريد و جامهء پيامبر ( ص ) تر شد ، آن حضرت زير درختى فرود آمد و جامه‌اش را پهن نمود تا خشك شود . مشركان كه بر سر كوه به پيامبر مىنگريستند ، چون پيامبر را تنها ديدند مردى جنگجو از ميان خودشان را كه دعثور بن حارث نام داشت به سراغ پيامبر فرستادند و به او گفتند : خداوند امكان كشتن محمد را براى تو فراهم ساخته است . دعثور كه شمشيرى برّان به همراه داشت بسوى پيامبر رفت تا آنكه بالاى سر پيامبر ايستاد ، شمشير برهنه نيز در دستش بود ، به پيامبر گفت : اى محمد چه كسى امروز مرا از كشتن تو بازمىدارد ؟ پيامبر فرمود : خداوند ترا مانع مىشود .\r\n( 3 ) ناگاه جبرئيل به سينهء او زد و شمشير از دستش به زمين افتاد . پيامبر شمشير را برداشت و به دعثور فرمود : حالا چه كسى از تو در برابر من دفاع مىكند ؟ گفت : هيچ‌كس ، و من گواهى مىدهم كه خدائى جز الله نيست و محمد بنده و فرستادهء اوست . به خدا سوگند من هرگز با گروهى عليه تو همراه نمىشوم . پيامبر شمشيرش را به وى بازداد . چون دعثور بنزد\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nهمراهانش بازگشت به وى گفتند : واى بر تو ، چه كردى ؟ گفت : مردى بلند قامت را ديدم كه به سينهء من كوبيد و من از پشت بر زمين افتادم . دانستم كه او فرشته است ، گواهى دادم كه محمد فرستادهء خداست و با وى عهد كردم كه هرگز عليه او با گروهى همراه نشوم .\r\nدعثور سپس به دعوت قومش به اسلام پرداخت . در بدايه و نهايه آمده است كه آيهء زير به اين مناسبت نازل شد :\r\n « يا أَيُّهَا الَّذِينَ آمَنُوا اذْكُرُوا نِعْمَتَ اللَّهِ عَلَيْكُمْ إِذْ هَمَّ قَوْمٌ أَنْ يَبْسُطُوا إِلَيْكُمْ أَيْدِيَهُمْ فَكَفَّ أَيْدِيَهُمْ عَنْكُمْ »  ( مائده / 11 )\r\n( اى كسانى كه ايمان آورده‌ايد نعمت خداوند را بر خويش يادآور شويد ، آنگاه كه گروهى خواستند بر شما دست بگشايند و خداوند دستهاى ايشان را از شما بازداشت . )\r\n( 1 ) در اين داستان ، اين پرسش مطرح مىشود كه آيا پيامبر در غزوات از يارانش جدا مىگرديد ؟ آيا درحالىكه دشمن در نزديكى ايشان بود همراهانش او را تنها در آن دشت رها مىكردند ؟ اگر بپذيريم كه او به سوى آن درخت رفت تا جامه‌اش را از رطوبت باران خشك نمايد ، چگونه آن سپاه چهار صد و پنجاه نفرى وى را به حال خود رها نموده‌اند ؟ چگونه پائين آمدن آن مرد از كوه براى كشتن پيامبر از آنان پنهان مانده است ؟\r\nاين نكات انسان را نسبت به درستى روايت ابن كثير در بدايه و نهايه‌اش به ترديد مىاندازد ، و خداوند به حقيقت حال آگاه است .\r\n( 2 )\r\n\r\nغزوهء قرقرة الكدر\r\nدر برخى از كتابهاى سيره آمده است كه گروهى از غطفان و سليم ، براى تجاوز و يورش بر مسلمانان با يكديگر متحد شدند . چون خبر تصميم آنان به پيامبر رسيد به سوى قرقرة الكدر به راه افتاد . آنجا سرزمينى خشك بود كه بنى سليم در آنجا مىزيستند و پرندگانى در آنجا زندگى مىكردند كه داراى رنگهاى تيره و كدر بودند و به همين مناسبت به اين نام معروف\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nشده بود . در اين غزوه پرچم بدست على ( ع ) بود . پيامبر مىرفت كه راه بر ايشان بگيرد . چون به آن محل رسيد آثار چهارپايان را در آنجا ديد ، ولى كسى از غطفان و سليم را نيافت ، گروهى از همراهانش را به انتهاى آن دره فرستاد و خود در دل آن منتظر ماند تا آنكه غلامى بنام يسار را يافته از او دربارهء اهالى آنجا پرسيد . وى گفت : من نمىدانم كجا هستند ، اينجا آبشخور شتران است و امروز روزى بهارى است و مردم به نقاط خوش آب و هواى كوهستانى رفته‌اند ، و ما اسبانى اصيل در ميان چهارپايان داريم . مسلمانان چهارپايانى را كه يافتند گرد آوردند كه تعداد آنها به پانصد شتر رسيد .\r\nپيامبر يك پنجم آن را گرفت و باقيمانده را در ميان مسلمانان پخش نمود كه به هر يك دو شتر رسيد .\r\n( 1 ) پيامبر به مدينه بازگشت و چيزى نگذشته بود كه شنيد گروه بزرگى از بنى سليم در بحران گرد آمده ، آمادهء كارزار با وى شده‌اند . آن حضرت نيز به همراه سيصد تن از يارانش به آن سو روان شد ، شبى در نزديكى بحران مردى از بنى سليم را ديدند ، پيامبر ( ص ) از وى دربارهء بنى سليم پرسيد ، او گفت : ايشان هنگامى كه خبر آمدن پيامبر را شنيدند پراكنده شدند . به اين ترتيب اعراب به قصد يورش به مدينه و پيكار با مسلمانان گرد مىآمدند و چون خبر مىرسيد كه آن حضرت به همراه مسلمانان بسوى ايشان روى آورده از ترس پراكنده شده به قلهء كوهها و درون دره‌ها پناه مىبردند .\r\n( 2 )\r\n\r\nسريهء زيد بن حارثه\r\nپس از جنگ بدر و برخوردهاى پس از آن و گروه‌هائى كه پيامبر گسيل داشت و قبايل عرب را تهديد نمود و در ميان آنان ترس و بيم پراكند ، قريش به انديشهء تجارت خود به شام افتادند كه تنها وسيله‌اى بود كه اقتصادشان بر آن استوار بود . اگر ديوارى كه مسلمانان به گرد آنان كشيده بودند ادامه مىيافت ، قريش براى آنكه زندگى صدها تن از مردم مكه مواجه با مرگ ناشى از گرسنگى نگردد ناچار مىشدند از محمد\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nدرخواست صلح و سازش كنند .\r\n( 1 ) صفوان بن اميه ابعاد درگيرى ميان ايشان و محمد و نتايج بدى را كه از آن به بار مىآمد براى اهالى مكه و قريش شرح داد . وى به آنان گفت :\r\nمحمد و يارانش راههاى تجارت ما را كور كرده‌اند و ما نمىدانيم با اصحاب او كه ساحل را ترك نمىكنند چه كنيم . ساكنان راه ساحلى نيز با آنان پيمان دوستى بسته ، بيشترشان با مسلمانان همراه شده‌اند ، ما نمىدانيم اگر از اينجا برويم كجا ساكن شويم ، و اگر در اين شهر بمانيم اصل مال خود را خواهيم خورد و ديگر زندگيمان ادامه نخواهد يافت زيرا زندگى ما بر تجارت تابستانى به شام و زمستانى به حبشه استوار است . اسود بن عبد المطلب به وى گفت : راه ساحل را رها كن و راه عراق را در پيش گير . اسود او را به فرات بن حيان از بنى بكر بن وائل راهنمائى كرد تا راه را به ايشان نشان دهد و آنان را از آن ببرد . فرات بن حيان به آنان گفت : راه عراق را كسى از اصحاب محمد نمىپويد ، زيرا راهى مرتفع و بىآب است . صفوان از بىآبى آن راه نترسيد زيرا فصل زمستان بود و نياز كمى به آب داشتند .\r\n( 2 ) صفوان ، كاروانى با بار نقره و كالاهاى تجارتى به بهاى صد هزار درهم فراهم ساخت و به راه انداخت . مردى از اهالى مدينه بنام نعيم بن مسعود اشجعى در مكه مىزيست كه راهى را كه صفوان بن اميه با كاروان تجارتى خود خواهد پيمود مىشناخت . وى به مدينه بازگشت و با يكى از مسلمانان دربارهء تصميم قريش سخن گفت . مرد مسلمان به نزد پيامبر ( ص ) شتافت و آن حضرت را آگاه ساخت . چيزى نگذشت كه پيامبر زيد بن حارثه را به همراه يكصد سوار روانه كرد تا در راه تازه به سراغ تجارت قريش بروند .\r\nآنان آمدند تا در جائى بنام قرده كه آبى از آبهاى نجد بود به كاروان رسيدند . صفوان و مردان همراهش گريختند و مسلمانان كاروان را بتمامى گرفتند و فرات بن حيان ، راهنماى آنان را نيز اسير كردند و به مدينه بازگشتند پيامبر غنيمتها را ميان اصحاب خود تقسيم نمود . فرات را به نزد پيامبر آوردند و آن حضرت به وى پيشنهاد اسلام كرد ، او نيز اسلام را\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nپذيرفت تا جانش را نجات دهد .\r\n( 1 ) صفوان بن اميه و همراهانش به مكه بازگشتند . اين حادثه كينهء قريش را افزود و آمادگى ايشان را براى خونخواهى از محمد با هر نتيجهء احتمالى و هر گونه فداكارى كه بطلبد بيشتر كرد . اين مطلب از پيامبر و درونگرى و درستى انديشهء او پنهان نماند . آن حضرت براى هر رويدادى آماده مىشد ، تصميم مسلمانان را استوار مىنمود ، فعاليت‌هاى قريش و آمادگيشان را با دقت تمام پيگيرى مىنمود و مسلمانان را از اطلاعاتى كه از قريش و تحركاتشان مىيافت آگاه مىساخت تا براى آنچه از جانب قريش و ديگران به ايشان روى مىآورد بيشترين آمادگى را داشته باشند .\r\n( 2 )\r\n\r\nميلاد امام حسن ( ع )\r\nامام حسن در نيمهء ماه رمضان سال سوم هجرت و پيش از جنگ احد متولد گرديد . هنگامى كه حسن متولد شد على ( ع ) او را به نزد پيامبر ( ص ) آورد . پيامبر او را در دستهاى خويش گرفت و در گوشهايش اذان خواند و آب دهان خود را در دهان او ريخت و او را حسن ناميد . وى نخستين نواده‌اى بود كه قلب پيامبر ( ص ) را با زيبائى كودكانه و جنبشهاى پرطراوت و تابناكى زندگيش پر كرد . پيامبر خود پرورش او را به عهده گرفت و او را با زبان خويش غذا داد و مردم را از فضيلت و آينده‌اش آگاه ساخت . وى بارها فرمود : « حسن و حسين از من‌اند و من از آن دو .\r\nهر كه آن دو و پدر و مادرشان را دوست بدارد در بهشت در كنار من خواهد بود » .\r\n( 3 ) در مسند احمد بن حنبل و صحيح ابن ماجه و مستدرك صحيحين و طبقات ابن سعد و كتابهاى ديگر آمده است كه ام فضل همسر عباس در خواب ديد كه دو اندام از اندامهاى پيامبر در خانهء او هستند ، به نزد پيامبر آمد و رؤياى خود را براى آن حضرت بازگو كرد . پيامبر به وى فرمود :\r\nخواب خوبى ديده‌اى ، فاطمه كودكى به دنيا مىآورد كه تو او را با شير\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nپسرت قثم شير خواهى داد . و چون فاطمه حسن را به دنيا آورد ام فضل او را با شير قثم بن عباس شير داد . « 1 »\r\n( 1 ) روزى مردى از انصار پيامبر را در حالى ديد كه حسن را به سينهء خود چسبانده ، او را مىبويد و با مهربانى پدرانه و با محبت بسيار او را مىبوسد . از اين كار پيامبر ( ص ) شگفت زده شد و گفت : من پسرى دارم كه هرگز او را نبوسيده‌ام . پيامبر به وى فرمود : « اگر خداوند محبت را از دل تو جدا ساخته باشد من با تو چه مىتوانم كرد . حسن و حسين دو پسر من هستند ، هر كه آن دو را دوست داشته باشد مرا دوست داشته و هر كه مرا دوست بدارد خدا او را دوست مىدارد و هر كه خدا او را دوست بدارد وى را به بهشت مىبرد . هر كه آن دو را خشمگين كند مرا خشمگين ساخته و هر كه مرا خشمگين كند خدا او را دشمن مىدارد و هر كه خدا او را دشمن بدارد او را به دوزخ مىبرد » .\r\n( 2 ) در صحيح بخارى ، كتاب ادب ، از ابن عمر از رسول الله نقل شده است كه فرمود : « حسن و حسين گلهاى من در دنيا هستند » . و در ذخائر العقبى و كنز العمال به آن افزوده شده كه فرمود : « هر كه آن دو را دوست بدارد مرا دوست داشته است » .\r\n( 3 ) در صحيح ترمذى به سندش از ابى بريده نقل شده كه گفت :\r\nپيامبر ( ص ) روزى براى ما در بالاى منبر خطبه مىخواند كه ناگاه حسن و حسين با لباسهاى قرمز وارد شدند و افتان و خيزان راه مىرفتند پيامبر كه آن دو را ديد با شتاب از منبر فرود آمد و آن دو را برداشت و روى پاهاى خود نشاند سپس فرمود : خداوند راست گفت آنجا كه مىفرمايد : « هرآينه مالها و فرزندان شما فتنه‌اند » من به اين دو كودك كه راه مىروند و مىافتند نگريستم و نتوانستم خود را نگهدارم تا آنكه سخنم را بريدم و آنان را\r\n\r\n\r\n","description":"","footnote":"\r\n( 1 ) - بايد توجه داشت كه بيشتر روايات حاكى از اين هستند كه قثم بزرگتر از حسن بوده و عباس در سال سوم هنوز با خانواده‌اش در مكه زندگى مىكرد .\r\n","page_name":" 26 ","page_number":26},
  {"content":"\r\n\r\nبنزد خود آوردم . « 1 »\r\n( 1 ) در صحيح ابن ماجه و تاريخ بغداد و نيز در كنوز الحقايق مناوى آمده است كه پيامبر مىفرمود : « هر كه حسن و حسين را دوست بدارد مرا دوست داشته است ، و هر كه آن دو را دشمن بدارد مرا دشمن داشته است » .\r\n( 2 ) در سنن بيهقى به سندش از رزين بن حبيش آمده است كه پيامبر روزى با مردم نماز مىگزارد . در اين هنگام حسن و حسين كه دو كودك خردسال بودند آمدند و هنگامى كه آن حضرت به سجده مىرفت بر پشت وى مىجستند . چون پيامبر نماز را به پايان برد ، مردم پيش آمدند كه آن دو را از پيامبر دور سازند . پيامبر فرمود : « رهايشان كنيد ، پدر و مادرم فدايشان » .\r\nو به مردم رو كرده فرمود : « هر كه مرا دوست دارد بايد اين دو را دوست بدارد . »\r\n( 3 ) در صحيح ترمذى و صحيح ابن ماجه و مستدرك و حلية الاولياء و تاريخ بغداد و الاصابهء ابن حجر و كنز العمال از گروهى از راويان صحابه ، آمده است كه پيامبر ( ص ) بارها فرمود : « فاطمه سرور زنان بهشت است و حسن و حسين سرور جوانان اهل بهشتند » .\r\n( 4 ) در كنز العمال ( ج 6 ص 222 ) از انس بن مالك آمده است كه گفت : درحالىكه پيامبر ( ص ) خفته بود حسن ( ع ) كه خردسال بود آمد و بر سينهء آن حضرت نشست و جامهء آن حضرت را تر نمود . من آمدم او را از پيامبر دور سازم كه فرمود : « اى انس چه مىكنى ، پسرم و ميوهء دلم را رها كن .\r\nهر كس پسر مرا بيازارد مرا آزرده است و هر كه مرا بيازارد خدا را آزرده » محدثان اهل سنت در جوامع حديثى و كتابهاى صحاح خود دربارهء فضيلت حسن و حسين روايات فراوانى آورده‌اند .\r\n\r\n\r\n","description":"","footnote":"\r\n( 1 ) - علامه طباطبائى ( ره ) ، در ذيل آيهء فوق ، روايت مذكور را نقل مىكرده و سپس فرموده‌اند :\r\nروايت اشكال دارد . چگونه فتنه به پيامبر ( ص ) مىرسد درحالىكه او سرور پيامبران مخلص و معصوم و مؤيد به روح القدس مىباشد . الميزان ج 19 ، ص 310 ، ذيل آيه 15 از سورهء تغابن .\r\n","page_name":" 27 ","page_number":27},
  {"content":"\r\n . \r\n","description":"","footnote":"","page_name":" 28 ","page_number":28},
  {"content":"\r\n\r\n( 1 )\r\n\r\nفصل دوازدهم جنگ احد\r\nجنگ بدر و غزوه‌ها و سريه‌هاى پس از آن و غنيمت‌ها و پيروزىهائى كه به همراه آوردند نويد آرامش مىداد ، ولى با اينهمه پيامبر هنوز نسبت به سرنوشت اسلام مطمئن نشده و به آن پيروزىها فريفته نگشته بود ، زيرا قريش هنوز بر موضع خصمانهء خويش پايدار بود . پيامبر دائما در جريان اخبار تلاش‌هاى آنان و آمادگيشان براى خونخواهى و سازمان دادن سپاهى نيرومند قرار داشت كه مكيان و ديگران در آن شركت داشتند . سپاهى كه قريش ادارهء رزمندگان و تأمين نيازهاشان را به عهده گرفته بود .\r\nكاروانى كه جنگ بدر بخاطر آن به راه افتاد هستهء نخستين تجهيز مالى سپاه بود ، و همچنان آن را در دار الندوه در انتظار زمان درگيرى نگاه داشته بودند . سرانجام گروهى فروختن اموال آن را به عهده گرفته سودش را براى هزينهء جنگ جدا كردند . مكه سپاهى مركب از سه هزار\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nجنگنده از مكيان و ديگر اعراب گرد آورد كه هفتصد رزمندهء زره‌پوش در ميان ايشان وجود داشت و دويست اسب و سه هزار شتر به همراه داشتند .\r\n( 1 ) قريش نسبت به همراه بردن زنان ، اختلاف كردند . كسانى مىگفتند بردن آنان رزمندگان را برمىانگيزد و تعصب و پافشارى آنان را افزون مىكند ، ولى نوفل بن معاويه و گروهى از مشركان با اين نظر مخالفت كرده مىگفتند : درست نيست ناموس خود را در معرض دشمن قرار دهيد . ما اطمينان نداريم كه جنگ به زيان ما جريان نيابد ، و در آن صورت با اسير شدن زنانمان رسوا مىشويم .\r\nدر حالى كه ايشان به ستيزه و رد سخنان يكديگر سرگرم بودند ، ناگاه هند دختر عتبه بشدت بانگ برآورد و به نوفل بن معاويه گفت : « تو كه چنين مىگوئى در روز بدر سالم ماندى و بنزد زنانت بازگشتى . به لات و عزى سوگند ما به همراه سپاه مىرويم و به هيچ‌كس اجازه نمىدهيم ما را بازگرداند . همچنانكه در هنگام رفتن به بدر آوازه‌خوانان را بازگردانيديد و در نتيجه عزيزان ما كشته شدند و كسى نبود كه جنگجويان را بر پيكار تشويق كند » پس از پافشارى هند و برخورد محكم وى كه حريص‌ترين فرد قريش بر خونخواهى پدر و عمو و برادرش بود ، نظر بر شركت زنان در اين جنگ قرار گرفت .\r\n( 2 ) در برخى از كتابهاى سيره آمده است زنانى كه در جنگ احد شركت كردند پانزده تن بودند كه چند تن از ايشان عبارتند از : هند دختر عتبه و همسر ابو سفيان ، ام حكيم دختر حارث بن هشام همسر عكرمة بن ابى جهل ، سلافه دختر سعد زن طلحة بن ابى طلحه كه شوهرش و چهار تن از فرزندانش در اين جنگ كشته شدند ، ريطه دختر ميتة بن حجاج همسر عمرو بن عاص ، خناس دختر مالك كه همراه پسرش ابو عزيز بن عمير در اين جنگ شركت كرد و پسر ديگرش مصعب بن عمير در طرف مسلمانان بود و در كنار ايشان كشته شد و عمره دختر علقمة بن حارث كنانى زن غراب بن سفيان . اين زن همان است كه چون پرچم مشركان بر زمين افتاد به سوى آن رفته ، آن را\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nبرداشت و قريش كه چنين ديدند برگشتند و گرد پرچم گرد آمدند .\r\nحسان بن ثابت در اين باره مىگويد :\r\n« اگر پرچم آن زن حارثى نبود ، قرشيان در بازارها به بهاى ناچيزى فروخته مىشدند . »\r\n( 1 ) در طى مدتى كه آنان براى بيرون رفتن از مكه آماده مىشدند عباس همراه ايشان بود و بر كوچك و بزرگ كارهاى ايشان آگاه مىشد . او اسلام خويش را آشكار نساخته بود ، بلكه آن را پنهان داشته و در ظاهر با مشركان معاشرت و گفتگو داشت ، ولى در واقع نسبت به اسلام با اخلاص و وفادار بود و ماندن وى در ميان مشركان ، بويژه پس از آنكه در جنگ بدر اسير گشت و اسلام خود را در مدينه اعلان نمود احتمالا به صوابديد پيامبر و براى مصلحت اسلام بوده است ، زيرا ايمان وى به پيامبر و رسالتش از انگيزه‌هائى بود كه او را به آگاه ساختن پيامبر نسبت به فعاليتها و آمادگى قريش براى آن جنگ واداشته بود . وى نامه‌اى به پيامبر نوشت و در آن فعاليتهاى قريش و همداستانى و شمار و امكانات ايشان را در آن توضيح داد . آنگاه آن را مخفيانه به مردى از قبيلهء غفار سپرد تا به پيامبر ( ص ) برساند و به او سفارش نمود اين كار را پنهان دارد و شب و روز راه بسپارد .\r\n( 2 ) مرد غفارى با نوشتهء همراهش راه مىپيمود و انديشه‌اى جز رسيدن به پيامبر نداشت . سپاه قريش نيز در راه بود تا در مدينه به پيامبر ( ص ) يورش آورد . آنان آمدند تا به ابواء كه قبر آمنه دختر وهب مادر پيامبر در آنجا قرار داشت رسيدند . تعصب ، برخى از قرشيان سبك‌مغز را به انديشهء شكافتن گور آمنه واداشت . هند نيز به آنان پيوست . وى مىخواست آنجا بنشيند و تا قريش آنچه را خواسته انجام ندهد از جاى حركت نكند ، ولى يكى از رهبران قريش از خواستهء آنان جلوگيرى كرد و گفت : اگر اين كار انجام شود براى عرب رسم خواهد شد و هيچ چيز خزاعه و بنى بكر را كه دشمنان قريش هستند از شكافتن گور مردگان قريش بازنخواهدداشت .\r\nمرد غفارى همچنان رفت تا پس از سه روز به مدينه رسيد . پيامبر ( ص )\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nرا در قبا بر درب مسجد يافت و نامه را به وى تسليم نمود . پيامبر آن را به ابى بن كعب داد و او آن را براى آن حضرت خواند . پيامبر به وى دستور داد اين خبر را پنهان دارد و با هيچ‌كس دربارهء آن سخن نگويد .\r\n( 1 ) پيامبر ( ص ) سپس به مدينه بازگشت و به خانهء سعد بن ربيع رفت و آنچه را كه عباس فرستاده بود به وى بازگفت و از او خواست خبر را پنهان بدارد ، و فرمود به خدا اميد دارم كه در اين رويداد خيرى باشد . چون پيامبر ( ص ) بيرون رفت زن سعد از وى پرسيد پيامبر به تو چه گفت ؟ وى گفت : بىمادر به تو چه مربوط است . گفت : من سخنان شما را شنيدم ، و داستان را به وى بازگفت . سعد  إِنَّا لِلَّهِ وَ إِنَّا إِلَيْهِ راجِعُونَ  گفت . دست زن را گرفت و بدنبال پيامبر آمده به آن حضرت ما وقع را خبر داد و گفت ترسيدم خبر فاش شود و گمان كنيد من آن را فاش نموده‌ام . پيامبر به وى فرمود : رهايش كن و كارى به وى نداشته باش .\r\nقريش به راه خود ادامه دادند تا به عقيق در دامنهء كوهى در پنج ميلى مدينه رسيدند سپس از آنجا حركت كردند تا در برابر مدينه ، در ذى الحليفه فرود آمدند . در آن هنگام پنج روز از شوّال باقى مانده بود . قريش اسبان و شتران خود را در مزارع اطراف مدينه رها كردند تا در آنجا بچرند .\r\n( 2 ) پيامبر انس و مونس دو پسر فضال را روانه كرد تا براى او خبر بگيرند .\r\nآنان قريش را در حالى يافتند كه به مدينه نزديك گشته و اسبان و شتران خود را در مزارع رها نموده بودند . پيامبر پس از آن دو حباب بن منذر بن جموح را مخفيانه فرستاد و به او فرمود : چون برگشتى اخبار آنان را در ميان مردم به من نده ، نمىبينى كه در ميان ايشان افرادى ضعيف الايمان هستند ( يا منافق ) . وى رفت تا داخل لشكريان ايشان گرديد و از شمار و تجهيزاتشان آگاهى يافت و سپس بازگشته پيامبر را آگاه نمود و به آن حضرت گفت : آنان سه هزار تن يا اندكى بيش و كم‌اند ، بيش از دويست اسب دارند و عده‌اى كه مىپندارم هفتصد تن باشند روى لباس زره\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nپوشيده‌اند . پيامبر فرمود : به مردم چيزى نگوى ، خداوند ما را كفايت مىكند و او بهترين اداره‌كننده است . خداوندا به اتكاى تو يورش مىبرم و به پشتيبانى تو تاخت‌وتاز مىكنم .\r\n( 1 ) سرشناسان اوس و خزرج همچون سعد بن معاذ و اسيد بن حضير و سعد بن عباده از ترس آنكه مبادا مشركان به پيامبر حمله برند شب جمعه را تا صبح بيدار مانده و با سلاح در مسجد و درب خانه پيامبر به پاسدارى پرداختند و گروهى نيز پاسدارى از مدينه را به عهده گرفتند . در بامداد روز جمعه پيامبر بر منبر رفت و فرمود : « من ديشب در خواب ديدم كه دستهاى خود را در زرهى محكم فرو بردم و گاوى را ديدم كه سر بريده مىشود در لبهء تيغ خود شكستگى ديدم و اينكه در پى گوسفندى روانم و خواب را اين گونه تأويل نمودم كه زره محكم مدينه است ، گاوى كه سر بريده مىشود افرادى ياران منند كه كشته مىشوند ، شكستگى در شمشيرم مردى از خانوادهء من است كه كشته مىشود و گوسفند ، كبش الكتيبه ( لقب يكى از جنگاوران مشركان ) است كه خداوند او را مىكشد .\r\nاگر مىپسنديد در مدينه بمانيد و آنان را در آنجا كه هستند رها كنيد كه اگر بمانند در بد محلى مانده‌اند و اگر به مدينه بتازند با آنان در شهر پيكار مىكنيم ، زيرا ما شهر را بهتر از آنان مىشناسيم » - اهل مدينه آنجا را از هر طرف به وسيله ديوارهائى به هم مرتبط ساخته بودند . بنا به پندار برخى از راويان نظر پيامبر بخاطر رؤيائى كه ديده بود و خبر بدى كه در آن نهفته بود ، اين بود كه از مدينه بيرون نرود و دوست مىداشت مسلمانان با نظر او موافقت نمايند .\r\n( 2 ) سپس آن حضرت از اصحابش نظرخواهى نمود . عبد الله بن أبى سلول پيشنهاد نمود از مدينه بيرون نروند . وى گفت : « اى رسول خدا در مدينه بمان و از آن خارج نشو ، به خدا سوگند ما هرگز از آن براى روبرو شدن با دشمنى بيرون نرفتيم مگر آنكه كشته داديم و هيچ‌گاه دشمن وارد آن نشد مگر آنكه شكست خورد . اى رسول خدا قريش را واگذار كه اگر بمانند در\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nجاى بدى مانده‌اند و اگر وارد مدينه شوند مردان رودرروى آنان مىجنگند و كودكان از فراز بامها آنان را با سنگ مىزنند و اگر بازگردند همانگونه كه آمده‌اند ناكام بازمىگردند » . اين نظر را برخى از بزرگان صحابه همچون ابو بكر و عمر و برخى از انصار نيز داشتند .\r\nولى جوانان مهاجر و انصار و برخى از كهنسالان كه در بدر حضور نيافته بودند و برخى كه در آن حضور يافته و شيرينى پيروزى را چشيده و دلهاشان از ايمان پر بود ، پنداشتند كه شكست نمىخورند ، و دوست داشتند بيرون روند و با دشمنى كه به سرزمين آنان وارد شده روبرو شوند ، مبادا كه به ترس و بزدلى متهم گردند .\r\n( 1 ) اياس بن ابى اوس يكى از بنى عبد الاشهل گفت : « اى رسول خدا من دوست ندارم قريش به نزد قوم خويش بازگردند و بگويند ما محمد را در حصارها و دژهاى مدينه محاصره كرديم و اين باعث گستاخى قريش گردد ، در حالى كه آنان مزارع ما را لگدكوب كرده‌اند . اگر ما از آبرو و كشتهايمان دفاع نكنيم پس براى چه مىكاريم ؟ اى رسول خدا هنگامى كه ما در جاهليت خود بوديم و اعراب به ما حمله مىكردند اين گونه به خوارى ما اميد نمىبستند ، ما با شمشيرهامان به سراغشان مىرفتيم و آنان را از خود مىرانديم . حال چگونه امروز كه خداوند ما را به وسيله تو يارى نموده و راه خود را يافته‌ايم در خانه‌هايمان خود را در محاصره قرار دهيم » .\r\n( 2 ) خيثمه ابو سعد بن خيثمه نيز برخاست و گفت : « اى رسول خدا قريش در طى يك سال گروههاى رزمنده را گرد آورده ، قبايل عرب را از سرزمينشان بسوى خود كشانده ، قبايل همپيمانش را با خود همراه كرده ، آنگاه اسبان را برداشته بر شتران سوار گشته و به سرزمين ما آمده‌اند و ما را در خانه‌ها و دژهامان محاصره مىكنند . سپس بهره‌مند و بىآنكه زخمى بردارند بازمىگردند . اين واقعه آنان را بر ما گستاخ مىكند ، تا آنجا كه از هر سو بر ما يورش آورند ، خانه‌هاى ما را تصرف كنند و ديده‌بان و جاسوس بر ما بگمارند - علاوه بر آنچه كه با كشتزارهاى ما كرده‌اند - و اعراب اطراف\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nما را بر ما گستاخ سازند ، تا از اينكه ما براى جنگ با قريش نرفته و از حريم خود دفاع نكرده‌ايم بر ما گستاخ شوند . باشد كه خداوند ما را بر ايشان پيروز سازد ، زيرا ما عادت خداوند را اين گونه يافته‌ايم ، يا به نتيجهء ديگرى كه شهادت است مىرسيم . ( 1 ) من جنگ بدر را درحالىكه بسيار آرزوى آن را داشتم از دست دادم . آرزومندىام به آن به حدى بود كه با پسرم در رفتن به بدر قرعه افكندم و شهادت روزى او شد درحالىكه من به شهادت بسيار حريص بودم . من ديشب پسرم را در خواب ديدم كه در نيكوترين صورت در ميان درختان ميوه و جويهاى بهشت گردش مىكند ، به من گفت : پدر به ما بپيوند كه در بهشت همراه هم باشيم . من آنچه را پروردگارم به من وعده داد حق يافتم ، و به خدا سوگند امروز را با اشتياق همدمى با او در بهشت ، صبح كرده‌ام . سن من زياد گشته ، استخوانم نازك شده و ديدار پروردگارم را دوست مىدارم ، اى رسول خدا مرا دعا كن كه همراهى پسرم سعد را در بهشت روزى من گرداند » . پيامبر او را همان گونه دعا فرمود و او در جنگ احد شهيد گرديد .\r\n( 2 ) حمزة بن عبد المطلب نيز گفت : سوگند به آنكه بر تو كتاب نازل فرمود من امروز غذائى نمىخورم تا آنكه با ايشان در بيرون مدينه با شمشيرم پيكار كنم . آنگونه كه در جلد سوم شرح نهج البلاغه آمده ، حمزه روز جمعه و شنبه را به هنگام برخورد با مشركان روزه بود .\r\nدر كتاب ياد شده آمده است كه حمزه و سعد بن عباده و نعمان بن مالك و ديگر پاك نيتان اوس و خزرج و سالمندان به پيامبر گفتند : اى رسول خدا ما مىترسيم دشمن گمان برد كه ما از ترس برخورد با ايشان از روبرو شدن با آنان در بيرون مدينه خوددارى مىكنيم و اين باعث گستاخى آنان نسبت به ما گردد . من در روز بدر با سيصد مرد بودم و خداوند ترا بر ايشان پيروز گرداند و امروز ما گروهى بسيار هستيم كه آرزوى اين روز را داريم . ما از خداوند چنين برخوردى را مىخواستم و حالا خداوند اين موقعيت را در سرزمين خودمان برايمان پيش آورده است .\r\n\r\n","description":"","footnote":"","page_name":" 35 ","page_number":35},
  {"content":"\r\n\r\n( 1 ) بدنبال آنان هر يك از مردم نظر خود را بيان مىنمود و دريافت خود را توضيح مىداد . پيامبر خود را از بيرون رفتن از مدينه ناخشنود نشان مىداد .\r\nآنان پيوسته اصرار نمودند تا آن حضرت موافقت خود را با ايشان كه بيشترين رزمندگان بودند اظهار نمود . چون زمان نماز جمعه رسيد ، نماز را به همراه مردم برگزار نمود و بر منبر رفته ايشان را موعظه نمود و به سخت كوشى و تلاش و شكيبائى تشويق نمود و به ايشان نويد داد اگر شكيبائى پيشه كنند و در جهاد با دشمنان خدا و پيامبرش اخلاص ورزند پيروزى را در آغوش خواهند گرفت . آنگاه فرمان داد خود را براى روبرو شدن با دشمن مجهز كنند . بيشتر مردم از شنيدن اين خبر شادمان شدند .\r\n( 2 ) چون زمان نماز عصر فرا رسيد پيامبر نماز را با آنان بجا آورد .\r\nمسلمانان گرد پيامبر ، جمع شده بودند تا نظر نهائى او را بدانند . اهالى حومهء مدينه نيز حضور يافته بودند . پيامبر چون از نماز آسوده گشت به منزل رفت ، مردم ايستاده منتظر بيرون آمدن آن حضرت بودند ، در اين هنگام سعد بن معاذ و اسيد بن حضير به حاضران گفتند : شما پيامبر را به بيرون رفتن از مدينه وادار ساختيد ، بهتر است كار را به عهدهء خود آن حضرت واگذاريد . پيامبر درحالىكه زره پوشيده ، عمامه بر سر نهاده ، شمشير بسته ، كمان بر شانه افكنده و سپر بر پشت انداخته بود از خانه خارج شد . چون او را به اين صورت ديدند گروهى از كسانى كه بر خارج شدن از مدينه پافشارى كرده و از اين رفتار خود در مخالفت با پيامبر پشيمان گشته بودند و مىترسيدند از جانب خدا آيه‌اى بر نكوهش آنان نازل شود به او روى آورده گفتند : اى رسول خدا ، ما نمىبايستى با تو مخالفت مىكرديم ، تو خود هر چه در نظر دارى انجام ده . كار بدست خدا و توست ، اگر بيرون به روى ما به همراه تو بيرون مىرويم و اگر بمانى مىمانيم . پيامبر سخن آنان را چنين پاسخ گفت : « من شما را به ماندن فراخواندم و شما نپذيرفتيد .\r\nسزاوار نيست پيامبر آنگاه كه زره پوشيد آن را به كنار بگذارد تا آنكه خداوند ميان او و دشمنانش داورى كند . بنگريد به شما چه فرمان مىدهم ،\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nآن را پيروى كنيد و اگر صبر پيشه كنيد پيروزى از آن شماست » .\r\n( 1 ) اين شمهء كوتاهى بود از آنچه ميان پيامبر و مسلمانان گذشت و اختلاف نظرشان در اينكه در مدينه بمانند و در شهر بانتظار برخورد با قريش بنشينند و يا از شهر بيرون رفته به مقابل قريش بروند ، بنابر آنچه كه همهء مورخان و نويسندگان در اين باره نوشته‌اند . سيره‌نويسان از اين گفتگو به اين نتيجه رسيده‌اند كه پيامبر نظر عبد الله بن ابى سلول و برخى از بزرگان صحابه را پذيرفته و ماندن و پناه گرفتن در مدينه را بهتر مىپسنديد ، ولى پافشارى اكثريت او را ناچار به پذيرش تمايل ايشان نمود .\r\n( 2 ) ولى آنچه به نظر من مىآيد اين ستكه پيامبر از آغاز برخورد با مهاجمان را در مدينه بر روياروئى با آنان در بيرون شهر ترجيح نمىداد ، بلكه نظر خواهى نمود تا از انديشه و نيت آنان آگاه شود . او بطور قطع مىدانست ، برخورد با مشركان در مدينه به قريش امكان مىدهد مدينه را در چند ساعت اشغال كنند ، زيرا آنان در شهر منافقان و مردّدان را كه شمار بسيارى از ساكنان آنجا را تشكيل مىدادند همراه خويش مىيافتند ، و با توجه به اينكه دائما با آنان تماس داشتند از يارى ايشان عليه محمد ( ص ) و يارانش برخوردار مىگشتند . خردمندانه نيست بپذيريم عبد الله بن ابى و ديگر همراهان منافق و مردد وى از مهاجر و انصار در حالى كه با جنگجويان بطور كامل مخلوط گشته‌اند در دفاع از محمد و رسالت او صداقت بخرج دهند . با توجه به اينكه عبد الله بن ابى نخستين كسى بود كه به پيامبر پيشنهاد نمود در مدينه بمانند و برخى از بزرگان مهاجران نيز با وى همراهى كردند ، پيامبر ( ص ) هدفى را كه آنان در نظر داشتند دريافت ، ولى بر موافقت با نظر ابن سلول تظاهر مىنمود تا از نظر ديگر مسلمانان آگاه شود و نيّت آنان را دريابد .\r\n( 3 ) ترديدى نيست كه در ميان افرادى از مهاجر و انصار كه با ابن ابى سلول همراهى كردند گروهى بودند كه ترديدى در حسن نيت ايشان نيست ، ولى همچنين برخى از ايشان بيمار دلان و توطئه‌چينان بودند . آنگاه كه پيامبر بر\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nنيت همگان آگاهى يافت و آنان را با دقت آزمود ، نظر خود را كه از نخستين لحظهء شنيدن لشكركشى قريش در دل داشت اعلان نمود .\r\n( 1 ) چيزى كه عدم پيروى آن حضرت از نظر ابن ابى سلول و همراهان منافق و بىاعتقاد او و آگاهى وى از اينكه آنان به زودى قريش را عليه او يارى خواهند كرد تقويت مىكند ، اين ستكه وقتى پيامبر از مدينه بيرون آمد ابن ابى سلول به همراه حدود سيصد و پنجاه تن از پيروان منافق خود و برخى از يهود بيرون آمدند و مقدارى از راه را در مسير روبرو شدن با مهاجمان پيمودند و آنگاه بىجهت بازگشتند .\r\n( 2 ) در روايت ديگرى آمده است كه پيامبر خود به آنان فرمان بازگشت داد و فرمود : ما بوسيلهء مشركان با مشركان نمىجنگيم .\r\nحال چه بازگشت آنان بر اساس خواست خودشان بوده باشد يا بخاطر خواست پيامبر ، دليل قاطعى بر سوء نيت آنان و نگرانى پيامبر از اين است كه آنان به هنگام گرم شدن جنگ به مشركان بپيوندند . به ويژه كه آنان نيروئى را تشكيل مىدادند كه نمىبايست كوچك شمرده شوند . اگر پيامبر در بيرون مدينه به آنان اطمينان نداشت ، چگونه مىتوانست با آنان در جنگيدن در داخل شهر همراهى داشته باشد و به درستى كار آنان در دفاع از دروازه‌ها و راههاى مدينه اطمينان كند .\r\n( 3 ) اگر ابن ابى سلول در سخنش مبنى بر اينكه اگر مهاجمان به شهر يورش برند از آن دفاع خواهد نمود راستگو بود ، چرا از ميان راه بازگشت ؟ درحالىكه مىدانست آن روز سپاه پيامبر بيشترين نياز را به پشتيبانى و يارى دارد . من مىانديشم پيامبر ( ص ) از جهت سياسى و نظامى تدبيرى حكيمانه و خردمندانه در پيش گرفت ، و اگر در مدينه مىماند مشركان در مدينه از همكيشان خود براى اشغال آن و انتقال جنگ به خيابان‌هاى آن يارانى - مىيافتند ، و اگر سرانجام جنگ همان سرانجام جنگ در احد بود در آن صورت پيامبر و يارانش در چند ساعت زير سيطرهء مشركان و منافقان قرار مىگرفتند .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\n( 1 ) به هر حال پيامبر ( ص ) ابن ام مكتوم را در مدينه بجاى خود گماشت تا با مردم نماز بگزارد ، و سه پرچم بست . پرچم مهاجران را به على بن أبي طالب داد ، پرچم اوس را به اسيد بن حضير و پرچم خزرج را به حباب بن منذر .\r\nگفته‌اند آن را به سعد بن عبادهء انصارى داد . سپس بر اسب خويش سوار شد و در ميان هزار رزمنده كه دويست تن زره پوشيده در ميان ايشان وجود داشت ، و دو اسب يا بيشتر ، از مدينه بيرون آمد . سعد بن معاذ و سعد بن عباده در پيش و سپاهيان از راست و چپش مىرفتند . چون به رأس الثنيه رسيد روگرداند و در پشت سر خود لشكرى بسيار مسلح ديد كه آواز برداشته بودند . فرمود : « اينان كيستند » ؟ گفتند همپيمانان يهودى ابن ابى هستند .\r\nفرمود : « ما با يارى شرك عليه اهل شرك نمىجنگيم » از اينرو ابن ابى و گروهش بازگشتند .\r\n( 2 ) در روايت ابن اسحاق آمده است كه پيامبر چون به شوط كه جائى ميان مدينه واحد مىباشد رسيد ، عبد الله ابن ابى به همراه يك سوم سپاه از يارى او دست كشيدند و بازگشتند . وى گفت محمد به سخن آنان گوش داد و با سخن من مخالفت نمود ، ما نمىدانيم بخاطر چه خودمان را اينجا به كشتن دهيم و به همراه پيروان منافق و دو دل خويش به مدينه بازگشت . عبد الله بن عمر بن حزام از بنى سلمه بدنبال آنان رفت و گفت : اى گروه ، خدا را به ياد شما مىآورم كه قوم خود و پيامبرتان را در هنگام روبروئى با دشمن تنها نگذاريد . گفتند : اگر فكر مىكرديم مىخواهيد بجنگيد شما را رها نمىكرديم ، ولى فكر نمىكنيم جنگى در بگيرد . عبد الله بن عمر بن حزام وقتى ديد آنان سخنش را نمىپذيرند و جز بازگشت تصميمى ندارند گفت :\r\nخداوند شما دشمنان خدا را از رحمت خود دور كند ، خداوند به زودى پيامبر خود را از شما بىنياز خواهد كرد . « 1 »\r\nاين روايت آنچه را ما يادآور شديم تأييد مىكند كه عبد الله بن ابى در\r\n\r\n\r\n","description":"","footnote":"\r\n( 1 ) - شرح نهج البلاغه ج 3 ص 364\r\n","page_name":" 39 ","page_number":39},
  {"content":"\r\n\r\nپيشنهادش به پيامبر ، به گونه‌اى كه مسلمانان پىنبرند ، در سر انديشهء خيانت به مسلمانان و يارى با مشركان را مىپروراند .\r\n( 1 ) پيامبر ( ص ) به يارانش فرمود : كيست كه ما را از راهى نزديك كه بر سپاه دشمن نگذرد عبور دهد ؟ ابو خيثمه از بنى حارثة بن حارث گفت : من اى رسول خدا . و پيامبر و سپاه را از زمينهاى بنى حارثه و از ميان املاك آنان عبور داد تا آنكه وارد ملك مربع بن قيطى كه مردى نابينا و منافق بود شدند .\r\nهنگامى كه وى صداى عبور پيامبر ( ص ) و مسلمانان را شنيد ، برخاست كه به سوى آنان خاك بريزد . وى مىگفت : اگر تو پيامبرى من رضايت نمىدهم به باغ من وارد شوى ، و مشتى خاك برداشت و گفت : به خدا اگر مىدانستم به كسى جز تو نمىخورد اين را به صورت تو مىزدم . مسلمانان به طرف او هجوم بردند تا بقتلش برسانند ، ولى پيامبر آنان را نهى فرمود : او كور چشم و كور دل است . سعد بن زيد پيش از آنكه پيامبر آنها را نهى كند ضربه‌اى به سر او زد و سرش را شكست .\r\n( 2 ) پيامبر و مسلمانان همچنان تا صبح راه سپردند تا به احد رسيدند . از راههاى آن گذشتند و احد را پشت سر گذاشتند . آنگاه پيامبر اصحاب خود را سازمان داد و آن را آمادهء نبرد ساخت و پنجاه تن از ايشان را بر تنگه‌اى در كوه گماشت و به آنان فرمود : « پشت سر ما را نگهداريد زيرا مىترسم از پشت سر به ما حمله كنند . » و به آنان تأكيد فرمود كه در جاى خود باقى باشند اگر چه مسلمانان همگى كشته شوند . و افزود : شما بايستى اگر ديديد آنها مىكوشند از پشت بما يورش آورند اسبانشان را با تير بزنيد ، زيرا اسب با وجود تير پيش نمىآيد . آنگاه مسلمانان را فرمود تا هنگامى كه فرمان پيكار نداده با مشركان وارد جنگ نشوند .\r\nآنگونه كه كتابهاى سيره تصريح مىكنند مسلمانان هفتصد تن بودند ، در برابر سه هزار تن يا بيشتر از مشركان ، كه زنان نيز با آنان بوده به جنگ تشويقشان مىنمودند .\r\nوقتى پيامبر به سازمان دادن سپاه خود پرداخت ، نوجوانان مسلمان را\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nكه سنين كمى داشتند به مدينه بازگرداند ، كه از آن جمله عبد الله بن عمر و اسامة بن زيد و زيد بن ثابت از بنى مالك بن نجار و اسيد بن ظهير بودند .\r\nو سمرة بن جنيدب و رافع بن خديج را پس از آنكه به آنان دستور بازگشت داده بود دوباره به سپاه بازگرداند . علت اين بود كه به پيامبر گفتند آن دو خوب تير مىاندازند .\r\n( 1 ) مشركان پيش آمده ، مدينه را در پشت سر خود قرار دادند و به احد روى آوردند . آنها صفوف خود را سازمان دادند . خالد بن وليد را به فرماندهى جبههء راست و عكرمة بن ابى جهل را به فرماندهى جبههء چپ و صفوان بن اميه را به فرماندهى سواران تعيين كردند و عبيد الله بن ابى ربيعه را نيز بر تيراندازان گماشتند و پرچم را به طلحة بن ابى طلحه از بنى عبد الدار دادند .\r\n( 2 ) ابو سفيان بن حرب بانگ برآورد و براى تحريك بنى عبد الدار گفت : اى بنى عبد الدار شما در روز بدر پرچم ما را در اختيار داشتيد و آنچه را كه ديديد به سر ما آمد . سپاهيان ما به طرف پرچم شما مىآيند و اگر آن فرو افتد آنان نيز مىگريزند . پس يا پرچم ما را حفظ كنيد و يا آن را رها كنيد كه ما خود آن را نگهدارى مىكنيم . ما قومى جنگجو ، بىباك و انتقام جوئيم و خون تازه ريخته شده را خواهانيم . اگر پرچم از دست برود ، سپاه ايستادگى و پايداريش را از دست خواهد داد . بنى عبد الدار خشمگين شدند و گفتند :\r\nاينكه ما پرچم خود را به شما تسليم كنيم ، هرگز چنين نخواهد شد . ولى نگهدارى از آن در ميدان جنگ را نيز به زودى خواهى ديد . آنان نيزه‌هاى خويش را بسوى او گرفته بدورش حلقه زدند و با او به درشتى سخن گفتند .\r\nابو سفيان گفت : پس پرچمى ديگر تهيه مىكنيم . گفتند : آرى ، اما آن را نيز جز مردى از بنى عبد الدار بر نخواهد داشت و هرگز جز اين نخواهد شد . چون پيامبر ( ص ) اصحاب خود را سامان داد ، پرسيد : چه كسى پرچم مشركان را در اختيار دارد ؟ گفتند : بنى عبد الدار . پرچم مهاجران در آن هنگام در دست على ( ع ) بود . پيامبر آن را از وى گرفت و به مصعب بن عمير كه از بنى\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nعبد الدار بود سپرد . هنگامى كه مصعب بن عمير شهيد گشت پرچم به على ( ع ) بازگشت . و آنچنان كه مفيد در ارشاد گفته است پس از آن لوا و رايت هر دو اختيار على ( ع ) بود ، و دربارهء تفاوت آن دو گفته‌اند كه رايت پرچم بزرگ بود و لوا كوچكتر از آن بود . پيامبر خود زير پرچم انصار ايستاد .\r\n( 1 ) در روايت طبرى آمده است كه پيامبر زبير را سر كردهء سواران و مقداد بن اسود را همراه او قرار داد و حمزه را نيز با سپاه پيشاپيش او قرار داد .\r\nخالد بن وليد به همراه عكرمه به پيشاپيش سواران آمدند . پيامبر زبير را جلو فرستاد و به او فرمود به مقابل خالد بن وليد برو و براى نبرد با وى آماده شو تا من به تو اجازهء جنگ بدهم .\r\n( 2 ) آنگاه پيامبر در مقابل اصحابش به سخنرانى ايستاد . و فرمود : « اى مردم شما را به آنچه خداوند در كتابش در عمل به دستورات و دست بازداشتن از محرماتش سفارش فرموده ، اندرز مىدهم . كسى كه تكليف خود را يادآور شود و نفس خود را به شكيبائى و يقين و كوشش و تلاش وادارد ، در منزلگاه پاداش و ذخيرهء آخرت است . زيرا جهاد با دشمن سخت است ، سخت و نامطلوب . اندكند كسانى كه بر آن شكيبائى ورزند ، مگر آن كه خداوند او را بر راهيابى تقويت نموده باشد . خداوند با كسى است كه او را فرمان برد و شيطان با كسى است كه خدا را نافرمانى كند ، پس كارهايتان را با شكيبائى بر جهاد آغاز كنيد و به وسيلهء آن وعدهء خدا را طلب كنيد . بر شما باد عمل به آنچه فرمان دادم ، زيرا من بر هدايت شما مشتاقم . اختلاف ، جدائى و به تأخير انداختن كارها از سستى و ناتوانى است ، كه خدا آن را دوست نمىدارد و يارى و پيروزى را به دارندگان آنها نمىبخشد . اى مردم در قلب من وارد شده ، هر كه به كار حرام سرگرم باشد و بخاطر بدست آوردن خشنودى خداوند از آن روى بگرداند خداوند گناه او را مىآمرزد . هر كه ده بار بر محمد كه خدا و فرشتگانش بر او درود مىفرستند درود فرستد ، هر كه به مسلمانى نيكى كند ، پاداشش در دنيا يا آخرت بعهدهء خداست . هر كه\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nبه خدا و روز قيامت ايمان داشته باشد بايد در روز جمعه بگزارد ، مگر كودك يا زن يا بيمار يا بنده ، و هر كه از آن بىنيازى جويد خداوند از او بىنيازى مىجويد ، خداوند بىنياز و پسنديده است . ( 1 ) هيچ كارى كه شما را به خدا نزديك كند ندانستم مگر آنكه شما را به آن فرمان دادم ، و هيچ كارى كه شما را به دوزخ نزديك سازد نشناختم مگر آنكه شما را از آن بازداشتم .\r\nجبرئيل در قلب من دميد كه هيچ‌كس نمىميرد مگر آنكه از آخرين روزى خود بهره‌مند شود ، و هيچ چيز از روزى او كاسته نمىشود اگر چه آن را به تاخير انداخته باشد . پس از پروردگارتان پروا كنيد و در كسب روزى نيكو عمل كنيد ، تأخير افتادن آن شما را واندارد كه آن را از راه نافرمانى پروردگارتان خواستار شويد ، زيرا كسى به نعمتهاى جاودانى آخرت دست نمىيابد مگر از راه فرمانبردارى از خداوند . او حلال و حرام را براى شما روشن ساخت ، البته در ميان آنها موارد شبهه‌اى پيش مىآيد كه بيشتر مردم حكم آن را نمىدانند مگر كسى كه معصوم باشد ، پس هر كه آنها را ترك كند آبرو و دين خود را نگه داشته است . و هر كه به آنها درآيد همچون چوپانى خواهد بود در كنار چراگاهى ممنوع كه نزديك است در آن افتد و آن ناروا را انجام دهد . هيچ پادشاهى نيست مگر آنكه چراگاه ممنوعى دارد ، چراگاه نهىشدهء خدا محرمات اوست . نسبت مؤمن به مؤمن نسبت سر به بدن است كه اگر بخشى بيمار شود ديگر اندامها با او همدردى مىكنند .\r\nدرود و رحمت و بركات خداوند بر شما باد » . « 1 »\r\n( 2 ) در سيرهء ابن هشام و جز آن آمده است كه ابو عامر عبد عمرو بن صيفى بن مالك بن نعمان يكى از بنى ضبيعه به مكه رفته بود ، پنجاه جوان از اوس و پانزده جوان از قبايل ديگر نيز همراه او بودند . وى با قريش دوست بود و به آنها وعده داده بود كه اگر با قوم خود ، قبيله اوس ، برخورد كند دو نفر با يكديگر در همراهى او اختلاف نخواهند كرد . وى همراه قريش به احد آمد .\r\n\r\n\r\n","description":"","footnote":"\r\n( 1 ) - شرح نهج البلاغه ، ص 365 .\r\n","page_name":" 43 ","page_number":43},
  {"content":"\r\n\r\nچون دو لشكر با يكديگر روبرو شدند ابو عامر نخستين كسى بود كه با وابستگان خود و بندگان مكيان به مقابل اوس آمد . وى بانگ برداشت : اى مردم قبيلهء اوس ، من ابو عامرم . گفتند : اى فاسق ، خدا چشم ما را به تو روشن نكرد - وى در جاهليت به راهب معروف بود و پيامبر او را فاسق ناميد . ابو عامر چون مخالفت آنان را با خويش ديد گفت : قوم من پس از رفتن من حال بدى پيدا كرده‌اند . سپس با اوس پيكار نمود و آنان را سنگباران نمود .\r\n( 1 ) آنگاه پيامبر شمشيرى بدست گرفت و فرمود : چه كسى حق اين شمشير را ادا مىكند ؟ مردانى براى گرفتن شمشير پيش قدم شدند و آنچنان كه ابن كثير روايت نموده عمر بن خطاب نيز از جملهء آنان بود ، ولى پيامبر شمشير را به ايشان نداد و همچنان سخن خود را تكرار مىنمود تا آنكه ابو دجانهء انصارى سماك بن خراشه از بنى ساعده برخاست و گفت : اى رسول خدا حق آن چيست ؟ فرمود حقش آنست كه آن قدر دشمن را با آن بزنى تا خم شود .\r\nوى گفت : اى رسول خدا من حق آن را ادا مىكنم . پيامبر شمشير را به وى داد .\r\nابو دجانه مردى دلير و در هنگام جنگ فخرفروش و با تبختر بود . دستارى سرخ به سر مىبست و هنگامى كه آن دستار را مىبست مردم مىفهميدند او به جنگ مىرود .\r\n( 2 ) در شرح نهج البلاغه از واقدى نقل شده كه يكى از منافقان مدينه كه قزمان نام داشت از رفتن به احد خوددارى كرد . زنان بنى ظفر او را سرزنش كرده گفتند : اى قزمان ، مردان براى جنگ رفته‌اند و تو مانده‌اى ، آيا از كارى كه كردى شرم نمىكنى ؟ تو زن هستى نه مرد . همينطور او را از خود راندند تا به خانه رفت و سلاح پوشيد و بيرون آمده مىدويد تا به پيامبر ( ص ) كه صفهاى مسلمانان را سامان مىداد رسيد . پس از صف آخر پيش آمد تا به صف اول رسيد و به پيامبر پيوست . هنگامى كه جنگ آغاز گشت او نخستين كسى از سپاه مسلمانان بود كه تير انداخت و تيرها را چنان مىافكند كه گوئى نيزه‌اند ، سپس شمشير كشيد و پيكارى نمايان كرد و سرانجام خود را كه زخمى شده بود كشت . هنگامى كه مسلمانان پا به فرار\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nگذاردند وى نيام شمشيرش را شكست و مىگفت : مرگ بهتر از گريز است ، ( 1 ) اى اوس از شرافت خود دفاع كنيد و كارى را كه من مىكنم انجام دهيد .\r\nآنگاه تيغ در دست به ميان مشركان فرو مىرفت بگونه‌اى كه گفته مىشد كشته شد ، سپس از ميان ايشان بيرون مىآمد و مىگفت منم جوان پيروز ، تا آنكه هفت تن از ايشان را كشت ، جراحات بسيارى به وى وارد شده بود به حدى كه از جنگيدن ناتوان شد و به روى زمين افتاد . قتادة بن نعمان از كنارش گذشت و به وى گفت : اى ابو فيداق . قزمان گفت : بله . قتاده گفت :\r\nشهادت بر تو گوارا باد . قزمان گفت : اى ابو عمرو ، به خدا جز براى دفاع از مدينه نجنگيدم ، تا قريش راه نيفتد و نخلستانهاى ما را لگدكوب كند . و چون زخمهايش او را آزار ميداد خود را كشت . پيامبر ( ص ) فرمود : « خداوند اين دين را به مرد بد كار نيز يارى مىكند . »\r\n( 2 ) سپس جنگ درگير شد . تيراندازان به اجراى نقش خود برخاسته سواران دشمن را به زير باران تير گرفتند و آنان پا به گريز نهاده بازگشتند .\r\nيكى از مسلمانان گفته است : به خدا سوگند آن روز نديدم يكى از تيرهائى كه ما به سواران ايشان افكنديم به زمين بيفتد ، يا به اسبى مىخورد يا به سوارى .\r\nدو لشكر به هم نزديك شدند . طلحة بن ابى طلحه پرچمدار مشركان در پيش سپاه مىآمد و زنان در پشت سر مردان در ميان صفوف ايشان طبل و دف مىزدند ، و هند و زنان همراهش مردان را به جنگ تشويق كرده كشتگان بدر را يادآور مىشدند و مىخواندند :\r\n نحن بنات طارق * نمشى على النمارق \r\n مشى القطا البوارق * المسك فى المفارق \r\n و الدر فى المفانق * ان تقبلوا نعانق \r\n او تدبروا نفارق * فراق غير وامق \r\n( 3 ) طلحة بن ابى طلحه پرچمدار مشركان به ميدان آمد . بانگ برداشته مبارز خواست .\r\nعلى ( ع ) گفت : آيا مىخواهى با من بجنگى ؟ گفت : آرى . آن دو در\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nميان دو لشكر به مبارزه مشغول شدند و پيامبر نيز در زير پرچم و درحالىكه دو زره در تن و كلاه‌خودى بر سر داشت نشسته بود . دو حريف درگير شدند و على ( ع ) ضربه‌اى بر سر او فرود آورد كه شمشير سرش را شكافت و به ريشش رسيد . او بر زمين افتاده چون گاوى در خون خويش صدا مىكرد .\r\nعلى ( ع ) او را رها كرد و بازگشت . پرسيدند : چرا كارش را تمام نكردى ؟\r\nفرمود : چون به زمين افتاد عورتش را آشكار نموده از من درخواست ترحم كرد .\r\n( 1 ) در روايت ديگرى آمده است كه طلحه ضربه‌اى به على ( ع ) حواله كرد كه على آن را با سپرش دفع كرد و صدمه‌اى به وى نرسيد . آنگاه على ( ع ) به او كه زره بر تن و خود بر سر داشت حمله برد و با شمشير دو ساقش را قطع نمود و او بر زمين افتاد . هنگامى كه طلحه بر زمين افتاد پيامبر صدا به تكبير بلند كرد . مسلمانان نيز با او تكبير گفتند . سپس اصحاب پيامبر به گروههاى مشركان يورش برده سرشناسان ايشان را با شمشيرى مىزدند ، تا صفوفشان در هم شكست .\r\n( 2 ) در سيرهء واقدى و كتب ديگر آمده است كه چون طلحه پرچمدار مشركان كشته شد ، برادرش عثمان بن ابى طلحه در حالى كه اين شعر را مىخواند پيش آمد :\r\n« بر عهدهء پرچمدار است كه يا نيزهء خود را به خون دشمن رنگين كند ، و يا كشته شود » .\r\nوى با پرچم پيش مىآمد و زنان نيز در پشت سرش او را تشويق مىنمودند و دف مىزدند . حمزة بن عبد المطلب به او حمله برد و با شمشير ضربه‌اى به شانهء وى زد كه كتف و دست او را دريد تا به دامنش رسيد ، آنگاه وى را رها كرد و بازگشت . او رجز مىخواند و مىگفت : من پسر ساقى حاجيانم . پس از آن دو ، برادرشان ابو سعيد بن ابى طلحه پرچم را برداشت .\r\nعلى به او حمله برد و وى را كشت ، و برخى گفته‌اند سعد بن ابى وقاص تيرى به او زد كه به حنجره‌اش خورد و زبانش مانند سگ بيرون افتاد .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\n( 1 ) از واقدى نقل شده كه چون ابو سعيد بن ابى طلحه پرچم را گرفت و بسوى مسلمانان پيش آمد ، زنان بدنبالش مىآمدند و مىگفتند :\r\n ضربا بنى عبد الدار * ضربا حماة الادبار\r\nضربا يصل بالثار \r\nسعد بن ابى وقاص به وى حمله و ضربه‌اى به دست راستش زد و آن را جدا كرد ، وى پرچم را به دست چپ گرفت . سعد به او حمله كرده دست چپش را نيز جدا كرد ، وى پرچم را با بازوانش گرفت . سپس براى بار سوم به وى هجوم برده او را كشت ، و خواست سرش را جدا كند كه سبيع بن عوف و چند نفر همراهانش وى را از اين كار بازداشتند و سعد بعدها از اينكه سر وى را جدا نساخته بود افسوس مىخورد .\r\n( 2 ) در شرح نهج البلاغه از واقدى نقل شده كه پس از ابو سعيد ، مسافع بن ابى طلحه پرچم مشركان را برداشت و عاصم بن ثابت بن ابى افلح او را با تير زد و كشت . جسد وى را به نزد مادرش سلافه ، دختر سعد بن شهيد ، كه در احد حضور داشت بردند . گفت : كه ترا زد ؟ گفت : نمىدانم ، ولى شنيدم مىگويد بگير كه من پسر افلحم . سلافه گفت : به خدا او افلحى است و خود وى و عاصم هر دو با اوس نسبت داشتند . سلافه آن روز نذر كرد در كاسهء سر عاصم بن ثابت شراب بنوشد و براى هر كس سر او را بياورد صد شتر جايزه قرار داد . هنگامى كه مشركان عاصم را در حادثهء رجيع كشتند خواستند به طمع جايزهء سلافه سرش را جدا كنند ، ولى در آن روز زنبوران گرد او را گرفتند و كسى نتوانست به وى نزديك شود . از اينرو وى را رها كردند تا در شب كه به گمان آنها زنبوران از گرد او پراكنده مىشدند به سراغش بروند ، ولى به هنگام شب سيلى در آن دره سرازير شد و او را با خود برد و آنان اثرى از وى نيافتند .\r\n( 3 ) پس از مسافع بن ابى طلحه برادرش كلاب بن طلحه پرچم را برداشت و زبير بن عوام او را كشت ، سپس برادر وى جلاس بن طلحه آن را برگرفت و طلحة بن عبيد او را كشت ، سپس ارطاة بن شرحبيل آن را برداشت و على ( ع ) او را كشت ، و همچنان پىدرپى پرچمداران بنى عبد الدار آمدند تا نه تن از\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nبهترين قهرمانان مشركان كشته شدند . چون پرچمداران كشته شدند مشركان شكست خورده پا به فرار گذاردند و به هيچ چيز اعتنا نكردند ، تا آنجا كه زنانشان در محاصره قرار گرفتند و بت بزرگى كه با خود داشتند و به او متوسل مىشدند از بالاى شترى كه او را حمل مىكرد و از درون هودجى كه برايش قرار داده بودند بر زمين افتاد .\r\n( 1 ) در شرح نهج البلاغه و كتابهاى ديگر از قول واقدى آمده است كه گفت : پيروزىاى كه خداوند در روز احد براى پيامبر ( ص ) فراهم ساخت هرگز در هيچ جاى ديگرى فراهم نشد . اين پيروزى همچنان با آنان بود تا آنكه از فرمان پيامبر سر پيچيدند و بسوى غنيمتها شتافتند . بسيارى از صحابه كه در احد حضور داشته‌اند مىگفتند : به خدا سوگند ما به هند و زنان همراهش مىنگريستيم كه بدون دست يافتن به هيچ يك از خواسته‌هاشان مىگريختند . ولى چيزى قضاى خدا را بر طرف نمىكند . مسلمانان از طرف تيراندازانى آسيب ديدند كه پيامبر ( ص ) آنان را در پشت سر خود گذارده بود تا در صورت هجوم سواران قريش ، از پشت سر مسلمانان را سر حمايت كنند .\r\n( 2 ) خالد بن وليد بارها خواسته بود از آن سو يورش آورد ولى نتوانسته بود ، زيرا پيامبر با نهايت خردمندى و مهارت در فرماندهى پنجاه تن از تيراندازان را در آن نقطه قرار داده و فرموده بود از جايشان تكان نخورند اگر چه مسلمانان كشته شوند و شكست بخورند . ولى آنان هنگامى كه مشركان شكست خوردند و گريختند به يكديگر گفتند : چرا اينجا ايستاده‌ايد ، خداوند مشركان را فرارى داد و اكنون برادران شما بر لشكرگاه آنان چيره گشته‌اند ، همراه مسلمانان به لشكرگاه مشركان برويد .\r\nگروهى گفتند : آيا فراموش كرديد كه پيامبر به ما فرمود پشت سر ما را نگه بداريد و اگر ما را پيروز يا كشته ديديد از جاى خود تكان نخوريد ؟\r\nگفتند : منظور پيامبر اين نبوده كه در چنين موقعيتى اينجا بايستيم ، خداوند مشركان را خوار نموده و فراريشان داده است . چون اختلاف كردند\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nفرماندهء آنان عبد الله بن جبير با ايشان سخن گفت و به فرمانبردارى از دستور پيامبر فراخواند ، ولى آنان نافرمانى كرده درحالىكه از يكديگر پيشى مىگرفتند بسوى لشكرگاه رفتند تا غنيمت بيابند ، و جز تعدادى اندك كه بيش از ده نفر نبودند با عبد الله باقى نماندند . حارث بن انس فرياد مىكرد : اى گروه ، عهد پيامبرتان را ياد كنيد و از فرماندهتان اطاعت كنيد . ولى كسى به او گوش نسپرد و پشت مسلمانان براى حملهء مشركان بازماند . خداوند در اين باره چنين نازل فرمود :\r\n « وَ لَقَدْ صَدَقَكُمُ اللَّهُ وَعْدَهُ إِذْ تَحُسُّونَهُمْ بِإِذْنِهِ حَتَّى إِذا فَشِلْتُمْ وَ تَنازَعْتُمْ فِي الْأَمْرِ وَ عَصَيْتُمْ مِنْ بَعْدِ ما أَراكُمْ ما تُحِبُّونَ مِنْكُمْ مَنْ يُرِيدُ الدُّنْيا وَ مِنْكُمْ مَنْ يُرِيدُ الْآخِرَةَ ثُمَّ صَرَفَكُمْ عَنْهُمْ لِيَبْتَلِيَكُمْ وَ لَقَدْ عَفا عَنْكُمْ وَ اللَّهُ ذُو فَضْلٍ عَلَى الْمُؤْمِنِينَ »  ( آل عمران / 152 )\r\n( خداوند وعدهء خويش را راست آورد آن هنگام كه مشركان را به اذن او مىكشتيد تا آن هنگام كه غنيمتهائى را كه دوست داشتيد به شما نشان داد سستى كرديد و به نزاع برخاستيد و نافرمانى كرديد . از شما گروهى خواهان دنيايند و گروهى خواهان آخرتند . سپس شما را از آنان غافل كرد تا شما را بيازمايد . خداوند از شما در گذشت ، خداوند بر مؤمنان بخشايشگر است . )\r\n( 1 ) مشركان سخت شكست خورده بودند . وحشت در دلهاشان رخنه كرده و لشكرگاه خود را رها كرده بودند . هند و همراهانش نيز به فرار پناه بردند ، و اگر مسلمانان مىخواستند آنان را اسير سازند كسى نبود كه آنان را بازدارد . در اين هنگام خالد بن وليد كه سرپرستى سواران را به عهده داشت ، در حال گريز به كوهى كه اصرار داشت از آنجا رخنه‌اى بيابد و از پشت به مسلمانان هجوم برد نگريست و متوجه شد از گروهى كه در آنجا بودند جز اندكى نمانده‌اند . چون اين را ديد با سواران تحت فرمان خود به آن گروه اندك يورش برد و با آنها درگير شد . گروه تيرانداز به افراد او تيراندازى كردند تا ديگر پيكانى برايشان باقى نماند ، پس شمشيرها را كشيده با آن سواران درگير شدند و سرشناسان ايشان را مورد حمله قرار دادند و تا آخرين\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nنفس دفاع كردند تا همگى كشته شدند .\r\n( 1 ) در همين مدت كه عبد الله بن جبير و همراهانش كه بر عهد خويش با خداوند صادق بودند به مبارزهء قهرمانانه سرگرم بودند ، فراريان قريش به سواران خويش نگريستند و ديدند آنان براى هجوم به مسلمانان از پشت سر ايشان بازگشته‌اند و دانستند آنان براى ضد حمله به مسلمانان كه در حال جمع‌آورى غنائم و بريدن سر كشتگان مشركان هستند راهى يافته‌اند .\r\nمسلمانان چنان به غنيمتها سرگرم شده بودند كه حتى پيامبر ( ص ) را نيز فراموش كرده بودند . مشركان كه چنين ديدند بازگشتند و خالد بن وليد نيز پس از نابودى آن گروه اندك از طرف كوه يورش آورد . مسلمانان ناگهان دريافتند كه دشمن در ميان ايشان مىجوشد ، و همچون كسانى كه خرد خود را از دست داده‌اند ضربهء شمشير و زخم نيزه‌هاى خود را به هر سو وارد مىآوردند و كار چنان بر آنان تنگ شده بود كه بجاى دشمن يكديگر را مىزدند .\r\n( 2 ) در كتابهاى سيره آمده است كه ابو حذيفة بن يمان و ثابت بن قيس كه دو پيرمرد بودند به دستور پيامبر در مدينه مانده بودند . در هنگامهء جنگ يكى از آن دو گفت : چرا ما شمشيرهايمان را بر نداريم و به پيامبر نپيونديم ؟\r\nهر دو اين فكر را پسنديدند و با شتاب بسوى ميدان جنگ روانه شدند . آن دو در آن زمان سخت و تنگنا به ميدان جنگ رسيدند و آنان سپاه مسلمانان را از مشركان بازنمىشناختند . از طرف مشركان وارد كارزار شدند . گروهى از مشركان به ثابت بن قيس روى آورده او را كشتند . ابو حذيفه رفت تا به ميان مسلمانان رسيد ، ولى آنان مسلمان را از غير مسلمان بازنمىشناختند .\r\nيكى از مسلمانان به ابو حذيفه روى آورده او را با شمشير زد ، پسر ابو حذيفه فرياد مىزد اى مردم او پدر من است ، ولى ازدحام و صداى شمشيرها مانع از رسيدن صداى او به گوش كشندهء حذيفه شد و حذيفه كشته شد . پيامبر پس از جنگ خونبهاى او را پرداخت و پسرش حذيفه آن را به مسلمانان بينوا صدقه داد .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n( 1 ) در اين هنگامه على ( ع ) و گروهى از مسلمانان گرداگرد پيامبر را گرفته تيرها ، نيزه‌ها و شمشيرها را از او دور مىساختند و در پيش روى او مبارزه مىكردند تا آنكه مصعب بن عمير پرچمدار سپاه اسلام كشته شد .\r\nپيامبر پرچم را به على ( ع ) داد ، بيشتر اصحاب از گرد پيامبر پراكنده شده بودند و مشركان به وى هجوم آورده ، هر يك از آنان در انديشهء كشتن پيامبر ( ص ) بود ولى على و حمزه و ابو دجانه و سهل بن حنيف و گروهى ديگر به ستيز مشغول بودند ، و چنان مردانه مىجنگيدند كه تاريخ مانندى براى آن نمىشناسد . پيامبر در اين حال در جاى خود استوار ايستاده با كمان خود به آنان تير مىافكند و هر كه را به وى نزديك مىشد زخم مىزد ، تا آنكه تيرش تمام شد و زه كمانش بريد و جراحاتى به وى رسيده بيهوش شد .\r\n( 2 ) شيخ مفيد در ارشاد به نقل از ابن مسعود مىگويد : كسانى كه با پيامبر در احد پايدارى كردند ، على و ابو دجانه و سهل بن حنيف بودند كه گرد پيامبر را گرفته و يورشهاى قريش را از او دفع مىنمودند . بيشتر منابع تأكيد مىكنند كه طلحه در آن روز رفتارى شايسته داشت و هنگامى كه پيامبر از بيهوشى بيرون آمد و چشمان خود را گشود به على ( ع ) فرمود :\r\nمسلمانان چه كردند ؟ عرض نمود : عهد خود را شكستند و به ميدان پشت كردند . در همين هنگام كه على با پيامبر سخن مىگفت و داستان فراريان را بازگو مىكرد ناگاه گروهى از مشركان به طرف پيامبر حمله آوردند . پيامبر فرمود على جان اينها را از من دور كن . على ( ع ) مانند عقاب بر آنان فرود آمد و ايشان از پيش رويش مىگريختند . درحالىكه آنان را مىراند گروه ديگرى به پيامبر هجوم بردند و اگر على بار ديگر صداى پيامبر را نمىشنيد كه مىفرمايد على اينان را از من دور كن ، نزديك بود كه به هدف خود برسند . على بر سر آنان فرود آمد و آنان را پراكنده ساخت ، ولى باز گروهى از جهت ديگرى بسوى پيامبر بازگشتند كه على ( ع ) بسوى آنان هجوم برد و آنان را از گرد پيامبر پراكنده ساخت .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\n( 1 ) در شرح نهج البلاغه از محمد بن حبيب در امالىاش آمده كه در روز احد بيشتر ياران پيامبر از گردش گريختند . گروههاى مشركان بسوى او روى آوردند ، نخست گروهى از بنى كنانه آهنگ او نمودند و سپس گروهى از بنى عبد منات كه پنجاه رزمنده در آن شركت داشتند . پيامبر فرمود : اى على اين گروه را از من دور ساز . على ( ع ) پياده بود و آنان بر اسبان خويش سوار بودند . على پيوسته با شمشيرش آنان را مىزد تا از گرد پيامبر پراكنده شدند . سپس گروه ديگرى بسوى پيامبر آمدند و على ( ع ) با آنان همان كرد كه با گروه نخست كرده بود . مشركان بارها به گرد پيامبر جمع گشتند و على آنان را از دستيابى به پيامبر بازداشت ، تا آنكه ده تن از بنى سفيان بن عوف را كشت . جبرئيل در آن هنگام بر پيامبر ( ص ) فرود آمد و گفت : اى محمد ، فرشتگان از اين همراهى على به شگفتى در آمده‌اند ، پيامبر فرمود : چرا چنين نباشد ، او از من است و من از اويم . و جبرئيل گفت : و من از شمايم . آن روز از سوى آسمان آوازى شنيده شد كه گوينده‌اى ناپيدا آواز مىداد : « شمشيرى جز ذو الفقار و جوانمردى جز على نيست » . از پيامبر پرسيدند گويندهء آن كيست ؟ فرمود : اين جبرئيل است .\r\n( 2 ) اين خبر را گروهى از محدثان روايت نموده‌اند و از روايات مشهور است . ابن ابى الحديد در شرح نهج البلاغه مىگويد : من آن را در برخى از نسخه‌هاى مغازى ابن اسحاق يافتم و از استاد خود عبد الوهاب بن سكينه دربارهء آن پرسش كردم ، پاسخ داد : از روايات صحيح است ، گفتم پس چرا صحاح آن را نياورده‌اند ؟ گفت : آيا هر روايت صحيح را صحاح دارند ؟\r\nگردآورندگان صحاح در آوردن بسيارى از روايات صحيح اهمال كرده‌اند . « 1 » طبرى نيز آن را در تاريخ خود ( ج دوم صفحهء 17 ) آورده و حديث را همان‌گونه روايت نموده كه ما يادآور شديم ، كه ايشان شنيدند كسى بانگ مىزند : « لا سيف الا ذو الفقار و لا فتى الا على » . حافظ ابو جعفر\r\n\r\n\r\n","description":"","footnote":"\r\n( 1 ) - شرح نهج البلاغه ص 322 جنگ احد .\r\n","page_name":" 52 ","page_number":52},
  {"content":"\r\n\r\nمحب طبرى در رياض النضره ( ج 2 ص 172 ) و على بن سلطان در مرماة ( ج 5 ص 568 ) و احمد در مناقب و هيثمى در مجمع الزوائد و طبرانى و ديگران نيز آن را آورده‌اند . « 1 »\r\n( 1 ) اين در حالى بود كه حمزه در ميانهء ميدان بود و هيچ‌كس به او نزديك نمىشد مگر آنكه وى را با تيغش به فرياد در مىآورد . در روايت ابن كثير در بدايه آمده است : حمزه همچون شتر تشنه دشمنان را با شمشير خود تهديد مىكرد و آنان از برابرش مىگريختند .\r\nابن قميئهء حارثى ، يكى از افراد بنى حارث بن عبد منات ، پيش آمده سنگى بسوى پيامبر ( ص ) پرتاب نمود كه به صورت آن حضرت خورد و بينى و دندان او را شكست و لب وى را شكافت و دو حلقه از حلقه‌هاى كلاهش در چهرهء وى فرو رفته خون بر چهرهء آن حضرت روان گشت .\r\nپيامبر دست به صورت مىكشيد و مىفرمود : چگونه رستگار شوند قومى كه چهرهء پيامبرشان را ، درحالىكه آنها را بسوى خدا مىخواند ، با خون رنگين كنند .\r\n( 2 ) در روايت طبرى آمده است : اصحاب پيامبر از مهاجر و انصار از گرد وى پراكنده شدند . عثمان بن عفان گريخت تا به جاى دورى از ميدان جنگ رسيد . عمر بن خطاب نيز از فراريان بود . طبرى به نقل از محمد بن اسحاق از قاسم بن عبد الرحمن بن رافع مىافزايد : انس بن نضر به عمر بن خطاب و طلحة بن عبيد الله كه با چند تن از مردان مهاجر و انصار بودند و دست روى دست گذارده بودند گفت : چرا اينجا نشسته‌ايد ؟ گفتند : محمد رسول خدا كشته شد . گفت : زندگى را پس از او براى چه مىخواهيد ؟ برخيزيد و بر آنچه او بخاطرش مرد بميريد ، سپس آنان را رها كرده با دشمن روبرو شد و پيكار كرد تا كشته شد .\r\n( 3 ) طبرى ادامه مىدهد كه در ميان مسلمانان شايع شد كه محمد كشته\r\n\r\n\r\n","description":"","footnote":"\r\n( 1 ) - فضائل الخمسه ج 1 ص 343 .\r\n","page_name":" 53 ","page_number":53},
  {"content":"\r\n\r\nشده است . برخى از اصحاب پيامبر ( ص ) كه عمر بن خطاب از جملهء آنان بود و نيز ابو بكر - به نقل هيكل در زندگانى محمد - از گرد پيامبر گريخته به كوه پناه برده بودند . يكى از آنان گفت : كاش كسى را نزد عبد الله بن ابى بفرستيم تا براى ما از ابو سفيان امان بگيرد . اى مردم ، محمد كشته شد . پيش از آنكه قومتان بسراغتان آمده شما را بكشند به نزد آنان بازگرديد . انس بن نضر به آنان گفت : اى گروه ، اگر محمد كشته شد پروردگار محمد كشته نشده است . پس بخاطر آنچه محمد ( ص ) براى آن پيكار كرد بجنگيد . سپس گفت : خدايا من از آنچه اينان مىگويند نزدت پوزش مىخواهم و از آنچه اينان كردند به سويت بيزارى مىجويم . سپس با شمشير به مشركان تاخت و بشدّت جنگيد تا پس از آنكه هفتاد ضربه خورد كشته شد ، و اگر خواهرش او را نشناخته بود هيچ‌يك از مسلمانان او را تشخيص نمىداد . « 1 »\r\n( 1 ) از اين دو روايت نتيجه مىشود كه عمر بن خطاب و ابو بكر به همراه كسى كه آرزو داشت عبد الله بن ابى از ايشان در نزد ابو سفيان شفاعت كند ، بر كوه بودند و هيچ يك از آن دو و كسانى كه همراه آن دو بودند جز انس بن نضر با اين سخن مخالفت نكرد . فقط او مخالفت كرد و از خداوند عذر خواست . و گفته‌اند آيهء زير در اين باره نازل شد :\r\n « وَ ما مُحَمَّدٌ إِلَّا رَسُولٌ قَدْ خَلَتْ مِنْ قَبْلِهِ الرُّسُلُ أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ وَ مَنْ يَنْقَلِبْ عَلى عَقِبَيْهِ فَلَنْ يَضُرَّ اللَّهَ شَيْئاً وَ سَيَجْزِي اللَّهُ الشَّاكِرِينَ »  ( آل عمران / 144 )\r\n( محمد جز فرستاده‌اى نيست كه پيش از او فرستادگانى بودند ، آيا اگر بميرد يا كشته شود به قهقرا بازمىگرديد . و هر كه به جاهليت بازگردد ، هرگز به خداوند زيانى نرسانده است و خداوند به زودى سپاسگزاران را پاداش خواهد داد . )\r\n( 2 ) احتمال آنكه ابو بكر همراه اين گروه از فراريان كه چنين گفته‌اند بوده باشد از روايت كتاب « زندگانى محمد » هيكل سرچشمه مىگيرد ، ولى\r\n\r\n\r\n","description":"","footnote":"\r\n( 1 ) - تاريخ طبرى ، ج سوم ، ص 20\r\n","page_name":" 54 ","page_number":54},
  {"content":"\r\n\r\nروايت طبرى جز عمر و گروهى از صحابه كسى را نام نبرده ، همچنانكه سيره‌نويسان از ابو بكر در جملهء پيكارگران احد نامى نمىبرند . جز آنكه ابن ابى الحديد در جلد سوم شرح نهج البلاغه روايت نموده كه در نخستين روياروئى با مشركان عبد الرحمن بن ابى بكر در ميان صفوف مشركان ظاهر شد و مبارز خواست و ابو بكر در كنار پيامبر ( ص ) بود و گفت : اى رسول خدا من با او مىجنگم ، و پيامبر به او رو كرده فرمود : اى ابو بكر بنشين و ما را از زندگى خود بهره‌مند ساز .\r\n( 1 ) آنچه تأييد مىكند وى همراه گريزندگان از كنار پيامبر ( ص ) بوده است مطلبى است كه در شرح نهج البلاغه آمده ، آنجا كه مىگويد : من در سال 680 در بغداد ، در خانهء محمد بن معد العلوى الموسوى فقيه در نزد وى حاضر بودم . كسى در نزد وى مغازى واقدى را مىخواند . وى قرائت كرد كه واقدى از ابن ابى سير از خالد بن رياح از ابو سفيان غلام ابن ابى احمد روايت مىكند كه گفت : شنيدم محمد بن مسلمه مىگويد : روز احد به هنگامى كه مردم از گرد پيامبر بسوى كوه گريخته و پيامبر آنان را مىخواند و ايشان به وى اعتنا نمىكردند ، با همين گوشهاى خود شنيدم و با چشمهاى خود ديدم كه پيامبر مىفرمود : اى فلان بسوى من بيا ، اى فلان بسوى من بيا ، من رسول خدا هستم . ولى هيچ يك از آن دو درنگ نكردند و با كسان ديگرى كه او را تنها گذاشته بودند رفتند . در اين هنگام ابن معد به من اشاره كرد ، كه يعنى بشنو . گفتم در اين مطلب چه نكته‌ايست ؟ گفت اين كنايه از آن دو تن است .\r\nگفتم : ممكن است آن دو نباشند ، شايد منظور كسانى جز آن دو باشند . گفت :\r\nدر ميان صحابه كسى نيست كه از بردن نام او به عنوان فرار و عيوبى از اين دست پرهيز و حيا كنند و گوينده ناچار به كنايه شود مگر آن دو تن . گفتم :\r\nاين كار و آنان ؟ گفت : دست از جدل و اصرار بىجايت بردار . سپس سوگند خورد كه واقدى جز آن دو منظورى نداشته است و اگر جز آن دو بودند صريحا نام مىبرد ، و در چهره‌اش از مخالفت من با خودش ناراحتى\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nآشكار شد . « 1 »\r\n( 1 ) اما دربارهء عثمان ، در روايت طبرى و جز او آمده است كه او به همراه دو تن از مردان انصار گريخت تا آنكه به جلعب كه كوهى است در كنار مدينه از آن سوى كه به اغرض مىپيوندد رسيدند ، و سه روز در آنجا ماندند .\r\nهنگامى كه پس از بازگشت پيامبر به مدينه به آنجا بازگشتند پيامبر به آنان فرمود : شما در اين جنگ به جاى فراخى رسيديد . در روايت واقدى آمده كه آنان به جايى به نام اغرض رسيدند و چون به مدينه بازگشتند پيامبر به آنان فرمود : به جاى فراخى رفتيد .\r\n( 2 ) در هر حال نزديك به همگى روايات در اين نكته همداستانند كه در سخت‌ترين ساعات گرفتارى جز على و حمزه و سه نفر از مهاجران و انصار كسى در كنار پيامبر استوار نماند . استاد هيكل مىگويد : بيشترين انديشهء هر يك از مسلمانان در آن هنگامه اين بود كه خود را نجات دهد ، مگر آن كسانى كه خدا ايشان را از لغزش نگه داشت مانند على بن أبي طالب .\r\nامير مؤمنان على ( ع ) و همراهانش توانستند آن گروه‌هائى را كه براى كشتن پيامبر از اطراف سرازير مىشدند پراكنده سازند . پيامبر مردم را فرا مىخواند و مىگفت : اى بندگان خدا بسوى من بيائيد ، و سه بار اين گفتار را تكرار كرد . ولى جز اندكى از مسلمانان كسى دعوت او را اجابت نكرد .\r\n( 3 ) در شرح نهج البلاغه از واقدى نقل شده كه بسيارى از محدثان روايت كرده‌اند پيامبر هنگامى كه فرو افتاد و سپس برخاست به على فرمود : اين گروه را از من دور كن ، و على به آنان حمله برد و آنان را پراكند و عبد الله بن حميد را از بنى عبد العزى كشت . سپس گروه ديگرى به پيامبر يورش بردند و پيامبر به على فرمود : آنان را از من دور ساز ، و على ( ع ) بر آنان تاخت و ايشان را از گرد پيامبر پراكند و امية بن ابى حذيفة بن مغيرهء\r\n\r\n\r\n","description":"","footnote":"\r\n( 1 ) - شرح نهج البلاغه ، ج سوم ، ص 390 ، چاپ مصر ، دار الكتب العربيه الكبرى .\r\n","page_name":" 56 ","page_number":56},
  {"content":"\r\n\r\nمخزومى را از ميان آنان كشت . هنگامى كه برخى از مسلمانان بازگشته گرداگرد پيامبر را گرفتند ، تيرى به دست وى خورد و دستش از كار افتاد .\r\nابن خلف جمحى كه سوگند خورده بود پيامبر را بكشد پيش آمد .\r\nپيامبر ( ص ) فرمود : بلكه من تو را مىكشم ، و سپس ضربه‌اى به يقهء زرهش زده جراحتى سبك به وى وارد شد . وى پس از مجروح شدن مانند گاو صدا مىكرد . مشركان به سراغش آمده او را بردند و گفتند : تو كه جراحت سختى ندارى پس اين ناله و زارى چيست ؟ گفت : آيا محمد نگفت من تو را مىكشم ؟ اگر اين سخن را به همهء ربيعه و مضر گفته بود آنان را مىكشت . و روزى نگذشت كه از آن زخم مرد .\r\n( 1 ) در تاريخ طبرى آمده است كه پيامبر ( ص ) مردم را به سوى خود فرا مىخواند ، تا آنكه به فراريان صخره‌نشين از مهاجر و انصار رسيد .\r\nهمانطور كه همهء مورخان بر آن همداستانند عمر بن خطاب نيز در ميان ايشان بود ، و نيز ابو بكر بن ابى قحافه - چنان كه در برخى روايات آمده است - همانها كه انديشيده بودند ابن ابى سلول را واسطه كنند تا در نزد ابو سفيان از آنان شفاعت كند . چون پيامبر به نزديكى صخره رسيد يكى از آنان تيرى در كمان نهاد و خواست پيامبر را با تير بزند ، و به گمان راوى پنداشته بود وى يكى از مشركان است . من نمىدانم آيا آنگونه كه راوى پنداشته آنان پيامبر را نشناخته بودند و يا شناخته بودند . شايد اين به صحت نزديك‌تر باشد و آنان خواسته بودند وى را به بهانهء آنكه يكى از مشركان است بكشند . پيامبر اين نيرنگ را فهميد و بانگ زد : واى بر تو من پيامبر خدا هستم ، و آنگونه كه راوى مىگويد آنان از شنيدن اين سخن شادمان شدند زيرا مىپنداشتند پيامبر كشته شده است . همچنانكه پيامبر نيز به گفتهء ابن جرير از ديدن اصحاب خود كه مىپنداشت مىتواند از آنان در برابر قريش بهره بگيرد شادمان شد .\r\n( 2 ) سپس ابو سفيان و گروهى از مشركان پيش آمدند تا به ديدرس ايشان رسيدند . مسلمانان چون به او نگريستند نشاطى را كه از زنده بودن پيامبر\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nيافته بودند فراموش كردند و از ابو سفيان و همراهانش ترسيدند . پيامبر فرمود : آنان نمىتوانند بر ما دست يابند ، خداوندا اگر اين گروه كشته شوند هرگز بندگى نخواهى شد . سپس يارانش را تشويق نمود و به آنان فرمان داد مشركان را با سنگ زدند تا آنكه آنها را مجبور به فرود كردند . ابو سفيان گفت : « اعل هبل » هبل بالاتر است ، حنظله‌اى در برابر حنظله ، روزى در برابر روز بدر « 1 » . منظور وى از حنظله در برابر حنظله ، حنظلة بن عامر بود كه در آن روز كشته شد و فرشتگان او را غسل دادند ، زيرا او در هنگام آمدن به جنگ جنب بود و به حنظلهء غسيل الملائكه مشهور شد . و منظورش از حنظلهء ديگر ، حنظلة بن ابو سفيان بود كه در روز بدر كشته شد .\r\n( 1 )\r\n\r\nكشته شدن حمزة بن عبد المطلب\r\nپس از جنگ بدر ابو سفيان و همسرش جز به انتقام گرفتن از محمد نمىانديشيدند و كشته شدن هيچ‌يك از مسلمانان جز محمد و على و حمزه نمىتوانست جوشش قلب آنان را آرام سازد ، آنان براى اين منظور وحشى ، غلام حبشى خونريزى را كه بردهء جبير بن مطعم بود در نظر گرفتند . هند به سراغ او آمد و به او وعده داد كه اگر يكى از آن سه تن را بكشد به او اموالى خواهند داد . وى گفت : من به محمد راهى ندارم زيرا اصحاب وى دائما گرد او جمعند . و در مورد على ، او به هنگام پيكار از كلاغ محتاطتر است . ولى حمزه را اميدوارم بتوانم به قتل برسانم ، زيرا او به هنگام خشم روبروى خود را هم نمىبيند .\r\n( 2 ) طبرى در تاريخ خود روايت نموده كه وحشى در پشت صخرهء بزرگى براى حمزه كمين كرد . وى حكايت كرده گفت : من به حمزه مىنگريستم\r\n\r\n\r\n","description":"","footnote":"\r\n( 1 ) - در كتب سيره آمده است كه پيامبر در پاسخ ابو سفيان فرمان داد مسلمانان بگويند : « الله اعلى و اجل ، لا سواء قتلانا فى الجنة و قتلاكم فى النار » يعنى خداى بزرگتر و برتر است و كشتگان ما با كشتگان شما برابر نيستند ، كشتگان ما در بهشتند و كشتگان شما در دوزخند . ( مترجم )\r\n","page_name":" 58 ","page_number":58},
  {"content":"\r\n\r\nكه با شمشيرش همچون شتر تشنه مردم را تهديد مىكرد . هنگامى كه به سباع بن عبد العزى رسيد ، حمزه به وى گفت : اى ابن مقطعة البظور ، بسوى من بيا . آنگاه او را با شمشيرش زد . من سلاح خود را آماده كرده بودم و او مرا نمىديد ، نيزهء خود را در دست تكان دادم تا از وضعيتش راضى شدم ، آنگاه آن را بسوى وى پرتاب كردم كه به كفل او نشست و از ميان پاهايش بيرون آمد . وى بسوى من آمد ولى ضعف بر وى چيره شد و بر زمين افتاد .\r\nمن او را مهلت دادم تا جان داد ، آنگاه بسوى وى رفته نيزهء خود را از تن وى بيرون كشيده از ميدان جنگ كناره گرفتم ، چون به كس ديگرى كار نداشتم .\r\n( 1 ) در روايت ديگرى آمده است : چون حمزه سباع بن عبد العزى را كشت به وحشى كه نيزهء خويش را بدست گرفته و پشت صخره كمين گرفته بود نگاه كرد . ميان او و وحشى خندقى فاصله بود . حمزه بسوى وحشى روى آورد ، ولى پايش لغزيد و به پشت بر زمين افتاد و پيش از آنكه برخيزد وحشى نيزهء خود را بسوى او افكند كه به سرين وى اصابت كرد .\r\nهند چون از كشته شدن حمزه آگاهى يافت دلش آرام نگرفت ، با زنان همراهش به راه افتاده كشتگان مسلمانان را مثله مىكردند و گوشها و بينىهاى آنان را مىبريدند و از آنها گردنبند و گوشواره مىساختند . سپس هند به سراغ حمزه آمده شكم وى را شكافت و كبد وى را با دست بيرون كشيد و پاره‌اى از آن را كنده در دهان خود گذارد و با دندان شروع به جويدن آن كرد ، ولى نتوانست آن را فرو برد .\r\n( 2 ) در روايت شرح نهج البلاغه از واقدى نقل شده است : هنگامى كه وحشى خبر كشتن حمزه را به هند داد وى جامه و زينتهاى خود را در آورده به وى داد ، و به او گفت : وقتى به مكه آمدى ده دينار طلا به تو مىدهم . سپس به وى گفت : قتلگاهش را به من نشان بده . و چون او نشانش داد آمد ، شكم حمزه را دريد و گوشها و بينى و برخى از اندامهاى ديگر وى را بريد و از آنها دو دستبند و دو بازوبند ساخت و جگر او را برداشته با خود به مكه برد .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\n( 1 ) ابو سفيان بن حرب نيز بر سر پيكر حمزه ( ع ) كه در آن حال بر زمين افتاده بود آمد و به آنچه همسرش كرده بود بسنده نكرد ، بلكه سلاح خود را آنچنان كه طبرى و ديگران بر آن تصريح مىكنند به دهان حمزه زد ، و درحالىكه به اين كار سرگرم بود حليس بن زيان از بنى حارث بن عبد منات كه آن روز بزرگ همپيمانان قريش بود بر وى گذر كرد و ديد كه او با سر نيزهء خود به دهان حمزه مىزند و مىگويد : اى ناخلف بچش . حليس گفت : اى بنى كنانه ، اين سرور قريش است كه با پسر عموى خود چنين مىكند كه مىبينيد . ابو سفيان به وى گفت : اين كار مرا پنهان دار زيرا لغزشى به من دست داد .\r\n( 2 ) در شرح نهج البلاغه از واقدى نقل شده كه عمرو بن جموح مردى لنگ بود . چون روز جنگ احد رسيد و چهار پسر وى همراه پيامبر ( ص ) از مدينه بيرون رفتند وى خواست خودش هم به جنگ برود ، ولى خويشانش از رفتن وى جلوگيرى نموده به او گفتند : پسرانت همراه پيامبر رفتند ، تو مردى لنگ هستى و تكليفى بر تو نيست . وى گفت : اين هرگز امكان ندارد كه فرزندان من بسوى بهشت بروند و من نزد شما بنشينم . همسر وى هند دختر عمرو بن حزام پس از آن حكايت كرده گفت : گويا اكنون از پشت سر به او مىنگرم كه جوانان خود را گرفته و مىگويد خدايا مرا به خانواده‌ام بازمگردان . وى به راه افتاد و خانواده‌اش نيز به او پيوسته با وى دربارهء بازگشت به خانه سخن مىگفتند ، ولى او از اين كار خوددارى نموده به نزد پيامبر ( ص ) آمد و گفت : اى رسول خدا ، قوم من مىخواهند مرا از همراهى با تو بازدارند و من به فضل خدا اميد دارم كه با پاى لنگم در بهشت راه بروم .\r\nپيامبر ( ص ) به وى فرمود : خداوند ترا معذور داشته و جهاد را از تو برداشته است . ولى او نپذيرفت . پيامبر به خويشان او و پسرانش گفت : شما تكليفى نداريد كه مانع او شويد ، شايد خداوند شهادت را روزى او نمايد . آنان نيز وى را به حال خود گذاردند .\r\n( 3 ) يكى از مسلمانان دربارهء وى سخن گفته مىگويد : من عمرو بن جموح\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nرا هنگامى ديدم كه مسلمانان از گرد پيامبر پراكنده شده و سپس بازگشتند .\r\nاو در گروه نخستين بود ، گويا او را از پشت سر مىنگرم كه لنگان‌لنگان راه مىرود و مىگويد : من مشتاق رفتن به بهشت هستم . و پسرانش در پى او روان بودند تا آنكه همگى كشته شدند .\r\n( 1 ) واقدى مىگويد : عايشه براى بدست آوردن خبر به همراه چند تن از زنان مدينه بيرون آمده بود ، در راه به هند دختر عمرو بن حزام برخورد كرد كه شترى را مىكشيد كه پيكرهاى شوهرش عمرو بن جموح و پسرش خلاد بن عمرو و برادرش عبد الله بن عمرو بن حزام پدر جابر بن عبد الله انصارى بر آن بودند . عايشه به او گفت : چه خبر ؟ هند گفت : در مورد پيامبر او سالم است ، و هر مصيبتى با زنده بودن وى ناچيز است . خداوند از مؤمنان شهيدانى گرفته است . عايشه گفت : اينان كيستند ؟ گفت : برادرم و شوهرم و پسرم . گفت : آنان را كجا مىبرى ؟ گفت : به مدينه تا در آنجا خاكشان كنم .\r\n( 2 ) در حالى كه وى شتر خود را بسوى مدينه مىبرد ناگاه شتر از بردن اجساد خوددارى كرد . چون او را وادار مىكرد در جاى خود مىايستاد ، و چون او را بسوى مدينه مىبرد از رفتن خوددارى مىكرد . از اينرو هند دختر عمرو بن حزام شتر را به سوى احد بازگرداند و در اين حال شتر چنان راه مىرفت كه گوئى بارى را حمل نمىكند . وى به نزد پيامبر ( ص ) كه هنوز در احد بود بازگشت و ماجرا را به آن حضرت خبر داد . پيامبر فرمود :\r\nاو مأمور است ، آيا شوهر تو هنگامى كه از خانه بيرون مىآمد چيزى گفت ؟\r\nهند گفت : آرى ، وى آنگاه كه به احد روى آورد رو به قبله كرد و گفت :\r\nخدايا مرا به نزد خانواده‌ام بازنگردان . پيامبر فرمود : از گروه انصار كسانى هستند كه اگر خدا را به چيزى سوگند دهند خدا آن را انجام خواهد داد ، و شوهر تو عمرو بن جموح از آنان است . سپس پيامبر آن پيكرها را به خاك سپرد و به هند گفت : اى هند ، آنان هر سه در بهشت با هم هستند . وى گفت : اى رسول خدا از خداوند بخواه كه مرا با آنان قرار دهد ، و پيامبر نيز براى او دعا فرمود .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\n( 1 ) در روايت ديگرى آمده است كه پيامبر فرمان داد عبد الله بن عمرو بن حزام و عمرو بن جموح در يك گور به خاك سپرده شدند ، زيرا مشركان در دوستى به آن دو مثل مىزدند و آن دو در دنيا نسبت به هم بسيار با محبت بودند . پيامبر آنان را در كنار كوه به خاك سپرد و پس از چهل و پنج سال كه سيل بر گور آن دو جارى شد و خاك از روى آن دو كنار رفت ، پيكر آن دو به گونه‌اى بود كه گوئى در همان روز دفن شده‌اند .\r\nجابر گفته است : پدرم را در گورش چنان ديدم كه گوئى خوابيده است و هيچ تغييرى در حال او داده نشده بود و كفنش نيز مانند همان زمانى بود كه در آن نهاده شده بود . من خواستم مادهء خوشبوئى بر آن بگذارم كه اصحاب پيامبر ( ص ) مرا از اين كار بازداشتند .\r\n( 2 ) واقدى گفته است : از زنانى كه در احد حضور داشتند نسيبه دختر كعب ، ام عمارة بن غزيه بود . وى به همراه شوهرش غزيه و پسرش عمارة بن غزيه و فرزند ديگرش عبد الله بن زيد در اين غزوه شركت نمود ، و در ابتداى روز مشك آبى با خود داشت و مىخواست به مجروحان آب برساند . ولى در آن روز به پيكار پرداخت و از خود آزمون نيكوئى نشان داد و دوازده زخم نيزه و شمشير برداشت .\r\n( 3 ) ام سعد دختر سعد بن ربيع ، بعدها با نسيبه ديدار كرد و گفت : خاله جان داستان شركتت در جنگ احد را براى من حكايت كن . نسيبه گفت : در آغاز روز بسوى احد رفتم و به فعاليت لشكر نگاه مىكردم ، و با خود مشك آبى به همراه داشتم تا آنكه به پيامبر كه در ميان اصحابش بود رسيدم . در آن هنگام برترى با مسلمانان بود . چون مسلمانان پا به گريز نهادند ، من به نزديك پيامبر رفتم و خود به پيكار پرداخته و با شمشير از پيامبر دفاع مىكردم و با كمان تير مىانداختم تا آنكه زخمهائى برداشتم . ام سعد مىگويد من بر روى شانهء او زخمى خالى و عميق ديدم ، به او گفتم اى ام عماره اين زخم را چه كسى به تو زد ؟ گفت : ابن ابى قميئه پيش مىآمد درحالىكه مسلمانان از پيامبر روى گردانده بودند . او بانگ مىزد محمد را به\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nمن نشان دهيد ، نجات نيابم اگر او نجات يابد . مصعب بن عمير و همراهانش كه من نيز در ميان ايشان بودم با او روبرو شديم . در آنجا وى اين ضربه را به من زد و من نيز به او ضرباتى زدم . آن دشمن خدا دو زره پوشيده بود .\r\n( 1 ) پرسيدم : دستت چه شد ؟ گفت : آن را در جنگ يمامه در مبارزه با مسيلمهء كذاب از دست دادم . هنگامى كه مسلمانان سپاه او را شكست دادند من همراه انصار بودم تا آنكه به حديقه الموت رسيديم ، ساعتى در آنجا پيكار كرديم و ابو دجانه نيز بر درب آن باغ كشته شد و من وارد شدم و بدنبال مسيلمهء كذاب آن دشمن خدا بودم . مردى به مقابل من آمد و با شمشير ضربه‌اى به دستم زد و آن را جدا كرد . به خدا سوگند من نايستادم تا آنكه به بالاى سر آن پليد كه كشته شده بود رسيدم و پسرم عبد الله بن زيد مازنى را ديدم كه شمشيرش را با جامه‌اش پاك مىكند . پرسيدم : آيا تو او را كشتى ؟\r\nگفت : آرى . و من براى خدا شكر بجاى آوردم و بازگشتم .\r\n( 2 ) واقدى مىگويد : حمزة بن سعيد از جدهء خود نسيبه كه در احد حضور داشت تا به مسلمانان آب برساند سخن مىگفت ، و از جمله گفت : از پيامبر ( ص ) شنيدم كه مىفرمود : مقام نسيبه دختر كعب امروز از مقام فلان و فلان بهتر است ، و آن روز وى را در حالى ديد كه دامن بكمر بسته به شدت پيكار مىكرد تا آنكه سيزده زخم برداشت .\r\nو نوه‌اش عبد الجبار بن عماره از وى حكايت كرده مىگويد : ام عماره گفت : در حالى كه مردم از گرد پيامبر پراكنده گشته و جز چند نفر كه به ده تن نمىرسيدند در اطراف آن حضرت نمانده بودند ، من و پسران و شوهرم در برابر دشمنان از وى دفاع مىكرديم و مسلمانان در حال فرار از كنار آن حضرت مىگذشتند . پيامبر ( ص ) مرا ديد كه سپر ندارم و مردى از مسلمانان را ديد كه در حال فرار است و سپرى همراه دارد . به فرمود :\r\nسپرت را به طرف كسى كه پيكار مىكند بينداز . وى نيز سپر خود را انداخت . من آن را برداشته به دفاع از پيامبر پرداختم . سواران دشمن با ما چه‌ها كه نكردند ، اگر آنان مانند ما پياده بودند آنان را مىكشتيم . مردى با\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nاسب به من روى آورد و با شمشير ضربه‌اى به من وارد ساخت ولى من با سپر آن را دفع كردم و صدمه‌اى نديدم ، آنگاه من به پاشنهء اسب او زدم و او به پشت بر زمين افتاد . در اين هنگام پيامبر فرمود : اى عماره مادرت ، مادرت .\r\nپسرم به يارى من آمد تا او را كشتيم .\r\n( 1 ) در روايت ديگرى آمده است كه عماره گفت : من به طرف مردى كه سوار اسب بود سنگى پرتاب كردم و سنگ به چشم اسب خورد و اسب مضطرب شد و خود و سوارش بر زمين افتادند ، و من پىدرپى او و اسبش را با سنگ مىزدم . پيامبر ( ص ) به من نگاه مىكرد و لبخند مىزد و به مادرم نگريست و زخمى را كه بر شانهء او بود ديد و فرمود : « مادرت ، مادرت ، زخمش را ببند . آفرين بر شما خانواده . مقام مادر تو از مقام فلان و فلان و مقام شوهر مادرت از مقام فلان كس بهتر است . »\r\nهمين مطلب را با اضافه‌اى ، عبد الله بن ابى صعصعه از حارث بن عبد الله نقل كرده كه وى گفت : عبد الله بن عاصم مىگويد : من در احد همراه پيامبر بودم و داستانى مشابه روايت پيشين حكايت مىكند و در پايان مىگويد :\r\nپيامبر ( ص ) فرمود : مقام مادر تو از مقام فلان و فلان بهتر است و مقام شوهر مادر تو از مقام فلان بهتر است . سپس دعا فرمود كه اين خانواده از همراهان وى در بهشت باشند .\r\n( 2 ) ترديدى نيست كه منظور پيامبر از فلان سوم ، عثمان بن عفان بوده است كه به هنگام آغاز جنگ از ميدان گريخت و مسافت دورى را پيمود ، و به گفتهء راوى تنها سه روز بعد در مدينه نزد پيامبر بازگشت ، و پيامبر ( ص ) به او فرمود به جاى فراخى رفته بودى . و اينكه پيامبر ( ص ) او را تنها نام برد و او را با شوهر نسيبه كه صحنهء جنگ را خالى نكرد و همواره تا پايان زندگيش به همراه همسرش در كنار پيامبر باقى ماند مقايسه كرد ، از اين جهت بود كه عثمان شوهر ام كلثوم دختر پيامبر بود و غزيه شوهر نسيبه بود . از اينرو پيامبر ميان اين دو مرد به مقايسه پرداخت ، يكى شوهر ام عماره كه پيكار مىكرد و از پيامبر دفاع مىنمود كه آسيبى به وى نرسد ، و ديگرى عثمان\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nبن عفان داماد پيامبر و شوهر دختر آن حضرت كه نخستين كسى بود كه از كنار آن حضرت گريخت و فاصله بسيارى كه ميان آن دو وجود داشته و پيامبر به آن توجه نمود . ولى فلان اول و دوم نيز در ميان محدثان مشهورند و تعبير كردن از آنان به اين گونه نيز ميان محدثان شناخته شده و مأنوس است ، و گمان نمىكنم كسى در اينكه آن دو چه كسانى هستند ترديد كند .\r\n( 1 ) ابن ابى الحديد در شرح نهج البلاغه مىگويد : راوى مىبايستى فلان و فلان را نام مىبرد تا گمانها به سوى امور شبهه‌انگيز نرود ، و امانت محدث اقتضا مىكند كه حديث را به درستى ذكر كند و چيزى از آن را پنهان ننمايد . پس چگونه است كه نام اين دو مرد را پنهان داشته است . « 1 »\r\n( 2 ) در كتابهاى سيره آمده است كه حنظلة بن ابى عامر با جميله دختر عبد الله بن ابى بن سلول ازدواج نموده و در شبى كه فرداى آن جنگ احد برپا گشت با وى زفاف داشت . او از پيامبر اجازه خواسته بود شب را نزد همسرش بسر برد ، و پيامبر به وى اجازه داده بود . چون نماز صبح را به همراه جميله در بامداد با پيامبر بجا آورد ، به نزد جميله بازگشت و با وى خفت ، و صبح شتابان و بىآنكه غسل جنابت انجام دهد بسوى پيامبر رفت ، پيش از بيرون رفتن جميله چهار بار از او شهادت خواست كه با وى آميزش نموده است . بعدها از جميله پرسيدند چرا از حنظله شهادت خواستى ؟ گفت : در خواب ديدم كه گوئى آسمان شكافته شد و حنظله وارد آن شد و سپس در پشت سر وى بسته شد ، از اينرو دانستم وى كشته مىشود . و پس از اين واقعه ،\r\n\r\n\r\n","description":"","footnote":"\r\n( 1 ) - آشكار است كه اين دو مرد از اصحاب سرشناس و از همراهان پيامبر بوده‌اند كه در احد به پيكار برنخاسته‌اند و با نخستين فراريان و كسانى همراه بودند كه آرزو مىكردند ابن ابى سلول در نزد ابو سفيان از آنان شفاعت كند . اگر آن دو تن هنگامى كه راوى اين حديث را روايت نموده داراى مقام و پيروان و نفوذ نبودند و راوى از خود يا وابستگان آن دو نمىترسيد ، نام آن دو را با صراحت مىبرد . به شرح نهج البلاغه ج 3 چاپ مصر ، بخش جنگ احد مراجعه شود .\r\n","page_name":" 65 ","page_number":65},
  {"content":"\r\n\r\nجميله به عبد الله بن حنظله باردار شد و پس از آن با ثابت بن قيس ازدواج نمود و محمد بن ثابت بن قيس نيز از وى به دنيا آمد .\r\n( 1 ) حنظله در حالى كه پيامبر صفوف لشكر را سامان مىداد به سپاه پيوست .\r\nچون مشركان پا به فرار گذاشتند حنظله با ابو سفيان بن حرب روبرو شد و پاى اسب او را با شمشير جدا كرد و ابو سفيان به روى زمين افتاده و در همان حال فرياد برداشت اى قريش من ابو سفيان بن حرب هستم . حنظله مىخواست او را با تيغ خود بكشد ، اسود بن شعوب او را ديد و به سوى حنظله شتافت و با نيزه به او حمله برد . حنظله بسوى او رفت و او بار ديگر با نيزه به وى زد و حنظله را كشت . ابو سفيان در اين هنگام براى فرار فرصت يافت و پياده مىدويد تا آنكه به يكى از قرشيان رسيد و او وى را در پشت خود بر اسبش سوار نمود .\r\n( 2 ) واقدى روايت كرده كه ابو عامر راهب بر پيكر فرزندش حنظله كه در كنار حمزة بن عبد المطلب و عبد الله بن جحش كشته بر زمين افتاده بود گذر كرده و گفت : من تو را از اين مرد - يعنى پيامبر ( ص ) - پيش از اينكه به اين سرنوشت دچار شوى پرهيز داده بودم ، به خدا كه در زندگانيت نسبت به پدرت نيكوكار و خوش‌خوى بودى و مرگت نيز همراه بزرگان دوستانت و گران‌مايگان آنان بود . اگر خداوند به حمزه پاداش خير دهد يا به يكى از ياران محمد پاداش خير دهد به تو نيز مىدهد . سپس آواز برآورد : اى گروه قريش ، حنظله اگر چه با من و شما مخالفت كرد مثله نمىشود . از اينرو مشركان كه كشتگان مسلمانان را مثله كردند او را رها نمودند .\r\n( 3 ) در سيرهء ابن هشام آمده است هنگامى كه پيامبر پس از توقف جنگ به دهانهء دره رسيد ، على ( ع ) رفت و سپرش را از آب پر كرده به نزد پيامبر آورد تا از آن بنوشد . پيامبر ديد آب بو گرفته است ، از نوشيدن آن خوددارى نمود . آن را بر سر خود ريخت و با آن خون از سرش شست .\r\n( 4 ) در تاريخ ابن اثير آمده است كه چون پيامبر مجروح گرديد على براى آن حضرت آب آورد تا زخمهايش را بشويد ، ولى خون آن بند نمىآمد تا\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nآنكه فاطمهء زهرا ( س ) آمد و پيامبر را در آغوش گرفته گريست . سپس حصيرى را آتش زده خاكستر آن را بر زخم نهاد تا خون بند آمد .\r\n( 1 ) ابو سفيان به نزديك مسلمانان آمد و پرسيد : آيا محمد بن عبد الله در ميان شماست ؟ كسى به او پاسخ نداد . وى پنداشت آن حضرت كشته شده . به او گفتند او سخن تو را مىشنود ، و ابو سفيان دانست كه پيامبر زنده است و ابن قميئه در ادعايش دروغ گفته است . آنگاه گفت : اعل هبل ( هبل برتر باد ) .\r\nپيامبر فرمود : الله اعلى و اجل ( الله برتر و بالاتر است . ) ابو سفيان گفت : لنا العزى و لا عزّى لكم ( ما عزى داريم و شما عزى نداريد ) ، پيامبر فرمود : الله مولانا و لا مولى لكم ( الله سرپرست ماست و شما سرپرست نداريد ) . سپس ابو سفيان گفت : جنگ بهره بهره است ، اين روز بجاى روز بدر . در روايت ديگر آمده كه پيامبر اين جملات را به عمر بن خطاب مىآموخت و وى پاسخ ابو سفيان را مىداد .\r\n( 2 ) چون ابو سفيان و همراهانش از احد بازگشتند بسيارى از مسلمانان گمان كردند كه مشركان با توجه به شكستى كه به مسلمانان داده‌اند و صدماتى كه به آنان زده‌اند به سوى مدينه رفته آنجا را بهم خواهند ريخت .\r\nآنان اين انديشهء خود را با پيامبر در ميان گذاردند ، آن حضرت چنين - نمىانديشيد ، ولى براى اطمينان مسلمانان ، على ( ع ) روانه نمود و به وى فرمود در پى آنان برو و بنگر چه مىكنند ، اگر اسبان را رها كردند و بر شتران سوار گشتند قصد مكه دارند ، و اگر بر اسبان سوار شدند و شتران را بدنبال خود بردند آهنگ مدينه كرده‌اند . سپس فرمود : سوگند به آنكه جانم بدست اوست اگر آهنگ مدينه كرده باشند در آنجا بر سرشان فرود مىآيم و با ايشان مىستيزم . على ( ع ) حكايت مىكند كه من در پى مشركان رفتم و آنان را ديدم كه اسبان را كنار گذارده و بر شتران سوار شدند ، پس بنزد پيامبر بازگشتم و او را از كار ايشان آگاه ساختم و مسلمانان اطمينان يافتند كه مشركان آهنگ مدينه ندارند .\r\n( 3 ) شيخ غزالى به شيوهء خود در بيان سيرهء پيامبر در فقه السيره بيان كوتاهى\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nدربارهء جنگ احد آورده و خود را نسبت به على بن أبي طالب و جهاد جاويدان وى در آن جنگ به همراه گروه اندكى كه با پايمردى و مردانگى در كنار پيامبر ( ص ) ايستادند به نادانى زده است . تلاش و جهادى كه اگر نبود ، از اسلام نه اسمى مانده بود نه رسمى .\r\n( 1 ) اين حقيقت از كتابهاى تاريخ و سيره به خوبى آشكار مىشود بىآنكه نويسندگان آنها قصد نشان دادن آن را داشته باشند . وى در بيان رويدادهاى آن جنگ از على جز بمناسبت يادآورى شهادت مصعب بن عمير ذكرى بميان نياورده است ، و در آن مناسبت نيز او را همانند ديگرانى كه در آن كارزار حضور داشتند ياد كرده و هيچ تلاشى را كه نظر را جلب كند از آن حضرت بيان نكرده است .\r\nوى مىگويد : « با وجود صدمهء سختى كه از كشته شدن حمزه به مسلمانان رسيد سپاه اندك ايشان همچنان همگى بر موضع خود ايستادند و پرچم مسلمانان را در اين كارزار مصعب بن عمير ، آن دعوتگر بزرگ ، حمل مىكرد و چون وى كشته شد پرچم را على بن ابى طالب در اختيار گرفت و مهاجران و انصار در ميدان بزرگوارى از يكديگر پيشى مىگرفتند » . « 1 »\r\n( 2 ) وى در اينجا مصعب بن عمير را به گونه‌اى كه شايسته بود توصيف نموده ولى بر على ( ع ) حتى به آن اندازه كه مصعب بن عمير را توصيف نموده بخل ورزيده است . وى ، همچنانكه از عبارتش بر مىآيد ، ادعا نموده كه حمزه در همان برخورد نخستين با مشركان كشته شده است . درحالىكه حمزه در برخورد دوم و پس از آنكه مسلمانان كه ابو بكر و عمر و عثمان نيز در ميانشان بودند پا به گريز نهادند و او و على و چند تن از انصار از جمله ابو دجانه ايستادند و جنگيدند كشته شد . در اين هنگامه بود كه وى به تعبير مورخان با شمشير خود مشركان را مىترسانيد و على از پيامبر در برابر\r\n\r\n\r\n","description":"","footnote":"\r\n( 1 ) - فقه السيره ، ص 303\r\n","page_name":" 68 ","page_number":68},
  {"content":"\r\n\r\nگروههاى رزمى مشركان كه پىدرپى به سوى او يورش مىبردند دفاع مىنمود . اين در حالى بود كه مهاجران و بيشتر انصار از گرد پيامبر گريخته و يكى از مهاجران گفت چه كسى بنزد ابن ابى سلول مىرود تا براى ما نزد ابو سفيان شفاعت كند . و در آن لحظه انس بن نضر از كنارشان گذر كرد و به آنان گفت برخيزيد و بر سر آنچه پيامبر بخاطر آن مرد بميريد ، زيرا اگر محمد مرد پروردگار محمد نمرده است . و به سوى كارزار رفت و جهاد نمود تا آنگاه كه نيزه‌ها و شمشيرها او را در خود بلعيدند ، و آنان نشسته بودند و انديشه‌اى جز اينكه چه كس از ايشان نزد ابو سفيان و لات و عزى كه ابو سفيان مىپرستيد شفاعت خواهد كرد نداشتند .\r\n( 1 ) غزالى در صفحه 277 كتاب خود حديث مسلم را شاهد آورده كه در آن مىگويد : پيامبر ( ص ) در روز احد در ميان هفت تن از انصار و دو تن از قريش تنها ماند . و چون مشركان به وى يورش آوردند فرمود چه كسى در ازاى بهشت آنان را از من دور مىسازد ؟ مردى از انصار پيش آمد و پيكار كرد تا كشته شد . مشركان دوباره بازگشتند و به آن حضرت حمله كردند ، باز حضرت فرمود : چه كسى در ازاى بهشت آنان را از من دور مىكند ؟ و همين‌گونه يك به يك پيكار كردند تا هر هفت تن كشته شدند . درحالىكه غزالى مىداند كه آن دو مرد قرشى كه بودند و اينكه يكى از ايشان على بن أبي طالب ( ع ) بود ، آنچنان كه بيشتر منابع مورد اطمينان به آن تصريح كرده‌اند و ما برخى از آنچه را در اين زمينه گفته‌اند يادآور شديم ، ولى عقده‌هاى بازمانده او را از بيان نام وى بازداشته است مبادا براى او نسبت به كسانى كه از گرد پيامبر گريختند و به كوهها پناه بردند امتيازى باشد . من انتظار داشتم غزالى كه سيرهء پيامبر بزرگوار اسلام را مىنگارد حق را پىجوئى كند ، هر جا كه بيابد و در هر جهتى كه باشد ، نه اينكه بكوشد حقايق را در جهت مصالح كسى كه مورد نظر و علاقهء اوست بگرداند .\r\n( 2 ) در هر حال حدود هفتاد نفر از مسلمانان در كارزار احد كشته شدند ، و خداوند براى آنان افتخار شهادت را مقدر نمود تا آنكه به آنچه پيامبرش به\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nايشان وعده داده بود در كنار پيامبر و صديقان دست يابند . از مشركان نيز بيست و هشت تن از قهرمانانشان كشته شدند و على بن أبي طالب به تنهائى دوازده تن از آنان را بقتل رساند . « 1 »\r\n( 1 ) برخى از انصار و مهاجران نيز در اين كارزار رفتارى شايسته داشتند كه بر ايمان استوار آنان و خلوصشان نسبت به پيامبر و اسلام گواهى مىدهد ، ايمانى كه در آن كارزارهاى خطرناك ياد خود و فرزندان و عزيزترين چيزهاشان را از خاطرشان زدود . همچون انس بن نضر كه بارها برخوردهايش را يادآور شديم ، و حنظله پسر ابى عامر ، معروف به راهب ، كه پدرش به مكيان روى آورده آنان را عليه پيامبر تحريك مىنمود ولى فرزند وى حنظله در برخورد خصمانه در برابر پدرش و مشركان ترديدى به خود راه نداد . وى همسر خود جميله دختر عبد الله بن ابى بن سلول را در بامداد شبى كه با وى عروسى كرده بود رها نمود و به پيامبر پيوست و با دليرى و ايمان پيكار كرد تا كشته شد و از آن پس به غسيل الملائكه نامور شد . و عمرو بن جموح كه جهاد از او برداشته شده بود ، و چهار فرزندش نيز در جنگ همراه پيامبر ( ص ) بودند ، ولى او جز پيوستن به پيامبر چيزى را نمىپذيرفت و آرزومند شهادت بود . كشته شدن در كنار پيامبر در نزد او از همهء بهره‌ها و خوشىهاى دنيا محبوبتر بود . همچنان در پيش روى پيامبر مبارزه كرد و از وى در حساسترين شرايط دفاع نمود تا به شهادت رسيد . و همسرش كه او را به همراه فرزندش خلاد بن عمرو و برادر خود عبد الله بر شتر خود مىبرد تا در مدينه به خاك سپارد ، در حالى كه شكرگزار و با روحيه ، و از پايان سعادتمندانهء ايشان و سالم ماندن پيامبر ( ص ) از توطئه‌هاى دشمنان شادمان بود . وى با اين رفتار براى تاريخ و نسل‌هاى آينده بهترين درسهائى را كه يك زن مىتواند از فداكارى و ايثار و شكيبائى در راه خدا بدهد ، از خود بجاى گذارد . و كسان ديگرى\r\n\r\n\r\n","description":"","footnote":"\r\n( 1 ) - شرح نهج البلاغه ج 3 ، ص 401 بنقل از واقدى و ديگران .\r\n","page_name":" 70 ","page_number":70},
  {"content":"\r\n\r\nمانند ابو دجانهء انصارى و سهل بن حنيف و اسيد بن حضير و مصعب بن عمير و ديگر كسانى كه بيشترشان در راه آرمان و دينشان به شهادت رسيدند و زندگانى دنيا و خوشىهاى آن را در طلب آنچه در نزد خداى سبحان است ناچيز انگاشتند .\r\n( 1 ) راويان يادآور شده‌اند كه عبد الله بن جحش در ميان كشتگان آن كارزار بود و مىگويند وى پيش از جنگ به پيامبر عرض كرد : اى رسول خدا ، اين قوم مشرك همچنانكه مىبينى براى جنگ با خدا و پيامبرش به اينجا آمده‌اند و اميد دارند آنچنان كه مىخواهند به تو صدمه برسانند . من از خداوند درخواست كرده‌ام و او را سوگند داده‌ام كه فردا با دشمن برخورد كنيم و آنان مرا بكشند و شكم مرا بدرند و مرا مثله كنند . من از تو درخواست مىكنم اگر در اين جنگ كشته شوم ، خود ادارهء اموال مرا به عهده گيرى و با آنان هر چه خواستى انجام دهى . وى كشته شد و او را مثله كردند و پيامبر ادارهء اموال او را به عهده گرفت و براى مادر او ملكى در خيبر خريدارى كرد . پيامبر پس از پايان جنگ خواهر او حمنه دختر جحش را ديد و به وى فرمود : اى حمنه تسليتت باد . گفت : براى كه اى رسول خدا ؟\r\nفرمود : دائىات . گفت :  إِنَّا لِلَّهِ وَ إِنَّا إِلَيْهِ راجِعُونَ  ، خداوند او را بيامرزد و مورد رحمت قرار دهد ، شهادت بر او گوارا باد . باز پيامبر فرمود : بر تو تسليت باد ، گفت : براى چه كس اى رسول خدا ؟ فرمود : برادرت عبد الله . وى باز  إِنَّا لِلَّهِ وَ إِنَّا إِلَيْهِ راجِعُونَ  گفت و شهادت را بر او گوارا شمرد . ولى هنگامى كه پيامبر خبر شهادت شوهرش مصعب بن عمير را به وى داد فرياد كشيد و گفت : چه اندوهناك . پيامبر ( ص ) در اين هنگام فرمود : شوهر در دل زن از جايگاهى برخوردار است كه هيچ كس ديگر از آن برخوردار نيست .\r\n( 2 ) از واقدى نقل شده كه سمراء دختر قيس يكى از زنان بنى دينار ، دو پسرش را در احد در كنار پيامبر از دست داد و آن دو نعمان بن عبد عمرو و سليم بن حارث بودند . هنگامى كه خبر مرگ آن دو را برايش آوردند ، پرسيد : پيامبر ( ص ) در چه حال است ؟ گفتند : خدا را سپاس ، او خوب است\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nهمان‌گونه كه تو دوست دارى . گفت : او را به من نشان دهيد تا ببينمش . او را به نزد پيامبر بردند . وى به پيامبر گفت : اى رسول خدا هر مصيبتى با بودن تو ناچيز است . عايشه نيز او را ملاقات كرد و پرسيد چه خبر ؟ وى او را آگاه كرد . سپس پرسيد : اينان كه با خود مىبرى كيستند ؟ گفت : پسرانم هستند كه به سوى گور مىبرم . كسى كه در تاريخ اسلام پژوهش كند نمونه‌هاى ديگرى نيز از اين مرتبهء بلند ، در ميان زنان مؤمن و مجاهد راه خدا و مصلحت اسلام خواهد يافت .\r\n( 1 ) هنگامى كه مردم از دفن كشتگان خويش آسوده شدند ، پيامبر ( ص ) فرمود : چه كسى از سعد بن ربيع خبر مىگيرد كه در ميان مردگان است يا در ميان زندگان ؟ مردى از انصار گفت : من از او براى شما خبر مىآورم ، و رفته در پى او گشت و او را درحالىكه آخرين رمق برايش مانده بود در ميان كشتگان يافت . به وى گفت : پيامبر به من فرمان داد به دنبال تو بگردم و برايش خبر ببرم كه تو در ميان زندگانى يا در ميان مردگان . گفت : من از جملهء مردگانم ، سلام مرا به پيامبر برسان و به او بگو سعد بن ربيع مىگويد خداوند به تو از جانب ما بهترين پاداشى را كه به پيامبرى از جانب امتش داده عطا كند . از قول من به مسلمانان سلام برسان و بگو سعد بن ربيع به شما پيام مىدهد كه شما در پيشگاه خدا هيچ عذرى نداريد اگر درحالىكه در ميان شما چشمى هست كه مىگردد ، كوچكترين آسيبى به پيامبر برسد .\r\nسپس نفسى برآورد و خون از دهانش بيرون زد و جان سپرد ، خدايش رحمت كند . مرد انصارى به نزد پيامبر ( ص ) بازگشت و داستان سعد را بازگفت . پيامبر فرمود : خداوند سعد را رحمت كند ، وقتى زنده بود ما را يارى كرد و به هنگام مرگ دربارهء ما سفارش نمود .\r\n( 2 ) سپس پيامبر فرمود چه كسى از عمويم حمزه خبر دارد . حارث بن صمه گفت : اى رسول خدا من جايش را مىدانم ، آنگاه بر سر او آمد و او را در آن حالى يافت كه هند ملعون رهايش كرده بود . دلش نيامد به نزد پيامبر بازگردد و حالت حمزه را بگويد . پيامبر باز رو به على ( ع ) نمود و فرمود :\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nعمويت حمزه را پيدا كن ، چون على او را يافت نخواست پيامبر را از حال وى آگاه كند . آنگاه پيامبر خود به راه افتاد و او را در ميان درّه در حالى يافت كه هند شكم او را دريده ، جگرش را بيرون كشيده ، اندامهايش را جدا كرده ، گوش و بينىاش را بريده بود و كارهائى با وى كرده بود كه حيوانات درنده نمىكنند .\r\n( 1 ) چون پيامبر حمزه را در آن حالت ديد ، گريست و گفت : به خدا سوگند هرگز مصيبتى مانند مصيبت تو به من نرسيد و در موضعى كه بر من سخت‌تر از اين حال باشد نايستاده‌ام . آنگاه ادامه داد : عمو جان خداوند ترا رحمت كند ، من ترا چنان شناختم كه كار خوب انجام مىدهى و به خويشان مىپيوندى . سپس فرمود : اگر نمىترسيدم صفيه او را به اين حال ببيند و اندوهگين شود و اين كار پس از من سنت شود او را به حال خود رها مىكردم تا در رستاخيز از شكم درندگان و چينه‌دان پرندگان محشور شود . و اگر خداوند مرا بر قريش چيره سازد سى تن از مردانشان را مثله خواهم كرد . و در روايت ديگرى آمده هفتاد نفر از بزرگانشان را مثله مىكنم . مسلمانان هنگامى كه اين سخن را شنيدند گفتند : ما چنان آنان را مثله مىكنيم كه هيچ‌يك از عرب چنان مثله نشده باشد ، خداوند به اين مناسبت آيهء زير را نازل فرمود :\r\n « وَ إِنْ عاقَبْتُمْ فَعاقِبُوا بِمِثْلِ ما عُوقِبْتُمْ بِهِ وَ لَئِنْ صَبَرْتُمْ لَهُوَ خَيْرٌ لِلصَّابِرِينَ »  ( نحل / 126 )\r\n( و اگر عقوبت مىكنيد ، همانگونه عقوبت كنيد كه عقوبت شده‌ايد و اگر شكيبائى پيشه كنيد ، آن براى شكيبايان بهتر است ) پيامبر نيز از اين انديشه درگذشت و مسلمانان را از چنين كارى نهى فرمود . « 1 »\r\n\r\n\r\n","description":"","footnote":"\r\n( 1 ) - پيامبر بزرگوار اسلام از اين نسبتها مبرّا است . پيامبرى كه جلوهء تام خداوند است و به تصريح خداى متعال « از روى هواى نفس سخن نمىگويد ، نيست آن مگر وحيى كه به او مىرسد . » ( نجم / 52 ) پيامبرى كه بر « خلق عظيم است » ( قلم / 68 ) ، پيامبرى كه وحشى قاتل همين عمويش حمزه را مىبخشد ، چگونه ممكن است چنين سخنانى بر زبان راند ؟ اگر نازل شدن آيه در اين مورد درست باشد ، نظر به سخنانى دارد كه مسلمانان بر زبان رانده‌اند نه پيامبر . ( مترجم )\r\n","page_name":" 73 ","page_number":73},
  {"content":"\r\n\r\n( 1 ) در سيرهء حلبيه از ابن مسعود نقل شده است كه گفت : ما نديديم پيامبر ( ص ) سخت‌تر از گريه‌اش بر حمزه بر كسى بگريد . وى آن قدر بر سر پيكر حمزه ماند و با صداى بلند گريست كه به هق‌هق افتاد و نزديك بود بيهوش شود ، و در همان حال مىفرمود : اى عموى رسول خدا و شير خدا و شير پيامبر خدا . سپس پارچه‌اى كه بر دوشش بود بر او افكند و پارچه به اندازه‌اى بود كه اگر بر سرش مىكشيدند پايش آشكار مىشد و اگر بر پايش مىكشيدند سرش بيرون مىماند ، از اينرو آن را بر سر وى كشيدند و پاهايش را با علف پوشاندند .\r\n( 2 ) در شرح نهج البلاغه از واقدى نقل شده كه صفيه دختر عبد المطلب و خواهر پدر و مادرى حمزه گفت : ما در روز احد بر سر تپه‌هائى كه دژهاى ديده‌بانى بود آمديم . حسان بن ثابت نيز با ما بود ، وى از ترسوترين مردم بود . ما در جاى بلندى بوديم . چند تن از يهوديان آمده به تپه‌اى كه برخى از زنان همراه صفيه بر آن بودند تير مىانداختند ، صفيه به حسان بن ثابت گفت : حسان كارى بكن . حسان گفت : به خدا من نمىتوانم بجنگم ، آنگاه مردى يهودى بسوى محل زنان بالا آمد . صفيه گفت : پس آن شمشيرت را به من بده ، و با آن شمشير گردن يهودى را زد و سرش را بسوى دوستانش پرتاب نمود و آنان پراكنده شدند .\r\nصفيه افزوده است : من در پايان روز به راه افتادم تا به نزد رسول خدا كه در احد بود رسيدم . چند تن از زنان انصار نيز همراه من بودند . من پيامبر و اصحابش را ديدم و اولين كسى كه با من برخورد نمود برادرزاده‌ام على بن أبي طالب بود . وى به من گفت : عمه جان بازگرد ، زيرا برخى از مردان برهنه‌اند . گفتم مرا از حال پيامبر آگاه كن . گفت او خوب است . گفتم مرا پيش او ببر ، اشارهء كوتاهى به آن حضرت نمود و من به سوى پيامبر رفتم .\r\nهنگامى كه به نزديك او رسيدم پيامبر فرمود : اى زبير مادرت را از من دور كن . در آن حال مسلمانان داشتند براى حمزه گور مىكندند ، زبير به پيشباز صفيه آمده گفت : مادرجان ، برخى از مردان برهنه‌اند ، بازگرد\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nصفيه گفت : من تا پيامبر را نبينم بازنمىگردم . و چون پيامبر را ديد گفت اى رسول خدا پسر مادرم حمزه كجاست . فرمود : او در ميان مردم است .\r\nگفت تا او را نبينم بازنمىگردم . زبير راه بر او مىگرفت و او را مىكشيد تا آنكه ايستاد ، پيامبر نمىخواست صفيه حمزه را در آن حالت ببيند .\r\n( 1 ) در روايت ديگرى آمده است : هنگامى كه صفيه به ميدان جنگ آمد انصار مانع آمدن او به نزد پيامبر شدند . پيامبر به آنان فرمود : رهايش كنيد ، صفيه آمد تا بر سر پيكر حمزه نشست و گريست . پيامبر نيز با وى مىگريست و فاطمه ( س ) سرور زنان نيز همراه وى بود . سپس پيامبر به صفيه و فاطمه فرمود : مژده باد كه جبرئيل به من خبر داد حمزه در ميان اهل آسمانها بنام شير خدا و شير پيامبرش نوشته شده است . آنگاه پيامبر ( ص ) فرمان داد كشتگان را به خاك بسپارند . هر دو يا سه تن را در يك گور به خاك مىسپردند و هرگاه شهيدى را مىآوردند كه پيامبر بر او نماز بگزارد ، پيامبر حمزه را نيز با او همراه مىكرد و بر هر دو نماز مىگزارد .\r\n( 2 ) از على ( ع ) نقل شده است كه پيامبر هفتاد تكبير بر حمزه گفت ، كه نتيجه مىشود پيامبر بر حمزه به همراه ديگر شهيدان چهارده مرتبه نماز گزارده و در هر نماز پنج تكبير گفته است ، چنان كه نظر شيعهء اماميه است .\r\nپيامبر چون از خاك سپارى كشتگان آسوده شد ، اسبش را خواست و بر آن سوار گرديد . مسلمانان به گردش روى آوردند . بيشترشان زخمى بودند و جراحت در ميان بنى سلمه و بنى عبد الاشهل گسترده‌تر بود . چون به اصل الحره رسيدند ، پيامبر فرمود صف بكشيد . مردان در دو صف قرار گرفتند و پشت سر ايشان زنان ايستادند كه چهارده زن مىشدند ، آنگاه پيامبر دستانش را بالا برد و گفت :\r\n« اللّهمّ لك الحمد كلّه اللّهمّ لا قابض لما بسطت و لا مانع لما اعطيت ، و لا معطى لما منعت و لا هادى لما اضللت و لا مضلّ لمن هديت و لا مقرّب لما باعدت ، و لا مباعد لما قرّبت ، اللّهمّ انّى اسألك من بركتك و رحمتك و فضلك و عافيتك اللّهمّ انّى اسألك النّعيم المقيم الّذى لا يحول و لا يزول ، اللّهمّ انّى\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nاسألك الامن يوم الخوف و الغنى يوم الفاقة ، و أعوذ بك اللّهمّ من شرّ ما اعطيت و من شرّ ما منعت اللّهمّ توفّنا مسلمين و حبّب الينا الايمان و زيّنه فى قلوبنا و كرّه الينا الكفر و الفسوق و العصيان و اجعلنا من الرّاشدين و عذّب كفرة اهل الكتاب الّذين يكذّبون رسلك و يصدّون عن سبيلك و انزل عليهم رجسك و عذابك ، إله الحقّ ، آمين »\r\n( خداوندا ، ستايش بتمامى از آن توست ، نه پيچنده‌اى است براى آنچه تو گستردى ، و نه بازدارنده‌اى براى آنچه بخشيدى و نه دهنده‌اى براى آنچه بازداشتى ، و نه راهنمائى براى آنكه گمراه كردى و نه گمراه كننده‌اى براى آنكه راه نمودى ، و نه نزديك كننده‌اى براى آنچه دور كردى و نه دور كننده‌اى براى آنچه نزديك ساختى . خداوندا من بركت و رحمت و فضل و عافيت ترا خواستارم ، خداوندا از تو نعمت پايدارى را مىخواهم كه نه دگرگون مىشود و نه زوال مىيابد .\r\nخداوندا از تو امنيت روز هراس و بىنيازى روز تنگدستى را خواهانم . از گزند آنچه دادى و آنچه بازداشتى به تو پناه مىآورم ، ما را مسلمان بميران و ايمان را در دل ما محبوب و آراسته‌ساز و كفر و بدكارى و نافرمانى را برايمان ناپسند ساز . ما را از راه يافتگان قرار ده ، و كافران اهل كتاب را كه فرستادگان تو را دروغ ميشمارند و از راه تو بازمىدارند كيفر كن ، و بر آنان پليدى و عذابت را فرو فرست ، اى خداى راستين ، آمين ) .\r\n( 1 ) سپس راه خود را ادامه داد تا به جايگاه بنى حارثه رسيد ، و از آنجا به محل بنى عبد الاشهل رفت . آنان بر كشتگان خويش مىگريستند ، پيامبر فرمود : ولى حمزه گريه‌كننده ندارد . در آنجا زنان مىآمدند و به پيامبر مىنگريستند تا از تندرستى وى مطمئن شوند . ام عامر اشهليه از خانهء خود بيرون آمد ، نوحه را كنار گذارد و چون به پيامبر كه زره بر تن داشت نگريست گفت : هر مصيبتى با سالم بودن تو اى رسول خدا ناچيز است .\r\nكبشه دختر عقبة بن معاويه از قبيلهء خزرج در حالى كه مىدويد شتابان به سوى پيامبر كه بر اسبش سوار بود و سعد بن معاذ افسار آن را گرفته بود\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nآمد . سعد گفت : اى رسول خدا ، اين مادر من است . پيامبر فرمود : آفرين بر او . كبشه به آن حضرت نزديك شد و او را بدقت نگريست و گفت : حال كه ترا تندرست مىبينم مصيبت من بهبود مىيابد ، زيرا وى در سوگ پسرش عمرو بن معاذ بود . پيامبر به وى فرمود : اى ام سعد ، مژده باد بر تو و خانواده‌هاى كشتگان كه شهداى ايشان در بهشتند ، و همگى با هم همدمند و دربارهء خانوادهء خويش شفاعت مىكنند . وى گفت : اى رسول خدا ما خشنود هستيم ، چه كسى پس از اين بر آنان مىگريد . سپس گفت : اى رسول خدا براى بازماندگان دعا كن . پيامبر فرمود : « خداوندا ، اندوه از دلهاى ايشان ببر و مصيبتشان را پاداش ده و به بازماندگان بخاطر آنان كه پيشتر رفتند نيكى كن » .\r\n( 1 ) سپس پيامبر ( ص ) به سعد بن معاذ فرمود : جراحت در خاندان تو گسترده است . هر كه زخم خورد ، بايد زخم خويش را درمان كند ، و همراه من به خانه‌ام نيائيد . سعد بن معاذ در ميان آنان بانگ برداشت كه پيامبر بر شما تكليف كرده است كه هيچ مجروحى از بنى عبد الاشهل در پى او نرود .\r\nوقتى اين سخن گفته شد ، مجروحان كه سى تن بودند از رفتن در پى بىآن حضرت بازايستادند و به درمان زخمهاى خويش پرداختند .\r\n( 2 ) سعد بن معاذ همچنان همراه پيامبر تا خانهء آن حضرت رفت . سپس به نزد زنان خاندانش بازگشت و آنان را روانه كرد و هيچ زنى نماند مگر آنكه سعد او را به خانهء پيامبر آورد كه در ميان نماز مغرب و عشا به گريه مشغول بودند . پيامبر پس از آنكه يك سوم از شب گذشت برخاست و صداى گريه شنيد . پرسيد : اين صدا چيست ؟ گفتند زنان انصارند كه بر حمزه مىگريند .\r\nپيامبر فرمود : خداوند از شما و فرزندانتان خشنود باشد ، و فرمان داد زنان به خانه‌هاشان بازگردند . ام سعد حكايت مىكند كه ما يك سوم از شب گذشته بود كه به همراه مردانمان به خانه‌هامان بازگشتيم ، و از آن پس هرگز زنى براى كشتهء خود نمىگريست مگر آنكه با گريه بر حمزه آغاز مىكرد .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\n( 1 ) در برخى از حكايات آمده است كه معاذ بن جبل زنان بنى سلمه را آورد و عبد الله بن رواحه زنان بلحرث از قبيلهء خزرج را آورد تا براى حمزه سوگوارى كنند و پيامبر فرمود اين كار را نكنيد و آنان را از زارى كردن بازداشت و زنان مدينه تا روزگارى دراز هرگاه مىخواستند بر مردگانشان بگريند نخست براى حمزه زارى مىكردند .\r\n( 2 ) در روايت مفيد در كتاب ارشاد آمده است كه پيامبر ( ص ) چون به مدينه بازگشت ، فاطمه ( س ) به پيشباز وى آمد و با ظرف آبى كه همراه داشت چهرهء گرانمايهء آن حضرت را شست . سپس امير مؤمنان نيز كه دستش تا شانه از خون رنگين بود و شمشير ذو الفقار را به همراه داشت به پيامبر پيوست . على ( ع ) ذو الفقار را به فاطمه ( س ) داد و گفت اين تيغ را بگير كه امروز با من درست كار كرد و اين شعر را سرود :\r\n« اى فاطمه اين تيغ نانكوهيده را بگير ، كه من بر دشمنخوى و پست فطرت ، نيكىكننده نيستم .\r\nبجانم سوگند در يارى احمد و فرمانبردارى پروردگارى كه به بندگان داناست سخت كوشيدم .\r\nخون دشمنان را از آن بزداى كه آن ، به خاندان عبد الدار جام شراب دوزخ را نوشانده است » .\r\nپيامبر به فاطمه ( س ) فرمود : شوهرت تكليفش را ادا كرد و خداوند با شمشير او دليران قريش را به قتل رساند .\r\n( 3 ) ابن هشام در سيرهء خود از ابن ابى نجيح حكايت كرده كه گفت : در روز احد ، آوازدهنده‌اى آواز برآورد : « شمشيرى جز ذو الفقار و جوانمردى جز على نيست » .\r\nسران اوس و خزرج مانند سعد بن عباده و سعد بن معاذ و خباب بن منذر و قتادة بن نعمان و ديگران ، آن شب را بر در خانهء پيامبر بسر برده از او پاسدارى مىكردند .\r\nاز آنچه ابن ابى الحديد در جلد دوم شرح نهج البلاغه آورده است\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nآشكار مىشود كه قريش معاوية بن مغيرة بن ابى العاص بن امية بن عبد شمس را كه از نزديكان عثمان بود فرستادند تا از وضع محمد و اهل مدينه پس از شكستى كه دچارش شده بودند خبر بگيرد ، تا دامنهء سستى و ناتوانى آنان را شناسائى كنند و ببينند آيا مىتوانند به مدينه بازگردند و به مسلمانان ضربه‌اى نابودكننده وارد سازند كه ديگر نتوانند برپا بايستند ؟ بويژه با توجه به يارانى كه در مدينه داشتند مانند ابن ابى سلول و همراهان منافقش و يهود و حتى برخى از خود مهاجران .\r\n( 1 ) در روايت شرح نهج البلاغه از بلاذرى نقل شده است كه معاوية بن مغيره بينى حمزه را بريده و او را مثله نموده بود . او در روز احد گريخته بود . وى همچنان پيش رفت تا به نزديك مدينه رسيد . چون بامداد فرا رسيد در تاريكى صبحگاهى وارد مدينه شد و به خانهء عثمان بن عفان بن ابى العاص كه پسر عمويش بود رفته در زد ، ام كلثوم همسر عثمان و دختر پيامبر گفت عثمان در خانه نيست . معاويه گفت : كسى را به سراغ او بفرست زيرا او از من بهاى شترى را كه سال نخست از او خريده‌ام طلبكار است و من اكنون آن را آورده‌ام و اگر نيايد مىروم . ام كلثوم به سراغ عثمان كه نزد پيامبر بود فرستاد ، چون آمد به معاويه گفت : مرا و خودت را نابود كردى ، براى چه آمده‌اى ؟ گفت اى پسر عمو هيچ‌كس از تو به من نزديكتر و نسبت به من از تو مهربانتر نيست . من به نزد تو آمدم تا پناهم دهى . عثمان او را وارد خانهء خود كرد و او را در جائى كه هيچ‌كس نمىديد پناهش داد .\r\n( 2 ) آنگاه عثمان به نزد پيامبر رفت تا از وى براى معاويه امان بخواهد ، هنگامى كه به پيامبر رسيد شنيد پيامبر ( ص ) مىفرمايد : معاويه در مدينه است او را پيدا كنيد . يكى از مسلمانان گفت او به خانهء خويش خود عثمان بن عفان مىرود ، بايد در آنجا بدنبالش بگرديد . آنان وارد منزل عثمان شدند و او را در آنجا نيافتند ، ولى ام كلثوم آنان را به جاى وى راهنماى كرد درحالىكه عثمان يقين داشت آنان او را در خانهء وى پيدا نمىكنند . معاويه را از زير خرك مشك آب آنها ، همان جائى كه ام كلثوم نشان داده بود ،\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nبيرون آورده به نزد پيامبر بردند . چون عثمان او را در دست آنان ديد گفت : سوگند به آنكه ترا به حق برانگيخت من جز براى گرفتن امان براى او به نزد تو نيامدم ، اى رسول خدا او را به من ببخش . پيامبر او را بخاطر وى بخشيد و سه روز براى وى مدت تعيين كرد و سوگند ياد كرد كه اگر پس از آن بداند كه وى در مدينه يا اطراف آن راه مىرود او را خواهد كشت .\r\n( 1 ) عثمان از محضر پيامبر بيرون آمد و وسائل سفر معاويه را فراهم ساخت و براى او شترى خريد و به وى گفت از اينجا برو . پيامبر در بامداد همان روز بسوى حمراء الاسد رفت تا پيش از آنكه قريش به مدينه بازگردند به آنان برسد . معاويه تا روز سوم در مدينه ماند تا بگفتهء راوى از وضعيت پيامبر و مسلمانان آگاه شود و اخبار را براى قريش ببرد . چون روز چهارم فرا رسيد پيامبر به اصحاب خود فرمود : معاوية بن مغيره هنوز در نزديك مدينه است و به قول خود عمل نكرده است ، او را پيدا كنيد . مسلمانان نيز در پى او كه راه را اشتباه رفته بود بر آمدند و او را يافتند ، دو نفرى كه در پى او شتافتند زيد بن حارثه و عمار بن ياسر بودند . آن دو معاويه را در جائى بنام هما يافتند و زيد او را با شمشير زد . عمار گفت من نيز در او حقى دارم پس تيرى به او پرتاب نمود و وى را كشت .\r\n( 2 ) در شرح نهج البلاغه آمده است كه واقدى در كتابش اين روايت را يادآور شده و سپس از ابن كلبى نقل كرده كه معاويه را مسلمانان پس از آنكه به همراه ديگر مشركان گريخته بود در نزديك احد گرفتند . با آنكه مىدانيم روايت نخستين مىگويد وى بينى حمزه را بريد و به همراه مشركان گريخت ، درحالىكه مشركان حمزه را در حملهء دوم كه مسلمانان در آن مرحله گريختند و پيروزى با مشركان بود كشتند و اين با فرار معاويه به همراه مشركان سازگار نيست . به نظر مىرسد ، همچنانكه ابن ابى الحديد نيز اشاره كرده است ، قريش پس از آنكه از ميدان جنگ به سوى مكه به راه افتادند انديشيدند كسى را به مدينه روانه كنند تا اخبار آنجا را براى ايشان بدست آورد ، تا چنانچه ترس و ناتوانى و از هم پاشيدگى بر اهل آن چيره\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nشده باشد به آنجا بازگردند و در داخل مدينه ضربه‌اى به مسلمانان وارد كنند كه ديگر پس از آن نتوانند سرپا بايستند . و براى اين منظور معاويه را روانه كردند تا از راه خويشاوند نزديكى كه در مدينه دارد از اوضاع براى آنان خبر بگيرد و با اطلاعات بدست آمده به نزد آنان بازگردد . ولى خداوند سبحان پيامبرش را از محل وى و هدفى كه به خاطر آن به مدينه آمده بود آگاه ساخت و آن حضرت در پى وى فرستاد و او را سه روز مهلت داد ، ولى او رفتنش را تا روز چهارم به تأخير انداخت و در حالى كه مىكوشيد مأموريتش را انجام دهد پيامبر كسانى را براى كشتنش روانه كرد .\r\n( 1 ) چيزى كه اين برداشت را تأييد مىكند اين ستكه پيامبر ( ص ) در بامداد همان روز به عنوان اينكه مىخواهد به تعقيب مشركان بپردازد مسلمانان را به حركت به سوى حمراء الاسود فرمان داد ، تا به گونه‌اى نيرومند نشان دهد شكستى كه منافقان از آن شادمان شده و انديشيده بودند سبب ناچيز گرفتن پيامبر و اصحابش از سوى اعراب و عقوبت آنان خواهد شد ، تأثيرى در پيامبر و يارانش نداشته است . اين از جملهء نكاتى بود كه پيامبر را برانگيخت در روز دوم و سوم به همراه مسلمانان به تعقيب قريش برود ، تا به صورت يك طرف شكست خورده و خوار شده پديدار نشود ، روحيه و كرامت مسلمانان را حفظ كند و راه بر سرزنش‌هاى منافقان و يهود بربندد . اين نكته را طبرى نيز تأييد نموده مىگويد : پيامبر براى ترساندن دشمن از مدينه بيرون آمد تا به آنان برسد كه پيامبر در تعقيب ايشان برآمده و بدانند ضربه‌اى كه به مسلمانان وارد آمده آنان را گرفتار نساخته و روحيهء ايشان را تضعيف نكرده است .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\n( 1 )\r\n\r\nغزوهء حمراء الاسد\r\nابن هشام در سيرهء خود مىگويد : چون بامداد روز شانزدهم شوال - روز پس از جنگ احد - فرا رسيد ، جارچى پيامبر ( ص ) بانگ زد كه : به تعقيب دشمن مىرويم و هيچ كس مگر آنان كه روز گذشته در ميدان جنگ حاضر بودند با ما نمىآيد . از اينجا روشن مىشود كه حركت پيامبر ، روز دوم يا سوم پس از بازگشت وى به مدينه بوده است . جابر بن عبد الله بن عمرو بن حزام با پيامبر گفتگو كرد و به آن حضرت گفت : اى رسول خدا پدرم مرا با خواهران هفتگانه‌ام در مدينه بجا گذارد و به من گفت : پسرم سزاوار نيست من و تو با هم اين زنان را بگذاريم و برويم و من هم كسى نيستم كه ترا در جهاد به همراه پيامبر ( ص ) بر خود ترجيح دهم ، از اينرو مرا با خواهرانم در مدينه بجا گذاشت و من بجاى او از خواهرانم نگهدارى كردم و نتوانستم در احد شركت كنم . پيامبر به وى اجازه داد كه همراه آنان برود .\r\nرسول خدا پرچم را به على ( ع ) داد و مسلمانان كه بسيارى از آنان زخمى بودند همراه او به راه افتادند ، حتى دو تن از انصار كه عبد الله بن سهل و رافع بن سهل بودند و در احد همراه رسول خدا بوده و مجروح بازگشته بودند هنگامى كه صداى بانگ مؤذن پيامبر را براى حركت در تعقيب دشمن شنيدند يكى از آن دو به ديگرى گفت : آيا ما رفتن به جنگ همراه رسول خدا ( ص ) را از دست بدهيم ؟ به خدا ما مركبى براى سوارى نداريم و هر يك از ما نيز جراحتى گران برداشته است . با اين حال به همراه پيامبر ( ص ) به راه افتاديم . عبد الله گفت زخم من از برادرم سبك‌تر بود ، از اينرو هرگاه ضعف بر او چيره مىشد او را بدوش مىگرفتم تا آنكه به جائى كه مسلمانان بودند رسيديم .\r\nپيامبر به همراه مسلمانان رفت تا به جائى به نام حمراء الاسد رسيد ، كه بيش از بيست فرسخ با مدينه فاصله داشت و سه روز در آنجا توقف نمود .\r\n( 2 ) سعد بن عباده سى شتر خرما و حيواناتى براى كشتن به همراه آورد كه\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nروز دوم و سوم تعدادى از آنها را سر بريد . پيامبر به مسلمانان فرمود هيزم گردآورند . آنگاه هر يك به تنهائى براى خود آتشى افروخت بگونه‌اى كه از نقاط دور ديده مىشدند . معبد بن ابى معبد خزامى كه آن روز مشرك بود با سپاه پيامبر برخورد نمود . قبيلهء خزامه چه مسلمان و چه كافر با پيامبر ( ص ) در صلح و دوستى بودند . معبد گفت : اى محمد صدماتى كه به تو و يارانت وارد آمده بر ما گران است ، ما دوست داشتيم خداوند متعال تو را بالاتر قرار دهد و مصيبت به طرف ديگر وارد شود . آنگاه به راه خود ادامه داد تا در روحاء با ابو سفيان و همراهانش برخورد كرد . آنان در انديشهء بازگشت به سوى مسلمانان و حمله به مدينه بودند . مىگفتند ما به محمد و اصحابش تلفات سختى وارد كرديم و درست نيست پيش از آنكه آنان را ريشه‌كن سازيم به مكه بازگرديم . بايد به باقيماندهء آنان حمله كنيم و كاملا آسوده خاطر گرديم . ابو سفيان هنگامى كه معبد را ديد گفت : چه خبر ؟\r\nگفت : محمد به همراه اصحابش در تعقيب شما برآمده است ، با سپاهى كه من هرگز مانندش را نديده‌ام . آنان از خشم دندانهايشان را بهم مىسايند ، كسانى نيز كه در روز پيروزى شما از همراهى با او خوددارى كردند گرد او جمع شده و از آنچه كرده‌اند پشيمانند .\r\n( 1 ) ابو سفيان گفت : اى معبد چه مىگوئى ؟ گفت : به خدا سوگند گمان مىكنم هنوز راه نيفتاده پيشاهنگان سپاه او را ببينى . ابو سفيان گفت : ما تصميم گرفته‌ايم بر آنان يورش بريم تا باقيماندهء آنان را ريشه كن سازيم .\r\nمعبد گفت : من تو را از اين كار نهى مىكنم ، آنچه من از سپاه مسلمانان ديدم مرا واداشت كه درباره آنان اين ابيات را بسرايم :\r\n« نزديك است شتر سوارى من از صداها درهم بشكند ، آنگاه كه زمين از دسته‌هاى سواران روان گردد .\r\nشيرهاى گرانمايه‌اى را به پيش مىراند ، كه در هنگام درگيرى نه سستند نه كناره‌گير .\r\nدرحالىكه مىدويدم پنداشتم زمين از والائى آنان ، به داشتن سرورى\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nخوار نشدنى كج شده است .\r\nبا خود گفتم واى بر ابن حرب اگر هنگامى كه صحرا از سپاهيان مىجوشد با شما برخورد كند .\r\nمن به بزرگان ، به هر خردمند و صاحب عقلشان آشكارا پند مىدهم\r\nاز سپاه احمد كه رزمندگانش زبون نيستند بپرهيزند ، و آنچه بيم دادم سخن بىاعتبارى نيست » .\r\n( 1 ) در روايت ديگرى آمده است كه صفوان بن اميه قريش را از بازگشت به مدينه بازداشت . وى به آنان گفت : مسلمانان اكنون خشمگينند و مىترسم پيكار آنان جز آن باشد كه ديديد . از اينرو مشركان بازگشتند و به مكه روى آوردند . پيامبر كه در حمراء الاسد بود هنگامى كه شنيد آنان آهنگ بازگشت نموده‌اند فرمود : سوگند به آنكه جانم بدست اوست اگر به مدينه حمله برند چنان بر سرشان سنگ خواهم ريخت كه ديگر برايشان بازگشتن در كار نباشد .\r\n( 2 ) پيامبر هنگامى كه خبردار شد آنان از برگشتن به مدينه منصرف شده‌اند ، به سوى مدينه بازگشت . اعتماد به نفس به مسلمانان بازگشته ، موقعيتشان را كه در احد به خطر افتاده بود دوباره بدست آوردند . با اينهمه منافقان و يهود خنده كنان سرهاى خود را بالا برده مىكوشيدند مسلمانان را نسبت به پيامبرى محمد ( ص ) به ترديد اندازند . مىگفتند محمد جز فردى قدرت طلب نيست ، اگر پيامبر بود دچار چنين شكستى نمىشد . هيچ پيامبرى خود و يارانش دچار چنين صدماتى نگشته‌اند .\r\nديگر بار مىگفتند : اگر جنگ بدر نشانه‌اى خدائى بر پيامبرى محمد بوده است ، جنگ احد چه مىتواند باشد و بر چه دلالت مىكند ؟ پيامبر ( ص ) سختى شرايط و حساسيت آن را دريافت . نه تنها در مدينه بلكه نزد قبايل ديگر عرب نيز مسأله همين گونه بود . همان قدر كه نتايج جنگ بدر آنان را به وحشت افكند ، جنگ احد اطمينان و آرامش را به آنان بازگردانده باعث شد كه به مقابله با مسلمانان و حتى يورش به درون مدينه تشويق شوند . از اينرو\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nپيامبر براى ترساندن مشركان و بستن راه بر كسانى كه مىكوشيدند ترديد ايجاد كنند و بازگرداندن آنچه مسلمانان در احد از دست داده بودند به عمل روى آورد .\r\n( 1 )\r\n\r\nسريهء ابو سلمه\r\nدر « زندگانى محمد » نوشتهء هيكل و كتابهاى ديگر تاريخ آمده است :\r\nنخستين خبرى كه پيامبر از تحركات قبايل عرب شنيد آن بود كه دو ماه پس از جنگ بدر ، طليحه و سلمه پسران خويلد كه رؤساى بنى اسد بودند قوم خود و اعراب ديگرى را كه زير فرمان ايشان بودند به يورش به مدينه و هجوم به محمد در درون خانه‌اش تشويق مىكردند ، به اين اميد كه يا محمد را از ميان بردارند و يا به چهارپايان و اموال مسلمانان دست يابند . شكست مسلمانان در احد بود كه آنان را به اين كار برانگيخته بود . هنگامى كه اين خبر به پيامبر رسيد ابو سلمة بن عبد الاسد را خواست و براى او پرچم لشكر بست . لشكرى كه نفراتش به يكصد و پنجاه تن مىرسيد ، و فرمان داد شبها حركت كنند ، روزها پنهان شوند و از بيراهه بروند تا كسى از حركت و مقصد آنان آگاه نشود و يكباره و غافلگيرانه بر دشمن بتازند .\r\n( 2 ) ابو سلمه بلا فاصله فرماندهى گروه را به عهده گرفت و نقشه‌اى كه پيامبر براى او ترسيم نموده بود اجرا كرد . رفت تا به قبيلهء بنى اسد كه براى پيكار آمادگى نداشتند رسيد . مسلمانان در تاريكى سپيده دم آنان را محاصره نمودند . ابو سلمه ايشان را به جهاد و كشتن دشمن برانگيخت .\r\nمشركان نتوانستند ايستادگى كنند . مسلمانان بر آنان چيره شده چهارپايان و اموال ديگرشان را تصرف نمودند و به همراه غنيمتها پيروزمندانه به مدينه بازگشتند . پس از اين سريه مسلمانان بخشى از هيبت خود را كه بخاطر رفتار ناروايشان در جنگ احد از دست داده بودند ، دوباره بدست آوردند .\r\nابو سلمه كه در احد زخمهاى سختى برداشته بود هنگامى كه پيامبر ( ص ) او را به فرماندهى آن سپاه معين فرمود هنوز زخمهايش درمان نشده بود ، و\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nچون خود را در آن لشكركشى به زحمت افكند زخمهايش به حال نخست بازگشت و از اثر آن درگذشت .\r\n( 1 ) اندك مدتى پس از آن خالد بن سفيان بن بتيح هذلى ، در محلى بنام عرنه مستقر شده اعراب را به يورش غافلگيرانه به مدينه دعوت مىكرد . پيامبر نيز عبد الله بن انيس را خواست و او را فرستاد تا در مورد آنان برايش اطلاعات بدست آورد . عبد الله رفت و خالد را همراه زنانش يافت كه در پى محلى براى اسكان آنان مىگشت . هنگامى كه خالد بن عبد الله رسيد از وى پرسيد تو كيستى ؟ گفت من مردى عربم كه شنيده‌ام تو مردم را براى يورش به محمد در خانهء خودش گرد مىآورى ، از اينرو به سراغ تو آمدم . خالد انديشهء خود را از او پنهان نكرد ، و عبد الله همراه وى رفت تا از مردان همراه وى دور گرديدند و جز زنان كسى با وى نبود . آنگاه اندك اندك به وى نزديك شد بگونه‌اى كه پهلو به پهلوى او راه مىرفت و چون فرصت بدست آورد با شمشير به او حمله برده وى را كشت . آنگاه او را رها كرد و درحالىكه زنان خالد بر سر او شيون و زارى مىكردند گريخت و به مدينه بازگشت و پيامبر را در جريان كارش قرار داد . قبيلهء خالد پس از مرگ رئيسشان مدتى آرام گرفتند و در پى فرصت مناسبى بودند تا انتقام بگيرند .\r\n( 2 )\r\n\r\nحادثهء رجيع\r\nطبرى از محمد بن اسحاق از عاصم بن عمر از قتاده نقل مىكند كه در آغاز سال چهارم هجرى و پس از جنگ احد گروهى از قبايل عضل و قاره به نزد پيامبر ( ص ) آمده گفتند : اى رسول خدا ، ما اسلام آورده و اهل خير گشته‌ايم ، چند تن از اصحابت را همراه ما بفرست تا دين را به ما بفهمانند ، بر ايمان قرآن بخوانند و به ما احكام بياموزند . پيامبر شش نفر از اصحابش :\r\nمرثد بن مرثد قنوى - كه دوست حمزة بن عبد المطلب بود - خالد بن بكير ، عاصم بن ثابت بن ابى الافلح ، حبيب بن عدى ، زيد بن دثنه و عبد الله بن طارق را به همراه ايشان روانه كرد و مرثد بن مرثد را فرماندهء آنان قرار داد . و\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nآنان رفتند تا به رجيع كه آبگير قبيلهء هذيل بود رسيدند . در آنجا آن گروه خيانت كرده فرياد زنان قبيلهء هذيل را به يارى خواستند . مسلمانان كه در كنار وسائل سفر خود بودند ناگاه مردان شمشير به دستى را ديدند كه گرداگرد آنان را گرفته‌اند . مسلمانان به سراغ شمشيرهاشان رفتند تا با آنان پيكار كنند . مشركان گفتند به خدا ما قصد كشتن شما را نداريم بلكه مىخواهيم بوسيلهء تحويل دادن شما از اهل مكه چيزى بگيريم ، و با خدا عهد و پيمان مىبنديم كه شما را نكشيم . مرثد بن مرثد و خالد بن بكير و عاصم بن ثابت گفتند : ما هرگز عهد و پيمان مشركان را نمىپذيريم ، و با آنان جنگيدند تا كشته شدند .\r\n( 1 ) ولى زيد بن دثنه و حبيب بن عدى و عبد الله بن طارق ، نرمش نشان داده و زنده ماندن را ترجيح دادند . قوم هذيل نيز آنان را اسير نموده به سوى مكه بردند تا به فروش رسانند . وقتى به ظهران رسيدند عبد الله بن طارق دستش را از بند آزاد ساخت و شمشيرش را برداشته از رفتن با آنان خوددارى نمود .\r\nمشركان نيز به او سنگ پرتاب نمودند تا كشته شد و در ظهران به خاك سپرده شد . مشركان به همراه حبيب بن عدى و زيد بن دثنه رفتند تا به مكه رسيدند و آن دو تن را فروختند . حجير بن ابى اهاب تميمى همپيمان بنى نوفل ، كه برادر حارث بن عامر بود ، حبيب بن عدى را خريد تا او را در ازاى پدرش بكشد . و زيد بن دثنه را نيز صفوان بن اميه خريد تا او را به ازاى پدرش امية بن خلف بكشد . هنگامى كه زيد را براى كشتن آوردند ، ابو سفيان از وى پرسيد : اى زيد ترا به خدا سوگند مىدهم ، آيا دوست داشتى اكنون محمد بجاى تو در اختيار ما بود و ما گردن او را مىزديم و تو سالم مىماندى و بنزد خانواده‌ات بازمىگشتى ؟ زيد رضوان الله عليه گفت : به خدا سوگند من دوست ندارم در ميان خانواده‌ام باشم و محمد در جائى كه هست از خارى آزار ببيند . ابو سفيان شگفت‌زده گفت : من هيچ كس را نديدم آنگونه كه اصحاب محمد وى را دوست مىدارند ، اصحابش او را دوست داشته باشند .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\n( 1 ) حبيب را نيز بردند تا به دارش بكشند . به مشركان گفت : ممكن است بگذاريد من دو ركعت نماز بگزارم ، آنان اجازه دادند و او دو ركعت نماز گزارد . سپس رو به مشركان نموده گفت : به خدا سوگند اگر نبود اينكه شما گمان كنيد من از ترس مرگ نمازم را طولانى مىكنم ، ركوع و سجود آن را طولانى مىكردم . سپس گفت : خداوندا شمار ايشان را كم كن و آنان را با سختى بكش و هيچ‌يك از ايشان را باقى نگذار . مشركان از صداى وى به لرزه افتادند و از ترس آنكه لعنت وى آنان را بگيرد به پهلو روى زمين دراز كشيدند .\r\n( 2 ) قبيلهء هذيل هنگامى كه عاصم بن ثابت را كشتند خواستند سرش را جدا كنند تا آن را به سلافه دختر سعد بفروشند ، زيرا وى هنگام كشته شدن پسرانش در جنگ احد نذر كرده بود اگر سر عاصم را بدست آورد در كاسهء سر وى شراب بنوشد . چون خواستند سر او را جدا كنند ، زنبوران گرداگرد او را گرفته از كار آنان جلوگيرى كردند . آنان وى را رها كردند تا شب به سراغش بيايند . خداوند نيز سيلى روانه كرد كه پيكر عاصم را با خود برد و بنا به روايت طبرى و ديگران ، آنان وى را نيافتند .\r\nمورخان مىگويند حادثهء كشته شدن اين شش تن بدست هذيل ، انتقام خالد بن سفيان بن بتيح هذلى بوده كه عبد الله بن انيس او را كشت .\r\n( 3 ) چون خبر كشته شدن اين افراد به پيامبر ( ص ) رسيد ، او و يارانش اندوهگين شدند و پيامبر انديشه‌اش در كار دعوت افزون شد و ترسيد كه مانند اين رويداد تكرار شود و عرب موقعيت مسلمانان را ناچيز بگيرد .\r\nگروهى از منافقان نيز گفتند : واى بر اين فريب‌خوردگان كه نه در ميان خانوادهء خويش ماندند و نه پيام رفيقشان را رساندند . خداوند دربارهء اين منافقان كه بنا به سيرهء ابن هشام به بدگوئى پرداختند چنين نازل فرمود :\r\n   « وَ مِنَ النَّاسِ مَنْ يُعْجِبُكَ قَوْلُهُ فِي الْحَياةِ الدُّنْيا وَ يُشْهِدُ اللَّهَ عَلى ما فِي قَلْبِهِ وَ هُوَ أَلَدُّ الْخِصامِ ، وَ إِذا تَوَلَّى سَعى فِي الْأَرْضِ لِيُفْسِدَ فِيها وَ يُهْلِكَ الْحَرْثَ وَ النَّسْلَ وَ اللَّهُ لا يُحِبُّ الْفَسادَ وَ إِذا قِيلَ لَهُ اتَّقِ اللَّهَ أَخَذَتْهُ الْعِزَّةُ بِالْإِثْمِ فَحَسْبُهُ جَهَنَّمُ وَ لَبِئْسَ الْمِهادُ »    ( بقره / 206 - 204 )\r\n\r\n","description":"","footnote":"","page_name":" 88 ","page_number":88},
  {"content":"\r\n\r\n( از مردم كسى است كه سخنش در زندگى دنيا ترا به شگفتى مىاندازد و خداوند را بر آنچه در دل اوست گواه مىگيرد ، در حالى كه او بدترين دشمنان است . و چون روى گرداند و ( قدرت يابد ) در زمين مىشتابد تا در آن تباهى كند و كشتزارها و آدميزادگان را نابود سازد ، و خداوند تباهى را دوست نمىدارد . و چون به او گفته مىشود از خدا پروا كن ، خودخواهى ناشى از گناه او را مىگيرد ، بس است براى او دوزخ و بد جايگاهى است . )\r\n( 1 ) آنچنان كه در كتابهاى سيره آمده است حسان بن ثابت اشعار بسيارى در سوگ آنان سرود ، كه ابيات زير از آن جمله‌اند :\r\n« اى چشم بر دوستى اشك فرو بار ، كه همراه جوانانى بود كه بازنگشته‌اند .\r\nشاهين كه جايگاهش در ميانهء انصار بالا بود ، نرم خوى بخشنده‌اى كه اصيل و بىآميغ بود .\r\nاشكهاى چشمم بر دليرانى موج زد ، كه گفتند بر تيرى چوبين به دار كشيده شدند » .\r\nو همچنين در شعرى قبيلهء هذيل را هجو مىكند و خيانت ايشان به آن گروه را يادآور مىشود :\r\n« اگر مىخواهى خيانت خالص و بىآميغ را ببينى ، به رجيع بيا و سراغ خاندان حيان را بگير .\r\nقومى كه يكديگر را به خوردن همسايگان فراخواندند ، سگ و ميمون و انسان در ميان ايشان همانندند .\r\nاگر تيس روزى سخن بگويد در ميان ايشان به سخنرانى بر مىخيزد ، او در ميان ايشان بزرگ مرتبه و بلند پايه بود » .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n( 1 )\r\n\r\nحادثهء بئر معونه\r\nجنگ احد آثار بدى از خود بجاى گذارد كه مسلمانان نتايجش را تحمل كردند . هيبت ايشان در مكه و بيرون آن كاستى گرفت . مشركان پس از آن تنگنا و ترسى كه جنگ بدر بر آنان حاكم ساخته بود احساس فراخى كردند . از نتايج شكست مسلمانان در بدر اين بود كه با وجود آنكه پيامبر ( ص ) هر چه در توان داشت براى بازگرداندن شكوه مسلمانان به كار برد ، اعراب از هر گوشه به ضربه زدن به مسلمانان اميد بستند . اگر جنگ احد نبود ، قبيلهء هذيل جرأت نمىكردند گروهى را كه پيامبر ( ص ) براى دعوت مردم به اسلام و راهنمائى مسلمانان به اصول و فروع آن روانه نموده بود بكشند ، حادثه‌اى كه در كتابهاى سيره به حادثهء رجيع معروف است و مدت كوتاهى پس از آن نيز حادثهء بئر معونه را پيش آورند كه بنا به روايت سيرهء ابن هشام و تاريخ طبرى و كتب ديگر چهل تن از بهترين مسلمانان در آن كشته شدند .\r\n( 2 ) در سيرهء پيامبر از كتاب اعيان الشيعة نوشتهء سيد محسن امين و روايت دوم طبرى آمده است كه گروه اعزامى پيامبر هفتاد نفر بوده‌اند كه تنها يك تن از ايشان نجات يافت . علت اين رويداد اين بود كه عامر بن مالك بن جعفر معروف به « ملاعب الاسنّه » ( كسى كه با نيزه‌ها بازى مىكند ) ملقب به « ابو براء » از قبيلهء بنى صعصعه به سوى پيامبر آمد و در مدينه به خدمت آن حضرت رسيد و هدايائى به آن حضرت تقديم نمود . پيامبر از پذيرفتن هداياى او خوددارى نمود و فرمود من از هيچ مشركى هديه نمىپذيرم .\r\nآنگاه او را به اسلام دعوت كرده آگاهش ساخت كه اگر مسلمان شود نزد خداوند پاداش و ثواب عظيمى خواهد داشت ، و بخشى از قرآن را بر وى خواند . ابو براء از پذيرفتن اسلام خوددارى نمود ولى نسبت به مسلمانان سرسختى نشان نمىداد و به اسلام نيز بىميل نبود . وى به پيامبر گفت چيزى كه تو به آن مىخوانى خوب و زيباست ، اگر مردانى از اصحابت را به سوى\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nاهل نجد روانه كنى تا آنان را به اسلام دعوت كنند اميد دارم كه دعوتت را بپذيرند . پيامبر درخواست او را قبول نكرد زيرا مىترسيد همانگونه كه هذيل به گروه اعزامى وى خيانت كردند ، نسبت به كسان ديگرى نيز كه فرستاده شوند خيانت شود .\r\n( 1 ) ابو براء ملاعب الاسنه ، بر روانه كردن هيئت تبليغى پافشارى نمود و آنان را تحت حمايت خود قرارداد و نسبت به يارى ايشان در صورت پيشامد خطر تعهد سپرد . آنگونه كه روايتگران مىگويند وى در ميان قوم خويش محترم بود و كسى كه او پناهش مىداد از دشمنى هيچ كس ترس نداشت .\r\nپيامبر ( ص ) در اين هنگام درخواست او را پذيرفت و چهل مرد ، و بنا به روايت طبرى از انس بن مالك هفتاد تن ، از بهترين مسلمانان را به همراه او روانه نمود و منذر بن عمرو را بفرماندهى آنان گماشت . آنان رفتند تا در كنار چاه معونه كه جائى ميان بنى سليم و بنى عامر بود فرود آمدند .\r\n( 2 ) آنچنان كه در كتابهاى سيره آمده است ، پيامبر به همراه آنان نامه‌اى به عامر بن طفيل فرستاد . گروه اعزامى ، نامه را همراه حرام بن ملحان يكى از مسلمانان به نزد عامر بن طفيل فرستادند . چون نامه به وى رسيد ، بىآنكه به آن نگاه كند دستور كشتن فرستاده را داد و بنى عامر را به پيكار با مسلمانان فراخواند . بنى عامر نپذيرفتند و گفتند ابو براء به آنان پناه داده و ما تعهد ابو براء را نمىشكنيم . عامر بن طفيل از قبايل بنى سلم ، كه عصيه و رعل و ذكوان بودند براى پيكار با مسلمانان يارى خواست . آنان پذيرفتند و غافلگيرانه به سوى مسلمانان تاخته از هر سو آنان را در ميان گرفتند .\r\nمسلمانان جانبازانه از خويش دفاع كردند و تا آخرين نفر كشته شدند . جز كعب بن زيد از بنى نجار كه مجروح شده و در ميان كشتگان افتاده بود . وى مخفيانه از ميان كشتگان بيرون آمد و به مدينه بازگشت و زنده بود تا در جنگ خندق در كنار مسلمانان به شهادت رسيد .\r\n( 3 ) عمرو بن اميه ضمرى و مردى از انصار از بنى عوف سرگرم چراندن شتران مسلمانان بودند و از آنچه بر سر يارانشان رفته بود آگاهى نداشتند ،\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nتا آنكه ديدند كركسانى بر فراز لشكرگاه آنان مىگردند . گفتند گشتن اين پرندگان نشان مىدهد خبرى شده است . آمدند تا ببينند چه خبر شده است كه ياران خويش را در خون غوطه‌ور ديدند . سوارانى كه به آنان حمله كرده بودند هنوز در ميدان پيكار بودند . مرد انصارى به عمرو بن اميه گفت به نظر تو چه بايد كرد . گفت : به نظر من ما بايد به نزد پيامبر برويم و او را از آنچه پيش آمده آگاه سازيم . مرد انصارى گفت : من كسى نيستم كه خود را از منذر بن عمرو دور كنم ، آنگاه از مردم دربارهء او پرسش كنم . سپس به پيكار پرداخت تا كشته شد . ( 1 ) عمرو بن اميهء ضمرى بدست آنان اسير گشت ، و هنگامى كه نسبت خود را به قبيله نضر كه با آنان پيمان داشت بيان كرد عامر بن طفيل پس از آنكه موى جلوى سرش را بريد وى را آزاد نمود . او به سوى مدينه به راه افتاد تا آنكه در جائى بنام « قرقره » در سايهء درختى به استراحت پرداخت . در همين هنگام دو مرد بسوى او آمده و زير همان درخت نشستند . عمرو از آنان پرسيد : شما كيستيد ؟ گفتند : از قبيلهء بنى عامريم . عمرو پنداشت آنان از همان قبيله‌اند كه ياران وى را كشتند .\r\nمهلت داد تا به خواب رفتند ، آنگاه برخاست و به گمان آنكه بخشى از انتقام خود را مىگيرد هر دو را كشت . پس از آن روشن گرديد آنان با پيامبر عهد و پيمان دارند و عمرو بن اميه از آن بىخبر بوده است . وى به راه خود ادامه داد و در مدينه پيامبر ( ص ) را از آنچه بر سر يارانش رفته بود و آنچه با آن دو تن كه از گروه ابى براء ، همپيمان پيامبر بودند كرده بود آگاه ساخت . اين رويداد بر پيامبر و اصحابش تأثيرى شديدتر از حادثهء رجيع گذارد و درد و رنج بيشترى براى آنان داشت ، زيرا پيامبر در آن شمار بسيارى از بهترين و پيشروترين اصحابش را از دست داد . پيامبر بر آنان دلسوزاند و از خداوند خواست از تبهكارانى كه به ياران او خيانت روا داشته بودند انتقام بگيرد مسلمانان نيز از اين حادثهء ناگوار بسيار متأثر شده و عزمشان بر دفاع از عقيده و پيامبرشان با هر اندازه فداكارى كه نياز داشته باشد افزون شد .\r\nآنان تصميم گرفتند پيكار با دشمنان خدا را در هرجائى ادامه دهند .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n( 1 ) پيامبر ( ص ) فرمود : اين كار ابو براء بود ، من به اين كار راضى نبودم و از خيانت صحرانشينان مىترسيدم ولى ابو براء تعهد نمود و آنان را در پناه خود گرفت . از گفتار همهء مورخان اين گونه بر مىآيد كه ابو براء در آن دعوت خوش نيت بوده است و اين حادثه بر او گران آمد تا جائى كه پسر او ربيعه هنگامى كه پدر خود را از آن جنايت اندوهگين يافت رفت و با نيزهء خود عامر بن طفيل را زخمى ساخت .\r\n( 2 ) ولى من در بىگناهى ابو براء در اين جنايت ترديد دارم ، زيرا ابو براء در ميان قوم خود رهبرى مطاع بود . از سوى ديگر عرب پناه را مانند نسب بلكه محكم‌تر از آن مىدانند . تاريخ پر از شواهدى است كه نشان مىدهد اعراب بخاطر يك پيرزن فرتوت كه در پناه ايشان در آمده بود آتش جنگ را برافروختند ، حال چگونه هفتاد مرد از ياران پيامبر در پناه ابو براء در مىآيند و وى پشتيبانى از آنان را در مقابل هر خطرى تعهد مىكند ، ولى تاريخ از اينكه او در برابر اين خيانتكاران برخوردى داشته باشد و بخواهد از ضربه‌اى كه به كرامتش وارد آمده دفاع كند سخنى نمىگويد ؟ كرامتى كه عرب با گرانبهاترين چيزهائى كه در اختيار دارد از آن دفاع مىكند و آتش جنگ را بخاطر آن شعله‌ور مىسازد و همه گونه فداكارى در راه آن انجام مىدهد . آن دو نفرى را هم كه عمرو بن اميه به قتل رساند ، آنچنان كه سيره‌نويسان مىگويند ، پيامبر خونبهاى آنان را داد و به سراغ بنى النضير رفت تا از آنان براى پرداخت خونبهاى آنان يارى بخواهد . و يا بنا به روايت ديگرى كه شايد از روايت نخستين صحيحتر باشد خونبها را از آنان وام بگيرد .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\n\r\nغزوهء بنى النضير\r\n( 1 ) احتمالا پيامبر ( ص ) پس از اين حادثه و حوادث پيش از آن رفتارى را از يهوديان مشاهده كرده كه نشان دهندهء كاستى گرفتن هيبت مسلمانان در ذهن ايشان بوده است ، و از اين كه ايشان به خيانتى نسبت به مسلمانان اقدام كنند نگران بوده است . پس به سوى آنان رفت تا از انديشه‌هاى پنهانشان نسبت به خود و اصحابش پرده بردارد و براى مردم آشكار سازد كه آنان آغاز كنندگان پيمان‌شكنى هستند . هنگامى كه پيامبر به آنان پيشنهاد نمود بر اساس معاهده‌اى كه ميان او و ايشان وجود داشت در پرداخت ديهء آن دو مرد عامرى شركت جويند از اين كار استقبال كردند و آمادگى خويش را براى به عهده گرفتن سهم خود اظهار داشتند .\r\nپيامبر در كنار ديوار يكى از خانه‌هاى آنان نشست ، ولى حركات و رفتارهاى ايشان را زير نظر داشت و ديد كه گروهى از ايشان رفتارهاى مشكوكى دارند . آنان همداستان شدند كه مردى به بالاى بام برود و درحالىكه پيامبر و اصحابش بىتوجه نشسته‌اند ، قطعه سنگ بزرگى را بر سر آن حضرت بيندازد . سلام بن مشكم يكى از رؤساى آنان هنگامى كه از اين تصميم آگاه شد آنان را از اين كار بر حذر داشت و گفت او از توطئه شما آگاه خواهد گشت و اين كار عهدشكنى است و او عليه شما دليل خواهد داشت . ولى آنان سخن وى را نشنيدند .\r\n( 2 ) پيش از آنكه نقشه‌اى كه عمرو بن جحاش بن كعب در پى بىآن بود انجام شود ، وحى او را از اين تصميم آگاه ساخت و فرمان داد آنجا را ترك گويد .\r\nپيامبر ( ص ) ناگاه و بىآنكه كسى از همراهانش از هدف وى آگاه شود ، از جاى برخاست و به سوى مدينه رفت و ديگر بازنگشت . اصحاب پيامبر كه دچار شگفتى شده بودند به دنبال آن حضرت به راه افتاده ، از وى سراغ مىگرفتند و سبب اين كار پيامبر را نمىدانستند تا آنكه به وى پيوستند آن حضرت رفتار و حركات مشكوك يهود را كه نشان دهندهء سوءنيتشان بود به\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nاصحاب خود يادآور شده و اينكه وحى الهى اين نكته را تأكيد نموده ، و اصحاب پيامبر به آن يقين كردند .\r\n( 1 ) سپس پيامبر محمد بن مسلمه را به سوى آنان روانه نمود و به وى فرمود :\r\nبه سوى يهود برو و به آنان بگو كه پيامبر به شما پيام مىدهد كه از اين سرزمين بيرون رويد و پس از تصميمى كه به خيانت گرفتيد در آنجا باقى نمانيد ، و ده روز براى شما مهلت قرار داده است و هر كه را پس از آن بيابد گردنش را خواهد زد . آنان پاسخ دادند به محمد بگو ما گمان نمىكنيم مردى از قبيلهء اوس براى پيكار با ما به اينجا بيايد - زيرا آنان پيش از اسلام با اوس عليه خزرج پيمان بسته بودند . محمد بن مسلمه به ايشان گفت : دلها - برگشته و اسلام عهد و پيمان‌هاى جاهلى را از ميان برده است . يهوديان چند روز درنگ نموده براى بيرون رفتن از مدينه خود را آماده مىساختند . در اين ضمن عبد الله بن ابى به نزد آنان آمد و گفت : از سرزمين خود بيرون نرويد زيرا دو هزار تن از قوم من و كسانى كه از عرب به من پيوسته‌اند بعلاوهء يهود بنى قريظه همراه شما وارد جنگ خواهند شد . اين سخن عبد الله بن ابى به كعب بن اسد بزرگ قبيلهء بنى قريظه كه با پيامبر پيمان بسته بود به وى خيانت نكند و هيچ‌كس را عليه وى يارى ننمايد رسيد . او سخن عبد الله بن ابى را رد كرد و گفت : تا من زنده هستم هيچ مردى از بنى قريظه پيمان‌شكنى نخواهد كرد .\r\n( 2 ) سلام بن مشكم به حى بن اخطب رئيس بنى نضير گفت : اى حى آنچه محمد گفته است انجام ده ، پيش از آنكه چيزى را از محمد بپذيريم كه بدتر از اين فرمان باشد ، زيرا شرافت ما در ميان مردم به اموالمان است . حى بن اخطب گفت : از اين دستور بدتر چيست ؟ گفت : گرفتن اموالمان و اسير شدن زنان و كودكانمان و كشته شدن رزمندگانمان . ولى حى بن اخطب از پذيرفتن سخن وى سرباززد . او به پيامبر پيغام داد ما سرزمين خود را رها نمىكنيم هر چه مىخواهى بكن . پيامبر تكبير گفت و مسلمانان تكبير گفتند و پيامبر فرمود : يهوديان تصميم به جنگ گرفته‌اند . جدى پسر اخطب به نزد\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nابن ابى سلول رفت ، او را ديد كه در ميان چند تن از يارانش نشسته است . سپس عبد الله پسر ابن ابى وارد شد و درحالىكه جدى در آنجا حضور داشت سلاح برگرفت و با سرعت رفت كه به صفوف مسلمانان بپيوندد . جدى بن اخطب گفت من اين داستان را به حى بن اخطب خبر دادم و او گفت : اين نيرنگ محمد است .\r\n( 1 ) سپس پيامبر به همراه مسلمانان بسوى بنى نضير لشكر كشيد و آنان را محاصره كرد . پرچم پيامبر در اين جنگ در دست على بن أبي طالب ( ع ) بود .\r\nبنى قريظه از بنى نضير كناره‌گيرى كردند ، و عبد الله بن ابى و همپيمانان ايشان از غطفان نيز آنان را به حال خود گذاردند . خداوند به اين مناسبت چنين نازل فرمود :\r\n  « أَ لَمْ تَرَ إِلَى الَّذِينَ نافَقُوا يَقُولُونَ لِإِخْوانِهِمُ الَّذِينَ كَفَرُوا مِنْ أَهْلِ الْكِتابِ لَئِنْ أُخْرِجْتُمْ لَنَخْرُجَنَّ مَعَكُمْ وَ لا نُطِيعُ فِيكُمْ أَحَداً أَبَداً وَ إِنْ قُوتِلْتُمْ لَنَنْصُرَنَّكُمْ وَ اللَّهُ يَشْهَدُ إِنَّهُمْ لَكاذِبُونَ لَئِنْ أُخْرِجُوا لا يَخْرُجُونَ مَعَهُمْ وَ لَئِنْ قُوتِلُوا لا يَنْصُرُونَهُمْ وَ لَئِنْ نَصَرُوهُمْ لَيُوَلُّنَّ الْأَدْبارَ ثُمَّ لا يُنْصَرُونَ »   ( حشر / 12 - 11 )\r\n( آيا كسانى را كه دو روئى پيشه كردند نديدى ، به برادران خود از اهل كتاب كه كفر ورزيدند مىگويند اگر به جنگ برخيزيد ما نيز همراه شما خواهيم بود ، و در ستيز با شما هرگز از هيچ كس فرمان نمىبريم ، و اگر كارزار كنيد شما را يارى مىكنيم . خداوند گواهى مىدهد كه آنان دروغگويانند ، اگر بجنگ برخيزند به همراهى آنان برنخواهند خاست و اگر پيكار كنند ياريشان نخواهند نمود و اگر ياريشان كنند پشت به ميدان خواهند كرد ، آنگاه يارى نخواهند شد )\r\n( 2 ) پيامبر ( ص ) با مردم حركت نمود تا بنى نضير را محاصره نمود . يهود در ميان دژهاى خود موضع گرفتند و بر فراز باروهاى خود برآمده و به مسلمانان تير و سنگ پرتاب مىنمودند . مردى كه عزور ناميده مىشد و تيرانداز ماهرى بود ، تيرهايش را بسوى جايگاهى كه براى پيامبر ساخته شده بود مىافكند . مسلمانان آن جايگاه را به جائى ديگر منتقل نمودند .\r\nمسلمانان در نزديكى نماز عشاء على را نيافتند و گفتند اى رسول خدا ما على\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nرا نمىبينيم . فرمود : او را به حال خود بگذاريد ، او مشغول كارى است . در همان حال كه آنان از على خبر مىگرفتند ، ناگاه على به سوى ايشان آمد و سر « عزور » يهودى را با خود آورد . داستان اين بود كه عزور و گروهى از يهوديان از حصار بيرون آمده در پى فرصت بودند كه از مسلمانان كشتار كنند ، على ( ع ) كه در كمين وى بود به او حمله برد و او را كشت . همراهان عزور كه نه تن بودند گريختند . پيامبر ( ص ) ده تن از مسلمانان را كه ابو دجانهء انصارى و سهل بن حنيف نيز در ميان آنان بودند به همراه على ( ع ) در پى بىآن يهوديان فرستاد . مسلمانان پيش از آنكه آن گروه وارد قلعه‌هايشان شوند رسيدند و با آنان وارد نبردى تن به تن شدند ، كه نتيجه‌اش كشته شدن آن نه تن يهودى بود . مسلمانان سرهاى آنان را جدا ساختند و نزد پيامبر ( ص ) بردند . پيامبر دستور داد آن سرها را در برخى از قلعه‌هاى بنى حطمه بيندازند . كشته شدن اين گروه دلهاى يهوديان را به وحشت انداخت و عزمشان را سست كرد .\r\n( 1 ) پيامبر ( ص ) حدود بيست روز در آنجا ماند و يهود را در محاصره نگهداشت . در اين ضمن گاهگاه پيكارهائى ميان دو طرف در مىگرفت . تا آنكه نااميدى در دلهاى آنان راه يافت ، بويژه آنكه پيامبر بنا به برخى از روايات تعدادى از درختان خرماى ايشان را بريد . چون آنان اين خبر را دانستند فرياد برداشتند كه اى محمد تو مردم را از تباهى در زمين بازمىداشتى حال چه شده كه امروز نخلها را قطع مىكنى و مىسوزانى ؟\r\nخداوند نيز چنان كه مفسران مىگويند در اين زمينه چنين نازل فرمود :\r\n « ما قَطَعْتُمْ مِنْ لِينَةٍ أَوْ تَرَكْتُمُوها قائِمَةً عَلى أُصُولِها فَبِإِذْنِ اللَّهِ وَ لِيُخْزِيَ الْفاسِقِينَ »  ( حشر / 5 )\r\n( آنچه از درختان خرما بريديد ، يا بر ريشه‌هايش ايستاده باقى گذارديد به اجازهء خداوند و براى آنكه بدكاران خوار گردند بوده است . )\r\n( 2 ) همهء آنچه مسلمانان بريدند و سوزاندند از شش درخت نخل فزونتر نمىشد . منظور آيه اينست كه چه نخلهائى كه بريده شدند و چه آنها كه باقى ماندند ، همه به فرمان خدا بوده است تا كافران بنى نضير از آن به خشم\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nآيند . زيرا آنان همانگونه كه از بريده شدن درختان به خشم آمدند ، به زودى از درختانى كه بجاى مانده‌اند نيز خشمگين خواهند شد ، از آن رو كه مىبينيد آنها در اختيار دشمنانشان قرار مىگيرد و از ميوه‌اش برخوردار مىشوند .\r\n( 1 ) ممكن است مصلحت بريدن برخى از درختان خرما اين بوده باشد كه پيامبر خواست به اين وسيله در دل آنان نسبت به امكان نرمش پيامبر و باقىماندنشان در آن سرزمين تخم يأس بپاشد ، زيرا آنچه انسان را به وطنش پيوند مىدهد بيش از هر چيز زمين و مالش مىباشد و چون مال از ميان رفت پيوند ميان انسان و وطنش سست مىشود .\r\n( 2 ) پيامبر اين شيوه را به اميد رانده شدن آنان انجام داد تا بخاطر اصرار بر ماندن دست به پيكار نزنند . با اين ترتيب ، اگر چه بريدن نخل‌ها و درختان خود به خود كار نيكوئى نيست ولى گاهى مصلحت آن را ايجاب مىكند ، چنان كه در اين مورد چنين بود . به هرحال يهود از نرمش پيامبر ( ص ) و بازگشت وى از تصميمش نااميد شدند و يقين كردند راهى جز دل كندن از آن سرزمين ندارند و ماندنشان آنان را با كشته شدن مردان و زنان مواجه خواهد ساخت ، از اينرو چاره‌اى جز دست زدن به دامان پيامبر نيافتند ، براى صلحى كه اموال و جان خود و فرزندانشان را حفظ كند و در عوض از مدينه بيرون روند . مسلمانان از ابتدا همين را به ايشان پيشنهاد كرده بودند ، ولى آنان از هر كارى جز پيكار و مبارزه‌جوئى با مسلمانان خوددارى نمودند . ولى حالا با چنان رفتار خصمانه و سرسختانه‌اى كه از خود نشان دادند پيامبر درخواستشان را رد كرد ، و تنها اجازه فرمود يك شتر بار با خود همراه ببرند و سلاحهائى را نيز كه براى جنگ با مسلمانان فراهم نموده و استفاده كرده بودند باقى بگذارند . آنان نيز پذيرفتند .\r\n( 3 ) يهوديان خانه‌هاشان را به دست خود ويران مىساختند و درها و وسائل خوب آن را بر مىداشتند تا مسلمانان از آنها استفاده نكنند . آنچه را برداشتند\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nبر ششصد شتر بار كرده گروهى به خيبر و گروهى به شام رفتند . از كسانى كه به خيبر روى آوردند حى بن اخطب و سلام بن حقيق و كنانة بن ربيع بودند كه هر سه از رهبران بنى نضير بشمار مىآمدند . پيامبر از سلاحهائى كه گذارده بودند پنجاه زره ، پنجاه كلاه‌خود و سيصد و چهل شمشير بدست آورد ، افزون بر وسائلى كه ايشان با خود نبرده بودند . بيشتر آن اموال را پيامبر ( ص ) ميان مهاجران تقسيم نمود زيرا بيشتر ايشان هنوز هزينهء زندگيشان بر گردن انصار بود . سورهء حشر به بخشى از آنچه بر سر بنى نضير رفت اشاره مىكند :\r\n   « هُوَ الَّذِي أَخْرَجَ الَّذِينَ كَفَرُوا مِنْ أَهْلِ الْكِتابِ مِنْ دِيارِهِمْ لِأَوَّلِ الْحَشْرِ ، ما ظَنَنْتُمْ أَنْ يَخْرُجُوا وَ ظَنُّوا أَنَّهُمْ مانِعَتُهُمْ حُصُونُهُمْ مِنَ اللَّهِ فَأَتاهُمُ اللَّهُ مِنْ حَيْثُ لَمْ يَحْتَسِبُوا وَ قَذَفَ فِي قُلُوبِهِمُ الرُّعْبَ يُخْرِبُونَ بُيُوتَهُمْ بِأَيْدِيهِمْ وَ أَيْدِي الْمُؤْمِنِينَ فَاعْتَبِرُوا يا أُولِي الْأَبْصارِ ، وَ لَوْ لا أَنْ كَتَبَ اللَّهُ عَلَيْهِمُ الْجَلاءَ لَعَذَّبَهُمْ فِي الدُّنْيا وَ لَهُمْ فِي الْآخِرَةِ عَذابُ النَّارِ ، ذلِكَ بِأَنَّهُمْ شَاقُّوا اللَّهَ وَ رَسُولَهُ وَ مَنْ يُشَاقِّ اللَّهَ فَإِنَّ اللَّهَ شَدِيدُ الْعِقابِ »    . ( حشر 4 - 2 )\r\n( اوست آنكه كسانى را از اهل كتاب كه كفر ورزيدند براى نخستين بار از وطنشان بيرون كرد ، شما گمان نمىكرديد كه بيرون روند و آنان مىپنداشتند قلعه‌هاشان آنان را در برابر خدا نگه مىدارد . پس خداوند از جائى بسراغشان آمد كه گمانش را نداشتند و در دلهاشان هراس افكند ، بگونه‌اى كه با دستهاى خود و دستهاى مؤمنان خانه‌هايشان را ويران مىكنند . پس پند گيريد اى صاحبان بينائى . اگر خداوند ترك ديار را براى آنان مقدر ننموده بود آنان را در دنيا عقوبت مىنمود ، و در آخرت از عذاب آتش برخوردارند . زيرا ايشان با خدا و پيامبرش مخالفت كردند و هر كه با خدا و پيامبرش مخالفت ورزد پس خداوند به سختى عقوبت مىكند . )\r\n( 1 ) سپس خداوند سبحان پس از بيان احكام مالى كه مسلمانان بدون پيكار از بنى نضير تصرف نمودند كه از آن به فىء تعبير مىكند - در مقابل غنيمت كه چيزى است كه مسلمانان با جنگ كردن بر آن دست يافته باشند - به پيامبر ( ص ) دربارهء مهاجران تنگدست و نيز گروهى از انصار سفارش مىفرمايد . همچنان كه در آيهء هشتم اين سوره كه ابن عباس آن را سورهء بنى\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nالنضير مىنامد آمده است :\r\n  « لِلْفُقَراءِ الْمُهاجِرِينَ الَّذِينَ أُخْرِجُوا مِنْ دِيارِهِمْ وَ أَمْوالِهِمْ يَبْتَغُونَ فَضْلًا مِنَ اللَّهِ وَ رِضْواناً وَ يَنْصُرُونَ اللَّهَ وَ رَسُولَهُ أُولئِكَ هُمُ الصَّادِقُونَ . وَ الَّذِينَ تَبَوَّؤُا الدَّارَ وَ الْإِيمانَ مِنْ قَبْلِهِمْ يُحِبُّونَ مَنْ هاجَرَ إِلَيْهِمْ وَ لا يَجِدُونَ فِي صُدُورِهِمْ حاجَةً مِمَّا أُوتُوا وَ يُؤْثِرُونَ عَلى أَنْفُسِهِمْ وَ لَوْ كانَ بِهِمْ خَصاصَةٌ وَ مَنْ يُوقَ شُحَّ نَفْسِهِ فَأُولئِكَ هُمُ الْمُفْلِحُونَ »   ( حشر 9 / 8 )\r\n( براى مهاجران تنگدست ، كسانى كه از خانه‌ها و مالهاشان در طلب فضل و خشنودى خداوند رانده شدند خدا و رسولش را يارى مىكنند ، آنان همان راستگويانند . و كسانى كه پيش از آمدن مهاجران در وطن خود بوده و ايمان آورده‌اند و كسانى را كه بسوى ايشان هجرت كرده‌اند دوست مىدارند و در سينه‌هاشان از آنچه به آنان داده شده تنگى نمىيابند و آنان را بر خويش بر مىگزينند اگر چه خود نيازمند باشند . و كسانى كه بخل خويش را نگهدارند آنان همان رستگارانند ) .\r\n( 1 )\r\n\r\nميلاد امام حسين ( ع )\r\nدر تاريخ طبرى آمده است كه حسين ( ع ) در سال چهارم هجرت ، چند شب به پايان شعبان مانده ، به دنيا آمد ولى بيشتر روايات اهل بيت مىگويند كه او در پنجم شعبان آن سال به دنيا آمده است .\r\n( 2 ) كلينى در كافى آورده است كه آن حضرت در سال سوم هجرت به دنيا آمد . درحالىكه خود وى مىگويد حسين ( ع ) در سال شصت و يك هجرى و درحالىكه پنجاه و هفت سال داشت كشته شده است ، و لازمهء اين سخن اين ستكه ولادت وى در سال چهارم هجرى باشد .\r\nپيامبر نام او را حسين نهاد همچنانكه برادرش را حسن ناميده بود . ميان او و برادرش يازده ماه اختلاف بود . پيامبر خود تربيت و مراقبت از آنها را به عهده گرفت . از امام صادق ( ع ) نقل شده كه هرگاه حسين ( ع ) مىگريست پيامبر به فاطمه مىفرمود : گريه او مرا مىآزارد ، آنگاه او را مىگرفت ، انگشت بزرگ خود را در دهان او مىنهاد و حسين از آن غذائى مىمكيد\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nكه او را سير مىكرد .\r\n( 1 ) در كافى از محمد بن عمرو الزيات از ابى عبد الله صادق ( ع ) آمده است كه جبرئيل پيش از تولد حسين ( ع ) بر پيامبر ( ص ) فرود آمد و به او عرض كرد : خداوند ترا به كودكى مژده مىدهد كه از فاطمه به دنيا مىآيد و امتت پس از تو او را مىكشند . و به تو مژده مىدهد كه امامت و جانشينى را در فرزندان او قرار مىدهد . پيامبر ( ص ) اين خبر را به فاطمه داد و او خدا را حمد گفت و امور خود را به او تسليم نمود .\r\n( 2 ) در جلد سوم فضائل خمسه از صحيح ترمذى ، و صحيح ابن ماجه و كنز العمال و كتابهاى حديثى ديگر آمده است كه پيامبر ( ص ) در مناسبات گوناگون مىفرمود :\r\n« حسين منّى و انا من حسين احبّ اللّه من احبّ حسينا ، حسين سبط من الاسباط و هو و اخوه الحسن سيّدا شباب اهل الجنّة . »\r\n( حسين از من است و من از حسينم ، خداوند هر كه حسين را دوست داشته باشد دوست مىدارد . حسين سبطى از اسباط است . او و برادرش حسن سرور جوانان بهشتند . )\r\n( 3 ) و افزوده است كه بخارى اين روايت را در « ادب المفرد » در بخش در آغوش كشيدن كودك آورده است و ادامه داده كه حاكم در مستدرك صحيحين گفته است : پيامبر ( ص ) حسين ( ع ) را ديد كه همراه با كودكان در ميان درختان بازى مىكند . پيامبر به سوى او رفت . حسين از دست او به اين طرف و آن طرف مىگريخت و پيامبر از كار او مىخنديد ، سپس او را گرفت و يكى از دستهايش را پشت سر او گذارد و دست ديگرش را زير چانهء او گذاشت و لبش را بر لب او نهاده او را بوسيد و فرمود : « حسين از من است و من از حسينم . خداوند هر كه او را دوست بدارد دوست مىدارد » . محدثان اهل سنت بسيارى از اين گونه روايات را در مجموعه‌هاى روائى خود آورده‌اند . پيامبر هيچ فرصتى را براى آشكار ساختن پايگاه و منزلت حسين نزد خودش و مقامش نزد خداوند ، از دست نمىداد .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nاين موقعيت و الا را نسبت به او ، برادر ، مادر و پدرش در حضور اصحاب خود تأكيد مىكرد تا بر آنان حجت باشد و ايشان را از سبك شمردن ايشان و تجاوز به حقوقشان و ريختن خونشان بر حذر داشته باشد . « 1 »\r\n( 1 )\r\n\r\nغزوهء ذات الرقاع\r\nمدينه پس از تبعيد همراه با خوارى و ذلت بنى نضير آرام گرفت و موقعيت منافقانى كه با همدستى يهود عليه پيامبر و اصحاب او توطئه مىكردند به سستى گرائيد . عبد الله بن ابى بن ابى سلول ترسان و نگران روزى بود كه خود و پيروانش به سرنوشت همپيمانان يهوديش دچار شوند .\r\nمدينه سه ماه را گذراند كه از آن بوى آرامش مىآمد و سكون و آرامش بر آن خيمه گسترده بود ، تا آنكه بنا به نوشتهء تاريخ طبرى و بيشتر كتابهاى سيره چند روز از جمادى الاولاى آن سال نگذشته به پيامبر خبر رسيد بنى محارب و بنى ثعلبه از قبيلهء غطفان براى جنگ نيرو بسيج مىكنند . از اينرو پيامبر به همراه چهارصد تن يا بگفته‌اى هفتصد نفر از مسلمانان از مدينه بيرون آمد و بنا به سيرهء ابن هشام ابو ذر غفارى و يا آنطور كه برخى گفته‌اند ديگرى را در مدينه بجاى خود گذارد .\r\n( 2 ) هنگامى كه پيامبر به ذات الرقاع - جائى كه در آن كوهى با سنگهاى سفيد و سياه و قرمز بود رسيد - بنا به روايت طبرى گروه بسيارى از مردم غطفان را مشاهده نمود كه براى جنگ و پيكار با او آماده گشته بودند ، ولى هر دو لشكر از ديگرى ترسيدند و پيكارى ميانشان روى نداد . خداوند در اين موقعيت نماز خوف را تشريع نمود ، به اين ترتيب كه پيامبر ( ص ) دو ركعت دو ركعت با يارانش نماز گزارد به اين صورت كه نيمى از اصحابش با او نماز مىگزاردند و نيمى ديگر در برابر حملهء احتمالى دشمن پاس مىدادند - و پس از آنكه آن گروه نمازشان به پايان مىرسيد پيامبر با گروه بعد\r\n\r\n\r\n","description":"","footnote":"\r\n( 1 ) - فضائل الخمسه من الصحاح السته ج 3 .\r\n","page_name":" 102 ","page_number":102},
  {"content":"\r\n\r\nنماز مىخواند . ( 1 ) هيچ يك از مورخان در اين غزوه پيكارى ميان دو طرف ذكر نكرده است ، همچنانكه هيچ يك دربارهء غنيمت گرفتن مسلمانان در آن چيزى نگفته است ، جز ابن سعد در طبقات ، كه در آن آمده است پيامبر به راه خود ادامه داد تا به محل زندگانى آنان رسيد و جز زنان هيچ‌كس را در آنجا نيافت ، پس آنان را اسير نمود ولى مردان و گروههاى عرب به بالاى كوهها گريختند . ابن سعد اين غزوه را پس از بدر الموعد ياد كرده و ديگر نويسندگان سيره آن را پيش از آن آورده‌اند . هيكل در « زندگانى محمد » و سيد محسن امين در اعيان الشيعة گفته‌اند كه غطفان و وابستگانشان چون پيامبر را ديدند پراكنده شدند و زنان و اموال خود را رها نمودند ، و مسلمانان آن مقدار كه مىتوانستند از آنها برداشتند ولى اين سخن سرچشمه‌اى جز گفتار ابن سعد در طبقاتش ندارد . ممكن است پيامبر دو بار و در دو زمان مختلف به آنان يورش برده باشد و در يكى غنيمت گرفته و در ديگرى نگرفته باشد .\r\n( 2 ) در تاريخ ابو الفداء آمده است كه مردى از غطفان به قوم خود گفت : آيا مىخواهيد محمد را براى شما بكشم ؟ گفتند : آرى . وى در محضر پيامبر ( ص ) حاضر شد و گفت : اى محمد ، مىخواهم شمشير تو را ببينم .\r\nشمشير پيامبر با نقره زينت شده بود و پيامبر آن را بر روى ران خود گذارده بود . آن را برداشت و به وى داد ، مرد آن را گرفت و از نيامش بيرون كشيد و در هوا تكان داد و مىخواست پيامبر را بزند كه خداوند او را ناتوان ساخت . سپس گفت : اى محمد آيا از من نمىترسى ؟ پيامبر فرمود : نه از تو نمىترسم ، زيرا خداوند مرا از شر تو حفظ مىكند . آنگاه مرد شمشير را به نيامش بازگرداند و به پيامبر ( ص ) بازگرداند و خداوند به اين مناسبت آيهء زير را نازل فرمود :\r\n يا أَيُّهَا الَّذِينَ آمَنُوا اذْكُرُوا نِعْمَتَ اللَّهِ عَلَيْكُمْ إِذْ هَمَّ قَوْمٌ أَنْ يَبْسُطُوا إِلَيْكُمْ أَيْدِيَهُمْ فَكَفَّ أَيْدِيَهُمْ عَنْكُمْ وَ اتَّقُوا اللَّهَ وَ عَلَى اللَّهِ فَلْيَتَوَكَّلِ الْمُؤْمِنُونَ »  ( مائده / 11 )\r\n( اى كسانى كه ايمان آورده‌ايد ، نعمت خدا را بر خويش يادآور شويد ، آن\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nهنگام كه گروهى خواستند بر شما دست بگشايند و خداوند دستهاى ايشان را از شما دور كرد و از خداوند پروا كنيد . مؤمنان بايستى بر خداوند توكل كنند . ) مانند اين رويداد در يكى از يورشهاى پيامبر به قبيلهء غطفان دربارهء شخصى بنام دعثور بن حارث يكى از افرادى كه در ميان آنان به شجاعت و دشمن‌كشى نامور بود روايت شده ، كه ما پيشتر از آن سخن گفتيم . البته ممكن است نظير آنچه در يك غزوه روى مىدهد در غزوهء ديگرى نيز پيش آيد ، همچنانكه ممكن است راويان زمان و مكان يك حادثه را مختلف ذكر كنند كه ما نمونه‌هاى بسيارى از آن را در كتابهاى سيره و تاريخ مىيابيم . اين آشفتگى در كتابهاى تاريخ و سيره به دور افتادن زمان نگارش آنها از زندگانى پيامبر ( ص ) و بازيگرى داستان‌پردازان و راويان و كارگزاران حاكمان در بيشتر رويدادها در طى مدتى كه نگارش در زير سيطرهء حاكمان قرار داشته است بازمىگردد ، همچنان كه ما اين نكته را در كتابهاى پيشين خود يادآور شده‌ايم .\r\n( 1 )\r\n\r\nغزوهء بدر دوم\r\nدر طبقات ابن سعد آمده است كه اين غزوه درست چهل و پنج ماه پس از هجرت روى داد و در تاريخ طبرى و تاريخ ابو الفداء و سيرهء ابن هشام و بدايه و نهايه آمده است كه در ماه شعبان بوده است . مورخان آن را غزوهء « بدر الموعد » ناميده‌اند ، زيرا ابو سفيان هنگامى كه از احد مىرفت مسلمانان را مخاطب قرار داد و بانگ زد : وعدهء ما با شما سال آينده در بدر .\r\nمنظور وى آن بود كه انتقام كشتگان بدر را در جائى بگيرد كه كشته شده بودند . در موعد ياد شده پيامبر ( ص ) اصحاب خود را به ديدار قريش فرا خواند و همراه هزار و پانصد تن از رزمندگان از مدينه خارج شد .\r\nآن حضرت عبد الله بن رواحه را در مدينه بجاى خود گذارد . پيامبر پرچم را به على ( ع ) داد و به همراه اصحابش رفت تا به بدر رسيد و هشت روز در آنجا ماند . گفته‌اند بدر جائى بود كه اعراب هر سال در آنجا گرد مىآمدند و به\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nخريدوفروش مىپرداختند . مسلمانان نيز به همراه خود كالاهاى ارزشمندى برده بودند كه در آنجا به فروش رساندند و هر درهم از كالاهايشان يك درهم سود آورد . مسلمانان هشت روز در آنجا ماندند ، آنگاه بازگشتند ولى ابو سفيان به وعده‌گاه نيامد .\r\n( 1 ) پرسشى كه پيش مىآيد اين ستكه مسلمانان بنا به كتابهاى تاريخ براى برخورد با ابو سفيان كه آنان را به جنگ در آن مكان تهديد كرده بود ، آمده بودند يعنى براى جنگ احتمالى با قريش و وابستگانش . حال با وجود اين زمينه چگونه مسلمانان كالاهاى تجارى همراه خود آورده بودند ؟\r\nديگر اينكه چنان كه برخى از نوشته‌هاى مربوط به سيره مىگويند مردم هر سال براى خريدوفروش در آنجا گرد مىآمدند ، چگونه پيامبر ( ص ) در روزهائى براى جنگ با قريش به آنجا مىآيد كه اعرابى كه هنوز بيشترشان مشركند از جاهاى گوناگون براى خريدوفروش مىآيند ، در حالى كه بعيد نيست اگر در چنين موقعيتى پيكارى درگيرد بيشتر آنان به قريش بپيوندند و مسلمانان با بيشترين خطرها نسبت به خود و اموالشان مواجه گردند ؟ همهء اين احتمالات را پيامبر ناچار مىبايست در نظر مىگرفت و از اين كار خوددارى مىنمود .\r\n( 2 ) به نظر من درست آنست كه غزوه در زمانى كه اعراب براى خريدوفروش گرد مىآمده‌اند نبوده و مسلمانان نيز اموال و كالاهاى با ارزش با خود نبرده‌اند . بلكه همچون ديگر غزوه‌ها براى بر طرف ساختن توطئه و دشمنى متجاوزان و مشركان رفته‌اند .\r\n( 3 ) در اين غزوه پيامبر ( ص ) به همراه يك هزار و پانصد تن كمتر يا بيشتر - بنا بر اختلاف روايات - به سوى ميعادگاه حركت كرد . ابو سفيان از آمدن به ميدان جنگ ناخشنود و از برخورد با پيامبر ( ص ) در آن نقطه ترسان بود . وى مىانديشيد با گروهى برخورد خواهد كرد كه به خونخواهى آمده‌اند و از جنگ احد درسهائى آموخته‌اند كه پيروزى بر قريش و همدستانش را نصيب آنان خواهد ساخت . از اين رو پيش از بيرون\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nآمدن از مكه با نعيم بن مسعود اشجعى كه در آنجا عمره بجا مىآورد ملاقات كرد ( 1 ) و از وى پرسيد : اى نعيم محمد را در يثرب چگونه ترك كردى ؟ گفت : او را در حالى ترك نمودم كه خود را براى جنگ با شما آماده مىساخت .\r\nابو سفيان به وى گفت : « اى نعيم امسال خشك است و مصلحت نيست ما جز در سالى كه شترانمان بتوانند چرا كنند و ما بتوانيم شير بنوشيم براى جنگ برويم . موعد ما با محمد فرا رسيده است . به مدينه برو و آنان را از جنگيدن منصرف ساز . به آنان بگو من با سپاهى فراوان كه مقاومت‌ناپذير است به ميدان جنگ مىآيم . باشد كه خلف وعده از سوى آنان انجام شود . تو در ازاى اين كار ده فريضه پيش من جايزه خواهى داشت كه آن را بدست سهيل بن عمرو مىسپارم و او آن را براى تو ضمانت مىكند » . نعيم به نزد سهيل بن عمرو آمده به او گفت : اى ابو يزيد ، آيا اين فريضه‌ها را براى من ضمانت مىكنى تا من به سوى محمد و اصحابش بروم و آنان را از حركت به ميدان جنگ در اين زمان بازدارم ؟ سهيل گفت : آرى ، من آن را براى تو ضمانت مىكنم . نعيم به مدينه آمد و مردم را در حال ساز و برگ ساختن براى نبرد ديد . وى در ميان مردم به وسوسه پرداخت و پيوسته مسلمانان را از نتايج اين جنگ مىترسانيد و خطرهاى آن را براى ايشان ترسيم مىنمود تا آنكه بيشتر ايشان ترسيدند و گروهى در حركت به همراه پيامبر ترديد نمودند . چون اين خبر به پيامبر رسيد ، آنان را گرد آورد و به حركت تشويق نمود و فرمود : سوگند به آنكه جانم بدست اوست اگر هيچ‌كس با من به راه نيفتد من به تنهائى مىروم ، و چون مسلمانان او را بر حركت مصمم يافتند آنچنان كه يادآور شديم با وى حركت نمودند .\r\n( 2 ) واقدى و كاتب او ابن سعد صاحب طبقات تأكيد مىكنند كه مسلمانان با كالاهاى خود و اموالى به سوى بدر رفتند كه آنها را در بدر كه مردم در آن وقت از سال در آنجا گرد مىآمدند به فروش رساندند .\r\nابو سفيان هنگامى كه از بازگشت پيامبر ( ص ) از تصميمش نااميد شد به همراه دو هزار تن از مشركان از مكه بيرون آمد و رفت تا به مر الظهران\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nرسيد . بنا به روايت ديگرى او به جائى بنام عسفان به فاصلهء دو روز از مكه رسيد . وى كه از برخورد با مسلمانان هراس داشت و هنوز جنگ بدر و نتايج آن را كه به زندگانى بزرگان قريش پايان داد در خاطر داشت بازگشت را بر ادامهء آن راه مملوّ از خطر ترجيح داد . از اينرو سپاهيانش را گرد آورد و به آنان چنين گفت : امسال سالى خشك است ، رفتن به جنگ در چنين سالى براى ما مناسب نيست و تنها سالى مناسب است كه بتوانيم شترانمان را بچرانيم و شير آن را بنوشيم . به نظر من بازگشت به مكه براى ما بهتر است . بيشتر همراهانش با نظر او موافقت كردند و وى به همراه سپاهش به مكه بازگشتند .\r\nاهل مكه اين سپاه را سپاه سويق ناميدند ، منظورشان اين بود كه آنان براى خوردن سويق رفته‌اند نه براى جنگ .\r\n( 1 ) سيره‌نويسان مىگويند در طى روزهائى كه پيامبر در آنجا در انتظار ابو سفيان بسر مىبرد ، مخشى بن عمرو ضمرى كه پيامبر در برخى از غزواتش با وى پيمان دوستى بسته بود به نزد آن حضرت آمد و به آن حضرت گفت :\r\nآيا براى جنگ با قريش بر سر اين آب آمده‌اى ؟ پيامبر از سخن وى احساس تعجب و ريشخند نمود . به وى فرمود : آرى ، اى بنى ضمره‌اى ، با اين حال اگر تو بخواهى پيمانى را كه ميان ما و توست به تو بر مىگردانيم ، سپس با تو مىجنگيم تا آنكه خداوند ميان ما و تو داورى كند . مخشى بن عمرو گفت :\r\nنه به خدا اى محمد ، ما به چنين كارى نياز نداريم . اگر پيامبر از سخن وى احساس تمسخر و طعنه زدن نمىكرد به اين شيوه با او برخورد نمىنمود ، زيرا پيامبر انگيزهء جنگ طلبى نداشت ، بلكه آشتىجو بود و به دشمنى و جنگ با كسى برنمىخاست مگر آنكه شرايط او را به آن ناچار سازد . علاوه بر آن نرمخو و بزرگوار بود و در بزرگوارى و اخلاق پسنديده به جائى رسيده بود كه خداوند دربارهء او چنين نازل فرمود : « تو بر خويى عظيم هستى » ( قلم / 4 )\r\n( 2 ) هنگامى كه پيامبر از ديدار قريش نااميد شد و از بازگشتشان به مكه آگاه گرديد ، به اتفاق همراهانش و با نشاط از اين پيروزى كه بخشى از شكوه\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nمسلمانان را كه در جنگ احد از دست داده بودند به آنان بازگردانده بود به مدينه بازگشت . پيامبر همچنان امور مسلمانان را بر اساس وحى سازمان مىداد ، سازمان دقيقى كه آن روز هزاران تن از مسلمانان را در بر مىگرفت . او اطمينان داشت آن نظام كه از وحى آسمانى يارى مىگرفت به زودى قانون و نظام زندگى صدها ميليون از افراد بشر خواهد گرديد و باطل نه از پيش و نه از پس به آن راه نخواهد يافت . در برخى از نوشته‌هاى مربوط به سيره آمده است كه آيات زير به مناسبت اين غزوه بر پيامبر ( ص ) فرود آمده است :\r\n    « الَّذِينَ اسْتَجابُوا لِلَّهِ وَ الرَّسُولِ مِنْ بَعْدِ ما أَصابَهُمُ الْقَرْحُ لِلَّذِينَ أَحْسَنُوا مِنْهُمْ وَ اتَّقَوْا أَجْرٌ عَظِيمٌ ، الَّذِينَ قالَ لَهُمُ النَّاسُ إِنَّ النَّاسَ قَدْ جَمَعُوا لَكُمْ فَاخْشَوْهُمْ فَزادَهُمْ إِيماناً وَ قالُوا حَسْبُنَا اللَّهُ وَ نِعْمَ الْوَكِيلُ ، فَانْقَلَبُوا بِنِعْمَةٍ مِنَ اللَّهِ وَ فَضْلٍ لَمْ يَمْسَسْهُمْ سُوءٌ وَ اتَّبَعُوا رِضْوانَ اللَّهِ وَ اللَّهُ ذُو فَضْلٍ عَظِيمٍ ، إِنَّما ذلِكُمُ الشَّيْطانُ يُخَوِّفُ أَوْلِياءَهُ فَلا تَخافُوهُمْ وَ خافُونِ إِنْ كُنْتُمْ مُؤْمِنِينَ »     ( آل عمران / 175 - 172 )\r\n( كسانى كه پس از رسيدن جراحت به ايشان فرمان خدا و پيامبر را اجابت كردند ، از ميان آنان آنان كه نيكى كردند و تقوا پيشه ساختند پاداشى بزرگ دارند . آنان كه مردم به ايشان گفتند مردمان براى جنگ با شما گرد آمده‌اند از آنان بترسيد ، پس ايمان ايشان افزون گرديد و گفتند خداوند ما را بس است و نيكو سرپرستى است . پس با نعمت و فضلى از جانب خداوند بازگشتند و هيچ بدى به ايشان نرسيد . خشنودى خدا را جستند و خداوند داراى فضل بزرگى است . هرآينه اين شيطان است كه دوستان خود را مىترساند ، پس از ايشان نترسيد و از من بترسيد اگر ايمان داريد ) . « 1 »\r\n\r\n\r\n","description":"","footnote":"\r\n( 1 ) - در بيشتر تفسيرها آمده كه منظور آيهء فوق ، نعيم بن مسعود است كه ابو سفيان او را براى سست ساختن تصميم مسلمانان در مورد شركت در آن غزوه به مزدورى گرفته بود .\r\n","page_name":" 108 ","page_number":108},
  {"content":"\r\n\r\n( 1 )\r\n\r\nدومة الجندل\r\nدر طبقات ابن سعد و برخى از كتابهاى سيرهء پيامبر آمده است كه آن حضرت شنيد در دومه ، نزديكى مرزهاى سوريه - كه آنچنان كه سيد محسن امين در جلد دوم اعيان الشيعة مىگويد امروز به جرف معروف است - ساكنان آن منطقه راه رهگذران را مىگيرند و براى يورش به مدينه آماده مىشوند ، پس مسلمانان را براى جنگ با آنان برانگيخت و به همراه هزار نفر از جنگجويان بسوى آنان روانه شد . وى شب‌ها راه مىسپرد و روزها پنهان مىشد . راهنمائى از بنى عذره بنام مدكور همراه آن حضرت بود . اين واقعه در اواخر ربيع الاول سال پنجم هجرى اتفاق افتاد . آنچنان كه ابن سعد مىگويد ميان مدينه و آن منطقه پانزده روز يا بيشتر فاصله بود .\r\nپيامبر چون به نزديكى آنان رسيد و چهارپايان و چوپانان ايشان را در آنجا يافت اموال را در اختيار گرفت و چوپانها را اسير نمود .\r\n( 2 ) چون خبر رسيدن سپاه پيامبر به اهالى دومة الجندل رسيد پراكنده شدند و خانه‌ها و مراتع خود را رها كردند . پيامبر در آنجا فرود آمد و لشكريان خود را در آن منطقه پراكنده ساخت . آنان كسى را نيافتند . پيامبر تنها يكى از ايشان را اسير نمود و دربارهء اهل آنجا از وى پرسش فرمود . او پاسخ داد : همين‌كه از آمدن شما باخبر شدند پراكنده شدند . پيامبر به وى پيشنهاد اسلام نمود و چون اسلام آورد او را آزاد ساخت .\r\nپيامبر ( ص ) در اواخر ربيع الثانى به همراه غنائم بدست آمده به مدينه بازگشت و غنيمتها را ميان مسلمانان تقسيم نمود .\r\n( 3 ) در بدايه و نهايه از محمد بن عمرو واقدى به سندش از اساتيدش آمده است كه رسول خدا خواست به سرزمين شام نزديك شود تا قيصر فرمانرواى آن روز آن سرزمينها را بترساند ، بويژه كه در آن وقت بخصوص پيامبر شنيد اهالى آن مناطق آهنگ يورش به مدينه كرده‌اند . در سيرهء ابن هشام آمده كه آن حضرت پيش از رسيدن به دومة الجندل به مدينه بازگشت .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\n( 1 ) سزاوار است يادآورى شود كه اخبار اين غزوه بيشتر از واقدى نقل شده و اخبار او در بيشتر موارد از روايات مرسل و بدون ذكر راوى تشكيل مىشود . بعيد است پيامبر مدينه را نزديك به يك ماه تمام - آنگونه كه سيره‌نويسان مىگويند - به سوى جاى دورى كه بيش از پانزده روز از مدينه فاصله دارد ترك كند ، در حالى كه اعراب گرداگرد مدينه هنوز بر شرك خود باقى و نگران مسلمانانند و از فرصت‌هاى مناسب براى آسيب رساندن به آنان بهره مىگيرند . با توجه به اينكه پيامبر به همراه هزار تن از يارانش از مدينه دور است و در مدينه نيز شمار منافقان از شمار مسلمانان كمتر نيست ، منافقانى كه پيوسته با مشركان و وابستگان آنان در تماس‌اند .\r\nدر چنين موقعيتى چه چيزى آنان را از حمله به مدينه بازخواهد داشت ؟\r\nبنابراين در چنين شرايطى بعيد است پيامبر آنجا را براى لشكركشى به اطراف جزيرة العرب و نزديك مرزهاى شام ترك كند ، مگر آنكه از جانب خداى سبحان به اين كار مأمور شده باشد . و خداوند به حقايق امور آگاهتر است .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\n( 1 )\r\n\r\nفصل سيزدهم همسران پيامبر ( ص )\r\nدر فاصلهء ميان اواخر سال چهارم و نيمهء دوم سال پنجم هجرى پيامبر ( ص ) با زينب دختر خزيمه و ام سلمه و زينب دختر جحش ازدواج نمود .\r\n( 2 ) در بدايه و نهايه آمده است كه پيامبر در ماه رمضان سال چهارم هجرى با زينب دختر خزيمة بن حارث بن عبد الله بن عمرو بن عبد مناف بن هلال ازدواج نمود ، و او همان زنى است كه به جهت مهربانى و دلسوزى بسيارش بر تنگدستان و كمكهايش به آنان به « ام المساكين » ( مادر بينوايان ) معروف بود . پيامبر دوازده اوقيهء نقره كابين وى قرار داد ، وى پيش از آن همسر طفيل بن حارث بود و او وى را طلاق گفت . سپس برادر او عبيدة بن حارث بن مطلب بن عبد مناف با وى ازدواج نموده بود .\r\n( 3 ) در اسد الغابه نوشته ابن اثير آمده است كه زينب با عبد الله بن جحش ازدواج نموده بود كه وى در جنگ احد كشته شد .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nآنگونه كه واقدى مىگويد وى دو يا سه ماه پس از ازدواج با پيامبر درگذشت .\r\n( 1 ) در بدايه و نهايه از واقدى نقل شده كه پيامبر در ماه شوال آن سال با ام سلمه دختر اميه ازدواج نمود . شوهر وى ابو سلمه در احد حضور داشت و زخمهاى كارى برداشته بود و پيش از آنكه زخمهايش كاملا بهبود يابد و تقريبا پس از گذشت يك ماه از جنگ احد ، پيامبر او را به فرماندهى گروهى براى هجوم به بنى اسد گسيل داشت . او با همراهانش به آنان يورش برد و چهارپايان و اموال آنان را تصرف نمود . پس از بازگشت از اين سفر زخمهاى وى سر بازكرد و آنچنان كه پيشتر يادآور شديم در اثر آنها درگذشت .\r\n( 2 ) چون عدهء ام سلمه به پايان رسيد ، پيامبر از او خواستگارى نمود . وى گفت : اى رسول خدا ، من زنى هستم بسيار غيور . مىترسم از من كارى سربزند كه خداوند مرا بخاطر آن عذاب كند . سن من نيز بسيار شده و جوانيم از دست رفته . افزون بر آن فرزند دارم و نياز دارم براى روزى آنان كار كنم .\r\nپيامبر فرمود : آنچه دربارهء غيرت گفتى ، خداوند آن را از دل تو مىبرد . اما سنّ ، من نيز دچار همانم كه تو هستى . « 1 » و اما خانواده‌ات ، خانوادهء تو خانوادهء منند . او نيز راضى شد و با پيامبر ازدواج نمود و پس از وفات پيامبر نيز روزگارى دراز زنده بود و از نظر دين‌دارى و خردمندى برترين زنان بازمانده از پيامبر بود و سفارشات پيامبر و روش او را رعايت مىنمود . فرزند وى سلمه نيز از همراهان على ( ع ) در جنگ با پيمان‌شكنان در بصره بود كه فرماندهى آنان را عايشه به عهده داشت ، و نيز در جنگهاى آن حضرت با قاسطين در صفين به فرماندهى معاويه پسر هند نيز حضور داشت .\r\n( 3 ) در طى سال پنجم پيامبر ( ص ) با زينب دختر جحش ازدواج نمود ،\r\n\r\n\r\n","description":"","footnote":"\r\n( 1 ) - اين سخن دلالت مىكند كه سن ام سلمه نزديك به سن پيامبر ( ص ) بوده است .\r\n","page_name":" 112 ","page_number":112},
  {"content":"\r\n\r\nآنچنان كه در روايت طبرى آنجا كه به چگونگى ازدواج زينب با زيد مىپردازد و علت طلاق وى را بازمىگويد آمده است كه مىگويد :\r\nپيامبر ( ص ) زينب دختر جحش دختر عمهء خود امامه دختر عبد المطلب را به ازدواج زيد بن حارثه در آورد . و چنين بود كه هرگاه زيد در آمدن به نزد پيامبر تأخير مىنمود پيامبر بدنبالش مىرفت . در يكى از اين موارد چون روزى زيد در آمدن به نزد پيامبر تأخير كرد ، پيامبر در جستجويش به خانهء وى رفت . بر در خانهء وى پرده‌اى موئين آويخته بود . باد آن را بالا برد و پيامبر زينب را ديد كه در اطاقش سر برهنه بود . زيبائى او در دل پيامبر ( ص ) نشست ، چون اينطور شد به گفتهء طبرى پيامبر از ناخشنودى به عقب برگشت .\r\n( 1 ) در روايت ديگرى آمده كه پيامبر هنگامى كه زينب را ديد درحالىكه مىگفت منزه است برگردانندهء دلها منزه است خداوند ، روى خود را از او برگرداند . چون زيد به خانه‌اش بازگشت ، زينب او را آگاه ساخت كه پيامبر به منزل وى آمده است . زيد گفت چرا به او نگفتى وارد شود . گفت : من به آن حضرت عرض كردم ولى ايشان نپذيرفت . گفت شنيدى آن حضرت چيزى بگويد ؟ گفت هنگامى كه روى بر مىگرداند شنيدم كه مىفرمود :\r\nسبحان الله العظيم ، سبحان مصرّف القلوب . زيد از خانه‌اش به منزل پيامبر رفت و به آن حضرت عرض كرد : شنيدم شما به منزل من آمده‌ايد ، پدر و مادرم فداى تو اى رسول خدا ، چرا وارد نشديد ؟ شايد زينب نظر شما را به خود جلب نموده ، در اين صورت من از او جدا مىشوم . پيامبر به او فرمود :\r\nهمسرت را براى خود نگهدار . ولى زيد پس از آن روز ديگر نمىتوانست با زينب روابط همسرى داشته باشد . وى به نزد پيامبر مىآمد و اين نكته را بيان مىكرد و پيامبر به وى مىفرمود : همسرت را براى خود نگهدار ، تا آنكه زيد او را طلاق گفت و از وى كناره گرفت .\r\n( 2 ) طبرى از عايشه حكايت مىكند كه گفت : پيامبرى با وى ( عايشه ) سخن مىگفت كه ناگهان حالت وحى به او دست داد و چون وحى از او دور شد ، پيامبر لبخند مىزد و مىفرمود چه كسى به نزد زينب مىرود و به او\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nمژده مىدهد كه خداوند او را به همسرى من در آورده ، و آيهء زير را تلاوت مىفرمود :\r\n « وَ إِذْ تَقُولُ لِلَّذِي أَنْعَمَ اللَّهُ عَلَيْهِ وَ أَنْعَمْتَ عَلَيْهِ أَمْسِكْ عَلَيْكَ زَوْجَكَ وَ اتَّقِ اللَّهَ وَ تُخْفِي فِي نَفْسِكَ مَا اللَّهُ مُبْدِيهِ »  ( احزاب / 37 )\r\n( هنگامى كه تو به آنكه خداوند به او نيكى كرد و تو به او نيكى كردى مىگوئى ، همسرت را براى خود نگهدار و از خدا پروا كن ، و آنچه را كه خداوند آشكار خواهد ساخت در دل خود پنهان مىكنى . ) يعنى تو ميل خود به زينب و تصميمت را بر ازدواج با او در دل خود پنهان مىدارى و از مردم مىترسى درحالىكه خداوند سزاوارتر است كه از وى بترسى .\r\n « فَلَمَّا قَضى زَيْدٌ مِنْها وَطَراً زَوَّجْناكَها لِكَيْ لا يَكُونَ عَلَى الْمُؤْمِنِينَ حَرَجٌ فِي أَزْواجِ أَدْعِيائِهِمْ إِذا قَضَوْا مِنْهُنَّ وَطَراً وَ كانَ أَمْرُ اللَّهِ مَفْعُولًا »  » ( احزاب / 37 )\r\n( پس چون زيد كام خويش از او برآورد ، او را به همسرى تو در آورديم تا بر مؤمنان در همسرى با زنان پسرخواندگانشان هنگامى كه كام خود از آنان گرفته باشند تنگنائى نباشد ، و فرمان خدا شدنى است . )\r\n( 1 ) بيشتر مورخان و مفسران سنى و شيعه هنگامى كه ازدواج پيامبر با زينب دختر جحش را يادآور مىشوند موضوع را خلط مىكنند و پيامبر را در پايگاه انسانى عادى قرار مىدهند كه انديشه‌اى جز سير كردن هوسهايش اگر چه از راه غير مأنوس ندارد . شايد برخى بىآنكه قصد بدى داشته باشند او را در اين مرتبه قرار مىدهند و به هدفى كه دشمنان پيامبر بخاطرش اين گونه حكايات را وضع كرده‌اند توجه ندارند ، درحالىكه آنچه امثال طبرى يا ديگر سيره‌نويسان در اطراف زنان وى آورده‌اند يا از ساخته‌هاى منافقان است كه خود را در روزگار پيامبر در پوشش اسلام پنهان نموده و پس از او مدتى زنده بودند و در طى آن كارى جز تحريف و دست بردن در حقايق اسلامى و دروغگوئى و آشفته ساختن واقعيت‌هاى مربوط به پيامبر ( ص ) و اسلام نداشتند . و يا از ساخته‌هاى امويان سرسخت‌ترين دشمنان اسلام است . اينان گروهى را كه براى اين هدف صحابه ناميده بودند\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nبه كار گرفتند ، و چون روزگار نگارش كتابها زير نظر امويان و كارگزارانشان همچون زهرى و ابو بكر بن حزم و مانند آنان فرا رسيد اين گونه روايات و حكايات ساختگى را از قول آن صحابى نمايان نگاشتند .\r\nبويژه كه اين گونه مطالب به خواستهاى امويان خدمت مىكرد . و پس از ايشان نويسندگان ديگر ، آنها را همچون مطالب قطعى در نظر گرفتند .\r\n( 1 ) اينان براى دشمنان اسلام چه خاورشناسان و چه ديگران آسان ساختند كه پيامبر را بگونه‌اى ترسيم كنند كه گوئى مردى است شهوتران و از ديدن زن و عشوه‌هايش دهانش به آب مىافتد . كسى كه به گفتهء آنان داشتن سه زن براى او كافى نيست ، بلكه در طى چند ماه زنان ديگرى مىگيرد كه از ميان آنان زن شوهردارى است كه تا وى از در خانهء او رد مىشود و او بىآنكه خود را بپوشاند با وى روبرو مىشود عشق او دلش را مىربايد ، دلبسته مىشود و سبحان مقلب القلوب مىگويد و درحالىكه از وى دور مىشود بارها اين سخن را تكرار مىكند ، تا جائى كه زن باور مىكند وى دلباختهء او شده ! زن نيز اين حالت را مىپسندد ، از شوهر خود دورى مىكند و زندگى زن دوزخى غير قابل تحمل مىشود و شوهر به نزد پيامبر مىرود كه آن زن را طلاق دهد و پيامبر به او مىگويد همسرت را براى خود نگهدار و در همزيستى با او از خدا پروا كن ، در حالى كه ميل خود را به آن زن و دلباختگيش را پنهان مىدارد ! اينان مىكوشند به هر بهائى شده در زندگى پيامبر حتى يك لغزش بسازند تا از آن براى گمراه‌سازى مردم و بدگوئى و دروغ بستن به آن حضرت راهى بيابند .\r\n( 2 ) اينان در ادامهء داستان خود مىگويند : هنگامى كه زينب با زيد بدرفتارى كرد و زيد نتوانست اين بدرفتارى را تحمل كند ، با ناخشنودى از وى جدا شد و پيامبر او را به همسرى گرفت و چيزى را كه بر ديگر مردم حرام نموده بود براى برآوردن هوس و دلبستگى به اين گونه از لذتها به - گفتهء آنان - بر خويش روا شمرد .\r\n( 3 ) مبشران مسيحيت و خاورشناسان و مبلغان صهيونيزم جهانى زمام خيال\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nخويش را رها ساخته‌اند تا از جدائى زيد بن حارثه از همسرش و ازدواج پيامبر با او داستان عاشقانه‌اى بسازند كه گويا محمد بن عبد الله قهرمان اول آن ، دلباختهء آن زن و زيبائى وى بوده است .\r\n( 1 ) از مبلغان مسيحيت و صهيونيزم و الحاد ، از شرقى و غربى ، بعيد نيست كه چنين موضع خصمانه‌اى در برابر اسلام و بنيانگذار آن در پيش گيرند . زيرا از ميان دينهاى موجود در جهان تنها اسلام است كه مىتواند - در صورت بازگشت و دست يازيدن مسلمانان به اصول و مبادى و آموزه‌هايش - از آزمندى و بهره‌كشى آنان جلوگيرى كرده ستمديدگان و رنجبران را يارى نمايد ، داد و آسايش و امنيت را در همهء نقاط زمين بگستراند و پرده از نقشه‌هاى تباهى بردارد كه ايشان بوسيلهء آنها ميليونها تن از مردم را گمراه ساخته‌اند . اسلام اينهمه را بوسيلهء اصالت و واقعيتى انجام مىدهد كه در اصول ، تعاليم و قوانينش وجود دارد و از جانب خداى حكيم و آگاهى بدست آورده كه خواستار برخوردارى انسانهاست از امنيت ، آسايش ، داد ، آزادگى در گفتار و كردار و هر چه خيرش به آنان بازمىگردد و به ديگر مردم بدى نمىرساند .\r\n( 2 ) چيزى كه شگفت‌انگيز و تأسف‌آور است اين ستكه نويسندگان سيره و بيشتر حديث‌نگاران ، اين داستانهاى ساختگى از چگونگى ازدواج پيامبر ( ص ) با زينب و ديگر همسرانش را كه به نه تن يا بيشتر - به گمان مورخان - ميرسد بگيرند و بىآنكه آنكه راويانش را بررسى كنند يا در محتوايش بينديشند در كتب خود بياورند . بيشتر تفاسير نيز بر اين گونه داستانها تكيه كرده تفسير آيات و مناسبتهاى نزول آنها را بر پايهء اين گونه مطالب استوار كرده‌اند .\r\n( 3 ) رازى در تفسير خود تأكيد مىكند منظور خداوند از اين سخن كه « تو در دل خود چيزى را پنهان مىدارى كه خداوند آن را آشكار مىكند » اين ستكه تو ميل دارى اگر شوهرش او را طلاق گويد با او ازدواج كنى ، و در تفسير اين سخن خداوند كه : « بر پيامبر در آنچه خداوند براى او واجب\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nگردانيده تنگى نيست ، اين روش خدا در كسانى است كه پيش از اين بودند » افزوده است كه خداوند با اين سخن « روش خدا در كسانى است كه پيش از اين بودند » به داستان داود پيامبر ( ع ) اشاره دارد كه پيش از تو فريفتهء زن اوريا كه از سردارانش بود شد . « 1 »\r\nمعنى اين سخن آنچنان كه رازى مىپندارد اين ستكه تو در اينكه فريفتهء زينب كه شوهر دارد گشته‌اى تنها نيستى ، و پيش از تو داود پيامبر چنين شد آنگاه كه دلباختهء همسر يكى از سردارانش معروف به اوريا گرديد .\r\n( 1 ) خاورشناسان و ديگر دشمنان اسلام براى متمركز ساختن هجوم ددمنشانهء خود به پيامبر به اين تأويلات ناروا چسبيده‌اند ، در حالى كه ظاهر و سياق آياتى كه به ازدواج آن حضرت با زينب پرداخته‌اند از پذيرفتن آنچه رازى و جز او گفته‌اند بشدّت ابا دارد . و كسى كه در زندگانى پيامبر و چگونگى ازدواج آن حضرت با زينب و ديگر همسرانش پژوهش كند يقين مىكند اين ازدواجها پيش از آنكه براى سير كردن هوس يا بخاطر منافع ديگر بوده باشد به انگيزه‌هاى والاى انسانى انجام شده است .\r\n( 2 ) عقاد در كتاب خود « بىهمانندى محمّد » مىگويد : اگر انگيزهء لذتهاى جنسى بر ازدواج‌هاى پيامبر ( ص ) پس از خديجه چيره بود ، بهتر بود براى ارضاى اين هوسها نه تن از بهترين دوشيزگان جوان را كه در مكه و مدينه و جزيرة العرب به زيبائى و فريبندگى مشهور بودند براى خود گرد مىآورد ، و بىترديد اگر چنين مىخواست آن زنان و سرپرستانشان بسوى او مىشتافتند و پدران و كسانشان به اين پيوند كه بالاتر از آن وجود نداشت به خود مىباليدند . درحالىكه محمد بن عبد الله ( ص ) از كودكى تا پيرى به پاكدامنى فوق العاده مشهور بود و هيچ ديده نشده بود كه حتى در اوج جوانى ، خود را بدست اين خوشيها بسپارد ، چنان كه ديگر جوانان مىكنند .\r\nآن هم در هنگامى كه جاهليت هر آنچه را شرايع و دينها روا نمىدانستند مباح\r\n\r\n\r\n","description":"","footnote":"\r\n( 1 ) - تفسير كبير فخر رازى ، جزء 25 ، 212 و 213 .\r\n","page_name":" 117 ","page_number":117},
  {"content":"\r\n\r\nمىشمرد . ( 1 ) او در آغاز جوانى و زيبائى چهره و كمال مردانگىاش به پاكى و درستكارى و جدّيت و استوارى خرد نامور بود . هنگامى كه به دعوت مردم به اسلام پرداخت با وجود بسيارى بدگويان و حريص بودنشان در دشمنى با او و ايستادگى در برابرش هيچ‌كس نتوانست چيزى كه به والائى او گزند رساند به وى نسبت دهد . هيچ‌كس نگفت او كسى است كه زيبايى او را به زير مىكشد و فريبندگى زنانه بر او چيره مىشود اگر در او چيزى از اين ويژگىها بود ، با توجه به اينكه وى در آن مرحله از زندگى بود ، در رفتارش آشكار مىگشت و تاريخ از قول دهها تن از بدترين دشمنانش براى ما حكايت مىكرد كه به مردم مىگفتند : اين كه امروز به پاكدامنى و پاكيزه‌خويى و دور افكندن هوسها فرامىخواند ، در همين گذشتهء نزديك در پى هوسها و خوشيهايش روان بود .\r\n( 2 ) پيامبر در حالى با خديجه رضوان الله عليها ازدواج نمود كه بيست و سه يا بيست و پنج‌ساله بود ، و هيچ‌كس نگفته كه او پيش از خديجه با زنى آشنائى داشته است . خديجه در آن هنگام چهل سالگى را مىگذراند ، و در طول بيست و هشت سال تنها همسر او بود كه وى را بر تمام زنان برتر مىداشت .\r\nدرحالىكه چند زنى در ميان عرب و غير عرب كارى عادى بود و معمولا حدى نداشت ، و براى او قابل قبول بود كه با داشتن خديجه زن بگيرد ، بويژه كه از وى براى او جز دختر باقى نمانده و مشركان اين را براى او نقص مىشمردند و او را « ابتر » مىناميدند . با اين حال وى تا هنگامى كه خديجه در حدود شصت و هفت سالگى از دنيا رفت با وى بود ، و در طى آن روزگار دراز به انديشهء ازدواج با زن ديگرى نيفتاد . پيامبر در طى آن مدت و پيش از آن به اين صفت كه عشوه‌هاى زنان او را نمىفريبد شناخته مىشد ، آن هم در زمانى كه زن زيبائىهاى خود را از هيچ‌كس نمىپوشانيد .\r\n( 3 ) عقل نمىپذيرد انسانى كه پنجاه و پنج سال بر شيوه‌اى زيسته ، ناگاه به انسان ديگرى دگرگون شود و دلباختهء زنى شوهردار شود كه به منزلهء دختر وى مىباشد و او را در كودكى پرورده و در بزرگى مورد مراقبت\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nقرار داده و بيش از هر كس زيبائى و خصوصيات وى را كه دختر عمهء او بود مىشناسد و خود اين شوهر را برايش برگزيده - با آنكه خود دختر و برادرش عبد الله او را نمىپسنديدند ، و اگر خدا آنچنان كه در آيه زير آمده است :\r\n « وَ ما كانَ لِمُؤْمِنٍ وَ لا مُؤْمِنَةٍ إِذا قَضَى اللَّهُ وَ رَسُولُهُ أَمْراً أَنْ يَكُونَ لَهُمُ الْخِيَرَةُ مِنْ أَمْرِهِمْ »  ( احزاب / 36 )\r\n( مرد و زن با ايمان را نرسد كه چون خدا و پيامبرش حكمى نمودند ، در كارشان براى خويش اختيارى داشته باشند ) آنان را نمىترسانيد و از مخالفت با پيامبر بر حذر نمىداشت براى اين ازدواج پاى پيش نمىنهادند ( 1 ) و در اين هنگام بود كه خواست پيامبر را گردن نهاده و با آن مرد شايسته كه بر همهء مردم جز على و جعفر بن أبي طالب در اسلام آوردن پيشى گرفته بود ازدواج نمود - و پس از ازدواجش نيز در بيشتر اوقات از پيامبر دور نبوده و جز به آن حد كه خداوند سبحان حرام نموده بود خود را از او نمىپوشانيد ، پيامبر او را مىديده و او نيز پيامبر را مىديد . حال چگونه عقل مىپذيرد كه پس از اين همه ، ناگاه پيامبر دلباختهء او شود به انسان ديگرى بدل شود كه هوسها بر او فرمان برانند ؟ همان هوسهائى كه پيش از پيامبرى و روزهاى نوجوانى و جوانى كه سخت‌ترين دوره‌ها و خطرناكترين آنها براى بيشترين انسانهاست بر او فرمان نرانده‌اند . آن هم هنگامى كه شوهرش او را طلاق گفته و پيامبر نيز پنج زن دارد كه عايشه كه پانزده سال دارد نيز در ميان ايشان است .\r\n( 2 ) نخستين زنى كه پيامبر پس از وفات خديجه با وى ازدواج نمود سوده دختر زمعه ارملة السكران بن عمرو بن عبد الشمس بود . هيچ‌يك از راويان دربارهء زيبائى توانگرى و موقعيت اجتماعى وى چيزى كه پيامبر را به اميد آن به ازدواج با وى برانگيخته باشد نگفته‌اند . بلكه انگيزهء اين ازدواج ، نياز طبيعى مرد به همسر بود . در آن زمان وى كه از زنان پيشگام در اسلام آوردن بود به خاطر آزار مشركان همچون ديگر مسلمانان با همسرش به حبشه هجرت نمودند . شوهر وى در آنجا درگذشت و او راهى\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nجز اينكه بىسرپرست و ياور در حبشه بماند يا به نزد خانواده‌اش كه مشرك بودند بازگردد نداشت . در صورت بازگشت به خانواده ، آنان او را به برگشتن از اسلام ناچار مىساختند . پس ازدواج پيامبر با او گذشته از نياز آن حضرت به زن ، براى جبران آزارهائى كه به وى رسيده و رفع نيازهاى او بود . همچنين بدست آوردن دل خانواده‌اش كه از دشمنان سرسخت پيامبر بودند . اما در مورد ديگر همسران پيامبر :\r\n( 1 ) ام سلمه ، زنى بود كه جوانى را از دست داده بود . پيامبر مىخواست خلاء از دست دادن شوهر وى را پر كرده او و فرزندانش را به خانوادهء خويش بپيوندد و به اين وسيله از فداكاريهاى جاويدان شوهر وى در راه اسلام تقدير كند . اين زن در طول زندگيش نمونه‌اى از يك زن شايسته بود .\r\nو جوريه دختر حارث كه پيامبر پس از آزاد كردنش با وى ازدواج نمود ، و مسلمانان نيز به احترام او همهء افرادى را كه از قوم وى در دستشان اسير بودند آزاد كردند ، و به گفتهء سيره‌نويسان پس از اين ازدواج گروه بسيارى از قوم او مسلمان شدند .\r\n( 2 ) و رمله دختر ابو سفيان كه با وجود دشمنى پدرش با اسلام ، همراه شوهر خود در مكه مسلمان شد و به حبشه مهاجرت نمود . شوهر وى در آنجا وفات يافت و رمله بىسرپرست ماند و چاره‌اى نداشت جز اينكه بسوى پدرش كه دشمن اسلام و مسلمانان بود بازگردد ، و اگر بازمىگشت و بر اسلام پافشارى مىنمود ناچار با سخت‌ترين آزارها و شكنجه‌ها از جانب پدر خود و همدستانش مواجه مىگرديد . در بيشتر روايات آمده كه شوهر وى در حبشه به مسيحيت گرويد و او را رها كرد . او در آنجا بيگانه بود و سرپرستى نداشت ، از اينرو پيامبر ( ص ) نامه‌اى به نجاشى نوشت و از او خواست كه رمله را به ازدواج وى در آورد تا از تنهائى و بىهمدمى نجات يابد . مىشود احتمال داد كه منظور پيامبر از ازدواج با وى بدست آوردن دل ابو سفيان بوده باشد ، همچنانكه دوستى ديگران را با پيوند خانوادگى با آنان بدست آورد .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\n( 1 ) در هر حال كسى كه بدون پيشداورى و مقاصد خاص در زندگانى پيامبر پژوهش كند به اين يقين مىرسد كه پيامبر ( ص ) در هيچ‌يك از مراحل زندگانيش اعتنائى به خوشيها و هوسها و دلبريهاى زنان و جلوه‌هاى ديگر دنيا و زخارف آن نداشته است .\r\nو اگر فرض كنيم كه پيامبر بنا به انگيزه‌هاى طبيعى همهء انسانها كه داراى غريزهء جنسى هستند ازدواج مىكرده و زن را براى آنكه گرايش طبيعى او را پاسخ گويد دوست مىداشته است - تا هنگامى كه زن و هر چيز ديگر او را از هيچ يك از كارهاى كوچك و بزرگش بازنمىداشت و از ادامهء مسير در استوار ساختن ستون‌هاى اسلام و گستردن آموزه‌هاى آن و مبارزه با دشمنانش كه از هر گوشه و كنار بر او يورش مىبردند مانع نمىشد - بازهم اشكالى در اين كار وجود نداشت .\r\n( 2 ) در زندگانى آن حضرت دهها گواه و دليل بر اينكه او در هيچ‌يك از روزهاى زندگى خود را بدست خوشيها نسپرده وجود دارد . او جز نان جوين نمىخورد ، و گاهى كه جز خوراك خود چيزى نداشت آن را به تنگدستان مىداد و خود گرسنه مىماند . نزديك بود برخى از زنانش را كه بيش از هزينهء روزشان از او مىخواستند طلاق گويد ، و چند بار آنان را ميان جدائى و رضا دادن به زندگى زاهدانه آزاد گذارد ، همچنانكه آيهء زير به آن اشاره مىفرمايد :\r\n  « يا أَيُّهَا النَّبِيُّ قُلْ لِأَزْواجِكَ إِنْ كُنْتُنَّ تُرِدْنَ الْحَياةَ الدُّنْيا وَ زِينَتَها فَتَعالَيْنَ أُمَتِّعْكُنَّ وَ أُسَرِّحْكُنَّ سَراحاً جَمِيلًا ، وَ إِنْ كُنْتُنَّ تُرِدْنَ اللَّهَ وَ رَسُولَهُ وَ الدَّارَ الْآخِرَةَ فَإِنَّ اللَّهَ أَعَدَّ لِلْمُحْسِناتِ مِنْكُنَّ أَجْراً عَظِيماً »   ( احزاب / 29 - 28 )\r\n( اى پيامبر به همسرانت بگوى اگر زندگانى دنيا و زيور آن را مىخواهيد ، پس شما را بهره‌مند مىكنم و از شما به خوبى جدا مىشوم . و اگر خدا و رسولش و سراى آخرت را مىخواهيد ، خداوند براى نيكوكاران شما پاداش بزرگى آماده نموده است . )\r\n( 3 ) خلاصهء آنچه به ازدواج پيامبر ( ص ) با زينب دختر جحش دختر\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nعمويش ، ارتباط دارد اين ستكه او از هنگامى كه باليد و رشد نمود همچون يكى از دختران آن حضرت تحت مراقبت وى قرار داشت ، و هنگامى كه به مرحلهء ازدواج رسيد بزرگان مسلمانان او را خواستگارى نمودند ، و پيامبر با ازدواج هيچ يك از آنان با وى موافقت ننمود و زيد بن حارثه را كه بردهء خديجه بود و وى او را به پيامبر بخشيده و آن حضرت آزادش نموده بود و با اسلام و ايمانى خالص نزد او باقى مانده و پيامبر او را به پسرى خود برگزيده بود براى ازدواج با زينب انتخاب نمود . تا از آن پس هيچ‌كس از اينكه با شخصى پائين‌تر از نظر موقعيت و تبار خودش ازدواج كند سرباز نزند ، زيرا اسلام به چيزى جز تقوى و كارهاى شايسته ارج نمىنهد ، و زيد از برترين مسلمانان در دين‌دارى و اخلاص بود .\r\n( 1 ) هنگامى كه پيامبر ازدواج با زيد را به زينب پيشنهاد نمود از آن ناخشنود گشت . او و برادرش عبد الله آن را براى خويش ننگى پنداشتند كه هيچ‌كس از مردم عرب به آن تن نمىدهد . ولى پيامبر بر آن پافشارى نمود تا آنكه وى نخستين كسى باشد كه از اين رسمهاى خرافى دست مىكشد و به نابود ساختن آنها مىپردازد . زينب و برادرش بر موضع سخت خود در نپذيرفتن اين پيشنهاد بودند تا آنكه آيهء كريمهء زير در اين باره نازل گرديد :\r\n« هيچ مرد و زن با ايمانى را نرسد كه چون خدا و پيامبرش كارى را فرمان دادند ، براى ايشان در كارشان اختيارى باشد و هر كه خدا و رسولش را نافرمانى كند به گمراهى آشكارى دچار گشته است . »\r\n( 2 ) پس از اين آيه براى عبد الله و خواهرش راهى جز سر فرود آوردن و گردن نهادن به فرمان خدا و پيامبرش باقى نماند . پيامبر ازدواج را به انجام رساند و مهريهء او را پرداخت . به هنگام مهاجرت به مدينه وى با شوهرش هجرت نمود ، ولى با وى نرمخوى نبود ، و نمىتوانست خود را از بازمانده‌هاى آنچه عرب در چسبيدن به آنها راه افراط مىپيمودند نجات دهد . گاهى زيد را آزار مىداد و به تبار و ريشهء خود مىنازيد . زيد با تلخكامى اين رفتارها را تحمل مىكرد . گاهى از اين رفتارها به پيامبر گله مىكرد و تمايل خود را به\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nرهائى از زندگى با وى براى آن حضرت آشكار مىساخت . ( 1 ) پيامبر او را از اين كار بازمىداشت و از زينب مىخواست كه از آزار وى دست بردارد و خوى جاهليت و روشهاى آن را كه اسلام ارجى براى آنها قائل نيست به فراموشى بسپارد . ولى دلها هر چند كه والائى و پاكيزگى پيدا كنند بازهم دشوار است كه به سرعت از آنچه از پدران و نياكان به ميراث برده‌اند رهائى يابند ، بويژه كه گاه كسانى از همگنان خود را مىديد كه توجه و شيفتگى نسبت به تبار و نسب را در جان وى بر مىانگيخت و خود را از اين گونه ازدواج برتر مىديد . گاه زندگانى آن دو با مشكلاتى مواجه مىشد . زيد در آن موارد به پيامبر رجوع نموده از زينب گله مىكرد و علاقهء خود را به جدائى از وى آشكار مىساخت ، تا آنكه زندگى بر آن دو سخت و دوزخ گونه شد و جدائى آخرين راه حل بود . « 1 » با اينكه طلاق موافق خواست زينب بود و او را از آن ازدواج ناخواسته رهائى داده بود ، ولى او را رنجيده خاطر و اندوهگين ساخت . از آنجا كه پيامبر ( ص ) سبب همهء اين رنجها بود خواست آن را جبران سازد و هيچ چيز جز آنكه پيامبر خود با او ازدواج كند و او را به همسران خويش بپيوندد ، آن تيرگى را از جان زينب نمىزدود و آن را جبران نمىكرد .\r\n\r\n\r\n","description":"","footnote":"\r\n( 1 ) - استاد جعفر سبحانى در فروغ ابديت ، در تحليل علت جدائى زيد از زينب چنين مىفرمايند :\r\n« احتمال دارد كه عامل طلاق خود زيد بوده باشد ، زيرا بيوگرافى وى گواهى مىدهد كه در او يك روح انزوا و دورى و خلق ناسازگارى بوده . زيرا به طور مكرر همسر انتخاب كرده و همه را ( جز آخرى كه تا روز كشته شدن زيد در يكى از جنگها در حبالهء عقد او بود ) طلاق داده و از آنها جدا شده است ، و اين طلاقهاى پياپى حاكى از يك روح ناسازگارى در زيد مىباشد .\r\nگواه ديگر بر اينكه زيد در اين حادثهء سهيم بوده همان خطاب تند پيامبر اكرم است . زيرا وقتى او آگاه شد كه پسر خواندهء او تصميم گرفته كه همسر خود را طلاق دهد سخت برآشفت و فرمود « همسر خود را نگه‌دار و از خشم خداوند بپرهيز » اگر تقصير همه جانبه متوجه همسر او بوده ، در چنين صورتى جدائى زيد بر خلاف تقوى و پرهيزكارى نمىبود . ( مترجم )\r\n","page_name":" 123 ","page_number":123},
  {"content":"\r\n\r\n( 1 ) پيامبر در اين زمينه مىانديشيد ، ولى مىترسيد مردم بگويند محمد با همسر پسر خود ازدواج نموده است . مردم آن روز پسرخواندگان را بمنزلهء فرزند در نظر مىگرفتند ، از اينرو خداوند بر او چنين نازل فرمود كه « خداوند آنچه را تو در دل پنهان مىدارى آشكار مىسازد » يعنى آنچه را تو پنهان مىكنى خداوند به انجام خواهد رساند و بر تو در آنچه خداوند روا شمرده حرجى نيست ، اگر چه نزد مردم مأنوس نباشد : « تو از مردم مىترسى درحالىكه خداوند سزاوارتر است كه از وى بترسى » يعنى براى تو شايسته نيست كه از ازدواج با وى بخاطر رعايت آنچه نزد مردم مأنوس است خوددارى كنى ، در جائى كه خشنودى خداوند در آن است . تو براى ديگران در ازدواج با همسران پسرخواندگانشان پيشوا خواهى بود : « تا آنكه بر مؤمنان در ازدواج با همسران پسرخواندگانشان چنانچه از آنان كام برداشته باشند حرجى نباشد و فرمان خداوند شدنى است »\r\nسپس خداوند پسر بودن زيد را براى پيامبر ( ص ) با اين سخن نفى فرمود :\r\n « ما كانَ مُحَمَّدٌ أَبا أَحَدٍ مِنْ رِجالِكُمْ وَ لكِنْ رَسُولَ اللَّهِ وَ خاتَمَ النَّبِيِّينَ »  ( احزاب / 40 )\r\n( محمد پدر هيچ يك از مردان شما نيست ، ولى فرستادهء خداوند و پايان دهندهء پيامبران است . )\r\n( 2 ) پس در آيات قرآن كه به ازدواج پيامبر با زينب پرداخته‌اند چيزى از حكايات و روايات برخى از مفسران و سيره‌نويسان يا آنچه خاورشناسان و مبشران مسيحيت و مبلغان صهيونيزم به گزافگوئى دربارهء آن مىپردازند وجود ندارد ، بلكه آيات و روايات صحيح نشان مىدهد كه طلاق دادن زينب توسط زيد ناشى از درگيرى ميان آن دو بوده كه به زمان ازدواج آنان مىرسيده است .\r\n( 3 ) پيامبر بارها كوشيد كه زيد را آرام سازد و از تكبر و خودستائى زينب نسبت به او جلوگيرى كند ، ولى در اين كار موفق نشد و جدائى آخرين چارهء نجات زندگى آن دو از ناراحتى و سختى بود . هر آنچه دربارهء اين\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nموضوع در تفسيرها و كتب تاريخ آمده و ظاهر آياتى كه در اين زمينه نازل شده آنها را تأييد نمىكند ، درست نيست . ازدواج پيامبر با زينب با همان انگيزه‌هاى شريفى كه يادآور شديم انجام شد ، و اگر دليل بر چيزى باشد بر بالاترين مراتب بزرگوارى و مهربانى و اخلاق كريمهء آن حضرت دلالت مىكند . « 1 »\r\n( 1 )\r\n\r\nتعدد زوجات در اسلام و ديگر امتها\r\nحال كه سخن به همسران پيامبر و داستان ازدواج او با زينب رسيد ، مختصرا به تعدد زوجات ، كه دشمنان اسلام مىكوشند براى عيب‌گيرى از اسلام و آشفتن ذهنها عليه آن از آن راهى بيابند ، اشاره مىكنم . ناچارم براى آمادگى ذهنها نخست به چند همسرى در نزد عرب و ديگر امتهاى پيشين و رفتارهاى بيدادگرانهء آنان نسبت به زن ، تا حدود قرن نوزدهم ميلادى بپردازم .\r\n( 2 ) استاد محمد عطيهء ابرشى در كتاب خود « عظمة الرسول » گفته است : در زمان قديم ، يونان از همهء كشورها در تمدن و ترقى پيشتر و آتن شهر حكمت و فلسفه و پزشكى بود ، با اين حال زن يونانى همچون كالاى تجارى خريدوفروش مىشد . بلكه به نظر آنان زن موجودى پليد و شيطانى بود . به او اجازه نمىدادند جز كارهاى خانه و رسيدگى به كودكان به كار ديگرى بپردازد . مرد حق داشت بىهيچ قيد و شرط شمار بسيارى زن بگيرد .\r\nدر شهر اسپارت يونان به مرد اجازه داده نمىشد بيش از يك زن بگيرد ، درحالىكه به زن اجازه داده مىشد دو شوهر يا بيشتر داشته باشد و بيشتر زنان اسپارت به اين كار خو گرفته بودند .\r\n( 3 ) روميان ، با آنكه قانون به آنان اجازهء تعدد زوجات نداده بود ، ولى\r\n\r\n\r\n","description":"","footnote":"\r\n( 1 ) - ما در نوشتهء خود دربارهء همسران پيامبر و ازدواج وى با زينب ، بر كتابهاى « زندگانى محمد » نوشتهء هيكل و « بىهمانندى محمد » نوشتهء عقاد و كتاب خود « عقيدهء شيعهء اماميه » تكيه كرديم .\r\n","page_name":" 125 ","page_number":125},
  {"content":"\r\n\r\nاين كار ميان آنان رواج داشت . زن رومى از اين شيوه رنج مىبرد تا آنكه ژوستينين به امپراطورى رسيد و قوانينى وضع كرد كه از چند همسرى بازمىداشت ، ولى بيشتر روميان به آن قوانين اعتنا نمىكردند . مردم ، حتى فرمانروايان ، هوس جنسى خود را با چند همسرى پاسخ مىگفتند و علماى دين اين مطلب را ساده مىگرفتند . با هر كه مىخواست بيش از يك زن بگيرد مدارا مىكردند و به او اجازه مىدادند . اين شيوه در ميان روميان تا روزگارى دراز پس از ظهور اسلام ادامه داشت .\r\n( 1 ) اما در نزد يهوديان ، زن مانند خدمتكار بود و پدر مىتوانست دختر كوچك خود را به بهائى كه با مشترى توافق مىنمود بفروشد . دختر از مال پدر ارث نمىبرد مگر آنكه وى هيچ فرزند مذكرى از خود بجاى نگذاشته باشد . وى افزوده است : تاريخ روزگار باستان تصريح مىكند كه مشركان پيش از اسلام بىهيچ محدوديت يا قانونى زنان متعدد مىگرفتند . يك مرد گاهى با بيست يا سى زن ازدواج مىنمود و اين رسم همچنان تا ظهور اسلام در ميان عرب باقى بود .\r\n( 2 ) استاد ابرشى مىگويد : بنى اسرائيل چند همسرى را روا مىشمردند و پيش از روزگار موسى ( ع ) در ميان آنان رواج داشت . چون موسى به سوى آنان فرستاده شد به اين رسم ادامه دادند . موسى خود بيش از يك زن گرفت .\r\nهمچنانكه داود پيامبر با شمار بسيارى از زنان ازدواج نمود . وى ادامه مىدهد تلمود كتاب تشريعى يهوديان چند همسرى را مخصوص كسانى قرار داد كه توانائى پرداخت گشاده دستانهء هزينهء همسرانشان را داشته باشند . دانشمندان يهود تصريح نمودند كه مرد با بيش از چهار زن ازدواج نمىكند ، در حالى كه فرقه‌اى از يهوديان كه به طايفهء « قرائين » مشهور بودند محدود بودن شمار همسران را شرعى نمىدانستند . زيرا دين بنى اسرائيل براى مرد روا مىشمرد كه بىحد و اندازه با شمار زيادى از زنان ازدواج كند . دين ايرانيان باستان به كسانى كه با بيش از يك زن ازدواج مىكردند و كسانى كه شمار بسيارى زن داشتند جايزهء تشويقى مىداد . وى\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nادامه مىدهد : پس از آنكه مسيحيت در جهان رومى گسترده شد ، چند همسرى در آنجا رواج داشت و پذيرفته بود . حتى در روزگار عيسى بن مريم ( ع ) نيز چنين بود و چند همسرى ممنوع نبود ، تا آنكه قوانين مدنى كه ژوستينيان بعنوان قوانين دينى وضع نمود آن را منع نمود . ولى با اين حال چند همسرى ادامه يافت و همچنان رايج بود و بيشتر روميان مسيحى آن را انجام مىدادند تا آنكه جامعهء نوين قانونى وضع نمود و هر كه را بيش از يك زن بگيرد مجازات نمود .\r\n( 1 ) وى ادامه مىدهد : زن عرب بخشى از ثروت مرد بشمار مىآمد و همين كه پسر وى جامه‌اى به روى او مىافكند او را به ارث مىبرد . اگر مىخواست با وى ازدواج كند بدون آنكه مهرى برايش بپردازد زن از آن وى مىگشت ، و اگر مىخواست او را به ازدواج ديگرى در مىآورد و مهرش را مىگرفت ، و اگر مىخواست او را از ازدواج بازمىداشت تا آنكه خود تنها وارث وى باشد . و گونه‌هاى ديگر آزار و خوارى كه زن در همهء ملتها دچارش بود .\r\n( 2 ) غالبا زن را انسان نمىشمردند و او را سزاوار رفتار انسانى نمىدانستند . تا آنكه در سال 958 ميلادى ، مجمعى از رهبران فكرى براى بحث دربارهء ماهيت زن در فرانسه تشكيل گرديد . پس از بحث و جدلهاى تند ، مجمع تائيد نمود كه زن انسان است ولى تنها براى خدمت به مرد آفريده شده است .\r\n( 3 ) اسلام در همان زمان كه همهء ملتها اينچنين با سنگدلى با زن رفتار مىكردند تمام حقوق انسانى را به وى بخشيد و او را در همهء حقوق و وظايف در رديف مرد قرار داد ، البته در محدودهء پرواپيشگى و پاكدامنى و پاكيزگى و اخلاق بزرگوارانه و فرمود : « زنان همانند وظايفى كه بر عهده دارند از حقوق شايسته نيز برخوردارند » ( بقره / 228 ) و به هر يك از زن و مرد حق داد كه بياموزند و بياموزانند ، پيامبر ( ص ) فرمود : « پىجوئى دانش بر هر زن و مرد مسلمان واجب است » ، و فرمود : « بهترين شما نزد خدا كسى\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nاست كه براى خانواده‌اش بهتر باشد » و بر مرد واجب نمود كه هزينه و لوازم مناسب با شأن زن را بپردازد ، اگر چه زن خود ميليونها دارائى داشته باشد . و اگر خواست طلاقش دهد بايد مهرش را بطور كامل بپردازد ، هر اندازه كه باشد ، و آيه زير بر اين نكته تصريح دارد :\r\n « وَ إِنْ أَرَدْتُمُ اسْتِبْدالَ زَوْجٍ مَكانَ زَوْجٍ وَ آتَيْتُمْ إِحْداهُنَّ قِنْطاراً فَلا تَأْخُذُوا مِنْهُ شَيْئاً أَ تَأْخُذُونَهُ بُهْتاناً وَ إِثْماً مُبِيناً »  ( نساء / 20 )\r\n( و اگر خواستيد زنى بجاى زنى بگيريد و به يكى از ايشان قنطارى زر داده‌ايد چيزى از آن را بازنگيريد ، آيا از روى تهمت و گناه آشكار آن را بازمىگيريد ؟ )\r\nو احكام بسيار ديگر كه حقوق زن را حفظ مىكند و كرامت و بزرگى و پاكدامنى او را نگه مىدارد .\r\n( 1 ) در مورد تعدد زوجات نيز اسلام تنها دينى نيست كه چند همسرى را روا شمرده است ، آنچنان كه دشمنان اسلام مىكوشند به هر وسيله‌اى به دروغ اين نسبت را به آن بدهند ، بلكه تنها دينى است كه به امور ازدواج سامان داده و شمار همسران را معين نموده ، آن هم هنگامى كه براى چند زنى دليلى وجود داشته باشد و ميان همسران عدالت رعايت شود . ولى اگر مرد بترسد كه به زنان ستم شود و توان پرداخت هزينهء آنان را نداشته باشد يا به يكى بيش از ديگران گرايش داشته باشد بگونه‌اى كه به دادگرى ميان آنان زيان برساند ، روا نيست چند همسر انتخاب كند . همچنانكه آيه‌اى كه شمار زنان را محدود نموده به آن دلالت دارد و اين كار را با قيود و شرايطى احاطه نموده كه غالبا براى انسان دشوار است كه بطور صحيح مطابق آن رفتار نمايد .\r\nخداوند در سورهء نساء مىفرمايد :\r\n  « وَ آتُوا الْيَتامى أَمْوالَهُمْ وَ لا تَتَبَدَّلُوا الْخَبِيثَ بِالطَّيِّبِ ، وَ لا تَأْكُلُوا أَمْوالَهُمْ إِلى أَمْوالِكُمْ إِنَّهُ كانَ حُوباً كَبِيراً وَ إِنْ خِفْتُمْ أَلَّا تُقْسِطُوا فِي الْيَتامى فَانْكِحُوا ما طابَ لَكُمْ مِنَ النِّساءِ مَثْنى وَ ثُلاثَ وَ رُباعَ ، فَإِنْ خِفْتُمْ أَلَّا تَعْدِلُوا فَواحِدَةً ، أَوْ ما مَلَكَتْ أَيْمانُكُمْ ذلِكَ أَدْنى أَلَّا تَعُولُوا »   ( نساء / 3 و 2 )\r\n( اموال يتيمان را به ايشان بدهيد ، و پاكيزه را با پليد جايگزين نكنيد و\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nاموال آنان را به همراه اموال خود نخوريد كه گناهى بزرگ است . و اگر ترسيديد كه دربارهء يتيمان داد نورزيد ، پس با زنانى كه براى شما پاكيزه باشد دو تا و سه تا و چهار تا ازدواج كنيد . و اگر ترسيديد كه به عدالت رفتار نكنيد ، پس يكى ، يا كنيزكانى كه مالكشان هستيد . اين به ستم نكردن نزديكتر است . )\r\n( 1 ) و در آيهء ديگر مىفرمايد :\r\n « وَ لَنْ تَسْتَطِيعُوا أَنْ تَعْدِلُوا بَيْنَ النِّساءِ وَ لَوْ حَرَصْتُمْ فَلا تَمِيلُوا كُلَّ الْمَيْلِ فَتَذَرُوها كَالْمُعَلَّقَةِ »  ( نساء / 129 )\r\n( و هرگز نمىتوانيد ميان زنان عدالت را رعايت كنيد ، اگر چه بسيار بخواهيد . پس همهء ميل را به يكى متوجه نكنيد تا ديگرى را مانند زن بىشوهر واگذاريد . )\r\nدر تفسير آيهء آمده است كه گاهگاه جنگها و يورشهايى ميان اعراب برپا مىشد و در ميان ايشان كشتار بسيار مىگشت . در اين هنگام آنان دختران يتيم و اموال آنان را در اختيار گرفته با آنان ازدواج مىنمودند و اموالشان را مىخوردند ، آنگاه آنان را بدون مال و سرپرست رها مىساختند . خداوند آنان را از اين كار نهى نمود و برايشان مباح فرمود كه دو و سه و چهار زن بگيرند و اگر در مورد يتيمان عدالت نمىورزند آنان را به حال خودشان بگذارند . خداوند در چند آيه تأكيد نمود كه از اموال يتيمان دورى كنند و حرمت تصرف در اموال يتيمان آنگونه كه سودى به آنان بازنگرداند را يادآورى فرمود ، و سپس در پى آيه‌اى كه دو و سه و چهار زن گرفتن را روا شمرد به حفظ حق زن و نگهداشت كرامت وى اشاره كرد ، كه : « اگر مىترسيد داد نورزيد پس يك زن ، يا آنچه مالك آن هستيد » يعنى اگر مىترسيد دربارهء زنان آزاد عدالت را رعايت نكنيد و مصلحت شما در چند زن داشتن است ، پس به كنيز روى آوريد ، زيرا رعايت حقوق آنان ساده‌تر از زنان آزاد است . و مطالب ديگرى نيز در تفسير آيه گفته‌اند .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n( 1 ) اما در مسئلهء پيامبر و زنان متعدد او ما در آغاز اين فصل يادآور شديم كه هدف پيامبر از ازدواج ، آنچنان كه بسيارى از مردم و افراد نادانى از مسلمانان پنداشته‌اند ، تنها سير كردن هوس جنسى نبوده است . بر اين نظر دليلى بهتر از اين وجود ندارد كه وى در روزگار جوانى كه از حادّترين دوره‌هاى زندگى انسان است از ازدواج و خوشيها و امور دنيوى بطور كلى روىگردان بوده و سخت‌ترين دشمنان او نتوانستند او را به امرى از اين گونه متهم سازند . و او در حالى با خديجه ازدواج نمود كه او چهل‌ساله بود و اين زن گرانمايه در طى بيش از بيست و پنج سال تنها زن وى بود و او جز وى زن ديگرى را نمىشناخت - و پس از مرگ خديجه ، پيامبر كه پنجاه و هفت‌ساله بود ، چندين زن گرفت كه بزرگسال بودند و بيشترشان اداره كننده‌اى نداشتند و بر پيامبر بىسرپرست ماندن آنان و اينكه آنان را در معرض خوارى و كوچك شدن باقى گذارد سخت آمد و خواست آنان را از گرفتارى و تنگدستى كه دچارش بودند رهايى بخشد . ما نمىخواهيم ادعا كنيم كه هدف وى از ازدواجهايش تنها همين يك سبب بوده است ، بلكه ممكن است علل ديگرى نيز داشته كه مصلحت برتر اسلام آنها را پيش آورده باشد .\r\n( 2 ) علاوه بر آنكه پيامبر ( ص ) روزش را در مبارزه و جهاد براى بالا بردن كلمهء خدا و استوار ساختن پايه‌هاى اسلام مىگذراند و شبش را در بندگى و تلاوت كتاب خدا .\r\nخداوند در كتاب خود او را اين گونه توصيف فرمود :\r\n     « يا أَيُّهَا الْمُزَّمِّلُ قُمِ اللَّيْلَ إِلَّا قَلِيلًا نِصْفَهُ أَوِ انْقُصْ مِنْهُ قَلِيلًا أَوْ زِدْ عَلَيْهِ وَ رَتِّلِ الْقُرْآنَ تَرْتِيلًا »      ( مزمل / 4 - 1 )\r\n( اى گليم به خود پيچيده ، شب را برخيز ، مگر اندكى از آن را . نيم‌شب را برخيز ، يا كمى از آن بكاه ، يا بر آن بيفزا ، و قرآن را بگونه‌اى خاص ترتيل كن ) .\r\n « إِنَّ رَبَّكَ يَعْلَمُ أَنَّكَ تَقُومُ أَدْنى مِنْ ثُلُثَيِ اللَّيْلِ وَ نِصْفَهُ وَ ثُلُثَهُ وَ طائِفَةٌ مِنَ الَّذِينَ مَعَكَ وَ اللَّهُ يُقَدِّرُ اللَّيْلَ وَ النَّهارَ عَلِمَ أَنْ لَنْ تُحْصُوهُ فَتابَ عَلَيْكُمْ . »  ( مزمل / 20 )\r\n\r\n","description":"","footnote":"","page_name":" 130 ","page_number":130},
  {"content":"\r\n\r\n( پروردگار تو مىداند كه تو نزديك به دو سوم شب و نيمى از آن را به عبادت برمىخيزى ، و گروهى از آنان كه با تواند نيز چنينند . و خداوند شب و روز را اندازه مىكند ، دانست كه هرگز آن را شماره نمىكنيد ، پس به شما برگشت . )\r\n( 1 ) اگر به اين زمينه با چشم درس‌آموزى بنگريم ، شكى نخواهيم داشت كه آن حضرت از خوشيهاى جسمانى به سوى سرزمينهاى روحانى روى گردانده بود كه هيچ چيز از بهره‌ها و خوشيهاى دنيا با آنها برابرى نمىكند . بويژه نزد آنان كه خدا را شناخته و پرده‌ها برايشان برداشته شده و به پاداشهاى نزديك و نعمت هميشگى كه نزد خداست يقين كرده‌اند . مانند پيامبران هدايتگر و امامان گرانقدر . بعلاوه در ذهن من نسبت به شمار زنان پيامبر ( ص ) كه در كتابهاى سيره و تاريخ آمده است ترديد وجود دارد ، و تنها همداستانى تاريخ‌نگاران در چيزى ، يقين به آن و عدم تحقيق را براى انسان الزامى نمىكند .\r\n\r\n","description":"","footnote":"","page_name":" 131 ","page_number":131},
  {"content":"\r\n . \r\n","description":"","footnote":"","page_name":" 132 ","page_number":132},
  {"content":"\r\n\r\n( 1 )\r\n\r\nفصل چهاردهم غزوهء بنى المصطلق\r\nاين غزوه را بيشتر مورخان و سيره‌نويسان در ضمن حوادث سال ششم هجرى بخصوص در رويدادهاى ماه هفتم اين سال آورده‌اند ، ابن هشام در سيرهء خود و ابن كثير در تاريخش و طبرى و برخى ديگر بر اين سياق رفته‌اند . ولى ابن سعد در طبقاتش آن را در حوادث سال پنجم آورده و ابو الفداء نيز در تاريخ خود گفتهء وى را تأييد نموده است . برخى از محدثان از جمله زرقانى نيز ، آنچنان كه در تعليقه‌اش بر سيرهء ابن هشام آمده ، اين نظر را ترجيح داده‌اند . اينان نظر خود را به اين صورت تأييد كرده‌اند كه « داستان افك » پس از بازگشت مسلمانان از اين غزوه روى داده و درگيرى ميان سعد بن عباده و سعد بن معاذ دربارهء همين موضوع روى داده است . با اينكه مىدانيم سعد بن معاذ پس از آنكه حكم به كشتن بنى قريظه نمود از دنيا رفت و نويسندگان سيره بر اين نكته همداستانند ، و مىدانيم غزوهء بنى قريظه از رويدادهاى سال پنجم هجرت بوده است . اگر غزوهء بنى مصطلق از حوادث\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nسال ششم بود ، ديگر جائى براى ورود سعد بن معاذ در داستان افك وجود نداشت ، زيرا وفات او در اين صورت پيش از جنگ بنى مصطلق خواهد بود كه داستان افك در پى بىآن اتفاق افتاد .\r\nدر هر حال كسانى كه اين واقعه را در ضمن حوادث سال ششم نقل كرده‌اند از خود ترديد نشان داده‌اند ، زيرا در پى بىآن آورده‌اند : گفته شده كه اين غزوه از حوادث سال پنجم بوده است .\r\n( 1 ) خلاصه بنا به آنچه در كتابهاى سيره از روايت واقدى و ابن سعد و ديگران نقل شده ، حارث بن ابى ضرار قوم خود خزاعه و اعراب همسايهء آنان را به يورش به مدينه فراخواند . چون خبر اين تصميم به پيامبر رسيد ، بريدة بن حصيب را روانه نمود تا از آنان اطلاعاتى بدست آورد . بريده از آن حضرت اجازه خواست كه براى موفقيت در كارش هر سخنى را لازم بود بگويد ، و پيامبر ( ص ) به او اجازه داد . بريده به سوى آنان رهسپار گشت و به جائى كه در آن گرد آمده بودند رسيد . از وى پرسيدند : تو كيستى ؟ گفت :\r\nمردى از شما هستم كه شنيدم شما نيرو گرد آورده و آماده مىشويد كه با اين مرد - منظورش پيامبر بود - بجنگيد ، از اينرو به سوى شما آمدم . حال اگر اين خبر درست است من نيز با كسانى از قوم خود كه از من فرمانبردارى دارند همراه شما هستم تا با هم بر ضد او همدست شويم ، باشد كه ريشهء اينان را بكنيم .\r\n( 2 ) حارث از اين پيشنهاد شادمان شد و از او خواست كه در پيوستن به او به همراه قومش شتاب كند . بريده به نزد پيامبر ( ص ) بازگشته او را از كار آنان آگاه ساخت . پيامبر ( ص ) مردم را براى حمله به خزاعه فراخواند و آنگونه كه در كتابهاى سيره آمده مردم آمادگى خود را اظهار نمودند و پيامبر دو شب از شعبان مانده به همراه مسلمانان از مدينه به سوى خزاعه به راه افتاد . در اين غزوه گروهى از منافقان نيز به اميد غنيمت به همراه پيامبر به راه افتادند . مسلمانان رفتند تا به آبى به نام مريسيع رسيدند كه خزاعه برگرد آن جمع شده بودند . پيامبر پرچم مهاجران را به عمار ياسر و پرچم\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nانصار را به سعد بن عباده داد . مشركان براى خبر گرفتن از پيامبر ديده‌بانى فرستاده بودند كه مسلمانان او را گرفتند ، پيامبر به وى پيشنهاد كرد اسلام بياورد ولى او خوددارى نمود و آن حضرت دستور كشتن وى را داد . دو لشكر به يكديگر تاختند و كشتار ميان دو طرف درگرفت ، ده تن از مشركان كشته شدند و باقيمانده در دست مسلمانان اسير گشتند . از مسلمانان جز يك تن كشته نشد كه يكى از مسلمانان اشتباها او را كشت .\r\n( 1 ) در سيرهء ابن هشام آمده كه على ( ع ) دو مرد از بنى مصطلق را در اين پيكار به قتل رساند . پيامبر افراد ديگر را به همراه زنانشان اسير نمود و چهارپايان و اموال آنان را در اختيار گرفت . تعداد شتران دو هزار و شمار گوسفندان پنج هزار و تعداد اسيران دويست نفر بود كه جوريه دختر حارث نيز در ميان ايشان بود . وى در ميان قوم خود بسيار محترم بود .\r\nهنگامى كه پيامبر غنيمت‌ها را تقسيم نمود ، وى در سهم ثابت بن قيس شماس قرار گرفت .\r\n( 2 ) ابن هشام در سيره و ابن كثير در تاريخش و ديگران گفته‌اند كه جوريه دربارهء پرداخت تاوان خود با ثابت بن قيس قرارداد بست و براى گرفتن كمك در پرداخت مبلغ آن به نزد پيامبر رفت . گروهى از عايشه روايت كرده‌اند كه گفت : من جوريه را بر در اطاق خود ديدم و ناراحت شدم زيرا دانستم پيامبر همان زيبائى را كه من در وى ديدم خواهد ديد . وى بر پيامبر وارد شد و به پيامبر عرض كرد : اى رسول خدا من جوريه دختر حارث بن ابى ضرار سرور قوم خزاعه هستم دچار بلائى شده‌ام كه بر تو پنهان نيست .\r\nاكنون در سهم ثابت بن قيس شماس قرار گرفته‌ام و به نزد تو آمده‌ام تا براى پرداخت قرارداد آزادى خود يارى بخواهم . پيامبر فرمود : آيا مىخواهى چيزى پيشنهاد كنم كه برايت بهتر از اين باشد ؟ پرسيد : آن چيست ؟ پيامبر فرمود : قرارداد آزادى ترا مىپردازم و با تو ازدواج مىكنم . وى از اين سخن دلشاد شد . آنچنان كه در برخى روايات آمده ، پس از آزادى وى ازدواجش با پيامبر انجام شد .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\n( 1 ) هنگامى كه خبر ازدواج وى با رسول خدا به مسلمانان رسيد ، هر كه فردى از قوم وى را كه در دستشان اسير بود - كه بيشتر از صد خانواده بودند - بدون گرفتن فديه آزاد نمودند . ابن هشام در پى اين مطلب مىگويد او نديده است زنى بيش از جوريه براى قوم خويش بركت داشته باشد ، زيرا هم سبب اسلام آوردن و هم باعث آزادى آنان گشت . گفته‌اند پدر وى به نزد پيامبر آمده جوريه را از او درخواست نمود ، پيامبر نيز او را به پدرش بازگرداند و سپس با وى ازدواج نمود . به صورت‌هاى ديگر نيز گفته‌اند .\r\nمسلمانان در اين جنگ پيروزى شايانى بدست آوردند بىآنكه تلفاتى بدهند ، جز يك كشته كه اشتباها توسط يكى از مسلمانان به قتل رسيد . چيزى كه نشاط مسلمانان را به هم بزند در اين غزوه روى نداد ، جز آنكه بنا به نقل كتابهاى سيره خدمتكار عمر بن خطاب هنگام نوشيدن از آب مريسيع با يكى از غلامان بنى عوف از انصار درگير شد و نزديك بود به پيكار بپردازند .\r\nخدمتكار عمر بن خطاب از مهاجران يارى خواست و غلام بنى عوف از انصار .\r\nدو طرف گرد آمدند و نزديك بود كار بجاى ناگوارى بينجامد .\r\n( 2 ) عبد الله بن ابى از اين حادثه بهره برد و در ميان گروهى از منافقان ، كه زيد بن ارقم جوان تازه سال نيز در كنار آنان بود ، گفت : ما را در سرزمين خودمان زير دست و خوار نموده‌اند . ولى به خدا سوگند اگر به مدينه بازگرديم گران‌مايگان فرومايگان را از آنجا خواهند راند . آنگاه به سوى قوم خود رفته آنان را به مخالفت با پيامبر و اصحابش تحريك و تشويق نمود .\r\nزيد بن ارقم به نزد پيامبر رفت و آن حضرت را از آنچه از عبد الله بن ابى شنيده بود آگاه ساخت . عمر بن خطاب كه نزد آن حضرت بود پيشنهاد نمود ، عبد الله بن ابى را بكشند . پيامبر مخالفت نمود و فرمود : اى عمر آيا مىخواهى مردم بگويند محمد ياران خود را مىكشد ؟ سپس فرمان حركت داد ، در زمانى كه معمولا در آن ساعت حركت انجام نمىشد . پيامبر تمام آن شب و نيمى از روز بعد را با مسلمانان راه پيمود ، تا آنكه آفتاب آنان را\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nآزرده ساخت . پيامبر فرمان فرود داد ، و مسلمانان كه از آن حركت طولانى از پاى در آمده بودند به استراحت پرداختند . سپس پيامبر راه خود را به سوى مدينه ادامه داد . آنچنان كه در تاريخ ابن خلدون آمده سورهء منافقون به اين مناسبت نازل گشت .\r\n( 1 ) عبد الله پسر عبد الله بن ابى ، هنگامى كه سخن پدر خود را شنيد از آن اظهار بيزارى نمود و به نزد پيامبر آمده گفت : اى رسول خدا ، به خدا سوگند گرانمايه تويى و خوار اوست . اگر تو بخواهى من او را از مدينه بيرون مىكنم .\r\nسپس پيش از ورود پدرش به مدينه راه بر او گرفت و به وى گفت : به خدا سوگند تا پيامبر به تو اجازه ندهد وارد مدينه نخواهى شد . تا آنكه پيامبر ( ص ) اجازه داد و او به همراه مردم وارد مدينه شد . آنگاه پسر وى ، عبد الله ، به پيامبر گفت : اى رسول خدا شنيده‌ام كه خواستار كشتن پدر من گشته‌اى . من مىترسم كسى را به كشتن وى فرمان دهى و نفسم مرا وادارد كه انتقام پدرم را از وى بگيرم ، و اگر قاتل وى را بكشم مسلمانى را در ازاى كافرى كشته‌ام از تو مىخواهم كشتن وى را به من واگذارى . به خدا سوگند آماده‌ام سر او را براى تو بياورم . پيامبر از او به خوبى تقدير نمود و فرمود : هرگز به پدر تو گزندى نمىرسد و تا هنگامى كه در ميان ماست با او خوشرفتارى خواهيم نمود .\r\n( 2 ) در برخى از روايات آمده است كه گروهى به عبد الله بن ابى گفتند :\r\nبه نزد پيامبر برو تا براى تو از خداوند درخواست آمرزش كند ، وى از روى خودپسندى و كوچك گرفتن آن سخن سر خود را برگرداند . آياتى از سورهء منافقين به اين مناسبت نازل گشت .\r\n  « وَ إِذا قِيلَ لَهُمْ تَعالَوْا يَسْتَغْفِرْ لَكُمْ رَسُولُ اللَّهِ لَوَّوْا رُؤُسَهُمْ وَ رَأَيْتَهُمْ يَصُدُّونَ وَ هُمْ مُسْتَكْبِرُونَ سَواءٌ عَلَيْهِمْ أَسْتَغْفَرْتَ لَهُمْ أَمْ لَمْ تَسْتَغْفِرْ لَهُمْ لَنْ يَغْفِرَ اللَّهُ لَهُمْ إِنَّ اللَّهَ لا يَهْدِي الْقَوْمَ الْفاسِقِينَ »   ( منافقين / 6 و 5 )\r\n( و چون به آنان گفته شود بيائيد رسول خدا براى شما آمرزش بخواهد ، سرهاشان را بر مىگردانند و ايشان را مىبينى كه مستكبرانه از راه خدا بازمىدارند . يكسان است كه برايشان آمرزش بخواهى يا آمرزش نخواهى ،\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nخداوند هرگز آنان را نخواهد آمرزيد ، خداوند گروه فاسقان را هدايت نخواهد كرد . )\r\n( 1 ) نويسندگان سيرهء پيامبر ( ص ) مىگويند پس از آنكه پيامبر ( ص ) بنى مصطلق را اسير نمود و با جوريه دختر رهبر آنان ازدواج نمود و مسلمانان اسيرانى را كه در دست داشتند به احترام جوريه همسر پيامبر رها نمودند ، رهبر آنان حارث اسلام آورد و اسلام در ميان ايشان انتشار يافت . دو سال پس از اسلام آوردن بنى مصطلق ، آنگونه كه در تاريخ ابن خلدون آمده است ، پيامبر وليد بن عقبة بن ابى معيط را برانگيخت تا زكات ايشان را بازستاند . بنى مصطلق براى پيشباز از وى بيرون آمدند ، وليد از آنان ترسيد و بنزد پيامبر بازگشته خبر داد كه آن گروه آهنگ قتل او را داشته‌اند و از دادن زكات به وى خوددارى نموده‌اند . مسلمانان در اين زمينه سخن بسيار گفتند و به پيامبر پيشنهاد نمودند كه بار ديگر به آنان يورش برد . همچنان به پيامبر اصرار نمودند تا آن حضرت به اين كار مصمم شد .\r\nدر همين زمان كه مسلمانان به گفتگو دربارهء حمله به آنان سرگرم بودند ، هيئتى از بنى مصطلق به مدينه آمدند تا حقيقت ماجرا را براى پيامبر روشن سازند . ايشان سوگند خوردند كه همچنان بر اسلام خود باقىاند و براى پيشباز از فرستادهء پيامبر بيرون آمده بودند نه آنگونه كه وليد بن عقبه مىگويد براى كشتن وى . در اين هنگام آيهء زير نازل شد تا راستگوئى آنان را براى پيامبر تأكيد نمايد :\r\n  « يا أَيُّهَا الَّذِينَ آمَنُوا إِنْ جاءَكُمْ فاسِقٌ بِنَبَإٍ فَتَبَيَّنُوا أَنْ تُصِيبُوا قَوْماً بِجَهالَةٍ فَتُصْبِحُوا عَلى ما فَعَلْتُمْ نادِمِينَ وَ اعْلَمُوا أَنَّ فِيكُمْ رَسُولَ اللَّهِ لَوْ يُطِيعُكُمْ فِي كَثِيرٍ مِنَ الْأَمْرِ لَعَنِتُّمْ . »   ( حجرات / 7 و 6 )\r\n( اى كسانى كه ايمان آورده‌ايد اگر بدكارى براى شما خبرى آورد بررسى كنيد ، مبادا كه گروهى را از روى نادانى آسيب رسانيد و آنگاه بر آنچه انجام داده‌ايد پشيمان گرديد . و بدانيد كه رسول خدا در ميان شماست اگر در بسيارى از كارها از شما فرمان برد ، به رنج مىافتيد . )\r\n( 2 ) در جلد پنجم مجمع البيان ، پس از آنكه مطلب ياد شده را در مناسبت\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nنزول آيه نقل كرده ، آمده است كه برخى گفته‌اند اين آيه دربارهء كسى فرود آمد كه به پيامبر ( ص ) گفت : پسر عموى قبطى ماريه همسر پيامبر و مادر ابراهيم به نزد او مىآيد . و پيامبر على ( ع ) را خواست و به او فرمود :\r\nبرادرم ، اين شمشير را بگير و اگر آن فرد را نزد ماريه يافتى او را بكش ، على ( ع ) گفت : اى رسول خدا ، آيا من در فرمان تو هنگامى كه مرا فرستادى به هيچ چيز توجه نكنم و هر چه تو فرموده‌اى انجام دهم ، يا آنكه اگر چيزى را ديدم كه شما خبر نداريد به آن توجه كنم ؟ پيامبر فرمود كسى كه شاهد است چيزى را مىبيند كه آنكه غايب است نمىبيند .\r\nعلى ( ع ) گفت : من نيز شمشير را حمايل كرده رفتم و او را نزد ماريه يافتم ، پس شمشير از نيام كشيدم . چون دانست آهنگ او دارم به بالاى درختى رفت . سپس خود را به زير انداخت و پاهايش را از هم گشود و آشكار شد كه آلت بريده است و از آلت مردان هيچ ندارد ، چه كم چه زياد . من بازگشتم و پيامبر را آگاه ساختم . پيامبر فرمود : ستايش خدائى راست كه بدى را از ما خاندان دور گرداند ، و آيهء مذكور فرود آمد . « 1 »\r\n( 1 )\r\n\r\nداستان افك\r\nبه هنگام بازگشت پيامبر ( ص ) از اين جنگ ، مردم مطالبى دربارهء عايشه گفتند كه آبرو و حيثيت او را مورد تهديد قرار مىداد . منافقان نيز به سركردگى عبد الله بن ابى از آنچه مردم مىگفتند بهره‌بردارى نموده به قصد آزار پيامبر و فتنه‌انگيزى در ميان مسلمانان آنها را رواج مىدادند .\r\nخلاصهء آنچه به هنگام بازگشت عايشه دربارهء وى مطرح شد ، همچنانكه خود وى بيان نموده و محدثان نيز از وى گرفته و در كتابهاى حديث و\r\n\r\n\r\n","description":"","footnote":"\r\n( 1 ) - عايشه به پيامبر گفته بود كه او شبيه تو نيست . شايد همو بود كه به پيامبر گفت پسر عموى قبطى ماريه به نزد او مىآيد و او را متهم نمود و باعث شد پيامبر ( ص ) على را در پى او بفرستد . و حكايتى كه يادآور شديم پيش آمد .\r\n","page_name":" 139 ","page_number":139},
  {"content":"\r\n\r\nتفسير و تاريخ آورده‌اند و همهء راويان آن ، داستان را به وى مىرسانند ، اين ستكه : ( 1 ) پيامبر ( ص ) هرگاه مىخواست به سفر برود در ميان زنان خويش قرعه مىانداخت و نام هر كه بيرون مىآمد ، او را با خود مىبرد . چون غزوهء بنى مصطلق پيش آمد ، مطابق معمول ميان آنان قرعه افكند نام من آمد و پيامبر مرا با خود برد . در آن زمان من لاغر و سبك وزن بودم . پيامبر براى زنانى كه همراه مىبرد به مانند ديگر مسلمانان كه زنان خود را همراه مىبردند كجاوه‌اى فراهم ساخته بود . هرگاه مىخواستند به راه افتند شترى را كه كجاوه بر روى آن قرار داشت بر در خيمهء پيامبر مىآوردند . مردم از گرد آن دور مىگشتند و من وارد كجاوه مىشدم . آنگاه مردان كجاوه را برداشته بر پشت شتر مىگذاردند و آن را با ريسمان مىبستند . من به اين صورت در آن غزوه همراه پيامبر رفتم . چون پيامبر از جنگ آسوده شد و به سوى مدينه به راه افتاد ، به اتفاق همراهانش آن راه دراز را در طى يك روز و يك شب و نيمى از روز دوم پيمود و در جائى براى استراحت فرود آمد و سپس مردم را به حركت فرمان داد . در همان هنگام كه پيامبر فرمان حركت داد من براى رفع نياز خود از خيمهء پيامبر بيرون رفته بودم . كجاوه بر در خيمه آماده بود كه من وارد آن شوم . در گردن من گردن‌بندى بود بىآنكه متوجه شوم آن را در جائى كه براى رفع نياز خود رفته بودم جا گذاردم هنگامى كه به لشكرگاه بازگشتم دريافتم كه گردن‌بند را نياورده‌ام ، پس بدون آنكه كسى متوجه شود به جائى كه گردن‌بند بود بازگشتم و مدتى دراز بدنبال آن گشتم تا از خستگى درمانده شدم . در طى اين مدت مسلمانان كه گمان كرده بودند وى به كجاوهء خود رفته طبق معمول آن را برداشته بر پشت شتر نهاده به راه افتادند . آنان ترديدى نداشتند كه وى در كجاوه‌اش مىباشد .\r\n( 2 ) عايشه گفت : من به محل لشكر بازگشتم ولى كسى را نيافتم ، پنداشتم كه به زودى متوجه نبودن من خواهند شد و با شتاب در پى من بازخواهند گشت .\r\nاز اينرو تصميم گرفتم در جاى خود بمانم و پياده بدنبال آنان نروم ، بويژه\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nكه مقدارى از آنجا دور گشته بودند . چادرم را بر سر افكندم و در آنجا دراز كشيده به انتظار بازگشت آنان ماندم .\r\n( 1 ) در همان حال كه من چشم به راه آنان بودم ، ناگاه صفوان بن معطل سلمى كه در پى مسلمانان روان بود و بخاطر كارى از همراهى با آنان بازمانده بود رسيد و مرا ديد . او پيش از آنكه حكم حجاب براى زنان پيامبر ( ص ) آمده باشد مرا ديده بود و مىشناخت . چون مرا ديد بسويم آمد و گفت : اين همسر رسول خداست . علت بازماندن مرا جويا شد ، ولى من پاسخش را ندادم .\r\nاز شتر خود فرود آمده آن را نزد من آورد و خود به كنارى رفت و گفت سوار شو . من سوار شدم و او به راه افتاد و به اميد آنكه پيش از رسيدن مسلمانان به مدينه آنان را دريابد شتر را به شتاب مىراند . ولى موفق نشد ، زيرا مسلمانان با شتاب به سوى مدينه مىرفتند تا در آنجا از خستگى سفر بياسايند .\r\nلذا وارد مدينه شدند و تا هنگامى كه بارهاشان را فرود آوردند متوجه نبودن من نشدند .\r\nصفوان در روشنائى روز و در حالى كه من بر پشت شتر او بودم وارد مدينه شد و مرا پياده نمود . من به خانه‌ام رفتم و گمان نمىكردم كسى احتمال بدى دربارهء من و صفوان سلمى بدهد .\r\n( 2 ) راويان از وى روايت كرده‌اند كه گمانهائى در اطراف وى پديد آمد و مردم در اين باره به نجوا سرگرم شدند ، ولى او چيزى از آنچه بر زبان مردم روان بود نمىدانست . سرانجام اين سخنان به پيامبر ( ص ) و پدر و مادر عايشه ، ابو بكر و ام رومان زينب دختر عبد دهمان رسيد . عايشه از بيمارىاى كه پس از بازگشت به او روى آورده بود به پيامبر گله كرد ولى از برخورد پيامبر و بىتوجهى آن حضرت ناراحت شد . با اين حال نمىدانست چه چيزهائى دربارهء او بر زبان مردم جارى است .\r\nرواياتى كه از او آمده مىافزايند : هنگامى كه پيامبر ( ص ) به ديدار من مىآمد و مادرم نيز سرگرم پرستارى از من بود جز اينكه « بيمارتان چطور است » چيزى نمىگفت ، در حالى كه پيش از اين مرا مورد توجه و\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nمحبت قرار مىداد . من از آنچه از وى ديدم گرفته شدم ولى سبب اين كار را نمىدانستم . از اينرو مادرم از پيامبر اجازه خواست مرا به خانه‌اش منتقل سازد تا پرستارى از مرا به عهده بگيرد . من در حالى كه از نامهربانى كه انتظارش را نداشتم مبهوت مانده بودم ، به همراه او رفتم .\r\n( 1 ) راويان از او نقل مىكنند كه وى بيش از بيست روز در حال بيمارى در خانهء مادرش ماند تا بهبود يافت ، و هنوز چيزى از شايعات مربوط به خود نمىدانست . وى گمان مىكرد جوريه دختر حارث كه پيامبر در طى همان مدت با وى ازدواج كرده و زنى زيباروى و جذاب بود ، جاى او را در دل پيامبر گرفته است .\r\n( 2 ) نويسندگان سيره مىگويند عبد الله بن ابى از اين رويداد بهره‌بردارى نمود و آن را وسيلهء ارضاى كينهء خود نسبت به پيامبر يافته براى فتنه‌انگيزى و آزار پيامبر پراكنده مىساخت ، و حسان بن ثابت و حمئه خواهر زينب دختر جحش همسر پيامبر و عوف ملقب به مسطح نيز او را در اين كار يارى مىكردند . زينب تازه با پيامبر ازدواج نموده بود . و با وجود زيبائى و خويشاوندىاش با آن حضرت جاى عايشه را در دل پيامبر نداشت ، و حمئه اخبار مربوط به عايشه را به على ( ع ) مىرساند و به گمان عايشه او را نسبت به اين مطالب شنوا مىيافت .\r\n( 3 ) عايشه روايت مىكند : پيامبر ( ص ) پس از آنكه اين داستان مورد گفتگوى مردم قرار گرفت با گروهى كه اسامة بن زيد و على بن أبي طالب نيز در ميان آنان بودند دربارهء عايشه مشورت نمود . اسامه از عايشه به خوبى ياد كرد و به پيامبر تأكيد نمود كه عايشه از هر چه به وى نسبت داده شده دور است . ولى على بن أبي طالب - آنگونه كه عايشه مىپندارد - به پيامبر گفت : اى رسول خدا ، زن بسيار است شما مىتوانيد ديگرى را جايگزين او سازيد . وى افزوده است : على ( ع ) به پيامبر گفت از كنيزش پرسش كن ، او به تو راست خواهد گفت . پيامبر نيز بريره را خواست تا از وى پرسش كند .\r\nهنگامى كه بريره آمد على ( ع ) برخاست و ضربهء شديدى به وى زد و گفت\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nبه پيامبر راست بگو . وى گفت به خدا سوگند من جز خوبى از وى سراغ ندارم و در او عيبى نمىشناسم ، جز اينكه من خمير تهيه مىكردم و از او مىخواستم مراقب آن باشد و وى بجاى مراقبت مىخوابيد و گوسفند مىآمد و آن را مىخورد .\r\n( 1 ) اما در اينكه چگونه خبر اين افسانه به عايشه رسيد سيره‌نويسان مىگويند اين خبر بوسيلهء زنى از مهاجران بنام ام مسطح به وى رسيد . شبى عايشه براى انجام كارى با وى بيرون رفته بود ، در همان هنگام كه عايشه با وى راه مىسپرد ناگهان دامنش به پايش گرفت و افتاد و گفت : نفرين به مسطح .\r\nعايشه به وى گفت به مردى كه با پيامبر در بدر حضور داست حرف بدى زدى ، گفت : اى دختر ابو بكر مگر تو خبر ندارى ؟ سپس آن شايعات را به وى خبر داد . چون اين مطالب به گوش عايشه رسيد گوئى آسمان بر سر او فرود آمد و قلب او دوپاره شد . در حالى كه غم و اندوه بر وى سنگينى مىكرد به سراغ مادرش رفت و درحالىكه گريه نفسش را بريده بود به وى گفت : مردم اين چيزها را مىگويند و تو هيچ خبرى به من نمىدهى ؟ مادرش كوشيد اندوه او را كاهش دهد و اهميت اين واقعه را كم جلوه دهد . به او گفت : دخترم به چيزهائى كه گفته مىشود اعتنا نكن ، بدان كم مىشود زن زيبائى مانند تو در نزد مردى باشد و جائى را كه تو گرفته‌اى در دل او بدست آورد و هووهائى نيز داشته باشد و درباره‌اش سخنانى نگويند و نكوشند از روى حسد به وى آسيب برسانند . ولى عايشه از اين سخنان آرام نگرفت و يقين نمود كه پيامبر ( ص ) از آنچه گفته شده تأثير پذيرفته . بويژه كه ديده بود رفتار آن حضرت با وى دگرگون شده و بگونه‌اى كه از هنگام ازدواجشان سابقه نداشت نسبت به وى نامهربان گشته بود .\r\n( 2 ) ولى چه مىتوانست كرد ؟ اين مطالب گفته شده بود . بسيارى دربارهء آن سخن رانده ، منافقان نيز به پراكندن آن پرداختند تا آنجا كه اين وضع بر پيامبر گران آمد . با مسلمانان سخن گفت و از جمله فرمود : « اى مردم چه شده كه مردانى مرا در مورد خانواده‌ام آزار مىدهند و سخنان ناروا دربارهء\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nآنان مىگويند ، درحالىكه به خدا سوگند من جز نيكوئى در آنان سراغ ندارم . من از آن مرد ( صفوان سلمى ) بدى نديده‌ام و هرگز جز همراه من وارد هيچ يك از خانه‌هايم نشده است » .\r\n( 1 ) چون سخنان پيامبر به اينجا رسيد ، اسيد بن جعفر ، يا به گفته‌اى سعد بن معاذ ، بپاخاست و گفت : اى رسول خدا ، اگر كسانى كه اين سخنان را مىگويند از قبيلهء اوس هستند ما شر آنان را از تو مىكنيم ، و اگر در ميان برادران خزرجى ما هستند ما به دستور تو به ميان ايشان مىرويم و اين كار را به انجام مىرسانيم . سخنان وى سر كردهء خزرجيان ، سعد بن عباده را برانگيخت و گفت : به خدا سوگند اين سخن را از آن جهت گفتى كه مىدانى آنان از خزرج هستند . اگر از قبيلهء تو بودند چنين نمىگفتى . نزديك بود ميان آنان نزاع درگيرد كه پيامبر آنان را به خاموشى فرمان داد و وانمود كرد كه مسأله چيز مهمى نيست . پيامبر درحالىكه پدر و مادر عايشه و زنى از انصار در كنار وى بودند به نزد او آمد . عايشه سرگرم گريستن بود ، و آن زن نيز از گريهء او مىگريست . چون عايشه پيامبر را ديد از گريستن بازايستاد و هيچ چيز به پيامبر نگفت . آنگاه پيامبر به عايشه گفت : آنچه مردم مىگويند شنيده‌اى ، پس از خداوند پروا كن و اگر آنچنان كه آنان مىگويند دچار كار ناروائى شده‌اى توبه كن كه خداوند توبه را از بندگانش مىپذيرد و از گناهان در مىگذرد . عايشه منتظر بود پدر و مادرش پاسخ پيامبر ( ص ) را بدهند ، ولى آن دو خاموش ماندند و هيچ كلمه‌اى بر زبان نراندند . عايشه درحالىكه اندوه بر سينه‌اش سنگينى مىكرد روى به آن دو كرده گفت : چرا پاسخ نمىدهيد ؟ گفتند به خدا سوگند ما نمىدانيم چه بگوئيم ، و سر به زير افكندند . آنگاه وى رو به پيامبر كرده و درحالىكه اشك از چشمانش فرو مىباريد گفت : به خدا سوگند من هرگز از آنچه ذكر كردى توبه نمىكنم ، زيرا بىگناهم و از آنچه روى نداده توبه نمىكنم . آنگاه اندكى خاموش شد سپس ادامه داد : اگر هم انكار كنم گمان نمىكنم سخن مرا بپذيريد . پس همان سخن يعقوب به فرزندانش را مىگويم كه صبر نيكو\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nاست و خداوند بر آنچه مىگوييد يارى دهنده است .\r\n( 1 ) آنچنان كه راويان و ابن هشام در سيره‌اش حكايت كرده‌اند ، وى ادامه داده است كه من اميد داشتم پيامبر ( ص ) در خواب چيزى ببيند كه آنچه را مردم دربارهء من مىگويند دروغ بشمارد . خودم را كوچكتر از آن مىدانستم كه آيات قرآن دربارهء من نازل شود و مرا از آن تهمت مبرا بدارد . به خدا سوگند پيامبر از جاى خود تكان نخورده بود كه حال وحى به وى دست داد . جامه‌اش را به خود پيچيده و من بالشى از پوست به زير سرش نهادم . چون اين حال او را ترك گفت درحالىكه عرق از چهره‌اش مىريخت نشست . پيامبر عرق از پيشانى خود پاك نمود و فرمود : اى عايشه ، مژده ، خداوند دربارهء بىگناهى تو آيه نازل فرمود . من گفتم : از خداوند سپاسگزارم ولى از تو و اصحابت سپاسگزار نيستم . و در روايت طبرى آمده كه گفت : خدا را سپاس مىگويم و شما را نكوهش مىكنم . سپس پيامبر به سوى مردم رفت و براى آنان سخن راند و آياتى را كه از سوى خداوند در اين باره بر وى فرود آمده بود تلاوت فرمود : « 1 »\r\n « إِنَّ الَّذِينَ جاؤُ بِالْإِفْكِ عُصْبَةٌ مِنْكُمْ لا تَحْسَبُوهُ شَرًّا لَكُمْ بَلْ هُوَ خَيْرٌ لَكُمْ لِكُلِّ امْرِئٍ مِنْهُمْ مَا اكْتَسَبَ مِنَ الْإِثْمِ وَ الَّذِي تَوَلَّى كِبْرَهُ مِنْهُمْ لَهُ عَذابٌ عَظِيمٌ »  ( نور / 11 )\r\n( آن گروه از شما كه اين بهتان را به ميان آوردند ، آن را براى خود بدى نپنداريد بلكه آن براى شما خوب است . براى هر يك از ايشان گناهى است كه بدست آورده و آن كس از ايشان كه عهده‌دار بيشتر اين كار بود عذابى بزرگ خواهد داشت . )\r\n « لَوْ لا إِذْ سَمِعْتُمُوهُ ظَنَّ الْمُؤْمِنُونَ وَ الْمُؤْمِناتُ بِأَنْفُسِهِمْ خَيْراً وَ قالُوا هذا إِفْكٌ مُبِينٌ »  ( نور / 12 )\r\n( چرا هنگامى كه آن را شنيديد مردان و زنان با ايمان نسبت به خودشان گمان خوب نبردند و نگفتند اين بهتانى آشكار است . )\r\n « لَوْ لا جاؤُ عَلَيْهِ بِأَرْبَعَةِ شُهَداءَ فَإِذْ لَمْ يَأْتُوا بِالشُّهَداءِ فَأُولئِكَ عِنْدَ اللَّهِ هُمُ الْكاذِبُونَ . »  ( نور / 13 )\r\n\r\n\r\n","description":"","footnote":"\r\n( 1 ) - سيرهء ابن هشام ، جزء سوم ، ص 70 ، چاپ دار القاموس الحديث ، بيروت .\r\n","page_name":" 145 ","page_number":145},
  {"content":"\r\n\r\n( چرا آنان براى اتهام خويش چهار گواه نياوردند ، پس چون گواه نياوردند ايشان در نزد خداوند دروغگويانند . )\r\n « وَ لَوْ لا فَضْلُ اللَّهِ عَلَيْكُمْ وَ رَحْمَتُهُ فِي الدُّنْيا وَ الْآخِرَةِ لَمَسَّكُمْ فِيما أَفَضْتُمْ فِيهِ عَذابٌ عَظِيمٌ »  ( نور / 14 )\r\n( و اگر فضل و رحمت خداوند در دنيا و آخرت بر شما نبود ، بخاطر آنچه در آن وارد شديد دچار عذاب بزرگى مىشديد )\r\nتا آنجا كه مىفرمايد : « خداوند شما را پند مىدهد كه اگر ايمان داريد هرگز به چنين كارى بازنگرديد . » ( نور / 17 )\r\n( 1 ) در سيرهء ابن هشام آمده است : آن كسى كه منظور آيه از  « وَ الَّذِي تَوَلَّى كِبْرَهُ »  مىباشد ، حسان بن ثابت است و از ابن اسحاق نقل كرده كه منظور عبد الله بن ابى و پيروانش مىباشند .\r\nدر تفسير رازى آمده كه منظور آيه حسان بن ثابت و مسطح بن اثاثه‌اند ، همچنانكه رازى در « اسباب النزول » خود از زهرى از عروة بن زبير و علقمه بن ابى وقاص از عايشه روايت نموده كه داستان افك در غزوه‌اى روى داده كه پيامبر ( ص ) پيش از غزوهء بنى مصطلق انجام داده است . و رازى در ضمن سخن از سبب نزول آيه‌اى كه به آن اشاره مىكند افزوده است كه پيامبر از اسامة بن زيد و على بن أبي طالب نظر خواست ، و چيزى جز اين نقل نكرده كه على ( ع ) به پيامبر عرض نمود خداوند بر تو تنگ نگرفته و زنان غير از او بسيارند و اگر از كنيز بپرسى به تو راستش را خواهد گفت . و پيامبر كنيز عايشه ، بريره را خواست و دربارهء عايشه از او پرسش نمود و بريره تأكيد كرد كه كار مشكوكى از عايشه نديده است . رازى نگفته كه على ( ع ) او را زد يا به وى تندى نمود ، آنچنان كه سيره‌نويسان مىگويند .\r\n( 2 ) ترديدى نيست عايشه ، كه همهء احاديث مربوط به اين افسانه به وى مىرسد خواسته بگويد كه على مىخواسته از كنيز اعترافى بگيرد كه آبرو و حيثيت وى را بخطر اندازد و منظورش اين ستكه على از وى ناخشنود و نسبت به او از هنگامى كه با پيامبر ( ص ) پيوند يافته كينه داشته است ، تا به اين ترتيب كينهء خود را نسبت به على و همراهيش را با دشمنان و مخالفين با\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nوى توجيه كند .\r\n( 1 ) در تاريخ طبرى از برخى از راويان آمده كه داستان عايشه در عمرة القضاء پيش آمده است .\r\nاين خلاصهء داستان « افك » است كه راويان و نويسندگان سيرهء پيامبر بر محتواى آن همداستانند . داستان آنچنان كه عايشه مىگويد و راويان از وى حكايت مىكنند بگونه‌اى روشن نيست كه پژوهنده را وادارد بدون بررسى لا اقل گوشه‌هايى از آن ، از آن عبور كند و از عيبهايش چشم بپوشد .\r\n( 2 ) در آغاز داستان آمده كه پيامبر ( ص ) هرگاه به جنگ يا لشكركشى مىرفت ميان زنانش قرعه مىانداخت و هر كس را كه قرعه‌اش بيرون مىآمد همراه خود مىبرد . اين بار قرعه بنام عايشه افتاد ، پس براى او كجاوه‌اى آماده ساخت كه وى را در آن مىبرد . و هرگاه پيامبر فرود مىآمد با عايشه در خيمه‌اى كه براى آن دو تهيه شده بود اقامت مىكردند . در حالى كه سيرهء پيامبر حكايت نكرده كه هيچ‌يك از مسلمانان همسر و يا زنى را در جنگها با خود به همراه مىبرده است . بعيد نيست حكايت تاريخ‌نگاران از همراه بودن زنان پيامبر با وى در جنگها و لشكركشيهاى آن حضرت ، از دروغهايى باشد كه به پيامبر بسته‌اند تا او را اين گونه توصيف كنند كه حتى در زمان جنگ كه سخت‌ترين و مشكلترين زمانهاست نيز خوشيها را رها نمىكرده و از زنان بىنياز نبوده است . در حالى كه آن حضرت مىدانست در جنگها و سفرهاى جنگيش با دشمنانى از بدترين بندگان خدا روبروست كه هر گونه آزار به وى و بستگانش را روا مىشمارند . ترديدى نيست كه وى هنگامى كه به يكى از غزوه‌هايش مىرفت ، همانگونه كه احتمال پيروزى مىداد احتمال شكست را نيز در نظر مىگرفت ، زيرا پيامبر در جنگ از امكانات عادى بهره مىبرد نه از وسائل غير عادى و معجزات . با توجه به اين نكات بعيد است آنگونه كه ادعا مىشود ، پيامبر با وجود احتمال شكست ، يكى از زنانش را با خود مىبرده است كه در اين صورت بدون ترديد طعمه‌اى براى دشمنان سرسخت\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nوى مىگشته است .\r\n( 1 ) بويژه آنكه من تصور نمىكنم مردى مانند محمد بن عبد الله ( ص ) ، آن انديشمند و رهبر بزرگ و غيور ، در چنين شرايطى كه اصحاب وى زنان و فرزندان خويش را پشت سر گذارده براى نبرد همراه او به راه افتاده و جز به پيكار و كندن ريشهء دشمنان نمىانديشيده‌اند نيز از زنانش جدا نمىشده است .\r\nافزون بر اينكه اگر بخواهيم سندهاى رواياتى را كه تصريح مىكنند پيامبر به جنگى نمىرفت مگر آنكه يك يا دو تن از زنان خود را به همراه مىبرد بررسى كنيم ، در هيچ‌يك از آنها چيزى كه اطمينان‌بخش باشد نمىيابيم . اگر از همهء اين جهات هم چشم بپوشيم ، قاعدة فرمانده تا هنگامى كه مطمئن نشده سپاهش به تمامى آماده و مهيا شده‌اند دستور حركت نمىدهد . با توجه به اينكه به پندار اين حكايات آن حضرت و همسرش در يك خيمه بوده‌اند ، چگونه مىشود پذيرفت كه تنها بر اين اساس كه وى براى قضاى حاجت رفته و بازگشته و گردنبند خود را كه جا گذارده بود جستجو مىنموده پيامبر از او غفلت نموده باشد ، درحالىكه چنين كارى زمان درازى نمىگيرد كه پيامبر در طى آن محبوبترين زنانش را - آنگونه كه مىپندارند - فراموش كند . در حالى كه پيامبر معمولا جز چند دقيقه‌اى سرگرم چيزى نمىشده است .\r\nبه تصريح روايات پيامبر تا سپاهش را مورد بررسى قرار نمىداد و از سربازان و وسائل مطمئن نمىشد دستور حركت نمىداد . حال چگونه از همسر خود كه با وى در يك خيمه بوده و براى رفع نياز از آن خيمه بيرون رفته سراغ نمىگيرد و پيش از اطمينان از بازگشت وى و با آن شتاب دستور سوار نمودن كجاوهء وى را مىدهد ؟ اين جدا بعيد است كه عايشه از خيمه بيرون رود و به آن بازگردد و باز به آنجائى كه بود برود تا گردنبندش را بجويد ، و پيامبر هيچ‌يك از اينها را نداند .\r\n( 2 ) پس از اينهمه ، اگر اين رويداد آنگونه كه سيره‌نويسان مدّعىاند در راه بازگشت پيامبر به مدينه روى داده است ، چگونه كنيز او را كه در مدينه\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nبوده و او را در آن مسافرت همراهى نكرده است مىخواهد و از وى دربارهء آن حادثه پرسش مىكند ؟ اگر فرض كنيم كه وزن عايشه در آن روز سى كيلو بوده كه بيشترين حالت نزارى و لاغرى وى مىتواند باشد با اين حال بعيد است كه نبود وى در هودج هيچ اثرى در سنگينى كجاوه نداشته باشد ، بگونه‌اى كه مأموران حمل كجاوه گمان كنند كه او هنوز در آن است .\r\n( 1 ) آيات كريمه‌اى كه مفسران و تاريخ‌نگاران مىگويند به اين مناسبت نازل شده است ، در مورد اين داستان صراحتى ندارند . اگر به اين مطالب تصريح داشتند ما آنها را با ايمان و فروتنى مىپذيرفتيم زيرا از سوى خداوند حكيم بىهمتا كه چيزى در آسمان و زمين از او پنهان نمىماند نازل شده بود . ولى خداوند مىفرمايد : « آن گروهى كه بهتان به ميان آوردند را براى خود بدى بشمار نياوريد » تا آخر اين آيات ، و افك منحصر به اين گونه از تهمت‌هاى ناروا نيست بلكه هر چه را كه با واقعيت مخالف باشد و آنچه منافقان مىساختند و دروغ مىبستند و به پيامبر و مردان و زنان مسلمان نسبت مىدادند و صحت نداشت را نيز در بر مىگيرد .\r\nعلاوه بر اينكه آيه‌هاى پيش از آن به حكم مرد و زن زناكار و آنان كه زنان خويش را متهم مىكنند و جز خودشان گواهى ندارند و ديگر احكام و قوانينى پرداخته‌اند كه وضعشان مانند ديگر آياتى است كه براى بيان احكام بر پيامبر فرود مىآمدند . يا در هنگام رويدادن برخى مناسبات ، يا بدون ارتباط با مناسبت خاصى ، و اين موضوع بر كسى كه در آيات احكام پژوهش كند آشكار است .\r\n( 2 ) ممكن است مراد از افك در آيه ، واقعه‌اى باشد كه ميان غلام عمر و مرد انصارى بر سر آب روى داده است ، و اينكه اين رويداد ساختگى و براى ايجاد فتنه در ميان مسلمانان بوده است تا اينكه بنى مصطلق درحالىكه مسلمانان در آن حالت ستيزه مىباشند براى نابودى مسلمانان فرصت يابند و از همين رو پيامبر ( ص ) در حركت شتاب ورزيد و بر خلاف معمول به راه خود ادامه داد\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nو شب و روز راه پيمود تا در آن مكان فرود آمد .\r\nبويژه آنكه گروهى از مفسران بر اين نظر رفته‌اند كه آيهء  الَّذِينَ جاؤُ بِالْإِفْكِ . . . »  دربارهء كسى كه ماريهء قبطيه همسر پيامبر را متهم نمود نازل شده است . در مجمع البحرين ، نوشتهء طريحى ، در واژهء « افك » و نيز در تفسير سيد عبد الله شبر آمده كه آيه درباره كسى كه ماريهء قبطيه را متهم نمود نازل شده است نه دربارهء عايشه ، و در تفسير قمى آمده كه خاصه ( شيعيان ) روايت كرده‌اند كه آيه دربارهء ماريهء قبطيه و آنچه عايشه او را به آن متهم نمود نازل شده است .\r\n( 1 ) از حسن بن على روايت شده است كه با واسطه‌هايش از زراره نقل مىكند كه وى گفت : از ابو جعفر امام باقر ( ع ) شنيدم كه مىفرمود : چون ابراهيم پسر پيامبر از دنيا رفت آن حضرت دچار اندوهى سخت گشت ، آنگاه عايشه به آن حضرت گفت : چه چيزى تو را اين گونه اندوهگين كرده ؟ او جز پسر زن متهمى نيست .\r\nوى افزوده است رواياتى وجود دارد كه بر شركت افراد ديگرى به همراه عايشه در متهم نمودن ماريه دلالت دارند ، و پيامبر على را فرستاد تا اگر آن فرد را نزد ماريه بيابد بكشد و على ( ع ) او را در خانه يافت و او چون على را ديد از ترس بر درخت بالا رفت و خود را انداخت و پاهاى خود را گشود و معلوم شد كه آلت بريده است . و على ( ع ) بنزد پيامبر ( ص ) بازگشته او را از اين حقيقت آگاه ساخت .\r\n( 2 ) در هر حال به نظر من اين داستان به دلائلى كه يادآور شديم از پايه ساختگى است . چيزى كه در اين رويداد موهوم شگفت‌آور است اين است كه مسلمانان يك ماه يا بيشتر به همهمه و نجوا دربارهء عايشه و معطل بن صفوان سرگرم بودند و منافقان آن را براى آزار پيامبر و فتنه افكندن ميان مسلمانان مورد بهره‌بردارى قرار داده‌اند ! و با اين حال همهء كسانى كه آن را روايت نموده‌اند به عايشه و مادر او ام رومان منتهى مىشوند ، و همهء مورخان و مفسران كتاب خدا از وى حكايت كرده‌اند . همداستانى\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nتاريخ‌نگاران و محدثان در نگارش رويدادى از رويدادها باعث نمىشود كه انسان از پرسش و ترديد در آن بازايستد ، بويژه كه با چنين پيوست‌هائى همراه باشد . اگر درست باشد كه شخصى عايشه را در امرى كه به آبرو و حيثيت او صدمه وارد كند متهم ساخته باشد ، از ساخته‌هاى منافقان و به هنگامى كه وى در مدينه بوده انجام شده است . با توجه به اينكه هيچ يك از شيعيان در مبرا بودن وى از اين اتهام ترديدى ندارند ، و آيات كريمه براى تأكيد مبرا بودن وى و جلوگيرى از هر كس كه بكوشد با آبروى مردم بازى كند و ديگران را به نسبت‌هاى ناروا متهم سازد نازل شده است . و خداوند به حقيقت كارآگاه است .\r\n\r\n","description":"","footnote":"","page_name":" 151 ","page_number":151},
  {"content":"\r\n . \r\n","description":"","footnote":"","page_name":" 152 ","page_number":152},
  {"content":"\r\n\r\n( 1 )\r\n\r\nفصل پانزدهم غزوهء خندق\r\nپس از غزوه‌ها و پيروزيهائى كه مسلمانان پىدرپى به فرماندهى پيامبر ( ص ) بدست آوردند و پس از صدماتى كه در احد و رجيع و گروه اعزامى چهل يا هفتاد نفره به نجد - بر اساس درخواست عامر بن مالك - به مسلمانان رسيد ، مسلمانان همواره در فضائى مىزيستند كه ترس و نگرانى از حملهء گستردهء قريش پس از رفتار شبيه به شكست آنان در بدر الموعد بر آن سايه افكنده بود ، حمله‌اى كه غطفان و هذيل و قبايل هم مرز شام و يهود بنى قينقاع و بنى نضير - كه پيامبر آنان را از مدينه رانده و در جهات مختلف پراكنده ساخته بود - نيز در آن شركت داشته باشند ، گروه‌هائى كه در كمين پيامبر و اصحاب وى بودند و دوست داشتند ، در صورتى كه بتوانند حتى با گرانترين بها انتقام خود را از آنان بگيرند . محمد كه از مكه به همراه پيروانش گريخته بود در طى چند سال به قدرتى هراس‌آور بدل گشته بود كه سراسر شبه جزيره را تهديد مىنمود . او به پيروانش وعده مىداد كه در\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nآينده‌اى نزديك بر سرزمين حجاز و علاوه بر آن بر سرزمين ايران و روم حاكم خواهند گشت . قريش از همهء اينها آگاه بودند و از خبر نيرومندى مسلمانان بيش از ديگر قبايل عرب و يهود بر خود مىلرزيدند . قرشيان همان كسانى بودند كه از آغاز دعوت پيامبر بر سر راه او ايستاده و همواره با او مبارزه نموده و در طى سيزده سال او را مورد هجوم قرار دادند تا آنكه براى رهايى از مرگى كه برايش فراهم ديده بودند به هجرت روى آورد .\r\n( 1 ) حال كه قريش از شكست دادن وى ناتوان شده بود ، جز اينكه دست خود را براى كمك به سوى يهود و ديگر اعراب در نقاط مختلف شبه جزيره دراز كند چه مىتوانست كرد ؟ شايد آنان با وى همدست شوند و در سرزمينى كه پيامبر را پناه داده و ياريش نموده بر وى هجوم برند و در طى چند روز انتقام خويش را از وى و پيروانش بازگيرند . يهوديان در آغاز كار به شوراندن مردم بر پيامبر و گردآوردن ايشان براى يورش به مدينه پرداختند ، در همان زمان قريش و ديگر قبايل عرب نيز در انديشهء اين كار بودند ولى از پيشدستى يهوديان در اين كار سپاسگزار شدند . پس از آنكه هدفشان يكى شد و در مقصد متحد شدند ، تلاشهاشان در اين زمينه به بار نشست .\r\n( 2 ) در كتابهاى سيره و تاريخ آمده است كه در ماه شوال سال پنجم هجرى ، قريش و گروهى از اعراب و يهوديان بر حمله به پيامبر در مدينه همداستان شدند . داستان چنين بود كه گروهى از رهبران يهودان بنى نضير كه پيامبر آنان را از مدينه بيرون كرده و بخشى از اموالشان را مصادره نموده بود ، مانند سلام بن ابى حقيق و حى بن اخطب و كنانة بن ابى حقيق و هوذه بن قيس وائلى و گروهى جز آنان ، به سوى قريش رفته آنان را به جنگ با مسلمانان تشويق نمودند و وعده دادند كه تا بر كندن ريشهء پيامبر و اصحابش با ايشان همراهند . قريش گفتند : اى گروه يهود شما نخستين اهل كتابيد و از آنچه ما و محمد به آن عقيده داريم آگاه ، حال از شما مىپرسيم كه دين ما بهتر است يا دين او . سران يهود گفتند : البته دين شما بهتر از دين اوست و شما در داشتن\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nحق از او سزاوارتريد . به اين مناسبت آيهء زير نازل گرديد :\r\n  « أَ لَمْ تَرَ إِلَى الَّذِينَ أُوتُوا نَصِيباً مِنَ الْكِتابِ يُؤْمِنُونَ بِالْجِبْتِ وَ الطَّاغُوتِ وَ يَقُولُونَ لِلَّذِينَ كَفَرُوا هؤُلاءِ أَهْدى مِنَ الَّذِينَ آمَنُوا سَبِيلًا أُولئِكَ الَّذِينَ لَعَنَهُمُ اللَّهُ وَ مَنْ يَلْعَنِ اللَّهُ فَلَنْ تَجِدَ لَهُ نَصِيراً »   ( نساء / 52 - 51 )\r\n( آيا به كسانى كه بهره‌اى از كتاب به آنان داده شده ننگريستى كه به جبت و طاغوت مىگروند و به مشركان مىگويند اينان از كسانى كه ايمان آورده‌اند راه‌يافته‌ترند . آنان كسانى هستند كه خداوند لعنتشان كرده است ، و هر كس را كه خدا لعنت كند هرگز برايش ياورى نخواهى يافت . )\r\n( 1 ) چون قريش اين سخن را از يهود شنيدند بسيار شادمان شدند و از اين همبستگى و همكارى تازه اميد يافتند كه پيروزى نهائى بر محمد و پيروانش از آن ايشان است . ايشان با يهود قرار گذاشتند هنگامى كه اعراب را براى يارى خويش عليه پيامبر گرد آوردند ، به جنگ با پيامبر بپردازند .\r\nيهود به برتر شمردن بت‌پرستى بر توحيدى كه محمد ( ص ) و همهء دينهاى آسمانى و از جمله يهوديت به آن فرامىخوانند بسنده نكردند ، بلكه ميان قبايل عرب به رفت و آمد پرداخته آنان را به جنگ با محمد تشويق مىنمودند و از اينكه كار پيامبر و يارانش سامان گيرد و پابرجا شود هراسان مىساختند و قرار ميان خود و قريش را مبنى بر اين كه هنگامى كه توانستند بيشترين شمار ممكن را با خود همداستان كنند - شمارى كه براى مسلمانان بهر اندازه از نيرو و توان رسيده باشند امكان مقابله با آن وجود نداشت - به مدينه يورش برند به آنها يادآور شدند . ( 2 ) آنان توانستند بيشترين تعداد از اعراب را براى پشتيبانى از خود بسيج كنند و در زمان معين شده براى حركتشان ، قريش با يك سپاه چهار هزار نفرى كه سه هزار سوار در ميانشان بود به فرماندهى ابو سفيان به راه افتادند ، و پرچم خويش را در دار الندوه بسته آن را به عثمان بن طلحة بن ابى طلحه دادند و هزار و پانصد شتر نيز به همراه خويش يدك كشيدند . بنى سليم نيز با هفتصد جنگجو به فرماندهى سفيان بن شمس دوست حرب بن اميه به راه افتادند و بنى اسد و فزاره نيز با هزار جنگنده به فرماندهى عيينة بن حصن همراه شدند و از اشج و بنى مرة بن عوف و قبايل\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nديگر نيز شمار بسيارى حركت كردند ، بگونه‌اى كه شمار مجموع آنان از ده هزار تن گذشت .\r\n( 1 ) گروهى از خزاعه كه به مدينه سفر كردند پيامبر ( ص ) را از نيروئى كه قريش و همدستانش از عرب و يهود براى حمله به او گرد آورده‌اند آگاه ساختند . رسول خدا گروهى از اصحاب خود را گرد آورد و آنان را از اين لشكركشى آگاه ساخت و به جهاد و آمادگى براى رويارويى با مهاجمان برانگيخت . آنگاه نظر آنان را در شيوه‌اى كه بايستى براى جلوگيرى از ورود آنان به مدينه در پيش گرفت جويا شد . سلمان پيشنهاد نمود در سمتى كه مشركين مىتوانند از آن طرف وارد مدينه شوند خندق كنده شود . وى گفت : اى رسول خدا ، در ايران ما هنگامى كه محاصره مىشديم گودالى مىكنديم كه ميان ما و دشمنانمان فاصله اندازد . پيامبر و يارانش اين نظر را پسنديدند و پيامبر دستور كندن آن را صادر فرمود . به اين مناسبت مهاجران و انصار گرد سلمان گرد آمده هر يك مىگفت : سلمان از ماست ، تا آنكه بنا به نقل تاريخ طبرى پيامبر فرمود : « سلمان از ما اهل بيت است . »\r\n( 2 ) پيامبر براى هر ده تن از مسلمانان ، كندن چهل ذراع را معين فرمود .\r\nخود نيز همچون يكى از آنان به كار خالصانه و پرشور مسلمانان پيوسته با دست خويش زمين را مىكند و خود را با كار به سختى مىافكند . ولى گروهى كه خود را مسلمان وانمود مىكردند و در دل نفاق و خيانت داشتند از زير كار شانه خالى كرده پنهانى به خانه‌هاى خويش مىرفتند . كسانى از ايشان نيز به نزد پيامبر آمده با بهانه‌هائى بىواقعيت ، از آن حضرت اجازهء رفتن مىخواستند و مىگفتند خانه‌هاى آنان به روى مهاجمان باز و در معرض اشغال مىباشد :\r\n « يَقُولُونَ إِنَّ بُيُوتَنا عَوْرَةٌ وَ ما هِيَ بِعَوْرَةٍ إِنْ يُرِيدُونَ إِلَّا فِراراً »  ( احزاب / 13 )\r\n( مىگويند خانه‌هاى ما بىپناه و ناامن است ، در حالى كه ناامن نيست ، آنان جز گريز خواست ديگرى ندارند )\r\nمسلمانان پاكنهاد شب و روز به كار كندن خندق سرگرم بودند و جز\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nبراى امور ضرورى آن را رها نمىكردند ، و بلافاصله نيز به سركار خويش بازمىگشتند . به اين مناسبت خداوند آيات زير را بر پيامبرش فرود آورد :\r\n  « إِنَّمَا الْمُؤْمِنُونَ الَّذِينَ آمَنُوا بِاللَّهِ وَ رَسُولِهِ وَ إِذا كانُوا مَعَهُ عَلى أَمْرٍ جامِعٍ لَمْ يَذْهَبُوا حَتَّى يَسْتَأْذِنُوهُ ، إِنَّ الَّذِينَ يَسْتَأْذِنُونَكَ أُولئِكَ الَّذِينَ يُؤْمِنُونَ بِاللَّهِ وَ رَسُولِهِ ، فَإِذَا اسْتَأْذَنُوكَ لِبَعْضِ شَأْنِهِمْ فَأْذَنْ لِمَنْ شِئْتَ مِنْهُمْ وَ اسْتَغْفِرْ لَهُمُ اللَّهَ إِنَّ اللَّهَ غَفُورٌ رَحِيمٌ ، لا تَجْعَلُوا دُعاءَ الرَّسُولِ بَيْنَكُمْ كَدُعاءِ بَعْضِكُمْ بَعْضاً قَدْ يَعْلَمُ اللَّهُ الَّذِينَ يَتَسَلَّلُونَ مِنْكُمْ لِواذاً فَلْيَحْذَرِ الَّذِينَ يُخالِفُونَ عَنْ أَمْرِهِ أَنْ تُصِيبَهُمْ فِتْنَةٌ أَوْ يُصِيبَهُمْ عَذابٌ أَلِيمٌ . »   ( نور / 62 - 63 )\r\n( همانا مؤمنان كسانى هستند كه به خدا و پيامبرش ايمان آورده ، هنگامى كه در كارى فراگير همراه اويند تا از او اجازه نگيرند نمىروند . آن كسانى كه از تو اجازه مىخواهند ، آنانند كه به خدا و رسولش ايمان دارند ، پس چون از تو براى برخى كارهاشان اجازه خواستند به هر يك از ايشان كه خواستى اجازه ده ، و براى آنان از خداوند آمرزش خواه ، كه خداوند آمرزنده‌اى مهربان است . پيامبر را همچون يكى از خودتان صدا مزنيد ، خداوند كسانى از شما را كه پنهانى بيرون مىروند مىشناسد ، پس بايستى آنان كه از فرمان وى سر مىپيچند از اينكه دچار بلائى گردند يا عذابى دردناك به ايشان برسد برحذر باشند . )\r\n( 1 ) در كتابهاى سيره آمده است ، هنگامى كه سلمان و نه نفر ديگر در جائى كه پيامبر بر ايشان مشخص نموده بود به كندن سرگرم بودند ، ناگاه به صخرهء سفيدى برخوردند كه از شكستنش ناتوان شدند و كلنگ به آن كارگر نبود . به سلمان گفتند به نزد پيامبر برو و او را از اين واقعه آگاه كن ، شايد به ما اجازه دهد از كندن اين قسمت منصرف شويم ، زيرا ما نمىخواهيم از فرمان او سرپيچى كنيم .\r\n( 2 ) چون سلمان موضوع را به پيامبر خبر داد ، به محل آنان آمد . خود به داخل خندق فرود آمد ، كلنگ را از سلمان گرفت و ضربه‌اى به صخره وارد نمود كه آن را شكافت و از آن پرتوى بيرون آمد كه فضاى مدينه را روشن كرد بگونه‌اى كه - به تعبير راوى - گوئى چراغى است در خانه‌اى تاريك . پيامبر تكبير گفت ، سپس ضربهء ديگرى بر آن فرود آورد كه صخره\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nشكاف برداشت و همانند پرتو نخستين از آن خارج شد ، و در ضربهء سوم صخره شكست و از آن پرتوى تابيد كه اطراف مدينه را روشن ساخت . پيامبر تكبير گفت و جان گرانقدرش به پيروزى نهائى اسلام روشن گشت . سپس سلمان دست آن حضرت را گرفت و وى از خندق بيرون آمد . سلمان گفت :\r\nاى رسول خدا پدر و مادرم فدايت باد ، من چيزى ديدم كه هرگز نديده بودم . پيامبر رو به مسلمانان نمود و فرمود : شما آنچه را سلمان مىگويد ديديد ؟ گفتند : آرى اى رسول خدا ، پدر و مادرمان فداى تو . ما ديديم كه تو ضربه مىزنى و پرتوى همچون موج از آن بيرون مىآيد و تو تكبير مىگفتى و ما نيز تكبير گفتيم و جز اين چيزى نديديم . فرمود : راست گفتيد ، براى من در پرتو نخستين كاخهاى حيره و شهرهاى كسرى آشكار شد و جبرئيل به من خبر داد كه امت من بر آنها چيره مىشوند ، سپس ضربهء دوم را فرود آوردم و كاخهاى سرخ سرزمين روم براى من آشكار شد و جبرئيل خبر داد كه امت من بر آنها غلبه خواهند كرد ، و در ضربهء سوم كاخهاى صنعاء ( يمن ) براى من پديدار گشت و جبرئيل مرا آگاه ساخت كه امت من آنها را تصرف خواهند نمود . مسلمانان از شنيدن اين بشارتها شادمان گشتند .\r\n( 1 ) منافقان هنگامى كه اين مطلب را شنيدند گفتند آيا از محمد تعجب نمىكنيد ؟ او براى شما سخن مىگويد و به شما نويد و خبر مىدهد كه از مدينه كاخهاى حيره و صنعاء و مدائن كسرى را مىبيند درحالىكه شما خندق مىكنيد تا ميان شما و دشمنان شما فاصله اندازد ، و امروز يكى از ما كه مىخواهد براى رفع نيازش برود در امان نيست . آيهء زير دربارهء آنان فرود آمد :\r\n « وَ إِذْ يَقُولُ الْمُنافِقُونَ وَ الَّذِينَ فِي قُلُوبِهِمْ مَرَضٌ ما وَعَدَنَا اللَّهُ وَ رَسُولُهُ إِلَّا غُرُوراً »  ( احزاب / 12 )\r\n( و هنگامى كه منافقان و آنان كه در دلهاشان بيمارى است مىگويند خدا و پيامبرش به ما جز فريب وعده ندادند . )\r\n( 2 ) مسلمانان همچنان به سختى كار كردند تا آنكه ، بنا به روايت طبرى و\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nديگران ، كندن خندق را در شش روز به پايان رساندند . مشركان با لشكر ده هزار نفرى خود از سوار و پياده آمدند تا در سوى ديگر خندق فرود آمدند . از مطالب برخى از كتابهاى سيره آشكار مىشود كه مدينه از جهات ديگر ، به جز آن قسمت كه خندق كنده بودند ، با ساختمانها و درختان محصور بود . پيامبر و همراهانش كه بنا به تصريح طبرى و ديگران شمارشان به سه هزار رزمنده مىرسيد در يك طرف خندق مستقر شدند . خندق ميان دو لشكر قرار داشت و آن محل در دامنهء كوهى به نام سلع قرار داشت . كوه در اين حالت پشت سر مسلمانان واقع شده بود . ( 1 ) پيامبر دستور داد زنان و كودكان به برجهائى كه نقاط مرتفع و دژهاى مدينه بودند بروند تا از خطر دور باشند و ابن ام مكتوم را بجاى خود در مدينه گذارد . يهود بنى قريظه هنوز بر پيمان خود با پيامبر كه در هنگام ورود آن حضرت به مدينه ميانشان برقرار شده بود باقى بودند . ابو سفيان حى بن اخطب را به سراغ آنان فرستاد تا پيمانشان را با پيامبر بشكنند و به مشركان بپيوندند تا از اين راه محاصره بر پيامبر و يارانش سخت‌تر شود . سر كردهء آنان كعب بن اسد قرظى همان كسى بود كه با پيامبر ( ص ) پيمان بسته بود . حى بن اخطب بسوى آنان رفت . هنگامى كه كعب او را ديد دريافت كه هدفش چيست . از اينرو در را به روى او بست . حى بن اخطب از او اجازهء ورود خواست ولى او از اجازه دادن به وى خوددارى نمود و گفت : تو مردى بداخترى ، من با محمد پيمان بسته‌ام و پيمان او را نمىشكنم زيرا از او جز وفا و راستى نديده‌ام . حى بن اخطب به وى گفت : واى بر تو ، در را باز كن ، من مىخواهم با تو دربارهء كارى سخن بگويم كه شايد براى تو خوب باشد . كعب بر موضع خود ايستادگى نمود . حى بن اخطب كه چنين ديد به وى گفت : تو درب خانه‌ات را از ترس اينكه من از غذايت بخورم بسته‌اى ، اى مرد در را بگشاى كه من عزت روزگار و دريائى ژرف از سپاه برايت به ارمغان آورده‌ام . من قريش و سروران آن را و غطفان و همپيمانانش را آورده و همگى را در محل گرد آوردن سيلها فرود آورده‌ام ، و آنان با من عهد و پيمان بسته‌اند تا\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nمحمد و يارانش را ريشه كن نكنند از اينجا نروند . كعب گفت : به خدا سوگند تو براى من خوارى روزگار و ابر بىبارانى آورده‌اى كه آبش خشك شده ، رعد و برق به راه مىاندازد ولى چيزى در آن نيست . واى بر تو اى حى ، مرا و كارم را رها كن ، زيرا من از محمد جز راستى و وفا چيزى نديده‌ام . ولى حى آن قدر به سر و گوش او دست كشيد تا وى را از تصميمش برگرداند و به وى اجازهء ورود داد . حى بن اخطب با كعب عهد كرد اگر قريش و غطفان بازگشتند و بر محمد دست نيافتند وى و همراهانش نيز به قلعهء كعب وارد شده در سرنوشت او شريك گردند . سرانجام كعب عهد خود را با پيامبر شكست و از آنچه ميان او و پيامبر برقرار بود برگشت .\r\n( 1 ) هنگامى كه پيامبر ( ص ) خبردار شد كعب پيمان شكسته و به مهاجمان پيوسته ، سعد بن عباده و سعد بن معاذ و عبد الله بن رواحه و خوان بن جبير يكى از بنى عوف را روانه كرد و به آنان فرمود : به نزد بنى قريظه برويد تا بنگريد آيا آنچه ما از اين مردم شنيده‌ايم درست است يا نه . اگر درست بود خبر را با كنايه به من بگوييد و به مطلب تصريح نكنيد ، و اگر همچنان به پيمان خود پايبند بودند آشكارا بگوييد تا مردم دروغ بودن آنچه را به ما رسيده است بدانند . اين گروه چون به نزد بنى قريظه رفتند آنان را بسيار بدتر از آنچه شنيده بودند يافتند . به پيامبر بد مىگفتند و منكر هر گونه پيمانى ميان خود و پيامبر مىگشتند . سعد بن معاذ كه چنين ديد آنان را دشنام داد . آنها نيز به وى دشنام دادند و آنگاه گروه مذكور به نزد پيامبر بازگشتند و گفتند « عضل و قاره » و منظورشان اين بود كه بنى قريظه ، همانگونه كه قبايل عضل و قاره به اصحاب رجيع خيانت كردند ، راه خيانت در پيش گرفته‌اند . پيامبر گفت : الله اكبر ، مژده باد به شما اى مسلمانان . در اين هنگام گرفتارى سخت‌تر شد و وحشت بزرگتر گشت .\r\n( 2 ) در كتابهاى سيره آمده مهاجمان براى جنگ با مسلمانان سه لشكر را سازمان دادند ، لشكر ابن اعور سلمى از بالاى دره پيش آمد و لشكر عيينة بن حصن از كنارهء ديگر پيش آمدند و ابو سفيان با سپاه همراهش در طرف ديگر\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nخندق مستقر شدند .\r\nبرخى از منافقان گفتند : محمد به ما نويد گنج‌هاى خسرو و قيصر را مىداد و امروز كار ما به جائى رسيده كه يكى از ما براى اينكه به قضاى حاجت برود ايمن نيست . خداوند نيز برخورد مشركان و مسلمانان را با اين گفتار توصيف نمود :\r\n  « إِذْ جاؤُكُمْ مِنْ فَوْقِكُمْ وَ مِنْ أَسْفَلَ مِنْكُمْ وَ إِذْ زاغَتِ الْأَبْصارُ وَ بَلَغَتِ الْقُلُوبُ الْحَناجِرَ وَ تَظُنُّونَ بِاللَّهِ الظُّنُونَا هُنالِكَ ابْتُلِيَ     الْمُؤْمِنُونَ وَ زُلْزِلُوا زِلْزالًا شَدِيداً وَ إِذْ يَقُولُ الْمُنافِقُونَ وَ الَّذِينَ فِي قُلُوبِهِمْ مَرَضٌ ما وَعَدَنَا اللَّهُ وَ رَسُولُهُ إِلَّا غُرُوراً »   ( احزاب / 12 - 10 )\r\n( و هنگامى كه از فرازتان و از پائين پايتان به سراغتان آمدند و ديده‌ها خيره ماند و قلب‌ها به حنجره‌ها رسيد و به خداوند گمانها برديد . آن هنگام مؤمنان به سختى تكان داده شدند . آنگاه كه منافقان و آنان كه در دلهاشان بيمارى است مىگويند خداوند و پيامبرش جز فريب به ما وعده ندادند . )\r\n( 1 ) مشركان چندين روز در كنار خندق ايستادند و مسلمانان نيز در برابرشان صف كشيدند ، و گاهگاه يكديگر را با تير مىزدند . گرفتارى و ترس بر مسلمانان شدت گرفت . پيامبر كسانى را به سراغ عيينة بن حصن و حارث بن عوف بن ابى حارثهء مرى كه رهبران غطفان بودند فرستاد و پيغام داد اگر با همراهان خويش از آنجا بروند يك سوم ميوه‌هاى مدينه را به آنان مىدهد . آن دو پذيرفتند و قراردادى نوشتند . پيش از آنكه قرارداد از سوى دو طرف امضاء و مبادله شود پيامبر ( ص ) سعد بن معاذ و سعد بن عباده رؤساى اوس و خزرج را فراخواند و تصميم خود را به اطلاع آنان رساند .\r\nآن دو پرسيدند : آيا اين كار را از جانب خود انجام دادى يا آنكه خداوند ترا به آن فرمان داده است ؟ پيامبر فرمود : نه ، من از جانب خود و براى محافظت از شما اين كار را كردم ، زيرا ديدم عرب همگى يكپارچه عليه شما برخاسته‌اند و از هر سو به شما پارس مىكنند . اين بود كه خواستم قدرت و شكوهشان را بشكنم . سعد بن معاذ گفت : اى رسول خدا در زمانى كه ما و اين قوم هر دو مشرك بوديم آنان اميد نداشتند يكى از ميوه‌هاى ما را بدون\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nمعامله و يا مهمانى بخورند ، آيا حال كه خداوند ما را به تو و اسلام گرامى داشته و به آن هدايت فرموده و به وجود تو عزت بخشيده اموال خود را به رايگان به آنان بدهيم ؟ به خدا سوگند جز شمشير چيزى به آنان نمىدهيم تا خداوند ميان ما و ايشان داورى كند . پيامبر فرمود : پس هر گونه صلاح مىدانيد با آن نوشته عمل كنيد ، سعد بن معاذ صحيفه را گرفت و نوشته‌هاى آن را پاك نمود .\r\n( 1 ) محاصره ادامه يافت ، و ترس بر مسلمانان چيره شده بود . در همين هنگام ناگهان عمرو بن عبد ود عامرى و عكرمة بن ابى جهل و هبيرة بن ابى وهب و نوفل بن عبد الله و ضرار بن خطاب بن مرداس بر اسبان خود به راه افتادند و بر بنى كنانه گذشتند و به آنان فرمان دادند آمادهء جنگ باشند . سپس به سوى خندق آمدند و هنگامى كه آن را ديدند گفتند اين شيوه را عرب نمىشناخت .\r\nآنها در طول خندق قسمتى را يافتند كه باريك بود . به اسبان خود هى زده بسوى آن تاخت آوردند و از آن قسمت به طرف ديگر پريدند سپس در فاصلهء خندق و لشكرگاه مسلمانان به جولان پرداختند .\r\n( 2 ) ابن هشام در سيرهء خود و طبرى در تاريخش و نيز ابن كثير و ديگران گفته‌اند : هنگامى كه عمرو بن عبد ود از آن رخنهء خندق گذشت ، على ( ع ) به همراه چند تن از مسلمانان رفتند و در آن نقطه پاسدارى دادند تا كس ديگرى از آنجا عبور نكند . سواران قريش مىكوشيدند از آنجا بگذرند ولى ايستادگى على ( ع ) در كنار آن گذرگاه مانع عبور ايشان از آن محل گشت .\r\n( 3 ) اين نويسندگان افزوده‌اند كه عمرو بن عبد ود عامرى در جنگ بدر به همراه مشركان پيكار نمود و زخمهاى سختى خورد كه مانع شد در احد به همراه آنان شركت كند . وى از سواران و جنگاوران عرب بود . چون روز احزاب فرارسيد وى براى آگاهى از موقعيت به راه افتاد و بگفتهء طبرى و ابن هشام و ديگران مردم را به جنگ فرامىخواند . مسلمانان در اين هنگام از ترس به خود مىلرزيدند و هيچ كس را ياراى پاسخ گفتن به وى نبود .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nعلى ( ع ) هنگامى كه شنيد او هماورد مىخواهد به نزد پيامبر ( ص ) آمد و گفت : يا رسول الله من بجنگ او مىروم . پيامبر فرمود : بنشين ، او عمر بن عبد ود است . عمرو بار ديگر هماورد طلبيد ولى هيچ‌كس جز على براى جنگ با وى از جاى برنخاست . پيامبر ( ص ) باز او را به نشستن فرمان داد تا ميزان فداكارى و جانبازى و ايثار مسلمانان را دريابد ، نه اينكه بخواهد على را از خطر دور بدارد . عمرو هنگامى كه ديد هيچ‌كس پاسخ او را نمىدهد ، به تحريك مسلمانان به مبارزه پرداخت و مىگفت : كجاست آن بهشتى كه مىپنداشتيد هر كس از شما كشته شود به آن وارد مىشود ؟ پس چرا هيچ‌كس براى مبارزه نمىآيد ؟ و آنچنان كه در سيرهء حلبيه و ارشاد مفيد آمده اين اشعار را مىخواند :\r\n« از بس براى شما فرياد « هل من مبارز » سردادم گلويم گرفت .\r\nمن همواره اينچنين به سوى هر دعوتى به مبارزه مىشتابم .\r\nدليرى و بخشش در جوانمرد از بهترين خصلتهاست » .\r\n( 1 ) پيامبر به چپ و راست خود رو مىكرد و مسلمانان را به هماوردى با او فرامىخواند ، ولى هيچ‌كس پاسخ مثبت نمىداد . على ( ع ) در برابر پيامبر بپاخاست و عرض كرد : اى رسول خدا من هماورد اويم ، و پيامبر باز فرمود بنشين ، او عمرو است ، على گفت : عمرو باشد . پيامبر به او اجازهء جنگ داد .\r\nشمشير خود ذو الفقار را به او داد ، زره خود را به او پوشاند و عمامهء خود را به سر او بست ، آنچنان كه در برخى از روايات آمده است فرمود : خداوندا تو در روز بدر عبيده را از من گرفتى و در روز احد حمزه را . اين على برادر و پسر عموى من است ، مرا تنها نگذار كه تو بهترين بازماندگانى . على ( ع ) درحالىكه اشعار زير را مىخواند به مقابل عمرو رفت :\r\n« شتاب مكن كه پاسخ‌دهنده‌اى نيرومند بسويت آمد .\r\nصاحب انديشه و آگاهى و راستى ، نجات‌بخش هر رستگارى .\r\nمن اميدوارم كه زارى سوگواران را برايت برپا كنم .\r\nاز ضربه‌اى كارى كه شهرتش پس از جنگها باقى خواهد ماند » .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\n( 1 ) هنگامى كه على به جنگ عمرو رفت پيامبر ( ص ) فرمود « تمام ايمان به مبارزهء تمام شرك رفت » « 1 » چون اين دو جنگاور با هم روبرو شدند ، عمرو پرسيد : تو كيستى ؟ گفت : من على بن أبي طالبم . گفت : اى برادرزاده بهتر است كس ديگرى از عموهايت كه از تو نيرومندتر باشد به مبارزهء من بيايد ، زيرا من دوست ندارم تو را بكشم ، زيرا پدر تو دوست و همدم من بود .\r\n( 2 ) در شرح نهج البلاغه آمده كه استاد ما ابو الخير مصدق بن شبيب نحوى هرگاه در هنگام خواندن كتابها بر او به اينجا مىرسيديم ، مىگفت : به خدا سوگند عمرو بخاطر زنده ماندن على از او درخواست بازگشت نكرد - آنگونه كه ادعا مىكرد - بلكه از على ترسيد . زيرا كشتگان او را در بدر و احد مىشناخت و مىدانست اگر با او بجنگد على او را خواهد كشت . شرم كرد از خود سستى نشان دهد ، از اينرو تظاهر نمود زنده ماندن على و رعايت او را مىخواهد . ولى دروغ مىگفت .\r\n( 3 ) نويسندگان سيره افزوده‌اند كه على به وى پاسخ داد : ولى من دوست دارم تو را بكشم . عمرو گفت : اى برادرزاده من دوست ندارم مردى بزرگوار مانند ترا بكشم ، بازگرد كه براى تو بهتر است . على ( ع ) فرمود : قريش از تو حكايت مىكنند كه مىگويى هيچ‌كس مرا به دو كار فرانمىخواند - و در روايت ديگرى به سه كار - مگر اينكه لا اقل يكى از آنها را مىپذيرم . گفت :\r\nآرى چنين است . على فرمود : پس من ترا به اسلام دعوت مىكنم ، گفت اين درخواست را رها كن . فرمود : ترا دعوت مىكنم با همراهانت از قريش به مكه بازگردى . گفت : در اين صورت زنان مكه مىگويند جوانى مانند تو مرا فريفت . گفت : پس ترا به مبارزه مىخوانم . گفت : من دوست ندارم ترا بكشم .\r\nعلى ( ع ) گفت : ولى من دوست دارم ترا بكشم . در اين حال عمرو خشمگين شده از اسبش فرود آمد و آن را پى كرد . سپس به على ( ع ) روى آورد . آن دو به مبارزه و ستيز مشغول شدند عمرو با شمشير خود ضربه‌اى به على ( ع ) زد\r\n\r\n\r\n","description":"","footnote":"\r\n( 1 ) - شرح نهج البلاغه ج 4 ، ص 344 .\r\n","page_name":" 164 ","page_number":164},
  {"content":"\r\n\r\nكه آن را با سپر خود دفع نمود ، ولى شمشير در آن فرورفت و به سر على رسيد ، و على ضربه‌اى به شانهء وى زد و او را در خونش غوطه‌ور ساخت .\r\n( 1 ) در برخى از كتابهاى سيره آمده است كه جابر بن عبد الله انصارى گفت : من در پى على رفتم تا ببينم كارش به كجا مىرسد . چون على ضربه‌اش را بر وى وارد آورد غبارى سخت بلند شد و ميان من و آن دو قرار گرفت . من تنها صداى تكبيرى را شنيدم ، كه مسلمانان نيز به شنيدن آن تكبير گفتند و ما دانستيم كه على او را كشته است . چون غبار فرونشست على را ديدم كه روى سينهء عمرو نشسته و سرش را جدا مىكند . همراهان عمرو پس از اين حادثه گريختند تا از خندق بگذرند ، اسبان همگى از خندق پريد جز نوفل بن عبد الله كه اسبش كم آورد و در خندق افتاد . مسلمانان او را با سنگ مىزدند . وى فرياد زد : اى مسلمانان كشتن بهتر از اين است . در اين هنگام على ( ع ) فرود آمد و او را كشت .\r\n( 2 ) در سيرهء اين هشام از زهرى نقل شده كه پسر عمرو بن عبد ود ، مسحل بن عمرو بن ود ، همراه وى بود و على او را نيز كشت . همچنين على درحالىكه پياده بود به هبيرة بن ابى وهب كه سوار بر اسب بود رسيد و ضربه‌اى به او زد كه به كوههء زينش رسيد و زرهش افتاد . عكرمة بن ابى جهل و ضرار بن خطاب گريختند و منبه بن عثمان بن عبيد بن سباق نيز تير خورد و آنگونه كه طبرى نقل كرده در مكه از زخم آن مرد .\r\n( 3 ) در سيرهء ابن اسحاق آمده كه مشركان به پيامبر پيغام دادند كه پيكر عمرو بن عبد ود را در مقابل ده هزار درهم به آنان بدهد . پيامبر فرمود : ما نيازى به جسد او نداريم و براى مردگان نيز پولى نمىگيريم . و گفته‌اند آن پيشنهاد براى جسد نوفل بن عبد الله بن مغيره بوده است .\r\n( 4 ) در ارشاد و كتابهاى ديگر از محمد بن اسحاق نقل شده كه گفت : چون على ( ع ) عمرو بن عبد ود را كشت و لا إله الا الله گويان بسوى پيامبر روى آورد ، عمر بن خطاب به وى گفت : چرا زره او را در نياوردى ، در ميان عرب زرهى مانند آن نيست . على ( ع ) فرمود : شرم كردم بدن او را\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nبرهنه كنم .\r\n( 1 ) در شرح نهج البلاغه آمده كه مبارزهء على با عمرو بن عبد ود در روز خندق بزرگتر از آن است كه از آن به بزرگى ياد شود و بالاتر از آن است كه از آن به والايى ياد شود . و آن نيست مگر آنگونه كه استاد ما ابو هذيل گفت : شخصى از وى پرسيد منزلت على در نزد خداوند بزرگتر است يا ابو بكر . ابو هذيل پاسخ داد : برادرزاده ، به خدا سوگند مبارزهء على با عمرو در روز خندق با همهء كارهاى نيكوى مهاجران و انصار و عبادتهاى آنها برابرى مىكند و از آنها فزونى مىگيرد ، تا چه رسد به ابو بكر تنها .\r\nدر جلد دوم « فضائل الخمسه من الصحاح السته » از جلد دوم مستدرك صحيحين ، از سفيان ثورى به سندش از پيامبر ( ص ) نقل شده كه فرمود :\r\nمبارزهء على بن أبي طالب با عمرو بن عبد ود در روز خندق برترين اعمال امت من است تا روز رستاخيز . خطيب بغدادى نيز اين روايت را در تارخ خود ( ج 13 ص 19 ) آورده است . و رازى نيز اين حديث را با همين كلمات در تفسير كبير خود در جزء آخر ، در ضمن سخن از شب قدر و فضيلت آن آورده است . در درّ المنثور سيوطى ، در تفسير سخن خداى متعال كه :  « وَ رَدَّ اللَّهُ الَّذِينَ كَفَرُوا بِغَيْظِهِمْ لَمْ يَنالُوا خَيْراً وَ كَفَى اللَّهُ الْمُؤْمِنِينَ الْقِتالَ »  ( احزاب / 25 )\r\n( خداوند كافران را خشمگين و بىآنكه به غنيمت و كامى دست يافته باشند دور ساخت ، و خداوند مؤمنان را از پيكار كفايت نمود ) ، از ابن ابى حاتم و ابن مردويه و ابن عساكر نقل شده كه « خداوند پيكار را بجاى مؤمنان به على ( ع ) كفايت فرمود » . « 1 »\r\n( 2 ) در شرح نهج البلاغه از قيس بن ربيع به سندش از ربيعة بن مالك سعدى نقل نموده كه گفت : به نزد حذيفة بن يمان رفته گفتم : اى ابو عبد الله مردم دربارهء على و فضائل او سخن مىگويند و اهل بصره به آنان مىگويند شما\r\n\r\n\r\n","description":"","footnote":"\r\n( 1 ) - فضائل الخمسه ج 2 ص 323 . تفسير كبير فخر رازى ، در تفسير سورهء قدر ، جلد 32 ص 31 ، چاپ نخست .\r\n","page_name":" 166 ","page_number":166},
  {"content":"\r\n\r\nدر ستايش اين مرد زياده‌روى مىكنيد ، آيا تو حديثى براى من حكايت مىكنى كه براى مردم بازگو كنم ؟ حذيفه گفت اى ربيعه تو دربارهء على از من چه مىپرسى و من دربارهء او به تو چه بگويم . سوگند به آنكه جان حذيفه به دست اوست اگر تمام اعمال امت محمد را از زمانى كه خداوند او را به پيامبرى برانگيخت تا امروز در يك كفهء ترازو بگذارند و يكى از كارهاى على را در كفهء ديگر ، آن كار از همهء اعمال آنها سنگينتر خواهد بود .\r\n( 1 ) ربيعه گفت اى ابو عبد الله ، اين ستايشى است كه نه كسى براى آن بر مىخيزد ، نه مىنشيند و نه مىپذيرد ، و من گمان مىكنم كه زياده‌روى است . حذيفه گفت : اى نادان ، چگونه كسى آن را نمىپذيرد ؟ مسلمانان روز خندق كجا بودند هنگامى كه عمرو و همراهانش از خندق گذشتند و بىتابى و ترس آنان را فرا گرفته بود ؟ عمرو آنان را به مبارزه مىطلبيد و از پاسخ وى بازايستاده بودند تا آنكه على به مقابلهء با وى رفت و او را كشت .\r\nسوگند به آنكه جان حذيفه به دست اوست كار آن روز على پاداشش از همهء كارهاى امت محمد تا امروز و تا روز رستاخيز بزرگتر است .\r\nدر روايت ديگرى آمده كه حذيفه گفت : « اى نادان ، چگونه اين ستايش پذيرفتنى نيست ، فلان و فلان و حذيفه و همهء اصحاب محمد ( ص ) آن روز كجا بودند . . . » « 1 »\r\n( 2 ) چون خبر كشته شدن عمرو به خواهرش عمره رسيد پرسيد چه كسى او را كشت ؟ چه كسى جسارت ستيز با او را يافت ؟ گفتند : على بن ابى طالب .\r\nگفت : عمرو قهرمانان را كشت و با همگنان خود مبارزه كرد و كشته شدنش بدست همتاى بزرگوارى از قوم خودش بود ، سپس ابيات زير را سرود :\r\n\r\n\r\n","description":"","footnote":"\r\n( 1 ) - شرح نهج البلاغه ج 4 ، ص 344 و 345 . هر پژوهشگر بىنظرى كه موضع مشركان خودپسند و پريشانى و اضطراب مسلمانان را در آن روز بنگرد ناچار به همين نتيجه مىرسد ، زيرا كشتن عمرو و اصحاب وى توسط على موقعيت دو طرف را دگرگون كرد و ترس و نااميدى را در دلهاى مشركان وارد ساخت .\r\n","page_name":" 167 ","page_number":167},
  {"content":"\r\n\r\n« اگر كشندهء عمرو كسى جز كشندهء كنونى او بود ، من تا ابد بر او مىگريستم .\r\nولى كشندهء او كسى است كه عيبى به او گرفته نمىشود ، پدر او سرور شهر مكه ناميده مىشد .\r\nدر بلندى مقام از هاشم است ، مقامى كه به آسمان فرا مىرود و مردم را با حسدى كه بر او مىبرند مىكشد .\r\nمردمى كه خداوند كرامت دين و دنيا را بىسرگشتگى جز براى آنان نخواسته است » .\r\nبا اين ضربهء سخت كه قريش و همدستانش انتظار آن را نداشتند ، ديگر مهاجمان بر موضع خود باقى ماندند . پس از پيمان‌شكنى بنى قريظه و قرار گرفتن آنان در كنار مشركان ، كار بر مسلمانان سخت شد و مىترسيدند بنى قريظه از قلعه‌هايشان بدانها يورش آوردند و برخى مخفيانه شروع به رفتن به ارتفاعاتى نمودند كه زنان در آنجا بودند .\r\n( 1 ) يحيى بن عباد بن عبد الله بن زبير از پدرش نقل مىكند كه او گفت : صفيه دختر عبد المطلب در بالاى دژ حسان بن ثابت بود و حسان نيز همراه زنان و كودكان . صفيه حكايت كرده كه مردى يهودى به آنجا آمده گرد قلعه مىگشت . بنى قريظه نيز پيمان ميان خود و پيامبر را بريده بودند و ميان ما و آنان كسى نبود كه از ما دفاع كند . پيامبر و مسلمانان نيز در برابر دشمن قرار داشتند و نزديك بود كه دشمن از همه طرف مدينه را در ميان بگيرد ، بويژه پس از آنكه بنى قريظه نيز به ايشان پيوستند . آنان به رخنه‌هائى كه امكان مىداد از آنها وارد راههاى مدينه شده به مسجد و خانهء پيامبر برسند آشنا بودند . صفيه احساس كرد كه ممكن است مرد يهودى جاسوس بنى قريظه باشد و مىخواهد راهى به قلعه‌هاى زنان بيابد تا در حالى كه پيامبر ( ص ) و همراهانش به آن لشكرهاى ترسناك كه به رفت و آمد مشغول‌اند تا راهى براى يك حملهء فراگير بيابند سرگرمند ، يهوديان را به آن قلعه‌ها راهنمائى كند .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\n( 1 ) صفيه از اين يهودى كه گرداگرد قلعه‌هاى زنان را جستجو مىكرد احساس خطر نمود و گفت : اى حسّان ، اين يهودى همچنان كه مىبينى گرد قلعه‌هاى ما مىگردد و من نگرانم او يهوديان را به داخل قلعه‌هاى ما راهنمايى كند ، در حالى كه پيامبر نيز سرگرم مشركانى است كه او را احاطه كرده‌اند . پائين برو و او را بكش . حسان گفت : خدا ترا بيامرزد اى دختر عبد المطلب ، به خدا تو مىدانى كه من اهل اين كار نيستم . صفيه گفت : وقتى اين سخن را شنيدم و از او نااميد شدم ، جامه‌ام را به كمرم محكم بستم و ستونى برداشته از قلعه پائين رفتم و او را با ستون زدم تا كشته شد . چون كار او را تمام كردم به قلعه بازگشتم و به حسان گفتم پائين برو و زرهش را بردار ، زيرا او مرد است و من نمىتوانم لباسش را در آورم ، حسان گفت : من نيازى به جامه و زره او ندارم .\r\n( 2 ) محاصره همچنان برگرد مدينه باقى بود و در برخى از روايات آمده كه گروههاى مشركان از طرف بنى قريظه مخفيانه به درون مدينه راه يافتند ، ولى مسلمانان در آنجا آنها را عقب راندند و مؤمنان راستين با اميدوارى به يارى پروردگار سبحان آنچنان كه پيامبر به ايشان وعده داده بود ايستادگى كردند . خداوند دربارهء ايشان چنين نازل فرمود :\r\n « وَ لَمَّا رَأَ الْمُؤْمِنُونَ الْأَحْزابَ قالُوا هذا ما وَعَدَنَا اللَّهُ وَ رَسُولُهُ وَ صَدَقَ اللَّهُ وَ رَسُولُهُ وَ ما زادَهُمْ إِلَّا إِيماناً وَ تَسْلِيماً »  ( احزاب / 22 )\r\n( و هنگامى كه مؤمنان گروه‌هاى دشمنان را ديدند گفتند اينست آنچه خداوند و پيامبرش به ما وعده داده بودند ، خدا و رسولش راست گفتند ، و چيزى جز ايمان و تسليم در برابر حق به آنان افزوده نشد . )\r\nولى منافقان و سست‌ايمانان مهاجر و انصار ، اين تنگنا را براى ايجاد گمراهى و ترديد مورد استفاده قرار دادند و از آنچه كه پيامبر ( ص ) دربارهء ورود فاتحانه به و تصرف كاخهاى كسرى و قيصر به آنان نويد داده بود اظهار شگفتى و ناباورى مىكردند . از اينرو خداوند دربارهء آنان چنين نازل فرمود : « و هنگامى كه منافقان و آن كسان كه در دلهاشان بيمارى\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nاست مىگويند خدا و رسولش جز فريب بما وعده ندادند . »\r\n( 1 ) پيامبر ( ص ) پيوسته براى رهايى از آن تنگنائى كه مسلمانان پيش از اين همانندش را نديده بودند در كار و انديشه بود . ولى چيزى كه به آن نمىانديشيد درگيرى كامل با مشركان بود مگر آنكه او را به آن ناچار كنند ، زيرا گروه‌هائى كه گرد آمده و يورش آورده بودند تا حدى بر روحيهء مسلمانان اثر گذارده و دشوار بود كه در مقابل درگيرى همه‌جانبهء آنان ايستادگى كنند ، بويژه كه يهود بنى قريظه نيز به مهاجمان پيوسته مدينه را از درون تهديد مىكردند . پس انديشيد كه با غطفان و همراهانشان در ازاى بخشى از ميوه‌هاى مدينه سازش كند ، و همانگونه كه يادآور شديم غطفان را براى اين كار آماده يافت ، ولى بدون موافقت مالكان اين ميوه‌ها كه انصار بودند اين قرارداد را با همهء فايده‌هايش منعقد نمىنمود . زيرا ميوه‌هاى مدينه از آن اهل آن بود و پيامبر كسى نبود كه نظر خود را دربارهء اموال آنان به كار برد . و پس از آنكه نقشهء خود را براى رؤساى اوس و خزرج مطرح نمود ، همانگونه كه يادآور شديم موافقتى از جانب آنان مشاهده ننمود .\r\n( 2 ) در همين اوقات نعيم بن مسعود بن عامر مخفيانه از ميان مهاجمان گذشت و به خدمت پيامبر ( ص ) آمد و به آن حضرت گفت : من مسلمان شده و به دعوت تو ايمان آورده‌ام ، و قوم من از مسلمانان شدنم آگاه نيستند .\r\nهر دستورى مىخواهى به من بده پيامبر بنظرش آمد كه او را براى پراكندن روح تفرقه ميان مشركان مأمور كند ، با توجه به اينكه آنان نظر او را محترم مىشمارند و معتقدند كه او از خودشان است . از اينرو به وى فرمود : تو يك مرد تنها هستى ، پس هر چه مىتوانى دشمن ما را سست و ناتوان كن زيرا جنگ ، نيرنگ است .\r\n( 3 ) نعيم بن مسعود ابتدا به سراغ بنى قريظه رفت كه پيش از آن با آنها دوستى و همدمى داشت . به آنان گفت : اى بنى قريظه ، شما از دوستى و رابطهء من با خود آگاهيد . گفتند : هر چه مىخواهى بگو ، ما به تو اطمينان داريم .\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nنعيم گفت : قريش و غطفان مانند شما نيستند ، اين شهر شهر شماست و اموال و فرزندان و زنانتان در آن هستند و براى شما سخت است به جاى ديگر نقل مكان كنيد . اما قريش و غطفان براى جنگ با محمد به اينجا آمده‌اند و زنان و فرزندان و اموالشان را در شهرشان در امنيت بجاى گذارده‌اند . اگر توانستند محمد و اصحابش را از ميان بردارند همان است كه مىخواهند ، و اگر نتوانستند به سرزمين خود بازمىگردند و شما را با محمد تنها مىگذارند ، و اگر شما تنها بمانيد توان مقابله با محمد را نداريد . نظر من اين ستكه شما همراه آنان به پيكار نپردازيد مگر آنكه چند تن از بزرگانشان را گرو بگيريد كه در دست شما باقى باشند . زيرا در اين صورت ناچارند شما را تنها نگذارند و بروند .\r\n( 1 ) بنى قريظه اين نظر را پسنديدند و گفتند : پيشنهاد درستى كردى . آنگاه نعيم بن مسعود بيرون آمد و به نزد قريش رفت و به ابو سفيان و همراهانش گفت : شما دوستى مرا نسبت به خودتان و جدائى مرا از محمد مىدانيد ، من خبرى را شنيده‌ام كه ديدم تكليف دارم آن را به شما برسانم . ولى پنهان كنيد كه از من شنيده‌ايد . گفتند باشد . گفت : شنيده‌ام كه يهوديان از پيمان‌شكنى خود نسبت به محمد پشيمانند و پشيمانى خود را به وى اطلاع داده و پيشنهاد كرده‌اند چند نفر از بزرگان شما و غطفان را بگيرند و به مسلمانان تسليم كنند تا آنان گردنشان را بزنند ، سپس يهود به محمد بپيوندند تا ريشهء شما را بكنند . محمد نيز اين پيشنهاد را پذيرفته است . حال اگر يهود به شما پيغام دادند كه مردانى از خود را به آنان گرو بدهيد ، مبادا كسى را به آنها بسپريد !\r\n( 2 ) آنگاه به نزد غطفان رفت و گفت : اى گروه غطفان ، شما خاندان و فاميل من هستيد و محبوبترين مردم نزد منيد . تصور نمىكنم نزد شما به چيزى متهم باشم . گفتند : تو در نزد ما متهم نيستى . وى آنچه را به قريش گفته بود به غطفان نيز گفت و آنان را از يهود و خيانتشان بر حذر داشت ، و موفق شد قريش و غطفان را نسبت به يهود بنى قريظه دچار شك و ترديد سازد .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\n( 1 ) در كتابهاى سيره آمده است هنگامى كه شب شنبه از ماه شوال فرا رسيد ، ابو سفيان و رؤساى غطفان عكرمة بن ابى جهل را به همراه گروهى از قريش و غطفان بنزد بنى قريظه روانه كردند . فرستادگان به بنى قريظه گفتند : اينجا براى ماندن ما مناسب نيست ، همهء امكانات و آذوقهء ما به پايان رسيده است ، آمادهء پيكار شويد تا با محمد پيكار كنيم و كارمان را با او تمام كنيم . بنى قريظه پيغام دادند كه امروز روز شنبه است و ما در آن هيچ كار نمىكنيم و براى گروهى از ما يهوديان در چنين روزى اتفاقى افتاده كه بر شما پوشيده نيست . علاوه بر آن ما تا هنگامى كه شما گروگانهايى بدست ما نسپاريد كه ما مطمئن شويم شما تا پايان همراه ما پيكار خواهيد كرد همراه شما با محمد نمىجنگيم ، زيرا مىترسيم كه جنگ بر شما سخت گردد و كشتار بر شما گران آيد و به سوى وطنتان بشتابيد و ما را با محمد در شهرمان تنها بگذاريد و در آن صورت ما به تنهائى توان روبرو شدن با او را نداريم .\r\n( 2 ) عكرمه و همراهانش بنزد قريش و غطفان بازگشته آنان را از گفته‌هاى بنى قريظه آگاه كردند . مشركان چون اين سخنان را شنيدند ، گفتند : نعيم به ما راست گفت . آنگاه به بنى قريظه پيغام دادند كه ما حتى يكى از مردان خود را نيز بدست شما نمىدهيم ، اگر مىخواهيد فردا براى جنگ با محمد بيرون آييد . هر يك از طرفين بر موضع خود پاى فشرد و يهود از اينكه پيش از گرفتن گروگان با آنان همكارى كنند خوددارى كردند .\r\nابو سفيان و قبيلهء غطفان پس از اينكه از بنى قريظه نااميد شدند مصمم گشتند در بامداد روز بعد با پيامبر نبرد كنند . پيش از آن درگيرىهائى ميان دو طرف با تير و پيكان انجام شده بود . چون شب فرا رسيد ، بادى سخت و تند همراه با باران و رعد و برق وزيدن گرفت كه هيچ كس چنين طوفانى بخاطر نداشت . باد و باران همچنان شدت گرفت تا آنكه خيمه‌هاى ايشان را از جاى كند و ديگ و سه پايه‌هاى آنان را واژگون كرد و وحشت و هراسى در دل آنان افكند كه در تاريخ خود به ياد نداشتند . ايشان پنداشتند مسلمانان\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nاز اين فرصت براى هجوم به آنان بهره خواهند گرفت و دمار از روزگارشان در خواهند آورد .\r\n( 1 ) طلحة بن خويلد برخاست و آواز سر داد كه : محمد براى شما گرفتارى پديد آورد ، خود را نجات دهيد ، نجات دهيد . و ابو سفيان گفت : اى گروه قريش به خدا قسم در جائى كه ماندنى نيست گرد آمده‌ايد . اسبان و شترانمان از بىغذائى تلف شدند و بنى قريظه نيز از همراهى با ما خوددارى كردند و رفتار ناخوشايندى از ايشان ديديم . از سختى باد نيز مىبينيد كه چه مىكشيم پس به راه بيفتيد كه من هم اكنون حركت مىكنم . مشركان در بازگشت شتاب كردند و بادهاى تند نيز همچنان بر خيمه‌ها و وسائلشان مىوزيد .\r\nآنان هر چه مىتوانستند بار خود را سبك كردند و به همراه غطفان و ديگر قبايل راه بازگشت از مدينه را در پيش گرفتند . وحشت و ترس چنان بر دلهاشان چيره شده بود كه اميدى به رهائى خويش نداشتند و بسيارى از لوازم خود را در آنجا باقى گذاشته و رفتند .\r\n( 2 ) در كتابهاى تاريخ و سيره از حذيفة بن يمان نقل شده كه پيامبر بر مشركان نفرين كرد و از خداوند سبحان درخواست نمود گرفتارىهائى كه او و مسلمانان را فراگرفته بود بر طرف سازد و شر آنان را از وى بگرداند . هنگامى كه احساس نمود مشركان هراسان در حال حركتند رو به مسلمانان نمود و فرمود : از شما كيست كه به ميان ايشان برود و براى ما خبر بياورد كه آنان چه مىكنند ، من تضمين مىكنم او در بهشت همدم من باشد .\r\nهيچ‌كس برنخاست ، پيامبر مرا براى اين كار فراخواند و من چاره‌اى جز اجراى فرمانش نديدم . پس برخاسته به سوى دشمن رفتم و به ميان آنان داخل شدم . باد و لشكريان خداوند چه‌ها كه با آنان نكرد ! آنها آمادهء بازگشت بودند ، و من همچنان در ميانشان بودم تا آنكه بازگشتند و من نيز بازگشته پيامبر را از وضع آنان آگاه ساختم . آن حضرت خداوند را ستايش كرد . آيهء زير به همين موقعيت اشاره مىفرمايد :\r\n « يا أَيُّهَا الَّذِينَ آمَنُوا اذْكُرُوا نِعْمَةَ اللَّهِ عَلَيْكُمْ إِذْ جاءَتْكُمْ جُنُودٌ فَأَرْسَلْنا عَلَيْهِمْ رِيحاً وَ جُنُوداً لَمْ تَرَوْها وَ كانَ \r\n\r\n","description":"","footnote":"","page_name":" 173 ","page_number":173},
  {"content":"\r\n\r\n اللَّهُ بِما تَعْمَلُونَ بَصِيراً »  ( احزاب / 33 )\r\n( اى كسانى كه ايمان آورده‌ايد ، نعمت خداوند را بر خود يادآور شويد آنگاه كه لشكريانى به سوى شما آمدند ، پس ما باد و سپاهيانى كه آنها را نديديد بر سرشان فرستاديم و خداوند به آنچه مىكنيد بيناست ) .\r\n( 1 ) پيامبر و اصحابش پس از آنكه بيش از بيست شبانه روز در برابر مهاجمان ايستادگى كردند به مدينه بازگشتند ، در حالى كه در طى اين مدت گرسنگى و بىخوابى و ترس از چيره گشتن دشمن بر زنان و كودكانشان آنان را درمانده و رنجور ساخته بود و آرزو مىكردند اگر شده حتى چند روز پس از آن جنگ طولانى به استراحت پردازند . براى مسلمانان و حتى مدينه در تاريخ طولانىاش سابقه نداشت كه با اضطراب ، گرسنگى و ترسى مانند آنچه در آن چند روز به آن روى آورده بود مواجه شود . خداوند وضع مسلمانان را در آيهء زير خلاصه كرده است :\r\n  « إِذْ جاؤُكُمْ مِنْ فَوْقِكُمْ وَ مِنْ أَسْفَلَ مِنْكُمْ وَ إِذْ زاغَتِ الْأَبْصارُ وَ بَلَغَتِ الْقُلُوبُ الْحَناجِرَ وَ تَظُنُّونَ بِاللَّهِ الظُّنُونَا هُنالِكَ ابْتُلِيَ الْمُؤْمِنُونَ وَ زُلْزِلُوا زِلْزالًا شَدِيداً »   ( احزاب / 10 )\r\n( هنگامى كه از فراز سرتان و پائين پايتان آمدند ، هنگامى كه ديدگان خيره گشت و دلها به حنجره‌ها رسيد و به خداوند گمانها برديد ، آن هنگام مؤمنان به آزمون افتادند و به سختى تكان داده شدند ) .\r\n( 2 ) مسلمانان پس از آن تلاشهاى رنج‌آور آرزو داشتند اگر بتوانند چند روزى هم كه شده به استراحت بپردازند . ولى چگونه مىتوانستند به موقعيت خود اطمينان خاطر داشته باشند درحالىكه يهوديانى كه قريش و غطفان و قبايل ديگر عرب را با همدستى و پشتيبانى خود فريفته و به آن تهاجم واداشته بودند نزديكشان بودند ، تهاجمى كه اگر عنايت خداوند نبود چيزى نمانده بود مسلمانان را نابود سازد . ولى عنايت خداوند اسباب شكست مشركان را فراهم ساخت ، شكستى كه طليعه‌اش از كشته شدن عمرو بن ود عامرى و نوفل بن عبد الله بدست على ( ع ) و گريز پهلوانان همراه او كه توانستند از خندق بگذرند آشكار شد ، و نيز نقشه‌هاى خردمندانهء\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nپيامبر ( ص ) كه بوسيلهء نعيم بن مسعود براى آشفته ساختن كار مشركان و پراكندن وحدت آنان اجرا شد ، و سرانجامش به آن بادهاى تند و رعد و برقها و بارانهائى رسيد كه همهء راهها را بر آنان بست و جائى براى جاى گرفتن و سكونت و اميدى براى سالم‌ماندنشان باقى نگذاشت و دلهاى ايشان را از ترس و وحشت پر ساخت .\r\n( 1 ) اينان كسانى بودند كه در گرد آوردن آن چند هزار جنگجو كوشيدند و با نديده گرفتن پيمان خود و معاهداتى كه يقين داشتند پيامبر به همهء بندهاى آن وفادار است به آن مهاجمان پيوستند . اين گروه خطرناك هنوز در مدينه در كنار مسلمانان هستند و در ايشان چيزى جز نيرنگ و خيانت وجود ندارد ، و باز فردا همان نقشى را بازى خواهند كرد كه ديروز با قريش و همدستان عربش بازى كردند ، چه بسا در شرايطى متفاوت از آنچه كه مشركان را دچار ناتوانى كرده و همهء آرزوها و هدفهاشان را در هم ريخت .\r\nاگر فرض كنيم پيامبر ( ص ) در آن زمان پيمان خود را با آنان تجديد مىنمود ، چه كسى بار ديگر آنان را از شكستن پيمان همانگونه كه ديروز كردند بازمىداشت ، در حالى كه به اعتراف رئيس خودشان در هنگام دعوت حى بن اخطب براى شركت در جنگ ، جز راستى و وفا از پيامبر نديده بودند ؟\r\n( 2 ) پيامبر ( ص ) به همهء بندهاى توافق خود با بنى قريظه پايبند بود ، همچنانكه با بنى نضير و بنى قينقاع نيز چنين بود . همواره با وفا و بزرگوارى به آن عمل مىكرده با كرامت نفس خود آن را مراعات مىنمود . با اينهمه آنان همواره وسيلهء بدى و شر بودند و پيامبر و اصحابش جز پس از بيرون راندن آنان از مدينه طعم آسايش را نچشيدند . حال اين بنى قريظه نيز به ايفاى همان نقشى پرداخته بودند كه بنى قينقاع و بنى نضير پيشتر بازى كرده بودند ، بلكه بدتر از آن .\r\n\r\n","description":"","footnote":"","page_name":" 175 ","page_number":175},
  {"content":"\r\n . \r\n","description":"","footnote":"","page_name":" 176 ","page_number":176},
  {"content":"\r\n\r\n( 1 )\r\n\r\nفصل شانزدهم غزوهء بنى قريظه\r\nهمان روز كه پيامبر به مدينه بازگشت و هر يك از مسلمانان به خانهء خود رفت ، به روايت مورخان و سيره‌نويسان جبرئيل به خدمت آن حضرت آمد و گفت : خداوند به تو فرمان مىدهد به سوى بنى قريظه به روى . پس پيامبر ( ص ) فرمان داد در ميان مردم آواز كنند كه : هر كس گوش به فرمان خدا و رسولش دارد نماز عصر را در بنى قريظه بجاى آورد . پيامبر پرچم را به على ( ع ) سپرد و مسلمانان با وجود خستگى و بىخوابى مدت محاصرهء قريش و غطفان از پى على ( ع ) به راه افتاده به سوى قلعه‌هاى بنى قريظه رفتند . هنگامى كه به نزديكى آنجا رسيدند شنيدند كه يهوديان به پيامبر دشنام مىدهند و با زشت‌ترين كلمات دربارهء آن حضرت سخن مىگويند . على ( ع ) بازگشت تا از پيامبر بخواهد به دژهاى آنان نزديك نشود تا سخنان آنان را دربارهء خود نشنود . ولى پيامبر به راه خود ادامه داد تا به نزديك قلعه‌ها رسيد ، آنگاه ، آنگونه كه در روايت طبرى آمده ، فرمود :\r\n\r\n","description":"","footnote":"","page_name":" 177 ","page_number":177},
  {"content":"\r\n\r\n( 1 ) « اى برادران بوزينگان ، آيا ديديد خداوند شما را خوار ساخت و عذابش را بر شما فرود آورد » . يهوديان گفتند : اى ابو القاسم تو دشنام گوى نبودى ! پيامبر بر سر يكى از چاههاى آنان اطراق كرد ، تا آنكه همهء مسلمانان رسيدند . رسول خدا حدود يك ماه آنان را در محاصره داشت ، چون كار بر آنان سخت شد برخى به ايشان گفتند : حكم پيامبر را دربارهء خويش بپذيريد . در اين زمان ترس بر دل ايشان چيره گشته بود . حى بن اخطب نيز هنگامى كه قريش و غطفان به مكه بازگشتند براى وفا به قولى كه به كعب بن اسد رئيس بنى قريظه داده بود به قلعهء آنان آمده بود .\r\n( 2 ) هنگامى كه يقين كردند پيامبر تا با آنان پيكار نكند از ايشان دست نخواهد كشيد ، كعب بن اسد به ايشان گفت : اى مردم يهود ، خود مىبينيد كه چه شرايطى پيش آمده است . من سه كار را به شما پيشنهاد مىكنم ، هر يك را كه خواستيد برگزينيد . گفتند : آنها چه هستند ؟ گفت : نخست آنكه از اين مرد پيروى كنيم و دعوتش را تصديق نمائيم ، زيرا به خدا سوگند بر شما آشكار گشته كه او پيامبرى است فرستاده از جانب خداوند و شما نشان او را در كتاب خود مىيابيد . در اين صورت خون و مال و فرزندان و زنانتان در امان مىمانند . گفتند : ما از حكم تورات جدا نمىشويم و دينى را بجاى دين موسى نمىپذيريم . گفت : اگر اين را نمىپذيريد بيائيد فرزندان و زنان خود را بكشيم ، آنگاه از دژهاى خود به سوى محمد و پيروانش بيرون رويم و شمشيرهاى خود را به كار اندازيم . در پشت سر خويش نيز چيزى نداريم كه در انديشهء آن باشيم ، تا خداوند ميان ما و او داورى كند . اگر از ميان برويم چيزى پشت سر خود نگذاشته‌ايم كه نگرانش باشيم و اگر بر محمد چيره شديم زن بسيار است . گفتند : آيا زنان و فرزندان خود را بدون گناه بكشيم ؟\r\nزندگى پس از آنان چه لذتى دارد ؟ گفت : اگر اين را نيز نمىپذيريد ، پس امشب كه شب شنبه است و احتمالا محمد و اصحابش مطمئنند كه ما در اين هنگام با آنان نمىجنگيم از دژها فرود آييد ، شايد كارى با مسلمانان كنيم كه چشمانمان روشن شود . گفتند : اگر چنين كنيم شنبهء خود را تباه كرده‌ايم\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nو همان بلائى به سرمان مىآيد كه بر سر پيشينيان ما آمد . تو مىدانى كه آنان مسخ شدند . ( 1 ) يهوديان همچنان در دژهاى خود بودند . مسلمانان نيز ايشان را از همه سو در ميان گرفته بودند . جز تيراندازى و سنگ‌پرانى گاه بگاه ، اتفاقى ميانشان روى نمىداد . هنگامى كه از دست كشيدن مسلمانان از خودشان نااميد شدند به پيامبر پيغام دادند ابو لبابة بن عبد المنذر برادر عمرو بن عوف را پيش ما بفرست تا با وى در كار خود مشورت كنيم . پيامبر او را پيش ايشان فرستاد . هنگامى كه او را ديدند مردان به طرف او آمدند و زنان و كودكان گرد او را گرفته در برابرش به گريستن پرداختند . ابو لبابه دلش به حال آنان سوخت . به وى گفتند اى ابو لبابه ، آيا ما به حكم محمد گردن بنهيم ؟ گفت : آرى و با دست به گردن خود اشاره كرد . يعنى پيامبر در اين صورت شما را گردن خواهد زد .\r\n( 2 ) آنچنان كه در كتابهاى سيره آمده ، ابو لبابه از اين اشارهء خود پشيمان گشت و آن را خيانتى نسبت به پيامبر شمرد . از اينرو از نزد بنى قريظه به مسجد رفت و خود را به ستونى از ستونهاى مسجد بست تا خداوند از گناه او درگذرد . و سرانجام پيامبر كه در خانهء ام سلمه بود توبهء او را پذيرفت و به ام سلمه اجازه داد كه اين مژده را به او برساند . ام سلمه به نزد او رفت و مژدهء پذيرش توبهء او را به وى رساند . آنچنان كه سيره‌نويسان و گروهى از مفسران مىگويند آيهء زير دربارهء او فرود آمده است :\r\n « يا أَيُّهَا الَّذِينَ آمَنُوا لا تَخُونُوا اللَّهَ وَ الرَّسُولَ وَ تَخُونُوا أَماناتِكُمْ وَ أَنْتُمْ تَعْلَمُونَ »  ( انفال / 27 )\r\n( اى كسانى كه ايمان آورده‌ايد به خداوند و فرستاده‌اش خيانت نكنيد و در امانت‌هاى خود با آگاهى خيانت نكنيد . )\r\nو دربارهء توبه‌اش نيز اين آيه فرود آمد :\r\n « وَ آخَرُونَ اعْتَرَفُوا بِذُنُوبِهِمْ خَلَطُوا عَمَلًا صالِحاً وَ آخَرَ سَيِّئاً عَسَى اللَّهُ أَنْ يَتُوبَ عَلَيْهِمْ إِنَّ اللَّهَ غَفُورٌ رَحِيمٌ »  ( توبه / 102 )\r\n( و ديگران كه به گناهان خويش اعتراف كرده‌اند ، كار نيكو را با كارى زشت بهم آميختند ، باشد كه خداوند توبهء آنان را بپذيرد كه خداوند\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nآمرزندهء مهربان است ) .\r\n( 1 ) خيانت وى آن بود كه آنچه را پيامبر ( ص ) دربارهء آنان در نظر داشت افشاء نمود . كعب بن اسد به ايشان گفت براى شما جز گردن نهادن به حكم محمد كارى نمانده است ، و شما از ابو لبابه شنيديد كه محمد براى شما چه چيز تدارك ديده است . آنان در ميان خويش به شور نشستند . برخى از آنان گفتند : سرنوشت شما بدتر از بنى نضير نخواهد بود ، و اگر محمّد بخواهد به شما آسيبى برساند دوستانتان از قبيلهء اوس مانع خواهند شد . به او پيشنهاد كنيد كه ما از قلعه‌هامان به سرزمين اذرعات مىرويم گمان نمىكنيم او در اين كار خطرى احساس كند .\r\n( 2 ) بنى قريظه به پيامبر ( ص ) پيغام داده پيشنهاد كردند كه خود به اذرعات بروند و هر چه دارند در همانجا باقى بگذارند ، ولى پيامبر جز اينكه به حكم او گردن نهند از پذيرش هر كار ديگرى خوددارى نمود . بنى قريظه به اوس پيغام داده از ايشان خواستند پيامبر ( ص ) را به پذيرش اين پيشنهاد وادارند ، همچنانكه خزرج در كار بنى نضير ميانجيگرى كردند . گروهى از اوس به نزد پيامبر ( ص ) رفته گفتند : اى رسول خدا آيا آنچه را از بنى نضير همپيمانان خزرج پذيرفتى از همپيمانان ما مىپذيرى ؟ پيامبر ( ص ) فرمود آيا راضى مىشويد ميان خودم و همپيمانان شما مردى از خودتان را داور قرار دهم ؟ گفتند : آرى اى رسول خدا . فرمود : به آنان بگوئيد هر كه را مىخواهند از اوس برگزينند . يهوديان سعد بن معاذ را برگزيدند ، و برخورد خود را با وى به هنگام شكستن عهد و پيوستن به مهاجمان و اينكه او ايشان را از اين كار برحذر داشته بود فراموش كردند و رفتار خود را با وى كه به پيامبر و اصحابش دشنام گفتند تا او را به مقابله واداشتند از ياد بردند .\r\n( 3 ) در جنگ خندق ، تيرى به رگ دست سعد بن معاذ خورده آن را قطع كرده بود . در اثر اين زخم خون بسيارى از او رفته و زندگانيش با خطر مرگ روبرو شده بود . هنگامى كه تير به سعد اصابت نمود گفت : خداوندا\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nاگر از جنگ با قريش چيزى مانده ، مرا براى آن نگهدار زيرا من جهاد با هيچ گروهى را بيشتر از قومى كه پيامبر تو را دروغگو شمردند و او را آزردند و از وطنش بيرون راندند دوست ندارم ، و اگر ميان ما و آنان جنگ مقرر داشته‌اى شهادت مرا در آن قرار ده . من آرزوئى ندارم جز اينكه چشمم به ديدن خوارى بنى قريظه روشن شود . پيامبر پس از بازگشت از خندق فرمان داده بود او را در خيمهء رفيده كه در مسجد برپا شده بود قرار دهند تا نزديك وى باشد ، زيرا رفيده زخمهاى سخت را درمان مىكرد و زخميان را مداوا مىنمود . هنگامى كه بنى قريظه او را براى داورى ميان خود و پيامبر ( ص ) برگزيدند ، افراد قبيلهء اوس بنزد او آمده وى را برداشته به سوى پيامبر آوردند . آنان در ضمن راه مىگفتند : اى ابو عمرو به دوستانت نيكى كن ، زيرا پيامبر اين كار را بعهدهء تو گذارده كه دربارهء آنان نيكى كنى . چون در اين باره زياد سخن گفتند وى پاسخ داد : زمان آن فرا رسيده كه سعد در راه خداوند سرزنش هيچ سرزنشگرى را به چيزى نگيرد .\r\n( 1 ) در اين هنگام برخى از افراد همراه او از اوس به سوى محلهء بنى عبد الاشهل بازگشتند ، و پيش از آنكه سعد بن معاذ به ايشان برسد خبر مرگ مردان بنى قريظه را به ايشان دادند . بنى عبد الاشهل يقين كردند كه سعد خيانت ايشان به پيامبر و شكستن پيمانهائى را كه ميان ايشان و آن حضرت بوده است فراموش نمىكند . او به خوبى مىدانست اگر ايشان همچون بنى قينقاع و بنى نضير از مدينه بيرون بروند به زودى همان كارى را خواهند كرد كه آنان كردند . و چه بسا خطر اينان سخت‌تر و كندن ريشهء آنان پس از آن موقعيت براى مسلمانان دشوارتر شود .\r\n( 2 ) ترديدى نيست كه پيامبر ( ص ) دربارهء آنان اينچنين مىانديشيد و اگر اندك احتمالى مىداد كه با مسلمانان مدارا كنند به چنين كارى دست نمىزد . زيرا آن حضرت جز بعنوان آخرين درمان و به هنگام ضرورت به شمشير پناه نمىبرد . او همان كسى است كه مىفرمود : لذت گذشت از لذت انتقام بيشتر است و مىفرمود : اگر بر دشمنت چيره شدى بايد گذشت براى تو\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nشيرين‌ترين دو پيروزى باشد . ولى آن حضرت از مداراى آنان با مسلمانان ، هر چقدر هم كه با ايشان خوشرفتارى و نيكى شود ، نااميد شده بود .\r\n( 1 ) اگر امروز از ايشان درمىگذشت ، آنان به زودى همان نقشى را بازى مىكردند كه ديروز ، هنگامى كه به دشمنان وى پيوستند ايفا كردند .\r\nهمچنانكه مطمئن بود سعد در برابر مصالح اسلام با هيچ كس مدارا و دوستى نميكند . و از بداخترى بنى قريظه آنان سرور همپيمانان خود را برگزيدند كه ميان ايشان و پيامبر ( ص ) داور باشد . همان كسى كه در گذشتهء نزديك بنزدشان آمد ، همپيمانى و همكارى خود را با ايشان در طى دهها سال يادآور شده ، ايشان را از سرانجام خيانت و شكستن عهدشان با پيامبر ترسانده بود و به آنان نصيحت كرده بود كه با گروههاى مشركان همكارى نكنند و بيطرف بمانند . در حالى كه پيمان ايشان و پيامبر بر همكارى متقابل بنفع طرفين تصريح داشت . ولى آنان با زشت‌ترين كلمات با وى مقابله نموده بودند .\r\nاز سعد كه رفتارهايش در بدر و احد و خندق و ديگر غزوات به اخلاص و استحكام او در راه حق گواهى ميداد انتظار نمىرفت دربارهء آنان جز بر اساس حكم خداوند داورى كند . بخصوص پس از مراحلى كه با آنان گذرانده و اعتقاد داشت بقاى آنان اسلام را به شدت تهديد مىكند .\r\n( 2 ) در روايت ابن اسحاق آمده است كه او به يهوديان توجه نمود و گفت :\r\nعهد خداوند و ميثاق او بر شما باد كه حكم همانست كه من دربارهء شما مىكنم . گفتند : آرى . آنگاه روى خود را به طرف ديگر كه پيامبر در آن سو بود نمود و همان سخن را بيان كرد و پيامبر به وى پاسخ داد كه : آرى .\r\nآنگاه سعد گفت : من دربارهء ايشان به كشتن مردان و اسارت زنان و كودكان و تقسيم اموالشان ميان مسلمانان حكم مىكنم . آنچنان كه در كتابهاى سيره آمده است پيامبر فرمود : تو دربارهء آنان به حكم خداوند از فراز هفت آسمان حكم كردى .\r\n( 3 ) ابن هشام در سيرهء خود مىگويد : آنچه آنان را به گردن نهادن به حكم\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nسعد بن معاذ واداشت آن بود كه ايشان ديدند على ( ع ) به همراه زبير بن عوام به سوى ايشان هجوم آورده و مىگويد : يا من همچون عمويم حمزه شهادت را مىچشم و يا دژهاى ايشان را مىگشايم . چون اين را ديدند ترس و وحشت از على ايشان را به شدت فراگرفت و به نابودى خويش يقين كردند و گفتند : اى محمد ما به حكم سعد دربارهء خود رضايت داديم .\r\n( 1 ) آنگاه پيامبر به بازار مدينه رفت و در آنجا گودالهائى كند و همهء آنها را كشت و در آنها دفن نمود . حى بن اخطب نيز در ميان ايشان بود . وى جامهء با ارزشى بر تن داشت كه آن را از همه سو دريده بود تا كسى در آن طمع نكند . دستهايش نيز به گردنش بسته شده بود . چون پيامبر را ديد گفت :\r\nبه خدا سوگند خود را در دشمنى با تو سرزنش نمىكنم ، ولى خداوند هر كه را خوار كند خوار مىشود . سپس رو به مردم كرده گفت : اى مردم از فرمان خدا باكى نيست ، كتاب و تقدير خدا و بلائى است كه بر بنى اسرائيل نوشته شده است . سپس نشست و گردنش زده شد . از زنان ايشان جز يك زن كشته نشد .\r\n( 2 ) در كتابهاى سيره از عروة بن زبير آمده كه خالهء وى عايشه مىگفت : به خدا آن زن نزد من بود و با من سخن مىگفت و درحالىكه پيامبر مردان ايشان را در بازار مىكشت از ظاهر و باطن مىخنديد . ناگاه كسى نام او را بانگ زد . وى برخاست ، گفتم : واى بر تو ، چه بر سرت مىآيد ؟ گفت : كشته مىشوم . گفتم : براى چه ؟ گفت : براى كارى كه كرده‌ام . سبب اين بود كه خلاد بن سويد يكى از مسلمانان در نزديكى خانهء وى نشسته بود ، او سنگ آسيائى بر سر وى افكنده او را كشته بود .\r\n( 3 ) ثابت بن قيس بن شماس در مورد يكى از بنى قريظه وساطت كرد . او پيرمردى كهنسال به نام زبير بن باطاى قرضى بود كه در جنگى كه در بغاث ميان ايشان روى داده بود بر ثابت بن قيس منت نهاده پس از بريدن موى پيشانيش او را آزاد ساخته بود . هنگامى كه سعد بن معاذ حكم قتل آنان را داد ثابت بن قيس به نزد زبير بن باطا كه آن روز پيرمرد و كنيه‌اش\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nابو عبد الرحمن بود آمد و به وى گفت : اى ابو عبد الرحمن آيا مرا مىشناسى ؟ گفت : آيا همچون منى ، چون توئى را نمىشناسد ؟ گفت : من مىخواهم كار تو را جبران كنم .\r\nگفت : كريم ، خوبى كريم را جبران مىكند . ثابت بن قيس به نزد پيامبر رفت و گفت : زبير بر من تسلط داشت و بر من منت نهاد . من دوست دارم آن را جبران كنم . اى رسول خدا خون او را به من ببخش . پيامبر ( ص ) فرمود :\r\nاز آن تو باشد . ثابت بنزد زبير آمده به وى خبر داد كه پيامبر از او در گذشته است .\r\n( 1 ) زبير گفت : من مردى كهنسالم ، با اين حال بدون زن و فرزندان زندگى را براى چه مىخواهم . ثابت به نزد پيامبر بازگشته ، آزادى زن و فرزند او را خواستار شد . پيامبر آنان را نيز به وى بخشيد . وى بنزد زبير آمد و اين خبر را به وى رساند . زبير رو به او كرد و گفت : آنكه چهره‌اش مانند آينه‌اى بود كه عذراى قبيله از آن جلوه مىكرد چه شد ؟ منظور وى از اين توصيف كعب بن اسد رهبر بنى قريظه بود . آنگاه افزود : بنى عمرو بن قريظه چه شدند ، و همين‌گونه از گروهى از بزرگان و جوانان آنها پرسش مىكرد و ثابت بن قيس پاسخ مىداد : به دستور سعد بن معاذ كشته شدند . در اين هنگام گفت : به حقى كه بر تو دارم ، از تو مىخواهم مرا به آنان ملحق سازى ، به خدا سوگند پس از اينان در زندگى خيرى نيست . ثابت نيز او را پيش انداخت و به قومش ملحق ساخت .\r\n( 2 ) سلمى دختر قيس مادر منذر يكى از خاله‌هاى پيامبر ( ص ) از رفاعة بن سموال قرظى كه به او پناه آورده و از او يارى خواسته بود نزد پيامبر شفاعت كرد و پيامبر نيز او را به سلمى بخشيد . ممكن است كسى بگويد پيامبر چگونه حكم سعد را با سختى و خشونتى كه داشت نسبت به بنى قريظه پذيرفت ، همچنانكه برخى گفته‌اند و دشمنان نيز براى ايراد به اسلام از آن بهره گرفته‌اند . ما در پاسخ ، افزون بر آنچه پيش از اين يادآور شديم ، مىگوييم : سعد بر اساس دين خودشان كه به آن اعتقاد داشتند و بر مبناى\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nآن نسبت به مردم حكم مىكردند دربارهء ايشان حكم نمود .\r\n( 1 ) عقاد در كتاب خود « العبقريات الاسلاميّه » گفته است : سعد به نص توراتى كه به آن ايمان داشتند بر آنان حكم نمود ، همچنانكه در باب 10 تا 15 از سفر تثنيه آمده : « هنگامى كه به شهرى نزديك مىشوى تا با آن جنگ كنى از آنان درخواست صلح نما ، اگر صلح را پذيرفتند و شهر بدست تو گشوده شد پس همهء مردم آن بنده و كارگزار تو خواهند بود ، و اگر با تو صلح نكردند بلكه با تو به جنگ پرداختند آن را محاصره كن و چون خداوند آن را بدست تو سپرد همهء مردانش را با تيزى شمشير بزن . ولى زنان و كودكان و حيوانات و هر چه غنيمت در شهر يافتى تصرف كن ، و غنيمت بازمانده از دشمنانت را كه خداوند به تو بخشيده بخور . »\r\n( 2 ) در كاشف ( ج 6 ص 209 ) اين قانون موجود در تورات در باب 20 سفر تثنيه آمده نه باب 10 تا 15 و افزوده است : اين قانون به روشنى به بيشتر از آنچه سعد بن معاذ بر بنى قريظه حكم نمود دلالت دارد . زيرا با صراحت مىگويد : اگر شهر صلح را پذيرفت همهء اهل آن بندگانى كارگزار خواهند بود ، و اگر نپذيرفتند كشتن همهء مردان به تيزى شمشير ، چه آنها كه كارزار كردند و چه غير نبردكنندگان . و تاراج اموال و اسير كردن كودكان و زنان و فرزندان واجب است . صاحب كشاف ادامه مىدهد : در تورات نص ديگرى وجود دارد كه عقاد آن را يادآور نشده است ، و آن بيداد بزرگترى از قانون نخستين است زيرا كه به كشتار همهء ساكنان فرمان مىدهد و زنان و كودكان را نيز بر كنار نمىدارد . همچنين به سوزاندن شهر و هر چه در آنست فرامىخواند بگونه‌اى كه امكان ساختن و نوسازى آن تا ابد وجود نداشته باشد .\r\n( 3 ) در باب سيزده از سفر تثنيه چنين آمده است : « البته ساكنان آن شهر را به دم شمشير بكش و آن را با هر چه در آنست به همراه حيواناتش بدم شمشير هلاك نما ، و همه كالاهاى آن را در ميان شهر گردآور و شهر را با همهء اشياء موجود در آن براى خدايت با آتش بسوزان ، تا آنكه تا ابد ويرانه باشد و\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nديگر بار ساخته نشود . » « 1 »\r\n( 1 ) يهود به اين قوانين اعتقاد دارند و آنها را در طول تاريخ خود بر ملتها روا داشته براى اجراى قانون تورات و كتابهاى مقدسشان بدانها عمل كرده‌اند . مردان را مىكشند ، اموال را به تاراج مىبرند ، زنان و كودكان را اسير مىگيرند ، شهرها و روستاها را از هر ملتى كه تصرف نموده‌اند به آتش مىكشند - اگر چه پيمان آنان را نشكسته و جنگى عليه ايشان اعلان نكرده باشند . آيا با وجود اين قوانين و اين رفتارشان در گذشته و حال ، اگر كسى به قانونى بر ايشان حكم كند كه به آن اعتقاد دارند و به همانگونه با ايشان عمل كند كه با مردم عمل مىكنند ، آيا نسبت به ايشان ستم روا داشته است ، اگر چه عهدى هم نشكسته و جنگى هم اعلان نكرده باشند ؟ با اينكه مىدانيم پيامبر ( ص ) هيچ يك از آنان را نكشت مگر پس از آنكه عهدى را كه با مسلمانان استوار ساخته بودند شكستند و به همراه قريش و همدستانش عليه مسلمانان اعلان جنگ نمودند ، و پس از آنكه پيامبر سروران قبيلهء اوس همپيمانشان را به نزدشان فرستاده از ايشان پايبندى به پيمانها و معاهداتى را كه با پيامبر بسته بودند خواستار شد و آنان در پاسخ به اسلام و پيامبر آن دشنام دادند ، و پس از آنكه خود سعد را برگزيدند تا به آنچه سزاوارند بر ايشان حكم نمايد .\r\n( 2 ) همهء اديان آسمانى و قوانين وضعى بشرى در اين نكته همداستانند كه هر كس به دينى اعتقاد داشته باشد احكام آن با وى همراه است و بر او جارى\r\n\r\n\r\n","description":"","footnote":"\r\n( 1 ) - البته نص دوم كه به تعبير صاحب كشاف بيدادى بزرگتر از قانون نخستين است در مورد شهرهائى است كه اهالى آن مرتد شده باشند . زيرا پيش از جملات فوق چنين آمده است : اگر دربارهء يكى از شهرهائى كه پروردگار خدايت به تو به جهت سكونت مىدهد خبريابى كه بعضى پسران بلّيعال از ميان تو بيرون رفته ساكنان شهر خود را منحرف ساخته گفته‌اند برويم و خدايان غير را كه نشناخته‌ايد عبادت نمائيم ، آنگاه تفحص و تجسس نموده نيكو استفسار نما و اگر اين امر صحيح و يقين باشد كه اين پليدى در ميان امت تو معمول شده است ، البته ساكنان آن را به دم شمشير بكش و . . . ( مترجم ) .\r\n","page_name":" 186 ","page_number":186},
  {"content":"\r\n\r\nمىشود . راز آنچه پيامبر ( ص ) به سعد بن معاذ فرمود كه تو دربارهء ايشان به حكم خداوند از فراز هفت آسمان حكم نمودى ، در همين نكته نهفته است .\r\n( 1 ) در روايت ابن اسحاق آمده است : پيامبر سعيد بن زيد انصارى را به همراه بخشى از آنچه بنى قريظه از خود باقى گذارده بودند روانه كرد تا اسب و سلاح خريدارى كند . پيامبر هرگاه فرصتى براى خريد سلاح و اسب دست مىداد چنين مىكرد تا براى ستيز با ستم و تباهى و گردنكشى نيروى لازم فراهم گردد . با آنكه خود و اصحابش بيشتر اوقات در نيازمندى و تنگدستى شديدى بودند ، به اين امر اولويت مىداد تا اين فرمان خداى سبحان را اجرا كند :\r\n « وَ أَعِدُّوا لَهُمْ مَا اسْتَطَعْتُمْ مِنْ قُوَّةٍ وَ مِنْ رِباطِ الْخَيْلِ تُرْهِبُونَ بِهِ عَدُوَّ اللَّهِ وَ عَدُوَّكُمْ »  ( انفال / 60 )\r\n( آنچه مىتوانيد براى مقابله با دشمنان نيرو و گله‌هاى اسبان آماده كنيد تا دشمن خدا و دشمن خود را بترسانيد . )\r\n( 2 ) نويسندگان سيره مىگويند پيامبر از ميان زنان ايشان ريحانه دختر عمرو بن خناقه را براى خويش برگزيد ، و او در نزد پيامبر بود و تا زمان وفات پيامبر در خانهء آن حضرت خدمت مىكرد . برخى مىگويند پيامبر به وى پيشنهاد نمود با وى ازدواج كند و او را به زنان خويش بپيوندد ، ولى او نخواست و دوست داشت در كنيزى آن حضرت باقى باشد . وى در ابتدا از اسلام آوردن خوددارى مىكرد ولى بعدها اسلام آورد .\r\nخداوند دربارهء برخورد بنى قريظه با پيامبر ( ص ) و آنچه پس از آن بر سرشان آمد اينچنين فرمود :\r\n  « وَ أَنْزَلَ الَّذِينَ ظاهَرُوهُمْ مِنْ أَهْلِ الْكِتابِ مِنْ صَياصِيهِمْ وَ قَذَفَ فِي قُلُوبِهِمُ الرُّعْبَ فَرِيقاً تَقْتُلُونَ وَ تَأْسِرُونَ فَرِيقاً وَ أَوْرَثَكُمْ أَرْضَهُمْ وَ دِيارَهُمْ وَ أَمْوالَهُمْ وَ أَرْضاً لَمْ تَطَؤُها وَ كانَ اللَّهُ عَلى كُلِّ شَيْءٍ قَدِيراً »   ( احزاب / 26 )\r\n( 3 ) پس از آنكه پيامبر حكم سعد را دربارهء بنى قريظه اجرا نمود ، سعد بن معاذ از دنيا رفت . چون پيامبر از مرگ وى آگاه شد درحالىكه جامه‌اش بر زمين كشيده مىشد به مسجد رفت و او را مرده يافت .\r\n\r\n","description":"","footnote":"","page_name":" 187 ","page_number":187},
  {"content":"\r\n\r\n( 1 ) در برخى از روايات آمده كه پيامبر ( ص ) فرمود : سوگند به آنكه جانم بدست اوست ، فرشتگان از دريافت روح سعد شادمان شدند . و هنگامى كه بر او نمازگزارد و خاكش كرد گفت : قبر فشارى دارد كه اگر يك نفر از آن نجات بيابد سعد بن معاذ است . و بر او و ديگر كسانى كه آنچه را با خدا و پيامبرش پيمان بستند راست آوردند بسيار دلسوزى كرد . هنگامى كه مادر سعد خبر مرگ او را شنيد به نوحه و زارى پرداخت و زنى از انصار گفت : هر شيونى دروغ شمرده مىشود مگر نوحه بر سعد بن معاذ .\r\n( 2 )\r\n\r\nكشته شدن سلام بن ابى الحقيق\r\nمسلمانان از كار احزاب و بنى قريظه آسوده شدند . حى بن اخطب را كه به همراه سلام بن ابى الحقيق در تشويق قريش و غطفان و بنى قريظه بر يورش به مسلمانان شركت داشت كشتند ، ولى سلام بن ابى الحقيق در خيبر مستقر شد و به يكى از قلعه‌هاى آن پناه برد . خزرجيان پس از كشته شدن بنى قريظه از پيامبر براى كشتن وى اجازه خواستند . پيامبر به ايشان اجازه داد . آنچنان كه در كتابهاى سيره آمده پنج نفر به فرماندهى عبد الله بن عتيك از قبيلهء خزرج و بنى سلمه به سراغ او رفتند . پيامبر آنان را از اينكه كودك يا زنى را بكشند نهى فرمود . آنان مخفيانه به راه افتادند تا شبانه به خانهء ابى الحقيق رسيدند . وى در جاى مرتفعى مىزيست كه براى ورود به آن از چرخى كه به پلكان بالا خانه‌هاى امروز مانند بود بالا مىرفتند . چون به در خانه‌اى كه سلام بن ابى الحقيق در آن بودند رسيدند اجازهء ورود خواستند .\r\nزن وى بيرون آمد و پرسيد شما كيستيد . گفتند از مردم عربيم و كمك مىخواهيم . گفت : آنكه مىخواهيد آنجاست وارد شويد . آنان وارد شده درها را بستند تا كسى از آنچه در آنجا مىگذرد با خبر نشود . زن سلام چون اين كار را ديد احساس خطر كرد ، صداى خود را بالا برد و مىكوشيد آنان را رسوا كند . مردان با شمشير به سوى سلام كه بر بستر خود خفته بود شتافتند . فريادهاى زن بالا رفت ولى ايشان بخاطر اجراى سفارش\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nپيامبر ( ص ) به وى آسيبى نرساندند . چون سلام را كشتند از ترس آنكه تعقيب كنندگان آنان را بگيرند با شتاب از خانه خارج شدند . اهالى خيبر از فريادها و شيونهاى زن سلام احساس كردند حادثه‌اى روى داده ، از اينرو به سوى وى شتافتند . سپس آتش افروخته در جستجوى كشندگان سلام بر آمدند . ولى آن گروه به جائى كه هيچ كس تصور نمىكرد پناه بردند ، سپس يكى از ايشان مخفيانه بىآنكه كسى متوجه شود به ميان جمعيت رفت تا از مرگ وى مطمئن شود . شنيد كه زن سلام مىگويد : من صداى ابن عتيك را شنيدم ، ولى از حرف خود برگشت و گفت : ابن عتيك كجا و اينجا كجا .\r\nآنگاه آنان بنزد پيامبر بازگشتند و هر كدام ادعا مىكرد او سلام را كشته است .\r\n( 1 )\r\n\r\nغزوهء بنى حيان و ذى قرد\r\nگروهى از نويسندگان سيرهء پيامبر مدعىاند كه غزوهء بنى حيان و ذى قرد پس از صلح حديبيه اتفاق افتاده‌اند . ابن سعد در طبقات بر اين نظر رفته كه اين دو غزوه پيش از حديبيه بوده‌اند . ابن هشام در سيرهء خود آنها را حدود شش ماه پس از غزوهء احزاب و كشتن بنى قريظه و پيش از غزوهء بنى المصطلق ، در ماه ربيع الاول ذكر كرده است . برخى نيز گفته‌اند در جمادى الاولى بوده است .\r\n( 2 ) پيامبر به همراه دويست تن از اصحابش به آهنگ بنى حيان از مدينه بيرون آمد تا انتقام هفت تن از اصحابش را كه بنى حيان در حدود دو سال پيش در كنار آب رجيع به آنان خيانت كرده بودند از ايشان بگيرد .\r\nهيچ‌كس از مقصد پيامبر آگاهى نداشت ، مبادا كه خبر اين حركت به آن قوم برسد و بگريزند يا براى خويش احتياطهائى بخرج دهند . پيامبر وانمود كرد كه آهنگ شام دارد ، و با همراهانش شتابان راه سپرد تا به جايگاه بنى حيان رسيد . اتفاقا گروهى حركت سپاه آن حضرت را كه بسوى قبيلهء ايشان مىرفت ديده بنى حيان را از اين امر آگاه ساختند . آنان نيز خانه‌هاى\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nخود را رها ساخته به بالاى كوهها پناه بردند و وسائل و زن و فرزندانشان را نيز به همراه بردند . پيامبر به آنان دست نيافت ، از اينرو بازگشت و به عسفان روى آورد تا اهل مكه را به اين انديشه اندازد كه آهنگ مكه دارد .\r\nآنگاه در عسفان فرود آمد و سوارانى از اصحابش را روانه كرد و آنان تا كراع النعيم در نزديكى مكه پيش رفتند . سپس آن حضرت با همراهانش به مدينه بازگشتند و در راه چنين مىخواندند : « آئبون تائبون ، لربّنا حامدون ، اعوذ بالله من وعثاء السّفر ، و كآبة المنقلب و سوء المنظر فى الاهل و المال » ( توبه‌كنان بازمىگرديم ، پروردگارمان را مىستائيم ، پناه بر خدا از رنج سفر و دلتنگى وطن و بدى نظرگاه در خانواده و مال . )\r\n( 1 )\r\n\r\nيورش عيينة بن حصن به شتران مدينه\r\nچند روز از بازگشت پيامبر گذشته بود كه عيينة بن حصن بن حذيفه به همراه گروهى از غطفان بر شتران شيرده پيامبر كه در اختيار مردى از بنى غفار و همسر او بود يورش برد . برخى گفته‌اند آنها در اختيار ابو ذر و پسر و همسر وى و سه نفر ديگر بودند . پسر ابو ذر كشته شد و همسرش اسير گشت و خود او و همراهانش نجات يافتند . در روايت طبرى از ابو سلمة بن اكوع نقل شده كه پس از صلح حديبيه پيامبر شترانش را به همراه چوپان آنها و غلامش رباح روانهء صحرا كرد . من نيز همراه رباح و سوار بر اسب طلحة بن عبيد الله بودم . عبد الرحمن بن عيينه به شتران پيامبر تاخت و چوپان آنها را كشت و شتران را همراه خود برد . سلمة بن اكوع مىگويد : من به رباح گفتم اين اسب را بگير و به طلحه بده و پيامبر را آگاه كن كه عيينه بر شتران وى تاخته و آنها را برده است .\r\n( 2 ) آنچنان كه در كتابهاى سيره آمده ، ابن اكوع افزوده است كه رباح بر دروازهء مدينه ايستاد و فرياد كرد « وا صباحاه » اين كلمه براى يارى خواستن به كار مىرفت . وى در ادامه مىگويد من در پى تاراجگران رفتم و آنان را با تير مىزدم . اسبانشان را در جاهائى كه درخت بود پى مىكردم و\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nهنگامى كه سوار به سوى من برمىگشت در پشت درخت مىنشستم و او را با تير مىزدم . اين بود كه هيچ سوارى به من نزديك نشد مگر آنكه يا خود او را زدم يا دست و پاى اسبش را قطع كردم . چون درختان به پايان رسيدند و به جاهاى بلند كوهها رسيديم ، از كوهها و مرتفعات بالا رفتم و آنان را با تير و سنگ مىزدم تا آنكه چيزى از شتران پيامبر در دست ايشان نماند و همه را رها كردند . شتران پشت سر من قرار گرفتند و من همچنان در پى ايشان مىرفتم و به آنان تير مىانداختم تا آنكه آنان سى نيزه و سى ردا بر زمين افكندند تا سبك شوند ، و هر وقت چيزى از خود بجا مىگذاشتند من آنها را در راه پيامبر گرد مىآوردم و سنگى بر روى آنها مىگذاردم و به دنبال آنان مىرفتم . در هنگام روشن شدن هوا عينة بن بدر فزارى به كمك آنان آمد . در آن حال ايشان در تنگه‌اى باريك بودند و من بر بالاى كوه بودم .\r\nعيينه گفت : اين كيست كه مىبينم ؟ گفتند : ما از وى صدمهء زيادى ديديم ، به خدا سوگند از هنگام سحر تا كنون ما را رها نكرده و هر چه ما داشتيم از ما گرفته و پشت سر خود نهاده . عيينه گفت : اگر او كمكى بدنبال خود نداشت شما را رها مىكرد .\r\n( 1 ) سپس چهار تن از آنان را فراخواند و از كوه بالا آمدند . چون ايشان را ديدم گفتم : آيا مرا مىشناسيد ؟ گفتند : مگر تو كيستى ؟ گفتم : من ابن اكوع هستم ، سوگند به آنكه محمد را گرامى داشت هيچ‌يك از شما نميتواند مرا بگيرد و كسى را كه من تعقيب مىكنم از دستم نجات نمىيابد . وى ادامه داده : من از جاى خود حركت نكرده بودم كه سواران پيامبر ( ص ) را ديدم كه ميان درختان مىگشتند و اخرم اسدى پيشاپيش آنان بود و بدنبالش ابو قتاده و مقداد بن اسود كندى مىآمدند . مشركان عقب نشستند و من از كوه پايين آمده زمام اسب اخرم را گرفتم و گفتم : اى اخرم از اين گروه پرهيز كن زيرا من از اينكه آنان به تو صدمه برسانند نگرانم ، منتظر بمان تا پيامبر و اصحابش به تو برسند . گفت : اى سلمه اگر به خدا و روز رستاخيز ايمان دارى ميان من و شهادت فاصله نينداز . من نيز زمام اسبش را رها كردم\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nو او به عبد الرحمن بن عيينه رسيد . عبد الرحمن به سوى او بازگشت ، آن دو ضرباتى رد و بدل كردند و اخرم اسب عبد الرحمن را زخم زد و عبد الرحمن ضربه‌اى به وى زده او را كشت و سوار اسب وى گرديد . در اين هنگام ابو قتاده به وى رسيده ضربه‌اى به او زد و اسبش را انداخت و خودش را كشت .\r\n( 1 ) آن گروه به گريز ادامه دادند تا آنكه پيش از غروب خورشيد به آبى بنام ذى قرد رسيدند ، خواستند از آن بياشامند كه تعقيب كنندگان را بدنبال خويش ديدند . پس به سوى تنگه‌اى كه چاه آب داشت منحرف شدند .\r\nپيامبر نيز با همراهان خود به ذى قرد رسيد . مسلمانان در حدود پانصد تن بودند و آن حضرت براى هر صد تن يك شتر قرار داد كه سر ببرند . ابن اكوع گفت : من بنزد پيامبر آمده گفتم : از ميان اصحاب خود صد تن را همراه من بفرست تا شبانگاه به مشركان بتازيم و اثرى از آنها باقى نگذاريم . پيامبر فرمود : اى سلمه آيا تو اين كار را انجام مىدهى ؟ گفتم : آرى سوگند به آنكه ترا به پيامبرى گرامى داشت . آن حضرت بگونه‌اى خنديد كه دندانهاى عقلش آشكار گشت . آنگاه فرمود : آنان اكنون به سرزمين غطفان رسيده‌اند ! روز بعد پيامبر با همراهانش به مدينه بازگشت و تمام شترانى كه مهاجمان با خود برده بودند بازگرداند .\r\n( 2 ) در برخى از روايات در كتابهاى سيره آمده است كه مهاجمان همسر ابو ذر را كه با شوهرش شتران را چوپانى مىكرد اسير كرده بودند . وى مراقب آن گروه بود و هنگامى كه به خواب رفتند بر يكى از شتران تيزرو پيامبر كه در دست آنها مانده بود سوار شد و بسوى مدينه گريخت . هنگامى كه به پيامبر رسيد گفت : اى رسول خدا ، من نذر كرده‌ام اگر خداوند مرا نجات دهد اين شتر را سر ببرم . پيامبر فرمود : چه بد پاداشى به آن دادى ! در معصيت و چيزى كه مالك آن نيستى نذرى نيست . شتر از آن پيامبر بود و عضباء ناميده مىشد . پيش از پيامبر آن شتر از آن مردى از عقيل بود . وى بدست مسلمانان اسير گشت . هنگامى كه وى در بند اسارت بود پيامبر از\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nكنارش گذشت . گفت : اى محمد براى چه مرا گرفته‌ايد ؟ پيامبر فرمود ترا بخاطر جرم دوستان ثقيفىات گرفته‌ايم . زيرا آنان دو نفر از مسلمانان را اسير كرده بودند . سرانجام در ازاى آزادى او ثقيف دو مسلمان را آزاد كردند و عضباء در دست پيامبر ( ص ) ماند . « 1 »\r\n( 1 ) پژوهشگر پس از پژوهش در كتابهاى تاريخ و سيره در بيان اخبار اين غزوات با اختلاف روشن و بزرگى روبرو مىشود كه گاهى برخى ديگرى را رد مىكند ، بگونه‌اى كه انسان را نسبت به بسيارى از روايات مربوط به سيره و ديگر اخبار مربوط به عرب و مسلمانان در روزگار نخستين اسلامى دچار ترديد مىسازد . اخبارى كه برخى از پژوهندگان و خاورشناسان و دشمنان عرب و مسلمانان ، با وجود عيوب و كاستيهاشان آنها را پايهء سخنان و بررسىهاى خويش قرار مىدهند و گاه از آنها نتايجى ناروا نسبت به پيامبر و سيرهء او بدست مىآورند .\r\n( 2 ) روايت ابن اكوع در اين غزوه به افسانه‌هاى پيشين عرب كه داستان‌پردازان در اخبار كارزارها و غزوه‌ها وارد مىكنند شبيه‌تر است تا واقعيت . اين روايت ادعا مىكند كه او به تنهائى و در حالى كه پياده بود در پى بىآن مهاجمان كه گروهى فراوان بودند برآمد و گوئى كه گلهء گوسفندى پيش روى اوست آنان را مىكشت و اسبانشان را پى مىكرد تا آنكه ايشان همهء شتران را رها كردند و افزون بر آن بيش از سى نيزه و ردا از خود بجاى گذاردند ، و او همچنان به تنهائى آنان را مورد حمله قرار مىداد تا ناتوانشان ساخت . درحالىكه برخى از روايات تصريح دارند كه مسلمانان به همراه پيامبر ( ص ) آنان را مورد حمله قرار دادند و تنها ده شتر را بازگرداندند و مهاجمان مابقى آنها را با خود بردند .\r\n( 3 ) برخى از سيره‌نويسان مىگويند كه زن اسير يعنى همسر ابو ذر منتظر ماند تا مهاجمان به خواب رفتند . آنگاه سوار بر شترى كه در دست آنان مانده\r\n\r\n\r\n","description":"","footnote":"\r\n( 1 ) - بدايه و نهايهء ابن كثير .\r\n","page_name":" 193 ","page_number":193},
  {"content":"\r\n\r\nبود و عضباء شتر پيامبر بود شده با آن به مدينه گريخته بود . و برخى ديگر تصريح دارند كه پيامبر و اصحابش تمامى شتران را بازگرداندند و گروهى از مهاجمان را كشتند ، و اختلافها و نابسامانىهاى ديگر .\r\n( 1 ) از بيشتر نوشته‌هاى سيره آشكار مىشود كه سلمة بن اكوع در اين زمينه نقش خوبى داشته است ، اما آنچه را برخى از سيره‌ها و كتابهاى تاريخ در اين زمينه مىگويند منابع ديگر تأييد نمىكنند و همانگونه كه يادآور شديم به افسانه‌ها بيشتر شبيه است .\r\n( 2 ) در تاريخ طبرى آمده است كه عكاشة بن محصن در اين غزوه به يكى از مهاجمان به نام ادبار رسيد . وى همراه پسرش بر يك شتر نشسته بودند . عكاشه نيزه‌اى به آنان مىزند كه هر دو را به يكديگر مىدوزد و به قتل مىرساند .\r\nشايد بازگشت اختلاف موجود در اين رويداد و حوادث ديگر به اين نكته باشد كه نگارش سيره بيش از هشتاد سال پس از وفات پيامبر ( ص ) انجام گرفت ، و نويسندگان آنها در آن مرحله به روايات تابعان و افراد غير عرب و ديگر كسانى تكيه كردند كه اخبار و رويدادهاى سيره را از نسلهاى پيشين خود نقل مىكردند و حافظه تنها وسيلهء نگهدارى آثار اسلام بوده است ، به استثناى بخش معدودى از نگاشته‌ها كه جز اندكى از آثار اسلامى را در بر نمىگرفته است . اين يكى از دلائل پيچيدگيهائى است كه برخى از معارف اسلام و روايات سيره و غزوه‌هاى پيامبر را در ميان گرفته است . افزون بر اين بايد از نقش داستان‌پردازان و سازندگان احاديث و ديگران ياد نمود كه ما در مناسبت‌هاى گوناگون به آن اشاره كرده‌ايم .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\n( 1 )\r\n\r\nفصل هفدهم غزوهء حديبيه\r\nآنچه كه برخى از نويسندگان سيره « غزوهء حديبيه » مىنامند و برخى ديگر از آن به « صلح حديبيه » نام مىبرند در آغاز ذىقعده و شش سال پس از هجرت پيامبر ( ص ) و مسلمانان از مكه به مدينه روى داد . پيامبر هنوز در مدينه استقرار نيافته بود كه حوادث پىدرپى به وى روى آورد . آن حضرت و همراهانش از نخستين روزهاى هجرت پيوسته در جهاد و غزواتى مداوم با قريش و يهود و قبايل عرب شبه جزيره درگير بودند . در آنها پيروزىها و غنيمتهائى وجود داشت كه نيروى مسلمانان را مىافزود و به انتشار اسلام يارى مىرساند . شكستهائى نيز وجود داشت ، ولى آثار آن ناكامىها محدود بود و بر ادامهء راه دعوت و انتشار آن اثر چندانى نداشت .\r\n( 2 ) پيامبر ( ص ) با استفاده از خرد خدادادى خود پيش از آنكه دشمنان اسلام از آن ناكاميها براى منافع خود بهره گيرند گرداگردشان را مىگرفت و دامنهء آنها را محدود مىساخت . وى توانست در مدتى كوتاه طوايف سه‌گانهء\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nيهود مدينه و ياران عرب ايشان را از سر راه خود بردارد . بسيارى از اعراب جزيره به سوى دين تازه روى آوردند ، روحيهء مسلمانان بالا رفت و به پيروزى نهائى بر همهء دشمنان و مخالفان خود در سرتاسر شبه‌جزيره يقين كردند . در طى سالهائى كه از بعثت آن حضرت گذشته بود با وجود رنجهائى كه از مشركان و يهود و منافقان مىديد احكامى را كه از وحى دريافت مىنمود به مردم مىرساند . احكامى كه پيوند انسان را با پروردگارش ، با جامعه خانواده و نيز معاملاتش سامان مىداد . احكامى كه همهء گوشه‌هاى زندگى را در بر مىگرفت . از ميان دستورات ، مواردى به حج و مسجد الحرام كه خداوند آن را براى مردم پناهگاه و جاى امنيت قرار داده بود ارتباط داشت .\r\n( 1 ) مسلمانان در طى اين مدت در اشتياق حج و ديدار كعبه مىسوختند . از نخستين سالى كه پيامبر و همراهانش ناخواسته مكه را ترك كرده بودند ، كعبه قبلهء ايشان گشته بود . ولى قريش بنا نداشت به ايشان اجازهء چنين ديدارى را بدهد و يا در كارى از اين گونه بر مسلمانان آسان بگيرد .\r\nدر اين حالت ناگاه پيامبر ( ص ) تصميم خود را بر تجديد عهد با زيارت خانهء خدا و انجام برخى از اعمال مربوط در دههء نخستين ماه ذىقعده به آنان خبر داد . خبر اين سفر سريعتر از برق در همهء نقاط مدينه پيچيد .\r\nپيامبر ( ص ) اعلان نمود تا هنگامى كه راهى براى اين كار بيابد در انديشهء جنگ با قريش و به كار بردن نيرو نيست . وى همهء مسلمانان را در مدينه و بيرون آن به اين سفر فراخواند . به قبايل غير مسلمان نيز پيك فرستاد و از ايشان دعوت كرد كه همراه او ، صلح‌جويانه و بىگرايش به جنگ به سوى خانهء خدا بروند . وى به شدت تلاش نمود كه با بيشترين شمار از مسلمانان و غير مسلمانان وارد مكه گردد تا قريش و ديگران بدانند او كه در ماه حرام حركت نموده در پى پيكار و جنگ نيست ، بلكه تنها براى انجام امرى كه اسلام آن را واجب نموده حركت كرده است . همچنانكه دين عرب و اديان ديگر نيز از پيش آن را مقرر داشته‌اند . نشانهء اين حقيقت اين است كه گروه\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nبسيارى كه دين او را باور ندارند و پيامبرى او را نپذيرفته‌اند همراه اويند .\r\nقريش با اين وضع چگونه برخورد مىكرد ؟ آيا از آنان همچون ديگر حاجيان استقبال مىنمود ؟ بويژه كه همراه او كسانى بودند كه اگر آهنگ جنگ و فتح مكه را داشت در كنار قريش قرار مىگرفتند . يا اينكه عليه او اعلان جنگ مىداد ؟ اگر چه مىفهميد كه او براى انجام عمره آمده است نه براى جنگيدن و رفتارش مسالمت‌آميز است نه جنگجويانه ؟ و در چنين حالى برخوردش با آن قبايل مشرك چگونه بود كه اين برخورد را با مردى كه صلح‌جويانه به مكه آمده است تا در ماه حرام آن را زيارت كند نمىپذيرفتند . زيرا عرب در جاهليت با وجود همهء كينه‌ها و جنگها و خونخواهيهائى كه ميانشان بود در مورد زيارت مكه اين گونه رفتار مىكردند . از اين جهت مىتوان پذيرفت كه دعوت وى از غير مسلمانان براى شركت در آن سفر براى در تنگنا قرار دادن قريش و اتمام حجت بر ايشان بوده باشد .\r\n( 1 ) پيامبر ( ص ) پيكهايى بسوى قبايل عرب كه هنوز بر شرك باقى بودند فرستاد و آنان را به شركت در اين سفر فراخواند ، ولى نويسندگان سيرهء پيامبر ( ص ) تأكيد دارند كه آن قبايل به درخواست وى پاسخ ندادند . با اين حال وى بر انجام اين سفر به همراه مهاجران و انصار كه در حدود هزار و چهارصد تن مىشدند و بيش از اين تعداد هم گفته‌اند پافشارى نمود ، و ابن ام مكتوم را در مدينه بجاى خود گذارد .\r\n( 2 ) شيخ مفيد در ارشاد مىگويد : پيامبر ( ص ) پرچم خود را به على ( ع ) داد ، همچنانكه در بيشتر جنگها و سفرهاى نظامىاش به وى مىسپرد ، هفتاد شتر نيز براى قربانى به همراه آورد و خود پيشاپيش مسلمانان بر شترش قصوى حركت نمود . مسلمانان شمشيرهاى خود را كه در غلاف بود همراه داشتند . آنان راه سپردند تا به ذى الحليفه « 1 » رسيدند . پيامبر در آنجا محرم\r\n\r\n\r\n","description":"","footnote":"\r\n( 1 ) - آنجا ميقات اهل مدينه است كه براى حج محرم مىشوند و در شش ميلى مدينه قرار دارد .\r\n","page_name":" 197 ","page_number":197},
  {"content":"\r\n\r\nشده لبيك گفت . شتران قربانى را خواست و به نشانهء قربانى سم راست شمارى از آنها را زخم زد و به گردنشان پاره‌اى پوست بست .\r\n( 1 ) هنگامى كه پيامبر به عسفان رسيد ، قريش از خبر حركت وى به سوى مكه آگاه شدند . آنان بر جلوگيرى از ورود وى به مسجد الحرام همداستان شدند و در حالى كه زنان و كودكان نيز همراهشان بودند از مكه بيرون آمده در ذى طوى اجتماع كردند و دويست سوار را به فرماندهى خالد بن وليد براى جلوگيرى از پيامبر به كراع الغيم فرستادند . « 1 » بشر يا بشير بن سفيان به مكه رفته و از موضع قريش و حركتشان براى بازداشتن پيامبر از ورود به شهر ، با امكانات و نفراتى كه در اختيار داشتند ، آگاه گشته بود . وى از مكه بيرون آمد و در عسفان با پيامبر ( ص ) ديدار كرد و گفت : اى رسول خدا ، قريش از حركت تو آگاه گشته با زنان و كودكان خود بيرون آمده‌اند . پوست پلنگ پوشيده و در ذى طوى اسكان كرده‌اند . آنان با خدا پيمان بسته‌اند كه تو هرگز بر خلاف ميل ايشان وارد مكه نشوى . خالد بن وليد را نيز به همراه سواران قريش به كراع الغيم فرستاده‌اند . اين برخورد را ابن هشام و ديگران آورده‌اند .\r\n( 2 ) اين روايت تأكيد مىكند ، خالد بن وليد همچنان در شرك بسر مىبرد به همراه قريش و ديگر اعراب با اسلام و مسلمانان دشمنى مىكرد . ولى روايت طبرى تصريح مىكند فرماندهء سواران عكرمة بن ابى جهل بوده و پيامبر خالد را به مقابلهء با وى فرستاده و خالد او را فرارى داد تا آنجا كه وارد حصار مكه گرديد ، و هرگاه كه او براى هجوم به مسلمانان بازمىگشت با او چنين مىكرد .\r\nولى بيشتر سيره‌نويسان و تاريخ‌نگاران تصريح مىكنند كه خالد در آن هنگام همچنان مشرك بوده و از جانب مشركان فرماندهى سواران را به عهده داشت تا از ورود پيامبر و اصحابش به مكه جلوگيرى كند ، و طبرى\r\n\r\n\r\n","description":"","footnote":"\r\n( 1 ) - كراع الغيم ، منزلگاهى ميان مكه و مدينه است كه هشت ميل با عسفان فاصله دارد .\r\n","page_name":" 198 ","page_number":198},
  {"content":"\r\n\r\nهر دو روايت را آورده و روايت مشهور را ترجيح داده است .\r\n( 1 ) هنگامى كه بشير بن سفيان پيامبر را از كار قريش آگاه ساخت ، آن حضرت ( ص ) فرمود : « واى بر قريش ، جنگ طلبى آنان را نابود كرده است ، چه مىشود كه آنان مرا با عرب واگذارند . اگر آنان مرا از ميان برداشتند همان چيزى است كه ايشان مىخواهند ، و اگر خداوند مرا بر عرب پيروز گرداند بهره‌مندانه وارد اسلام شوند ، و اگر نخواستند آن هنگام پيكار كنند و نيروى اين كار را هم دارند . قريش چه مىپندارد ؟ به خدا سوگند همواره بر آنچه خدا مرا بدان برانگيخته مبارزه مىكنم يا جان بر سر اين كار مىگذارم . »\r\nپيامبر ( ص ) توقف نموده با توجه به اصرار قريش بر بازداشتن او از ورود به مكه و آمادگيشان براى جنگيدن با او ، كه براى جنگ بيرون نيامده بود ، به چاره مىانديشيد . انديشهء وى همه در اين بود كه از درگيرى با آنان دورى كند ، تا ايشان در نزد عرب كه ماه‌هاى حرام را مقدس مىشمارند و پيكار در آنها را حرام مىشمارند عليه او حجتى نداشته باشند . بويژه در آن زمان و آن شرايط و با توجه به اينكه مسلمانان سلاح و تجهيزات لازم را با خود نياورده بودند ، پيامبر پيكار را به مصلحت نمىديد .\r\n( 2 ) در كتابهاى سيره آمده است كه پيامبر ( ص ) به اصحابش فرمود : كدام يك از شما مىتواند ما را از راهى جز آن كه قرشيان در آن هستند عبور دهد ؟ مردى از اسلم پيش آمد و گفت : من اى رسول خدا . آنگاه آنان را از راهى سخت و دشوار و سنگلاخ و از ميان دره‌هاى صعب العبور گذراند تا آنكه به زمينى هموار رسيدند و از آنجا به طرف راست ، به راهى كه ايشان را به تنگهء مراد كه منزلگاه حديبيه در پائين مكه بود مىرساند ، رفتند .\r\nهنگامى كه لشكر قريش ديدند پيامبر مسير خود را تغيير داد به تاخت از راهى كه آمده بودند به سوى مكه بازگشتند تا در صورتى كه محمد بخواهد وارد شهر شود در برابر آن به دفاع بايستند . پيامبر گردنهء مراد را پيمود تا به حديبيه رسيد . در آنجا شتر آن حضرت قصوى زانو به زمين گذارد . مسلمانان\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nگفتند شتر بىجهت نشسته است و منظورشان اين بود كه چموش يا بىطاقت شده است . پيامبر فرمود : شتر چموشى نكرده و خوى او سركشى نيست ، بلكه آن كه فيل را از ورود به مكه بازداشت او را نگهداشته است . به خدا سوگند اگر قريش مرا به چيزى بخوانند كه در آن رعايت پيوند خويشى باشد آن را مىپذيرم .\r\n( 1 ) سپس به مردم فرمود : فرود آييد . گفتند : اى رسول خدا در اين بيابان آب نيست كه در آن پياده شويم . پيامبر تيرى از تيردان خود درآورد و آن را به مردى از اصحاب خود داد . وى به درون يكى از چاههاى بىآب آنجا رفت و تير را به ته آن فرو برد ، ناگاه آب از درون چاه جوشيد بگونه‌اى كه از سر چاه بالاتر آمد . ابو الفداء در تاريخ خود مىگويد : اين كرامت از مشهورترين معجزات پيامبر ( ص ) است . پيامبر در آن محل باقى ماند ، قريش نيز با همهء نيروى خود از حدود مكه در جهت حديبيه پاسدارى مىكردند . برخى از نويسندگان سيره مىگويند قريش بديل بن ورقاء خزاعى را به همراه گروهى از خزاعه به نزد آن حضرت فرستادند تا با وى سخن بگويند و بپرسند براى چه به آنجا آمده است . پيامبر به ايشان فرمود كه قصد جنگ ندارد و تنها براى زيارت خانه و بزرگداشت آن به مكه آمده است . و سخنانى را كه به بشير بن سفيان گفته بود به ايشان هم فرمود . آنان به نزد قريش بازگشتند و آنچه را شنيده بودند به اطلاع آنان رسانده ، گفتند : اى مردم قريش ، شما بر ستيزه با محمد شتاب مىورزيد . او براى كارزار نيامده بلكه براى زيارت خانه آمده است . و كوشيدند قريش را قانع كنند ولى موفق نشدند . قرشيان گفتند : به خدا سوگند هرگز نمىگذاريم او به زور وارد مكه شود و عرب بگويند محمد بر خلاف ميل قرشيان وارد مكه شد .\r\n( 2 ) آنگاه مكرز بن حفص بن احنف از بنى عامر بن لؤى را به نزد آن حضرت فرستادند . هنگامى كه پيامبر او را ديد كه به سوى ايشان مىآيد فرمود : اين مردى نيرنگباز است . چون به پيامبر رسيد ، پيامبر همانگونه كه به بديل و\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nهمراهان او پاسخ داده بود به وى نيز پاسخ گفت . او نيز بازگشت و سخنان پيامبر را براى قريش بازگو كرد ، ولى آنان سخنان وى را رد كردند .\r\n( 1 ) سپس حليس بن علقمه را كه آن روز رئيس احابيش بود به نزد پيامبر فرستادند . احابيش نيروى مهمى را تشكيل مىدادند و قريش در جنگها به ايشان تكيه داشتند . قريش به اين اميد او را فرستادند كه وى هنگامى كه مىبيند محمد سخن او را نمىشنود و درخواستش را نمىپذيرد ، تعصبش بر مخالفت با پيامبر زيادتر شود . حليس به سوى منزلگاه پيامبر ( ص ) به راه افتاد . هنگامى كه پيامبر او را ديد كه به سوى ايشان مىآيد فرمود : اين از قومى خداپرست است . او فرمان داد شتران قربانى را در معرض ديد او قرار دهند تا او با چشم خود ببيند كه محمد براى زيارت آمده است نه براى پيكار . هنگامى كه حليس ديد هفتاد شتر قربانى از ميان دره بسوى او مىآيند و چرمهائى كه به گردنشان بسته شده در طول مدت نگهدارى پشمهاى گردن آنها را خورده‌اند ، از اين منظره متأثر شد و پيش از آنكه به محمد ( ص ) برسد به نزد قريش بازگشت . وى پذيرفته بود كه مسلمانان آهنگ جنگ و دشمنى با كسى را ندارند . وى آنچه را ديده بود به قريش خبر داد . آنان پاسخ دادند تو مردى بيابان‌نشينى و هدفهاى آنان را نمىفهمى .\r\n( 2 ) ابن هشام مىگويد هنگامى كه حليس اين سخنان را از قريش شنيد خشمگين شد و گفت : اى گروه قريش به خدا سوگند ما براى چنين كارى با شما پيمان نبسته‌ايم . آيا كسى را كه براى بزرگداشت خانهء خدا آمده است از زيارت آن بازمىداريد ؟ سوگند به آنكه جان حليس بدست اوست اگر از محمد و آنچه بخاطرش آمده دست برنداريد من احابيش را يكپارچه به يارى محمد وامىدارم .\r\nقريش از سرانجام خشم حليس ترسيدند ، زيرا او و احابيش همراه وى بخش بزرگتر نيروى قريش را تشكيل مىدادند . از اينرو از وى خواستند آنان را به حال خود بگذارد تا با محمد به نتيجه‌اى برسند كه به مصلحت\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nقريش باشد و حليس و يارانش را نيز خشنود كند .\r\n( 1 ) قريش پس از آن تصميم گرفتند عروة بن مسعود ثقفى را كه به خردمندى و صاحب‌نظر بودنش در رفع مشكلات اطمينان داشتند به نزد محمد بفرستند . او پس از آنكه برخورد بد و ناشايستهء قرشيان را با فرستادگان پيشين ديد و شنيد ، از انجام اين كار عذر خواست . ولى پس از آنكه قريش تأكيد كردند كه به خردمندى و تدبير او اطمينان دارند و او را به چيزى متهم نمىكنند به سوى پيامبر رفت . پيش روى آن حضرت نشست ، و گفت : اى محمد ، تو افرادى گوناگون را به دور خود گرد آورده و آنان را به سوى خاندان و عشيرهء خود آورده‌اى تا آنها را از ميان بردارى . از آن طرف قريش به همراه كودكان و زنان خود از مكه بيرون آمده و پوست پلنگ پوشيده‌اند و با خدا پيمان بسته‌اند به بهاى هر گونه فداكارى از اينكه تو به زور وارد مكه شوى جلوگيرى كنند . به خدا سوگند گويا مىبينم اين گروه كه به دور تو گرد آمده‌اند فردا از گرد تو پراكنده مىشوند . عروه در ضمن صحبت با پيامبر به ريش آن حضرت دست مىكشيد . مغيرة بن شعبه كه بالاى سر پيامبر ايستاده بود ، هرگاه او دستش را بسوى ريش پيامبر مىبرد به روى دست او مىزد و مىگفت : دستت را پيش از آنكه قطع شود از چهرهء پيامبر بردار . عروه به او مىگفت : واى بر تو چقدر خشن و درشتخويى ! و پيامبر لبخند مىزد .\r\n( 2 ) سپس عروه گفت : اى محمد اين مرد كيست ؟ پيامبر فرمود : اين برادرزادهء تو مغيرة بن شعبه است . عروه گفت : اى خيانت پيشه ، آيا تو كثافتكاريهاى ديروزت را شسته‌اى ؟ منظور عروه نيرنگى بود كه مغيره انجام داده و سيزده تن از مردان بنى مالك از قبيلهء ثقيف را كشته بود ، و دو تيره از ثقيف ، بنى مالك خاندان كشته‌شدگان و اخلاف خاندان مغيره ، براى درگيرى آماده شده بودند كه عروه ميان آنان سازش داد و سيزده ديه به عوض كشتگان از مال خود پرداخت .\r\nچون سخنان عروه با پيامبر به پايان رسيد ، آن حضرت همان مطالب را\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nكه به فرستادگان پيشين فرموده بود در پاسخ وى نيز بيان نمود و تأكيد كرد كه آهنگ جنگ و دشمنى ندارد . عروه اصحاب پيامبر را ديد كه گرداگرد او را گرفته‌اند و خود را در راه او فدا مىسازند و خاك زير پاى او را به تبرك بر مىدارند . از اينرو بنزد قريش بازگشت و به ايشان گفت : اى مردم قريش ، من به نزد خسرو ايران در مقر حكومتش و قيصر روم در محل فرمانروائيش و نجاشى رفته‌ام ، و به خدا سوگند هرگز هيچ پادشاهى را در ميان قومش مانند محمد در ميان اصحابش نديده‌ام . به نظر من ياران او هرگز او را در برابر هيچ چيز رها نمىكنند .\r\n( 1 ) در كتابهاى سيره آمده كه پيامبر پس از اين گونه تلاشها از سوى قريش ، خراش بن اميهء خزاعى را بر شتر خود به نزد ايشان فرستاد تا به آنان خبر دهد كه آن حضرت به چه قصد به آنجا آمده است . قرشيان شتر را كشتند و مىخواستند خود خراش را نيز بكشند كه احابيش مانع اين كار شدند . خراش بنزد پيامبر بازگشت و آنچه را گذشته بود به پيامبر خبر داد .\r\n( 2 ) ابن اسحاق از ابن عباس نقل مىكند كه قريش پنجاه مرد را فرستادند كه هر چه مىتوانند ، اگر چه يك نفر ، از اصحاب پيامبر بكشند . آنان به سنگ‌پرانى به ياران پيامبر پرداختند . اصحاب پيامبر نيز ايشان را اسير كرده بنزد آن حضرت آوردند . ولى پيامبر از ايشان در گذشت و رهايشان نمود . آنگاه عمر بن خطاب را فراخواند و به وى فرمان داد به نزد قريش برود و اهداف محمد از اين سفر را براى آنان بيان كند . وى پاسخ داد : من از قريش بر جان خويش مىترسم ، و از بنى عدى كسى در ميان ايشان نيست كه از من دفاع كند . « 1 »\r\n( 3 ) پيامبر سپس عثمان بن عفان را خواسته او را به نزد قريش فرستاد ، تا به ايشان پيغام دهد كه پيامبر ( ص ) براى جنگ نيامده و قربانى همراه خويش آورده تا در راه خدا سر ببرد و به جائى كه از آن آمده بازگردد . عثمان\r\n\r\n\r\n","description":"","footnote":"\r\n( 1 ) - سيرهء ابن هشام ج 2 ص 315 .\r\n","page_name":" 203 ","page_number":203},
  {"content":"\r\n\r\nابتدا به سراغ ابان بن سعد بن عاص رفت . او عثمان را در پناه خويش گرفت و عثمان پيغام پيامبر را به قريش رساند . قريش از پذيرفتن اينكه به پيامبر امكان دهند به مكه وارد شود به شدت خوددارى كردند . عثمان را نيز سه روز نزد خود نگهداشتند ، بگونه‌اى كه مسلمانان پنداشتند او كشته شده است . اين شايعه به گوش پيامبر ( ص ) رسيد . پيامبر كه چنين ديد فرمود : از اينجا تكان نمىخوريم تا آنكه با قريش پيكار كنيم . و اصحابش را به نزد خود كه زير سايهء درختى در آن بيابان نشسته بود فراخواند . همگى اصحاب با آن حضرت بيعت كردند كه تا پاى مرگ در كنار او بايستند و از كنار او نگريزند . اين بيعت به « بيعة الرضوان » مشهور شد و همان بيعتى است كه مفسران مىگويند خداوند آيهء زير را به اين مناسبت نازل فرموده است :\r\n « لَقَدْ رَضِيَ اللَّهُ عَنِ الْمُؤْمِنِينَ إِذْ يُبايِعُونَكَ تَحْتَ الشَّجَرَةِ فَعَلِمَ ما فِي قُلُوبِهِمْ فَأَنْزَلَ السَّكِينَةَ عَلَيْهِمْ وَ أَثابَهُمْ فَتْحاً قَرِيباً »  ( فتح / 18 )\r\n( خداوند از مؤمنان خشنود گشت هنگامى كه زير درخت با تو بيعت مىكنند و آنچه را در دلهاى ايشان است دانست ، و فتحى نزديك نصيبشان ساخت ) .\r\n( 1 ) پس از پايان بيعت به پيامبر خبر رسيد كه به عثمان آسيبى نرسيده است و وى پيام آن حضرت را به قريش رسانده ، ولى ايشان خواست پيامبر را رد كرده و بر موضع نخستين خويش پاى فشرده‌اند ، با آنكه يقين دارند محمد جز براى انجام مناسك حج به آنجا نيامده است . پس از اين برخوردهاى سخت و بىانعطاف ، قريش صلاح ديدند كه انعطاف بيشترى نشان دهند . شايد حساب كردند كه جنگ به نفع ايشان نيست و هر چه فداكارى كنند و تلفات بدهند نمىتوانند آنچه را مىخواهند نسبت به محمد انجام دهند .\r\nبويژه پس از آنكه عروة بن مسعود توجه و علاقهء اصحاب پيامبر نسبت به وى و جانبازيشان در راه او را براى ايشان توصيف نمود .\r\nقريش تصميم گرفتند با روحيهء سازگارانه‌ترى گفتگو با محمد را تجديد كنند . شايد هم عثمان نقطه نظر ايشان را كه مىتوانست اساس گفتگوها را\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nتشكيل دهد به پيامبر رسانده باشد . آخرين مذاكره‌كننده از سوى قريش سهيل بن عمرو بود كه حويطب بن عبد العزى نيز همراه وى بود . قريش از آن دو قول گرفته بودند در مورد ورود پيامبر به مكه در اين سفر هيچ‌گونه آسانگيرى نكنند . اين فرستادگان به نزد پيامبر ( ص ) آمدند .\r\n( 1 ) از كتابهاى سيره و حديث آشكار مىشود كه مذاكرات طولانى بود و كوششهاى گوناگونى ميان طرفين جريان يافت .\r\nسهيل در طى مذاكرات ناچار شد دربارهء مطالبى كه ميان او و پيامبر رد و بدل مىشد به قريش مراجعه كند و بار ديگر براى توضيح نقطه نظر آنان به نزد آن حضرت بازگردد . از آنچه در برخى از مجموعه‌هاى حديثى آمده ، روشن مىگردد كه گفتگوهاى دو طرف به ورود پيامبر به مكه براى انجام مناسك حج منحصر نمىشده است ، بلكه بازگرداندن كسانى از اهل مكه كه مسلمان شوند به خانواده و سرپرستانشان و امور ديگرى را نيز در بر مىگرفته است .\r\n( 2 ) ترمذى و ديگران « 1 » به سندشان از ربعى بن خراش از على بن أبي طالب ( ع ) نقل كرده‌اند كه فرمود : در حديبيه افرادى از مشركان كه سهيل بن عمرو و افرادى از رؤساى مشركان در ميان ايشان بودند به سوى ما آمده ، گفتند :\r\nاى محمد از دست‌پروردگان و برادران و بندگان ما افرادى به نزد تو آمده‌اند كه چيزى از دين نمىفهمند و تنها بخاطر گريز از خدمت در اموال و كشتزارهاى ما بنزد تو آمده‌اند ، ايشان را به ما بازگردان . پيامبر فرمود :\r\nاگر ايشان از دين چيزى نمىدانند ما به ايشان خواهيم آموخت . و افزود : اى مردم قريش ، يا از اين شيوه دست برداريد يا آنكه خداوند مردى را بسوى شما مىفرستد كه گردنتان را با شمشير مىزند و او كسى است كه خداوند دل او را بر ايمان آزموده است . ابو بكر و عمر و مشركان گفتند او كيست ؟\r\n\r\n\r\n","description":"","footnote":"\r\n( 1 ) - صحيح ترمذى ج 2 و كنز العمال ج 6 ص 407 و خصائص نسائى ص 11 و تاريخ بغداد ص 633 .\r\n","page_name":" 205 ","page_number":205},
  {"content":"\r\n\r\nپيامبر فرمود : دوزندهء كفش . در آن هنگام آن حضرت كفش خود را به على ( ع ) داده بود تا برايش بدوزد .\r\n( 1 ) نسائى در خصائص و حاكم در مستدرك صحيحين و جز آن دو نيز آن را روايت كرده‌اند . ولى روايت نسائى و حاكم تصريح مىكند كه پيامبر ( ص ) هنگامى كه مشركان از وى خواستند كسانى را كه به نزد او گريخته‌اند بنزدشان بازگرداند ، به ابو بكر و عمر رو كرده به ايشان فرمود : چه مىگوئيد ؟ گفتند : اين مرد راست مىگويد . در اثر اين پاسخ چهرهء پيامبر دگرگون گرديد و رو به هيئت قريش كرده فرمود : اى گروه قريش اگر از اين كارها دست برنداريد خداوند مردى از خودتان را كه دلش را بر ايمان آزموده است بسويتان مىفرستد كه گردنهايتان را بزند . ابو بكر گفت : آيا آن مرد منم ؟ و عمر گفت : اى رسول خدا آيا آن مرد منم ؟ پيامبر فرمود : نه ، بلكه او دوزندهء كفش است . آنان توجه كردند و ديدند على ( ع ) كفش پيامبر ( ص ) را مىدوزد .\r\n( 2 ) سيد مرتضى فيروزآبادى در كتاب خود فضائل الخمسه من الصحاح السته مىگويد : اين رويداد را بسيارى از محدثان و مورخان روايت كرده‌اند و در كتاب ياد شده روايت ترمذى و نسائى و خطيب بغدادى را آورده و به منابع آن در مجموعه‌هاى حديث اهل سنت اشاره كرده است . « 1 »\r\nدر هر حال نويسندگان سيره و تاريخ مىگويند مذاكرات ميان پيامبر و سهيل بن عمرو گرچه به ادعاى برخى از منابع امور بسيارى را در بر مىگرفت ، ولى در اطراف عدم ورود پيامبر به مكه در آن سال و ورودش در سال آينده متمركز شده بود . طرفين بر همهء بندهاى معاهده همداستان شدند و جز نگارش آن بندها در دو نسخه ، يكى براى پيامبر و ديگرى براى مشركان چيزى باقى نمانده بود .\r\nاز مهمترين بندهاى موافقتنامه ، بازگشت پيامبر و همراهانش در آن\r\n\r\n\r\n","description":"","footnote":"\r\n( 1 ) - فضائل الخمسه من الصحاح السته ، جزء دوم ، ص 337 .\r\n","page_name":" 206 ","page_number":206},
  {"content":"\r\n\r\nسال بود . و اينكه سال آينده پيامبر و مسلمانان به مكه بيايند ، اهل مكه از آن بيرون روند و پيامبر سه روز بدون همراه بردن سلاحى جز شمشيرهاى در نيام ، در مكه بماند . ديگر اينكه هر فرد يا هر قبيله‌اى از مشركان كه خواست بتواند با محمد همپيمان شود و هر كه خواست بتواند در پيمان مشركان درآيد بىآنكه از سوى طرف ديگر محدوديتى برايش فراهم شود .\r\n( 1 ) در كتابهاى سيره آمده است : هنگامى كه ميان پيامبر و مشركان مكه توافق برقرار شد و جز نگاشتن آن و امضاى طرفين چيزى نمانده بود ، عمر بن خطاب پس از گفتگوئى كه ميان او و ابو بكر انجام گرفت به نزد پيامبر آمد و گفت : آيا تو پيامبر خدا نيستى ؟ فرمود : چرا هستم . گفت : آيا ما مسلمان نيستيم و ايشان مشرك نيستند ؟ فرمود : چرا همينطور است . گفت : پس چرا در دين خود از ايشان خوارى بپذيريم ؟ پيامبر به او فرمود : من بندهء خدا و فرستادهء او هستم و هرگز با فرمان او مخالفت نمىكنم . ولى با وجود آنكه پيامبر صريحا با اين جمله كه « من هرگز با فرمان او مخالفت نمىكنم » به او پاسخ داد كه از جانب خداوند سبحان به اين نرمش مأمور است ، با اين حال عمر قانع نشد .\r\n( 2 ) در بدايه و نهايه آمده است كه عمر به پيامبر گفت : آيا تو به ما نمىگفتى به خانهء كعبه مىرويم و آن را طواف مىكنيم ؟ فرمود : چرا گفتم ، ولى آيا به تو گفتم امسال به طواف خانه مىروى ؟ گفت : نه ، پيامبر ( ص ) فرمود : تو به طواف آن خواهى رفت . در روايت ديگرى آمده كه عمر گفت : من از هنگامى كه اسلام آوردم شك نكردم جز آن روز . در سيرهء ابن هشام آمده كه يكى از همراهان پيامبر پس از آنكه آن حضرت وارد مدينه گشت گفت :\r\nآيا تو نگفتى كه با امنيت وارد مكه مىشوى ؟ فرمود : چرا گفتم ، ولى آيا به شما گفتم امسال ؟ گفت : نه .\r\n( 3 ) در تاريخ طبرى و سيرهء ابن هشام و كتابهاى ديگر آمده است كه در همان هنگام كه على بن أبي طالب صلحنامه را در حضور پيامبر و سهيل بن عمرو مىنگاشت ، ناگاه ابو جندل پسر سهيل بن عمرو درحالىكه هنوز\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nقيدهاى آهنين به دستهايش بود از دست مشركان گريخت و به نزد پيامبر ( ص ) آمد . هنگامى كه سهيل پسرش را ديد ، برخاست و به صورتش سيلى زد و گريبانش را گرفت و گفت : اى محمد نوافق ميان من و تو پيش از اينكه اين به نزد تو بيايد بپايان رسيده است . پيامبر فرمود : راست مىگوئى .\r\n( 1 ) سهيل پسرش را مىكشيد تا او را به دست مشركان بسپارد و ابو جندل با آواز بلند فرياد مىزد : اى مسلمانان ، آيا مىگذاريد من بنزد مشركان بازگردانده شوم تا مرا از دينم برگردانند ؟ پيامبر به وى فرمود : اى ابو جندل شكيبا باش و به عنايت خداوند چشم داشته باش ، خداوند به زودى براى تو و كسانى كه با تو هستند راه نجات و گشايشى فراهم خواهد نمود . ما ميان خود و اين قوم پيمان صلح بسته‌ايم و بر اساس آن به يكديگر عهد سپرده‌ايم و ما به آن پيمانها خيانت نمىكنيم . عمر بن خطاب بسوى ابو جندل روى آورد ، در كنار او راه مىرفت و دستهء شمشير را به او نزديك مىكرد و مىگفت : اينان مشركند و خون ايشان مانند خون سگ است . راوى مىگويد : عمر بن خطاب حكايت كرده كه من دستهء شمشير را به او نزديك كردم و آن سخنان را گفتم به اميد اينكه او شمشير را بگيرد و پدرش را بزند ، ولى او به خون پدرش بخل ورزيد و كار انجام گرفت . « 1 »\r\n( 2 ) آنچه كه انسان را نسبت به اين رفتار عمر بن خطاب كه همهء مورخان در آن اتفاق دارند به پرسش وامىدارد ، اين است كه وى چگونه به چنين كارى اقدام نمود با آنكه پيامبر به او فرمود من آنچه را انجام داده‌ام به فرمان خدا كرده‌ام . و او ديد كه پيامبر چه مايه به اجراى آن علاقه و پافشارى دارد و بندهاى موافقتنامه را در نوشتهء مخصوصى كه هر دو طرف به آن پايبند باشند نگاشته است . حال چگونه او شمشيرش را به ابو جندل تقديم مىكند و او را به كشتن پدرش كه از سوى قريش در مقام مذاكره با پيامبر است تشويق مىكند ؟ اگر ابو جندل خواستهء عمر بن خطاب را اجرا\r\n\r\n\r\n","description":"","footnote":"\r\n( 1 ) - سيرهء ابن هشام ج 2 ص 318 و 319 و تاريخ طبرى و بدايه و نهايه و كتابهاى ديگر .\r\n","page_name":" 208 ","page_number":208},
  {"content":"\r\n\r\nمىنمود و پدرش را با شمشير او مىكشت ، موقعيت پيامبر نسبت به قريش در حالى كه نماينده و يكى از سران برجستهء آنان را كشته است چه مىشد ؟ بلكه نزد همهء عرب كه اين نوع خونريزى را از زشت‌ترين و پليدترين نوع خونريزىها مىدانند و هر نتيجه‌اى هم كه داشته باشد از آن دورى مىكنند ، چه صورتى داشت ؟\r\n( 1 ) تازه آيا قريش در صورت تحقق خواستهء عمر بن خطاب خاموش مىماند ؟ ترديدى نيست كه ايشان به همراه همپيمانان خويش بر دروازهء مكه و ريگزارهاى آن با پيامبر وارد جنگى از بدترين انواع جنگها مىشدند . در حالى كه مسلمانان جز شمشير سلاح ديگرى نداشتند . دشوار است تصور نمود مسلمانان در چنين شرايطى از دست آنان نجات مىيافتند ، و همهء جوانب مسأله حكايت از اين دارد كه پيروزى از آن قريش مىبود . همانگونه كه يادآور شديم اگر عمر در نقشهء خود موفق مىشد ، اين كار وسيلهء متهم گشتن مسلمانان به خيانت و پيمان‌شكنى و دروغگو شمرده شدن پيامبر در آنچه از هنگام خروجش از مدينه اعلام نموده بود مىشد ، زيرا وى در دهها مناسبت فرموده بود كه براى يورش و پيكار حركت نكرده قصد آزار هيچ‌كس را ندارد و جز براى اداى مناسك حج به راه نيفتاده است .\r\nمختصر آنكه اگر وقوع اين رفتار از پسر خطاب درست باشد تحقق آن به پيامبر و شخصيت آن حضرت آسيب مىرساند و احتمالا مسلمانان را با جنگى پرصدمه مواجه مىساخت كه بنا بر محاسبهء ما از شرائط مسلمانان در آن روز بيشترين خطرات را براى آنان ببار مىآورد .\r\n( 2 ) سيره‌نويسان همداستانند كه على ( ع ) كسى است كه تدوين بندهاى موافقت را در نوشته‌اى خاص به عهده داشت و يادآور شده‌اند كه پيامبر به على فرمود : بنويس  بِسْمِ اللَّهِ الرَّحْمنِ الرَّحِيمِ *  . سهيل گفت : من نمىدانم رحمان رحيم كيست ، بنويس باسمك اللهم . پيامبر نيز موافقت نمود . سپس به على فرمود : بنويس اين قراردادى است ميان محمد رسول خدا و سهيل بن عمرو .\r\nسهيل اعتراض نمود و گفت : اگر ما قبول داشتيم تو پيامبر خدائى كه با تو\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nپيكار نمىكرديم ، نام خودت و نام پدرت را بنويس . پيامبر به على فرمود : آن را پاك كن و آنچه را او مىخواهد بنويس . در روايت بخارى آمده است كه على گفت : به خدا سوگند من آن را پاك نمىكنم . پيامبر نوشته را از دست او گرفت و واژهء رسول الله را پاك نمود . نسائى نيز در خصائص خود روايت نموده كه پيامبر در آن هنگام به على گفت : براى تو نيز چنين واقعه‌اى پيش خواهد آمد و تو به انجامش ناچار خواهى بود . « 1 »\r\n( 1 ) در قرارداد صلح ذكر شد : طرفين مدت ده سال جنگ را كنار مىگذارند ( در روايت يعقوبى مدت سه سال آمده است ) و در اين مدت مردم در امان هستند و دو طرف دست از يكديگر بازخواهندداشت . هر كس بدون اجازهء وليش از قريش به محمد بپيوندند به قريش بازگردانده مىشود و هر كس از پيروان محمد به قريش بپيوندند به او بازگردانده نخواهد شد .\r\nهر كس از عرب كه بخواهد با محمد پيمان بندد مىتواند و هر كه بخواهد با قريش پيمان ببندد مىتواند . محمد و اصحابش آن سال به مدينه بازمىگردند بنا بر آنكه سال آينده به مكه بازگردند و به آن وارد شوند و سه روز در آن اقامت گزينند و فقط شمشيرهاى در نيام با خود داشته باشند نه سلاح ديگر . از جانب قريش گروهى از مشركان و سهيل بن عمرو آن را گواهى كردند و از اين سو تعدادى از مسلمانان و پيامبر ( ص ) . در اين هنگام\r\n\r\n\r\n","description":"","footnote":"\r\n( 1 ) - اين سخن پيامبر به على ( ع ) را گروهى از محدثان ، از جمله ابن ابى الحديد در شرح نهج البلاغه آورده‌اند . پيامبر در آنچه كه خبر داده بود راست گفت . زيرا هنگامى كه در صفين در نتيجهء نيرنگ ابن عاص متاركهء جنگ برقرار شد و خواستند مواد موافقتنامه را بنويسند ، على ( ع ) فرمود بنويسند اين قراردادى است كه على أمير مؤمنان و معاوية بن ابى سفيان بر آن موافقت كرده‌اند . در اين هنگام نمايندگان معاويه گفتند : اگر ما ترا امير المؤمنين مىدانستيم كه با تو پيكار نمىكرديم ، بجاى آن خودت و نام پدرت را بنويس . على به كاتب دستور داد كه نام او و نام پدرش را بنويسد ، ولى نويسنده كه عبد الله بن عباس بود از اين كار خوددارى نمود . آنگاه على به وى آنچه را كه پيامبر ( ص ) در جنگ حديبيه فرموده بود اطلاع داد و اين يكى از دلائل بيشمار پيامبرى آن حضرت مىباشد .\r\n","page_name":" 210 ","page_number":210},
  {"content":"\r\n\r\nخزاعه شتابان همپيمانى خود را با پيامبر ( ص ) اعلام داشتند و بنو بكر نيز با قريش همپيمان شدند . و هر يك از طرفين يك نسخه از عهدنامهء صلح را نزد خود نگاه داشت .\r\n( 1 ) در سيرهء ابن اسحاق آمده است كه پس از انجام يافتن صلح ميان دو طرف ، پيامبر شتر قربانى خويش را سر بريد و سر خود را تراشيد . مردم چون ديدند پيامبر قربانى مىكند و سر مىتراشد ، آنان نيز سر تراشيدند و قربانيهاى خود را سر بريدند .\r\nدر بدايه و نهايه آمده است كه پيش از خروج پيامبر از حديبيه ، زنان با ايمانى از مكه به نزد آن حضرت آمدند و خداوند دربارهء ايشان چنين نازل فرمود :\r\n إِذا جاءَكُمُ الْمُؤْمِناتُ مُهاجِراتٍ فَامْتَحِنُوهُنَّ اللَّهُ أَعْلَمُ بِإِيمانِهِنَّ ، فَإِنْ عَلِمْتُمُوهُنَّ مُؤْمِناتٍ فَلا تَرْجِعُوهُنَّ إِلَى الْكُفَّارِ »  ( ممتحنه / 10 )\r\n( هنگامى كه زنان مؤمن مهاجر به نزد شما آمدند ايشان را بيازمائيد ، خداوند به ايمان ايشان آگاهتر است . پس اگر آنان را زنان با ايمانى يافتيد آنان را به كفار بازنگردانيد . )\r\nولى آنگونه كه از بيشتر كتاب‌هاى سيره استفاده مىشود و ما آن را خواهيم آورد ، درست آنست كه زنان با ايمانى كه منظور آيه هستند پس از صلح حديبيه به مدينه هجرت كردند .\r\n( 2 ) پيامبر حدود بيست روز در حديبيه اقامت كرد و بىآنكه به مكه وارد شود به مدينه بازگشت . در همان حالى كه آن حضرت در راه بازگشت بود ، آنچنان كه بيشتر مفسران و سيره‌نويسان مىگويند ، خداوند سورهء فتح را بر وى فرود آورد .\r\nدر اينكه منظور از فتحى كه خداوند در آيه مىفرمايد   ( إِنَّا فَتَحْنا لَكَ فَتْحاً مُبِيناً )   چيست اختلاف كرده‌اند . برخى گفته‌اند - و اين نظر صحيح‌تر به نظر مىرسد - كه فتح همان صلح حديبيه است ، اين واقعه به بسيارى از قبايل عرب امكان داد كه اسلام بياورند . در طى دو سال يعنى از سال ششم تا\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nهشتم شمار بسيارى از مردم عرب به اسلام در آمدند . گفته‌اند بيشترين افرادى كه از زمان ورود پيامبر به مدينه مسلمان شدند مربوط به اين دوره بوده است . زيرا پيامبر در سال ششم همراه هزار و چهارصد تن به سوى مكه رفت و در سال هشتم براى فتح مكه با ده هزار رزمنده به سوى مكه رفت . پس سفر وى به سوى مكه و موافقتنامه‌اى كه در آن مقرر گرديد از علل انتشار اسلام بود . بلكه وقوع آن براى پيامبر و مسلمانان فتحى بود ، زيرا برخورد قريش با وى برخورد مذاكره‌كننده و طرف معاهده بود كه خود نشان دهندهء اعتراف قريش به وجود پيامبر و اسلام در جزيرة العرب بود ، درحالىكه پيش از آن اصولا از پذيرش وجود اين دين و پيامبرش سر بر مىتافتند .\r\n( 1 ) ابن هشام در سيرهء خود از زهرى روايت كرده كه او گفت : خداوند هرگز پيش از آن فتحى بزرگتر از آن پديد نياورده بود . زيرا هنگامى كه آرامش و امنيت در ميان مردم نسبت به يكديگر برقرار گشت با هيچ‌كس دربارهء اسلام سخن گفته نمىشد و او در آن سخنان نمىانديشيد مگر آنكه اسلام مىآورد . در آن دو سال بيشتر از آنچه تا آن زمان اسلام آورده بودند مسلمان شدند .\r\nبرخى گفته‌اند مراد از فتح در آيه ، گشودن خيبر است . زيرا صلح حديبيه مسلمانان را براى انجام غزوهء خيبر و پيروزى بر يهود ساكن آنجا آماده ساخت . مطالب ديگرى نيز در اين زمينه گفته‌اند .\r\nمفسران در منظور آيهء زير از اين سوره نيز اختلاف كرده‌اند :\r\n « لِيَغْفِرَ لَكَ اللَّهُ ما تَقَدَّمَ مِنْ ذَنْبِكَ وَ ما تَأَخَّرَ »  ( فتح / 2 )\r\n( تا خداوند گناهان پيش و پس تو را برايت بيامرزد )\r\n( 2 ) در تفسير اين آيه بسيارى از مفسران مطالب را بهم آميخته و پيامبر ( ص ) را در مرتبهء ديگر آدميان قرار داده ، ناآگاهانه گناهان و نافرمانيهائى به آن حضرت نسبت داده‌اند . تا آنجا كه برخى از آنان گفته است تا خداوند گناهان ترا پيش از پيامبرى و پس از آن بيامرزد . و سخنان\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nهذيان‌گونهء ديگرى كه با مقام پيامبر و عصمت او از گناهان كوچك و بزرگ چه پيش و چه پس از نبوت سازگارى ندارد .\r\n( 1 ) نظر برتر در تفسير اين آيه است كه آن فتح كه باعث انتشار اسلام و گسترش دامنهء آن و ورود قريش به اسلام گرديد ، برخورد قريش و ديگر اعراب را با تو ديگرگون ساخت و آنان شروع كردند ترا به عنوان مردى نيكوكار ، مهربان ، دلسوز ، و با عاطفه ببينند . در حالى كه پيش از آن ترا مردى بريدهء از خاندان و عشيره‌اش و ستمگر و بيرون از دين و روشها و آداب پدران خود مىديدند . اين نگرش كه قريش با آن به تو مىنگريست ، دگرگون گشته و اكنون ترا پيش از ورودت به مكه و پس از آن نيكوكار و مهربان و دلسوز نسبت به خود مىبينند . و براى قريش خطاهائى را كه نسبت به تو انجام داده بودند و گناهانى كه به تو نسبت داده بودند آشكار نمود . به ويژه آنكه نزول اين سوره پس از صلح حديبيه در نزد همهء مفسران ، امرى بىارتباط به آن نيست . برخى نيز نزول آن را پس از فتح مكه دانسته‌اند ، و اين هم بعيد نيست .\r\n( 2 ) در بعضى از روايات آمده هنگامى كه پيامبر سورهء فتح را بر مردم فروخواند مردى به آن حضرت گفت : اين چه فتحى است كه آنها ما را از زيارت خانهء خدا بازداشتند ؟ پيامبر فرمود : اين سخن بدى است ، بلكه آن بزرگترين فتح است . زيرا مشركان راضى شدند كه شما را بىگزند از سرزمينشان دور كنند و از شما درخواست صرف نظر كردن از ورود كنند و در امنيت به شما گرايش يابند ، در حالى كه از شما حوادث و مصائب ناگوارى ديده بودند ، و خداوند شما را بر آنان پيروز گرداند و شما را تندرست و پاداش يافته بازگردانيد ، و اين بزرگترين فتح است .\r\nمسلمانان گفتند : راست گفتى اى رسول خدا . و روشن است كه آن مرد عمر بن خطاب بوده است ، زيرا وى بيشترين ترديد را نسبت به رفتار پيامبر ( ص ) در اين مورد داشت - همچنانكه بيشتر كتب سيره به آن تصريح دارند .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\n( 1 ) در بدايه و نهايه ، روايت بخارى در صحيحش از زيد بن اسلم از پدرش آمده است كه عمر بن خطاب شبى همراه پيامبر حركت مىكرد . وى از پيامبر دربارهء چيزى پرسش كرد و آن حضرت پاسخش را نداد . باز پرسيد و پيامبر پاسخ نداد بار ديگر سؤال خود را تكرار نمود و پيامبر پاسخ نداد . در اين حال ، آنگونه كه راوى مىپندارد ، ترسيد دربارهء وى آيه‌اى از سوى خداى متعال فرود آمده باشد . عمر مىگويد : من شترم را حركت دادم و به جلوى صفوف مسلمانان رفتم و ترسيدم كه دربارهء من آيه نازل شود ، چيزى نگذشت كه شنيدم كسى نام مرا فرياد مىكند . با خود گفتم دربارهء من قرآن نازل شده ، پس به نزد پيامبر بازگشتم تا بدانم چه خبر است ، و آن حضرت مرا از نزول سورهء فتح آگاه ساخت .\r\n( 2 ) در كتابهاى سيره آمده است كه چون پيامبر به مدينه رسيد عتبة بن اسيد بن حارثه كه كنيه‌اش ابو بصير و از مسلمانانى بود كه در مكه در بند مشركان بود به نزد آن حضرت گريخت . مشركان هنگامى كه با خبر شدند نامه‌اى به پيامبر نگاشته همراه دو مرد به نزد آن حضرت گسيل داشتند تا عتبه را بر اساس پيمانى كه در حديبيه ميان ايشان و پيامبر بسته شده بود به نزد آنان بازگرداند .\r\nپيامبر به ابو بصير گفت : اى ابو بصير ما به اين قوم عهدى سپرده‌ايم كه تو از آن آگاهى و از ما شايسته نيست به آن خيانت كنيم . خداوند به زودى براى تو و هر كه از مسلمانان در مكه است گشايش و راه نجاتى قرار خواهد داد .\r\nآنگاه به او فرمان داد به همراه آن دو مرد به مكه بازگردد . وى همراه آن دو رفت تا به ذى الحليفه رسيدند . در آنجا عتبه به بهانهء اينكه مىخواهد شمشير يكى از آنها را نگاه كند ، آن را از وى گرفت و ضربه‌اى با آن به صاحبش زده وى را كشت . مرد دوم گريخت و به مدينه بازگشت . هنگامى كه به سوى پيامبر كه در ميان يارانش نشسته بود روى آورد پيامبر ( ص ) فرمود : اين مرد ترسان به نزد شما آمده است . چون به پيامبر رسيد او را از آنچه كه ابو بصير با همراهش كرده بود با خبر ساخت .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\n( 1 ) در همين هنگام كه وى آنچه را گذشته بود براى پيامبر بازگو مىكرد ، ابو بصير با شمشير برهنه سررسيد و در برابر پيامبر ايستاد و گفت : اى رسول خدا ، به خدا سوگند تو وظيفهء خود را انجام دادى و مرا به ايشان سپردى ، ولى خداوند مرا از دست ايشان رهائى بخشيد . ولى از پيامبر نشانه‌اى حاكى از شادمانى از سخن خود مشاهده نكرد ، بلكه بر چهرهء آن حضرت نشانه‌هاى خشم آشكار گشت و دانست كه پيامبر او را به مشركان بازپس خواهد داد . از اينرو از مدينه به جائى رفت كه قافله‌هاى قريش در مسير تجارتشان با شام از آنجا مىگذشتند . گروهى از مسلمانان كه در مكه نگهداشته شده بودند هنگامى كه خبر كار او به ايشان رسيد مخفيانه به وى پيوستند . از جملهء ايشان ابو جندل بن سهيل بن عمرو بود ، همان كسى كه پيامبر او را در حديبيه به مشركان بازگردانده بود . از آن پس هر كس در مكه مسلمان مىشد به ابو بصير مىپيوست ، تا آنجا كه شمارشان به هفتاد نفر رسيد .\r\nگروهى از قبايل عرب نيز كه مسلمان شده بودند به آنان پيوستند بگونه‌اى كه تعداد آنان به سيصد نفر رزمنده بالغ شد . آنان راه بر كاروانهاى تجارتى قريش بستند و كار بگونه‌اى شد كه هيچ كاروانى به سوى شام نمىرفت مگر آنكه اين گروه به آن مىتاختند ، مردانش را مىكشتند و اموالش را مىگرفتند . كار بر قريش تنگ شد و هيچ راهى براى رهائى از آنها نيافتند مگر آنكه به پيامبر ( ص ) متوسل شوند . پس كسانى به نزد آن حضرت فرستاده او را به خداوند و حق خويشاوندى سوگند دادند كه آن گروه را از سر ايشان دور كند و به مدينه بازشان گرداند . پيامبر نيز به آنان پيغام داد به مدينه بيايند . ايشان به مدينه بازگشتند و به مسلمانان پيوستند و ديگر قريش در پى هيچ يك از كسانى كه به مدينه مىرفتند نفرستاد ، از ترس آنكه مبادا دوباره داستان ابو بصير و همراهانش تكرار شود .\r\nو با ناخشنودى از اين بند از موافقتنامه صرف نظر كردند .\r\n( 2 ) اما زنان مسلمانى كه در مكه بودند و برخى از ايشان به مدينه مهاجرت نمودند ، پيامبر آنان را به مشركان بازنگرداند . از نظر وى پيمان حديبيه\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nزنان مسلمان را در بر نمىگرفت زيرا اسلام ازدواج زن مسلمان را با مرد مشرك و نيز باقى ماندن زن مسلمان را در ازدواج مشرك نمىپذيرد و جدائى ميان آن دو را واجب مىداند .\r\n( 1 ) در كتابهاى سيره آمده است كه ام كلثوم دختر عقبة بن ابى معيط پس از برقرارى آرامش ، به همراه زنان ديگرى كه اسلام خود را پنهان نموده بودند به مدينه آمدند . برادران وى عماره و وليد در پى او به مدينه آمده از پيامبر خواستند كه او را به مكه بازگرداند ، ولى پيامبر از اينكه او را به ايشان بازگردانند خوددارى نمود و خداوند به اين مناسبت چنين نازل فرمود :\r\n « يا أَيُّهَا الَّذِينَ آمَنُوا إِذا جاءَكُمُ الْمُؤْمِناتُ مُهاجِراتٍ فَامْتَحِنُوهُنَّ اللَّهُ أَعْلَمُ بِإِيمانِهِنَّ فَإِنْ عَلِمْتُمُوهُنَّ مُؤْمِناتٍ فَلا تَرْجِعُوهُنَّ إِلَى الْكُفَّارِ لا هُنَّ حِلٌّ لَهُمْ وَ لا هُمْ يَحِلُّونَ لَهُنَّ وَ آتُوهُمْ ما أَنْفَقُوا وَ لا جُناحَ عَلَيْكُمْ أَنْ تَنْكِحُوهُنَّ إِذا آتَيْتُمُوهُنَّ أُجُورَهُنَّ وَ لا تُمْسِكُوا بِعِصَمِ الْكَوافِرِ وَ سْئَلُوا ما أَنْفَقْتُمْ وَ لْيَسْئَلُوا ما أَنْفَقُوا ذلِكُمْ حُكْمُ اللَّهِ يَحْكُمُ بَيْنَكُمْ وَ اللَّهُ عَلِيمٌ حَكِيمٌ »  ( ممتحنه / 10 )\r\n( اى كسانى كه ايمان آورده‌ايد ، هنگامى كه زنان با ايمان هجرت كرده به نزدتان آمدند ايشان را بيازمائيد ، خداوند به ايمان ايشان آگاه‌تر است . پس اگر ايشان را زنانى مؤمن يافتيد آنان را به كافران بازمگردانيد ، نه ايشان به كافران حلالند و نه كافران بر آنان ، و آنچه را كه كافران از كابين ايشان پرداخته‌اند به آنان بدهيد . و ايرادى بر شما نيست اگر با اين زنان ازدواج كنيد در صورتى كه مهرشان را بپردازيد . و زنان كافر را نگاه نداريد و آنچه را هزينه كرده‌ايد بخواهيد و آنان آنچه را پرداخته‌اند بخواهند . اين حكم خداست ، ميان شما داورى مىكند ، و خداوند دانا و حكيم است . )\r\n( 2 ) زهرى آنچنان كه در سيرهء ابن هشام آمده مىگويد : هنگامى كه اين آيه فرود آمد كه زنان كافر را در ازدواج خود نگه نداريد ، عمر بن خطاب دو زن خود قريبه دختر امية بن مغيره و ام كلثوم دختر جرول مادر پسرش عبد الله را طلاق داد ، و زن نخستين با معاويه پسر ابو سفيان ازدواج نمود و دومى با ابو جهل پسر حذيفة بن غانم ازدواج كرد كه هر دو مشرك بودند .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\n( 1 )\r\n\r\nفصل هجدهم غزوهء خيبر\r\nپيامبر پس از صلح حديبيه تا حدى از سوى قريش و اعرابى كه همچنان بر شرك باقى بودند آسوده خاطر شد ، و پس از آن مبلغان خود را بسوى فرمانروايان ايران و روم و عمان و يمامه و سرزمينهاى ديگر هم مرز حجاز متوجه نمود . ولى همچنان نگران يهوديانى كه هنوز در بيرون مدينه مىزيستند بود و از خيانت ايشان در امان نبود . يهوديان در دشمنى با اسلام از عرب و ديگران سرسخت‌تر بودند و از حكومتهاى هم مرز حجاز حمايتهائى مىديدند كه ايشان را تحريك مىنمود و به يارى آنان اميدوار مىساخت .\r\nهمچنين خاطرهء برادرانشان بنى قريظه ، بنى نضير و بنى قينقاع را نيز به ياد مىآوردند كه پيامبر ايشان را از سرزمينشان راند و خونشان را ريخت .\r\nدشوار بود كه پيامبر به ايشان اطمينان كند و همانگونه كه با قريش راه آشتى پوئيده بود با ايشان نيز شيوهء مسالمت در پيش گيرد ، زيرا آنان را آزموده و دريافته بود كه نه به عهد پايبندند نه به پيمان . از اينرو به فراهم\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nساختن نيرو پرداخت تا پيش از آنكه آنان به قبايل ديگر دشمن اسلام در درون و بيرون حجاز بپيوندند ، در قلعه‌ها و دژهايشان به آنان يورش برد .\r\nپيامبر پس از بازگشت از حديبيه ، آنگونه كه در ميان مورخان رواج دارد ، بيش از يك ماه در مدينه درنگ نكرد . اصحابش را از نظر خود آگاه ساخت و به آنان فرمان داد براى هجوم به خيبر در كوتاهترين زمان ممكن آماده شوند . و آنگونه كه در برخى از كتب سيره آمده است تأكيد نمود جز كسانى كه در حديبيه حضور داشته‌اند با او حركت نكنند ، مگر آنكه رزمندگانى سر بر فرمان باشند .\r\n( 1 ) پيامبر به همراه هزار و ششصد تن از مسلمانان از مدينه حركت نمود .\r\nنميلة بن عبد الله ليثى را فرماندار مدينه قرار داد و پرچم را آنگونه كه در روايت ابن هشام آمده به على بن أبي طالب سپرد . پيامبر راه خود را به سوى خيبر ادامه داد و فاصلهء ميان آنجا و مدينه را در سه روز پيمود و به همراه اصحابش شبانه وارد بلنديهاى نزديك خيبر شد و در آنجا فرود آمد .\r\nپيامبر ( ص ) از خداوند درخواست يارى نمود تا او را پيروز و غنيمت يافته به مدينه بازگرداند .\r\nپگاه چون خيبريان طبق عادتشان براى رفتن به كشتزارها و كارهاى خويش بيرون آمدند ، ناگاه سپاه مسلمانان را بر دروازه‌هاى شهر خود يافتند . درحالىكه فرياد مىزدند محمد با يارانش آمده و شما را محاصره نموده به داخل قلعه‌ها بازگشتند و اهالى خيبر وحشتزده از خواب بيدار شدند . پيامبر تكبير گفت ، به ياران خود مژده داد و فرمود : خيبر ويران شد .\r\nهنگامى كه ما در سرزمين قومى فرود آييم پس واى بر بيم‌داده‌شدگان .\r\n( 2 ) از برخى از كتابهاى سيره بدست مىآيد كه يهوديان در انتظار چنين يورشى بوده و با غطفان در اين زمينه رابطه برقرار كرده بودند ، و هنگامى كه با مسلمانان مواجه شدند بلافاصله با آنان تماس گرفته از آنان خواستند براى يارى رساندن شتاب كنند . برخى از مورخان مىگويند كه غطفانيان به يارى آنان برخاستند ولى سپاه مسلمانان مانع پيوستن ايشان به يهود خيبر\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nگشت .\r\n( 1 ) در روايت ديگرى آمده است كه غطفان پس از آنكه براى يارى يهود خيبر حركت كردند ، از محله‌هاى خويش فريادى شنيدند و از ترس آنكه مبادا سپاه مسلمانان به منزلها و محله‌هاى آنان هجوم آورده باشند به محل خود بازگشتند . در هر حال يهوديان خيبر ، نيرومندترين طائفهء يهود در سرزمين حجاز و داراى بيشترين نفرات و امكانات و استوارترين دژها بودند .\r\nعرب و بويژه قريش با اشتياق و آرزومندى به نتايج اين جنگ چشم دوخته اميد داشتند در اين پيكار شكست از آن مسلمانان باشد ، و بر سر نتايج آن با يكديگر شرطبندى كردند . يهوديان در ميان خود به شور پرداختند و سرانجام بر پيكار همداستان شدند . زنان و كودكان و اموالشان را به قلعه‌هاى وطيح و سلالم بردند ، ذخائر غذائى خود را در قلعهء ناعم قرار دادند و رزمندگانشان نيز در قلعهء نطاة گرد آمدند . درگيرى دو طرف در اطراف اين قلعه روى داد و پيكارى سخت كردند تا آنكه شمار بسيارى از مسلمانان مجروح گشتند . هر دو طرف دل به مرگ سپرده بودند ، مسلمانان يورش مىبردند و آنان با سختكوشى و ايستادگى بىمانندى دفاع مىكردند . به همين ترتيب نيمى از روز گذشت . در آن روز محمد بن مسلمه توسط سنگ آسيابى كه يكى از يهوديان از فراز قلعه بر سرش افكند كشته شد .\r\n( 2 ) ابن هشام مىگويد : كارزار چندين روز ادامه داشت و هر روز سخت‌تر مىگشت . هر روز پيامبر مردى از اصحابش را به فرماندهى برمىگزيد و وى ناكام از كنار قلعه‌ها بازمىگشت . وى از ابن اسحاق به سندش از سلمة بن عمرو اكوع نقل مىكند كه گفت : پيامبر پرچم سفيد خود را به ابو بكر داد و او را بسوى يكى از دژها روانه كرد و او بىآنكه كارى از پيش برده باشد بازگشت . سپس روز بعد عمر بن خطاب را روانه نمود و بهرهء او نيز همچون دوستش بود .\r\n( 3 ) در روايت طبرى از ابو بريدهء اسلمى آمده كه عمر بن خطاب به همراه پرچم روانه شد و مسلمانان نيز همراهش حركت كردند . چون با اهل خيبر\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nروبرو شدند عمرو همراهانش گريختند و بنزد پيامبر ( ص ) بازگشتند ، در حالى كه همراهانش او را به بزدلى محكوم مىكردند و او ايشان را . پيكار همچنان ادامه داشت و هرگاه پيامبر پرچم را به كسى مىسپرد ناكام يا گريزان بازمىگشت .\r\nچون كار بر مسلمانان سخت شد و بيشتر توشهء آنان به پايان رسيد ، پيامبر ( ص ) با آوازى بلند كه بيشتر مسلمانان شنيدند فرمود : « و اللّه لأعطينّ الرّاية غدا رجلا يحب اللّه و رسوله و يحبّه اللّه و رسوله » ( به خدا سوگند فردا پرچم را به مردى مىدهم كه خدا و رسولش را دوست مىدارد و خدا و رسولش او را دوست مىدارند ) مسلمانان سر كشيده و خود را نشان مىدادند و هر يك دوست داشت پرچم را او بگيرد .\r\n( 1 ) در روايت ابن كثير در بدايه و نهايه‌اش ، آمده كه عمر بن خطاب گفت :\r\nمن هيچ‌گاه فرماندهى را دوست نداشتم جز آن روز . پس از آنكه آن سخنان را از پيامبر شنيدم آرزو مىكردم پرچم بدست من داده شود . على نيز چشم درد گرفته بود . گفته‌اند كه او از شدت بيمارى چند روز در مدينه ماند و چون دريافت كه ناراحتى چشم ادامه دارد سوار شتر خويش گشت و به پيامبر پيوست و او را در آن تنگنا يافت . برخى نيز گفته‌اند او به همراه پيامبر ( ص ) از مدينه بيرون آمد و آنگونه كه در ابتداى سخن از اين غزوه يادآور شد پيامبر پرچم را به او داد ، و بنابراين گفته ، چشم‌درد پس از رسيدن وى به خيبر بر وى عارض شد .\r\n( 2 ) در هر حال ، پس از آنكه مسلمانان از چيره گشتن بر يهود ناتوان شدند پيامبر ( ص ) على را ، كه بنابر همهء روايات دچار چشم‌درد بود ، خواست .\r\nپيامبر كه چنين ديد دست مباركش را به چشمان او كشيد - برخى نيز گفته‌اند در چشمان او آب دهان ماليد - و بلافاصله چشمان على ( ع ) بهبود يافت . آنگاه فرمود : اين پرچم را بگير و بازنگرد تا خداوند فتح را نصيب تو سازد . على ( ع ) عرض نمود : اى رسول خدا بر اساس چه چيز با آنان پيكار كنم ؟ فرمود : با آنان بجنگ تا گواهى دهند خدائى جز اللّه نيست و من\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nفرستادهء خداوندم . اگر چنين كردند خونشان بر تو حرام است . ( 1 ) سلمة بن اكوع گفت : على ( ع ) در حالى كه هروله مىكرد به راه افتاد و ما در پى او روان بوديم ، تا آنكه پرچم را ميان مقدارى سنگ پائين قلعه در زمين استوار كرد . مردى يهودى از فراز قلعه سر بر آورد و گفت : تو كيستى ؟\r\nفرمود : من على بن أبي طالبم . يهودى گفت : سوگند به آنچه بر موسى فرود آمده شما پيروز شديد ! يهوديان براى جنگ بيرون آمدند و پيشاپيش آنان حارث برادر مرحب كه از شجاعان مشهورشان بود حركت مىكرد . وى باتفاق همراهانش به مسلمانان هجوم آورد ، على ( ع ) به او حمله برد و با شمشير ضربه‌اى بر او نواخت كه از پشت بر زمين افتاد ، آنگاه با همراهانش به يهود حمله برد و آنان كه پس از كشته شدن حارث و گروهى ديگر روحيهء خود را از دست داده بودند از پيش روى او پراكنده شده به درون قلعه گريختند . فرماندهء آنان مرحب وقتى كشته شدن برادرش و شكست همراهان او را ديد ، بر وى گران آمد و درحالىكه بر دليرى خويش مىباليد از قلعه بيرون آمد . وى دو زره پوشيده ، دو شمشير به خود آويخته و دو دستار به سر پيچيده بود . نيزه‌اى نيز با خود داشت . رجز مىخواند و مىگفت :\r\n« خيبر دانست كه من مرحبم ، غرقه در سلاح و پهلوانى كارآزموده\r\nچون تيغهاى آخته روى آورند ، گاه نيزه مىزنم و گاه شمشير »\r\n( 2 ) على ( ع ) در برابرش آمده چنين مىخواند :\r\n« من آنم كه مادرم مرا شير بيشه ناميد ، و همچون شير جنگلها سخت پيكار و دليرم .\r\nشما را همچون سنجيدن با پيمانهء بزرگ با شمشير مىسنجم » .\r\nعلى ( ع ) و مرحب ضرباتى رد و بدل كردند . على ضربه‌اى به او زد كه شمشيرش سنگى را كه وى تراشيده و بجاى خود بر سر نهاده بود بريد و خود و سر او را دو نيمه كرد تا به دندانهايش رسيد و لشكريان صداى ضربهء او را شنيدند . يهوديان وقتى پهلوان خود مرحب را چنين ديدند ، گريزان\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nبازگشتند و مسلمانان بر قلعه چيره شدند .\r\n( 1 ) در سيرهء ابن هشام از ابن اسحاق به سندش از ابو رافع ، آزادشدهء پيامبر آمده كه گفت : ما هنگامى كه پيامبر على بن أبي طالب را با پرچم خويش روانه نمود حركت كرديم . چون به نزديكى قلعه رسيديم اهل قلعه بيرون آمدند و على با آنان پيكار نمود . مردى يهودى ضربه‌اى به او حواله نمود كه على با سپرش آن را دفع كرد ، ولى سپر از دستش افتاد . آنگاه على دست برده درى را كه در كنار قلعه بود برداشت و بجاى سپر در دست گرفت . آن در همچنان در دستش قرار داشت و با آن مىجنگيد تا آنكه خداوند قلعه را بدست او فتح نمود . هنگامى كه كار را به پايان رساند آن را به كنارى افكند .\r\nهشت نفر از ما جمع شديم كه آن را برگردانيم و موفق نشديم . هيكل در كتاب زندگانى محمد افزوده است كه على پس از آنكه آن در را بجاى سپر بدست گرفت همچنان مىجنگيد تا آنكه يهود را شكست داد . آنان گودالى بگرد قلعه كنده بودند ، على ( ع ) آن در را كه به دست داشت بعنوان پلى بر روى خندق قرارداد و مسلمانان را از روى آن به داخل بناهاى قلعه عبور داد . اين پس از آن بود كه فرماندهء آنان حارث بن ابى زينب را كشت .\r\n( 2 ) ابن دحلان در سيرهء خود مىگويد : چون مرحب ضربه‌اى با شمشير به على حواله نمود و على آن را با سپرش دفع نمود ، سپر از دستش افتاد . پس درى را كه در كنار قلعه بود برگرفت و با آن از خود محافظت مىنمود ، طول آن در هشتاد وجب بود . از بيهقى روايت شده كه على به مرحب حمله برد و ضربه‌اى به سر او نواخت . او با سپرش جلوى ضربه را گرفت .\r\nشمشير به سپر خورد و آن را از هم دريد و خود و سنگى را كه زير آن بود و سر او را شكافت تا به ميان دندانهايش رسيد . طبرى و ابن سعد در طبقاتش و صاحب سيرهء حلبيه نيز داستان كشته شدن مرحب توسط على ( ع ) را همين‌گونه نقل كرده‌اند و صاحب سيرهء حلبيه مىگويد : روايات متواتر در اينكه على كشندهء مرحب است وارد شده است .\r\n( 3 ) ابن كثير مىگويد اين خبر درستى است كه اهل سيره و حديث بر آن\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nهمداستانند . مسلم در صحيح خود آن را قطعى تلقى كرده و حاكم در مستدرك مىگويد : اخبار متواتر و با راويان بسيار بر اينكه كشندهء مرحب امير مؤمنان على بن أبي طالب ( ع ) است وجود دارد . همچنانكه در استيعاب آمده است كه اين خبر درستى است كه بيشتر اهل سيره بر آنند و ابن كثير در بدايهء خود آن را روايت كرده است .\r\n( 1 ) يعقوبى در تاريخ خود مىگويد : دژ قموص از نفوذناپذيرترين و استوارترين دژهاى خيبر ، و همان دژى است كه مرحب در آن بود .\r\nپيامبر ( ص ) فرمود : « فردا پرچم را به مردى حمله‌كننده و بىگريز مىدهم كه خدا و پيامبرش را دوست مىدارد و خدا و رسولش نيز او را دوست مىدارند . بازنمىگردد تا آنگاه كه خداوند قلعه را برايش بگشايد . » و پرچم را به على ( ع ) سپرد و او مرحب را كشت و در قلعه را كه سنگى به درازاى چهار ذراع و پهناى دو ذراع و ضخامت يك ذراع بود از جاى كند و به پشت‌سر خود افكند و به همراه مسلمانان وارد قلعه شد . همچنين ابو الفداء در تاريخش تصريح مىكند كه على همان كسى است كه مرحب را كشت ، و داستان سپر قرار دادن در قلعه توسط آن حضرت را حكايت نموده است .\r\n( 2 ) استاد عبد الرحمن شرقاوى در كتاب خود « محمد پيامبر آزادى » جنگ خيبر را توصيف نموده و جانبازيهاى على در آن و پيروزيهاى قاطعى را كه وى در چند ساعت و پس از تلاشهاى مداومى كه در طى چندين روز همهء مسلمانان به كار برده و هيچ نتيجه‌اى بدست نياورده بودند ، كسب نمود ، ذكر كرده است . وى مىگويد : محمد تصميم گرفت همهء نيروهاى ضربتى خويش را براى فتح اين قلعه به كار گيرد . زيرا گرد آمدن يهوديان در آن ايشان را بر كشتار مسلمانان توانا ساخته بود .\r\nمحمد سپاه خود را گردآورد و ايشان را فرمان داد كه به دژها وارد شوند و پرچم سپاه را به ابو بكر تسليم نمود ، ولى ابو بكر هيچ‌كارى از پيش نبرد و به قلعه نيز وارد نگشت . روز بعد فرماندهى را به عمر بن خطاب سپرد .\r\nعمر تمام آن روز را جنگيد ولى نتوانست به قلعه راه يابد و يهود همچنان در\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nمواضع مرتفع خويش باقى بودند و ضربات مسلمانان را بىآنكه مردى از ايشان براى پيكار در زمين باز و هموار بيرون آيد دفع مىكردند .\r\n( 1 ) آنگاه محمد ( ص ) على بن أبي طالب را خواست و به او فرمود اين پرچم را بگير ، خداوند قلعه را براى تو بگشايد . على زره خود را از تن بدر آورد تا آنكه براى حركت سبك باشد و از رزمندگان تحت فرماندهى خود نيز خواست زره‌هاى خود را كه سنگينشان كرده بود درآورند تا سبك شوند .\r\nآنگاه در حالى كه سفارش پيامبر در ذهنش بود كه فرمود به همراه يارانت برو تا در كنار قلعه‌هاى ايشان فرود آيى ، آنگاه ايشان را به اسلام فراخوان ، و اگر از تو فرمان نبردند با ايشان پيكار كن ، زيرا به خدا سوگند اگر خداوند يك تن را بوسيلهء تو هدايت كند براى تو از گلهء شتران سرخ موى بهتر است پيش رفت و آنان را به اسلام فراخواند ، ولى آنان او را ريشخند كردند . على از ايشان خواست كه با مسلمانان تك به تك به جنگ پردازند و دليرانشان را بفرستند تا وى خود يكى پس از ديگرى با ايشان مبارزه كند . حارث يكى از پهلوانان ايشان به پيكار على آمد و وى او را كشت . سپس مردى ديگر آمد و على او را نيز كشت . چون اين گونه شد فرياد مسلمانان به مسخره كردن نيروى پهلوانان يهود بلند شد ، و على از خيبريان خواست كسى را به جنگ او بفرستند كه در ميدان پايدارى كند . آنگاه فرماندهء ايشان مرحب كه به راستى سرور پهلوانان خيبر بود براى جنگ با على بيرون آمد . وى به آهستگى و با كبر و اطمينان و دهشت‌انگيزى و تنومندى به سوى على مىآمد . در دستش سلاحى با سه سر بود و همهء پيكر بلندش در زره پوشيده شده بود . آهن سر و ساقهايش را مىپوشاند و در سراسر پيكرش رخنه‌اى وجود نداشت كه شمشير از آن نفوذ كند .\r\n( 2 ) على ( ع ) با پيكر ميانهء خويش بدون زره و درحالىكه در دستش تنها شمشير وجود داشت به سوى او رفت . مسلمانان و يهود همگى پنداشتند كه اين پايان كار على است . ولى على توانست از سبك بودن خود از زره و جوشن به خوبى بهره بگيرد . گذاشت مرحب با زره و جوشن و سلاح خود پيشدستى\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nكند ، تا جائى كه نزديك بود نوك سلاح مرحب به سينهء على ( ع ) بخورد . ناگاه على به عقب برگشت و سپس در حالى كه خود را از سلاح مرحب دور مىكرد به هوا پريد و با تمام نيرويش شمشير را بر سر مرحب فرود آورد .\r\nشمشير على كلاه‌خود فولادى مرحب را شكافت و بر جمجمهء او فرود آمد و آن را دو نيمه كرد و مرحب در ميان وحشت و شگفتى يهود بر زمين افتاد و فريادهاى پيروزى از لشكرگاه مسلمانان بر آسمان رفت .\r\nعلى به سوى دروازهء قلعه هجوم برد و به همراه رزمندگان همراهش آن را با همهء توانشان در هم كوبيدند تا وارد آن شدند ، و يهوديان كه مرگ مرحب آنان را بهت زده ساخته بود ترسان از قلعه‌اى به قلعهء ديگر مىگريختند .\r\n( 1 ) سيد مرتضى فيروزآبادى در كتاب خود « فضائل الخمسه » در جلد دوم حديث رايت ( پرچم ) در خيبر را بطور كامل از صحيح بخارى و مسلم و از احمد بن حنبل و نسائى و استيعاب و كنز العمال و رياض النضره و ترمذى و ابن ماجه و ديگران نقل كرده است .\r\nاز همهء اينها آشكار مىشود كه حديث رايت و تلاشهاى على در خيبر و برداشتن درى كه از تكان دادنش هفت مرد - بنا بر كمترين شمار داده شده - ناتوان بودند ، همهء اينها در ميان مورخان و محدثان نزديك به اتفاق است - اگر ابن هشام را استثنا كنيم ، زيرا وى در سيره‌اش در مورد پيكار على با مرحب خود را به نادانى زده و كشتن او را به محمد بن مسلمه نسبت داده است . همچنانكه ابن كثير در تاريخش پس از آنكه فعاليتهاى على را در خيبر و كشتن مرحب را توسط وى يادآور شد ، روايتى را نيز كه ابن هشام از سيرهء ابن اسحاق نقل نموده روايت كرده . اين ترديد كنندگان به روايت موسى بن عقبه متوفاى سال 145 ه از زهرى اعتماد كرده‌اند و ادعا مىكنند كه وى كتابى دربارهء جنگهاى پيامبر نگاشته كه مطالب آن را از زهرى گرفته است . همچنانكه بر روايت عبد الله بن سهل كه آن را به جابر بن عبد الله منسوب كرده اعتماد نموده‌اند . عبد الله بن سهل و ابن عقبه هر دو در\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nميان اهل حديث متهم‌اند .\r\n( 1 ) در تهذيب التهذيب نوشتهء ابن حجر آمده كه عبد الله بن سهل بيشتر رواياتش را از عايشه نقل مىكرده و تقريبا او تنها منبع نقل حديثش بوده است . « 1 »\r\nبعيد نيست كه موسى بن عقبه روايتى را كه بر كشته شدن مرحب توسط محمد بن مسلمه تصريح مىكند ، درحالىكه از عايشه گرفته است به جابر بن عبد الله نسبت دهد . موضع عايشه در همهء مراحل زندگيش نسبت به على در تاريخ آشكار است ، موضعى كه جز به دشمنى شخصى وى نسبت به على و خاندان على به چيز ديگرى قابل تفسير نيست . در پنهان ساختن فضائل على تلاش فراوانى انجام داده و بسيارى از آنها را به ديگران نسبت داده است .\r\nسرچشمهء ديگر اين افسانه ، محمد بن شهاب زهرى است كه موسى بن عقبه از وى نقل كرده است . روشن است كه زهرى از كارگزاران اموى بوده و از على ( ع ) و خاندان او روى گردان بوده است ، آنچنان كه ما اين مطلب را با دليل در كتاب خود « موضوعات در آثار و اخبار » ثابت كرده‌ايم .\r\n( 2 ) با توجه به اينكه نويسندگان شرح حال محمد بن شهاب ، مانند ابن حجر در تهذيب و ديگران ، با وجود آنكه از وى تعريف نموده‌اند يادآور شده‌اند كه بيشتر روايات او مرسل است و اسماعيلى در كتاب العتق تأكيد كرده است كه موسى بن عقبه از زهرى چيزى نشنيده است . همچنانكه ابن حجر نيز در جلد دهم تهذيبش در شرح حال موسى بن عقبه به آن تصريح نموده است .\r\nدر هر حال اين يك روايت نمىتواند در برابر اجماع محدثان و مورخان كه مىگويند كشندهء مرحب ، على ( ع ) است ايستادگى كند . من كسى از نويسندگان حديث و مورخان را نيافته‌ام كه به اين حديث استناد كند مگر هيكل در « زندگانى محمد » وى بدون ترديد آن را مورد استناد\r\n\r\n\r\n","description":"","footnote":"\r\n( 1 ) - تهذيب التهذيب ج 12 .\r\n","page_name":" 226 ","page_number":226},
  {"content":"\r\n\r\nقرار داده و روايت ديگر را كه ميان محدثان و مورخان مشهور است ناديده گرفته است . البته اين كار از او و كسانى چون او كه مىكوشند از اهميت جانبازيهاى على ( ع ) بكاهند شگفت نيست .\r\n( 1 ) غزالى نيز در كتاب خود فقه السيره ، هر دو روايت را آورده و خود را در موضع كسى قرار داده كه نسبت به صحت يكى از آن دو ترديد دارد . ولى به گمان من نه او و نه غير او در درستى روايت مشهور ترديد نمىكنند ، بلكه بر او گران آمده بىآنكه در برابر آن چيزى بگذارد كه اگر شده‌اند كى ترديد در آن برانگيزد ، دست نخورده براى على ( ع ) باقيش بگذارد . او در كتاب فقه السيرهء خود بر اين روش راه پيموده هيچ عمل و فضيلتى براى على ( ع ) ذكر نكرده مگر آنجا كه جايگزينى براى آن نيافته است و چنانچه موقعيتى براى ديگرى وجود داشته كوشيده به هر شيوهء ممكن از عدم براى او چيزى بيافريند و از وهم برايش واقعيتى بسازد و از باطل برايش حقى خلق كند .\r\n( 2 ) در هر حال اعمال على و پدرش در راه اسلام و فداكاريهايشان در راه محمد و دعوتش ، همانندى در تاريخ بشر ندارد و جز كينه‌ورزان بر پيامبر و خاندان گران‌مايه‌اش كسى آنها را انكار نمىكند و در درستى آنها ترديد روا نمىدارد .\r\n( 3 ) در برخى از كتابهاى سيره آمده است كه پس از كشته شدن مرحب بدست على ، برادر او ياسر كه از دليران و قهرمانان يهود بود براى مبارزه به ميدان آمد و على نيز به كارزار او رفته وى را به برادرش ملحق ساخت . در روايت ديگرى كه نويسندگان سيره آن را از هشام بن عروه نقل كرده‌اند آمده است كه زبير بن عوام ، ياسر را كشت . و مادر زبير ، صفيه ، چنان كه ابن كثير مىگويد همراه مسلمانان آمده بود و چون ديد فرزندش به ميدان رفت بر جان او ترسيد و به نزد پيامبر ( ص ) آمده پرسيد : اى رسول خدا آيا پسر من كشته خواهد شد ؟ پيامبر فرمود : نه بلكه پسر تو او را خواهد كشت . و همين‌گونه شد .\r\n\r\n","description":"","footnote":"","page_name":" 227 ","page_number":227},
  {"content":"\r\n\r\n( 1 ) بيشتر سيره‌نويسان روايت كرده‌اند پس از آنكه على ( ع ) مرحب و برادر او را كشت ترس بر يهوديان چيره گشت و آنان به قلعهء خود پناه برده دروازهء آن را بستند . آن قلعه كه به قموص نامور بود ، دژى بلند بود كه گرداگرش خندق كنده بودند و گذر از آن براى مسلمانان بسيار دشوار بود . على ( ع ) در قلعه را كند و آن را پل خندق قرار داد . مسلمانان از روى آن گذشتند و به فرماندهى على ( ع ) دل بر مرگ نهاده به ديگر دژها يورش بردند ، و بر اهل آنها چيره گشتند تا آنكه به دژهاى وطيح و سلالم كه آخرين دژهاى مرتفع آنان بود و زنان و كودكان و اموال در آنها قرار داشتند ، رسيدند .\r\n( 2 ) يهوديان چون احساس كردند كه به زودى آنها نيز بدست مسلمانان خواهند افتاد و اگر بر موضع خود باقى بمانند مسلمانان ايشان را اسير كرده خواهند كشت ، از پيامبر ( ص ) درخواست صلح نمودند . پيامبر نيز پس از آنكه بر اموال ايشان سلطه يافت اين درخواست را پذيرفت و به ايشان اجازه داد كه در زمينهاى خيبر باقى بمانند و در آنجا كار كنند و نيمى از محصول در ازاى كارشان از آن ايشان باشد . صفيه دختر حى بن اخطب همراه زنان يهود درون قلعهء قموص بود . وى زن كنانة بن ربيع بن ابى الحقيق بود .\r\nهنگامى كه على ( ع ) او را اسير نمود او را به همراه زنان ديگرى از نزديكانش همراه بلال به نزد پيامبر فرستاد . بلال آنان را از كنار كشتگان يهود عبور داد ، يكى از زنان از ديدن اين منظره فريادش بلند شد و چهره‌اش را چنگ زد و خاك بر سر خود ريخت . هنگامى كه پيامبر از اين واقعه آگاه گشت به بلال فرمود : آيا مهربانى از دلت رفته است كه آنان را بر كشته‌هاى مردان و پسرانشان عبور مىدهى ؟\r\n( 3 ) در سيرهء ابن هشام آمده كه گنجهاى بنى نضير در اختيار كنانة بن ربيع بود . پيامبر ( ص ) او را خواست و از وى دربارهء محل آن گنجها پرسيد ، ولى او اعتراف نكرد . آنگاه مردى يهودى به نزد پيامبر آمده گفت : من ديده‌ام كه كنانة بن ربيع هر بامداد به سراغ فلان ويرانه مىرود ، ولى كنانه بازهم بر\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nبىخبر بودن خويش پافشارى نمود . پيامبر دستور داد ويرانه را بكاوند . پس از كندن ، بخشى از گنجها از آنجا بيرون آمد . پيامبر دربارهء باقيماندهء آنها پرسيد ، ولى او از پاسخ خوددارى نمود . پيامبر به زبير فرمود او را عذاب ده تا آنچه را كه نزد اوست فاش كند . و چون اعتراف نكرد پيامبر ( ص ) وى را بدست محمد بن مسلمه سپرد تا او را به ازاء برادرش محمود بن مسلمه بكشد .\r\nجعفر بن أبي طالب و مسلمانان همراهش ، در روزى كه فتح خيبر توسط مسلمانان به پايان رسيد از حبشه بازگشتند . پيامبر او را ملاقات كرد و در آغوشش گرفت و ميان دو چشمش را بوسيد . سپس فرمود : به خدا سوگند نمىدانم از كدام يك از اين دو رويداد بيشتر شادمانم ، آمدن جعفر يا فتح خيبر ! بر چهرهء پيامبر نشانه‌هاى دلشادى و گشادگى از اين ديدار ناگهانى كه نزد او با فتح خيبر برابر و يا از آن بيشتر بود ، آشكار گشت . برخى از مسلمانان مىپنداشتند كه جعفر و همراهان مهاجر او از آنان كه همراه پيامبر ( ص ) بوده و با وى هجرت كرده و در غزوه‌ها و جنگها حضور داشته‌اند كم‌ارجترند .\r\n( 1 ) غزالى در فقه السيره آورده است كه اسماء دختر عميس همسر جعفر بن ابى طالب براى ديدار حفصه همسر پيامبر به منزل او رفت . در اين هنگام عمر بن خطاب نيز به نزد دخترش حفصه آمد . عمر از دخترش پرسيد : اين كيست ؟ گفت : اين اسماء دختر عميس است . عمر گفت : اين زن حبشى ، اين كشتىنشين ، اين . . . سپس رو به اسماء كرد و گفت : ما در هجرت بر شما پيشى گرفتيم ، پس ما نسبت به پيامبر از شما سزاوارتريم . اسماء خشمگين شد و گفت :\r\nبه خدا سوگند چنين نيست ، شما همراه رسول خدا بوديد و او گرسنهء شما را سير مىكرد و ناآگاه شما را پند مىداد ولى ما در سرزمينى نامهربان در حبشه بسر مىبرديم و اين بخاطر خدا و پيامبرش بود . به خدا سوگند نه غذائى مىخورم و نه نوشيدنى مىآشامم تا آنكه آنچه را تو گفتى به پيامبر بازگويم و از وى در اين باره پرسش كنم ، و در بازگوئى آن نه دروغ مىگويم ، و نه كم مىكنم نه زياد . آنگاه به نزد پيامبر ( ص ) آمد و گفت : اى رسول خدا ،\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nعمر بن خطاب چنين و چنان مىگويد . پيامبر فرمود : تو به او چه پاسخ دادى ؟ اسماء نيز سخنان خود به عمر را بازگو كرد . پيامبر ( ص ) فرمود : او نسبت به من از شما سزاوارتر نيست . او و همراهانش يك هجرت دارند و شما كشتىنشينان دو هجرت داريد . غزالى در فقه السيره اين حديث را صحيح دانسته و افزوده است كه مسلم و بخارى آن را در كتب صحيح خود آورده‌اند .\r\n( 1 ) سيره‌نويسان و حديث‌نگاران مىگويند : پيامبر ( ص ) از غنائم خيبر همانگونه كه به شركت‌كنندگان در فتح خيبر داد به جعفر و مهاجران همراهش نيز از آنها بخشيد ، ولى آنگونه كه در روايت بخارى آمده به هيچ‌كس جز ايشان از آن غنايم نداد .\r\n( 2 )\r\n\r\nرفتار پيامبر با يهوديان فدك و سرنوشت فدك در زندگانى پيامبر و پس از وفات او\r\nدر كتابهاى سيره و تاريخ آمده است كه چون مسلمانان بر يهود خيبر چيره شدند و اموال ايشان را در اختيار گرفتند و ميان آنان و پيامبر ( ص ) قرارداد بسته شد كه زمين در دست آنان باقى بماند و ايشان در برابر نيمى از محصول در آن كار كنند و نيم ديگر از آن مسلمانان باشد ، اهالى فدك را وحشت گرفت و پنداشتند پيامبر به زودى با ايشان خواهد جنگيد و دانستند كه توانائى رودررواى با وى را ندارند . از اينرو پيش از آنكه آن حضرت به سوى ايشان روى بياورد به پيامبر پيغام دادند كه آمادگى دارند زمين و آنچه را در اختيار دارند به دست وى بسپارند تا خونشان حفظ گردد ، و پيشنهاد نمودند در ازاى نيمى از محصول در آنجا كار كنند و به آنچه كه آن حضرت با يهود خيبر قرار بسته پايبند باشند . پيامبر نيز با اين پيشنهاد موافقت فرمود و بر نيمى از محصول با آنان مصالحه كرد . از اينرو خيبر چون مسلمانان با جنگ بر آن استيلا يافته بودند ملك مسلمانان گشت ، ولى فدك از آن پيامبر شد و پيامبر ( ص ) در زمان زندگانى خود آن را به\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nفاطمه ( س ) بخشيد . پيامبر از محصول آنجا هر چه را كه فاطمه نياز داشت به وى مىداد و باقى را در كارهاى مسلمانان خرج مىنمود ، همچنانكه منابع شيعه و برخى از منابع اهل سنت بر اين مسأله همداستانند . در در المنثور سيوطى از بزاز و ابو يعلى و ابن حاتم و ابن مردويه از سعيد خدرى آمده كه گفت : چون آيهء  « وَ آتِ ذَا الْقُرْبى حَقَّهُ »  نازل گرديد ، پيامبر ( ص ) فاطمه را خواست و فدك را به وى بخشيد . همچنانكه همين مطلب را گروهى از ابن عباس روايت كرده‌اند . « 1 »\r\n( 1 ) در شرح نهج البلاغه از سعيد خدرى روايت شده كه پيامبر ( ص ) فدك را به فاطمه بخشيد ، و چون خلافت به ابو بكر رسيد وى اولين كسى بود كه به گرفتن آن از دست زهراء اقدام نمود ، به بهانهء اينكه به پندار وى پيامبر فرموده بود « ما پيامبران ميراث باقى نمىگذاريم ، آنچه ما از خود باقى مىگذاريم صدقه است » . وى با وجود آنكه فاطمه فدك را خواستار شد و بر مالكيت خود نسبت به فدك دليل آورد ، بر گرفتن آن از دست وى پافشارى نمود .\r\n( 2 ) در برخى از روايات آمده كه چون فاطمه او را با دلايل خود از پاسخ ناتوان كرد ، نوشته‌اى دربارهء مالكيت زهرا ( س ) بر فدك نگاشت و فدك را به آن حضرت بازگرداند . ولى عمر بن خطاب از اين كار جلوگيرى نمود و نوشته را از وى گرفت ، كه داستانش دراز است و منظور ما در اينجا جز اشاره‌اى گذرا به آن نيست . فدك همچنان به عنوان يكى از اموال دولتى در اختيار خلفا باقى ماند تا آنكه حكومت به معاويه رسيد . وى آن را به سه بخش كرد و آنها را به مروان بن حكم و عمرو بن عثمان و يزيد بن معاويه داد . همهء آنها در خلافت مروان بدست وى افتاد و او فدك را به فرزندش عبد العزيز داد ، عبد العزيز نيز آن را به فرزندش عمر بن عبد العزيز بخشيد . چون خلافت به وى رسيد فدك نخستين مال غصب‌شده‌اى بود كه وى به علويان\r\n\r\n\r\n","description":"","footnote":"\r\n( 1 ) - فضائل الخمسه الصحاح سته جزء سوم ، ص 136 .\r\n","page_name":" 231 ","page_number":231},
  {"content":"\r\n\r\nبازگرداند و به على بن الحسين ( ع ) سپرد . آن حضرت نيز محصولات آن را ميان فرزندان فاطمه ( س ) تقسيم مىنمود . پس از وفات عمر بن عبد العزيز ، يزيد بن عبد الملك آن را از علويان بازگرفت و در دست خلفاى اموى باقى بود تا آنكه دولت عباسيان پديد آمد . ابو العباس سفاح يكى از فرمانروايان عباسى فدك را به علويان بازگرداند ، و آنگاه منصور پس از قيام عبد الله بن حسن آن را بازگرفت . سپس مهدى عباسى آن را بازگرداند و بار ديگر موسى بن مهدى عباسى آن را از ايشان بازستاند ، و در دست عباسيان باقى بود تا روزگار مأمون . وى آن را به فاطميان سپرد ، و در دست ايشان بود تا آنكه متوكل كه نسبت به على و فرزندان او نظرى بسيار بد داشت روى كار آمد و آن را از ايشان گرفت . روايات فراوان ديگرى نيز در اطراف فدك وجود دارد .\r\n( 1 ) چيزى كه تأكيد مىكند فدك از آن فاطمه بوده و پدرش به وى بخشيده بوده مطلبى است كه در نامهء على ( ع ) به عثمان بن حنيف انصارى آمده است . ايشان در آن نامه مىفرمايند : « آرى ، فدك از ميان همه آنچه كه آسمان بر آن سايه افكنده است در دست ما بود ، ولى نفس گروهى بر آن بخل ورزيد و نفس قوم ديگرى در برابر آن سخاوت ورزيد ، و خداوند بهترين داور است » . « 1 »\r\n( 2 ) هنگامى كه پيامبر از دفع خطر يهود نسبت به اسلام اطمينان يافت و پايگاه ايشان را در سرزمينهاى عربى فروريخت و خواست به مدينه بازگردد ، زينب دختر حارث همسر سلام بن مشكم گوسفند پخته‌اى را كه زهرآلود ساخته بود - و از آنجا كه اطلاع يافته بود پيامبر به پاچهء گوسفند علاقه دارد آنجا را بيشتر زهرآگين نموده بود - براى پيامبر آورد . هنگامى كه آن را پيش روى پيامبر نهاد ، پيامبر و يارانش نشستند تا بخورند . پيامبر\r\n\r\n\r\n","description":"","footnote":"\r\n( 1 ) - شرح نهج البلاغه ج 4 ص 37 و پس از آن .\r\n","page_name":" 232 ","page_number":232},
  {"content":"\r\n\r\nلقمه‌اى از پاچه‌اش برگرفت و در دهان نهاد ، ولى فرونداد و آن را بيرون افكند و فرمود : اين پاره گوشت به من خبر مىدهد كه زهرآگين است .\r\nبشير بن براء پاره‌اى از آن را خورده و فروداده بود . پيامبر و اصحابش از خوردن دست كشيدند و پيامبر زينب را خواست و از وى دربارهء زهر پرسيد .\r\nوى اعتراف نمود و گفت : تو با قوم من هر چه توانستى كردى . من نيز اين گوسفند را براى شما آماده كردم و به خود گفتم اگر او پادشاه باشد من انتقام خود را از او گرفته‌ام و اگر آنگونه كه خود مىگويد پيامبر باشد خداوند او را از آن آگاه خواهد ساخت . بشير بن براء همان ساعت در اثر زهر از دنيا رفت .\r\n( 1 ) راويان دربارهء سرنوشت زينب پس از اين رويداد اختلاف كرده‌اند .\r\nبرخى گفته‌اند پيامبر پوزش او را پذيرفت و از وى درگذشت ، زيرا وى اين كار را به انگيزهء گرفتن انتقام پدر و شوهرش انجام داده بود . برخى نيز گفته‌اند پيامبر در ازاء بشير بن براء دستور كشتن وى را صادر نمود . اين پذيرفتنىتر است و ممكن نيست پيامبر عذر وى را در انجام اين جنايت بپذيرد .\r\nمورخان مىگويند آثار زهر در پيكر پيامبر ( ص ) باقى ماند و در بيمارى آخرش بر وى چيره گشت و وفات آن حضرت آنگونه كه ايشان مىپندارند در اثر آن بوده است .\r\n( 2 ) پيامبر پس از آن براى بازگشت به مدينه از راه وادى القرى آماده گشت .\r\nيهوديان آنجا براى پيكار با مسلمانان آماده گشتند ، پيامبر نيز آنگونه كه در روايت واقدى آمده اصحابش را براى جنگ سازمان داد و پرچم را به سعد بن عباده داد . آنگاه يهود را به اسلام فراخواند و فرمود : اگر اسلام آوريد اموال و خونتان را نگهداشته‌ايد . ولى آنان از پذيرفتن اسلام سرباز زدند و بر پيكار پافشارى كردند . مردى از ايشان به ميدان آمده درخواست پيكار كرد . زبير به جنگ او رفت و وى را كشت . سپس مرد ديگرى از پهلوانانشان به ميدان آمد و على بن أبي طالب ( ع ) به پيكارش رفت ، و جنگ\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nميان دو طرف درگير شد تا آنجا كه على ده تن از ايشان را كشت . هرگاه يكى از ايشان را مىكشت ايشان را به اسلام فرامىخواند و آنان نمىپذيرفتند . پيكار ميان ايشان و مسلمانان تا روز بعد ادامه يافت . چون آفتاب بالا آمد آنان تسليم شدند و مسلمانان بر اموال و كالاهاى آنان دست يافتند ، و پيامبر زمين و درختان خرما را در اختيار آنان قرارداد تا در ازاى نيمى از محصول در آنجا كار كنند .\r\n( 1 ) در مورد يهود تيماء نيز پيامبر به ايشان پيشنهاد نمود يا به اسلام درآيند يا جزيه بپردازند . آنان پرداخت جزيه را پذيرفتند و پرداخت آن را تعهد نمودند و ميان ايشان و مسلمانان جنگى در نگرفت . به اين ترتيب همهء قدرت و نفوذ يهود در شبه‌جزيره به پايان رسيد و مسلمانان از جهت شمال تا حدود شام امنيت يافتند ، همچنانكه پس از صلح حديبيه از طرف جنوب امنيت يافته بودند .\r\n( 2 ) در كتابهاى سيره و حديث آمده است يكى از مسلمانان كه در غزوهء خيبر شركت داشته و حجاج بن ملاط سلمى ناميده مىشد از گروهى از اهل مكه طلب داشت و مىترسيد از پرداخت آن خوددارى كنند . به اين جهت پس از افتادن خيبر و فدك به دست مسلمانان به حضور پيامبر ( ص ) آمده گفت : اى رسول خدا ، من در نزد ام شيبه دختر ابو طلحه همسرم و ديگران اموالى دارم و نمىتوانم آنها را بدست آورم مگر آنكه مطالبى را كه واقعيت ندارد به ايشان بگويم . پيامبر به وى فرمود : اى حجاج هر چه مىخواهى بگو . حجاج شتابان رفت تا به مكه رسيد . خود وى مىگويد : من در گردنهء بيضاء مردانى از قريش را ديدم كه بيرون آمده به دنبال كسب اخبار جنگ پيامبر با يهود و نتايج آن هستند - ايشان همانگونه كه يادآور شديم در انديشهء شكست پيامبر در آن جنگ بودند . چون مرا ديدند به سويم شتافتند . ايشان از مسلمان شدن من آگاه نگشته بودند ، گفتند : ما شنيده‌ايم كه اين راهزن ( مقصودشان پيامبر ( ص ) بود ) با همراهانش به خيبر رفته است ، هر چه در اين زمينه مىدانى به ما بگو . گفتم : من اخبارى از ايشان\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nدارم كه شما را شادمان مىكند . آنان به گرد شتر من روى آوردند . به آنان گفتم : محمد و اصحابش چنان شكستى خورده‌اند كه هرگز مانندش را نشنيده‌ايد . اصحاب وى كشته شدند و خود وى به دست يهود اسير گشته و آنان تصميم گرفته‌اند وى را به نزد شما بفرستند تا شما او را به انتقام مردان خود بكشيد . آنان شادمان گشته از هر سو در مكه بانگ برداشته اهل آن را به اين خبر مژده مىدادند ، و مىگفتند محمد در دست يهود اسير گشته و آنان به زودى وى را به شما پيشكش مىكنند تا در ميان شما كشته شود .\r\n( 1 ) حجاج سپس به آنان گفت : شما مرا بر گرفتن اموالم از بدهكارانم يارى دهيد ، زيرا مىخواهم بلافاصله به خيبر بروم تا از آنچه يهود از محمد غنيمت گرفته‌اند پيش از آنكه تاجران بر من پيشى گيرند خريد كنم . آنان نيز با شتاب همهء طلبهاى مرا جمع‌آورى كردند . من به نزد همسر خود رفتم و از وى همهء آنچه را كه در نزد او داشتم دريافت كردم و به او گفتم : من شتابان بازمىگردم ، شايد از آنچه يهود از محمد غنيمت گرفته‌اند ، پيش از آنكه تاجران بر من پيشى گيرند چيزى به دست آورم . اين خبر به سريعترين صورت ميان محله‌ها و خاندان‌هاى مكه پراكنده شد و هر كس به ديگرى مژده مىداد . بانگ و فريادها بالا گرفت و مكه در آن ساعتها شادمانى و سرورى را شاهد بود كه در تاريخ دراز خود نديده بود ، ولى وقتى اين شايعه به هاشميان رسيد نزديك بود قالب تهى كنند .\r\n( 2 ) عباس بن عبد المطلب چون شايعه را شنيد با شتاب به سراغ من آمد و درحالىكه من در چادر تاجران بودم در كنار من قرار گرفت و به من گفت : اى حجاج ، اين چه خبرى بود كه با خود آوردى ؟ گفتم : آيا مىتوانى آنچه را به تو مىسپارم نگهدارى ؟ گفت : آرى ، گفتم : پس صبر كن تا تو را در جاى خلوتى ديدار كنم ، زيرا اكنون من مشغول گردآوردن اموالم مىباشم . وى از من جدا شد تا آنكه من از جمع همهء اموالى كه در مكه داشتم آسوده شدم و خواستم از مكه بيرون روم . در اين هنگام با او خلوت كردم و به او گفتم : اى ابو فضل ، سه روز سخن مرا پيش خود نگهدار ، زيرا مىترسم مكيان در تعقيبم\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nبرآيند ، پس از آن هر چه مىخواهى بگو . گفت : چنين مىكنم . ( 1 ) گفتم : به خدا سوگند برادرزاده‌ات را در حالى ترك كردم كه با دختر فرمانرواى آنان صفيه دختر حى بن اخطب عروسى مىكرد ، و خيبر و فدك را گشوده بر اموال يهود چيره گشته بود ، و همهء دارائى ايشان از آن او و اصحابش گشته بود . عباس گفت : اى حجاج ، چه مىگوئى ؟ گفتم : به خدا سوگند موضوع همين‌طور است . ولى سه روز آن را براى من پنهان بدار . و بدان كه من مسلمان شده‌ام و اين خبر را از آن رو براى مكيان آوردم كه اموال خود را از ايشان بگيرم ، زيرا مىترسيدم آنها را بخورند . آنگاه از عباس جدا شدم .\r\nچون روز سوم فرا رسيد عباس جامه‌اى زيبا پوشيد و خود را آراست و عصايش را برگرفت و بيرون آمد و به طواف كعبه رفت . قريش هنگامى كه او را ديدند گفتند : اى ابو فضل ، به خدا در چنين مصيبتى اين گونه نمىپوشند .\r\nگفت : به خدا چنين نيست كه شما مىپنداريد . به آنكه شما به وى سوگند مىخوريد ، محمد خيبر را گشوده و اموال يهود را به چنگ آورده و با دختر فرمانروايشان ازدواج نموده و خيبر از آن او و اصحابش گشته است . گفتند :\r\nچه كسى اين خبر را براى تو آورده ؟ گفت : همان كسى كه آن خبر را براى شما آورد . وى بر شما وارد گشت و مالش را گرفت تا به رسول خدا و اصحاب او بپيوندد . گفتند افسوس كه اين دشمن خدا فرار كرد . به خدا اگر اين را مىدانستيم خوب بلائى به سرش مىآورديم . چيزى نگذشت كه اخبار پيروزى پيامبر و چيرگىاش بر خيبر و فدك و جز آنها و بازگشت فاتحانه‌اش به مدينه به همراه يارانش به يارى خداوند ، به مكه رسيد .\r\n( 2 ) بازگشت پيامبر از خيبر در نيمهء دوم ماه صفر انجام شد و آن حضرت ماه‌هاى ربيع الاول ، ربيع الثانى ، جمادى الاول ، جمادى الثانى ، رجب ، شعبان ، رمضان و شوال از سال هفتم را در مدينه ماند . در طى مدتى كه پيامبر در مدينه بود تا زمانى كه با قريش براى بازگشت به مكّه براى انجام مناسك حج قرار گذاشته بود فرا رسد به سامان دادن امور مسلمانان و تبليغ احكامى كه گاه به گاه بر وى نازل مىگرديد پرداخت . علاوه بر آن پىدرپى\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nگروه‌هائى را به تعقيب بت‌پرستانى كه مىشنيد در فكر تجاوز به مسلمانان هستند يا اموالى از مسلمانان غارت كرده‌اند مىفرستاد . مسلمانان توانستند قبيله‌اى از پى قبيلهء ديگر ، بر آن مردم نادان چيره شوند ، چرا كه آن قبايل در غزوهء احزاب پراكنده گشته بودند و مسلمانان با قريش در حديبيه پيمان آشتى بسته بودند و آخرين پناهگاههاى يهود در خيبر و فدك و تيماء و نقاط ديگر را نابود ساخته بودند .\r\n( 1 ) سيره‌نويسان مىگويند پيامبر ابو بكر را با گروهى به سوى بنى فزاره و عمر بن خطاب را به جائى بنام تربه فرستاد ، و آنان بىآنكه پيكارى ميان ايشان و مشركان روى داده باشد بازگشتند .\r\nهمچنين پيامبر ( ص ) عبد الله بن رواحه را به سراغ بشير بن رزام يهودى فرستاد . عبد الله به وى گفت : پيامبر ما را به سراغ تو فرستاده است تا ترا در خيبر به كار بگمارد ، و همچنان با وى سخن گفت تا آنكه به همراه سى مرد به همراه مسلمانان حركت نمود . در راه بشير بن رزام از اين سفر پشيمان شد و كوشيد عبد الله بن رواحه را بكشد ، ولى عبد الله متوجه شده او را كشت . هر يك از مسلمانان نيز يهودى همراهش را كشت و آنگونه كه در روايت ابن كثير آمده از آن سى مرد جز يك تن نجات نيافت .\r\n( 2 ) همچنين بشير بن سعد را به همراه گروهى مركب از سى مرد به سوى بنى مره فرستاد . بنى مره بر آنان غلبه يافته ايشان را كشتند . تنها بشير بن سعد نجات يافت كه به سوى پيامبر بازگشت . پيامبر غالب بن سعد را به همراه يكصد مرد به سوى آنان روانه نمود كه بخشى از اموال بنى مره را به غنيمت گرفته به مدينه بازگشتند . به همين ترتيب گروههاى اعزامى پيامبر ، هرگاه آن حضرت خبر مىشد كه قبيله‌اى در انديشهء يورش يا خيانت است ، به بيرون از مدينه روان مىگشتند .\r\nبا آنكه پيامبر يكسره در كار بود ، هيچ چيز او را از گسترش دعوتش به بيرون از شبه جزيره غافل نمىساخت ، بويژه كه دشمنانش در شبه جزيره يا تن به سازش داده بودند و يا در ترس از مسلمانان بسر مىبردند . اعراب پس از\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nآنكه پيامبر آخرين پايگاههاى يهود را نابود ساخت ، از چيره شدن بر او نااميد گشتند و قريش نيز تا دو سال يا بيشتر بنا به اختلاف روايات با او پيمان عدم درگيرى برقرار ساخته بود .\r\n( 1 )\r\n\r\nسير دعوت از حجاز به بيرون آن\r\nدر كتابهاى سيره آمده است كه پيامبر پس از آنكه از گسترش دعوت در شبه جزيره اطمينان يافت ، به بيرون آن روى آورد . آن حضرت فرستادگان خود را به سوى هرقل امپراطور روم ، خسرو پادشاه ايران ، مقوقس در مصر ، نجاشى در حبشه و كارگزار كسرى در سرزمين يمن فرستاد . هرقل و خسرو آن روز در رأس دو حكومت از نيرومندترين حكومتهاى آن زمان بودند . پيامبر مهرى ساخت كه بر آن محمد رسول الله كنده شده بود . وى به هرقل چنين نگاشت :\r\n« بسم الله الرحمن الرحيم ، من محمد بن عبد اللّه الى هرقل عظيم الرّوم ، سلام على من اتّبع الهدى ، امّا بعد فانّى ادعوك الى دين الاسلام ، اسلم تسلم يؤتك اللّه اجرك مرّتين ، فان تولّيت فانّما عليك اثم الاريسيّين » ( بنام خداوند بخشندهء مهربان ، از محمد بن عبد الله به هرقل ، بزرگ روم . درود بر آنكه از هدايت پيروى كند ، اما بعد ، من تو را به دين اسلام فرامىخوانم ، اسلام بياور تا بىگزند مانى و خداوند پاداش ترا دو چندان دهد ، و اگر روى بگردانى گناه مردمت بر گردن توست . )\r\n « يا أَهْلَ الْكِتابِ تَعالَوْا إِلى كَلِمَةٍ سَواءٍ بَيْنَنا وَ بَيْنَكُمْ أَلَّا نَعْبُدَ إِلَّا اللَّهَ وَ لا نُشْرِكَ بِهِ شَيْئاً وَ لا يَتَّخِذَ بَعْضُنا بَعْضاً أَرْباباً مِنْ دُونِ اللَّهِ »  ( آل عمران / 64 ) ( اى اهل كتاب به سوى كلمه‌اى كه ميان ما و شما مشترك است فراز آييد .\r\nبه اين كه جز الله را نپرستيم و چيزى را با او انباز نگيريم و برخى از ما برخى ديگر را بجاى خداوند صاحب اختيار خويش نگيرد . )\r\n( 2 ) پيامبر نامه را به همراه دحية بن خليفهء كلبى به سوى قيصر روم فرستاد .\r\nهمچنين به هر پادشاه و فرمانروائى همين‌گونه نامه نگاشت ، و نامهء كسرى را\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nبه عبد الله بن حذافهء سلمى سپرد ، نامهء نجاشى را به عمرو بن اميهء ضمرى ، نامهء مقوقس را به حاطب بن ابى بلتعه ، نامهء پادشاه عمان را به عمرو بن عاص سهمى و نامهء سليط پادشاه يمامه را به سليط بن عمرو داد . و همين‌گونه براى هر پادشاه يا حاكمى در بيرون حجاز نامه‌اى را به همراه فرستاده‌اى روانه داشت . همهء آن فرستادگان در يك زمان به جائى كه مأمور شده بودند روان گشتند ، و بنا به گفته‌اى در زمانهاى مختلف به مأموريت خود رفتند . پاسخ پادشاهان و فرمانروايان به فرستادگان پيامبر و نامه‌هاى او گوناگون بوده است . برخى با نرمش و مهربانى ، و برخى با سخت‌دلى و خشونت كه خودپسندى و بزرگىفروشى در آنها آشكار بود . برخورد خسروپرويز هنگامى كه نامهء پيامبر به او رسيد چنين بود . وى از محتواى نامهء خشمگين شد و نامه را پاره كرد و به كارگزار خود در يمن پيغام داد كه به محمد يورش برد و سر او را براى وى بفرستد . نتيجه آن بود كه بازان براى پيامبر نامه‌اى فرستاد كه تاريخ‌نگاران محتواى آنها را يادآور نشده‌اند .\r\n( 1 ) در همين بين ، خسروپرويز مرد و پادشاهى به فرزندش شيرويه انتقال يافت . پيامبر در زمان مرگ خسرو از آن آگاه گرديد و فرستادگان بازان - كارگزار او در يمن - را از آن آگاه كرد و آنان را تشويق نمود كه به سوى بازان بروند و او را به اسلام فراخوانند . اين كار انجام شد و بازان و گروهى از مردم يمن به اين دعوت پاسخ مثبت داده به اسلام وارد گشتند .\r\nزيرا آنان پيش از آن از پيدايش اسلام و پيروزىهاى پىدرپى بىآن بر اعراب شبه جزيره آگاه گشته و از استعمار ايران همه گونه بهره‌كشى و خوارى را ديده و رنج برده بودند . ايشان دين تازه را راهى براى آزادى خويش يافتند ، از اينرو از دعوت پيامبر شادمان شدند . آنگونه كه برخى از روايات تصريح مىكنند بازان به عنوان كارگزار پيامبر در آنجا باقى ماند .\r\n( 2 ) حارث غسانى به هنگام رسيدن نامهء پيامبر به امپراطور روم ، از هرقل اجازه خواست كه به فرماندهى شخص خودش سپاهى براى جنگ با پيامبر روانه كند . ولى هرقل به نامهء پيامبر اعتنائى نكرد ، زيرا معتقد بود كه پيامبر\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nبراى او خطرى پديد نمىآورد . از اينرو با نظر حارث همراهى نكرد و از وى خواست كه به نزد او بيايد تا در زيارت بيت المقدس وى را همراهى كند . او تصور نمىكرد اين دعوت پيامبر به يارى خداوند به زودى به موفقيت خواهد انجاميد ، و سرزمين شام و فلسطين و بيشتر مناطقى كه در زير فرمان روميان است پس از اندك سالى در برابر دينى كه امروز پيامبر او را به آن فرامىخواند سر فرود خواهد آورد .\r\n( 1 ) پاسخ مقوس در مصر بگونه‌اى ديگر بود . وى فرستادهء پيامبر ( ص ) را گرامى داشت و او را به خوبى پذيرائى نمود ، و فرستادگانى به سوى پيامبر روانه كرد كه حاوى اعتراف وى به پيدايش پيامبرى در آن روزگار بود .\r\nولى به پندار وى آن پيامبر نخست از سرزمين شام دعوت خود را آغاز خواهد كرد نه از حجاز . وى همراه فرستادهء خود دو كنيز و استرى سفيد و الاغى و مقدارى مال براى پيامبر فرستاد . آن حضرت بخاطر سپاسگزارى از خوشرفتارى وى هداياى او را پذيرفت .\r\n( 2 ) پاسخ نجاشى نيز نيكو بود ، زيرا برخوردهاى پيشين وى با مسلمانان كه به او پناه برده بودند به نيك‌انديشى وى گواهى مىدهد . وى آنان را گرامى داشت ، و همهء وسايل آسايش را براى آنان فراهم ساخت و رمله دختر ابو سفيان را بنا به درخواست پيامبر به ازدواج او در آورد . و هنگامى كه مسلمانان از حبشه بازگشتند دو كشتى با هر آنچه نياز داشتند براى ايشان آماده ساخت ، و بوسيلهء آنها ايشان را به سواحل حجاز انتقال داد .\r\nفرمانروايان يمامه و عمان نيز با دعوت پيامبر ( ص ) مخالفت نكرده و باب مذاكره را ميان خود و پيامبر باز گذاردند . از ميان ايشان منذر بن ساور عبدى اسلام آورد و مردم را به اسلام دعوت كرد و نامه‌اى در اين زمينه به پيامبر نگاشت . پيامبر او را به عنوان كارگزار خويش بر آن منطقه باقى گذارد . « 1 »\r\n\r\n\r\n","description":"","footnote":"\r\n( 1 ) - ما در زمينهء نامه‌هاى پيامبر و فرستادگانش به سوى پادشاهان و فرمانروايان و پاسخهاى گوناگون ايشان ، به آنچه استاد هيكل در اين زمينه نگاشته است استناد كرديم .\r\n","page_name":" 240 ","page_number":240},
  {"content":"\r\n\r\n( 1 )\r\n\r\nفصل نوزدهم عمرة القضاء\r\nماه‌هاى هشتگانهء پس از به پايان رساندن كار يهود خيبر و فدك و يمامه ، تا انجام عمرة القضاء پر از تلاشهاى پيوسته براى استوار ساختن پايه‌هاى اسلام و انتشار آن بود . چون آن سال گذشت و ذىقعده سال هفتم فرا رسيد ، پيامبر تصميم گرفت همانگونه كه ميان او و قريش در حديبيه مقرر شده بود همراه اصحابش براى انجام اعمال حج به مكه برود . از اينرو منادى پيامبر در ميان مردم آواز برداشت كه براى سفر به مكه آماده شوند . مردم كه همچون اسپند بر آتشدان در انتظار فرارسيدن زمان مقرر بسر مىبردند ، آرزومندانه براى پاسخ به اين دعوت شتاب كردند .\r\n( 2 ) پيامبر ( ص ) به همراه دو هزار تن از مهاجران و انصار و درحالىكه سلاح كامل با خود برداشته بودند از مدينه بيرون آمدند . به آن حضرت گفتند : اى رسول خدا تو با خود سلاح برداشته‌اى در حالى كه قريش با تو شرط كردند جز شمشيرهاى در نيام همراه تو نباشد . پيامبر پاسخ داد : ما نيز\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nجز با شمشير وارد مكه نخواهيم شد ، و باقيماندهء سلاح خود را در بيرون مكه خواهيم گذاشت بگونه‌اى كه نزديك ما باشد .\r\n( 1 ) چون مسلمانان به ذى الحليفه رسيدند ، احرام بستند . پيامبر شصت شتر قربانى همراه خود آورده بود . آن حضرت يكصد سوار را بفرماندهى محمد بن مسلمه پيش فرستاد . چون به نزديك مكه رسيدند رؤساى قريش از مكه بيرون آمده بر سر كوهها و تپه‌هاى مجاور آن مانند ابو قبيس و حرا و بلندىهاى مشرف بر آن رفتند . مسلمانان از شمال مكه به داخل شهر سرازير شدند . عبد الله بن رواحه زمام شتر پيامبر « قصوى » را به دست داشت و بزرگان صحابه گرداگرد آن حضرت را گرفته بودند و مسلمانان از پشت سر وى روان بودند . هنگامى كه خانهء خدا بر مسلمانان پديدار شد لبها به نداى لبيك ، اللهم لبيك گشوده شد . كسانى كه در مكه مانده بودند در كنار دار الندوه گرد آمده ، به پيامبر ( ص ) و اصحاب او مىنگريستند .\r\n( 2 ) قريش مىپنداشتند كه محمد در سختى و تنگى و نادارى بسر مىبرد و به يكديگر چنين حكايت مىكردند . از اينرو هنگامى كه پيامبر وارد مسجد گشت بخشى از ردايش را از زير بازوى راستش رد كرده گوشهء آن را بر كتف چپ خود انداخت و بازوى راست خود را برهنه ساخت و فرمود خداوند رحمت كند مردى را كه امروز خود را به ايشان نيرومند بنماياند .\r\nسپس ركن را استلام كرد و درحالىكه هروله مىكرد گرد خانه مىگشت ، تا آنكه اطراف خانه از مسلمانان پر شد . و ركن يمانى را نيز استلام نمود و حركت كرد تا ركن سياه را نيز استلام كرد . هرگاه پيامبر مىدويد اصحابش نيز از پى او مىدويدند ، تا آنكه طواف به پايان رسيد و قريش كه از فراز كوهها به ايشان مىنگريستند از ديدن اين منظره دچار شگفتى شدند .\r\nقريش به مردى مىنگريستند كه هفت سال پيش از مكه رانده شد ، و امروز همچون يك فاتح پيروز به آن وارد شده است . نه كسى توان جلوگيرى از او را دارد و نه كسى مىتواند مانع كار او شود . در آن لحظات منادى مسلمانان اين كلمات را فرياد كرد :\r\n\r\n","description":"","footnote":"","page_name":" 242 ","page_number":242},
  {"content":"\r\n\r\n« لا إله الا اللّه وحده وحده نصر عبده و اعزّ جنده و هزم الاحزاب وحده » ( خدائى جز الله نيست ، يگانه است يگانه ، بنده‌اش را يارى كرد ، سپاهش را عزت بخشيد و همهء گروههاى دشمن را به تنهائى در هم شكست . )\r\n( 1 ) از همه سوى وادى فريادها به پاسخ اين ندا بلند شد و دلهاى آنان را كه به بالاى كوهها و بلنديهاى اطراف رفته بودند لرزاند و اين مبارزه‌جوئى آشكار دلهاشان را از خشم و كينه آكند . چون مسلمانان طواف به گرد كعبه را به پايان بردند پيامبر ( ص ) آنان را به صفا و مروه برد و اعمال عمره را به پايان رساند . در طى آن سه روز پيامبر نمازهاى واجب را در زمانشان انجام مىداد . دو هزار مسلمان در پشت سرش به نماز مىايستادند و قريش به اين اعمال مىنگريستند . پيامبر در اين سفر با ميمونه دختر حارث خواهر ام فضل همسر عباس ازدواج نمود و عباس چهارصد درهم براى او كابين قرار داد .\r\n( 2 ) چون سه روزى كه دو طرف در پيمان حديبيه توافق كرده بودند به پايان رسيد ، قريش حويطب بن عبد العزى را به همراه گروهى ديگر به نزد پيامبر ( ص ) فرستادند و از آن حضرت خواستند كه براى عمل به توافق از مكه بيرون رود . پيامبر به ايشان فرمود : چه مىشود بگذاريد من بمانم و شما در خوراكى كه برايتان فراهم كرده‌ام حضور يابيد ( ظاهرا براى انجام مراسم عروسى ميمونه ) گفتند ما نيازى به خوراك تو نداريم . از شهر ما خارج شو كه مهلت ميان ما و تو به پايان رسيده است . پيامبر نيز از مكه بسوى مدينه به راه افتاد . اين واقعه در ماه ذيحجه روى داد . گروهى از مفسران مىگويند خداوند در همين عمره آيهء زير را نازل فرمود :\r\n « لَقَدْ صَدَقَ اللَّهُ رَسُولَهُ الرُّؤْيا بِالْحَقِّ لَتَدْخُلُنَّ الْمَسْجِدَ الْحَرامَ إِنْ شاءَ اللَّهُ آمِنِينَ مُحَلِّقِينَ رُؤُسَكُمْ وَ مُقَصِّرِينَ لا تَخافُونَ فَعَلِمَ ما لَمْ تَعْلَمُوا فَجَعَلَ مِنْ دُونِ ذلِكَ فَتْحاً قَرِيباً »  ( فتح / 27 )\r\n( خداوند رؤياى پيامبرش را به حق راست آورد كه شما به خواست خداوند با امنيت و درحالىكه سرهاى خود را تراشيده و تقصير كرده‌ايد ، بىآنكه از چيزى بترسيد به مسجد الحرام وارد مىشويد . پس آنچه را كه شما\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nنمىدانستيد دانست ، و جز آن فتح نزديكى نيز قرار داد . )\r\n( 1 )\r\n\r\nاسلام خالد بن وليد ، عمرو بن عاص و عثمان بن طلحه\r\nپيامبر ( ص ) در ماه ذيحجه از سفر عمرة القضاء - آنگونه كه سيره‌نويسان از آن نام مىبرند - به مدينه بازگشت . سال هشتم هجرى آغاز گشت . پيامبر چند ماه اقامت نمود كه بنا به روايت ابن كثير در بدايه و نهايه ، در طى آن عمرو بن عاص ، خالد بن وليد و عثمان بن طلحه مسلمان شدند .\r\nاين چند تن از مخالفان اسلام و در تمام مراحل گذشتهء آن از سرسخت‌ترين دشمنان آن بودند . ما در فصلهاى پيشين به برخى از تلاشهاى خصمانهء ايشان اشاره كرديم .\r\n( 2 ) برخى از كتابهاى سيره دربارهء اسلام خالد بن وليد چنين آورده‌اند كه وى گفت : چون خداوند براى من خير خواست ، گرايش به اسلام را در دلم افكند و آگاهى و هدايت به سراغم آمد . با خود گفتم من در تمام مواضع بعنوان دشمن محمد حضور يافته و از هيچ‌يك بازنگشتم مگر آنكه باطل بودن راه خود و پيروزى نزديك محمد را در درون وجودم احساس مىكردم . چون پيامبر براى انجام عمره به مكه آمد من از آنجا دور شدم و ورود او را نديدم . برادر من وليد بن وليد كه از مسلمانان و همراه پيامبر بود در پى من برآمد ولى مرا در مكه نيافت . از اينرو نامه‌اى به من نگاشت كه در آن آمده بود :\r\n( 3 )  « بِسْمِ اللَّهِ الرَّحْمنِ الرَّحِيمِ *  . اما بعد ، من چيزى شگفت‌انگيزتر از دورى تو از اسلام نديده‌ام ، با توجه به عقلى چون عقل تو و اينكه حقانيت دينى مانند اسلام بر كسى پوشيده نمىماند . پيامبر ( ص ) از من دربارهء تو پرسش كرد ، گفتم خداوند او را به نزدت خواهد آورد . پس مواضع شايسته‌اى را كه از دست داده‌اى جبران كن . » چون نامهء برادرم به من رسيد گرايش مرا به اسلام افزون ساخت . در خواب ديدم كه گويا در سرزمين تنگ و خشكى هستم و از آن به سرزمين سرسبز فراخى رفتم . هنگامى كه تصميم گرفتم به\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nمدينه بروم صفوان بن اميه را ديدم ، به او گفتم : اى ابو وهب ، آيا نمىبينى محمد بر عرب و عجم چيره شده ؟ پس چرا ما به او نپيونديم و از او پيروى نكنيم ، زيرا شرف او ارجمندى ما است . گفت : اگر از عرب هيچ‌كس جز من نماند از او پيروى نخواهم كرد . با خود گفتم : پدر و برادر اين مرد در بدر كشته شده‌اند . آنگاه عكرمة بن ابى جهل را ديدم و آنچه را به صفوان گفته بودم به وى نيز گفتم . او نيز همان پاسخ را به من داد . به او گفتم آنچه را به تو گفتم نزد خود نگهدار .\r\n( 1 ) سپس عثمان بن طلحهء جمحى را كه پدر ، عمو و برادرانش در احد كشته شده بودند ملاقات كردم . در اينكه با وى در اين زمينه سخن بگويم ترديد داشتم ، ولى سرانجام نظر خود را با وى در ميان گذاردم . او به سرعت نظر مرا پذيرفت و وعده داد اگر پيش از من حركت كند در جائى كه مشخص نمود در انتظار من باقى بماند ، و اگر من پيش از او رفتم به انتظار او باشم . ما شبانه از مكه به سوى مدينه حركت كرديم و به هنگام سپيده‌دم در جائى فرود آمديم و عمرو بن عاص را در آنجا يافتيم . وى گفت : خوش آمديد ، كجا مىرويد ؟\r\nما تصميم خود را به او خبر داديم . گفت : من نيز به اين راه مىروم . سپس با يكديگر همراه شديم تا به مدينه رسيديم و به پيامبر ( ص ) و مسلمانان گرد او روى آورديم .\r\n( 2 ) در بدايه و نهايه آمده است : نخستين كسى كه پيش آمد و با رسول خدا بيعت نمود خالد بن وليد بود . عثمان بن طلحه نيز پيش آمد و بيعت نمود . پس از آن دو عمرو بن عاص پيش آمد . در برابر آن حضرت نشست و از شرم به زمين نگاه مىكرد . وى از پيامبر خواست از گناهان گذشتهء او درگذرد .\r\nپيامبر فرمود : « اسلام مسائل پيش از خودش را قطع مىكند . »\r\nدر مورد اسلام آوردن عمرو بن عاص آمده است كه او پس از صلح حديبيه انديشيد محمد سال آينده وارد مكه خواهد شد ، و چون نمىتوانست حضور پيامبر را در مكه تصور كند و بپذيرد بهتر ديد به همراهى گروهى از قومش به حبشه برود تا به هنگام ورود محمد ( ص ) به مكه در آن شهر\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nنباشند . ( 1 ) از اينرو به همراه گروهى از قومش حركت كردند و همراه خود هدايائى براى نجاشى بردند . نجاشى از آنان استقبال نمود و با گشاده‌روئى ايشان را پذيرفت . در طى اقامت آنان فرستادهء پيامبر ، امية الضمرى ، كه نامهء پيامبر را براى نجاشى آورده بود وارد حبشه شد . عمرو بن عاص از نجاشى درخواست كرد كه پيك محمد را به دست وى بسپرد تا او را بكشد . ولى نجاشى اين درخواست را نپذيرفت ، و به وى گفت : ناموس اكبر كه بر عيسى بن مريم فرود مىآمد ( جبرئيل ) به نزد محمد مىآيد ، و او را به ورود در اسلام تشويق نمود . سرانجام عمرو بن عاص با نجاشى از طرف پيامبر بيعت كرد و بوسيلهء او اسلام آورد . آنگاه براى پيوستن به پيامبر از حبشه به سوى مدينه حركت نمود تا آنكه در راه به خالد و عثمان بن طلحه برخورد نمود . اين داستان را نويسندگان سيرهء پيامبر در حديثى بلند نقل نموده‌اند كه به افسانه‌ها شبيه‌تر است . واقدى آن را از عبد الحميد بن جعفر از پدرش از عمرو بن عاص روايت كرده است . « 1 »\r\n( 2 ) كسى كه در زندگانى ابن عاص از بعثت پيامبر تا وارد شدن وى به اسلام و از آن زمان تا آخرين دم زندگانى او پژوهش كند ، يقين خواهد كرد كه وى از روى قبول و ايمان به رسالت محمد بن عبد الله اسلام نياورده است .\r\nبلكه چيزى كه او را به اين برخورد برانگيخت آن بود كه او پس از پيروزيهاى پيامبر بر عرب و يهود در شبه‌جزيره دريافت كه هيچ‌كس خواه قريش و خواه ديگر اعراب را توان ايستادگى در برابر پيامبر نيست و يقين نمود كه محمد ( ص ) پس از آنكه با وجود ناخشنودى قريش براى عمره\r\n\r\n\r\n","description":"","footnote":"\r\n( 1 ) - عبد الحميد بن جعفر از گروهى كه زهرى نيز در ميان ايشان است آن را روايت كرده است ، و گروهى از محدثان از جمله سفيان ثورى و يحيى بن سعيد او را ضعيف دانسته‌اند و نسائى نيز وى را از ضعيفان شمرده است . گروهى نيز او را موثق دانسته‌اند ، همچنان كه در تهذيب التهذيب آمده است . در عيب اين داستان همين بس كه سندش به ابن عاص مىرسد كه پس از اظهار اسلام نيز همچنان از حق دور بود و براى منافع معاويه و ديگر منحرفان از اسلام كار مىكرد .\r\n","page_name":" 246 ","page_number":246},
  {"content":"\r\n\r\nوارد مكه گرديد دير يا زود فاتحانه وارد آن خواهد گشت . و آنگاه كه مكه سقوط كند ، در سراسر حجاز كسى نخواهد ماند كه بتواند در برابر لشكر اسلام قد علم كند . لشكرى كه به زودى حتى در مرزهاى جزيره نيز توقف نخواهد كرد . حال در چنان شرايطى سرنوشت او و افرادى چون او ، كه دشمنان سر سخت اسلام بوده همهء حركتهاى خصمانه عليه اسلام را رهبرى كرده‌اند ، چه خواهد شد ؟ او يقين داشت كه اگر به همين راه ادامه دهد ، هيچ چيز نمىتواند از وى در برابر محمد و اصحابش حمايت كند . از اين‌رو چاره‌اى جز اقرار - و لو زبانى - به پيامبرى محمد نديد و به اين كار اقدام نمود . گذشت محمد ( ص ) نيز شامل حال او شد ، گذشتى كه چند ماه بعد ابو سفيان و همسر او هند را نيز در برگرفت . كسى كه عموى پيامبر ، حمزه شير خدا و اسلام را مثله نموده ، جگر او را جويده و با خود به مكه برده بود تا آنچنان كه گروهى از روايتگران نقل كرده‌اند هرگاه كه ياد سرنوشت پدر ، عمو و برادرش در بدر برايش تازه مىشود با نگاه كردن به آن سوز دلش فرو نشيند .\r\n( 1 )\r\n\r\nسريه‌ها و غزوه‌هاى ميان عمرة القضاء و فتح مكه\r\nدر طى ماه‌هاى پس از عمرة القضاء ميان مسلمانان و مشركان درگيريهائى پيش آمد كه برخى از گروه‌هاى اعزامى پيامبر ( ص ) به سوى مشركان ، به آنها اقدام نمودند . مانند سريهء اخرم بن ابى العوجاء به همراه پنجاه تن از مسلمانان به سوى بنى سليم . در اين برخورد بنى سليم از همپيمانان خويش يارى خواستند و گرداگرد مسلمانان را گرفتند . مسلمانان پيكار كردند تا كشته شدند و جز فرماندهء گروه اعزامى و دو تن ديگر كسى نجات نيافت .\r\n( 2 ) نيز سريهء غالب بن عبد الله ليثى به سوى بنى ملوح در كديد ، به همراه گروهى از مسلمانان . نتيجهء اين اعزام به نفع مسلمانان بود زيرا گروهى از بنى ملوح را كشتند و بر اموال و چارپايان ايشان دست يافتند و سالم\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nبازگشتند .\r\n( 1 ) و سريهء شجاع بن وهب اسدى در ربيع الاول سال هشتم كه بيست و چهار تن از مسلمانان همراه او بودند ، به سوى گروهى از هوازن . وى شبها حركت مىكرد و روزها پنهان مىشد تا آنكه سحرگاه به جايگاه ايشان رسيد و بر اموال و گوسفندان آنان دست يافت و به مدينه بازگشت . و سريهء كعب بن عمير غفارى ، به همراه پانزده مرد به سوى ذات اطلاح از سرزمين شام . ايشان هنگامى كه به آن نقطه رسيدند جمع بزرگى از مردم را در آنجا يافتند ، كعب بن عمير ايشان را به اسلام فراخواند و آنان پاسخ او را با پيكان و تيغهاى تيز دادند . مسلمانان نيز به پيكارى سخت با آنان پرداختند تا آنكه تا آخرين نفر كشته شدند و جز يك تن از مسلمانان كسى باقى نماند .\r\n( 2 )\r\n\r\nغزوهء مؤته\r\nدر اين غزوه پيامبر سپاهى مركب از سه هزار رزمنده سازمان داد و به ايشان فرمان داد بسوى سرزمين شام بروند و اهل آن مناطق را به اسلام دعوت كنند ، و اگر رد كردند و شرايط مسلمانان را نپذيرفتند با ايشان پيكار كنند . اين اعزام در سال هشتم هجرى واقع شد .\r\nمورخان در انگيزه‌هاى اين جنگ اختلاف كرده‌اند . برخى گفته‌اند انگيزهء آن گرفتن انتقام حرث بن عمير ازدى بود كه پيامبر ( ص ) او را با نامه‌اى بسوى پادشاه بصرى روانه نمود . هنگامى كه وى به مؤته رسيد شرحبيل بن عمرو غسانى به او برخورد و از وى پرسيد : كجا مىروى ؟ گفت :\r\nبه شام . گفت : آيا از فرستادگان محمدى ؟ گفت : آرى . شرحبيل نيز او را بست و گردنش را زد . جز او هيچ يك از فرستادگانى كه پيامبر به سوى پادشاهان و فرمانروايان بيرون حجاز فرستاده بود كشته نشدند . اين حادثه ضربهء شديدى براى پيامبر و مسلمانان بود . از اينرو پيامبر اين سپاه سه هزار نفرى را براى كيفر آن والى و پيروانش فرستاد .\r\n( 3 ) برخى نيز گفته‌اند اين سريه براى گرفتن انتقام سريهء كعب بن عمير\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nبوده ، كه همانگونه كه يادآور شديم پيامبر ( ص ) او را به اطلاح در سرزمين شام فرستاد تا آنان را به اسلام فراخواند ، ولى گروه‌هائى كه در آنجا گرد آمده بودند با پيكان و شمشير با ايشان روبرو شدند و جز يك نفر از مسلمانان كه مجروح گشته و ميان كشتگان افتاده بود كسى از ايشان نجات نيافت .\r\nوى تا پايان كارزار صبر نمود و پس از رفتن دشمنان پنهانى و در حالى كه از زخمهايش در رنج بود از ميان كشتگان بيرون آمد و به مدينه بازگشت تا پيامبر را از آنچه بر سر وى و يارانش رفته بود آگاه سازد . سخنان ديگرى نيز در اطراف اين غزوه و انگيزه‌هاى آن گفته شده است .\r\n( 1 ) بعيد نيست انگيزهء اين غزوه كه افرادش مركب از سه هزار رزمنده بودند پس از فرستادن پيكهائى به سوى هرقل و ديگر پادشاهان و فرمانروايان ، اين بوده باشد كه پيامبر ( ص ) نه تنها به سوى اعراب حجاز بلكه به سوى مردم سراسر جهان فرستاده شده بود . از اينرو پس از آنكه از نتيجهء دعوت خويش در شبه‌جزيره اطمينان يافت در انديشه بود كه راهى به بيرون از منطقه‌اى كه از آن آغاز كرده بيابد . دولت روم ، دولت بزرگى بود كه نفوذش تا سرزمين شام كه هم مرز حجاز بود كشيده شد و پيوند مكيان و حجازيان با آن سرزمين استوارتر از پيوند ايشان با هر سرزمين ديگرى بود . از اينرو نخست مبلغان خود را به آن سو روانه كرد و سپس سپاهيان خويش را ، نه براى جنگ بلكه براى دعوت مردم به اسلام .\r\nجنگ آخرين چيزى بود كه به آن مىانديشيد ، از اينرو به فرماندهان لشكر سفارش فرمود مردم را به اسلام دعوت كنند و همهء تلاش خود را براى قانع ساختن ايشان بكاربرند و نيروى نظامى را به كار نگيرند مگر هنگامى كه ناگزير باشند . همچنانكه خود وى در غزواتش با مشركان مكه و اعراب حجاز و يهوديان چنان مىكرد .\r\n( 2 ) پيامبر گمان نداشت لشكر وى با سپاه عظيمى كه گروهى از راويان آن را صد هزار و گروهى ديگر دويست هزار تن تخمين زده‌اند روبرو شوند . البته اگر هم مىدانست مانند ديگر غزوات و جنگهايش براى بسيارى دشمن\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nارزشى قائل نبود و حسابى باز نمىكرد . با آنكه اين سپاه همچون شكست‌خوردگان از آن ميدان بازگشتند و آسيب شديدى به روحيهء مسلمانان وارد گشت ، ليكن در عين حال از خود اثرى ژرف در جان فرمانروايانى كه مىپنداشتند هرگاه بخواهند محمد و يارانش را نابود خواهند كرد بر جاى گذارد .\r\n( 1 ) آنان پس از اين درگيرى دريافتند كه محمد و پيروانش به نيروى تازه‌اى در ميان قدرتهاى موجود در عالم بدل گشته‌اند ، و با ايمان و اخلاص نسبت به عقيده و مبانى فكرى خويش به فرمانبردار ساختن دولتهاى بزرگ چشم دوخته و از امكانات و شمار آنان به هر حدّى كه باشد هراسى به دل راه نمىدهند . زيرا با چشم خود در آويختن اين شمار اندك را با آن لشكرهاى هول‌انگيز ديدند و مشاهده كردند كه اينان در پيكار چگونه دل بر مرگ نهادند و چه سان با صلابت ميداندارى كردند . اين صحنه‌ها خردشان را ربود و در دلهاشان بذر وحشت و هراس پاشيد و از اين دولت جوان تازه باليده ، دچار هراس و نگرانى شدند . دولتى كه آهنگ چيره شدن بر بشر و بهره‌كشى از منابع زمين و پيوستن سرزمينها به منطقهء نفوذ قدرت خويش ندارد ، بلكه هدفش تنها گرد آوردن بشر بر محور ايمان به خداى يگانهء بىانباز و بىفرزند و رهائى انسان از سلطهء گردنكشان و زورگويان و آزادسازى ناتوانان و ستمديدگان از دست زورمندان و بهره‌كشى آنان مىباشد . تا انسان در انديشه و رفتار و زندگى آزاد باشد و جز در برابر آفريدگارى كه به هر كه بخواهد فرمانروائى مىدهد و از هر كه بخواهد آن را بازمىگيرد ، سر فرود نياورد .\r\n( 2 ) انگيزه‌هاى اين اعزام نيرو هر چه كه باشد ، ترديدى در اين نيست كه محمد ( ص ) خردمندى بود كه از خداى حكيم آگاه الهام مىگرفت و افكارش قرنها از زمانش جلوتر بود . انگيزه‌اش هر چه بود در هر حال اين سپاه را سازمان داد و سه نفر از برگزيدگان اصحاب خويش را براى آنكه فرماندهى را يكى پس از ديگرى به عهده گيرند تعيين نمود .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\n( 1 ) منابع شيعه همداستانند كه پيامبر فرماندهى را نخست براى جعفر بن أبي طالب و پس از او براى زيد بن حارثه و پس از آن دو براى عبد الله بن رواحه قرار داد ، و به سپاه اختيار داد كه اگر آن سه تن آسيب ديدند هر كه را شايسته دانستند به فرماندهى خويش بگمارند . ولى منابع اهل تسنن بر اين قولند كه پيامبر فرماندهى را براى زيد بن حارثه و پس از او براى جعفر بن أبي طالب و پس از آن دو براى عبد الله بن رواحه قرار داد .\r\nدر شرح نهج البلاغهء ابن ابى الحديد از واقدى نقل شده كه پيامبر ( ص ) به همراه كسانى كه در مدينه باقى مانده بودند براى وداع با سپاه بيرون آمد و با ايشان تا گردنهء وداع رفت . در آنجا توقف كرد و سپاهيان را به پرواى خدا ، تكيه به او ، شكيبائى و پايدارى در ساعتهاى سختى سفارش نمود و به ايشان فرمود : « شما به زودى در ديرها مردانى را خواهيد يافت كه از مردم كناره گرفته‌اند ، به ايشان كارى نداشته باشيد . و ديگرانى را كه شيطان در سرهاشان تخم مىگذارد . اين لانه‌هاى شيطان را با شمشير بر كنيد . زن و كودك ناتوان و پيران فرتوت را نكشيد ، نخل و درختى را نبريد و خانهء هيچ‌كس را ويران نسازيد » .\r\n( 2 ) هنگامى كه پيامبر با عبد الله بن رواحه وداع مىكرد ، عبد الله به آن حضرت عرض كرد : اى رسول خدا به من توشه‌اى ده كه از شما به يادگار داشته باشم . پيامبر فرمود : اى عبد الله ، تو به سوى سرزمينى مىروى كه سجده در آن اندك است . پس در آن خدا را بسيار سجده كنيد . عرض كرد : اى رسول خدا بر اين بيفزاى . فرمود : خدا را ياد كن و به او از ديگران بىنيازى جوى ، زيرا او تو را بر آنچه مىخواهى يارى مىكند . و چون باز از پيامبر خواست كه بر سخنش بيفزايد ، او را به نيكى به مردم سفارش فرمود و گفت : اى ابن رواحه ، اگر ده بدى كردى از اينكه يك نيكى كنى ناتوان مباش . ابن رواحه گفت : پس از اين ديگر چيزى نمىپرسم . سپس پيامبر ( ص ) و همراهانش با آنها وداع كردند . عبد الله در پاسخ دعاى مسلمانان براى بازگشت همراه با سلامت ايشان ، اشعار زير را سرود :\r\n\r\n","description":"","footnote":"","page_name":" 251 ","page_number":251},
  {"content":"\r\n\r\n« ولى من از خداى بخشنده درخواست آمرزش دارم ، و ضربهء كوبنده‌اى كه بىريشه‌ها را در هم كوبد .\r\nيا زخم كارساز نيزه‌اى به دو دست ، با سلاحى كه به درون شكم و جگر فرو مىرود .\r\nتا آنكه به هنگام گذر بر گور من بگويند ، اى راه‌يافته‌ترين مردم كه جنگيدى و هدايت يافتى » .\r\n( 1 ) سپاه به سوى بلنديهاى شام رفت و در وادى القرى فرود آمد . مسلمانان در آنجا به استراحت پرداختند . آنان مىانديشيدند كه همچون بيشتر يورشهاى نظامى خود زهر چشمى از اهل آن سامان مىگيرند و پيروز بازمىگردند ، اما خبر حركت سپاه اسلام پيش از خودشان به منطقهء تحت حكومت شرحبيل كارگزار هرقل امپراطور روم رسيده بود . او قبايل اطراف را گرد آورده به هرقل پيغام داد تا با سپاهى از لشكريان خود او را يارى كند . او نيز شمار بسيارى از سپاه عرب خود را به يارى وى فرستاد .\r\nبرخى از روايات به اين قول رفته‌اند كه هرقل خود نيز به سركردگى آن سپاه حركت كرد . همچنانكه برخى ديگر مىگويند او سپاه را به فرماندهى برادرش تئودور روانه كرد . از جنگجويان عرب و روم سپاهى مركب از يكصد يا دويست هزار تن - بنا به اختلاف روايات - براى روبرو شدن با مسلمانان گرد آمدند . چون مسلمانان به معان رسيدند ، خبر اين سپاه عظيم به ايشان رسيد . برخى گفته‌اند كه اين خبر در وادى القرى به ايشان رسيد . مسلمانان دو شب در آنجا اقامت كرده به تبادل نظر در ماندن يا بازگشتن پرداختند . گروهى نظر دادند كه به پيامبر نامه بنويسند و او را از آمادگى اهل آن سامان و شمار سپاهيانشان آگاه سازند ، حال يا پيامبر ايشان را با سپاه ديگرى يارى مىكند و به ماندن فرمان مىدهد و يا به ايشان فرمان بازگشت مىدهد . نزديك بود اين نظر بر اذهان چيره شود كه عبد الله بن رواحه در ميان جمع برخاست . آنان را تحريك نمود گفت : اى مردم ، به خدا سوگند ما با دشمنان خود بر پايهء شمار نفرات و بسيارى سپاه\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nنمىجنگيم ، بلكه بر اساس دينى كه خداوند ما را به آن گرامى داشته پيكار مىكنيم . حال يكى از دو سرانجام نيكو در انتظار ماست ، يا بر اين دشمن فراوان چيره مىشويم يا به شهادت مىرسيم . اين سخنان اثرى نيكو بر آن جانهاى استوار نهاد و بر ماندن و پيكار با هر نتيجه‌اى مصمّم گشتند و به راه خود ادامه دادند .\r\n( 1 ) چون به محل بلقاء رسيدند خبردار شدند كه سپاه روم در يكى از روستاهاى بلقا بنام مشارف مستقر شده‌اند . مسلمانان به سوى روستائى بنام مؤته رفتند و سپاه خود را در آنجا سازمان دادند . هنگامى كه دو سپاه با هم روبرو شدند سه هزار مسلمان از يك سو و دويست هزار سپاهى روم از سوى ديگر در برابر هم قرار گرفتند . زيد بن حارثه پرچم را گرفت و با همراهانش با شمشير و نيزه به سپاه دشمن حمله برد . آنان همچون كسانى كه دل بر مرگ نهاده و هرگز به زندگى اميد نبسته‌اند به كارزار پرداختند . وى مدتى بدين گونه پيكار كرد تا كشته شد . آنگاه جعفر بن أبي طالب پرچم را گرفت و به جنگ پرداخت . وى با شمشير چنان به دشمن يورش مىبرد كه آنان از مقابلش مىگريختند ، در حالى كه همچون سيلى بودند كه چشم پايان سپاهشان را نمىديد .\r\n( 2 ) تاريخ‌نگاران از كسانى كه در آن آوردگاه حضور داشته‌اند روايت مىكنند كه وى هنگامى كه به كارزار روى آورد از اسب خود شقراء پائين پريد و دست و پاى او را زد تا اميدى براى گريز نداشته باشد . آنگاه پياده به دشمن حمله برد . همچنان پيكار مىكرد و هر كه را به او نزديك مىشد مىكشت تا آنكه از هر سو گرداگرد او را گرفتند . مردى رومى ضربه‌اى به دست راستش زده آن را جدا كرد ، او پرچم را به دست چپ گرفت . ديگرى ضربه‌اى به دست چپش زد و آن را نيز قطع نمود ، پرچم را به سينه چسباند ، آنگاه يكى از آنان با شمشير ضربه‌اى به وى زده او را دونيم كرد . مسلمانان در يكى از نيمه‌هاى تن وى سى و پنج زخم يافتند . در روايت ديگرى آمده كه ايشان در بالاتنهء وى هفتاد زخم نيزه و شمشير يافتند . در مجموعه‌هاى حديث\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nسنى و شيعه آمده است كه پيامبر ( ص ) گفت : خداوند بجاى آن دو دست به او دو بال داده است كه در بهشت با فرشتگان پرواز مىكند . بخارى در صحيح خود از شعبى از ابن عمر روايت كرده كه او هرگاه به عبد الله بن جعفر سلام مىكرد مىگفت : اى پسر صاحب دو بال ، سلام بر تو .\r\n( 1 ) ابن كثير در بدايه روايت كرده كه جعفر بن أبي طالب هنگامى كه از اسب خود فرود آمد و آن را پى كرد ، درحالىكه اشعار زير را مىخواند به سپاه روم يورش برد :\r\n« خوشا بهشت كه دست يافتن به آن خوش است و شرابش سرد .\r\nروم ، رومى است كه عذابش نزديك گشته ، كفر پيشه‌اى كه تبارش از حق دور است .\r\nبر من است كه اگر به آن برسم ، ضربت خود را بر آن وارد آورم » .\r\nابن كثير و ديگر نويسندگان سيره گفته‌اند : هنگامى كه جعفر بن أبي طالب كشته شد ، عبد الله بن رواحه پرچم را به دست گرفت . نخست ترديد و ترس به او روى آورد ولى به خود گفت :\r\n« اى نفس اگر كشته نشوى خواهى مرد ، اين چشمهء مرگ است كه به آن وارد شده‌اى .\r\nآنچه آرزو داشتى اينك به تو داده‌اند ، اگر آنچه را كه آن دو تن كردند انجام دهى راه يافته‌اى » .\r\n( 2 ) سپس از اسبش فرود آمد و با همراهانش به دشمن حمله برد . در همين حال كه مىجنگيد پسر عمويش استخوانى كه بر آن گوشت بود برايش آورد و به او گفت اين را بخور تا نيرو بگيرى . گفت : تو در اين روزها چه‌ها ديدى .\r\nآنگاه استخوان را از وى گرفته ، لقمه‌اى از آن را به دندان كند . ولى هنگامى كه ديد مسلمانان به سختى پيكار مىكنند آن را از دست افكند و جنگيد تا كشته شد .\r\n( 3 ) در تاريخ ابن كثير آمده است كه پيامبر همان هنگام كه زيد و جعفر و عبد الله كشته شدند خبر مرگ آنان را به مردم داد و فرمود : زيد پرچم را\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nگرفت و كشته شد ، سپس جعفر گرفت و كشته شد ، سپس ابن رواحه آن را گرفت و پس از ترديدى به پيكار پرداخت و كشته شد .\r\n( 1 ) در كتاب‌هاى سيره آمده است كه پيامبر ( ص ) بر اسماء دختر عميس همسر جعفر وارد شد و به او فرمود : پسران جعفر كجا هستند ؟ او آنان را آورد . آنها سه پسر بنامهاى عبد الله و عون و محمد بودند . پيامبر آنها را در دامان خود نشاند و آنچنان كه بر سر يتيمان دست مىكشند بر سر آنان دست كشيد . سپس چشمانش پر از اشك شد و گريست . همسر جعفر گفت : اى رسول خدا بر سر آنان همچون يتيمان دست مىكشى ، آيا از جعفر و همراهانش خبرى يافته‌اى ؟ پيامبر از عقل او تعجب كرد و به او فرمود : اى اسماء آيا نمىدانى جعفر شهيد شد ؟ اسماء گريست . پيامبر فرمود : گريه نكن زيرا خداوند به من خبر داد كه او در بهشت دو بال از ياقوت سرخ دارد كه با آنها همراه فرشتگان پرواز كند .\r\nاسماء به پيامبر عرض كرد : اى رسول خدا كاش مردم را گرد مىآوردى و آنان را از فضيلت جعفر آگاه مىساختى . پيامبر ( ص ) برخاست و بر منبر رفت و در حالى كه اندوه در چهره‌اش آشكار بود از جعفر و فضيلت او سخن گفت . سپس به خانهء خود رفت و به همسرانش فرمود : براى فرزندان جعفر خوراكى آماده كنيد و به خانهء فاطمه ( س ) رفت . فاطمه ( س ) براى جعفر زارى مىكرد . پيامبر فرمود گريه كنندگان بايستى براى جعفر بگريند .\r\n( 2 ) در كتابهاى سيره و تاريخ آمده است كه چون عبد الله بن رواحه كشته شد ، مسلمانان پا به فرار گذاردند . ثابت بن اقرم پرچم را برداشت و فريادكنان انصار را فراخواند . گروهى از انصار به سوى او بازگشتند . وى به خالد بن وليد گفت : اى ابو سليمان پرچم را بگير . خالد آن را گرفت و با همراهانش به سپاه روم حمله برد . مشركان نيز به وى حمله آوردند تا آنكه گروه بسيارى از آنان را فرارى داد ، آنگاه مسلمانان را به كنار كشيد و عقب‌نشينى كرده بازگشتند . واقدى افزوده است : روايت شده كه خالد مردم را پايدار ساخت و نگريخت ولى درست اين است كه او گريخت .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\n( 1 ) در شرح نهج البلاغه از ابو سعيد خدرى نقل شده كه گفت : خالد به همراه مسلمانان گريزان به مدينه روى آوردند . اهل مدينه چون خبر بازگشت ايشان را شنيدند تا جرف به استقبال ايشان رفته به چهره‌هاى آنان خاك مىپاشيدند و مىگفتند : اى گريزندگان ، آيا از جهاد در راه خدا فرار كرديد ؟ پيامبر ( ص ) به ايشان فرمود : آنان فرارى نيستند بلكه حمله‌كننده‌اند . واقدى افزوده هيچ يك از لشكرهائى كه پيامبر به جنگها فرستاده بود چنان رفتارى را كه مردم مدينه با اصحاب مؤته كردند نديدند . مردم با آنان برخورد بدى كردند بگونه‌اى كه مرد وقتى به سوى خانه و خانواده‌اش مىآمد در را برويش مىبستند و از باز كردن خوددارى مىنمودند و مىگفتند : چرا با يارانت پيش نرفتى تا همچون آنان كشته شوى ؟ بزرگان سپاه از شرم در خانه نشستند تا آنكه پيامبر يك يك به سراغ ايشان فرستاد و به آنان فرمود شما حمله كنندگان در راه خداوند هستيد .\r\n( 2 ) در هر حال خالد بن وليد چنان كه بيشتر كتابهاى سيره مىگويند شكست‌خورده و گريزان به مدينه بازگشت . در برخى از سيره‌ها آمده كه خالد توانست با قهرمانى و مهارت جنگ را اداره كند و سپاه را به گونه‌اى سازمان دهد كه دشمن پنداشت از مدينه براى مسلمانان كمك رسيده و ايشان در مرحلهء بعد برخوردى سخت‌تر و جنگاورانه‌تر از درگيرى نخستين خواهند داشت . از اينرو روميان از حمله به مسلمانان خوددارى كردند و از عقب‌نشينى ايشان شادمان گرديدند . ولى روشى كه او به كار برد در هر حال چيزى جز آسان ساختن امكان عقب‌نشينى نبود .\r\n( 3 ) در اثر اين غزوه قريش دلگرم شد و آن را شكستى بزرگ شمرد و موقعيت مسلمانان و روحيهء آنان در نظرشان كوچك آمد . ديگر براى پيمان صلح اثرى كه ايشان را به پايبندى بدان وادارد در دلشان باقى نبود .\r\nاز اينرو قريش در شكستن مواد پيمان شتاب كردند . ايشان بنى بكر را در تجاوز به قبيلهء بنى خزاعه همپيمان پيامبر ( ص ) يارى كرده با اسلحه و نفرات ايشان را كمك نمودند ، تا آنكه بنى بكر گروهى از مردان بنى خزاعه را\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nكشتند و قريش بار ديگر دشمن جنگى مسلمانان و همپيمانان ايشان گشت .\r\n\r\n","description":"","footnote":"","page_name":" 257 ","page_number":257},
  {"content":"\r\n . \r\n","description":"","footnote":"","page_name":" 258 ","page_number":258},
  {"content":"\r\n\r\n( 1 )\r\n\r\nفصل بيستم فتح مكّه\r\nپيامبر و مسلمانان به همهء مواد صلحنامهء منعقد شده ميان آن حضرت و قريش در حديبيه پايبند بودند ، ولى قريش پس از جنگ مؤته نيروى مسلمانان را دست كم گرفتند و اين تصور آنها را به دست زدن به حماقتى واداشت كه پيمان مسالمت را پوچ و بىارزش كرد .\r\nدر كتابهاى سيره و تاريخ آمده است كه پيمان حديبيه به هر كسى از عرب حق داده بود كه اگر بخواهد با محمد ( ص ) همپيمان شود . همچنانكه به هر كسى حق داده بود با قريش همپيمان گردد . ميان بنى بكر و خزاعه كينه‌هاى ديرينه‌اى وجود داشت و جنگهائى پىدرپى ميانشان پيش آمده بود . از اينرو هنگامى كه صلح حديبيه انجام گرفت ، خزاعه با پيامبر همپيمان شدند - همچنانكه در گذشته با نياى او عبد المطلب همپيمان بودند - و بنى بكر نيز با قريش همپيمان گشتند . اين حالت ادامه يافت و ايشان مىپنداشتند كه ديگر اموال و خونشان در امان است و هر يك از دو قبيله به\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nيكى از دو طرف صلح‌كننده گرايش يافتند .\r\n( 1 ) پس از جنگ مؤته بنى ديل يا دؤل از قبيلهء بنى بكر تصور كردند كه فرصتى پيش آمده تا انتقام كينه‌هاى ديرينهء خويش را از خزاعه ، همپيمان مسلمانان ، بگيرند و گمان مىكردند مسلمانان پس از ضربه‌اى كه در جنگ مؤته خورده‌اند توان يارى همپيمانان خويش را ندارند . عكرمة بن ابى جهل و صفوان بن اميه و حويطب بن عبد العزى و مكرز بن حفص و ديگر سرشناسان قريش نيز آنان را تحريك مىكردند و نفرات و اسلحه در اختيار ايشان گذاردند . آنگاه بنى بكر به خزاعه كه در كنار آبى بنام و تير بسر مىبردند شبيخون زده ، بيست تن از ايشان را كشتند . اين حادثه در شعبان سال هشتم هجرى روى داد . خزاعه به حرم پناه بردند و سپس به خانهء بديل بن ورقاء در مكه رفته از پيمان‌شكنى قريش و بنى بكر با پيامبر ( ص ) به وى گله كردند . سيره‌نويسان مىگويند ابو سفيان با اين تجاوز موافق نبود ، زيرا اين كار شكستن پيمان صلح ميان قريش و محمد ( ص ) به شمار مىآمد و ناچار خزاعه از پيامبر ( ص ) يارى مىخواستند .\r\nگروهى از خزاعه به مدينه رفتند و چون بر پيامبر ( ص ) وارد شدند عمرو بن سالم خزاعى ابيات زير را خواند :\r\n« خداوندا من محمد را كه پدر ما و او از يك شاخه‌اند آگاه مىكنم .\r\nكه قريش بر خلاف وعدهء خود با تو رفتار كرده‌اند و پيمان استوار تو را شكسته‌اند .\r\nآنان در هجير نيمه شب به ما شبيخون زدند و ما را در حال ركوع و سجود كشتند » .\r\n( 2 ) چون اشعارش را به پايان رساند نشست و آنچه را از بنى بكر و قريش بر سر ايشان رفته بود براى پيامبر بازگو نمود و از آن حضرت براى مقابله با قريش و بنى بكر يارى خواست . ديگر اعضاى هيئت خزاعه نيز داستان شبيخون قريش و همپيمانش را براى آن حضرت بازگو كردند .\r\nدر روايت واقدى آمده است كه پيامبر در اين هنگام فرمود :\r\n\r\n","description":"","footnote":"","page_name":" 260 ","page_number":260},
  {"content":"\r\n\r\n« يارى نشوم اگر خزاعه را مانند خودم يارى نكنم » . وى يقين نمود كه قريش پيمان را شكسته‌اند و ديگر عهدى بجا نمانده است ، زيرا عهد به دو طرفش برپاست . از اينرو پيامبر همان ساعت برخاست و مسلمانان را در مدينه و بيرون آن به فراهم نمودن ساز و برگ خود براى هنگامى كه ايشان را براى حركت با خود بخواند دعوت نمود بىآنكه بدانند او آهنگ كدام سو را دارد .\r\n( 1 ) گروههاى رزمى مسلمانان پىدرپى به سوى مدينه روانه شدند تا آنكه در دههء نخست ماه رمضان در حدود ده هزار رزمنده در مدينه گرد آمدند .\r\nقريش از آنچه با خزاعه كرده بودند پشيمان گشته دريافتند كه اين كار شكستن پيمان از طرف ايشان بوده است . از اينرو حرث بن هشام و عبد الله بن ابى ربيعه و گروهى ديگر به نزد ابو سفيان رفته ، به او گفتند : بايد اين كار را اصلاح نمود و اگر اصلاح نشود چيزى شما را از آسيب محمد و اصحابش بازنمىدارد . ابو سفيان گفت : هند رويائى ديده كه او را ناراحت و ترسان ساخته و از گزندش وحشتزده گشته ، او در خواب ديده كه گويا سيلى از خون از حجون به راه افتاده تا اينكه در خندقى پر از حركت ايستاده ، سپس گوئى آن خون اصلا نبوده است . حاضران از اين رؤيا ناراحت شدند و گفتند اين رؤيا گواهى شرّ مىدهد .\r\n( 2 ) ايشان همداستان شدند كه ابو سفيان به سوى محمد بار سفر ببندد و پيش از آنكه خزاعه از او يارى بخواهند با وى سخن بگويد ، شايد بتواند عهد را ميان قريش و پيامبر تازه كند و زمان مدارا و صلح را بيفزايد . آنان نمىدانستند كه نمايندگان خزاعه بنزد پيامبر رفته‌اند . ابو سفيان با دو شتر به همراه غلامش از مكه بيرون آمد و با شتاب به راه افتاد . او مىپنداشت نخستين كسى است كه پس از آن رويداد كه صلح ميان ايشان و پيامبر را از ميان برده است از مكه بيرون آمده است .\r\n( 3 ) پيامبر ( ص ) هنگامى كه هيئت خزاعه به نزدش آمدند فرمود : گويا اين ابو سفيان است كه براى تازه كردن پيمان و افزودن بر مدت آن به اينجا\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nمىآيد . آنگاه به بنى خزاعه فرمود : بازگرديد و در بيابان پراكنده شويد .\r\nخزاعه چون به ابواء رسيدند همانگونه كه پيامبر فرمان داده بود پراكنده شدند ، برخى راه ساحل را در پيش گرفتند و از راه معمول خارج شدند و بديل بن ام احرم با همراهانش راه معمول ميان مدينه و مكه را در پيش گرفت .\r\nآنان در راه با ابو سفيان برخورد كردند . ابو سفيان كه ايشان را ديد دانست كه پيش از وى به نزد محمد رفته‌اند . پرسيد : از كى در مدينه بوده‌ايد ؟\r\nگفتند : ما در مدينه نبوده‌ايم . ابو سفيان دانست كه ايشان حقيقت را از او پنهان مىكنند . سپس گفت : آيا از خرماى يثرب چيزى داريد كه براى خوردن به ما بدهيد ، زيرا خرماى يثرب از خرماى تهامه بهتر است . گفتند چيزى كه تو مىخواهى نداريم . ابو سفيان خواست بازهم در فهميدن وضع آنان محكم كارى كند ، گفت : اى بديل آيا به نزد محمد رفته‌اى ؟ گفت : نه ، من در سرزمين خزاعه در اين ساحل بدنبال كار مردى كه كشته شده بود رفته بودم و كار آنان را اصلاح كردم . ابو سفيان گفت : به خدا سوگند نمىدانستم تو به سفر رفته‌اى و از هم جدا شدند .\r\n( 1 ) ترس از اينكه بديل پيش از وى به نزد محمد ( ص ) رفته باشد در دل ابو سفيان باقى بود . از اينرو به محل توقف شتران آنان رفت و پشكل آنها را شكست و درون آنها هسته يافت . همچنين در جاى آنان اثر خرماى يثرب را يافت . پس دانست كه آن گروه بر وى پيشى گرفته‌اند و حال كه خزاعه پيش از وى به نزد همپيمان وفادار خود كه ستم را حتّى از مشركى بر مشركى تحمل نمىكند رفته‌اند ، تلاش او ديگر نتيجه‌اى نخواهد داشت . با اين حال به راه خود ادامه داد تا شانس خود را بيازمايد ، شايد گريزگاهى از اين مشكل بيابد .\r\n( 2 ) ابو سفيان هنگامى كه به مدينه رسيد آهنگ پيامبر كرد و از وى خواست كه پيمان را تجديد كند و مهلت آن را افزايش دهد . پيامبر ( ص ) به او فرمود : اى ابو سفيان آيا براى اين كار به اينجا آمده‌اى ؟ گفت : آرى .\r\nفرمود : آيا در ميان شما چيزى روى داده كه موجب اين درخواست\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nشده باشد ؟ گفت : پناه بر خدا ما بر موضع خود و صلحمان در حديبيه باقى هستيم ، نه آن را تغيير مىدهيم و نه دگرگونش مىسازيم . سپس از محضر پيامبر برخاست و به خانهء دخترش رمله كه كنيه‌اش ام حبيبه بود و پيامبر هنگامى كه او در حبشه بود و پس از وفات يا مسيحى شدن شوهرش - بنا به اختلاف روايات - با وى ازدواج نموده بود رفت . هنگامى كه خواست بر روى زيراندازى كه پيامبر بر روى آن مىنشست بنشيند ، رمله آن را از پيش پاى او برداشت .\r\n( 1 ) ابو سفيان به او گفت : آيا براى تشك حيفت آمد يا براى من ؟ ام حبيبه پاسخ داد ، آن زيرانداز پيامبر است و تو مردى پليد و مشركى . ابو سفيان گفت : اى ام حبيبه تو پس از جدائى از من دختر بدى شده‌اى . او پاسخ داد :\r\nخداوند مرا به اسلام هدايت كرده است و تو سرور و بزرگ قريش هستى ، من نمىدانم چگونه از پذيرش اسلام سرباز مىزنى و سنگى را مىپرستى كه نه مىشنود و نه مىبيند و نه فايده‌اى دارد . ابو سفيان گفت اين سخن تو شگفت‌انگيزتر است . آيا مىخواهى من دين پدرانم را ترك گويم و دين محمد را پيروى كنم ؟ سپس در حالى كه از اين رفتار كه آن را هرگز از نزديكترين افراد به خودش انتظار نداشت خشمگين بود ، برخاست و بيرون رفت .\r\n( 2 ) در كتابهاى سيره و تاريخ آمده است كه ابو سفيان به نزد ابو بكر و عمر و عثمان رفت تا از ايشان براى قانع ساختن پيامبر به تجديد پيمان و افزودن مدت آن يارى بگيرد ، ولى هيچ يك از ايشان پاسخ مثبتى به درخواست او ندادند و مراجعه به پيامبر را در اين مورد رد كردند . آنگاه به خانهء فاطمهء زهرا ( س ) وارد شد و از وى خواست همانگونه كه زينب دختر پيامبر ابو العاص بن ربيع را روزى كه مشرك بود ( به تعبير راوى ) پناه داد ، او نيز به وى پناه دهد . ولى زهرا ( س ) از اينكه كوچكترين دخالتى در كار پدرش بكند خوددارى نمود . وى همچنان پافشارى مىكرد و براى راضى نمودن فاطمه ( س ) به حسن و حسين متوسل شد ، ولى آن حضرت همچنان بر انكار خويش باقى ماند .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\n( 1 ) آنگاه ابو سفيان به نزد على ( ع ) رفت و همان درخواست را به وى پيشنهاد نمود . على ( ع ) به وى فرمود : واى بر تو اى ابو سفيان ، پيامبر تصميم گرفته است اين كار را انجام ندهد و هيچ كس نمىتواند در چيزى كه او نمىپسندد با وى سخن بگويد . هنگامى كه ابو سفيان از پذيرش درخواستش توسط على نااميد شد از وى خواست كارى را كه به مصلحت او مىبيند پيشنهاد كند . على ( ع ) به وى فرمود : من براى تو كارى به نظرم نمىرسد مگر آنكه به ميان مردم به روى و تمديد قرارداد صلح را اعلام كنى ، زيرا تو سرور كنانه‌اى ولى با اين حال گمان نمىكنم اين كار براى تو فايده‌اى داشته باشد . ابو سفيان بيرون آمد و در ميان مردم بانگ برداشت : آگاه باشيد كه من قرارداد صلح را تمديد كردم . آنگاه بر پيامبر وارد شده اين كار خود را به آن حضرت خبر داد . سپس گفت : من گمان ندارم تو هم سوگند و پناه خواهى مرا رد كنى ، پيامبر فرمود : تو اينطور مىگويى .\r\n( 2 ) ابو سفيان آنگاه سوار بر شتر خويش گشته به سوى مكه روان شد .\r\nبازگشت وى به درازا كشيده و قريش پنداشتند او مسلمان شده است . چون به مكه رسيد ، بر همسر خود هند وارد شد و او را از آنچه برايش روى داده بود آگاه ساخت . هند پس از شنيدن سخنان وى لگدى به سينهء وى زد و او را از خود دور نمود و گفت : چه فرستادهء زشت رفتارى براى مردم خود بودى .\r\nابو سفيان صبح روز بعد به كعبه رفت و موى سرش را در برابر دو بت خود اساف و نائله كوتاه كرد و برايشان حيوانى سر بريد و خونش را بر سر آنها ماليد و گفت : من پرستش شما را رها نمىكنم تا آنكه بر اعتقادى كه پدرانم بر آن مردند بميرم .\r\nهنگامى كه مردم به گرد او جمع شدند ، آنچه را كه در سفرش براى او پيش آمده و آنچه را كه على به وى پيشنهاد نموده بود براى آنان بيان كرد .\r\nقريش به وى گفتند : على بن أبي طالب ترا دست انداخته است . قريش سفر او را بىنتيجه دانستند و ترس از محمد در دلهاشان خانه كرد . به خود مىپيچيدند و چشم به راه حوادث روزهاى آينده داشتند .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\n( 1 ) چون پيامبر ( ص ) تصميم گرفت به مكه يورش برد به عايشه فرمود :\r\nوسائل ما را آماده كن و اين كار را پنهان انجام بده . و از بيم آنكه مبادا خبر آمادگى وى به قريش برسد به هيچ كس اجازه نداد از مدينه بيرون برود .\r\nآن حضرت دوست مىداشت فاتحانه و بىجنگ و پيكار وارد مكه شود و از خداوند درخواست نمود از رسيدن خبر حركت وى به قريش مانع شود .\r\nابو بكر بر دختر خود عايشه وارد شد و او را در حال آماده ساختن وسائل پيامبر ( ص ) ديد . از وى پرسيد پيامبر آهنگ كجا دارد ؟ گفت :\r\nنمىدانم . سپس به نزد پيامبر رفت . آن حضرت او را از اينكه قصد قريش را دارد آگاه نمود و به وى اكيدا سفارش نمود كه اين موضوع را پنهان بدارد .\r\nابو بكر گفت : آيا ميان ما و ايشان پيمان نيست ؟ پيامبر فرمود : آنان پيمان را شكسته‌اند . و به او تأكيد نمود خبر را از همه كس پوشيده بدارد .\r\n( 2 ) محدثان مىگويند هيچ‌يك از مردم گمان نمىبرد كه پيامبر قصد حمله به قريش را دارد . فعاليت‌هاى وى مردم را به اين گمان مىافكند كه او به ديگر قبايلى كه هنوز بر شرك خود باقى هستند ، مانند بنى سليم و هوازن و ثقيف و ديگران نظر دارد . پيامبر بخاطر اصرارى كه بر عدم توجه مردم به هدف بودن مكه داشت ، ابو قتاده را به همراه گروهى از اصحابش به جائى بنام يطن فرستاد تا مردم گمان كنند وى آهنگ آن نقاط را دارد .\r\nبا وجود اين مراقبت شديد و پنهان‌سازى مقصد از ديگر مردم جز ابو بكر و برخى از اصحاب خاص ، آنچنان كه سيره‌نويسان مىگويند ، خبر مقصد پيامبر به حاطب بن بلتعه كه از مسلمانان بود رسيد . وى نامه‌اى به قريش نگاشت تا ايشان را از تصميم پيامبر آگاه سازد . نامه را به زنى از مزينه داد و به وى مبلغى پول داد تا آن را به قريش برساند . وى نامه را در ميان موهاى بافته‌اش پنهان كرد و به سوى مكه به راه افتاد . در اين هنگام وحى بر پيامبر فرود آمد و او را به آنچه حاطب انجام داده بود آگاه ساخت . پيامبر همان لحظه على و زبير را روانه نمود و به آن دو فرمان داد پيش از آنكه آن زن از دستشان برود خود را به وى برسانند . آنان شتابان به راه افتاده در\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nذى الحليفه چند ميلى مدينه به وى رسيدند . او را فرود آورده و دربارش به دنبال نامه گشتند ولى چيزى نيافتد . سپس به او گفتند : به خدا سوگند يا نامه را بيرون مىآورى يا لباسهاى زيرت را مىگرديم . زن كه ايشان را جدى ديد گيسهايش را باز كرد و نامه را بيرون آورده به ايشان داد . و آن دو آن را به نزد پيامبر ( ص ) آوردند .\r\n( 1 ) گروهى از محدثان و مورخان روايت كرده‌اند كه زبير پيش از على به سراغ زن رفته از وى دربارهء نامه پرسش كرد ، ولى او به همراه داشتن چنين چيزى را انكار نمود و گريه سر داد . زبير بازگشت و به على گفت :\r\nچيزى پيش او نيست ، بيا نزد پيامبر بازگرديم تا او را از بىگناهى وى آگاه كنيم . على ( ع ) فرمود : پيامبر ( ص ) به من مىفرمايد كه نامه‌اى همراه اوست و به من فرمان مىدهد آن را از وى بگيرم و تو مىگوئى چيزى پيش او نيست ؟ سپس تيغش را بركشيد و به زن روى آورد و به او فرمود : به خدا سوگند اگر نامه را ندهى لباسهاى زيرت را مىگردم و گردنت را مىزنم . زن چون اين برخورد را ديد گفت : رويت را از من برگردان . چون على رويش را برگرداند روبندهء خود را باز كرد و نامه را از ميان گيسهاى بافتهء خود بيرون آورد و به وى داد .\r\n( 2 ) على ( ع ) نامه را به نزد پيامبر ( ص ) آورد . آن حضرت مسلمانان را گرد آورد تا آنكه مسجد از ايشان پر شد . پس در ميان آنان ايستاد و فرمود :\r\nاى مردم ، من از خداوند خواسته‌ام خبر آمادگى ما را از قريش پنهان بدارد ، آنگاه مردى از شما نامه‌اى به ايشان مىنويسد و ايشان را از قصد ما آگاه مىكند . پيش از آنكه وحى صاحب نامه را رسوا كند خودش برخيزد .\r\nهيچ‌كس برنخاست . و چون پيامبر سخن خود را تكرار نمود ، حاطب بن بلتعه درحالىكه همچون شاخهء خشكيدهء خرما در برابر وزش باد شديدى مىلرزيد گفت : اى رسول خدا صاحب نامه منم ، و شروع به عذر خواهى نموده مىگفت : اى رسول خدا ، سوگند به خدا من مسلمانى هستم كه به خدا و رسولش ايمان دارم و عقيدهء خود را تغيير نداده‌ام و از اسلام برنگشته‌ام . من\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nداراى عشيره و قبيله‌اى نيستم و زن و فرزند من نيز اينك در ميان قريش‌اند و بخاطر آنها اين كار را كردم . پيامبر فرمان داد او را از مسجد بيرون كنند .\r\nمردم او را از پشت هل مىدادند تا از مسجد بيرونش كردند . او روى خود را به سوى پيامبر برمىگرداند ولى سخنى نمىگفت ، پيامبر دلش به حال او سوخت و او را به مسجد بازگرداند و به وى سفارش نمود ديگر چنين نكند .\r\n( 1 ) در برخى از روايات از واقدى و ديگران آمده است كه عمر بن خطاب به پيامبر ( ص ) گفت : اى رسول خدا به من اجازه بده گردنش را بزنم ، زيرا او نفاق ورزيده . ولى پيامبر به او توجهى نكرد و چون آنگونه كه واقدى حكايت مىكند عمر در اين درخواست پافشارى نمود ، پيامبر به او فرمود :\r\nاى عمر تو چه مىدانى ؟ شايد خداوند بر اهل بدر تفضل نموده و به ايشان فرموده باشد كه هر چه مىخواهيد بكنيد كه من شما را آمرزيدم . « 1 »\r\nسيره‌نويسان مىگويند خداوند آيهء زير را به اين مناسبت نازل فرموده است .\r\n  « يا أَيُّهَا الَّذِينَ آمَنُوا لا تَتَّخِذُوا عَدُوِّي وَ عَدُوَّكُمْ أَوْلِياءَ تُلْقُونَ إِلَيْهِمْ بِالْمَوَدَّةِ وَ قَدْ كَفَرُوا بِما جاءَكُمْ مِنَ الْحَقِّ يُخْرِجُونَ الرَّسُولَ وَ إِيَّاكُمْ أَنْ تُؤْمِنُوا بِاللَّهِ رَبِّكُمْ إِنْ كُنْتُمْ خَرَجْتُمْ جِهاداً فِي سَبِيلِي وَ ابْتِغاءَ مَرْضاتِي ، تُسِرُّونَ إِلَيْهِمْ بِالْمَوَدَّةِ وَ أَنَا أَعْلَمُ بِما أَخْفَيْتُمْ وَ ما أَعْلَنْتُمْ ، وَ مَنْ يَفْعَلْهُ مِنْكُمْ فَقَدْ ضَلَّ سَواءَ السَّبِيلِ »   ( ممتحنه / 1 )\r\n( اى كسانى كه ايمان آورده‌ايد دشمن من و دشمن خود را دوست نگيريد كه با ايشان طرح دوستى بيفكنيد درحالىكه آنان به حقى كه بر شما آمده\r\n\r\n\r\n","description":"","footnote":"\r\n( 1 ) - اين حديث ساختگى است و كسانى كه آن را ساخته‌اند و خواسته‌اند جنايتهائى را كه برخى از شركت كنندگان در جنگ بدر مرتكب شدند با اين كار بپوشانند . منطق اديان اين نيست كه خداوند به كسانى تنها به خاطر اينكه در جنگى كه به نفع اهل دين تمام شده شركت داشته‌اند ، يا بخاطر آنكه كار نيكوئى انجام داده و به مردم خوبى كرده‌اند - هر اندازه هم كه اثر خوبيشان زياد باشد - اجازه دهد به گناه و جنايت دست بزنند . زيرا قرآن موضع اسلام را نسبت به نيكوكاران و بدكاران با آيهء زير مشخص نموده است : « هر كسى به سنگينى ذره‌اى نيكى كند آن را خواهد ديد و هر كس به سنگينى ذرّه‌اى بدى كند آن را خواهد ديد . » ( زلزال / 7 )\r\n","page_name":" 267 ","page_number":267},
  {"content":"\r\n\r\nكفر ورزيدند ، پيامبر و شما را بيرون مىكنند چرا كه به خداوند كه پروردگار شماست گرويده‌ايد . اگر براى جهاد در راه من و بدست آوردن خشنودى من حركت كرديد نبايد پنهانى با آنان طرح دوستى بريزيد ، و من به آنچه پنهان مىداريد و آنچه آشكار مىسازيد آگاهم . هر كس از شما كه چنين كند هرآينه از راه راست گمراه گشته است . )\r\n( 1 ) چون كار سازمان دادن سپاه به پايان رسيد پيامبر ( ص ) در دههء اول ماه رمضان به همراه ده هزار رزمنده از مدينه بيرون رفت . سپاه از مهاجران و انصار و ديگر قبايل مانند : اسلم و غفار و مزينه و جهينه و اشجع و سليم و ديگر قبايل تشكيل شده بود . آنان همراه خود حدود هزار اسب داشتند .\r\nپيامبر براى مهاجران سه پرچم بست و آنها را به على ( ع ) و زبير و سعد بن ابى وقاص داد و به هر قبيله‌اى نيز يك پرچم داد كه مردى از آن قبيله آن را حمل مىكرد .\r\nعباس بن عبد المطلب و مخرمة بن نوفل از مكه بيرون آمده آهنگ مدينه داشتند . مىپنداشتند پيامبر ( ص ) هنوز در مدينه است ، ولى او را در سقيا ملاقات كردند . عباس زن و بارهايش را به مدينه فرستاد و خود و همراهش با پيامبر روان شدند . در راه پيامبر با پسر عمو و برادر شيريش ابو سفيان بن حارث بن عبد المطلب كه گفته‌اند نامش مغيره بود و نيز با پسر عمه‌اش عبد الله بن ابى اميهء مخزومى پسر عاتكه دختر عبد المطلب كه برادر پدرى ام سلمه بود برخورد نمود . آن دو از پيامبر اجازه خواستند به وى بپيوندند ، ولى آن حضرت از ايشان روى گرداند .\r\n( 2 ) ام سلمه گفت : اى رسول خدا آنها پسر عمو و پسر عمه و خويشاوندت هستند . فرمود : من نيازى به ايشان ندارم ، پسر عمويم آبروى مرا برد - منظور پيامبر اين بود كه او آن حضرت را هجو مىكرد - و پسر عمه‌ام نيز در مكه دربارهء من چنين و چنان گفت - منظور پيامبر آن سخن وى به پيامبر بود كه گفت : به خدا سوگند من به تو ايمان نمىآورم تا آنكه تو نردبانى بسوى آسمان برگيرى و بر آن بالا روى و من ترا بنگرم ، سپس نامه‌اى بياورى و\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nچهار فرشته گواهى دهند كه خداوند ترا فرستاده است . ام سلمه سخن خود را پى گرفت و گفت : اى رسول خدا ، پسر عمو و پسر عمه‌ات بدرفتارترين مردم نسبت به تو نبوده‌اند . ابو سفيان بن حارث پسر عموى پيامبر نيز گفت : به خدا سوگند يا به من اجازهء پيوستن خواهد داد يا من دست پسرم را مىگيرم و در بيابان روان مىشوم تا از گرسنگى و تشنگى بميرم . پيامبر دلش به حال آن دو سوخت . على به ابو سفيان گفت : از روبرو به نزد آن حضرت برو و اين سخنان را كه برادران يوسف گفتند به او بگو : به خدا سوگند كه خداوند ترا بر ما برگزيده است . پيامبر ( ص ) نيز فرمود : امروز سرزنشى بر شما نيست .\r\nابو سفيان بن حارث اشعارى سرود و ضمن آنها از رفتار گذشتهء خود پوزش خواست ، كه از جملهء آنها دو بيت زير است :\r\n« بجان تو من روزى كه پرچم را بدست گرفتم تا سپاه لات بر سپاه محمد چيره شود .\r\nهمچون شب‌روى سرگشته بودم كه تاريكى شب او را فراگرفته ، و حالا زمانى است كه راه يابم و هدايت شوم » .\r\n( 1 ) هنگامى كه پيامبر ( ص ) به ظهران رسيد ، عباس بن عبد المطلب با خود گفت : بدا به حال قريش ، به خدا سوگند اگر محمد در شهرشان به ايشان حمله برد و به زور وارد مكه شود قريش براى هميشه نابود شده است . سپس بر استر سفيد پيامبر سوار شد و حركت كرد تا بلكه كسى را كه بسوى مكه مىرود بيابد و آنان را از جاى پيامبر با خبر سازد ، شايد به نزد آن حضرت بيايند و از وى امان بخواهند . در همان حال كه مىرفت صداى ابو سفيان را شنيد . قريش او را فرستاده بودند تا براى آنان دربارهء پيامبر ( ص ) اطلاعاتى بدست آورد . حكيم بن حزام و بديل بن ورقا نيز همراه او بودند . هنگامى كه عباس صداى او را شنيد گفت : اى ابو حنظله . ابو سفيان او را شناخت و گفت بله اى ابو الفضل . عباس گفت : واى بر تو ، اين رسول خداست كه به همراه ده هزار رزمنده آهنگ شما دارد . ابو سفيان گفت : پدر و مادرم فداى تو باد ، آيا راه چاره‌اى هست ؟ گفت : آرى ، پشت سر من بر اين استر سوار شو تا تو را\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nبه نزد پيامبر ببرم ، زيرا اگر در حالت ديگرى ترا بيابد ترا خواهد كشت . گفت به خدا سوگند اين را مىدانم .\r\n( 1 ) عباس بن عبد المطلب - آنچنان كه در روايت واقدى آمده - مىگويد :\r\nمن ابو سفيان را پشت سر خود سوار نمودم و به سوى لشكرگاه مسلمانان روان شدم . مسلمانان شبانه آتشهائى افروخته بودند . چون به گروهى از ايشان برخوردم گفتند : اين عموى پيامبر است كه بر استر پيامبر سوار است . تا آنكه به گروهى برخوردم كه عمر بن خطاب نيز در ميان ايشان بود . وى ابو سفيان را پشت سر من ديد و گفت : اين ابو سفيان دشمن خداست ، سپاس خدائى را كه ترا بىعهد و پيمان در دست ما قرار داد . و با شتاب به سوى پيامبر روان شد . عباس گفت : من نيز استر را به حركت آوردم تا همگى بر در خيمهء پيامبر گرد آمديم . من به همراه ابو سفيان بر پيامبر وارد شدم . عمر بن خطاب گفت : اى رسول خدا اين ابو سفيان است كه خداوند او را در چنگ تو قرار داده ، اجازه بده من گردنش را بزنم . من گفتم : اى رسول خدا من به او پناه داده‌ام ، آنگاه به پيامبر نزديك شده گفتم : به خدا سوگند امشب هيچ‌كس جز من خصوصى با پيامبر سخن نخواهد گفت . چون عمر بن خطاب زياد پافشارى كرد ، گفتم : اى عمر آرام بگير ، به خدا اگر او از بنى عدى بن كعب بود اين را نمىگفتى . گفت : اى ابو الفضل تو آرام بگير ، به خدا سوگند اسلام آوردن تو براى من از اسلام آوردن مردى از فرزندان خطاب محبوبتر بود . پيامبر گفتگوى آن دو را با اين سخن بريد كه به عباس فرمود :\r\nاو را با خود ببر ، ما او را پناه داديم . امشب را با تو باشد و بامداد چون برخاستى او را پيش ما بياور .\r\n( 2 ) صبح او را به نزد پيامبر بردم . رسول خدا رو به وى كرده فرمود : واى بر تو اى ابو سفيان ، آيا زمان آن فرا نرسيده است كه بدانى خدائى جز الله نيست ؟ گفت : پدر و مادرم فداى تو باد ، چه اندازه بردبار و كريمى . اين نكته در ذهنم افتاده بود كه اگر جز الله خدائى بود از ما حمايت مىكرد . فرمود :\r\nآيا زمان آن فرا نرسيده است كه بدانى من پيامبر خداوند هستم ؟ گفت : پدر\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nو مادرم فدايت ، چه اندازه بردبار و كريمى ، و چه اندازه گذشتت بزرگ است . در اين باره هنوز تاكنون چيزى در ذهنم باقى است . عباس آنچنان كه در روايت طبرى و واقدى و ديگران آمده به او گفت ، چه مىگوئى گواهى بده و پيش از آنكه كشته شوى بگو لا إله الا الله ، محمد رسول الله . وى هنگامى كه دريافت مرگ هر لحظه در انتظار اوست با ناخشنودى شهادت داد . درحالىكه در دل او نسبت به پيامبرى محمد ( ص ) چيزها بود و آن چيزها تا دم مرگ در جانش باقى ماند . گاه‌وبيگانه از دهانش سخنانى بيرون مىآمد كه نشان مىداد از پليدترين مشركان و كينه‌ورزترين ايشان بر اسلام و فرزندان اسلام است . اين حقيقت بر هر كسى كه در زندگانى وى از هنگام ادعاى اسلام آوردن تا آخرين دم حياتش پژوهش كند به خوبى آشكار مىگردد .\r\n( 1 ) آنگاه پيامبر رو به عباس كرده فرمود : او را ببر و بر فراز صخره‌اى نگهدار تا سپاهيان خداوند بگذرند و او ايشان را ببيند . عباس گفت : اى رسول خدا ، ابو سفيان افتخار را دوست دارد ، چيزى براى او قرار بده كه به آن بر قوم خود بنازد . آنگاه پيامبر ( ص ) آن سخنان جاودان را فرمود كه از دل بزرگ وى كه هيچ انسانى در اين جهان از مانند آن برخوردار نيست سرچشمه مىگرفت . پيامبر دلش را بر همهء اهل مكه گشود ، همان كسانى كه پيامبرى او را دروغ شمرده ، خوارش كرده ، پيروانش را شكنجه داده و از مكه بيرونش رانده بودند . همان كسانى كه عرب را عليه او گرد آورده به جائى كه هجرت كرده بود يورش بردند . كسانى كه عمويش را به زشت‌ترين صورت مثله نموده و كمتر از همين دو سال پيش از ورود او به مكه براى انجام مراسم حج ممانعت كرده بودند . با او كارهائى كرده بودند كه حتى عادت و خوى جاهلى عرب نيز آنها را روا نمىشمرد . ابو سفيان و همسر وى از سرسخت‌ترين دشمنان خدا و پيامبرش بودند . با اين حال هنگامى كه خداوند وى را بر آن دو مسلط ساخت ، بر ايشان منت نهاد و فرمان داد در ميان مردم آواز دهند كه « هر كس به خانهء ابو سفيان درآيد در امان است ،\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nهر كه سلاحش را بيفكند در امان است ، هر كه به خانه‌اش رود و در به روى خويش ببندد در امان است . » پس از آن‌كه پيامبر ( ص ) براى سير كردن خوى افتخارجوئى ابو سفيان اين امتياز را به وى داد ، عباس او را به جائى كه پيامبر برايش تعيين نموده بود و سپاه عظيمى كه مكه تا كنون همانندش را نديده بود از آنجا گذر مىكرد ، برد .\r\n( 1 ) ولى از آنجا كه ابو سفيان خود بر خيانت و نيرنگ سرشته شده و خيانتكار جز به خيانت نمىانديشد ، گمان برد پيامبر از فرستادن وى به آن نقطه دربارهء وى قصد بدى دارد . از اينرو به عباس گفت : اى بنى هاشم ، آيا نيرنگ مىزنيد ؟ عباس پاسخ داد : اهل نبوت خيانت نمىكنند و نيرنگ نمىزنند ، بلكه ترا براى كارى اينجا نگهداشته‌ام . ابو سفيان گفت : چرا اين مطلب را زودتر به من نگفتى ، زيرا در آن حال دل من بهتر آرام مىگرفت و جانم آسوده مىشد .\r\nآنگاه قبايل و لشكرها و پرچمها يكى پس از ديگرى از برابر او گذشتند .\r\nنخستين كسى كه از برابر او گذشت خالد بن وليد در رأس بنى سليم بود .\r\nآنان دو پرچم داشتند كه يكى از آنها را عباس بن مرداس و ديگرى را خفاف بن ندب حمل مىكرد . مقداد بن اسود نيز پرچمى با خود مىبرد .\r\nابو سفيان پرسيد : اى ابو الفضل اينان كيانند ؟ گفت ايشان بنى سليم‌اند و فرماندهشان خالد بن وليد است . هنگامى كه خالد بن وليد به مقابل ابو سفيان و عباس رسيد سه بار تكبير گفت و همراهانش نيز تكبير گفتند .\r\nبدين گونه قبايل يكى پس از ديگرى از برابر او مىگذشتند . هرگاه قبيله‌اى به مقابل او مىرسيدند سه بار تكبير مىگفتند . ابو سفيان مىپرسيد اينها چه كسانى هستند ؟ و عباس به او پاسخ مىگفت . تا آنكه همه لشكرها گذشتند ، جز لشكرى كه پيامبر ( ص ) در آن بود .\r\n( 2 ) لشكر پيامبر ( ص ) در ميان سياهى تند و غبارى از سم كوبيدن اسبان پديدار گشت . سپاهيان مىگذشتند و ابو سفيان به عباس مىگفت : آيا محمد گذر كرد ؟ عباس مىگفت : نه . در اين هنگام كه كينه و خشم ابو سفيان را به\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nلرزه انداخته بود ، پيامبر ( ص ) درحالىكه بر شتر خويش « قصوى » سوار بود و در ميان ابو بكر و اسيد بن حضير حركت مىكرد نمودار شد . عباس به ابو سفيان گفت : اى ابو سفيان اين پيامبر است كه در لشكر سبزش حركت مىكند . ابو سفيان نگاه مىكرد و مىلرزيد . در آن لشكر سرشناسان مهاجر و انصار گرد آمده بودند . پرچمها و علم‌ها فراوان بود . همه در آهن پنهان بودند و جز چشمانشان چيزى پيدا نبود . در آن لشكر هزار رزمندهء زره پوشيده وجود داشت . پرچم رسول خدا ( ص ) در دست سعد بن عبادهء انصارى بود و او پيشاپيش لشكر حركت مىكرد . ابو سفيان به عباس گفت :\r\nمن هرگز چنين لشكرى نديده‌ام و كسى نيز چنين چيزى برايم حكايت نكرده است . سبحان الله ، هيچ‌كس توان نزديك شدن و رويارويى با اينان را ندارد . اى ابو الفضل پادشاهى برادرزاده‌ات بزرگ شده است . عباس گفت چه مىگوئى اين پادشاهى نيست ، پيامبرى است .\r\n( 1 ) چون سعد به مقابل آن دو رسيد گفت : اى ابو سفيان امروز روز كشتار و خونريزى است . امروز زنان اسير مىشوند . امروز خداوند قريش را خوار مىكند . چون پيامبر ( ص ) به مقابل آن دو رسيد ، ابو سفيان گفت : اى رسول خدا آيا فرمان كشتن قومت را داده‌اى ؟ سعد مىگويد امروز روز كشتار است . امروز زنان اسير مىشوند . امروز خدا قريش را خوار كرد . من ترا دربارهء قومت سوگند مىدهم ، تو نيكوكارترين مردم و مهربانترين و پيوند نگهدارترين ايشانى . آنگاه عبد الرحمن بن عوف و عثمان بن عفان گفتند : اى رسول خدا ما ايمن نيستيم كه سعد به قريش هجوم نبرد . پيامبر ايستاد و فرياد كرد : « اى ابو سفيان ، امروز روز مهربانى است . امروز خداوند قريش را عزت بخشيد . » آنگاه على را به سوى سعد فرستاد تا پرچم را از او بگيرد و خود آن را به مكه وارد كند .\r\n( 2 ) در شرح نهج البلاغه از واقدى نقل شده است كه عباس به ابو سفيان گفت : واى بر تو ، برو و پيش از آنكه پيامبر بر ايشان وارد شود آنان را درياب . ابو سفيان شتابان رفت تا آنكه از كداء وارد مكه شد . وى\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nفرياد مىكرد : هر كه به خانهء ابو سفيان درآيد در امان است ، هر كه در خانه‌اش را ببندد در امان است ، تا آنكه به همسرش هند دختر عتبه رسيد .\r\nوى پرسيد : اى ابو سفيان چه خبر ؟ گفت : محمد به همراه ده هزار تن غرقه در آهن به اينجا مىآيد . او براى من اين مزيت را قرار داد كه هر كس به خانهء من درآيد در امان است ، هر كه در به روى خويش ببندد در امان است ، هر كه سلاح خود را بيفكند در امان است . گفت : تو چه بد فرستاده‌اى براى قوم خود بودى . آنگاه فرياد برداشت : فرستادهء خود را بكشيد كه فرستاده‌اى زشتكار است . ابو سفيان مىگفت : واى بر شما اين زن شما را نفريبد . من مردان و اسبان و سلاحهائى را ديدم كه هيچ‌كس توان روبرو شدن با آن را ندارد . محمد با ده هزار رزمنده به اينجا مىآيد . تسليم شويد تا سلامت مانيد .\r\n( 1 ) در روايت مبرد در كامل آمده است كه هند موهاى او را چنگ زده و به قريش مىگفت : او را بكشيد . بسيارى از اهل مكه به ذى طوى رفتند تا به پيامبر و گروه‌هائى كه گرداگرد او به سوى مكه مىآمدند بنگرند . گروهى نيز با وجود پند ابو سفيان ، بر ايستادگى پافشارى كردند . از جملهء ايشان صفوان بن امية و عكرمة بن ابى جهل و سهيل بن عمرو بودند . گروهى از بنى بكر و هذيل نيز همراه ايشان براى جنگ آماده شدند . آنان به خدايان خود سوگند خوردند كه محمد هرگز به زور وارد مكه نشود .\r\n( 2 ) در ميان اين متعصبان مردى از بنى دؤل بنام حماس بن قيس بن خالد وجود داشت . وى به خانه‌اش شتافت و شمشير و اسلحهء خود را آماده كرد .\r\nزنش به او گفت : براى چه سلاحت را آماده مىكنى ؟ گفت : براى محمد و اصحابش . من اميدوارم براى تو از ايشان خادمى بياورم . زن به وى گفت : چه مىگوئى اين كار را نكن و با محمد نجنگ ، به خدا سوگند من نمىبينم چيزى بتواند در مقابل محمد و اصحابش پايدارى كند . وى به سخن همسرش توجهى نكرد و شتابان با صفوان و گروه او رفت و به همراه جنگجويان به سوى خندمه يكى از راههاى رسيدن به مكه روى آورد . پيامبر ( ص ) به خالد بن وليد فرمان داده بود با همراهان خود از آن سو وارد مكه شود و او\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nرا از پيكار نهى فرموده بود مگر آنكه با او كارزار كنند . صفوان با همراهان قرشى و همپيمانانشان با او روبرو شدند و پيكار به سختى ميان دو طرف در گرفت . در اولين درگيرى بيست و هشت مرد از قريش و همپيمانانشان كشته شدند و صفوان و همراهانش گريختند . از ميان گريزندگان يكى همين حماس بن قيس بن خالد بود . وى شتابان و همچون كسانى كه از ترس عقل خود را از دست داده‌اند به خانه‌اش شتافت و در را به روى خود بست . زنش به او گفت : كجاست آن خدمتكارى كه وعده‌اش را به من دادى ؟ گفت : چه مىگوئى ، محمد با سپاهى به سراغ ما آمده است كه هيچ‌كس را ياراى رو در روئى با آن نيست و گفته است هر كه به خانه‌اش برود و در به روى خود ببندد در امان است ، مرا رها كن و در را ببند . زن گفت : آيا به تو نگفتم دست از جنگ با محمد بردار ؟ او هيچ‌گاه با شما نجنگيد مگر آنكه بر شما چيره شد .\r\n( 1 ) پيامبر طراحى كرده بود كه سپاهش از چهار طرف وارد مكه شوند .\r\nآنگونه كه گروهى از مورخان تصريح كرده‌اند على ( ع ) از همان سوئى كه پيامبر ( ص ) وارد مكه شد با پرچم به مكه داخل گشت . در نوشته‌هاى مربوط به سيره آمده است كه پيامبر ( ص ) به ميان كسانى كه در گردنهء اذاخر بودند آمد و درخشش شمشيرها را ديد . فرمود اين چيست ؟ مگر شما را از پيكار نهى نكردم ؟ گفتند : اى رسول خدا گروهى از اهالى مكه راه خالد بن وليد را گرفته به روى مسلمانان سلاح كشيدند . او نيز با ايشان پيكار كرد و گروهى از آنان را كشت ، و اگر چنين نبود با آنان پيكار نمىكرد . پيامبر فرمود : قضاى خداوند خير است .\r\n( 2 ) پيامبر به همراه گروههاى رزمنده‌اى كه از پس وى روان بودند به بزرگترين پايگاه شرك وارد شد . آن سپاه غرقه در سلاح كه گرد او را گرفته بودند در انتظار اشارهء او بودند تا در مكه حتى يك نفر را باقى نگذارند كه بر روى زمين راه برود . در آن لحظات كه پيامبر بر دروازهء مكه بود خاطرهء دوره‌هائى در ذهنش مجسم مىشد كه وى در طى سيزده سال\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nتلخىهاى آن را چشيده ، و سرانجام رانده شده بيرون آمده بود . روزها در غارها پنهان گشته و شبها از ترس كشته و شكنجه شدن راه سپرده بود . او همهء رنجهائى را كه در سالهاى نخستين دعوت كشيده بود به ياد مىآورد .\r\nخود را مىديد كه امروز پيروزمندانه به آن بازگشته درحالىكه روزى ترسان و نگران و رانده شده از آنجا بيرون رفته بود . اين نعمتى بود كه هيچ چيز با آن برابرى نمىكرد و كرامتى بود كه خداوند آن را به وى هديه نموده بود . پيامبر نيز در ازاى اين نعمت بجاى آنكه فاتحانه و همراه با سرمستى يك سردار پيروز وارد مكه شود با فروتنى يك بندهء سپاسگزار به آن وارد گشت . سرش را از روى فروتنى براى خدا و اعتراف به لطف و نعمت او چنان به زير انداخته بود كه نزديك بود به مركبش برسد .\r\n( 1 ) در همان حال مردى از اصحابش پيش آمده گفت : اى رسول خدا ، آيا به خانه‌ات نمىروى ؟ فرمود : آيا عقيل براى ما خانه‌اى هم باقى گذاشته است ؟\r\nآنگاه در ريگستان فرود آمد و در آنجا براى او خيمه‌اى زدند . ام سلمه و ميمونه نيز از زنان پيامبر همراه آن حضرت بودند . پيامبر دستور كشتن گروهى را صادر فرمود : شش نفر از مردان و چهار تن از زنان . و گفته‌اند يازده مرد ، كه عبارت بودند از : عبد الله بن ابى سرح ، وى اسلام آورده و آنچنان كه در روايت يعقوبى آمده پيامبر او را منشى خود قرار داده بود . وى آنچه را از قرآن نازل مىشد مىنوشت ولى مىكوشيد آنچه را پيامبر بر او املا مىكند دگرگون سازد . آنگاه به سراغ دوستان منافقش رفته به آنان گفت : من همانگونه سخن مىگويم كه محمد مىگويد ، به خدا او پيامبر نيست ، اگر پيامبر بود متوجه مىشد كه من چه كرده‌ام . پس از آنكه پيامبر ( ص ) متوجه شد او گفته‌هايش را تحريف مىكند ، وى به مكه گريخت و به قريش پيوست و در مجالس ايشان به بدگوئى و ريشخند محمد و قرآن مىپرداخت و مىگفت : من بسيارى از آن را تحريف كردم . هنگامى كه پيامبر وارد مكه شد عبد الله به عثمان بن عفان كه برادر شيرى او بود پناه برد و او نيز وى را پنهان كرد . آنگاه به نزد پيامبر ( ص ) آمده و از وى براى\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nاو درخواست امان نمود ، پيامبر مدتى دراز خاموش ماند ، سپس فرمود : باشد .\r\nعثمان او را برد و او در دوران خلافت عثمان از نزديكان وى بود . هنگامى كه عثمان رفت ، پيامبر به اطرافيانش فرمود : من مدت زيادى خاموش ماندم تا يكى از شما برخيزد و او را بكشد . يكى از انصار گفت : چرا به يكى از ما اشاره نكردى ؟ پيامبر ( ص ) فرمود : رسول خدا با اشاره نمىكشد .\r\n( 1 ) ديگرى عبد الله بن خطل بود . وى مسلمان بود . ولى خدمتكارش را كشت و از اسلام برگشت و با شعر پيامبر را هجو مىكرد . سعيد بن حرث مخزومى و ابو برزهء اسلمى او را كشتند .\r\nو حويرث بن نقيد بن وهب بن عبد قصى كه پيامبر و يارانش را در مكه آزار مىداد و على بن أبي طالب او را كشت .\r\nو مقيس بن صبابه . او برادرى بنام هشام داشت كه يكى از انصار در غزوهء ذى قرد اشتباها و در حالى كه گمان مىكرد از دشمنان است او را كشت .\r\nپيامبر ( ص ) ديهء او را پرداخت . ولى با اين حال مقيس به كشندهء برادرش حمله برد و او را كشت . آنگاه مرتد گشته به نزد قريش بازگشت . نميرة بن عبد الله او را كشت .\r\n( 2 ) ديگرى عكرمة بن ابى جهل بود . وى پس از ورود پيامبر ( ص ) به مكه به سوى يمن گريخت . زن او ام حكيم دختر حارث بن هشام نزد پيامبر آمده اسلام آورد و براى شوهرش درخواست امان كرد . پيامبر به او امان داد . وى بدنبال شوهرش رفت و او را به نزد پيامبر آورد . پيش از ورودش بر پيامبر ( ص ) آن حضرت به اصحابش فرمود : به زودى عكرمة بن ابى جهل به اينجا مىآيد . شما به پدرش دشنام ندهيد ، زيرا دشنام به مرده زنده را آزار مىدهد و به مرده نمىرسد . چون وى وارد شد ، پيامبر پيش آمد و ردايش را بر او افكند . سپس نشست و به او خوشامد گفت . عكرمه به همراه زنش در برابر پيامبر ايستادند . عكرمه گفت : به چه چيز مرا مىخوانى ؟\r\nفرمود : به اينكه گواهى دهى خدائى جز الله نيست و من رسول خداوند هستم و نماز بگزارى و زكات دهى و اصول و فروع اسلام را براى او برشمرد .\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nعكرمه گفت : تو جز به حق و كارهاى نيكو و زيبا دعوت نمىكنى . تو پيش از آنكه ما را به سوى آنچه دعوت كردى بخوانى در ميان ما راستگوترين و نيكوكارترين بودى . سپس اسلام آورد و از آنچه پيش از آن از وى سر زده بود عذر خواست ، پيامبر نيز پوزش او را پذيرفت و براى او دعاى خير كرد .\r\n( 1 ) ديگرى وحشى كشندهء حمزه بود . وى به نزد پيامبر آمده از وى درخواست امان نمود . پيامبر درخواست او را پذيرفت ولى به وى فرمود خود را از من پنهان بدار ، زيرا من دوست ندارم كشندهء عمويم را ببينم . وى نيز پس از آن خود را بر پيامبر آشكار نساخت و تا پس از فتح سرزمين شام زنده بود و آنچنان كه گروهى از مورخان روايت كرده‌اند در شهر حمص در حال مستى مرد .\r\nديگر كعب بن زهير اسلمى بود . وى شاعرى بود كه پيامبر را هجو مىكرد . وى از مكه گريخت ولى سرانجام پيامبر از وى درگذشت و او پيامبر را در قصيدهء مشهور « بانت سعاد » ستود .\r\nو هبار بن اسود كه زينب دختر پيامبر را در حالى كه به سوى مدينه هجرت مىنمود ترساند و باعث افتادن فرزند وى گرديد .\r\n( 2 ) و عبد الله بن ابى ربيعه و حرث بن هشام از بنى مخزوم . آن دو به خانهء ام هانى دختر ابو طالب رفته و به او پناه بردند و او ايشان را پناه داد . در همان حال ناگاه على ( ع ) كه غرق در سلاح بود بر وى وارد گرديد . ام هانى او را نشناخت و گفت من ام هانى دختر عموى رسول خدا ( ص ) هستم . على ( ع ) روى خود را بازنمود و ام هانى او را در آغوش گرفت . چون على آن دو را ديد شمشيرش را كشيد . ام هانى گفت تو برادر منى و با من اينچنين مىكنى ؟\r\nآنگاه به سوى آن دو رفت و جامه‌اى به روى آنان افكند . على به او فرمود :\r\nآيا مشركان را پناه مىدهى ؟ ام هانى ميان على و آن دو قرار گرفت و گفت :\r\nاگر مىخواهى آنان را بكشى مرا هم با آنان بكش . على كه چنين ديد آن دو را رها كرده بيرون رفت .\r\n( 3 ) در روايت واقدى آمده است كه ام هانى گفت : هنگامى كه برادرم على از\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nخانه‌ام بيرون رفت در را به روى آن دو بستم و گفتم نترسيد ، و خود به خيمهء پيامبر ( ص ) در ريگستان مكه رفتم . او را نيافتم ولى فاطمه را در آنجا ديدم و آنچه را كه برادرم على ديده بودم به وى گفتم . فاطمه از شوهرش بيشتر بر من سخت گرفت . در همين حال كه من با او در سخن بودم ناگاه پيامبر ( ص ) پيش آمد . چون مرا ديد فرمود : ام هانى خوش آمدى . من آنچه را كه از فرزند مادرم على ديده بودم براى آن حضرت حكايت كرده گفتم :\r\nمن دو تن از خويشان مشرك شوهرم را پناه دادم و على به آنها حمله برد كه آن دو را بكشد . پيامبر فرمود : « ما هر كه را تو پناه دادى پناه داديم و هر كه را در امان داشتى امان بخشيديم . على هم نبايد آنها را بكشد . » چون اين را شنيدم به نزد آن دو بازگشتم و آنها را از سخن پيامبر آگاه ساخته ، گفتم اگر مىخواهيد پيش من بمانيد يا به خانهء خود بازگرديد ، اختيار با شماست .\r\nآن دو دو روز نزد من ماندند سپس به خانهء خود بازگشتند .\r\n( 1 ) اما زنانى كه پيامبر خون ايشان را هدر دانسته بود ، عبارت بودند از : هند دختر عتبه و ساره كنيز آزادشدهء بنى هاشم كه در مكه آوازه‌خوان و مرثيه‌سرا بود . وى پس از جنگ بدر و احد به مدينه سفر كرده خدمت پيامبر رسيد و از نيازمندى خود گله كرد . پيامبر ( ص ) به او فرمود : مگر آوازه‌خوانى و مرثيه‌گوئى هزينهء تو را تأمين نمىكند ؟ گفت : قريش از هنگامى كه افرادشان كشته شدند آوازه‌خوانى را رها كرده‌اند . پيامبر نيز به او رسيدگى فرمود و يك شتر خوراك در اختيار او قرار داد . وى به نزد قريش بازگشت پس از آن قريش به گرد او جمع مىشدند و او در هجو پيامبر ( ص ) براى آنان آواز مىخواند .\r\nو دو كنيز ابن خطل بنام‌هاى قريبه و فرتنا ، كه آن دو نيز با آواز پيامبر را هجو مىكردند . قريبه كشته شد و فرتنا گريخت . آنگاه پيامبر از او درگذشت و وى تا زمان خلافت عثمان زنده بود .\r\n( 2 ) از مردانى كه پيامبر فرمان كشتن آنها را داده بود جز چهار تن كسى كشته نشد . و آن حضرت از باقى درگذشت . سپس پيامبر شتر خود را\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nخواست و پس از آنكه غسل نمود و نمازگزارد در حالى كه زره به بر كرده و خود بر سر گذارده بود به در خيمه كه در حجون برايش نصب شده بود آمد . مردم به گرد خيمه جمع گشته و صف كشيده در انتظار بيرون آمدن آن حضرت بودند . پيامبر سوار شد و به همراه مردم حركت نمود تا به مقابل خانهء سعيد بن عاص معروف به ابو احيحه رسيد . در اين هنگام دختران او بيرون آمده موهايشان را پريشان كردند و با روبنده‌هايشان به صورت مركب‌ها مىزدند . پيامبر ( ص ) لبخند زد و مردى كه در كنار آن حضرت بود سخن حسان بن ثابت را خواند :\r\n« اسبان ما با شتاب از هم پيشى مىگيرند درحالىكه با روبنده‌هاى زنان سيلى مىخورند » .\r\n( 1 ) هنگامى كه پيامبر به كعبه رسيد سوار بر شتر پيش آمد و ركن را استلام كرد و تكبير گفت . مسلمانان نيز در پى او تكبير گفتند و چنان فرياد كردند كه مكه به لرزه در آمد . پيامبر به ايشان اشاره فرمود كه خاموش شوند .\r\nمشركان از بالاى كوهها نگاه مىكردند . سپس سوار بر شتر و درحالىكه زمام مركب بدست محمد بن مسلمه بود گرد خانه گشت . گرداگرد خانهء كعبه سيصد و شصت بت وجود داشت كه با سرب در جايشان محكم شده بودند و هبل بزرگترين آنها بود كه روبروى در كعبه قرار داشت و اساف و نائله كه قربانيها را در برابر آنها سر مىبريدند . پيامبر هرگاه به يكى از بت‌ها مىرسيد با عصايى كه در دست داشت به آن اشاره مىكرد و مىفرمود :  جاءَ الْحَقُّ وَ زَهَقَ الْباطِلُ إِنَّ الْباطِلَ كانَ زَهُوقاً  ( حق آمد و باطل نابود شد ، براستى كه باطل نابود شدنى است ) و آنگاه بت به رو در مىافتاد .\r\n( 2 ) آنگاه درحالىكه برابر هبل ايستاده بود به آن اشاره كرد و هبل شكست .\r\nدر اين هنگام زبير به ابو سفيان گفت : اى ابو سفيان هبل شكست ، اما تو روز احد به آن فريفته بودى و گمان مىبردى به شما نيكى كرده است . ابو سفيان گفت : اى پسر عوام اين سخن را رها كن ، زيرا اگر جز خداى محمد خداى ديگرى وجود داشت وضع بگونه‌اى ديگر بود . آنگاه پيامبر ( ص ) در\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nگوشه‌اى از مسجد نشست و بلال را به سراغ عثمان بن طلحه فرستاد و كليد كعبه را از او خواست . كليد به دست مادر او بود . عثمان به مادرش گفت :\r\nپيامبر كسى را فرستاده ، كليد كعبه را مىخواهد . مادر وى گفت : به خدا پناه ببر از اينكه كسى باشى كه ميراث گذشتگانش به دست او از ميان مىرود ، و از دادن آن به وى خوددارى كرد . عثمان گفت : به خدا سوگند يا آن را به من مىدهى يا كس ديگرى به سراغت مىآيد و آن را از تو مىگيرد . او كه چنين ديد كليد را به پسرش داد و او آن را به نزد پيامبر آورد و به آن حضرت داد . چون پيامبر كليد را گرفت ، عباس دستش را دراز كرد و گفت : اى رسول خدا ، پدر و مادرم به فدايت ، آب دادن به حاجيان و پرده‌دارى كعبه را براى ما با هم جمع كن . پيامبر ( ص ) فرمود :\r\nمن آنچه را كه از آن خشنود مىشويد به شما مىدهم و آنچه را كه بواسطهء آن سنگين مىشويد به شما نمىدهم . آنگاه فرمود كه در كعبه گشوده شود .\r\nدر را گشودند و پيامبر وارد خانه شد . ديوارهاى خانه از درون پوشيده از تصاوير و تنديس‌ها بود . پيامبر فرمان داد همهء تصويرها و تنديس‌ها را از ميان ببرند ، و گفته‌اند كه خود آن حضرت نيز به اين كار مشغول شد . ظرف آب و پارچه‌اى خواست و پارچه را با آب تر كرد و به تصاوير كشيد تا تمامى آنها را محو نمود . از جملهء تصاوير اين بود كه ابراهيم ( ع ) را به صورت پيرمردى كشيده بودند كه با چوبهاى قرعه مشغول قرعه يا قمار بود .\r\n( 1 ) در روايت واقدى آمده است كه در كعبه را به روى پيامبر و بلال بن رباح و اسامة بن زيد و عثمان بن طلحه كه همراه آن حضرت بودند بستند ، و پيامبر هر چه خواست در آنجا درنگ فرمود . پس از آنكه هر چه تصوير و تنديس در آنجا بود زدود و در آنجا نماز گزارد ، بيرون آمد . آنگاه دو جانب در را گرفت و درحالىكه كليد كعبه در دستش بود و اهل مكه برخى بر زمين نشسته و برخى در برابرش ايستاده بودند رو به مردم نموده فرمود :\r\n« ستايش خدائى را كه نويد خود را راست آورد ، بندهء خويش را يارى كرد و گروههاى دشمنان را به تنهائى شكست داد . بدانيد ، هر شرافت موروثى يا\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nخونى كه به گردن كسى مانده يا ربائى كه در جاهليت داده شده همه زير اين دو پاى من است ، جز پرده‌دارى كعبه و آب دادن به حاجيان » . سپس رو به قريش كرده فرمود : « اى گروه قريش ، خداوند نازيدن جاهلى و باليدن به پدران را از ميان برداشت ، انسانها همه از آدم‌اند و آدم از خاك . » سپس گفتار خداى متعال را تلاوت فرمود :\r\n « يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَ أُنْثى وَ جَعَلْناكُمْ شُعُوباً وَ قَبائِلَ لِتَعارَفُوا إِنَّ أَكْرَمَكُمْ عِنْدَ اللَّهِ أَتْقاكُمْ »  ( حجرات / 13 )\r\n( اى مردم ، شما را از مرد و زن آفريديم و شما را ملتها و قبيله‌هايى قرار داديم تا يكديگر را بازشناسيد . براستى كه گراميترين شما نزد خدا باپرواترين شماست ) .\r\n( 1 ) آنگاه بار ديگر روى سخن را به مكيان نموده از ايشان پرسيد : مىانديشيد با شما چه مىكنم و چه گمانى دربارهء من داريد ؟ گفتند تو برادر و برادرزاده‌اى بزرگوارى ، اكنون نيرومندى و كار ما به دست توست .\r\nفرمود : « من به شما همان را مىگويم كه برادرم يوسف به برادرانش گفت :\r\n« امروز سرزنشى بر شما نيست خداوند شما را بيامرزد كه او مهربانترين مهربانان است . » برويد كه شما آزادشدگانيد » . مكيان پس از اين اعلان عمومى آرامش يافتند ، در حالى كه در مشت پيامبر و زير پاهاى او قرار داشتند و زندگى همهء ايشان در گرو يك كلمه بود كه خطاب به آن هزاران رزمندهء غرقه در سلاح بگويد . رزمندگانى كه مىتوانستند در چند لحظه همهء ايشان را از ميان بردارند . ولى او به عنوان رحمت بر جهانيان برانگيخته شده بود . از همهء ايشان درگذشت و با اين كار براى همهء جهان و نسلهاى همهء اعصار و زمانها نمونه‌اى مثل‌زدنى در رحمت و گذشت و چشم‌پوشى از كينه و انتقام گرديد .\r\n( 2 ) آنگاه عثمان بن طلحه را فراخواند . پيامبر پيش از هجرت به مدينه روزى به او برخورده و كليد كعبه را در دست او ديد و به او فرمود : شايد تو روزى اين كليد را در دست من ببينى كه آن را در هر خانواده‌اى كه\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nبخواهم قرار مىدهم . عثمان گفت : آن هنگام تو قريش را نابود ساخته و خوار كرده‌اى . و پيامبر پاسخ داد : نه ، بلكه آباد كرده عزيز ساخته‌ام . و اكنون در روز فتح مكه او را خواست تا كليد كعبه را به وى بسپرد ، فرمود : آيا تو همان نيستى كه من در مكه به وى چنين و چنان گفتم ؟ گفت : آرى اى رسول خدا .\r\nآنگاه پيامبر كليد كعبه را به او سپرد و فرمود : اى فرزندان طلحه براى هميشه آن را بگيريد . جز ستمگر آن را از شما نمىگيرد . پرده‌دارى كعبه پس از او به برادرش شيبه رسيد و فرزندانش پس از او آن را به ميراث بردند .\r\n( 1 ) در همان هنگام كه كليد كعبه در دست پيامبر بود ، رو به اطرافيان نموده فرمود : عمر بن خطاب را به اينجا بخواهيد . چون او آمد ، پيامبر ( ص ) به او فرمود : اين است آنچه كه من به شما نويد داده بودم . اين سخن اشاره به برخورد عمر بن خطاب در روز حديبيه بود ، زيرا پيامبر پيش از حديبيه به ايشان نويد داده بود ، فاتحانه وارد كعبه خواهند گشت و هنگامى كه پيامبر در حديبيه با قريش سازش كرد و به مدينه بازگشت عمر بن خطاب نسبت به پيامبرى آن حضرت دچار شك و ترديد شد و به آن حضرت گفت : مگر تو به ما وعده ندادى كه وارد مكه مىشويم ؟ پس كجاست آنچه به ما نويدش را دادى . و پيامبر به او فرمود : آيا گفتم امسال وارد آن خواهى شد ؟ و او پاسخ داد : نه . و پيامبر فرمود : به خواست خداوند به آن وارد خواهى شد . عمر گفته بود : من از هنگام اسلام آوردن شك نكردم مگر آنگاه كه از حديبيه بازگشتيم و وارد مكه نشديم ، زيرا پيامبر به ما وعدهء ورود به آن را داده بود و موفق به آن نشد . « 1 »\r\nپيامبر در اين موقعيت و درحالىكه كليد كعبه در دستش بود او را خواست و به وى فرمود : اين بود آنچه من به شما نويد داده بودم .\r\n( 2 ) چون هنگام نماز ظهر فرا رسيد پيامبر ( ص ) به بلال فرمان داد بر فراز كعبه اذان بگويد . بلال اذان گفتن آغاز كرد و چون به اشهد ان محمدا\r\n\r\n\r\n","description":"","footnote":"\r\n( 1 ) - شرح نهج البلاغه ج 3 ص 109 و تاريخ الخميس فى احوال انفس نفيس ج 2 ص 22 .\r\n","page_name":" 283 ","page_number":283},
  {"content":"\r\n\r\nرسول الله رسيد تا آنجا كه ممكن بود صدايش را بالا برد . گروهى از قريش در اين هنگام گفتند : كاش پيش از اين مرده بوديم و عربدهء بلال را بر فراز كعبه نمىشنيديم ، و گروهى ديگر سخنانى گفتند كه از كينهء ايشان نسبت به پيامبر خبر مىداد . در اين هنگام وحى بر پيامبر فرود آمد و بنا به نقل شرح نهج البلاغه آن حضرت را از سخنان ايشان آگاه ساخت .\r\n( 1 ) در شرح نهج البلاغه و كتابهاى سيره آمده است كه سهيل بن عمرو گفت : هنگامى كه محمد وارد مكه شد من به خانه‌ام رفتم . در را بستم و به فرزندم عبد الله كه مدت درازى از اسلامش مىگذشت گفتم برو براى من از محمد امان بخواه ، زيرا من بر جان خود ايمن نيستم . چون هيچ كس را در كار آزار او نيافتم مگر آنكه با او همراهى كردم و در جنگ بدر و احد نيز همراه قريش حاضر شدم . عبد الله رفت و از پيامبر درخواست امان نمود .\r\nپيامبر فرمود : او در امان است سپس رو به اطراف نموده فرمود : هر يك از شما كه سهيل را ديد نگاه تند به او نيفكند . زيرا سهيل داراى خرد و بزرگى است و حقانيت اسلام بر كسى چون او پوشيده نيست . عبد الله رفت و پدرش را از سخنان پيامبر ( ص ) آگاه ساخت . سهيل گفت : به خدا سوگند او در كوچكى و بزرگى نيكوكار بود . آنگاه از خانه بيرون آمده در مكه مىگشت و كسى با او برخورد بد نمىكرد . در جنگ حنين نيز چنان كه خواهد آمد همراه پيامبر شركت نمود .\r\n( 2 ) پيامبر ( ص ) از مسجد به سوى صفا و مروه رفت . در آنجا نشست و خداى خود را خواند و به درگاه او زارى كرد . انصار كه او را در حال دعا و شكر به درگاه پروردگار ديدند گمان بردند آن حضرت مدينه را رها مىكند و حال كه خداوند مكه را برايش گشوده آن را وطن خود قرار مىدهد . در اين باره سخن مىگفتند و دلائل قوتى را كه پيامبر براى انتخاب مكه و رها كردن مدينه بر آنها تكيه خواهد كرد يادآور مىشدند . پيامبر از آنچه در ميان ايشان مىگذشت آگاه شد ، و پس از آسوده شدن از دعايش روى به آنان كرده فرمود : پناه بر خدا ، زندگى من زندگى شما و مرگ من\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nمرگ شماست . انصار در اين هنگام اطمينان يافتند كه پيامبر هيچ كس را بر آنان ترجيح نمىدهد .\r\n( 1 ) پيامبر ( ص ) به مسجد بازگشت . مردم مكه گرد او جمع شده از مرد و زن با او بر پذيرش اسلام بيعت مىكردند ، بجز افراد اندكى كه از ترس كشته شدن از مكه بيرون رفته بودند . مردان بر اساس گواهى به اينكه خدائى جز الله نيست و محمد بنده و فرستادهء اوست و اينكه شنوا و فرمانبردار خدا و رسولش باشند بيعت مىكردند . ايشان گروه گروه به او روى آورده در بيعت با وى و ورود به اسلام بر هم پيشى مىگرفتند .\r\nمردى نزد رسول خدا آمد تا با او بيعت كند ، ولى ترس و لرزه اندام او را گرفته بود . پيامبر با لطف و مهربانى به او نگاه كرده و فرمود : بر خود آسان بگير ، من كه پادشاه نيستم . من فقط پسر زنى از قريش هستم كه در مكه گوشت خشك شده مىخورد .\r\n( 2 ) چون بيعت مردان به پايان رسيد ، زنان به آن حضرت روى آوردند .\r\nروشى كه پيامبر در بيعت با ايشان به كار گرفت آن بود كه ظرف آبى را در پيش روى خود قرار داد . چون ايشان اسلام آوردند دستش را در آب كرد و بيرون آورد ، آنگاه آنان دستهايشان را در آن فرو بردند . برخى گفته‌اند پيامبر پارچه‌اى بر روى دست خود قرار داد و زنان پس از اقرار به شهادتين دست خود را روى آن پارچه مىسودند . پيامبر با ايشان شرط مىكرد :\r\n« چيزى را با خدا انباز نگيرند ، دزدى و زنا نكنند ، فرزندان خود را نكشند ، به بهتان و افترا به شوهرانشان روى نياورند ، و در كارهاى نيكو شوهرانشان را نافرمانى نكنند » . از ابن عباس روايت شده كه منظور از بهتانى كه پيامبر ايشان را از آن نهى فرمود آن است كه زن از مردى به جز شوهر خود بچه‌دار مىشد و به شوهر خود مىگفت اين بچه از توست .\r\n( 3 ) هند دختر عتبه در ميان زنانى بود كه با پيامبر بيعت كردند و پيامبر او را نمىشناخت . هنگامى كه پيامبر فرمود : با خدا شريك نگيريد ، گفت : به خدا تو از ما پيمانى مىگيرى كه از مردان نگرفته‌اى و ما آن را در اختيارت\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nمىگذاريم . و چون فرمود : و دزدى نكنيد ، گفت : ابو سفيان مردى خسيس است و به اندازهء كافى براى من و براى فرزندم به من نمىدهد و من گاهى بىآنكه بداند از مالش بر مىدارم . پيامبر فرمود : تو هند هستى ؟ گفت :\r\nآرى من هندم ، از آنچه گذشته است درگذر ، خداوند از تو درگذرد . پيامبر فرمود : به اندازهء نياز خود و فرزندت با روشى پسنديده از مال او برگير و چون فرمود و زنا ندهيد گفت : اى رسول خدا آيا زن آزاد زنا مىدهد ؟\r\nمردى از قريش كه بنا به برخى از سيره‌ها پيش از اسلام با وى روابطى داشت لبخند زد . و چون فرمود : فرزندانتان را نكشيد ، گفت : ما آنها را در كودكى پرورديم و تو آنها را در بزرگى كشتى . و هنگامى كه فرمود : او را نافرمانى نكنيد ، گفت : ما اگر مىخواستيم ترا نافرمانى كنيم در اينجا نمىنشستيم .\r\n( 1 ) پيامبر همچنانكه از هند و امثال او كه جنايات بزرگى انجام داده بودند درگذشت از صفوان بن اميه نيز كه همراه گروهى در مسير ورود خالد بن وليد پاسدارى مىداد و پس از آنكه ديد نمىتواند در برابر مسلمانان پايدارى كند گريخت نيز درگذشت . وى به همراه غلامش يسار از مكه گريخت .\r\nعمير بن وهب به نزد پيامبر ( ص ) آمده از او براى صفوان امان خواست .\r\nپيامبر درخواست عمير را پذيرفت و از وى درگذشت .\r\n( 2 ) ولى صفوان به سخن عمير بن وهب اطمينان نكرد و از وى خواست از پيامبر نشانه‌اى بياورد كه او را مطمئن سازد . عمير به نزد پيامبر بازگشت و درخواست صفوان را به عرض آن حضرت رساند . پيامبر عمامهء خود را كه با آن وارد مكه شده بود به او داد . عمير آن را گرفت و بنزد صفوان برد و گفت : من از نزد بهترين ، نيكوكارترين و بردبارترين مردم به نزد تو آمده‌ام ، بزرگى او بزرگى توست و عزت او عزت تو و فرمانروائيش فرمانروائى تو . او دستارى را كه با آن وارد مكه شد براى تو فرستاده است . صفوان نيز با او به نزد پيامبر كه در حال گزاردن نماز عصر بود آمد .\r\nپرسيد : چند بار نماز مىگزاريد ؟ گفتند : پنج بار در روز و شب . گفت : آيا محمد نيز با ايشان نماز مىگزارد ؟ گفتند : آرى . هنگامى كه پيامبر سلام داد\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nصفوان به آن حضرت گفت : اى محمد ، عمير بن وهب دستار تو را براى من آورده مىپندارد مرا براى آمدن به نزدت فراخوانده‌اى . اگر مىخواهى اسلام بياورم و گرنه دو ماه به من مهلت بده . پيامبر ( ص ) فرمود : در اينجا بمان ، چهار ماه مهلت دارى . وى در مكه ماند و از سرنوشت خود اطمينان يافت و بر شرك خود ماند تا جنگ حنين پيش آمد . پيامبر ( ص ) از وى يكصد زره امانت گرفت و او نيز در آن جنگ همراه مسلمانان شركت داشت . و هنگامى كه با پيامبر از دره‌اى پر از چهار پا و گوسفند مىگذشتند صفوان مدتى دراز به آن دره نگاه كرد . پيامبر ( ص ) به او فرمود : اى ابو وهب آيا از اين دره خوشت آمده ؟ گفت : آرى پيامبر فرمود : آن و هر چه در آن است از آن تو . صفوان گفت : به خدا سوگند هيچ كس جز پيامبر چنين چيزى را برنمىتابد ، من گواهى مىدهم كه خدائى جز الله نيست و تو اى محمد فرستادهء اويى .\r\n( 1 ) در كتابهاى سيره آمده است پس از فتح مكه در بامداد روز بعد خزاعه همپيمان پيامبر بر مردى از مشركان كه به بنى هذيل منسوب بود حمله كرده او را كشتند . هنگامى كه پيامبر ( ص ) از اين رويداد آگاه شد در ميان مردم به سخنرانى پرداخت و از جمله فرمود : « اى مردم خداوند مكه را از روزى كه آسمان و زمين را آفريد حرام قرار داد و تا روز رستاخيز نيز حرام است . براى هيچ انسانى كه به خدا و روز رستاخيز ايمان دارد روا نيست در آن خونى بريزد يا درختى قطع كند . نه براى كسانى كه پيش از من بوده‌اند و نه كسانى كه پس از من بيايند و نه براى من ، مگر ساعتى كه آن هم بخاطر خشم خداوند بر اهل آن بود ، و بار ديگر به حرمت ديروزش بازگشت . اين سخن را آنكه حضور دارد به آنكه غايب است برساند . هر كس به شما گفت رسول خدا در آن پيكار كرد ، بگوئيد : خداوند آن را براى پيامبرش حلال فرمود و براى شما حلال نكرد . اى مردم خزاعه دست از كشتن برداريد زيرا اگر سودى هم بدهد گناهش بسيار است . شما فردى را كشتيد كه من از مال خود خونبهايش را مىپردازم . و هر كس پس از اين\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nسخن من كشته شود خانوادهء مقتول در يكى از دو كار اختيار دارند . اگر خواستند خون قاتل را بريزند و اگر خواستند خونبهاى مقبول را بگيرند . »\r\nآنگاه خون بهاى مرد كشته شده را پرداخت .\r\n( 1 ) برخوردها و رفتارهاى پيامبر نسبت به مكه و اهل آن كه بزرگداشت و تقديس مكه و عطوفت و گذشت و آسان‌گيرى فراگيرى كه سخت‌ترين دشمنان او را نيز در برمىگرفت از آن پديدار بود ، در نظر قريش بزرگ آمد . دلهاشان به او گرائيد و به اسلام روىآور شدند . به يكديگر مىگفتند :\r\nهر كس به خدا و سراى ديگر ايمان دارد ، در خانه‌اش بتى باقى نگذارده آن را بشكند . بزرگان مكه و پيروانشان اسلام آوردند و كلمهء خدا در همه جاى آن برتر شد و خداوند بر پيامبرش چنين نازل فرمود :\r\n    « إِذا جاءَ نَصْرُ اللَّهِ وَ الْفَتْحُ وَ رَأَيْتَ النَّاسَ يَدْخُلُونَ فِي دِينِ اللَّهِ أَفْواجاً فَسَبِّحْ بِحَمْدِ رَبِّكَ وَ اسْتَغْفِرْهُ إِنَّهُ كانَ تَوَّاباً »     ( نصر / 3 - 1 )\r\n( آنگاه كه يارى خدا و گشايش فرا رسيد ، و مردم را كه گروه گروه به دين خدا در مىآيند ديدى . پس پروردگارت را با ستايش منزّه بشمار و از او آمرزش خواه كه او توبه‌پذير است . )\r\n( 2 ) ابن هشام در سيره‌اش حكايت مىكند همان هنگام كه پيامبر پس از فتح مكه خانه را طواف مىكرد ، فضالة بن عمير بن ملوح ليثى به سوى آن حضرت آمد و با خود دربارهء كشتن آن حضرت سخن گفت . چون به پيامبر نزديك شد پيامبر ( ص ) به او فرمود : آيا تو فضاله‌اى ؟ گفت : آرى اى رسول خدا . فرمود : با خود چه گفتى ؟ گفت : هيچ چيز ، خدا را ياد مىكردم . پيامبر خنديد . آنگاه فرمود : از خدا آمرزش بخواه و دستش را بر سينهء من نهاد كه دلم آرام گرفت . ابن هشام در سيرهء خود افزوده كه فضاله مىگفت : به خدا سوگند هنوز پيامبر دست از سينهء من برنداشته بود كه هيچ‌كس از بندگان خدا در نزد من محبوبتر از او نبود سپس به نزد خانواده‌ام بازگشتم . در راه به زنى برخوردم كه پيشتر با او سخن مىگفتم . گفت بيا با هم سخن بگوئيم .\r\nگفتم : ديگر نه ، و اين شعر را خواندم :\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n« زن گفت بيا با هم سخن بگوئيم گفتم نه ، خداوند و اسلام از تو بازمىدارد .\r\nاگر محمد و يارانش را در روز فتح كه بت‌ها شكسته مىشدند ديده بودى مىديدى كه دين خدا در ميان ما تابان شده و شرك چهرهء تيره‌اش را مىپوشاند » .\r\n( 1 ) در طبقات ابن سعد و ديگر نوشته‌ها در سيره آمده است كه پيامبر پانزده روز در مكه ماند . در طى آن كارهاى مكه را سامان داد و اهل آن را با دين آشنا ساخت . عتاب بن أسيد را كارگزار خود در آن قرار داد و معاذ بن جبل را به كار آموختن سنن اسلامى و فقه به ايشان گماشت .\r\n( 2 )\r\n\r\nحركت خالد بن وليد به سوى بنى جذيمه\r\nبه نظر مىرسد حركت خالد بن وليد به سوى بنى جذيمه براى دعوت آنان به اسلام و در زمانى بوده است كه پيامبر هنوز در مكه حضور داشت .\r\nپيامبر او را به همراه گروهى از مسلمانان كه گفته‌اند سيصد و پنجاه نفر از انصار و مهاجران بودند روانه نمود . عبد الرحمن بن عوف و بنى سليم نيز در ميان ايشان بودند . آنان رفتند تا به آب بنى جذيمه رسيدند . بنى جذيمه در جاهليت زنى از بنى مغيره و نيز عوف پدر عبد الرحمن بن عوف وفا كه بن مغيره را به قتل رسانده بودند . آن دو از سفرى تجارى به يمن بازمىگشتند و بعنوان ميهمان در ميان بنى جذيمه فرود آمدند . بنى جذيمه آن دو را كشتند . عبد الرحمن كه همراه پدرش بود قاتل پدرش را كشت . چون مكه فتح گرديد و پيامبر آن گروه را به فرماندهى خالد بن وليد به سوى ايشان فرستاد با سلاح به پيشباز او آمدند . خالد به ايشان گفت : سلاح را زمين بگذاريد كه مردم اسلام آورده‌اند .\r\n( 3 ) مردى از جذيمه بنام جحدم گفت : اى بنى جذيمه واى بر شما ، او خالد بن وليد است . به خدا پس از سلاح به زمين نهادن چيزى جز اسارت و پس از اسارت چيزى جز زدن گردنها نيست . به خدا سوگند من سلاح خود\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nرا هرگز به زمين نمىگذارم . گروهى از مردان قومش او را در ميان گرفته گفتند : اى جحدم آيا مىخواهى خون ما را بريزى ؟ مردم اسلام آورده و سلاح بر زمين نهاده‌اند . جنگ پايان يافته و مردم در امانند . آن قدر گفتند تا او سلاح بر زمين گذارد . چون سلاح فرو نهادند ، خالد بن وليد فرمان داد آنها را بستند . سپس برويشان تيغ كشيد و گروهى از ايشان را كشت .\r\n( 1 ) هنگامى كه خبر اين واقعه به پيامبر رسيد دستها را به آسمان برداشت و گفت : خداوندا من از آنچه خالد بن وليد انجام داد به سوى تو بيزارى مىجويم آنگاه چنان كه در روايت ابن اسحاق و ديگران آمده على بن أبي طالب را خواست و فرمود : اى على به سوى اين قوم برو و در كارشان بنگر و امور جاهليت را زير پاهايت بگذار . على ( ع ) به همراه اموالى كه پيامبر در اختيارش نهاده بود به راه افتاد . چون به بنى جذيمه رسيد ، خونبهاى كشتگان و اموالى را كه از ميان رفته بود به ايشان پرداخت ، سپس فرمود : آيا خون يا مال ديگرى از حق شما مانده است ؟ گفتند : نه ، على اموالى را هم كه باقى مانده بود احتياطا بخاطر آنچه كه او يا ايشان ممكن است ندانسته باشند به ايشان داد . سپس به نزد پيامبر بازگشت و او را از آنچه كرده بود آگاه ساخت . پيامبر فرمود : كار صحيح و خوبى كردى . سپس برخاست و رو به قبله كرد دستهايش را برهنه كرد و سه بار گفت : خداوندا من از كردهء خالد به درگاه تو بيزارى مىجويم .\r\n( 2 ) در تاريخ طبرى و سيرهء ابن هشام آمده كه ميان عبد الرحمن بن عوف و خالد بن وليد ستيزه در گرفت . عبد الرحمن گفت تو به روش جاهليت عمل كردى . خالد گفت : من انتقام پدر ترا گرفتم . عبد الرحمن گفت دروغ مىگوئى ، من خود قاتل پدرم را در آن روز كشتم . تو انتقام عمويت فاكه بن مغيره را گرفتى . نزديك بود كار ميان آن دو بالا بگيرد . چون خبر به پيامبر ( ص ) رسيد فرمود : خداوندا من از كردهء خالد به درگاه تو بيزارى مىجويم . سپس على را روانه كرد و اموالى به او داد كه ما كار او را يادآور شديم .\r\n\r\n","description":"","footnote":"","page_name":" 290 ","page_number":290},
  {"content":"\r\n\r\n( 1 )\r\n\r\nفصل بيست و يكم غزوهء حنين\r\nاين غزوه پس از آن انجام شد كه پيامبر مكه را فتح نمود و اهل آن به حكمش گردن نهاده به گردش جمع گشتند - هر جا بماند و هر جا برود - و دلهاشان اطمينان يافت كه اعرابى كه بر شرك باقى مانده‌اند به زودى و در طى چند ماه فرمانبردارانه به اسلام در خواهند آمد ، و ايشان در فضاى اطمينان و آرامش و اميد به آينده‌اى برتر زندگى خواهند كرد . پيامبر هنوز در مكه بود و پىدرپى گروه‌هائى را به سوى قبايل همسايهء مكه مىفرستاد تا منطقه را از پرستش بتها پاكيزه سازد و ايشان را بر ايمان به خدا و فرستاده‌اش گردآورد . در اين فضاى كاميابانه ناگاه پىدرپى اخبارى رسيد كه نشان مىداد هوازن و همدستانش مانند ثقيف و جشم و نصر از پيروزى پيامبر در مكه نگران شده و پيش‌بينى كرده‌اند به زودى اين بلا بر سر ايشان نيز خواهد آمد و دير يا زود مسلمانان به سرزمين ايشان خواهند تاخت . از اينرو زير فرماندهى مالك بن عوف گرد آمدند تا در صورت تصميم پيامبر به حمله\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nبه ايشان براى يورش به محمد و بازداشتن او از وطن و سرزمينشان آماده باشند .\r\n( 1 ) هنگامى كه پيامبر از مدينه بيرون آمد ايشان مىپنداشتند كه به سوى آنان مىآيد . از اينرو براى رو در روئى با آن حضرت گرد آمدند . ولى پس از آن بر ايشان روشن گشت كه آن حضرت آهنگ مكه دارد . ايشان ترديد نداشتند حال كه مكه و اهل آن كه از سرسخت‌ترين دشمنان پيامبرى او بودند به او روى آورده به فرمانش گردن نهاده‌اند و براى اسلام آوردن هجوم مىآورند ، به زودى آن حضرت به سرزمين ايشان يورش خواهد آورد . از اينرو براى اين برخورد نيرو گردآوردند و با همپيمانان خويش براى هجوم به او سپاهى گردآوردند كه مكه پيش از آن مانندش را نديده بود . جز دو قبيلهء كعب و كلاب كه هيچ‌كس از آن دو درخواست مالك بن عوف را پاسخ نگفتند قبيلهء ديگرى از پيوستن به ايشان خوددارى نكرد .\r\n( 2 ) آنان دريد بن صمه يكى از بنى جشم را كه پيرمردى كهنسال بود با خود آورده بودند تا از نظر و آگاهيش به شيوهء جنگ بهره گيرند . سران همهء قبائل در اين لشكركشى شركت داشتند ولى فرماندهى عمومى بدست مالك بن عوف بود . آن لشكر كه مورخان شمار آن را به سى هزار تن يا بيشتر تخمين زده‌اند به فرماندهى مالك بن عوف براى جنگ با محمد به راه افتادند . آنان در دشت اوطاس معروف به حنين فرود آمدند . هنگامى كه مستقر شدند دريد پرسيد : در كدام دره قرار داريد ؟ گفتند : در اوطاس .\r\nگفت : براى تاخت اسبان جاى خوبى است . نه زمين ناهموار و سنگلاخ است و نه دشت نرم و سست . سپس گفت : چرا بانگ شتر و عرعر الاغ و بع بع گوسفند و گريهء كودك مىشنوم ؟ گفتند : مالك بن عوف زنان و كودكان را همراه رزم‌آوران آورده است تا كسى دل به گريز ننهد . دريد به مالك گفت : مگر كسى كه پا به گريز نهاد چيزى او را بازمىدارد ؟ اگر جنگ به سود تو جريان يابد جز مردان و شمشير و نيزه‌هاشان چيزى به كارت نيايد ، و اگر به زيان تو گردد با از دست دادن زن و مالت رسوا مىشوى . سپس دريد پرسيد :\r\n\r\n","description":"","footnote":"","page_name":" 292 ","page_number":292},
  {"content":"\r\n\r\n( 1 ) قبايل كعب و كلاب چه كردند ؟ گفت : هيچ‌كس از آنها در كنار ما حضور نيافت . گفت : شجاعت و كوشش در اينجا حاضر نيستند ، اگر روز والائى و برترى بود كعب و كلاب از آن غايب نمىشدند . كاش شما هم كار كعب و كلاب را مىكرديد . سپس پرسيد : چه كسانى از شما در اينجا حضور يافته‌اند ؟ گفتند : عمرو بن عامر و عوف بن عامر . گفت : آن دو ، دو ترسو هستند كه نه سود مىدهند و نه زيان مىرسانند . گفتگو ميان ايشان در گرفت و بر يك نظر همداستان نشدند . سرانجام مالك به او گفت : تو پير گشته‌اى و دانشت كهنه شده . آنگاه رو به سپاهيان كرده گفت : به خدا سوگند اگر مرا نافرمانى كنيد بر اين شمشير تكيه مىدهم تا از پشتم خارج شود . وى جوانى سىساله با اراده‌اى قوى و تصميمى برگشت‌ناپذير بود ، از اينرو مردم پيرويش كردند . دريد نيز با ايشان ماند و با وجود زيادى سال و آگاهيش از جنگها و كارزارها نظر آنها را رد نكرد . مالك به همراهانش فرمان داد به سوى بلنديها و پيچ و خم‌هاى حنين بروند .\r\n( 2 ) هنگامى كه پيامبر ( ص ) از لشكرهائى كه براى جنگ با او آمده بودند آگاه گشت ، عبد الله بن حدرد اسلمى را روانه كرد و به او فرمان داد ناشناخته به ميان لشكرهاى دشمن برود و دربارهء ايشان اطلاعاتى براى او بياورد . وى رفت و وارد ايشان شد و بر شمار و تجهيزات و پافشاريشان بر جنگ با پيامبر آگاه شد . پيامبر در اين هنگام سرگرم آماده‌سازى نيروها بود و مسلمانان را به پيكار با هوازن و همدستانش و شكيبائى و پايدارى تشويق مىنمود . عبد الله به نزد پيامبر بازگشت و او را از وضعيت دشمن آگاه ساخت . پيامبر ( ص ) عمر بن خطاب را خواست و او را از اطلاعاتى كه عبد الله بن حدرد با خود آورده بود آگاه ساخت . عمر گفت : اى رسول خدا عبد الله بن حدرد به تو دروغ مىگويد . عبد الله بنا به روايت طبرى و ابن هشام و ديگران به وى پاسخ داد : اى عمر اگر تو سخن مرا دروغ مىشمارى بسيار حق‌هاست كه دروغ شمرده‌اى . عمر گفت : اى رسول خدا آيا آنچه را ابن حدرد مىگويد نمىشنوى ؟ پيامبر براى تعديل حالت پيش آمده ميان آن دو فرمود : اى عمر\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nتو گمراه بودى و خداوند تو را به اسلام هدايت فرمود .\r\n( 1 ) چون پيامبر سازمان دادن سپاهش را به پايان رساند و آنگونه كه يادآور شديم برخى از تجهيزات را از صفوان بن اميه به امانت گرفت ، به همراه دوازده هزار رزمنده از مكه بيرون آمد . دو هزار تن از ايشان از اهالى مكه و ده هزار تن نيز كسانى بودند كه روز فتح مكه همراه او بودند . سپاه از مكه حركت نمود . پيشاپيش آن اسبان و شترانى قرار داشتند كه مواد مورد نياز سپاه را مىبردند . آن روز سوم شوال سال هشتم هجرى بود . مسلمانان از بسيارى از شمار خود كه در تاريخ جنگهايشان با مشركان بىمانند بود دچار غرور گشتند و آنگونه كه در برخى از روايات آمده ابو بكر گفت :\r\nامروز از كمى شمار شكست نخواهيم خورد .\r\nمالك بن عوف سه تن از پيروانش را روانه كرد و به ايشان مأموريت داد به ميان اصحاب پيامبر بروند و وضعيت ايشان را براى او خبر ببرند . آنان رفتند ولى چيزى نگذشت كه همچون خرد ازدست‌دادگان و درحالىكه ترس بر ايشان چيره گشته بود بازگشتند و به او گفتند : ما مردانى سپيدپوش را ديديم كه بر اسبانى ابلق سوار بودند . به خدا سوگند اگر آنان به ما يورش آورند اين سپاه نمىتواند ما را از شكست نگهدارى كند . ولى مالك همچنان به راه خود ادامه داد و بر پيكار با مسلمانان و در صورت امكان نابودى آنان مصمم بود .\r\n( 2 ) در كتابهاى سيره از حارث بن مالك آمده است كه گفت : ما كه تازه از جاهليت جدا شده بوديم به همراه پيامبر ( ص ) بسوى حنين رهسپار شديم .\r\nقريش و ديگر اعراب درخت عظيمى داشتند كه به آن « ذات انواط » مىگفتند . آنان هر سال در زير آن گرد مىآمدند و زير آن قربانى مىكردند . مىخوردند و استراحت مىكردند و به شب‌زنده‌دارى و داستان‌گوئى مىپرداختند . هنگامى كه ما آن درخت را ديديم فرياد كرديم : اى رسول خدا براى ما نيز همچون ايشان ذات انواطى قرار بده .\r\nپيامبر اين درخواست را رد كرد و فرمود : شما همان را گفتيد كه قوم موسى\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nبه او گفتند :\r\n « اجْعَلْ لَنا إِلهاً كَما لَهُمْ آلِهَةٌ قالَ إِنَّكُمْ قَوْمٌ تَجْهَلُونَ »  ( اعراف / 138 )\r\n( براى ما الهه‌اى قرار بده همچنانكه ايشان اله‌هايى دارند . گفت براستى كه شما گروهى نادان هستيد . )\r\n( 1 ) سپس فرمود شما نيز به روش پيشينيان خود مىرويد . پيامبر ( ص ) به هنگام عصر به حنين رسيد . در آستانهء دره آن فرود آمدند و تا سپيده‌دم در آنجا باقى ماندند . پيامبر اصحابش را سازمان داد و پرچم‌ها و علم‌ها را ميان گروههاى مختلف تقسيم نمود . پرچم مهاجران را به على ( ع ) و پرچمى به سعد بن ابى وقاص داد . پرچم اوس را به اسيد بن حضير و پرچم خزرج را به سعد بن عباده داد . به ديگر قبايل نيز پرچم‌ها و علمهائى داد . آنگاه بر استر سفيد خود سوار شد و دو زره و مغفر و خود پوشيد . جابر بن عبد الله انصارى گفت : چون به منطقهء حنين رسيديم به يكى از دره‌هاى تهامه فرو آمديم .\r\nهنگام تاريك و روشن بامداد بود . دشمن بر ما پيشى گرفته در گوديها و پيچ و خم و تنگه‌هاى آنجا كمين كرده بود . ما بىخبر و بدون ترس از چيزى در حال حركت بوديم كه ناگاه لشكرهاى هوازن و اعراب همراهشان همچون يك تن بر ما هجوم آوردند . مسلمانان از اطراف پيامبر ( ص ) گريختند به گونه‌اى كه هيچ‌كس به ديگرى توجه نداشت . ترس و وحشت آنان را در خود گرفته بود . پيامبر به طرف راست پناه برد و سپس فرمود : اى مردم ، به سوى من بيائيد ، من رسول خدا محمد بن عبد الله هستم . ولى هيچ‌يك از گريزندگان به او پاسخ نداد . ابن قتيبه در معارف مىگويد : كسانى كه در روز حنين در كنار پيامبر پايدارى كردند على بن أبي طالب و عباس بن عبد المطلب و ابو سفيان بن حارث بن عبد المطلب و اسامة بن زيد بن حارثه بودند .\r\n( 2 ) از عباس بن عبد المطلب نقل شده است كه در آن موقعيت اشعار زير را مىسرود :\r\n« ما هفت تن پيامبر را در جنگ يارى كرديم و هر كس از مسلمانان كه\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nاهل گريز بود گريخت و پراكنده شدند .\r\nهشتمين ما با شمشيرش به ديدار مرگ رفت و از ضرباتى كه در راه خدا به او رسيد ناله نكرد » .\r\n( 1 ) شيخ مفيد در ارشاد مىگويد : جز ده تن كسى با پيامبر نماند . نه تن از بنى هاشم بودند و نفر دهم ايمن پسر ام ايمن بود كه كشته شد . آن نه تن پايدارى كردند تا فراريان به سوى پيامبر بازگشتند .\r\n( 2 ) در تاريخ الخميس در روايتى آمده است كه جز چهار تن كسى همراه پيامبر نبود . سه تن از بنى هاشم ، على و عباس و ابو سفيان بن حارث كه زمام استر پيامبر را گرفته بود ، و نفر چهارم عبد الله بن مسعود بود . وى افزوده است كه على و عباس از پيش از پيامبر پاسدارى مىكردند و عبد الله بن مسعود از طرف چپ حفاظت مىكرد . هر كس به سوى پيامبر يورش مىآورد كشته مىشد . « 1 » سيرهء حلبيه نيز بر همين مطلب تصريح كرده .\r\nخداوند حالت مسلمانان را در آن روز چنين توصيف نموده است :\r\n  « وَ يَوْمَ حُنَيْنٍ إِذْ أَعْجَبَتْكُمْ كَثْرَتُكُمْ فَلَمْ تُغْنِ عَنْكُمْ شَيْئاً وَ ضاقَتْ عَلَيْكُمُ الْأَرْضُ بِما رَحُبَتْ ثُمَّ وَلَّيْتُمْ مُدْبِرِينَ ثُمَّ أَنْزَلَ اللَّهُ سَكِينَتَهُ عَلى رَسُولِهِ وَ عَلَى الْمُؤْمِنِينَ وَ أَنْزَلَ جُنُوداً لَمْ تَرَوْها »   ( توبه / 26 - 25 )\r\n( و روز حنين آنگاه كه بسيارى شمارتان شما را فريفت پس براى شما سودى نكرد و زمين با همهء فراخى بر شما تنگ گرديد . آنگاه روى گردانده به جنگ پشت كرديد . سپس خداوند آرامش خود را بر پيامبرش و بر مؤمنان فرود آورد و سپاهيانى فرد آورد كه شما ايشان را نديديد . )\r\n( 3 ) در ارشاد شيخ مفيد آمده است كه منظور آيه از مؤمنان ، على و ديگر افراد از بنى هاشمند كه همراه پيامبر پايدارى كردند . همچنانكه در جلد دوم تاريخ يعقوبى آمده است كه مسلمان از گرد پيامبر گريختند و آن حضرت در ميان ده تن از بنى هاشم باقى ماند ، برخى نيز گفته‌اند نه تن ، كه ايشان عبارت بودند از على بن أبي طالب و عباس بن عبد المطلب و ابو سفيان بن\r\n\r\n\r\n","description":"","footnote":"\r\n( 1 ) - تاريخ الخميس فى اصول انفس نفيس ، از شيخ حسين ديار بكرى ص 102 .\r\n","page_name":" 296 ","page_number":296},
  {"content":"\r\n\r\nحارث و نوفل بن حارث و عتبه و معتب دو پسر ابو لهب و فضل بن عباس و عبد الله بن زبير بن عبد المطلب . و افزوده است كه گفته‌اند ايمن بن ام ايمن نيز همراه ايشان بوده است .\r\n( 1 ) در هر حال نويسندگان سيرهء پيامبر بر اينكه على و بيشتر بنى هاشم همراه پيامبر پايدارى كردند همداستانند . برخى از روايات نادر نيز تصريح مىكنند كه ابو بكر و عمر نيز در كنار پيامبر ماندند ولى گذشتهء آن دو در جنگهاى پيامبر با مشركان نشان مىدهد كه آنها اهل پايدارى در سختيها نبوده‌اند و در بيشتر جنگها و غزوه‌هاى پيامبر در زمرهء پيكار كنندگان از آن دو يادى نشده است . در جنگ احد نيز چنان كه در جايش يادآور شديم از نخستين گريزندگان بودند .\r\n( 2 ) سيره‌نويسان اتفاق دارند گروهى كه در مكه تظاهر به اسلام آوردن كردند در اين موقعيت به بدگوئى از پيامبر و مسلمانان پرداخته ، پرده از باطن خود برداشتند .\r\n( 3 ) طبرى در تاريخش و ابن هشام در سيره‌اش و شيخ حسين ديار بكرى در تاريخ الخميس و ديگران گفته‌اند هنگامى كه مسلمانان پا به گريز نهادند و ناخالصانى كه از مكه همراه پيامبر آمده بودند اين صحنه را ديدند ، ابو سفيان بن حرب كه هنوز چوبهاى ازلام در تيردانش بود گفت : فرار اينان تا كنار دريا ادامه مىيابد ، و از شكست مسلمانان شادمان بود . شيبة بن طلحه نيز گفت : امروز من انتقام خود را از محمد مىگيرم ، و پيش آمد تا او را بكشد ولى على و ديگر بنى هاشم را ديد كه آن حضرت را از هر سو احاطه كرده از وى دفاع مىكنند .\r\n( 4 ) در روايت طبرى از شيبه نقل شده است كه چيزى كه او را از پيامبر بازداشت حالتى بود كه او را گرفته و به او توان انجام آن كار را نمىداد ، و دانست كه او را از پيامبر بازداشته‌اند . اين برخورد با توجه به اين بود كه پيامبر ديروز در مكه ايشان را گرامى داشته كليد كعبه را به آنان بازگردانده بود . همچنين كلدة بن حسل برادر مادرى صفوان بن اميه گفت :\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nاكنون جادو باطل شد . صفوان چون اين سخن را از برادرش شنيد و ابو سفيان را شادمان ديد به آن دو گفت : اگر مردى از قريش بر من فرمان براند برايم بهتر است تا اينكه مردى از هوازن فرمانرواى من باشد . منظورش اين بود كه پيروزى محمد در نزد او از پيروزى مالك بن عوف دلخواه‌تر است . وى با آنكه هنوز بر شرك خود باقى بود از بدگوئى ابو سفيان و ديگران كه از شكست مسلمانان شادمان شده بودند احساس ناراحتى كرد .\r\n( 1 ) در هر حال رفتار مسلمانان در حنين در آغاز كار از رفتارشان در احد نيز بدتر بود ولى پس از پايدارى پيامبر ( ص ) و همراهان هاشمىاش موقعيت به نفع مسلمانان دگرگون گشت . عباس بن عبد المطلب وضعيت را در آن روز اينچنين توصيف مىكند : من همراه پيامبر بودم و زمام استر سپيد او را بدست داشتم . من مردى تنومند و داراى صدايى رسا بودم . پيامبر ( ص ) هنگامى كه گريز مسلمانان را ديد فرمود : اى مردم به سوى من بياييد . ولى آنان به هيچ چيز توجه نداشتند . از اينرو به من فرمود : اى عباس بانگ بزن :\r\nاى اهل بيعت رضوان ، اى اصحاب سورهء بقره ، اى اهل بيعت شجره از كنار رسول خدا به كجا مىگريزيد ؟ من كه آوائى رسا داشتم اين سخنان را در ميان مردم آواز كردم . مسلمانان نيز شروع به بازگشت به سوى من كردند تا آنكه در حدود يكصد مرد در اطراف پيامبر گرد آمده با شمشير و نيزه‌هاشان با دشمنان روبرو شدند .\r\n( 2 ) جرول كه پرچمدار هوازن بود به ميدان آمده و به تعبير طبرى و ديگران هر چه مىخواست با مسلمانان مىكرد ، لذا مسلمانان از او كناره مىگرفتند . على ( ع ) به جنگ او رفت و آنچنان كه در روايت يعقوبى و مفيد و ديگران آمده او را كشت . در روايت طبرى و ابن هشام چنين آمده كه على پيش رفت و ضربه‌اى به پاى شترش زد كه وى بر زمين افتاد . آنگاه مردى از انصار به او رسيد و وى را كشت . پس از اين حركت روحيهء مسلمانان نيرو گرفت و دو لشكر درگير شدند . پيامبر با استرش آرام آرام پيش مىآمد و شمشير مىزد و مىفرمود : اكنون تنور جنگ گرم شد .\r\n\r\n","description":"","footnote":"","page_name":" 298 ","page_number":298},
  {"content":"\r\n\r\n( 1 ) در روايت ديگرى آمده كه پيامبر از استرش به زير آمد و فرمود : منم پيامبرى كه دروغ نمىگويد ، منم پسر عبد المطلب ، و به سوى گروههاى دشمن رفته با پهلوانان شمشير مىزد و دليران را به خاك مىافكند ، و كسى در ميان سپاه اسلام جنگنده‌تر از او ديده نمىشد . اين در حالى بود كه على ( ع ) گاهى از راست و گاهى از چپ پيامبر ظاهر مىشد و با تيغش سرها را درو مىكرد و پهلوانان را به خاك مىافكند ، تا آنكه چهل نفر از قهرمانان دشمن را كشت . بيشتر مسلمانان با شتاب به ميدان جنگ بازگشتند بگونه‌اى كه برخى از ايشان چون كندى شترش را مىديد و يا خود را در ازدحام گرفتار مىيافت از مركب فرود مىآمد و به آنجا كه عباس بانگ بر مىداشت روى مىآورد و مىكوشيد ننگ گريز و پشت به ميدان كردن را از خود بزدايد ، ولى برخى نيز تا هنگامى كه مطمئن نشدند جنگ به سود مسلمانان تغيير كرده بازنگشتند .\r\n( 2 ) هنوز پرتو صبح آشكار نگشته بود كه زمين آوردگاه از شدت پيكار به لرزه در آمده بود . در اين هنگام پيامبر مشتى خاك به دست گرفت - يا بگفته‌اى ابو سفيان بن حارث به دستش داد - و به صورت دشمنان پاشيد و فرمود : زشت باد رويتان ، آنها يارى نمىشوند . و به سويشان پيش رفت .\r\nمسلمانان پشت سر پيامبر فزونى گرفتند ، و هنوز روز بالا نيامده مسلمانان حالت تهاجمى گرفته با شمشير و نيزه به سينهء مشركان مىزدند ، تا آنكه صفوف ايشان در هم شكست و لشكرهاشان پراكنده شد و راهها بر ايشان بسته گشت . انبوهى جمعيت نيز مانع گريزشان بود ، ولى چاره‌اى جز گريز نداشتند . مسلمانان در پى ايشان مىرفتند ، مىكشتند و اسير مىگرفتند .\r\nايشان هنگامى كه ديدند پيامبر خود با شجاعتى كه مانندش شنيده نشده به جنگ مشغول است احساس غيرت و حميت كردند ، همچنانكه على و بنى هاشم را مىديدند كه به گرد آن حضرت مىجنگند ، آن كسانى كه در نخستين لحظات كه در تاريكى سپيده دم آن بلا بر سر مسلمانان فرود آمد پايدارى كردند و اگر ايشان نبودند جنگ به نتيجه‌اى مىرسيد كه مشركان\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nخواب اندكى از آن نتيجه را نيز نمىديدند . پس از بازگشت و جنگ سخت مسلمانان ، ترس و وحشت در صفوف مشركان رخنه كرد و هر كس راهى براى نجات خود مىجست . زيرا يقين كرده بودند كه ايستادگى سودى ندارد و ايشان تا آخرين نفر در معرض نابودى هستند . اين بود كه ميدان جنگ گسيخته شد و ايشان در حالى كه زنان و فرزندان و اموالشان را بدست مسلمانان رها كرده بودند پاى به گريز نهادند .\r\n( 1 ) در همان هنگام كه مسلمانان بر لشكرهاى گريزان مشركان حمله مىبردند ربيعة بن رفيع سلمى ، دريد بن صمه آن پيرمرد كهنسال را يافت كه در كجاوه‌اى بر روى شترى قرار داشت . هنگامى كه ربيعة بن رفيع او را يافت پيش از آنكه پردهء كجاوه را بردارد گمان كرد زنى از اشراف هوازن در آن است ، ولى هنگامى كه شتر را خواباند ديد پيرمردى فرتوت است .\r\nپرسيد تو كيستى ؟ گفت : من دريد بن صمه‌ام ، از من چه مىخواهى ؟ گفت :\r\nمىخواهم ترا بكشم ، آنگاه با شمشير ضربه‌اى به وى زد كه كارى از پيش نبرد . دريد به او گفت : مادرت تو را به سلاح بدى مجهز كرده است ، شمشير مرا از پشت بارهايم بردار و با آن مرا بزن و بالاتر از استخوانهاى گردن و پائين‌تر از مخچه را بزن ، زيرا من مردان را اين گونه مىكشتم . و چون به نزد مادرت رفتى بگو دريد بن صمه را كشته‌اى . چه بسيار روزها كه من مادران شما را بهره‌مند ساختم . ربيعه او را كشت و چون به نزد مادرش بازگشت و او را از سخنان دريد آگاه كرد ، وى گفت : به خدا سوگند او سه تن از مادرهاى تو را در يك بامداد آزاد كرد ، من و مادرم و مادر پدرت را .\r\n( 2 ) مسلمانان ، هوازن را تا اوطاس تعقيب كردند و در آنجا شكست سختى به ايشان دادند و زنانى را كه ايشان با خود آورده بود اسير ساختند ، بگونه‌اى كه شمار اسيران به شش هزار تن رسيد . و چون غنيمتها را شمردند ، بيست و دو هزار شتر و چهل هزار گوسفند و چهار هزار اوقيهء نقره و كالاهاى ديگر بود كه ايشان با خود آورده بودند .\r\nشيماء دختر حارث بن عبد الله بن عبد العزى خواهر شيرى پيامبر نيز در\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nميان اسيران بود . وى به مسلمانان گفت : به خدا من خواهر شيرى رهبر شما هستم . او را نيز به نزد پيامبر ( ص ) آوردند . شيما چون پيامبر را ديد گفت : اى رسول خدا من خواهر شيرى تو هستم . پيامبر آنگونه كه طبرى نقل كرده از وى پرسيد : نشانهء درستى سخن تو چيست ؟ گفت : گازى است كه تو هنگامى كه من تو را گرفته بودم از پشتم گرفتى . پيامبر چون او را شناخت برخاست و رداى خود را براى او پهن كرد و او را بر آن نشاند ، و به وى فرمود : اگر دوست دارى با احترام و ارجمند نزد من بمان ، و اگر دوست دارى نيازهايت را بر آورم و به نزد قومت بازگرد . گفت : مرا از لطفت بهره‌مند ساز و به نزد قومم بازگردان . پيامبر نيز به وى بخشش نمود و او را با احترام و گراميداشت به عشيره‌اش بازگرداند .\r\n( 1 ) آنگاه اسيران و اموال را در يك جا گرد آورد و بديل بن ورقاء و گروهى از مسلمانان را به نگهبانى آن گماشت و به ايشان فرمان داد آنها را به جعرانه ببرند و از آنها مواظبت كنند تا او از جنگ با دشمن و محاصرهء طائف بازگردد ، زيرا مالك بن عوف به همراه ثقيف به طائف گريخته بود . پيامبر به اصحابش فرمان داد به سوى طائف بروند تا اهل آن را محاصره كنند ، بدين اميد كه ساكنان آن اسلام بياورند . طائف شهرى داراى حصار و دروازه‌هائى بود كه بر روى شهر بسته مىشد .\r\nساكنان آن نيز با فنون جنگ آشنا بوده ، ثروت فراوان به ايشان امكان مىداد استوارترين حصارها و دژها را براى آن بنا كنند .\r\n( 2 ) مسلمانان در راه طائف در جائى بنام « ليه » به قلعهء مالك بن عوف برخورده آن را ويران كردند ، و در محلى بنام نخب پيامبر با همراهانش در كنار درختى بنام « صاره » فرود آمدند . در كنار آن درخت ديوارى بود از آن مردى از ثقيف . پيامبر به سراغ او فرستاد كه يا بيرون بيا و يا ديوارت را ويران مىكنيم . چون از بيرون آمدن خوددارى كرد پيامبر فرمان داد آن را ويران كنند . رسول خدا همچنان رفت تا در نزديكى طائف فرود آمد .\r\nآنگاه اصحابش را گرد آورد تا در آنچه بايد بكنند بينديشند ، ولى ثقيف\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nهنگامى كه سپاه اسلام را در نزديكى حصار خود ديدند درنگ نكرده باران تير را بر ايشان باريدن گرفتند . گروهى از مسلمانان به خاك افتادند و اين كار باعث شد كه مسلمان جائى دور تر از تيررس آنان اختيار كنند و خيمه‌هاى خود را در آنجا برپا كنند .\r\n( 1 ) مسلمانان چند روز منتظر رو در روئى با دشمن باقى ماندند ولى ثقيف پس از شكستى كه به همراه همپيمانان خود در حنين تحمل نمود بودند ديگر آمادگى روبرو شدن با مسلمانان را نداشتند ، و دانستند در مقابل پيامبر و اصحابش جز چند ساعت نمىتوانند پايدارى كنند . به همين جهت زنان و اموال خود را با خطر به غنيمت و اسارت رفتن روبرو ساختند . از سوى ديگر ذخاير و امكانات فراوان به ايشان امكان مىداد براى مدتى دراز مقاومت كنند . آنان مىدانستند سلاح مسلمانان امكان ويران آن كردن دژهاى استوار را نمىدهد و ايشان كارى جز انتظار كشيدن ندارند ، و انتظارشان به طول مىانجامد و اين زمان بيشتر به سود ايشان است تا مسلمانان .\r\n( 2 ) آنچنان كه در برخى روايات آمده سلمان فارسى به ايشان پيشنهاد كرد از منجنيق استفاده كنند . اين ابزار جنگى را عرب پيش از آن نمىشناختند . از اينرو سلمان آن را براى ايشان ترسيم نمود . مسلمانان آن را ساخته و سنگهاى بزرگ را با آن به پشت دژها مىافكندند ، ولى اين وسيله اثر كمى داشت و توان صدمه زدن به قلعه‌هاى طائف و روحيهء اهل آن را نداشت .\r\nمسلمانان پس از آن سلاح ديگرى كه برخى از قبايل جنوب مكه به آن آشنائى داشتند بهره گرفتند كه زره‌پوش بود ، و آن ابزارى بود كه رزمندگان داخل آن مىشدند و از تيرها و شمشيرها در امان مىماندند .\r\nسپس آن را به سوى ديوارهاى قلعه مىراندند و از آنجا به داخل نقب مىزدند . ولى مردم طائف در اين گونه جنگها مهارت داشتند و كارى كردند كه باعث فرار اين زره‌پوش‌نشينان شدند ، آنان پاره‌هاى آهن را گداخته كرده بر روى زره‌پوش انداخته آن را به آتش كشيدند و كسانى كه در آن بودند ناچار به گريز شدند . در اين حال نگهبانان حصار با تير چند تن از آنها\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nرا كشتند .\r\n( 1 ) براى پيامبر ( ص ) ، به جهت فشار آوردن به آنان ، وسيله‌اى جز پناه بردن به بريدن و كندن بوته‌هاى انگور و درختان آنجا باقى نماند ( طائف از جهت بوته‌هاى تاك و انواع گوناگون درختان ميوه‌دار غنى بود ) شايد هنگامى كه ببينند املاكشان در خطر است تسليم شوند . ولى ايشان بجاى تسليم شدن به پيامبر ( ص ) پيغام داده او را سوگند دادند كه از آنها دست بردارد و آنها را براى خود يا اصحابش مورد استفاده قرار دهد . پيامبر نيز به اصحابش دستور داد دست از آنها بردارند . آنگاه جارچيان پيامبر آواز دادند كه هر كس به مسلمانان بپيوندد مورد عفو قرار مىگيرد . گروهى از آنان به سوى مسلمانان گريختند . از جملهء ايشان ابو بكره نفيع بن حارث بن كلده بود . وى به پيامبر خبر داد ايشان به اندازه‌اى ذخيره و آذوقه دارند كه مدتى طولانى برايشان كافى است . در اين هنگام پيامبر ( ص ) نوفل بن معاويهء دؤلى را خواست و با او دربارهء نحوهء برخورد با آنان مشورت نمود .\r\nنوفل گفت : اى رسول خدا ثقيف مانند روباهى است كه در لانه‌اش پنهان شده ، اگر بر در لانه‌اش بمانى او را خواهى گرفت و اگر رهايش كنى نيز زيانى به تو نخواهد رساند . در آن زمان حدود پانزده روز يا بيشتر از محاصرهء طائف گذشته بود و مسلمانان در آستانهء ذى القعده كه از ماه‌هاى حرام است قرار گرفته بودند . از اينرو پيامبر ( ص ) ترجيح داد محاصره را از ايشان بردارد و به اتفاق همراهانش به جعرانه كه اسرا و غنائم در آنجا قرار داشت بازگردد ، و از آنجا نيز به مكه و سپس به مدينه برود تا آنكه پس از پايان ماه‌هاى حرام به طائف بازگردد . البته در صورتى كه قبائل پناه گرفته در طائف بر موضع خصمانهء خود نسبت به اسلام باقى باشند . پيامبر و مسلمانان از طائف دور شده به جعرانه رفتند .\r\n( 2 ) هوازن در اين هنگام حساسيت شرائط را دريافتند . زنان و اموال آنان به زودى در اختيار محمد و مسلمانان همراهش كه بسيارى از ايشان به طمع غنيمت به وى پيوسته بودند قرار خواهد گرفت . حال اگر تنها مالهاى ايشان\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nبود ممكن بود آن را نديده بگيرند و از آن چشم بپوشند ، ولى شش هزار زن و كودك نيز بودند كه در دست مسلمانان قرار گرفته بودند . نتيجهء تبادل نظر ايشان با يكديگر به اينجا انجاميد كه به پيامبر تسليم شوند و به اسلام كه نزديك بود همين روزها دين سراسر جزيره گردد درآيند . از اينرو هيئتى را به نزد پيامبر ( ص ) فرستادند تا از او پوزش بخواهند و اسلام آوردن خود را نزد او اعلان كنند تا زنان و كودكانشان را به ايشان بازگرداند . هيئت طائف در حالى به جعرانه رسيد كه پيامبر پس از كنار گذاردن خمس غنائم به تقسيم آنها مشغول بود . هيئت اعزامى ، چنان كه در برخى از روايات آمده ، از چهارده مرد از ريش سفيدان ايشان تشكيل شده بود . در ميان ايشان مردى بنام ابو ثردان ، يا ابو برقان وجود داشت كه عموى شيرى پيامبر بود . رئيس هيئت نيز زهير بن صرد بود . عموى شيرى پيامبر گفت : اى رسول خدا در اين پرچين‌ها ( جائى كه اسيران را نگهدارى مىكردند ) كسانى از خاله‌ها و عمه‌ها و پرورندگان تواند كه تو را نگهدارى مىكرده‌اند ، ما تو را در دامنهاى خود پرورده‌ايم و به پستانهايمان شيرت داده‌ايم . ما تو را در شيرخوارگى ديده‌ايم و شيرخوارى بهتر از تو نديده‌ايم ، و تو را پس از گرفته شدن از شير ديده‌ايم و كودك خردسالى بهتر از تو نديده‌ايم . آنگاه ترا جوان ديديم و جوانى بهتر از تو نديديم ، و خير دوستى در تو كمال يافته است .\r\nعلاوه بر آن ما خاندان و عشيرهء توايم . پس بر ما منت گذار ، خدا بر تو منت بگذارد .\r\n( 1 ) زهير بن صرد نيز گفت : اى رسول خدا ما خاندان و عشيرهء تو مىباشيم و در اين پرچين‌ها عمه‌ها و خاله‌ها و پرورش‌دهندگان تواند . اگر ما به نزد ابو شمر غسانى يا نعمان بن منذر مىرفتيم از او اميد مهربانى داشتيم ، درحالىكه تو بهترين همهء مردمانى . سپس ابيات زير را سرود :\r\n« اى رسول خدا با بزرگوارى بر ما منت بگذار ، كه تو مردى هستى كه ما به او اميد بسته لطفش را براى خود ذخيره كرده‌ايم\r\nبر زنانى منت بگذار كه سرنوشت ايشان را از خود رانده ، و جمعشان را\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nپراكنده و روزگارشان را دگرگون ساخته » .\r\n( 1 ) عقل نمىپذيرد كه مهر پيامبر بر ايشان تنگ گردد ولى بر ابو سفيان و همسرش هند ، و بر قريش كه از به كار بردن هيچ‌يك از وسائل زور عليه او خوددارى نكردند ، و بر دهها تن از غير قريش در اينجا و آنجا گسترده شود .\r\nناچار اين مهربانى هوازن را نيز كه نزد او آمده فرمانبردارى خويش را اعلان كرده درخواست گذشت داشتند در برمىگيرد . بويژه كه بنى سعد كه پيامبر ( ص ) بيش از چهار سال در ميان ايشان زيسته و نزد همگى ايشان محبوب بوده در ميان آنان بودند . او كسى بود كه به نيكى بر مىانگيخت و نيكى را پاداش مىداد و اين بخشى از رسالت او بود .\r\n( 2 ) آيا ممكن بود پيامبر ( ص ) آن نيكىها را فراموش كند ، در حالى كه همين روزهاى گذشته شيما خواهر شيرى وى به نزدش آمده و آن حضرت ردايش را براى او گسترده و او را بر آن نشانده با بخشش خود بىنيازش ساخته بود ؟ قدرشناسى از برجسته‌ترين ويژگيهاى او و گذشت به هنگام پيروزى از محبوبترين كارها نزد او بود . از اينرو به ايشان فرمود : زنان و فرزندانتان در نزد شما محبوبترند يا اموالتان ؟ گفتند : اى رسول خدا آيا ما را ميان اموال و خانواده مختار كرده‌اى ؟ ما هيچ چيز را بر زنان و فرزندانمان ترجيح نمىدهيم . پيامبر به ايشان فرمود : آنچه سهم من و بنى عبد المطلب است از آن شما . هنگامى كه من نماز ظهر را گزاردم در ميان مسلمانان برخيزيد و بگوئيد ما مسلمانان را پيش پيامبر و پيامبر را نزد مسلمانان واسطه قرار مىدهيم كه زنان و فرزندان ما را به ما بازگردانند .\r\n( 3 ) چون پيامبر نماز ظهر را به پايان رساند ، هوازن آنچه را كه پيامبر فرموده بود انجام دادند ، پيامبر به سخنرانى برخاست و از جمله فرمود : اين برادران شما توبه‌كنان آمده‌اند و مايلند اسيرانشان را به آنان بازگردانيد .\r\nآنگاه رو به هوازن كرده فرمود : آنچه از آن من و بنى عبد المطلب است از آن شما باشد . مهاجران نيز برخاسته گفتند : آنچه سهم ماست نيز از آن پيامبر است ، و انصار نيز چنين كردند .\r\n\r\n","description":"","footnote":"","page_name":" 305 ","page_number":305},
  {"content":"\r\n\r\n( 1 ) اقرع بن حابس گفت : ولى من و بنو نعيم حق خود را رها نمىكنيم ، و عيينة بن حصن از بنى فزاره نيز همين برخورد را داشت . عباس بن مرداس نيز برخاسته گفت : من و بنى سليم نيز چيزى به ايشان بازنمىگردانيم ، ولى بنى سليم از اين سخن بازگشتند و گفتند : آنچه سهم ماست از آن رسول خدا باشد . پيامبر برخاست و به كسانى كه به حق خود در اسيران دست تمسك مىجستند فرمود : اين گروه با اسلام آوردن به اينجا آمده‌اند و من ايشان را ميان اسيران و اموالشان مخير كرده‌ام . آنان زنان و فرزندانشان را برگزيده‌اند . حال هر كس كه حق خود را از اين اسيران مىخواهد ، اسيرش را رها كند و به جاى هر اسير شش شتر بگيرد . آنان اين پيشنهاد را پذيرفتند و همگى اسيران سهم خود را رها كردند و هوازن پس از اعلان اسلام خود زنان و فرزندانشان را بازگرداندند . پيامبر ( ص ) از نمايندگان هوازن دربارهء مالك بن عوف كه فرماندهى سپاه را به عهده داشت پرسيد . گفتند او به طائف رفته و به همراه ثقيف در آنجا پناه گرفته است . پيامبر فرمود : به او خبر دهيد اگر مسلمان شده نزد من بيايد خانواده و اموالش را به او - بازمىگردانم و صد شتر نيز به او مىدهم . چون مالك را از سخن پيامبر آگاه ساختند پنهانى به راه افتاد و به نزد پيامبر ( ص ) آمد و مسلمان شد . پيامبر نيز خانواده و اموالش را به او بازگرداند و آنچه را نيز كه وعده كرده بود به وى بخشيد و او را بر قومش و هر كه از قبايل اطراف طائف كه مسلمان شود برگماشت .\r\n( 2 ) چون پيامبر ( ص ) از كار هوازن آسوده گشت و زنان و اموالشان را به ايشان بازگرداند ، سوار شد و خواست مردم را به سوى مكه ببرد ، ولى مسلمانان گرد او را گرفته گفتند : اى رسول خدا ، غنيمتها را ميان ما تقسيم كن . آنان مىترسيدند ديگر اعراب همچون مالك بن عوف به نزد پيامبر بيايند و آن حضرت اموالشان را به آنان بازگرداند . همچنان يك به يك اصرار كردند تا آن حضرت را به سوى درختى كه در آنجا بود كشاندند ، و رداى آن حضرت را بردند . پيامبر ( ص ) فرمود : اى مردم رداى مرا\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nبازگردانيد ، به خدا سوگند اگر به شمار درختهاى تهامه برايتان اموالى وجود داشت آنها را ميان شما تقسيم مىكردم و شما مرا بخيل و ترسو و دروغگو نمىيافتيد . سپس به سوى شترى رفته اندكى از كرك كوهان او را برگرفت و در ميان انگشتان خود قرار داد و آن را بالا برد و فرمود : اى مردم به خدا سوگند از اين غنيمت شما و از اين كرك جز خمس آن براى من نيست و خمس نيز به شما بازمىگردد .\r\n( 1 ) پيامبر به توزيع غنائم روى آورد . در آغاز به تازه مسلمانان پرداخت . به ابو سفيان و دو پسرش معاويه و يزيد و حكيم بن حزام و علاء بن جاريهء ثقفى و حارث بن هشام و صفوان بن اميه و سهيل بن عمرو و حويطب بن عبد العزى و عيينة بن حصن و اقرع بن حابس و مالك بن عوف نصرى ، به هر يك صد شتر داد و به افراد ديگرى از ايشان مانند مخرمة بن نوفل زهرى و عمير بن وهب و هشام بن عمرو كمتر از آن تعداد داد و به سعيد بن يربوع و عامر بن مخزوم و گروهى ديگر به هر يك پنجاه شتر داد . و كمتر هم گفته‌اند . و به عباس بن مرداس چهل شتر داد ، و گفته‌اند چهار شتر ، او به اين مقدار راضى نبود ، به خصوص كه پيامبر به ديگران بيشتر از اين مقدار بخشيده بود . از اينرو بعنوان سرزنش پيامبر ( ص ) چنين گفت :\r\n« اين غنيمتى بود كه به دست آوردم كه در شنزار در دادن عوض آن بخل شد .\r\nمردم را برانگيختم تا نخوابند و هنگامى كه مردم خوابيدند من به خواب نرفتم .\r\nحصن و حابس در ميانهء جمع بر مرداس برترى ندارند .\r\nمن پست‌تر از يكى از آن دو مرد نيستم و كسى كه امروز فرو نهاده شد ديگر بالا نمىگيرد » .\r\n( 2 ) در روايت مفيد در ارشاد آمده است كه پيامبر ( ص ) چون سخن او را شنيد : به على ( ع ) فرمود : اى على برخيز و زبانش را ببر . عباس بن مرداس حكايت كرده است كه اين سخن بر من از روز خثعم كه مسلمانان به وطن ما\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nيورش آوردند سخت‌تر آمد . على دست مرا گرفت و با خود برد . من اگر كسى را مىيافتم كه مرا از دست او نجات بخشد او را به كمك مىخواندم .\r\nگفتم : اى على آيا تو زبان مرا قطع مىكنى ؟ گفت : من فرمان پيامبر را دربارهء تو اجرا مىكنم . همچنان مرا برد تا وارد پرچين‌ها كرد و به من فرمود : از چهل تا صد بشمار . گفتم : پدر و مادرم فداى تو ، چقدر شما بزرگوار و بردبار و دانائيد . سپس على ( ع ) فرمود : رسول خدا به تو چهل شتر بخشيد و تو را همراه مهاجران قرار داد . حال اگر مىخواهى آن را بردار و اگر مىخواهى صد شتر بردار و از اهل صدتائىها باش . گفتم : اى على مرا راهنمائى كن . فرمود : من به تو مىگويم آنچه را كه پيامبر به تو داده بگير و راضى باش . گفتم : من چنين مىكنم .\r\n( 1 ) بيشتر نويسندگان سيره به اين مقدار بسنده كرده‌اند كه پيامبر ( ص ) هنگامى كه شعر او را شنيد فرمود برويد و زبانش را قطع كنيد و هر چه مىخواهد به او بدهيد .\r\nچون توزيع غنائم به اين ترتيب به پايان رسيد و بخشش بزرگتر آن براى كسانى بود كه هنوز شرك را در دل داشتند مانند ابو سفيان ، معاويه ، عكرمه و امثال ايشان و انصار محروم ماندند ، اين كار بر ايشان گران آمد . برخى از ايشان گفتند : اين گونه تقسيم عادلانه نيست . و برخى ديگر گفتند : محمد قوم خود را ديده و پس از اين با ما چنين مىكند . سخنان ديگرى نيز از ايشان صادر شد كه نشان مىداد از توزيع غنائم به اين صورت ناخشنودند .\r\n( 2 ) سعد بن عباده به نزد پيامبر ( ص ) آمده آن حضرت را از برخورد انصار با اين مسأله آگاه ساخت . پيامبر از وى پرسيد : اى سعد خودت در اين باره چه مىگوئى ؟ گفت : من هم يكى از قوم خود هستم . پيامبر به او فرمود :\r\nقوم خود را در اين پرچين گردآور . او نيز انصار را در آنجا گرد آورد .\r\nآنگاه پيامبر به همراه على ( ع ) به آنجا آمد . از مهاجران كسان ديگرى نيز آمدند كه پيامبر ( ص ) آنان را بازگرداند . سپس رو به انصار كرده فرمود :\r\nاى گروه انصار اين سخنان چه بود كه از شما به من رسيد ؟ آيا مرا در دل\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nخود اين گونه مىيابيد ؟ ( 1 ) آيا من در حالى به نزدتان نيامدم كه گمراه بوديد و خدا شما را هدايت فرمود ؟ نادار بوديد و خدا شما را بىنياز كرد ؟ با يكديگر دشمن بوديد و خداوند دلهاتان را به هم مهربان ساخت ؟ گفتند :\r\nآرى اى رسول خدا چنين بود . سپس فرمود : اى گروه انصار چرا شما پاسخ مرا نمىدهيد ؟ گفتند : چه پاسخى بدهيم ؟ منت و فضل از آن خدا و رسول اوست . پيامبر ( ص ) فرمود : به خدا سوگند اگر مىخواستيد مىتوانستيد چنين بگوئيد و راست گفته بوديد : تو در حالى نزد ما آمدى كه مردم تكذيبت كرده بودند ، ما تو را تصديق كرديم . خوار شده بودى ، ما ياريت كرديم . آواره بودى ما پناهت داديم . نادار بودى ، با تو همراهى كرديم . در اين هنگام صداى گريهء انصار بلند شد . بزرگان و پيرانشان برخاستند . دست و پاى او را بوسيدند و گفتند : ما به خدا و رسولش خشنوديم . اين اموال ما در اختيار توست ، اگر مىخواهى آن را ميان قوم خود تقسيم كن . آنچه را كه برخى از ما گفته‌اند بر اساس دشمنى سينه‌ها و كينهء پنهانى دلها نبوده است ، بلكه پنداشتند اين رفتار نشانهء خشم پيامبر بر آنها و تقصيرى از جانب ايشان بوده است . آنان از خداوند آمرزش خواسته‌اند ، تو نيز اى رسول خدا براى آنان آمرزش بخواه .\r\n( 2 ) پيامبر ( ص ) گفت : خداوندا انصار و فرزندان انصار و فرزندان فرزندان انصار را بيامرز ، اى گروه انصار ، آيا خشنود نيستيد كه ديگران با گوسفند و شتر بازمىگردند و شما رسول خدا را با خود مىبريد ؟ گفتند :\r\nخشنوديم . آنگاه پيامبر ( ص ) فرمود : « انصار خانواده و ناموس من هستند ، اگر همهء مردم راهى در پيش گيرند و انصار راهى ديگر ، من راه انصار را بر مىگزينم » . با اين سياست خردمندانه و حكيمانهء پيامبر ، دلهاى انصار آرام گرفت و جانهاشان شادكام شد .\r\n( 3 ) پيامبر در ماه ذىقعده با همراهان خويش از جعرانه به سوى مكه به راه افتاد . عمرهء خويش را انجام داد و از احرام بيرون آمد . عتاب بن اسيد را به فرماندارى مكه گماشت و معاذ بن جبل را نيز براى آشنا ساختن مردم با دين\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nو آموختن قرآن به ايشان در كنار او قرار داد . آنگاه به همراه مهاجران و انصار به سوى مدينه به راه افتاد و در روزهاى آخر ذىقعده ، وارد مدينه شد ، درحالىكه دو پيروزى بدست آورده بود كه از بزرگترين پيروزيهايش در جنگها و غزوات بود . يكى فتح مكه و ديگرى شكست سپاهى مركب از سى هزار رزمنده در حنين ، شكستى كه هوازن و همپيمانانش بدتر از آن را نديده بودند . اين پيروزيهاى پىدرپى اثرى فراوان در دل بزرگان عرب و رهبران قبايل ايشان باقى گذارد . كسانى كه تصور نمىكردند روزگار ، ايشان را به سر فرود آوردن در مقابل محمد و پذيرش فرمان وى وادارد .\r\n( 1 ) در كتاب‌هاى سيره آمده است كه پس از بازگشت پيامبر از طائف ، بجير بن زهير بن ابى سلمى نامه‌اى به برادر شاعر خويش كعب بن زهير بن ابى سلمى نگاشت و در آن وى را آگاه ساخت كه محمد مردانى را كه او را هجو مىكردند در مكه كشت ، و هر كس از شعراى قريش مانند زبعرى و هبيرة بن ابى وهب كه باقى مانده بودند از ترس كشته شدن پا به گريز نهادند . حال اگر تو جان خودت را مىخواهى به نزد پيامبر بيا ، زيرا آن حضرت كسى را كه با تو به نزد او بيايد نمىكشد . و اگر اين كار را نمىكنى به جائى پناه ببر كه ترا از دست او نجات بخشد .\r\n( 2 ) چون نامهء بجير به كعب رسيد زمين بر او تنگ شد و بر جان خويش ترسان شد و همراهانش نيز از اين خبر به لرزه درآمدند . وى راستگوئى و يك‌رنگى برادرش را در نصيحتى كه به وى كرده بود باور داشت . اگر به نزد پيامبر نمىرفت تا پايان زندگى مىبايست آواره و مطرود باشد . از اينرو به سوى مدينه شتافت و نزد دوستى كه از سابق داشت رفت تا او با پيامبر دربارهء گذشتن از گناه وى سخن بگويد . وى بامداد كعب را به نزد رسول خدا ( ص ) آورد . كعب پيش روى پيامبر نشست و دست خود را در دست پيامبر كه او را نمىشناخت نهاده گفت : اى رسول خدا ، كعب بن زهير توبه‌كنان و مسلمان آمده است تا از تو درخواست امان كند ، آيا اين درخواست را از او مىپذيرى تا او را به نزدت بياورم ؟ پيامبر فرمود : آرى .\r\n\r\n","description":"","footnote":"","page_name":" 310 ","page_number":310},
  {"content":"\r\n\r\n( 1 ) در اين هنگام كعب گفت : اى رسول خدا من كعب بن زهيرم . سپس اسلام آورد . پيامبر از او درگذشت ، وى نيز قصيدهء معروف خود در مدح آن حضرت را سرود كه در مطلع آن چنين مىگويد :\r\n« سعاد آشكار شد و دل من امروز از عشق ديوانه است ، و در پى او سرگشته مىرود و هيچ قيد و بندى او را بازنمىدارد .\r\nسعاد چون در هنگام بامداد رخت سفر بندند ، جز با چشمان فروهشتهء سرمه كشيده و صداى گرفته سخن نمىگويد » .\r\nو مىگويد :\r\n« آگاه شدم پيامبر مرا تهديد كرده ، و بخشايش نزد پيامبر مايهء اميدوارى است .\r\nآرام‌گير ، آنكه غنيمت قرآن را كه در آن پندها و تفصيل حقايق است به تو بخشيد تو را هدايت كرده .\r\nگفته‌هاى سخن‌چينان را بر من مگير ، كه گناهى نكرده‌ام اگر چه در سخن زياده‌روى كرده‌ام » .\r\n( 2 ) وى در آن ابيات مهاجران را ستود و انصار را ناديده گرفت . چون آن را به پايان رساند پيامبر ( ص ) فرمود : چرا از انصار به خوبى ياد نكردى ؟ ايشان شايستهء آنند . وى نيز اشعارى سرود كه در آنها مىگويد :\r\n« هر كه كرامت زندگى او را شادمان مىسازد پس بايد همواره در ميان گروهى از شايستگان انصار باشد . ايشان كرامتها را نسل اندر نسل به ميراث برده‌اند و نيكانشان فرزندان نيكانند . نگرندگانى كه با چشمان سرخ و بينا همچون اخگرها نظاره مىكنند . آنان كه جان خويش را براى پيامبرشان به مرگ مىفروشند ، روزى كه دست به گريبان شده هجوم مىكنند » .\r\nپيامبر نيز او را گرامى داشته رداى خود را از دوش برداشته به او پوشاند .\r\nدر تاريخ طبرى آمده است كه پيامبر ( ص ) در طى چند روز پس از بازگشت به مدينه با فاطمه دختر ضحاك بن سفيان ازدواج نمود ، و آن هنگام كه پيامبر زنانش را ميان دنيا و زندگى با خود مخيّر نمود وى دنيا را برگزيد .\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nوى افزوده است : فاطمه از پيامبر به خدا پناه برد و پيامبر نيز از او جدا شد .\r\nدر برخى از روايات آمده كه عايشه به فاطمه گفت : پيامبر خوشش مىآيد هرگاه بر زنانش وارد مىشود به او بگويند : از تو به خدا پناه مىبرم .\r\nوى نيز سخن او را باور كرد و به پيامبر چنين گفت . پيامبر نيز پيش از آنكه با او رابطه برقرار كند او را طلاق گفت .\r\n( 1 )\r\n\r\nتولد ابراهيم\r\nگفته‌اند در پايان سال هشتم ، ماريهء قبطيه ، ابراهيم را براى پيامبر به دنيا آورد . طبرى و يعقوبى روايت كرده‌اند كه او در ذيحجهء سال هشتم به دنيا آمد . هنگامى كه ابو رافع مژدهء به دنيا آمدنش را داد پيامبر از اين خبر شادمان گشت و غلامى به وى بخشيد . و او را ابراهيم ناميد ، به فرخندگى صاحب اين اسم كه نياى پيامبران بود . جبرئيل به نزد پيامبر آمد و گفت :\r\nسلام بر تو اى پدر ابراهيم . هر يك از زنان شيرده انصار آرزو مىكرد شير دادن ابراهيم را به عهده بگيرد ، ولى پيامبر ( ص ) او را به ام برده دختر منذر بن يزيد از زنان بنى نجار سپرد .\r\n( 2 ) يعقوبى از زهرى از عروه از عايشه نقل كرده كه گفت : پيامبر درحالىكه پسرش ابراهيم را در آغوش داشت بر من وارد شد و فرمود : شباهت او را به من بنگر . عايشه پاسخ مىدهد : او را شبيه مادرش مىبينم . پيامبر مىفرمايد : آيا سپيدى و گوشتش را نمىبينى ؟ عايشه مىگويد : هر كه دوران آبستنىاش كوتاه باشد سفيد و فربه مىشود . منظور پيامبر ( ص ) از گفتن سفيدى و گوشت وى اين بود كه نسبت ناروائى را كه عايشه به ماريهء قبطيه داده بود بر طرف كرده تأكيد كند كه ابراهيم به هيچ كس جز خود او شبيه نيست ، ولى عايشه با آنكه برانگيختن اين شبهه در اطراف همسر پيامبر به آن حضرت صدمه مىزد و خود وى را نيز با مجازاتى مواجه مىساخت كه اسلام براى قذف تعين نموده ، از حرف خود برنگشت و گفت هر كه دورهء آبستنىاش كوتاه باشد سفيد و فربه مىشود .\r\n\r\n","description":"","footnote":"","page_name":" 312 ","page_number":312},
  {"content":"\r\n\r\n( 1 ) گفته‌اند آيهء سورهء نور « آن گروهى كه نسبت ناروا زدند تو ايشان را نمىشناسى » دربارهء كسانى فرود آمده كه ماريه را متهم كردند با پسر خاله‌اش - جبير رابطه دارد . ما در ضمن سخن از اتهام رابطهء عايشه با صفوان بن معطل سلمى پس از بازگشت پيامبر از غزوهء بنى المصطلق داستان آن را يادآور شديم . همچنانكه گفته‌اند آيهء  « إِنْ جاءَكُمْ فاسِقٌ بِنَبَإٍ فَتَبَيَّنُوا أَنْ تُصِيبُوا قَوْماً بِجَهالَةٍ »  به اين مناسبت نازل شده است .\r\nعايشه در بيشتر مواقع اين گونه حميت به خرج مىداد . زمانى او و حفصه و برخى از زنان ديگر پيامبر كه به اين دو مىپيوستند از پيامبر درخواست مخارجى كردند كردند كه آن حضرت توان انجامش را نداشت ، تا آنجا كه آن حضرت را با رشك‌ورزى و درخواستهاشان آزردند . ابو بكر و عمر بن خطاب با اين رفتار دخترانشان نسبت به پيامبر مخالفت كردند و آيهء زير به اين مناسبت نازل شد :\r\n  « يا أَيُّهَا النَّبِيُّ قُلْ لِأَزْواجِكَ إِنْ كُنْتُنَّ تُرِدْنَ الْحَياةَ الدُّنْيا وَ زِينَتَها فَتَعالَيْنَ أُمَتِّعْكُنَّ وَ أُسَرِّحْكُنَّ سَراحاً جَمِيلًا ، وَ إِنْ كُنْتُنَّ تُرِدْنَ اللَّهَ وَ رَسُولَهُ وَ الدَّارَ الْآخِرَةَ فَإِنَّ اللَّهَ أَعَدَّ لِلْمُحْسِناتِ مِنْكُنَّ أَجْراً عَظِيماً »   ( احزاب / 29 - 28 )\r\n( اى پيامبر به همسرانت بگو اگر شما زندگى دنيا و زيور آن را مىخواهيد پس بيائيد شما را بهره‌مند ساخته از شما به نيكوئى جدا شوم ، و اگر خدا و پيامبرش و سراى آخرت را خواستاريد پس خداوند براى نيكوكاران از شما پاداشى بزرگ آماده ساخته است . )\r\n( 2 ) روزى پيامبر بر همسر خود زينب دختر جحش وارد شد - و در روايت ديگرى بر ام سلمه - و مدتى نزد او ماند . پس رشك به جان همسرانش افتاد .\r\nعايشه آنگونه كه از وى روايت شده گفت : من و حفصه همداستان شديم هرگاه پيامبر به نزد زينب ( يا ام سلمه ) رفت به آن حضرت بگوئيم « بوى مغافير به مشامم مىرسد . » مغافير گياه بدبوئى است و پيامبر بوى بد را دوست نمىداشت . پس پيامبر بر عايشه وارد شد و او گفت : من بوى مغافير به مشامم مىرسد . پيامبر فرمود : من شربت عسلى نزد زينب نوشيده‌ام و ديگر\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nآن را تكرار نمىكنم . سپس بر حفصه وارد شد و او نيز همين را به پيامبر گفت و پيامبر همان پاسخى را كه به عايشه داده بود به وى نيز بازگفت .\r\n( 1 ) در روايت ديگرى آمده كه بيشتر زنان پيامبر با عايشه همدست شدند كه اين مطلب را به پيامبر بگويند و پيامبر نيز آن را بر خود حرام نمود « 1 » . ديگر اينكه پيامبر سخنى را با حفصه در ميان گذارد و به او فرمود آن را براى هيچ‌كس نقل نكند . برخى نيز گفته‌اند آن را به عايشه فرمود و او به پدرش يا به دوستش گفت . كارهاى بسيارى از اين گونه گاه‌وبيگاه از ايشان بروز مىكرد . به اين جهت پيامبر يك ماه كامل از ايشان كناره گرفت و ميان مسلمانان شايع شد آن حضرت زنانش را طلاق داده است . كار به جائى رسيد كه پيامبر ( ص ) روزى در ضمن سخنرانى براى مردم فرمود : فتنه از اينجا بيرون مىآيد ، آنگاه كه شاخهاى شيطان برآيد . اين سخن را سه بار تكرار نموده با دستش به خانهء عايشه اشاره نمود . « 2 » و خداوند به اين مناسبت آيات زير را نازل فرمود :\r\n      « يا أَيُّهَا النَّبِيُّ لِمَ تُحَرِّمُ ما أَحَلَّ اللَّهُ لَكَ تَبْتَغِي مَرْضاتَ أَزْواجِكَ وَ اللَّهُ غَفُورٌ رَحِيمٌ . قَدْ فَرَضَ اللَّهُ لَكُمْ تَحِلَّةَ أَيْمانِكُمْ وَ اللَّهُ مَوْلاكُمْ وَ هُوَ الْعَلِيمُ الْحَكِيمُ . وَ إِذْ أَسَرَّ النَّبِيُّ إِلى بَعْضِ أَزْواجِهِ حَدِيثاً فَلَمَّا نَبَّأَتْ بِهِ وَ أَظْهَرَهُ اللَّهُ عَلَيْهِ عَرَّفَ بَعْضَهُ وَ أَعْرَضَ عَنْ بَعْضٍ ، فَلَمَّا نَبَّأَها بِهِ قالَتْ مَنْ أَنْبَأَكَ هذا قالَ نَبَّأَنِيَ الْعَلِيمُ الْخَبِيرُ إِنْ تَتُوبا إِلَى اللَّهِ فَقَدْ صَغَتْ قُلُوبُكُما وَ إِنْ تَظاهَرا عَلَيْهِ فَإِنَّ اللَّهَ هُوَ مَوْلاهُ وَ جِبْرِيلُ وَ صالِحُ الْمُؤْمِنِينَ وَ الْمَلائِكَةُ بَعْدَ ذلِكَ ظَهِيرٌ عَسى رَبُّهُ إِنْ طَلَّقَكُنَّ أَنْ يُبْدِلَهُ أَزْواجاً خَيْراً مِنْكُنَّ مُسْلِماتٍ مُؤْمِناتٍ قانِتاتٍ تائِباتٍ عابِداتٍ سائِحاتٍ ثَيِّباتٍ وَ أَبْكاراً »       ( تحريم / 5 - 1 )\r\n( اى پيامبر چرا آنچه را خداوند بر تو حلال فرمود حرام كردى تا\r\n\r\n\r\n","description":"","footnote":"\r\n( 1 ) - از اين روايت نشانه‌هاى دروغين و ساختگى بودن آشكار است ، زيرا پيامبر را به گونه‌اى مجسم مىكند كه گوئى آلت دست زنانش بوده و آنها هر گونه كه مىخواستند با او رفتار مىكردند ، در حالى كه او والاتر و برتر از آنست كه در اين مرتبه قرار گيرد . همچنانكه برخوردهايش با آنان در مناسبت‌هاى گوناگون اين حقيقت را تأكيد مىكند .\r\n( 2 ) - صحيح بخارى ، ج 2 ، ص 189 .\r\n","page_name":" 314 ","page_number":314},
  {"content":"\r\n\r\nخشنودى زنانت را بدست آورى ؟ خداوند آمرزندهء مهربان است . خداوند بر شما گشودن سوگندهاتان را با دادن كفاره واجب ساخته و خداوند سرور شما و او داناى حكيم است . آنگاه كه پيامبر رازى را با برخى از زنانش در ميان گذارد ، پس چون آن را به ديگرى بازگفت و خداوند اين كار را بر پيامبر آشكار ساخت ، پيامبر برخى از آن را براى وى آشكار كرد و از پاره‌اى ديگر درگذشت . چون آن را به وى خبر داد زن گفت : چه كسى ترا از اين آگاه ساخت ؟ گفت : خداى داناى آگاه مرا خبر داد . اگر به سوى خدا بازگرديد بهتر است ، زيرا دلهاتان از حق برگشته ، و اگر عليه او با يكديگر همدست شويد خداوند و جبرئيل و مؤمنان شايسته ياور اويند ، و فرشتگان نيز پس از آن پشتيبان اويند . شايد خداوند اگر او شما را طلاق گويد براى او زنانى بهتر از شما جايگزين سازد كه فرمانبردار ، با ايمان ، بازگشت‌كننده ، عبادت‌كننده و روزه‌گيرنده باشند : شوهر كرده و دوشيزه . )\r\n( 1 ) گفته‌اند پيامبر ( ص ) ماريه را بر خويش حرام كرده بود ، و اين كار پس از آن بود كه حفصه پيامبر را در روز خود با او يافت . پس پيامبر ماريه را بر خود حرام كرد و به حفصه سفارش نمود اين واقعه را پنهان بدارد . همچنانكه به وى خبر داد ابو بكر و عمر پس از مرگ او قدرت را به دست مىگيرند و از وى پيمان گرفت هيچ كس را از آن آگاه نسازد . ولى چون از او جدا شد ، وى عايشه را از آن راز آگاه كرد . برخى گفته‌اند اين واقعه با عايشه روى داد و او آنچه را كه پيامبر بر كتمانش از وى پيمان گرفته بود به حفصه خبر داد . و ديگر مطالبى كه در كتابهاى تفسير در اطراف سبب نزول اين آيات آمده است .\r\n( 2 )\r\n\r\nنمايندگان قبايل عرب به نزد پيامبر مىآيند\r\nسال نهم فرا رسيد و با رسيدن آن هيئتهاى قبايل عرب پىدرپى به نزد پيامبر آمده اسلام خود را اعلان مىداشتند . پيامبر ( ص ) نيز مأموران گردآورى زكات را به سوى قبايل روانه داشت تا زكات را جمع‌آورى\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nكنند . بيشتر قبايل با خوش‌روئى با ايشان روبرو شده زكات اموالشان را با دلى خوش و راضى به آنها مىپرداختند . جز يكى از شاخه‌هاى قبيلهء تميم و بنى المصطلق كسى از پرداخت زكات سرباز نزد .\r\n( 1 ) در برخى از نوشته‌هاى مربوط به سيره آمده كه بنى عنبر تيره‌اى از قبيلهء تميم هنگامى كه مأموران جمع‌آورى زكات به نزدشان آمدند ، شمشيرها و پيكانهاى ايشان را گرفته آنان را از سرزمين خود راندند . چون خبر اين كار به پيامبر ( ص ) رسيد عيينة بن حصن را به فرماندهى گروهى مركب از پنجاه سوار به سوى ايشان روانه كرد . اين گروه غافلگيرانه به بنى عنبر هجوم بردند . مردان بنى عنبر گريختند و مسلمانان حدود پنجاه تن از مرد و زن و كودك را اسير كرده به مدينه بازگشتند . پيامبر ايشان را در جائى كه برايشان در نظر گرفته بود جاى داد . در ميان بنى تميم گروهى اسلام آورده در فتح مكه و جنگ حنين در كنار پيامبر قرار گرفتند و گروهى هنوز بر شرك باقى بودند . چون اين حادثه براى بنى عنبر از قومشان پيش آمد گروهى از بزرگانشان را به نزد پيامبر فرستادند . ايشان به مدينه آمده وارد مسجد شدند و از پشت ديوار خانهء پيامبر فرياد مىكردند : اى محمد بيرون بيا . آنچنان كه برخى از سيره‌نويسان مىگويند آيهء زير به همين مناسبت فرود آمد :\r\n « إِنَّ الَّذِينَ يُنادُونَكَ مِنْ وَراءِ الْحُجُراتِ أَكْثَرُهُمْ لا يَعْقِلُونَ »  ( حجرات / 4 )\r\n( آن كسانى كه ترا از پشت اطاقها آواز مىدهند بيشترشان عقل به كار نمىبرند ) .\r\n( 2 ) اگر اين نبود كه مؤذن بانگ نماز ظهر برداشته بود ، پيامبر به نزد ايشان كه او را به اين شيوهء ناهنجار مورد خطاب قرار داده بودند نمىرفت . هنگامى كه پيامبر بيرون آمد ايشان آنچه را كه عيينة بن حصن با خانوادهء ايشان كرده بازگو كردند و پايگاه خويش را در ميان عرب يادآور شدند و خواستند به آن بنازند ، لذا سخنرانشان عطارد بن حاجب به سخن پرداخت .\r\nپيامبر نيز ثابت بن قيس را از ميان مسلمانان فراخواند تا پاسخ او را بدهد ، و\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nدر برابر شاعرشان نيز حسّان بن ثابت را برگزيد . سرانجام اقرع بن حابس گفت : اين مرد همه چيز در اختيار دارد ، سخنرانش از خطيب ما سخن‌آورتر و شاعرش از شاعر ما گوياتر و آوايشان از آواى ما بالاتر است . آنگاه اسلام آوردند و از پيامبر پوزش خواسته ، اعلان فرمانبردارى كردند . پيامبر نيز اسيرانشان را بازگرداند و از گناهشان درگذشت .\r\n( 1 ) همچنين بنى المصطلق به نزد پيامبر آمدند تا اسلام خود را براى او تأكيد كنند و آمادگيشان را براى پرداخت زكات اعلان دارند . آنان افزودند كه از اسلام برنگشته و هيچ قصد بدى نسبت به مأمور زكات نداشته‌اند . پيامبر نيز عذرشان را پذيرفت و ايشان را دعاى خير كرد .\r\nدر آغاز اين سال عروة بن مسعود ثقفى به نزد پيامبر ( ص ) سفر كرد . او هنگامى كه پيامبر ( ص ) طائف را محاصره نموده بود در آنجا حضور نداشت .\r\n( 2 ) وى اسلام آورد و از پيامبر خواست وى را به نزد قومش بازگرداند تا ايشان را به اسلام فرابخواند . پيامبر به او فرمود : اگر تو با اين تصميم به نزد ايشان بازگردى تو را خواهند كشت . عروه گفت : اى رسول خدا من در نزد آنان از دختران دوشيزهء ايشان محبوبترم . او نزد ايشان محترم و فرمانش پذيرفته بود . عروه بنزد ثقيف بازگشت . چون به نزديك ايشان رسيد و دين خود را براى ايشان آشكار ساخت و آنان را به اسلام فراخواند از همه جا به سوى او تير انداختند . يكى از تيرها به او خورد و وى را كشت . هنگامى كه در حال جان دادن بود كسى از او پرسيد : كشته شدن خود را چگونه مىبينى ؟ گفت : اين كرامتى است كه خداوند مرا به آن گرامى داشته و شهادتى است كه خداوند آن را به سوى من كشانده . من همچون يكى از شهيدانى هستم كه همراه پيامبر پيش از آنكه از كنار شما برود كشته شدند ، پس مرا در كنار آنان به خاك بسپاريد . آنان نيز او را در كنار آن كشتگان دفن كردند .\r\n( 3 ) آنگونه كه در سيرهء ابن هشام آمده هنگامى كه خبر كشته شدن عروه\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nبه پيامبر رسيد ، فرمود : داستان او در ميان قومش همچون داستان صاحب ياسين در ميان قوم اوست . در طى اين مدت قبايل گرداگرد طائف مسلمان شده و چشم به ثقيف داشته گاهگاه راه ايشان را مىزدند . ثقيف احساس خطر كردند . بعلاوه يقين داشتند كه محمد هرگز ايشان را رها نخواهد كرد و ايشان توان پيكار با وى را ندارند و از مجازات او نيز نمىتوانند بگريزند . از اينرو نظرشان بر اين قرار گرفت كه به نزد پيامبر بروند تا پيش از گذشت فرصت مسائل پيشين را جبران كنند . اين حادثه آنچنان كه طبرى و برخى از سيره‌نويسان گفته‌اند پيش از حركت پيامبر ( ص ) به سوى تبوك انجام گرفت .\r\n( 1 )\r\n\r\nاسلام آوردن ثقيف\r\nدر سيرهء ابن هشام و كتابهاى ديگر آمده است كه ميان عمرو بن اميّه يكى از رهبران ثقيف و يكى ديگر از سران ايشان بنام عبد ياليل بن عمر به شدت دشمنى وجود داشت . هنگامى كه عمرو بن اميه احساس خطر كرد و دريافت كه پافشارى بر موضعشان نسبت به اسلام به نابودى ايشان منجر خواهد شد ، به سراغ دشمن خود عبد ياليل رفت . هنگامى كه به آستانهء خانه او رسيد به وى پيغام داد براى ملاقات با وى بيايد . عبد ياليل به فرستاده گفت : چه مىگوئى ، آيا عمرو ترا به نزد من فرستاده است ؟ گفت : آرى ، و اينك اوست كه بر در خانه‌ات ايستاده است . گفت : اين چيزى است كه من گمان آن را نمىداشتم . عمرو خوددارتر از اين بود ، آنگاه به نزد او رفت و به وى خوشامد گفت . عمرو گفت : « براى ما وضعى پيش آمده كه دورى و جدائى ما از يكديگر با آن سازگار نيست . آيا ديدى كار اين مرد به كجا كشيده است ؟ عرب همگى تسليم او شده‌اند و ثقيف توان جنگ با مسلمانان را ندارد . پس در كار خود بنگريد » . پس از اين هشدار ، ثقيف گرد آمده در كار خود به شور پرداختند . به يكديگر گفتند : آيا نمىبينيد راههاى شما ناامن گشته و كسى از شما به سفر نمىرود مگر آنكه با گزندى روبرو\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nمىشود ؟ سرانجام نظرشان بر اين قرار گرفت كسى را بنزد پيامبر بفرستند تا دربارهء شروطى كه ايشان بر آن همداستان شده‌اند با او گفتگو كند و از وى در پذيرش آن شروط نوشته‌اى بگيرد . ( 1 ) و توافق كردند كه بزرگشان عبد ياليل به اين مأموريت برود . او از پذيرفتن اينكه به تنهائى بنزد پيامبر ( ص ) برود خوددارى نمود . وى مىترسيد با او همان كنند كه هنگامى كه عروة بن مسعود ايشان را به اسلام فراخواند با او كردند . پس از گفتگوهائى كه چند روز به درازا كشيد ، با فرستادن هيئتى مركب از شش تن از رهبرانشان كه نمايندگان قبايل ثقيف بودند موافقت كردند . آنان ، عثمان بن ابى العاص از بنى يسار ، اوس بن عوف از بنى سالم ، نمير بن خدشة بن ربيعه از بنى حارث ، عبد ياليل ، حكم بن عمرو ، ابن وهب بن معتب و شرحبيل بن غيلان بن سلمة بن معتب بودند . اين سه تن اخير به يك قبيله منسوب بودند . رياست هيئت نيز با عبد ياليل بود . آن هيئت از طائف به سوى مدينه روانه شد . پيش از ورود به مدينه در يكى از نقاط حومهء آن توقف كردند و در آنجا با مغيرة بن شعبه كه ثقيفى بود و بنا به نوبتش شتران پيامبر را مىچراند برخورد كردند و او را از تصميم خويش آگاه ساختند . وى شتران را به ثقيفيان سپرد و با شتاب رفت تا پيامبر را از آمدن آن هيئت آگاه سازد . در راه به ابو بكر برخورد و او را آگاه ساخت كه ثقيف به مدينه آمده مىخواهند اسلام بياورند . ابو بكر تمايل پيدا كرد خودش اين خبر را به پيامبر برساند و به مغيره گفت : ترا به خدا سوگند مىدهم در رفتن به نزد پيامبر بر من پيشى نگيرى تا من نخستين كسى باشم كه او را از خواستهء آنان آگاه مىكنم . مغيره نيز درخواست او را پذيرفت .\r\n( 2 ) ابو بكر به نزد پيامبر ( ص ) آمد و او را از آمدن ثقيفيان آگاه ساخت .\r\nمغيره نيز به نزد هيئت بازگشت و ايشان را از آنچه گذشته بود آگاه نمود و نحوهء سلام كردن اسلامى را نيز به ايشان آموخت . هنگامى كه هيئت ثقيف وارد مدينه شدند ، پيامبر ايشان را در محلى بيرون مسجد جا داد . نمايندهء ميان ثقيف و پيامبر ، خالد بن سعيد بن عاص بود . ايشان خواستند براى اسلام\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nآوردنشان شروطى قرار دهند ، از جمله اينكه پيامبر بت ايشان « لات » را سه سال به حال خود بگذارد ، ولى پيامبر نپذيرفت . ايشان همچنان با پيامبر دربارهء اين مدت چانه مىزدند و آن را كم مىكردند ولى پيامبر بر ويران ساختن آن پافشارى نمود . ( 1 ) سرانجام ايشان گفتند حد اقل يك ماه آن را به حال خود واگذارد ولى پيامبر نپذيرفت و بر ويران كردن بلافاصلهء آن پافشارى نمود . و از جمله اينكه ايشان را از نماز معاف بدارد ، ولى پيامبر موافقت نكرد و فرمود : « لا خير فى دين لا صلاة فيه » « دينى كه نماز در آن نيست ، خيرى در آن نيست . » سرانجام از وى درخواست كردند كه ايشان را واندارد خودشان بتهايشان را بشكنند . پيامبر اين درخواست را پذيرفت .\r\nبدين گونه ميان پيامبر ( ص ) و ايشان توافق شد كه آنان اسلام آورند و بىقيد و شرط به مقررات اسلام پايبند شوند و نوشته‌اى بر اين مضمون براى ايشان نگاشت ، و پس از آنكه علاقه‌مندى يكى از اعضاى وفد را كه عثمان بن ابى عاص بود به اسلام و شوق وى به يادگيرى احكام و اصول آن را ديد ، وى را به رياست هيئت گماشت . ابى اسحاق از عثمان بن عاص نقل كرده كه گفت : از آخرين دستوراتى كه پيامبر هنگامى كه مرا بر ثقيف گماشت به من فرمود اين بود كه : بر ايشان نماز بگزار و ناتوانترين ايشان را در نظر بگير ، زيرا در ميان ايشان كهنسال و كودك و ناتوان و نيازمند وجود دارد . » آنگاه ابو سفيان بن حرب و مغيرة بن شعبه را براى ويران كردن لات به طائف روانه كرد ، و آن دو همراه هيئت ثقيف از مدينه خارج شدند . چون به طائف رسيدند مغيره به ابو سفيان گفت : پيش برو و آن را ويران كن . ابو سفيان نپذيرفت و گفت : تو بر قوم خود وارد شو ، زيرا در نزد ايشان بيش از من احترام دارى . مغيره وارد شد و ابو سفيان با وسائلش در جائى بنام هدم ماند .\r\nمغيره خود به ويران كردن لات اقدام كرده از آن بالا رفت و با كلنگ به آن مىزد . عشيره‌اش بنى معتب نيز از ترس آنكه مبادا او را همچون عروة بن مسعود با تير بزنند گرداگرد او را گرفتند . وى بىآنكه كسى با وى برخورد بدى داشته باشد بت را ويران كرد . آن هيئت مردم را به اسلام فراخواندند و\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nآگاهشان كردند كه محمد شروط ايشان را رد كرده از سازش با ايشان به حساب اسلام خوددارى نموده است . كسى با ايشان برخورد بدى نداشت .\r\nولى زنها هنگامى كه ديدند لات ويران مىشود با حسرت و دريغ و گريه بيرون ريختند و به مردان خود بخاطر دفاع نكردن از او بد گفتند .\r\n( 1 ) چون مغيره از ويران كردن لات آسوده شد ، اموالى را كه در بتخانه بود در اختيار گرفت و خبر آن را براى پيامبر فرستاد . ابو مليح بن عروه نيز به نزد پيامبر ( ص ) آمد و از وى درخواست نمود كه از آن اموال بدهيهاى پدرش عروة بن مسعود پرداخته شود . پيامبر اين درخواست را پذيرفت .\r\nقارب بن اسود نيز گفت : اى رسول خدا اجازه دهيد بدهى اسود نيز پرداخته شود . پيامبر فرمود : اسود مشرك مرده است ( اسود و عروه برادر و از يك پدر و مادر بودند ) قارب گفت : اى رسول خدا ، اگر دين او را بپردازى خيرش به يك مسلمان مىرسد ، منظورش خود وى بود . و ادامه داد : آن ديون به عهدهء من است و مردم آنها را از من مىخواهند . پيامبر نيز فرمان داد كه از آن مال بدهى عروه و برادرش اسود پرداخته شود .\r\n\r\n","description":"","footnote":"","page_name":" 321 ","page_number":321},
  {"content":"\r\n . \r\n","description":"","footnote":"","page_name":" 322 ","page_number":322},
  {"content":"\r\n\r\n( 1 )\r\n\r\nفصل بيست و دوم غزوهء تبوك\r\nاين غزوه در ماه رجب سال نهم هجرى روى داد . از جملهء مطالبى كه سيره‌نويسان در اين باره مىگويند اين است كه از سرزمين روم به آن حضرت خبر رسيد كه پادشاه روم سپاهى بزرگ براى يورش به عرب در شبه‌جزيره فراهم ساخته و نيرو تهيه نموده تا محمد و پيروانش را كه مناطق هم مرز با حجاز را تهديد مىكردند نابود سازد .\r\nدر تاريخ الخميس آمده كه گروه نبطيان به مدينه آمده و پيامبر را از اين خبر آگاه كردند . هنگامى كه اين خبر به پيامبر رسيد در رودرروئى با سپاهى كه روم گرد آورده ترديدى به خود راه نداد و تصميم گرفت خود به فرماندهى سپاهى نيرومند كه بتواند هر خيال‌پردازى را كه هوس يورش به مسلمانان را در سر مىپروراند از ميان بردارد ، به مقابله برخيزد .\r\n( 2 ) پيامبر به قبايل عرب در نقاط گوناگون پيام فرستاد تا آنها را از تصميم خود آگاه سازد و به آمادگى براى فراهم آوردن بزرگترين لشكر ممكن\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nفراخواند . پيامبر معمولا جز خواص اصحابش را از تصميم خويش آگاه نمىكرد ، و گاهى هيچ‌كس را آگاه نمىكرد بلكه گروهى از سپاه را به جهتى جز آنچه كه تصميمش را داشت مىفرستاد تا دشمنان و منافقانى را كه در ميان اصحابش پنهان بودند گمراه سازد ، مبادا به دشمن خبر بدهند و او براى مقابله يا گريز آماده شود . ولى در اين غزوه روش خود را تغيير داد .\r\nپيامبر ( ص ) به سازمان دادن آن سپاه همت گمارد و تصميم گرفت در موقعيتى مناسب براى رودررواى با بزرگترين حكومت آن روزگار قرار گيرد . و چون در توانش نبود كه براى چنين سپاهى امكانات و سلاح مورد نياز را تأمين نمايد ، مصلحت در اين ديد كه توانگران مسلمان را مكلف به كمك مالى كند و از ايشان براى مجهز ساختن سپاه به امكانات و تسليحات يارى گيرد . از اينرو به گروهى از ايشان پيغام فرستاده ايشان را تشويق نمود بوسيلهء آنچه خداوند از فضل خويش به ايشان داده است با او همكارى كنند .\r\nگروهى از ايشان با سخاوت و با وجود بلائى كه آن سال حجاز بدان دچار شده و بدست آوردن ضروريات زندگى به سبب قحطى و خشكسالى براى طبقات ضعيف تقريبا ناممكن شده بود ، به پرداخت دارائى خويش شتاب كردند .\r\n( 1 ) اين غزوه در فصل تابستانى آتشبار انجام مىشد و مردم در آن هنگام در انتظار رسيدن زمان بهره‌گيرى از ميوه‌ها و محصولات مدينه بودند ، و آرزو مىكردند كاش اين غزوه در فصل ديگرى از سال كه معتدل‌تر و راحت‌تر از آن فصل باشد انجام مىشد . با اين حال گروهى از مسلمانان اين دعوت را با دلهائى شاداب از ايمان و جانهائى آرام يافته از نويد خداوند به جهادگران استقبال كردند ، جهادگرانى كه زنان و فرزندانشان را رها مىكنند تا بيابانها و صحراهاى نامسكون را براى روبرو شدن با سپاهى بپيمايند كه شمار و تجهيزات و سلاحش بر ايشان برترى دارد . آن هم در آن سال خشك كه مورخان آن را به جهت سختيهاى مردم بخاطر قحطى و بىبارانى « عام العسره » ( سال دشوارى ) نام داده‌اند .\r\n\r\n","description":"","footnote":"","page_name":" 324 ","page_number":324},
  {"content":"\r\n\r\n( 1 ) گروهى نيز كه از روى ترس و يا طمع به اسلام وارد شده بودند با اين دعوت با گران‌جانى روبرو شده بدنبال بهانه مىگشتند . گاه به گرمى هوا متوسل مىشدند ، گاه به دورى راه ، گاه به نيروى دشمن كه سپاه ايران را شكست داده و در برابر مسلمانان در جنگ مؤته بيش از دويست هزار رزمنده بسيج كرده بگونه‌اى كه مسلمانان را ناچار كرد كشتگانشان را در ميدان نبرد رها كرده بگريزند و به بهانه‌هاى ديگرى نيز متوسل شده براى سست كردن اراده و روحيهء مسلمانان با يكديگر نجوا مىكردند . خداوند در اين هنگام سورهء توبه را بر پيامبر خود نازل فرمود كه در آن مردم را به جهاد در راه خدا - هر اندازه كه مشكلات و تنگناهايش فراوان باشد - بر مىانگيزد و پرده از انديشه‌هاى منافقان و سست عهدان برداشته ايشان را به عذاب و سرانجام بد بيم مىدهد .\r\n( 2 ) در همان زمان كه پيامبر مردم را براى حركت سازمان مىداد ، جد بن قيس يكى از بنى سلمه بنزد وى آمد . پيامبر به او فرمود : اى ابو قيس ، آيا براى جنگ با روميان آمادگى دارى ؟ شايد بتوانى در بازگشت يكى از دختران ايشان را با خود بياورى . جد بن قيس گفت : عشيرهء من مىدانند كه من بيش از همهء ايشان از زن خوشم مىآيد و اگر آنها را ببينم نمىتوانم در برابرشان خود را نگه دارم . پس به من اجازه بده در سپاه شركت نكنم و مرا به فتنه نينداز . پيامبر از او روى گرداند و فرمود : به تو اجازه دادم . پس از اين برخورد پسر وى كه برادر مادرى معاذ بن جبل بود به نزد وى آمده او را به خاطر پاسخى كه به پيامبر ( ص ) داده بود سرزنش كرد و گفت : تو از همهء بنى سلمه توانگرترى ، پس چه چيز ترا از رفتن به جنگ بازداشت ؟ گفت : مرا با جنگ روميان چه‌كار ، به خدا سوگند درحالىكه اينجا در خانه‌ام نشسته‌ام از خطر ايشان در امان نيستم . من سرد و گرم روزگار را چشيده‌ام . پسرش گفت : به خدا سوگند اينچنين نيست ، بلكه تو منافقى . به خدا قسم دربارهء تو آيه‌اى بر پيامبر نازل خواهد شد كه با آن رسوا مىشوى . در اين هنگام جد بن قيس كفش خود را برداشت و به صورت او زد . خداوند اين آيه را\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nدربارهء او نازل فرمود :\r\n « وَ مِنْهُمْ مَنْ يَقُولُ ائْذَنْ لِي وَ لا تَفْتِنِّي أَلا فِي الْفِتْنَةِ سَقَطُوا وَ إِنَّ جَهَنَّمَ لَمُحِيطَةٌ بِالْكافِرِينَ »  ( توبه / 49 )\r\n( و از ايشان كسى است كه مىگويد به من اجازه بده و مرا به فتنه نينداز ، هشدار كه در فتنه افتاده‌اند و دوزخ كافران را فرا گرفته است . )\r\n( 1 ) چون پيامبر ( ص ) آيه را بر مردم تلاوت فرمود ، پسرش به نزد او آمده گفت : آيا به تو نگفتم به زودى قرآن دربارهء تو نازل خواهد شد و مسلمانان آن را خواهند خواند ؟ پدرش به او گفت : اى فرومايه خاموش باش ، به خدا سوگند هرگز چيزى به تو نمىدهم ، تو از محمد بر من سختگيرترى . سپس جدّ به سست كردن قومش در جهاد و بازداشتن ايشان از خروج پرداخت .\r\nگروهى از منافقان نيز گفتند در اين فصل حركت نكنيد و منتظر باشيد تا فصل گرما به پايان برسد . از اينرو خداوند چنين نازل فرمود :\r\n  « وَ قالُوا لا تَنْفِرُوا فِي الْحَرِّ قُلْ نارُ جَهَنَّمَ أَشَدُّ حَرًّا لَوْ كانُوا يَفْقَهُونَ فَلْيَضْحَكُوا قَلِيلًا وَ لْيَبْكُوا كَثِيراً جَزاءً بِما كانُوا يَكْسِبُونَ »   ( توبه / 82 - 81 )\r\n( گفتند در گرما حركت نكنيد . بگو آتش دوزخ گرمايش سخت‌تر است اگر بفهمند . پس بايد بخاطر آنچه كرده‌اند كم بخندند و بسيار بگريند ) .\r\n( 2 ) در كتابهاى سيره و جز آن آمده است كه هشتاد و دو تن از مردان به نزد پيامبر ( ص ) آمده از حركت به همراه او عذر خواستند ، ولى پيامبر عذر هيچ يك را نپذيرفت . آنگاه گروهى از ايشان بىجهت در خانه‌هاشان باقى ماندند و خداوند دربارهء ايشان چنين نازل فرمود :\r\n « وَ جاءَ الْمُعَذِّرُونَ مِنَ الْأَعْرابِ لِيُؤْذَنَ لَهُمْ وَ قَعَدَ الَّذِينَ كَذَبُوا اللَّهَ وَ رَسُولَهُ سَيُصِيبُ الَّذِينَ كَفَرُوا مِنْهُمْ عَذابٌ أَلِيمٌ »  ( توبه / 90 )\r\n( عذرآوران و بهانه‌تراشانى از اعراب آمدند تا به آنان اجازه داده شود ، و كسانى كه خدا و رسولش را دروغ شمردند در خانه نشستند . زود باشد كسانى از ايشان كه كفر ورزيدند دچار عذابى دردناك شوند . )\r\n( 3 ) پيامبر ( ص ) باخبر شد كه گروهى از منافقان در خانهء يكى از يهود گرد\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nآمده مردم را از شركت در سپاه بر حذر مىدارند و از برخورد با روم - مىترسانند . پيامبر از ترس آنكه مبادا خطر اين تبليغات بالا گيرد و پرهيز از يارى در جنگ به ديگر مردم سرايت كند با ايشان مدارا نكرد و طلحة بن عبيد الله را به همراه تنى چند از صحابه به سراغ ايشان فرستاد . آنان خانه را به آتش كشيدند ، يكى از ايشان از بام گريخت و پايش شكست . ديگران نيز از ميان آتش بيرون دويدند و نجات يافتند . اين رفتار براى ديگران مايهء عبرت شد و پس از آن ديگر كسى نمىتوانست آشكارا به چنين كارهائى دست بزند . اين برخورد سخت ، اثر خوبى در خوار كردن منافقان داشت .\r\n( 1 ) توانگران به سراغ پيامبر آمده تا آنجا كه مىتوانستند براى تجهيز سپاه مىپرداختند . در برخى از نوشته‌هاى مربوط به سيره آمده است كه عثمان بن عفان به نزد پيامبر ( ص ) آمده هزار دينار براى تجهيز سپاه كمك كرد ، و به گفتهء راوى آنها را در دامن آن حضرت ريخت . پيامبر با دستش آنها را زير و رو مىكرد و مىفرمود : از امروز عثمان هر چه بكند به او زيانى نمىزند . صاحب تاريخ الخميس باور كردن اين حديث را دشوار مىيابد . از قتاده نيز روايت شده كه عثمان در جيش العسره ( سپاه تنگدستى ) هزار شتر و هفتاد اسب بار براى مسلمانان آورد . همچنانكه از حذيفه نقل مىكنند وى ده هزار دينار براى پيامبر آورد و آنها را پيش روى پيامبر ريخت . پيامبر آنها را زير و رو مىكرد و مىفرمود : خداوندا گناهان گذشته و آينده و آشكار و پنهان عثمان را بيامرز ، از امروز ديگر باكى از آنچه مىكند ندارد .\r\n( 2 ) در اينكه عثمان در آن غزوه چه چيزى براى كمك آورد ، روايات با هم مختلفند ولى همه تصريح دارند كه پيامبر فرمود : آنچه عثمان از امروز انجام دهد به او زيان نمىزند . در نزد علماى درايه اين ضابطه وجود دارد كه اختلاف محتواى روايات از اسباب سست شمردن و به حساب نياوردن آن محسوب مىشود . بكرى نيز در تاريخش برخى از آنها را به دور بودن از پذيرش عقل توصيف نموده است .\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nبه علاوه ، اين روايات مرسل و بدون ذكر سند نقل شده‌اند و مرسل بودن آنچنان كه در جاى خود مشخص است از عيوب روايت است . بويژه آنكه نكاتى را شامل است كه با قرآن منافات دارد . مثلا در آن آمده كه پيامبر فرمود آنچه عثمان از امروز انجام دهد ضررى به او نمىزند .\r\nدرحالىكه قرآن مىفرمايد : « هر كه به سنگينى ذرّه‌اى كار نيكو كند آن را مىبيند و هر كه به سنگينى ذره‌اى بدى كند آن را مىبيند » . ( زلزال / 8 و 7 ) .\r\n( 1 ) همكارى عثمان در تجهيز اين سپاه قابل پذيرش است ، همچنانكه ديگر مسلمانان نيز همكارى كرده‌اند . در بيشتر روايات آمده كه زنان در اين غزوه با دادن زيورهاى خود همراهى مىكردند و با مردان در اين كار شركت داشتند . در برخى از كتابهاى سيره آمده است كه زنان با دستبند و بازوبند و پابند و گردنبند و انگشترهاى خود در اين كار شركت داشتند .\r\nهفت تن از تهيدستان مسلمان به نزد پيامبر آمده از وى درخواست كردند وسائلى را كه به ايشان امكان همراهى با او را بدهد برايشان فراهم سازد . پيامبر عذر خواست و فرمود : چيزى ندارم كه شما را بر آن سوار كنم . آنان در حالى از پيامبر جدا شدند كه چشمانشان اشكبار بود . از اينرو مردم ايشان را گريه كنندگان ناميدند و خداوند متعال آيات كريمهء زير را براى مشخص نمودن كسانى كه جهاد بر ايشان واجب است و آنان كه جهاد از آنان برداشته شده نازل فرمود :\r\n  « لَيْسَ عَلَى الضُّعَفاءِ وَ لا عَلَى الْمَرْضى وَ لا عَلَى الَّذِينَ لا يَجِدُونَ ما يُنْفِقُونَ حَرَجٌ إِذا نَصَحُوا لِلَّهِ وَ رَسُولِهِ ما عَلَى الْمُحْسِنِينَ مِنْ سَبِيلٍ وَ اللَّهُ غَفُورٌ رَحِيمٌ . وَ لا عَلَى الَّذِينَ إِذا ما أَتَوْكَ لِتَحْمِلَهُمْ قُلْتَ لا أَجِدُ ما أَحْمِلُكُمْ عَلَيْهِ تَوَلَّوْا وَ أَعْيُنُهُمْ تَفِيضُ مِنَ الدَّمْعِ حَزَناً أَلَّا يَجِدُوا ما يُنْفِقُونَ .   ( توبه / 92 - 91 )\r\n( بر ناتوانان و بيماران و كسانى كه چيزى نمىيابند تا در راه خدا هزينه كنند تكليفى نيست ، اگر براى خدا و پيامبرش خيرخواه باشند . بر نيكوكاران گناهى نيست و خداوند آمرزندهء مهربان است . و نه بر آن كسان كه چون به نزد تو آمدند كه ايشان را با خود ببرى گفتى چيزى كه شما را\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nبر آن سوار كنم ندارم ، در حالى روى گرداندند كه از اندوه اينكه چيزى براى هزينه كردن در اين راه ندارند چشمانشان اشكبار بود . )\r\n( 1 ) در تاريخ طبرى آمده است كه يامين بن عمير بن كعب نضرى ، ابا ليل عبد الرحمن بن كعب و عبد الله بن مغفل را در حالى ديد كه مىگريستند .\r\nگفت : چه چيز شما را بگريستن واداشته ؟ گفتند : ما به نزد رسول خدا ( ص ) رفتيم ولى نزدش چيزى نيافتيم كه ما را بر آن سوار كند . خود نيز چيزى كه با آن همراه او حركت كنيم نداريم . وى شتر آبكش خود را به آن دو داد و مقدارى خرما نيز براى توشهء راه در اختيارشان نهاد و آن دو همراه پيامبر ( ص ) رفتند .\r\nپيامبر سازمان دادن سپاهى را كه به سى هزار تن مىرسيد به پايان رساند ( شمار سپاهيان را چهل هزار و هفتاد هزار نيز گفته‌اند ) . مورخان همداستانند كه پيامبر ( ص ) به على ( ع ) فرمان داد در اين غزوه در مدينه باقى بماند . اين تنها غزوه‌اى است كه على ( ع ) در آن شركت نداشت . پيامبر از اين جهت او را در مدينه گذارد كه مىترسيد مبادا منافقان و اعرابى كه از روى ترس و طمع ايمان آورده‌اند در نبود او پيمان‌شكنى كنند . وى مىدانست جز على كسى براى نگهدارى مدينه در نبود او شايسته نيست .\r\n( 2 ) چيزى كه اين نكته را تأكيد مىكند اين است كه به همان اندازه كه همراه پيامبر نيرو از مدينه بيرون رفته بود ، منافقان و اعراب ناپايدار در ايمان از همراهى او خوددارى كرده بودند . اين از آنچه در كتابهاى سيره آمده آشكار مىشود ، زيرا گفته‌اند آنان كه همراه عبد الله بن ابى از رفتن بازايستادند كمتر از لشكر پيامبر ( ص ) نبودند .\r\nبر فرض كه اين تعداد مبالغه‌آميز باشد ، كه بعيد هم نيست ، ولى قطعى است كه شمار ايشان بسيار بوده و توان اين را داشته‌اند كه اگر ادارهء مدينه بدست شخصى نيفتد كه از وى در هراس باشند - كسى كه از هيچ‌كس با هر موقعيت و نيروئى باكى به دل راه ندهد - در داخل و بيرون شهر آشوب بپاكنند . اين ويژگى نيز پس از پيامبر در كسى جز على ( ع ) يافت نمىشد .\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n( 1 ) برخى نيز گفته‌اند على را بر خانواده و امور خصوصى خود گماشت و سباع بن عرفطهء انصارى را براى ادارهء شئون مدينه تعيين نمود . كسان ديگر را نيز گفته‌اند . ولى ابن عبد البر در استيعاب اين نظر را ترجيح داده كه پيامبر جز على ( ع ) كسى را در مدينه جانشين قرار نداد ، و از سخن يعقوبى در تاريخش كه مىگويد « على را بر مدينه گماشت » و چيزى به آن نيفزوده نيز همين نظر بدست مىآيد . شيخ مفيد در ارشاد و ديگر محدثان شيعه نيز اين مطلب را تأكيد مىكنند .\r\nچون پيامبر ( ص ) با سپاه روان گرديد ماندن على در مدينه بر منافقان گران آمد ، زيرا تصميم داشتند در مدت نبود پيامبر در مدينه در آنجا آشوب بپاكنند و بودن على در آنجا مانع انجام قصد ايشان مىگرديد ، از اينرو براى وى نقشه كشيده و گفتند محمد از آن جهت كه از على گران خاطر و ناخشنود است او را در مدينه گذارده است ، و پنداشتند اگر اين گونه شايعات را بپراكنند او به پيامبر خواهد پيوست و پيامبر فردى ناتوانتر از او را كه نتواند مانع تحقق انديشه‌هاى ايشان گردد بر مدينه خواهد گماشت .\r\n( 2 ) چون سخن ايشان پراكنده گشت و به على ( ع ) رسيد ، سلاح برگرفت و خود را به پيامبر كه در جرف توقف نموده بود رساند و پرسيد : اى رسول خدا ، منافقان پنداشته‌اند از آن جهت كه از من گران خاطر و ناخشنود بوده‌اى مرا در مدينه گذاشته‌اى . پيامبر - آنچنان كه در تاريخ طبرى و سيرهء ابن هشام و تاريخ ابو الفداء و ديگران آمده - فرمود : ترا براى آنچه كه در پى من وجود دارد در مدينه گذاردم . و مفيد به آن افزوده است كه فرمود :\r\n« مدينه جز با من يا تو سامان نمىگيرد ، پس تو جانشين من در خانواده‌ام و سراى هجرتم و قومم مىباشى . اى على آيا خشنود نيستى براى من همچون هارون نسبت به موسى باشى ؟ جز آنكه پس از من پيامبرى نيست . »\r\nظاهرا همهء مورخان و محدثان بر اينكه پيامبر جملهء زير را به على ( ع ) فرمود همداستانند :\r\n« اما ترضى ان تكون منّى بمنزلة هارون من موسى ، الّا انّه لا نبىّ بعدى »\r\n\r\n","description":"","footnote":"","page_name":" 330 ","page_number":330},
  {"content":"\r\n\r\n( آيا خشنود نيستى از اينكه نسبت به من همچون هارون نسبت به موسى باشى ؟ جز اينكه پس از من پيامبرى نيست . )\r\n( 1 ) از پژوهش در صحيح‌هاى شش‌گانه و ديگر مجموعه‌هاى حديثى اهل سنت نيز همين بر مىآيد . در مستدرك صحيحين افزوده است كه پيامبر به على ( ع ) فرمود : « مدينه جز با من يا تو سامان نمىگيرد » . و احمد بن حنبل نيز در مسندش افزوده كه آن حضرت فرمود : « سزاوار نيست من بروم مگر آنكه تو جانشين من باشى » .\r\n( 2 ) در « فضائل الخمسه من الصحاح السته » آمده است كه اين حديث همراه با اين بخش اخير در خصائص نسائى ( ج 2 ص 203 ) و در موافقات حافظ ابو القاسم دمشقى و در مجمع الزوائد هيثمى و كتب ديگر نيز آمده است . « 1 »\r\nعلى ( ع ) بنا به فرمان پيامبر ( ص ) به مدينه بازگشت . از ميان كسانى كه از همراهى با پيامبر بازمانده بودند يكى ابو الخثيمه از افراد بنى سالم بود كه دو زن داشت .\r\nچند روز پس از حركت پيامبر روزى ابو خثيمه به خانه آمد و ديد هر يك از زنانش سايبان او را شسته و تر كرده و برايش خوراك و آب آماده نموده‌اند . بر آستانهء دو سايه‌بان ايستاد و به زنانش و آنچه براى او كرده بودند ايستاد و گفت : رسول خدا در گرما و باد و زير تابش آفتاب باشد و ابو خثيمه در سايهء خنك و خوراك آماده و زن زيبا و در ميان اموالش ؟ اين انصاف نيست . به خدا سوگند به سايبان هيچ يك از شما در نمىآيم تا آنكه به رسول خدا بپيوندم . توشهء سفر مرا آماده كنيد . آن دو نيز چنين كردند .\r\nچون وسائلش آماده شد بر شتر آبكش خود سوار شد و توشهء خود برگرفت و بسوى پيامبر ( ص ) به راه افتاد . در راه عمير بن وهب جمحى را ديد كه بدنبال پيامبر مىرود . با يكديگر همراه شدند تا در تبوك به پيامبر ( ص ) رسيدند .\r\n\r\n\r\n","description":"","footnote":"\r\n( 1 ) - فضائل الخمسه من الصحاح الستة ج 1 ، ص 299 و پس از آن .\r\n","page_name":" 331 ","page_number":331},
  {"content":"\r\n\r\n( 1 ) پيامبر همچنان به راه خود ادامه مىداد . گروهى از آنان كه همراه او از مدينه بيرون آمده بودند در راه از وى جدا مىشدند . هرگاه كسى از همراهى با او بازمىايستاد ، اصحابش به وى مىگفتند : اى رسول خدا فلان كس از همراهى ما بازماند . پيامبر مىفرمود : رهايش كنيد اگر در او خيرى باشد خداوند او را به شما ملحق خواهد كرد و اگر در او خيرى نيست خداوند شما را از شرش راحت فرمود .\r\nچون پيامبر به سنگهائى كه ويرانهء خانه‌هاى ثمود بر سنگهاى كنده‌شدهء آنجا وجود داشت رسيد ، فرمان توقف داد و مسلمانان از چاهى كه در آنجا بود آب برداشتند . ولى چون از آنجا بيرون آمدند پيامبر به اصحابش فرمود : « از آب آنجا ننوشيد و از آن وضو نسازيد . خميرى را هم كه از آن ساخته‌ايد به شتران بدهيد و خود چيزى از آن نخوريد . هيچ‌يك از شما شبانه از اردوگاه بيرون نرود مگر آنكه كسى همراهش باشد ، و هر كه شترى دارد بند آن را محكم كند » . اين فرامين از آن جهت بود كه هيچ‌كس از آنجا عبور نمىكرد و گاه بادهائى از شن بر آن مىوزيد كه انسانها و شترها را زير شن مدفون مىساخت . ولى دو نفر از مردان بنى ساعده از اردو بيرون رفتند ، يكى براى قضاى حاجتش و ديگرى به دنبال شترش . يكى از آن دو را باد برد و ديگرى را زير شن مدفون كرد . مسلمانان ديدند شن چاه را پر كرده و آبى در آن نمانده ، و ايشان در راه درازشان از تشنگى به سختى افتادند .\r\n( 2 ) در روايت ديگرى آمده است كه هنگامى كه پيامبر به « حجر » رسيد شتاب كرد تا از آن صحرا و آن سنگها گذشت . آن وادى ، سرزمين قوم صالح يعنى قوم ثمود بود كه در آنجا مىزيستند . پيامبر به اصحابش فرمود :\r\n« به خانه‌هاى ستمگران وارد نشويد مگر در حال گريستن ، تا به آنچه بر ايشان رفت دچار نشويد » .\r\n( 3 ) راوى افزوده است كه چون پيامبر از حجر گذشت ، همراه او و اصحابش آبى نبود و در جائى بىآب توقف كرده بودند . مسلمانان از تشنگى گله كردند . پيامبر رو به قبله نمود و دعا كرد . در آسمان ابرى پديدار نبود .\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nهنوز سرگرم دعا بود كه از همه سو ابرها گردآمدند و پيش از آنكه پيامبر از جايش تكان بخورد باران باريدن گرفت . مسلمانان آب برداشتند و تا آخرين نفر سيراب شدند و مشكهاشان را پر كردند . در اين هنگام يكى از مسلمانان به يكى از منافقان گفت : چه مىگوئى ، آيا پس از اين كرامت سخنى دارى ؟ آيا هنوز ترديدى برايت مانده است ؟ او پاسخ داد : اين يك ابر گذرنده بوده است .\r\n( 1 ) سپاه اسلام راه خود را به سوى تبوك ادامه داد . پيش از رسيدن به آنجا در جائى توقف كردند كه شتر پيامبر ( ص ) در آنجا گم شد . اصحابش به جستجوى آن برخاستند . زيد بن صلت قينقاعى كه از منافقان بود گفت : آيا محمد نمىپندارد پيامبرى است كه از آسمان به شما خبر مىدهد ، درحالىكه اكنون نمىداند شترش كجاست ؟ پيامبر از راه وحى بر اين سخن آگاه شد و درحالىكه عمارة بن حزم در نزدش بود فرمود : مردى گفته است محمد از آسمان به شما خبر مىدهد در حالى كه نمىداند شترش كجاست . به خدا سوگند من چيزى جز آنچه خدا مرا از آن آگاه سازد نمىدانم ، و او اكنون مرا به جاى شتر راهنمائى فرمود . آن شتر اينك در فلان دره است و افسارش به درختى گير كرده است . صحابه رفتند تا آن را بياورند و آن را همانگونه كه پيامبر فرموده بود يافتند .\r\n( 2 ) آنگاه پيامبر به راه افتاد و برخى از مسلمانان به علت ناتوانى شترانشان از پيامبر عقب ماندند ، از جملهء ايشان ابو ذر غفارى بود . وى به رسيدگى به شترش پرداخت تا به سپاه ملحق شود ولى تلاشهايش ثمرى نداشت . چون نااميد شد بارش را از آن برگرفت و بر پشت خود نهاد و شتر را رها كرده به راه افتاد . وى به راه خود ادامه مىداد تا به پيامبر ( ص ) بپيوندند . يكى از مسلمانان نگاه كرد و ديد مردى شتابان راه مىرود تا به ايشان بپيوندد ، پس پيامبر ( ص ) را آگاه نمود . پيامبر فرمود :\r\n« رحم اللّه أبا ذرّ يمشى وحده و يموت وحده و يبعث وحده »\r\n( خداوند ابو ذر را رحمت كند ، تنها راه مىرود ، تنها مىميرد و تنها\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nبرانگيخته مىشود . )\r\nو در روايت ديگرى به او فرمود : « همچنانكه تنها راه مىروى تنها زندگى خواهى كرد » .\r\n( 1 ) پيامبر ( ص ) راست گفت . زيرا ابو ذر تنها زيست و به همراه گروه اندكى از اصحاب پيامبر راه حق را پيمود و با حكومت گردنكشان و زورگويان مبارزه كرد . چون ايشان راهى براى خاموش كردن او نيافتند ، وى را به جائى بىآب و علف و سرزمينى خالى از سكنه و دور از مردم تبعيد كردند تا با هيچ‌كس رابطه پيدا نكند . وى باقيماندهء زندگيش را در تنهائى و بدون ارتباط با مردم بسر برد و هر كس مىخواست با او ارتباط برقرار كند تهديد مىشد . هيچ‌كس جز همسر و دخترش با وى نبود سرانجام نيز در جائى دور از همهء مردم از دنيا رفت ، و خداوند سوارانى را كه از كوفه به سوى حجاز مىرفتند به سوى او فرستاد . زن وى از ايشان يارى خواست و آنان را از جاى ابو ذر آگاه ساخت . معلوم شد ميان ايشان كسانى از صحابهء پيامبر هستند كه او را شناخته و از پيامبر مدح او را شنيده بودند ، و حتّى اين سخن را كه پيامبر در راه تبوك دربارهء ابو ذر فرموده بود شنيده بودند . شيخ حسين ديار بكرى مىگويد : عبد الله بن مسعود همراه ايشان بود و گفتار پيامبر ( ص ) را براى آن سواران بازگو كرد . اگر اين سواران نبودند همسر وى راهى براى به خاك سپردن او نمىيافت .\r\n( 2 ) همانگونه كه پيامبر راستگوى درستكار فرمود ، ابو ذر از ميان دهها هزار تن از اصحاب پيامبر در حالى كه پرچم حق را بدست دارد تنها بر انگيخته خواهد شد . حقى كه به خاطر آن شكنجه و تبعيد شد . ما در فصول نخستين اين كتاب ، هنگامى كه از اسلام آوردن وى سخن مىگفتيم ، گوشه‌هايى از زندگى او را يادآور شديم .\r\nبا آنكه پيامبر ( ص ) به همراهى نكردن منافقان در اين غزوه علاقه‌مند بود ، بويژه پس از بازگشت ابن ابى سلول يا بازگرداندن وى توسط پيامبر آنگونه كه برخى از روايات مىگويند ، با اين حال سپاه وى از افراد مردد و\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nمنافق خالى نبود .\r\n( 1 ) ابن هشام در سيرهء خود از ابن اسحاق روايت كرده كه گروهى از منافقان در سپاه پيامبر حضور داشتند . از جملهء ايشان وديعة بن ثابت از بنى عمرو بن عوف و مخشن از حمير از همپيمانان سلمه و افراد ديگرى بودند .\r\nاينان به هنگام رفتن پيامبر به سوى تبوك به او اشاره كرده به يكديگر مىگفتند : آيا مىپنداريد جنگ با روميان مانند پيكار اعراب با يكديگر است ؟ به خدا سوگند گويا شما را مىبينيم كه فردا كتف بسته برمىگرديد .\r\nاين سخنان را براى ترساندن و دست از اقدام كشيدن مسلمانان مىگفتند .\r\nبرخى از آنان دريافتند پيامبر به زودى سخنان و برخورد ايشان را از راه وحى در خواهد يافت . يكى از ايشان گفت من حاضرم به هر يك از ما صد تازيانه بزنند ولى از اينكه قرآن دربارهء ما نازل شود نجات يابيم . پيش از آنكه سخن ايشان در ميان مردم پراكنده شود وحى بر پيامبر فرود آمد و وى را از سخن ايشان آگاه ساخت ، تا از نتايج سخنان ايشان احتياط كند .\r\nپيامبر به عمار بن ياسر - رحمت خدا بر او - فرمود : خود را به اين گروه برسان و از آنچه گفته‌اند پرسش كن ، اگر انكار كردند به ايشان بگو شما چنين و چنان گفتيد . عمار بن ياسر رفت و چون از ايشان دربارهء آنچه مىگفتند پرسش كرد ، به نزد پيامبر شتافتند تا از او پوزش بخواهند . وديعه پيش آمده زمام شتر آن حضرت را گرفت و گفت : اى رسول خدا ما گپ مىزديم و شوخى مىكرديم و چيزهائى را كه مىگفتيم جدّى نبود . پيامبر نيز از ايشان درگذشت . آيهء زير دربارهء ايشان نازل شده است :\r\n « وَ لَئِنْ سَأَلْتَهُمْ لَيَقُولُنَّ إِنَّما كُنَّا نَخُوضُ وَ نَلْعَبُ قُلْ أَ بِاللَّهِ وَ آياتِهِ وَ رَسُولِهِ كُنْتُمْ تَسْتَهْزِؤُنَ »  ( توبه / 65 )\r\n( اگر از ايشان پرسش كنى خواهند گفت ما سرگرم شوخى بوديم و بازى مىكرديم . بگو آيا خدا و آيات و پيامبر او را ريشخند مىكرديد ؟ )\r\n( 2 ) گفته‌اند اين آيه دربارهء گروهى از مهاجران و انصار فرود آمد كه در تبوك همراه پيامبر بودند . ايشان دوازده نفر بودند و بر كشتن پيامبر در حالى كه از تبوك بازمىگردد همپيمان شده بودند . به يكديگر مىگفتند اگر\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nنتوانستيم اين كار را انجام دهيم و از ما دربارهء آن پرسش كرد ، پاسخ مىدهيم كه ما گپ مىزديم و شوخى مىكرديم . خداوند در پايان آيه مىفرمايد « آيا خدا و آيات و پيامبر او را ريشخند مىكنيد ؟ عذر نياوريد كه شما پس از ايمان كافر شده‌ايد . »\r\n( 1 ) در بحار الانوار از كتاب دلائل النبوه نوشتهء شيخ ابو بكر احمد بيهقى به سندى كه به عروة بن زبير مىرسد آمده است كه وى گفته است : چون پيامبر از تبوك به مدينه بازمىگشت در ميان راه برخى از اصحاب وى به نيرنگ پرداخته توطئه كردند كه او را در دره بيندازند . آنها خواستند براى رسيدن به اين هدف همراه پيامبر راه بسپارند . خداوند اين توطئه را به پيامبرش خبر داد . پيامبر به اصحابش فرمود : هر كه مىخواهد از ميان درّه حركت كند زيرا آنجا براى شما پهن‌تر است . پس خودش راه گردنه را در پيش گرفت و لشكر از ميان دره عبور مىكردند بجز چند نفر كه قصد توطئه عليه او را داشتند . اينان آماده شده و نقاب زدند . پيامبر به حذيفة بن يمان و عمار بن ياسر فرمان داد همراه او باشند و فرمان داد عمار زمام شتر را بگيرد و حذيفه او را به پيش براند . در همين حال كه مىرفتند از پشت سر صداى آنان را كه نزديك مىشدند شنيدند . پيامبر ( ص ) خشمگين شد و به حذيفه فرمان داد ببيند آنها چه كسانى هستند و ايشان را بشناسد . حذيفه كه عصائى به دست داشت به عقب برگشت و به مقابل مركبهاى ايشان آمد و با عصاى خود به مركبهاى آنان زد و آنان را كه روبنده بسته بودند ديد . آنان هنگامى كه حذيفه را ديدند به وحشت افتاده گمان كردند توطئه آنان آشكار شده است ، پس با سرعت بازگشتند و داخل سپاه شدند . حذيفه به نزد پيامبر بازگشت چون به آن حضرت رسيد ، پيامبر فرمود : اى حذيفه به شتر بزن و اى عمار راه برو . آنان شتاب كردند و از گردنه بيرون رفته چشم به راه مردم ماندند . پيامبر ( ص ) فرمود : اى حذيفه آيا كسى از آنها را شناختى ؟ گفت : شتر فلان و فلان را شناختم ، ولى تاريكى شب آنان را فرا گرفته و دهان‌بند بسته بودند . پيامبر پرسيد : آيا دانستى كارشان چه بود\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nو چه مىخواستند ؟ گفت : نه اى رسول خدا . پيامبر فرمود : آنان انديشيده بودند همراه من بيايند تا چون به گردنه رسيدم مرا به دره پرتاب كنند .\r\nگفت : آيا هنگامى كه مردم رسيدند ايشان را مجازات نمىكنى ؟ فرمود :\r\nدوست ندارم مردم بگويند محمد اصحابش را كشت . سپس نام ايشان را برد . « 1 »\r\nيعقوبى داستان اين توطئه را بطور مختصر در تاريخ خود يادآور شده و گفته است كه حذيفه مىگفت نام ايشان را مىداند .\r\n( 1 ) پيش از آنكه پيامبر با سپاه به تبوك برسد ، خبر حركت وى به روم رسيد .\r\nهمچنانكه پيشتر خبر پيروزيهاى پىدرپى او در همهء جنگهائى كه ميان او و قريش و ديگر قبايل عرب روى داده بود به آنان رسيده بود . خطر در پيش چشم روميان مجسم شد و پيش‌بينى كردند اگر پيامبر ( ص ) در اين جنگ پيروز شود هيچ‌چيز جلودار او نخواهد بود و پس از آن پيروزيهاى ديگرى خواهد داشت ، و سرانجام سراسر امپراطورى روم با يورش اين سپاه روبرو خواهد شد . سپاهى كه آن پيروزيها همهء اسباب نيرومندى را برايش فراهم ساخته ، شيرينى پيروزى را چشيده و به آن مىانديشد و هنگامى كه به آوردگاه وارد مىشود جز به پيروزى نمىانديشد . در آن زمان رزمندهء مسلمان براى زندگى ارزشى قائل نبود ، زيرا از آن به زندگانى جاويد و نعمت هميشگى منتقل خواهد شد .\r\n( 2 ) روميان اين حقايق را درك كرده و خطرهايى را كه درگيرى با اين سپاه كه بهشت را زير سايهء سلاح مىدانستند داشت ، تصور مىكردند . سپاهى كه اگر مىجنگيد و كشته مىشد بهشتى بود و اگر مىكشت نيز به بهشت\r\n\r\n\r\n","description":"","footnote":"\r\n( 1 ) - از سير حوادث صدر اسلام روشن است كه هرگاه مسأله‌اى مربوط به بزرگان صحابه مىشد نام ايشان بطور آشكار در آن حديث نمىآمد و از ايشان به فلان و فلان تعبير مىشد ، يعنى افرادى كه راوى از نام بردن ايشان بطور آشكار بيم دارد . ولى اگر حادثه به بزرگان صحابه ارتباط نداشت نام فرد بطور صريح در آن مىآمد . اين مسأله بر فرد پژوهشگر آشكار است و ما در ضمن بيان غزوهء احد از اين مطلب سخن گفتيم .\r\n","page_name":" 337 ","page_number":337},
  {"content":"\r\n\r\nمىرسيد . از اينرو روميان ترجيح دادند از مواضعى كه در اختيار داشتند به داخل سرزمين خود عقب‌نشينى كنند تا در كنار دژهاى خود باشند و در صورتى كه با يورش مسلمانان مواجه شدند از آنها دفاع كنند . هنگامى كه مسلمانان به تبوك رسيدند دريافتند كه روميان از آنجا به داخل سرزمين خود عقب‌نشينى كرده‌اند . در آنجا توقف كردند تا با هر كه بخواهد در برابرشان ايستادگى كند مبارزه كنند .\r\n( 1 ) يوحنا پسر رؤبه حاكم ايله ، از امراى ساكن در آن منطقه بود . پيامبر نامه‌اى به وى نگاشته او را به اسلام آوردن و يا پرداخت جزيه دعوت كرد .\r\nيوحنا كه صليبى طلائى بر سينه داشت به نزد پيامبر شرفياب شد و هدايائى به آن حضرت تقديم نمود و فرمانبردارى خويش را اعلان نموده با پرداخت سيصد دينار در هر سال بعنوان جزيه با آن حضرت مصالحه نمود . همچنان پيامبر با اهل جرباء و اذرح نيز بر جزيه مصالحه نمود و پيمانى ميان خود و ايشان نگاشت كه شروط صلح در آن مندرج بود ، و حقوق مسلمانان را در دريافت جزيه و رفت و آمد توأم با امنيت جانى و مالى در آن مناطق تضمين مىكرد . و از سوى ديگر براى افراد آن مناطق نيز آزادى عقيده و زندگى مسالمت‌آميز با همسايگان مسلمانشان را تضمين مىكرد .\r\n( 2 ) پيامبر پس از پيمان بستن با قبايل همسايهء حجاز ، احساس اطمينان كرد و جز پيوستن أكيدر بن عبد الملك كندى امير دومه به اين پيمانها كارى نمانده بود . پيامبر نگران بود وى در صورتى كه سپاه روم بخواهند از منطقه او به حجاز يورش آورند با ايشان همكارى كند . از اينرو خالد بن وليد را به همراه پانصد نفر از سواران به سوى او روانه كرد و فرمود او را در حال شكار گاو وحشى خواهى يافت . در همان زمان كه خالد بسوى او راه مىسپرد اكيدر در آن شب مهتابى بر بام قصرش ايستاده بود ، در اين هنگام يك گاو وحشى با شاخهايش در كاخ او را مىخراشيد . همسر اكيدر به او گفت آيا چنين چيزى ديده بودى ؟ گفت : نه به خدا . سپس از كاخ فرود آمد و سوار بر اسبش شد و در حالى كه برادرش حسان و چند نفر از سربازانش نيز\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nهمراه او بودند به تعقيب گاو پرداخت . همينطور كه اكيدر و همراهانش گاو وحشى را تعقيب مىكردند ناگهان با خالد بن وليد روبه‌رو شدند .\r\nاكيدر در دست مسلمانان اسير گشت و برادرش كه مقاومت نمود كشته شد .\r\nخالد او را بنزد پيامبر روانه كرد و رداى ديباى زربافتى را كه بر تن داشت نيز پيش از وارد شدن وى به نزد آن حضرت فرستاد . هنگامى كه مسلمانان آن جامه را ديدند با شگفتى و دلباختگى به آن دست مىسودند . پيامبر به ايشان فرمود : آيا از اين به شگفت آمده‌ايد ؟ سوگند به آنكه جانم به دست اوست دستارهاى سعد بن معاذ در بهشت از اين زيباتر است .\r\n( 1 ) چون خالد به همراه اكيدر به پيامبر ( ص ) رسيدند پيامبر به او پيشنهاد كرد اسلام بياورد ، ولى او نپذيرفت . پيامبر نيز همانگونه كه با ديگران عمل كرده بود با وى بر پرداخت جزيه مصالحه نمود و پيمانى ميان خود و او نگاشت و او را رها نمود .\r\nدر روايت ديگرى آمده است كه خالد بن وليد چون اكيدر را اسير نمود او را تهديد نمود اگر دروازه‌هاى دومه برايش گشوده نشود او را خواهد كشت . اهل شهر نيز به خاطر جان اكيدر دروازه‌ها را گشودند و خالد هزار شتر و هشتصد گوسفند و چهار صد بار شتر گندم و چهار صد زره از آنجا به غنيمت گرفت و به همراه آن غنايم و اكيدر بنزد پيامبر آمد .\r\nاكيدر مسلمان شد و درحالىكه خود مبلغ اسلام گشته بود بازگشت .\r\n( 2 ) پيامبر ( ص ) پس از آنكه نزديك به بيست روز در تبوك اقامت گزيد به مدينه بازگشت ، بىآنكه با كسى پيكار كرده باشد . و آنچه را كه در دومه بود نيز با خود به غنيمت آورد ( آنگونه كه در روايت دوم آمده ) .\r\nمسلمانان در اين غزوه پيروزىاى بدست آوردند كه در حقيقت براى مسلمانان از پيروزيهاى بدر و حنين و جز آنها سودمندتر بود . زيرا خطر آن دولت بزرگ همسايه كه مردمش با برخى از قبايل حجاز پيوند داشتند براى اسلام از بزرگترين خطرها بود .\r\n( 3 ) تا هنگامى كه آن دولت ، سامان گرفتن دگرگونى روى داده در سراسر\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nحجاز را براى خود خطرى جدى مىديد و سپاه خود را براى يورش به حجاز در مرزها گردآورده بود ، دشوار بود امنيت و آرامش در حجاز پا بگيرد ، از اينرو چون خبر آمادگى ايشان به پيامبر رسيد به همراه سى هزار تن يا بيشتر از مدينه حركت نمود . هنگامى كه خبر حركت سپاه اسلام به روميان رسيد وحشت بر ايشان چيره شد و به داخل دژهاى خويش عقب‌نشينى كرده و از ترس آن لشكر انبوه كه فرماندهىاش به دست محمد بن عبد الله بود به قلعه‌هاى خود پناه بردند . چون پيامبر به تبوك رسيد در آنجا جز ساكنان منطقه لشكرى نديد ايشان نيز به شروط او گردن نهاده و با وى پيمان بستند با هيچ كس عليه او همكارى نكنند و سرزمين خويش را مركز تجاوز به سرزمين حجاز قرار ندهند . به اين ترتيب پيامبر در اين غزوه به پيروزىاى دست يافت كه در هيچ يك از غزواتش به آن دست نيافته بود .\r\nزيرا آن سپاه دويست هزار نفرى يا بيشتر ، درهم ريخته بود و از جبههء برخورد به داخل دژها و پادگانهاى خويش عقب نشسته و مناطق هم مرز حجاز را به مسلمانان تسليم كرده بود . ساكنان آن نقاط به پرداخت جزيه پايبند شده و با پيامبر پيمان بستند كه با هيچ كس عليه او همكارى نكنند .\r\n( 1 ) ولى بيشتر مسلمانان نتايج بدست آمده در اين غزوه را در نيافته و براى آنها ارزشى قائل نبودند . گروهى از منافقان نيز نتايج آن را مورد تمسخر قرار مىدادند ، زيرا براى ايشان همچون ديگر غزوات سود مادى ببار نياورده و اهدافى كه خوابش را ديده بودند تحقق نيافته بود .\r\nگروهى از منافقان كه از همراهى با پيامبر خوددارى نموده بودند به نزد آن حضرت آمده از وى پوزش خواستند ، ولى پيامبر عذرخواهى ايشان را نپذيرفت . وى در برخورد با منافقان به شيوه‌اى سختگيرانه دست زد كه آنها درگذشته با آن انس نداشتند . بويژه پس از آنكه روشن گرديد لشكر ابن أبى كه از همراهان او كمتر نبوده‌اند در ميان ايشان هستند . پيامبر مشاهده كرد آسانگيرى با ايشان ، آنان را به تباهى و آشفتگى در صفوف مسلمانان برخواهد انگيخت .\r\n\r\n","description":"","footnote":"","page_name":" 340 ","page_number":340},
  {"content":"\r\n\r\n( 1 ) آياتى از قرآن نيز بر آن حضرت فرود آمد تا وى را به بسيارى از فعاليتها و تلاشهاى ايشان آگاه سازد و از نيرنگها و وسوسه‌هاى ايشان برحذر دارد ، و به وى فرمان دهد كه در جنگ با دشمنانش از آنان بهره نگيرد و پوزش خواهى ايشان را نپذيرد . خداوند متعال در سورهء توبه مىفرمايد :\r\n « فَإِنْ رَجَعَكَ اللَّهُ إِلى طائِفَةٍ مِنْهُمْ فَاسْتَأْذَنُوكَ لِلْخُرُوجِ فَقُلْ لَنْ تَخْرُجُوا مَعِيَ أَبَداً وَ لَنْ تُقاتِلُوا مَعِيَ عَدُوًّا إِنَّكُمْ رَضِيتُمْ بِالْقُعُودِ أَوَّلَ مَرَّةٍ فَاقْعُدُوا مَعَ الْخالِفِينَ »  ( توبه / 83 )\r\n( چون خداوند ترا به نزد گروهى از ايشان بازگرداند و از تو براى حركت اجازه خواستند بگو هرگز با من همراه نخواهيد شد و هرگز به همراه من با دشمنى پيكار نخواهيد كرد . شما نخست به بازنشستن خشنود گشتيد ، پس با بازماندگان بنشينيد . )\r\n « وَ لا تُصَلِّ عَلى أَحَدٍ مِنْهُمْ ماتَ أَبَداً وَ لا تَقُمْ عَلى قَبْرِهِ إِنَّهُمْ كَفَرُوا بِاللَّهِ وَ رَسُولِهِ وَ ماتُوا وَ هُمْ فاسِقُونَ »  ( توبه / 84 )\r\n( هرگز بر هيچ‌يك از مردگان ايشان نماز نگزار و بر گورش نايست ، آنان به خدا و رسولش كفر ورزيده‌اند و در حالى كه بدكارند از دنيا رفتند . )\r\n  « يَعْتَذِرُونَ إِلَيْكُمْ إِذا رَجَعْتُمْ إِلَيْهِمْ قُلْ لا تَعْتَذِرُوا لَنْ نُؤْمِنَ لَكُمْ قَدْ نَبَّأَنَا اللَّهُ مِنْ أَخْبارِكُمْ وَ سَيَرَى اللَّهُ عَمَلَكُمْ وَ رَسُولُهُ ثُمَّ تُرَدُّونَ إِلى عالِمِ الْغَيْبِ وَ الشَّهادَةِ فَيُنَبِّئُكُمْ بِما كُنْتُمْ تَعْمَلُونَ سَيَحْلِفُونَ بِاللَّهِ لَكُمْ إِذَا انْقَلَبْتُمْ إِلَيْهِمْ لِتُعْرِضُوا عَنْهُمْ فَأَعْرِضُوا عَنْهُمْ إِنَّهُمْ رِجْسٌ وَ مَأْواهُمْ جَهَنَّمُ جَزاءً بِما كانُوا يَكْسِبُونَ »   ( توبه / 95 و 94 )\r\n( هنگامى كه به نزد ايشان بازگرديد از شما عذر مىخواهند بگو عذر نخواهيد ، هرگز شما را باور نخواهيم كرد ، خداوند ما را از كار شما آگاه كرد . خداوند و رسولش به زودى كار شما را خواهند ديد ، سپس به نزد داناى غيب و آشكار بازگردانيده مىشويد و شما را از آنچه كرده‌ايد آگاه خواهد ساخت . چون به نزد ايشان بازگرديد براى شما به خداوند سوگند مىخورند تا از ايشان درگذريد . از ايشان روى بگردانيد كه ايشان پليدند ، و جايگاهشان دوزخ است به كيفر آنچه بدست آورده‌اند . )\r\n( 2 ) و آيات بسيارى كه به حال ايشان پرداخته و واقعيت آنان را توصيف\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nنموده است . از آن جهت كه سورهء توبه به منافقان و كارها و انديشه‌هاى ايشان كه بر ضد اسلام و مسلمانان در دل داشتند پرداخته بود به « فاضحه » ( رسواگر ) معروف گرديد .\r\nابو حبيبة بن از عرو ثعلبة بن حاطب و هلال بن اميه و معتب بن قشير و وديعة بن ثابت و عباد بن حنيف از جمله منافقانى بودند كه از سالهاى نخستين ورود پيامبر ( ص ) به مدينه خود را در پوشش اسلام پنهان ساخته بودند . اينان به همراه گروهى ديگر كه در مجمع البيان دوازده نفر شمرده شده‌اند با يكديگر در ساختن مسجدى شركت نمودند كه خداوند پيامبرش را از نماز در آن بازداشت و آن را مسجد ضرار ناميد .\r\n( 1 )\r\n\r\nمسجد ضرار\r\nدر مجمع البيان و كتب ديگر آمده است كه بنى عمرو بن عوف مسجد قبا را بنا كرده ، از پيامبر درخواست نمودند كه در آن نماز بگزارد .\r\nپيامبر ( ص ) نيز به آنجا رفته در آن نماز گزارد . آنجا به مركزى براى اجتماع و بررسى امورى كه به سود مسلمانان بود تبديل گرديد . گروهى از منافقان بنى غنم بن عوف بر ايشان حسد بردند و تصميم گرفتند در برابر آن مسجدى بسازند تا با مسلمانان پاكدل در يك جا گرد نيايند . اينان دوازده تن و يا بگفته‌اى بيش از آن بودند . چنان كه در برخى از كتب سيره و تفسير آمده ، چون ساختن آن مسجد را به پايان بردند به نزد پيامبر كه به سازمان دادن سپاه براى رفتن به تبوك سرگرم بود آمدند و گفتند : اى رسول خدا ، ما براى ناتوانان و نيازمندان و شبهاى بارانى مسجدى ساخته‌ايم و دوست داريم تو در آن نماز بگزارى و براى ما بركت بخواهى . پيامبر فرمود : من در آستانهء سفرم . چون بازگشتم به خواست خدا در آن نماز خواهم گزارد . چون پيامبر ( ص ) از تبوك بازگشت و خواست در آن نماز بگزارد آيات سورهء توبه در اين باره فرود آمد :\r\n « وَ الَّذِينَ اتَّخَذُوا مَسْجِداً ضِراراً وَ كُفْراً وَ تَفْرِيقاً بَيْنَ الْمُؤْمِنِينَ وَ إِرْصاداً لِمَنْ حارَبَ اللَّهَ وَ رَسُولَهُ مِنْ قَبْلُ \r\n\r\n","description":"","footnote":"","page_name":" 342 ","page_number":342},
  {"content":"\r\n\r\n   وَ لَيَحْلِفُنَّ إِنْ أَرَدْنا إِلَّا الْحُسْنى وَ اللَّهُ يَشْهَدُ إِنَّهُمْ لَكاذِبُونَ لا تَقُمْ فِيهِ أَبَداً لَمَسْجِدٌ أُسِّسَ عَلَى التَّقْوى مِنْ أَوَّلِ يَوْمٍ أَحَقُّ أَنْ تَقُومَ فِيهِ فِيهِ رِجالٌ يُحِبُّونَ أَنْ يَتَطَهَّرُوا وَ اللَّهُ يُحِبُّ الْمُطَّهِّرِينَ أَ فَمَنْ أَسَّسَ بُنْيانَهُ عَلى تَقْوى مِنَ اللَّهِ وَ رِضْوانٍ خَيْرٌ أَمْ مَنْ أَسَّسَ بُنْيانَهُ عَلى شَفا جُرُفٍ هارٍ فَانْهارَ بِهِ فِي نارِ جَهَنَّمَ وَ اللَّهُ لا يَهْدِي الْقَوْمَ الظَّالِمِينَ . »   \r\n( توبه / 109 - 107 )\r\n( و آن كسانى كه مسجدى زيانبار و كفرآميز و پراكنده‌ساز ميان مؤمنان و كمينگاهى براى آنان كه از پيش با خدا و رسولش پيكار كرده‌اند برگرفته‌اند . سوگند مىخورند كه ما جز نيكوئى نخواسته‌ايم ، و خداوند گواهى مىدهد كه ايشان دروغگويانند . هرگز در آن نماز نگزار ، براستى مسجدى كه از نخستين روز بر تقوى پايه‌گذارى شده سزاوارتر است كه در آن نماز برپا كنى . در آن مردانى هستند كه دوست مىدارند پاكيزه شوند ، و خداوند كسانى را كه پاكيزگى مىجويند دوست مىدارد .\r\nآيا آنكه پايه‌اش را بر تقواى خدا و خشنودى او گذارد بهتر است يا آنكه پايه‌اش را بر لبهء پرتگاهى فرو ريزنده گذارد كه با آن در آتش دوزخ فرو ريخت ؟ و خداوند ستمگران را هدايت نمىفرمايد . )\r\n( 1 ) يكى از منافقان كه ابو عامر راهب بود به آنها دستور ساختن اين مسجد را داده بود . وى در جاهليت رهبانيت پيشه كرده لباس پشمين مىپوشيد .\r\nهنگامى كه پيامبر وارد مدينه شد عليه آن حضرت فتنه‌انگيزى مىكرد و پس از فتح مكه به طائف پناه برد . چون اهل طائف مسلمان شدند به روم رفت و مسيحى شد . وى به منافقان مدينه پيغام داد بناى مسجد را به پايان برند و در كار خود پيگير باشند و به ايشان وعده داد كه به زودى به نزد قيصر رفته او را به فرستادن سپاهى نيرومند به سوى مدينه ، براى نابودى محمد و مسلمانان ، تشويق خواهد كرد . منافقان در انتظار اين اقدامات بودند ، ولى ابو عامر پيش از آنكه با امپراطور روم ملاقات كند مرد و خداوند بندگان خود و سرزمين اسلامى را از شر او آسوده كرد .\r\n( 2 ) هنگامى كه وحى بر پيامبر ( ص ) فرود آمد و او را از داستان اين مسجد آگاه ساخت ، پيامبر فرمان داد آن را ويران كرده به آتش بكشند و محل\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nآن را براى زباله‌ها و كثافات اختصاص دهند .\r\nدر كافى از ابو عبد الله امام صادق ( ع ) روايت شده كه حلبى از آن حضرت دربارهء مسجدى كه بر پايهء تقوى بنيان گذارده شده بود پرسيد .\r\nفرمود : آن مسجد قباست كه بنى عوف آن را ساختند و در دو ميلى جنوب مدينه قرار دارد .\r\n( 1 ) گفته‌اند مسجدى كه از نخستين روز بر تقوى پايه‌گذارى شده بود همان مسجد پيامبر است كه آن حضرت به هنگام ورودش به مدينه ساختن آن را آغاز نمود و چهره‌هاى سرشناس مهاجر و انصار در كار ساختن آن شركت داشتند . اين مسجد از نخستين روز براى خدا و سعادت مردم و براى بندگان خدا پايه‌گذارى شد ، نه براى تباهى و دو روئى و توطئه عليه مسلمانان ، مانند مسجدى كه اين مسلمان نمايان ساخته و مىخواستند آن را پايگاهى براى ويران‌سازى و آسيب رساندن به اسلام و مسلمانان قرار دهند .\r\nمساجدى هم كه امروز و پيش از امروز براى هدفهائى بىارتباط با اسلام و دين ساخته مىشوند با مسجدى كه در آغاز اسلام براى زيان رساندن به مسلمانان و ايجاد تفرقه ميان ايشان و دسيسه عليه اسلام ساخته شد و پيامبر فرمان ويران كردن و سوزاندن آن را داد ، تفاوتى ندارند .\r\n( 2 ) برخورد پيامبر ( ص ) نسبت به مسجد ضرار كه قرآن از آن سخن مىگويد ، براى نشان دادن يك شيوه و خطمشى اسلامى در مورد اهدافى است كه مساجد و ديگر نهادهاى عمومى كه در هر زمان پديد مىآيند بايد بخاطر آنها ساخته شوند . اين مسجدها و نهادها بايد براى خدا باشند نه براى شيطان ، براى خوبى باشند نه بدى ، براى همدل كردن و گردآوردن مردم به گرد حق باشند نه براى دشمنى و نفاق و پديده‌هاى بيگانه‌اى كه به دين و انسانيت خدمتى نميكنند .\r\nآنان كه به دين تظاهر مىكنند و با نهادهاى اجتماعى يا ساختن دانشگاهها براى خدمت به دشمنان دين سوداگرى مىكنند و آنها را پايگاهى براى توطئه عليه اسلام و مسلمانان قرار مىدهند ، از ابو عامر راهب ،\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nزيانبخش‌تر و شرورترند . ايشان اگر يارانى از مردم ناآگاه يا از كسانى كه با ايشان در هدف و نتيجهء كار مشتركند بيابند ، همچنانكه ابو عامر در ميان منافقان و يهود مدينه يافت ، به زودى از باطن پليد خويش پرده برمىدارند . و البته از جانب خدا پاداشى جز آنچه خود براى تيره‌بختى خويش بدست آورده‌اند و دلهاشان با آن آميخته شده ، نخواهند يافت . نيرنگ زشت جز به كار به كارگيرندهء آن را فرا نمىگيرد .\r\n( 1 )\r\n\r\nمرگ عبد الله بن ابى\r\nعبد الله بن أبى سركرده و بزرگ منافقان مدينه و مرجع ايشان در سختيها و گرفتاريها بود . با آنكه وى از سرسخت‌ترين دشمنان پيامبر و اسلام و همپيمان يهود و ياور هر قوم معارض با اسلام بود ، با اين حال پيامبر ( ص ) به مسلمانان سفارش كرده بود به احترام پسر وى كه در اسلام صادق بود كسى با وى برخورد بد نداشته باشد . هنگامى كه عبد الله بن أبى تقريبا دو ماه پس از بازگشت پيامبر از تبوك جان سپرد آن حضرت همراه تشيع كنندگان وى حركت كرد و آنچنان كه در كتابهاى سيره آمده است بر جسدش نماز گزارد . سيره‌نويسان مىگويند عمر بن خطاب پيامبر را از نمازگزاردن بر جنازهء او نهى كرد . و افزوده‌اند كه چون پيامبر براى نماز بر جسد او پيش رفت ، عمر كوشيد آن حضرت را كنار بكشد ولى پيامبر اعتنائى به وى نكرد .\r\nبا آنكه رواياتى كه بر نماز گزاردن پيامبر بر وى تصريح مىكنند در پايه‌اى نيستند كه قابل اعتماد باشند ، ولى اگر درست باشد كه پيامبر اين كار را انجام داده ناچار از جانب خدا و بخاطر مصلحتى به اين كار مأمور بوده است .\r\n( 2 ) بعيد نيست احاديثى كه مىگويند عمر بن خطاب پيامبر را از اين كار نهى كرد و در حالى كه پيامبر سرگرم نماز بود جامه آن حضرت را مىكشيد تا او را از كنار جنازهء عبد الله بن أبى دور كند ، از ساخته‌هاى منافقان باشد كه وارد سيرهء پيامبر كرده‌اند ، تا به اين نتيجه برسند كه عمر بن خطاب گاهى بر پيامبر چيره مىشد و او را آنگونه كه مىخواسته جهت مىداده و حتى در\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nكار تشريع احكام نيز دخالت مىنموده است . همانگونه كه به پندار ايشان وى در نماز بر عبد الله بن أبى و حجاب زنان و مسائل مربوط به زنان پيامبر و داستان اذان كه ما در فصلهاى پيش يادآور شديم دخالت نموده است . و نمونه‌هاى ديگرى كه كتابهاى تاريخ و سيره در اين باره آورده‌اند .\r\nاگر درست باشد كه او مىخواسته پيامبر را از نماز بر عبد الله بن أبى بازدارد و جامهء او را مىكشيده تا آن حضرت را از اين كار بازدارد ، اين كار دليل بر رفتار نادرست و عدم اطمينان او به درستى رفتار و كارهاى پيامبر بوده است . در حالى كه خداوند سبحان مىفرمايد : « او از روى هوس سخن نمىگويد . جز وحى كه به او الهام شده چيزى نيست » ( نجم 4 و 3 ) پس كسانى كه به عمر نسبت داده‌اند وى با پيامبر مخالفت مىكرد و در برخى از امور مربوط به تشريع احكام اظهار نظر مىكرده است ، بىآنكه خود بخواهند به او صدمه زده‌اند .\r\n( 1 )\r\n\r\nاسلام آوردن عمرو بن معديكرب زبيدى\r\nدر ارشاد شيخ مفيد آمده است كه چون پيامبر ( ص ) از تبوك بازگشت ، عمرو بن معديكرب به نزد آن حضرت شرفياب شد . پيامبر به او فرمود : اى عمرو اسلام بياور تا خداوند ترا از بزرگترين وحشت در امان بدارد . گفت :\r\nاى محمد ، وحشت و هراس بزرگ چيست ؟ زيرا من از چيزى وحشت نمىكنم . فرمود : « اى عمرو آن حادثه آنچنان كه تو مىپندارى نيست .\r\nيكباره بانگى بر مردم زده خواهد شد كه هيچ مرده‌اى نيست مگر آنكه برمىخيزد و هيچ زنده‌اى نيست مگر آنكه مىميرد ، جز آن كس كه خدا بخواهد . سپس بانگ ديگرى زده خواهد شد كه هر كه مرده برخواهد خاست . و همگى مدهوش خواهند شد . آسمان شكافته مىشود ، زمين به سختى فرو كوفته مىشود ، كوهها به رو در مىافتند و آتش با شعله‌هائى همچون كوهها به آسمان پرتاب مىشود . اى عمرو تو با چنين وضعى چگونه خواهى بود » ؟ گفت : من امروز خبر بسيار بزرگى مىشنوم ،\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nسپس با همراهانش اسلام آوردند و به نزد قوم خود بازگشتند .\r\n( 1 ) عمرو بن معديكرب روزى أبى بن عثعث خثعمى را ديد . گريبان او را گفت و به نزد پيامبر ( ص ) آورده گفت : اى رسول خدا اين بدكار را كه پدر مرا كشته است به دست من بسپار . پيامبر ( ص ) فرمود : اسلام آنچه را كه در جاهليت اتفاق افتاد بر باد داده است . عمرو از پيامبر جدا شد و از اسلام برگشت و بر گروهى از بنى حارث بن كعب حمله برد و به قوم خويش بازگشت . چون پيامبر ( ص ) اين خبر را شنيد على ( ع ) را خواست و او را به همراه گروهى از مهاجران به سوى بنى زبيد خاندان عمرو بن معديكرب فرستاد و خالد بن وليد را نيز به همراه گروهى از اعراب به سوى بنى جعفى روانه كرد و به او سفارش فرمود كه چون با على ( ع ) برخورد كرد على فرماندهء همهء افراد باشد . على بن أبي طالب به سوى بنى زبيد حركت نمود و خالد بن سعيد بن عاص را به فرماندهى پيشاهنگان لشكر خود گماشت . خالد بن وليد نيز ابو موسى اشعرى را بر پيشاهنگ افراد خود گماشت و به سوى بنى جعفى به راه افتاد . چون بنى جعفى از آمدن سپاه اسلام باخبر شدند به دو گروه تقسيم شدند . گروهى به سرزمين يمن رفتند و گروه ديگر به بنى زبيد پيوستند .\r\nهنگامى كه على ( ع ) از اين حركت آگاه شد به خالد بن وليد نگاشت هر جا پيك من به تو رسيد توقف كن . ولى خالد توقف نكرد . على به خالد بن سعيد نگاشت به سوى او برود و خالد را از رفتن بازبدارد . وى نيز به مقابل خالد رفت و او را از رفتن بازداشت . چون على به آنها رسيد دو گروه به لشكر على ( ع ) پيوستند و آن حضرت مسلمانان را حركت داد تا با بنى زبيد كه در محلى بنام كسر گرد آمده بودند برخورد كردند . هنگامى كه بنى زبيد على را ديدند به عمرو گفتند : اى ابو ثور هنگامى كه اين جوان قرشى به تو برسد و از تو باج بستاند چه حالى خواهى داشت ؟ گفت : وقتى مرا ببيند خواهد دانست .\r\n( 2 ) چون دو گروه به يكديگر نزديك شدند ، عمرو بن معديكرب هماورد خواست . على ( ع ) به سوى او به راه افتاد . خالد بن سعيد برخاست و از على\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nدرخواست نمود كه به وى اجازهء جنگ با عمرو را بدهد ، ولى على نپذيرفت و او را بازگرداند . سپس به مقابل عمرو آمد و بانگى بر وى زد كه تمام پيكر او را لرزاند و از پيش روى على گريخت . على برادر و برادرزادهء او را كشت و مسلمانان همسر او ركانه دختر سلامه و زنانى از بنى زبيد را كه همراه او بود اسير گرفتند ، تا زكات‌هاى ايشان را بگيرند و احكام اسلام را به ايشان بياموزند . پس از پايان جنگ عمرو به نزد خالد بن سعيد آمد و به اسلام بازگشت ، و او نيز همسر و فرزند وى را كه همراه اسيران بودند به وى بازگرداند . عمرو شمشير خود را كه به « صمصامه » معروف بود به وى داد .\r\nمفيد در ارشاد افزوده است على يكى از زنان بنى زبيد را براى خود برگزيد خالد بن وليد نيز بريدهء اسلمى را به نزد پيامبر فرستاد و به او دستور داد شتابان و پيش از ورود سپاه به مدينه برود و پيامبر را از داستان كنيزى كه على آن را براى خود برداشته آگاه سازد .\r\n( 1 ) چون بريده به در خانهء پيامبر رسيد با عمر بن خطاب برخورد كرد . عمر از او دربارهء نتايج اين غزوه پرسيد و بريد نتايج آن را برايش بازگفت ، و همچنين دربارهء كنيزى كه على بن أبي طالب براى خود برداشته بود با وى سخن گفت . عمر بن خطاب او را تشويق كرد كه اين مطلب را با پيامبر در ميان بگذارد . بريده بر پيامبر وارد شد و نامهء خالد را كه همراهش بود به آن حضرت داد و در ضمن آنچه را كه على ( ع ) انجام داده بود خبر داد و به پيامبر گفت : اگر به مردم اجازه دهى كه چنين كارهائى بكنند غنيمتها از دست مىرود . چهرهء پيامبر ( ص ) با شنيدن اين سخنان دگرگون شد و نشانه‌هاى ناراحتى بر آن آشكار گرديد . آنگاه فرمود : « اى بريده چه مىگوئى . تو سخنان نفاق‌آميز گفتى . هر غنيمتى كه بر من حلال باشد بر على بن أبي طالب نيز حلال است . او براى تو و قومت بهترين مردم و براى امت من بهترين كسى است كه پس از من خواهد ماند . اى بريده بپرهيز از اينكه على را دشمن بدارى كه خدا تو را دشمن خواهد داشت » . راوى مىگويد :\r\nبريده در اين هنگام گفت : من آرزو مىكردم كاش زمين شكافته مىشد و\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nمرا فرومىبرد . گفتم : از خشم خدا و رسولش به خدا پناه مىبرم . اى رسول خدا براى من از خدا آمرزش بخواه ، من هرگز على را دشمن نخواهم داشت و جز خوبى دربارهء او نخواهم گفت . پيامبر ( ص ) نيز براى او طلب آمرزش كرد و دعاى خير نمود .\r\n( 1 ) ابن هشام و ديگران ، آمدن عمرو بن معديكرب را به نزد پيامبر و اسلام آوردن او را به همراه گروهى از قومش و اينكه او بر اسلام باقى ماند تا آنكه پس از وفات رسول خدا از اسلام برگشت ، يادآور شده‌اند . ولى هيچ‌يك از سيره‌نويسان آمدن وى را به نزد پيامبر آنگونه كه مفيد روايت كرده نياورده‌اند ، بويژه اين را كه على از اسيران بنى زبيد زنى را براى خود برگزيد نصوص تاريخى تأييد نمىكنند .\r\nدر بيشتر روايات آمده كه على ( ع ) به هيچ نحو زنى را جايگزين سرور زنان فاطمهء زهرا ( س ) ننمود و او همچنان تنها همسر آن حضرت بود و على زن ديگرى براى خود نمىشناخت تا آنكه آن حضرت وفات يافت . همچنانكه پيامبر نيز با مادر او خديجهء كبرى چنين بود .\r\n( 2 )\r\n\r\nغزوه ذات سلاسل\r\nابن جرير طبرى و ابن هشام و ديگران اين غزوه را ضمن رويدادهاى سال هشتم هجرى يادآور شده و در آن از على بن أبي طالب يادى نكرده‌اند .\r\nدر آنچه طبرى در اين زمينه يادآور شده آمده است كه پيامبر ( ص ) عمرو بن عاص را به سرزمين بلى و عذره فرستاد تا مردم را براى حمله به شام بسيج كند ، و از اين جهت ابن عاص را به اين مأموريت فرستاد كه مادربزرگ او ام عاص از آن منطقه بود .\r\nعمرو بن عاص با همراهانش رفت تا در زمين جذام به آبى بنام « سلاسل » رسيد ، و از آنجا به پيامبر پيغام فرستاد كه برايش كمك بفرستد . پيامبر نيز ابو عبيدة بن جراح را به همراه گروهى از مهاجران و انصار كه ابو بكر و عمر بن خطاب نيز در ميان آنان بودند به كمك او فرستاد و به ابو عبيده\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nفرمود : با يكديگر اختلاف نكنيد . چون ابو عبيده به جائى كه عمرو بن عاص در آنجا بود رسيد ، عمرو به او گفت من فرماندهء افراد سپاهم . ابو عبيده نيز با او مخالفت نكرد . در سيرهء ابن هشام آمده كه پيامبر عمرو بن عاص را با سيصد تن از رزمندگان به سوى بنى قضاعه فرستاد زيرا خبر يافته بود كه ايشان مىخواهند به اطراف مدينه يورش آورند . چون عمرو عاص از بسيارى آنان آگاه شد به پيامبر پيغام داد كه برايش كمك گسيل دارد و آن حضرت نيز ابو عبيده را با دويست تن از مهاجران و انصار به كمك وى فرستاد .\r\n( 1 ) از مطالبى كه در ارشاد در زمينهء اين غزوه آمده بدست مىآيد كه فردى بيابان‌نشين به مدينه آمده به پيامبر خبر داد كه گروهى از اعراب در وادى رمل گرد آمده آهنگ شبيخون به مدينه دارند ، و ويژگيهاى ايشان را براى پيامبر بيان نمود . پيامبر نيز ابو بكر را به سركردگى گروهى از مسلمانان به سراغ ايشان فرستاد . وى رفت تا به نزديكى سرزمين ايشان كه زمينى سنگلاخ بود رسيد . مردم در ميان درّه اقامت داشتند . ابو بكر چون با همراهانش به دره رسيدند ، دشمنان به ايشان حمله كرده گروهى از مسلمانان را كشتند . ابو بكر نيز با افرادش گريخت . چون به مدينه وارد شدند ، پيامبر ( ص ) عمر بن خطاب را روانه كرد ولى بهرهء او نيز مانند دوستش بود . آنگاه عمرو بن عاص را فرستاد ، او نيز همان نقش دو رفيقش را بازى كرد . سرانجام پيامبر چاره‌اى جز فرستادن على ( ع ) نيافت . از اينرو وى را با گروهى كه ابو بكر و عمر و عمرو بن عاص و ديگر مهاجران و انصار نيز در ميان آنها بودند روانه نمود و خود به همراه ايشان از مدينه بيرون آمد و براى على دعا فرمود . على ( ع ) با افرادش به سوى عراق روان گرديد و همراهانش پنداشتند او قصد كسان ديگرى را دارد . على همچنان در راهى كه به ايشان نمىرسيد پيش رفت . آنگاه به سوى ايشان منحرف شد و به دره‌اى كه آن گروه در آن بودند روى آورد . وى شب‌ها راه مىسپرد و روزها پنهان مىشد .\r\n\r\n","description":"","footnote":"","page_name":" 350 ","page_number":350},
  {"content":"\r\n\r\n( 1 ) چون به آن دره نزديك شد ابن عاص ترديد نكرد كه به زودى فتح نصيب على ( ع ) خواهد شد . از اينرو به نزد ابو بكر آمده به وى گفت : من اين سرزمين را بهتر از على مىشناسم ، در اينجا درندگان و گرگهائى هستند كه از بنى سليم براى ما خطرناكترند . اگر على از اين سمت حمله كند ما را خواهند دريد . با او سخن بگوى شايد بگذارد ما به بالاى دره برويم . ابو بكر به نزد على ( ع ) آمده آن انديشه را با وى در ميان گذارد ، ولى على به او توجهى نكرد . آنگاه عمر آمد و على به او نيز توجه نكرد . امير مؤمنان همچنان از آن مكان پاسدارى كرد تا سپيده دميد . آنگاه غافلگيرانه به دشمن تاخت . خداوند او را بر ايشان چيره ساخت و وى هفت تن از پهلوانان نيرومندشان را كشت و فتح بدست مباركش انجام گرفت .\r\n( 2 ) به اين مناسب سورهء عاديات بر پيامبر ( ص ) نازل گرديد . پيامبر به اصحابش مژدهء فتح داد و فرمان داد به پيشباز على ( ع ) بروند . چون على از آن قوم جدا شده به همراه غنائم و اسيران به مدينه بازگشت و به نزديكى آن رسيد ، پيامبر ( ص ) را ديد كه به پيشباز وى مىآيد و مسلمانان نيز همراه او هستند . على از اسبش پياده شد . ولى پيامبر به او فرمود : سوار شو ، خدا و رسولش از تو خشنودند . امير مؤمنان با شنيدن اين سخن از شادى گريست .\r\nدر اين هنگام پيامبر ( ص ) فرمود : اى على اگر نمىترسيدم گروه‌هائى از امت من آنچه را كه مسيحيان دربارهء مسيح گفتند دربارهء تو بگويند ، در باره‌ات سخنانى مىگفتم كه بر گروهى از مردمان نگذرى مگر آنكه خاك از زير پايت به تبرك برگيرند .\r\n( 3 ) سيد حميرى دربارهء اين غزوه اشعار زير را سروده است :\r\n« در ذات سلاسل ، سرزمين قبيلهء سليم ، در بامداد مرگ نابوده كننده‌اى به سراغشان آمد .\r\nدرحالىكه ايشان عمر بن خطاب و عمرو عاص و رفيقش ( ابو بكر ) را بارها شكست داده ، پراكنده ساخته بودند و گروهى از انصار را كشته بودند ، پس نذر گشوده شد يا نذرهائى واجب گشت .\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nمرگ پيران تناورى را ديدار كرد كه مهتران قوم بودند و رخنه‌ها با ايشان بسته مىشد » .\r\n( 1 ) شيخ طبرسى در مجمع البيان از ابى عبد الله امام صادق ( ع ) نقل كرده كه سورهء عاديات هنگامى نازل گشت كه پيامبر ( ص ) على را به غزوهء ذات سلاسل فرستاد و او بر ايشان پيروز گشت ، پس از آنكه صحابهء ديگرى كه پيامبر ( ص ) براى اين كار گسيل داشته بود ناكام بازگشته بودند . چون اين سوره بر پيامبر فرود آمد به سوى مردم آمد و نماز صبح را با ايشان گزارد و سوره را در نمازش قرائت فرمود . هنگامى كه نماز را به پايان برد ، مسلمانان گفتند ما اين سوره را نمىشناختيم . پيامبر ( ص ) فرمود : آرى ، على بر دشمنان خدا پيروز شد و جبرئيل با اين سوره پيروزى او را در اين شب به من مژده داد . على ( ع ) نيز پس از چند روز با غنيمتها و اسيران به مدينه بازگشت .\r\n( 2 ) در سبب نامگذارى اين غزوه به « ذات السلاسل » آمده است كه على پس از پيروزى بر دشمن و كشتن گروهى از ايشان ، كتفهاى اسيران را با ريسمان بهم بست بگونه‌اى كه گويا ايشان در زنجير بسته شده‌اند . و نيز گفته‌اند :\r\nسلاسل نام آبى در آنجا مىباشد . و گفته‌اند : مشركان خودشان را با زنجير به يكديگر بسته بودند تا از ميدان جنگ نگريزند .\r\nسيد محسن امين در اعيان الشيعة مىگويد : راوندى در خرائج و على بن ابراهيم در تفسيرش و زجاج و مقاتل و وكيع ثورى و سدى اين غزوه را به همين صورت يادآور شده‌اند و گروه ديگرى را نيز برشمرده است .\r\n\r\n","description":"","footnote":"","page_name":" 352 ","page_number":352},
  {"content":"\r\n\r\n( 1 )\r\n\r\nاعزام على بن أبي طالب به طى و اسلام عدى بن حاتم\r\nبيشتر نويسندگان سيره اعزام نيروهاى مسلمان به بلاد طى ، بازگشت پيروزمندانهء ايشان از آن غزوه ، حضور سفانه دختر حاتم طائى در ميان اسيران ، فرار برادرش عدى بن حاتم به سرزمين شام ، بازگشت وى از آنجا به مدينه و اسلام آوردنش را ذكر كرده‌اند ، ولى فرماندهء لشكر اعزامى و شمار سپاهيانى را كه پيامبر ( ص ) در آن غزوه روانه فرمود يادآور نشده‌اند .\r\n( 2 ) در برخى از كتب سيره آمده است كه پيامبر ( ص ) على را در رأس گروهى كه شمارشان به يكصد و پنجاه تن مىرسيد ، به سرزمين طى فرستاد تا بتى را كه ايشان مىپرستيدند و در جائى به نام فلس قرار داشت ويران سازند .\r\nعلى به همراه افراد تحت فرمانش در ربيع الثانى سال هفتم هجرى از مدينه رهسپار شد ، و رفت تا به نزديك برخى از تيره‌هاى عرب وابسته به طى رسيد .\r\nدر سپيدى بامداد به قبيله نزديك شد و ناگهان از همه سو بر ايشان يورش برد . جمعشان را پراكنده ساخت ، گروهى از ايشان را كشت و برخى را اسير نمود . باقيماندهء ايشان گريختند . على چهارپايانشان را در اختيار گرفت و بتى را كه به آن پناهنده مىشدند ويران ساخت و از خزانهء بتخانه سه شمشير و سه زره بدست آورد . عدى بن حاتم ، رهبر طى نيز به شام گريخت .\r\n( 3 ) على ( ع ) اسيران و غنائم را به مدينه آورد . سفانه دختر حاتم نيز در ميان ايشان بود . اسيران را در پرچينى كه در كنار مسجد براى اين كار آماده شده بود جاى دادند . هنگامى كه پيامبر از اسيرانى كه در آن پرچين بودند بازديد مىفرمود ، سفانه كه زنى خردمند و با وقار بود برخاست و گفت :\r\nاى رسول خدا ، پدرم مرد و سرپرست من و جانشين او نيز در پى كار خود رفت . پيامبر پرسيد : سرپرست تو كيست ؟ گفت : عدى بن حاتم . فرمود : آن مرد گريزان از خدا و پيامبرش ؟ و از وى گذشت .\r\nروز بعد بازهم پيامبر از آنجا گذر كرد . على به سفانه پيشنهاد كرد كه\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nبا پيامبر سخن بگويد . وى نيز با پيامبر به گفتگو پرداخت ( 1 ) و از جمله ، آنگونه كه در برخى از كتب سيره آمده ، گفت : اى محمد كاش مرا رها مىكردى و بدگوئى تيره‌هاى عرب را بر من روا نمىداشتى ، زيرا من دختر سرور ايشانم .\r\nپدر من خانواده و آبروى افراد را حمايت مىكرد و بنده را آزاد مىساخت ، گرسنه را سير مىكرد ، برهنه را مىپوشاند و دوستى و صلح را ميان مردم مىپراكند . پس تو نيز بر ما منت بگذار ، خداوند بر تو منت نهد . پيامبر فرمود : تو آزادى ، ولى شتاب نكن تا افراد مطمئنى را بيابى كه تو را به وطنت برسانند ، و اگر خواستى به روى مرا خبر كن . سفانه با احترام و عزت در خدمت پيامبر باقى ماند تا آنكه هيئتى از طى به آنجا آمد ، او به آن حضرت خبر داد كه در ميان ايشان احساس اطمينان و آرامش مىكند . پيامبر نيز جامه‌اى به او پوشاند و بر شترى سوارش نمود و به اندازهء نيازش مال در اختيارش گذارد . سفانه چون بخشش پيامبر ( ص ) را ديد گفت : دستى كه پس از توانگرى نيازمند شد تو را سپاس مىگويد ، و دستى كه پس از تنگدستى توانگر شد تو را مالك چيزى نكند ، و خداوند نيكى تو را به جايهايش برساند ، و براى تو به فرومايه نيازى قرار ندهد ، و نعمتى را از شخصى كريم نگرفته باشد مگر آنكه ترا سبب بازگرداندن آن به وى قرار دهد .\r\n( 2 ) در سيرهء ابن هشام و تاريخ طبرى آمده است كه سفانه پس از بازگشت به طى بار سفر بست و براى ديدن برادر به شام رفت . چون به او رسيد ، به سرزنش و بد گفتن به او پرداخت . مىگفت : اى برندهء پيوند خويشى ، اى بيدادگر ، زن و فرزند خود را برداشتى و بازماندگان پدر و ناموست را واگذاشتى ؟ عدى گفت : هر چه مىخواهى بگو كه من عذرى ندارم . سفانه گفت : نظر من اين است كه هر چه زودتر به نزد محمد به روى و به او بپيوندى ، زيرا اگر پيامبر باشد هر كه زودتر بنزدش رود فضيلتش بيشتر خواهد بود و اگر پادشاه باشد هرگز كسى چون تو در كنار ارجمندى و فرخندگى او خوار نخواهد شد . اين پند از زبان سفانه كه به نيك نظرى و درست‌انديشى\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nمعروف بود اثر خوبى در جان برادر بر جاى گذارد و عدى بلافاصله به سوى پيامبر ( ص ) بار سفر بست .\r\n( 1 ) مورخان از عدى نقل كرده‌اند كه گفت : من در مسجد بر پيامبر وارد شدم . چون سلام كرده خود را به او معرفى نمودم ، از جاى برخاست و مرا به خانهء خود برد . به خدا سوگند در راه پيرزنى ناتوان و فرتوت با او برخورد نمود و آن حضرت را مدتى طولانى متوقف كرد . پيامبر نيز ايستاد و دربارهء نياز وى با او سخن مىگفت . من در دل گفتم : به خدا اين مرد پادشاه نيست .\r\nسپس مرا با خود به خانه‌اش برد . تشكچه‌اى چرمين كه از ليف خرما پر شده بود برداشت و آن را براى من انداخت و گفت : بر روى آن بنشين . گفتم :\r\nنه ، شما بر آن بنشينيد . ولى پيامبر نپذيرفت . من بر آن نشستم و او خود بر روى زمين نشست . باز به خود گفتم پادشاهان چنين نمىكنند .\r\n( 2 ) سپس فرمود : اى عدى بن حاتم آيا تو « ركوسى » « 1 » نيستى ؟ گفتم : چرا .\r\nفرمود : آيا تو در ميان قومت يك چهارم نمىگرفتى ؟ ( يعنى يك چهارم از هر غنيمت و درآمدى ) . گفتم : چرا . فرمود : اين كار در دينت بر تو روا نيست .\r\nگفتم : به خدا راست است . و دانستم كه او پيامبرى فرستاده از سوى خداست كه آنچه ديگران نمىدانند او مىداند . سپس فرمود : اى عدى شايد آنچه تو را از وارد شدن به اين دين بازمىدارد اين است كه درويشى پيروان آن را مىبينى ، به خدا سوگند زود باشد كه مال در ميان ايشان چنان فراوان شود كه نيازمندى را نيابند كه آن را بگيرد . و شايد آنچه ترا از ورود به آن بازمىدارد آن است كه مىبينى دشمنان ايشان بسيارند و شمارشان اندك است ، به خدا سوگند زود باشد كه بشنوى زنى تنها از قادسيه بر شترش به راه افتد و خانهء كعبه را زيارت كند بىآنكه از كسى بترسد . و شايد آنچه ترا از ورود به آن بازمىدارد آنست كه مىبينى سلطنت و پادشاهى در دست ديگران است ، به خدا سوگند زود باشد كه بشنوى كاخهاى سفيد بابل به دست\r\n\r\n\r\n","description":"","footnote":"\r\n( 1 ) - ركوسى از ركوسيّه است ، و آنان گروهى هستند كه دينى بين مسيحيان و صابئيان دارند .\r\n","page_name":" 355 ","page_number":355},
  {"content":"\r\n\r\nايشان گشوده شده .\r\n( 1 ) پيامبر اين سخنان را مىفرمود و عدى بن حاتم خاموش بود و سخنى نمىگفت ، ولى انديشه‌اش در جولان بود . به پادشاهان و فرمانروايان و پيشگويان و جادوگران و به هر كس كه مىتوانست در آن لحظات به خاطر بياورد مىانديشيد ، ولى محمد را مانند هيچ‌يك از ايشان نمىيافت . براى آنچه از او ديده و شنيده بود توضيحى جز نبوت نمىيافت ، نبوتى كه خداوند آن را به پيش مىراند و آن را به عرصه‌هائى مىكشاند كه هيچ كس را توان رو در روئى با آن نيست . از اينرو اسلام آورد و در اسلام خود اخلاص نشان داد ، اسلامى بر اساس باور و قبول ، نه همچون آزمندان يا بزدلانى كه پس از ناتوان شدن از سركوبى اسلام به آن پيوستند و در پوشش اسلام به فعاليت پرداختند تا در فرصت مناسب پرچم خود را برافرازند . وى در طول زندگانيش از حاميان اسلام بود .\r\nروايت كرده‌اند كه وى گفته است : هيچ‌گاه زمان نماز فرا نرسيد مگر آنكه من به آن مشتاق بودم ، و از هنگامى كه اسلام آوردم هيچ‌گاه نماز برپا نشد مگر آنكه با وضو بودم .\r\n\r\nهيئتهائى كه خدمت پيامبر رسيدند\r\n( 2 ) نويسندگان سيرهء پيامبر بر اين نكته همداستانند كه پس از بازگشت رسول خدا از تبوك ، هيئتهاى عرب يكى پس از ديگرى به نزد آن حضرت شرفياب مىشدند . از ميان هيئتهائى كه به نزد آن حضرت آمدند گروهى از قضاعه بودند كه بر رويفع بن ثابت بلوى وارد شدند . او ايشان را به نزد پيامبر كه در ميان اصحاب خود نشسته بود آورد . پيامبر ( ص ) به ايشان خوش آمد گفت . رويفع گفت : اى رسول خدا اين هيئت كه بزرگان قوم خويش هستند با اقرار به اسلام به نزد تو آمده‌اند . پيامبر ( ص ) فرمود : خداوند براى هر كس خير بخواهد او را به اسلام هدايت خواهد نمود .\r\nآنگاه بزرگ هيئت ، ابو الضبيب ، پيش آمده ، پيش روى پيامبر نشست و\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nگفت : اى رسول خدا ، ما به نزد تو آمده‌ايم تا تصديقت كنيم و گواهى دهيم كه تو پيامبرى از جانب خداوندى و آنچه را خود و پدرانمان مىپرستيديم به دور افكنيم . پيامبر نيز براى ايشان دعا فرمود و پس از آنكه اصول اسلام و بخشى از احكام آن را به ايشان آموخت آنان را به سرزمينشان بازگرداند ، و در امور خودشان آزادشان گذارد - همچنانكه با بيشتر هيئتهاى عربى چنين مىكرد .\r\nنمايندگان بنى تميم نيز به سركردگى حاجب بن زراة بن عدس بنزد پيامبر ( ص ) آمدند . اقرع بن حابس و زبرقان بن بدر و عمرو بن أهتم و قيس بن عاصم و چهره‌هاى سرشناس ديگرى نيز در اين هيئت شركت داشتند . ايشان وارد مسجد شدند و فرياد كردند : اى محمد به نزد ما بيا تا افتخاراتمان را به يكديگر بازگو كنيم . ما در ضمن بيان سريهء عيينة بن حصن به بنى عنبر ، يكى از تيره‌هاى تميم ، به اين هيئت اشاره كرديم .\r\n( 1 )\r\n\r\nهيئت حمير و نامهء پيامبر ( ص ) به ايشان\r\nپادشاه حمير نامه‌اى دربارهء اسلام آوردن خويش به همراه هيئتى به نزد پيامبر فرستاد . زرعة بن ذى يزن مالك بن مرهء رهاوى نيز اسلام آوردن مردم خود را به آن حضرت اطلاع داد . پيامبر ( ص ) نيز نامه‌اى به ايشان نگاشت كه در آن آمده است :\r\n« از محمد رسول خدا به حارث بن عبد كلال و نعيم بن عبد كلال و نعمان ذى رعينى و معافر و همدان :\r\nاما بعد ، من الله را كه خدائى جز او نيست ستايش مىكنم . فرستادهء شما كه از سرزمين روم مىآمد بر ما وارد شد و پيغام شما را رساند و خبر اسلام آوردنتان و اينكه مشركان را كشته‌ايد به ما داد . اگر نيكوكار باشيد ، خدا و رسولش را فرمان بريد ، نماز بگزاريد ، زكات بدهيد و خمس غنائم را كه سهم خدا و رسول اوست بپردازيد ، خداوند شما را به هدايت خود راه نموده است . »\r\n\r\n","description":"","footnote":"","page_name":" 357 ","page_number":357},
  {"content":"\r\n\r\n( 1 ) سپس آنگونه كه در سيرهء ابن هشام و كتب ديگر آمده است موارد وجوب زكات و مقدار آن را در محصولات زمين ، شتر ، گاو و گوسفند بيان فرمود .\r\nو ادامه داد : « اين فريضه‌اى است از واجبات خداوند كه بر بندگانش مقرر فرموده است . هر كه آن را ادا كند و مسلمانان را در برابر مشركان پشتيبانى نمايد از مؤمنان است ، از همهء حقوق ايشان برخوردار و به همهء تكاليف ايشان موظف است . هر كه بر يهوديت و نصرانيت باقى باشد از آن دين بيرون برده نمىشود ، ولى بايد جزيه بپردازد . خواه مرد باشد يا زن ، آزاد باشد يا بنده : هر كس يك دينار ، يا برابر بهاى آن از جامهء يمنى . و هر كه از پرداختن آن خوددارى كند دشمن خدا و رسول اوست . »\r\n( 2 ) آنگاه معاذ بن جبل و عبد الله بن زيد و مالك بن عباده و عقبة بن نمر و مالك بن مره را به سوى ايشان گسيل داشت . و به زرعة بن ذى يزن نگاشت كه آنچه صدقه و جزيه در نزد ايشان است گردآورند و به فرستادگان وى كه معاذ بن جبل رئيسشان است بپردازند . و افزود : « فرستادهء تو مالك بن مرّه براى من حكايت نمود كه تو در اسلام آوردن از قوم حمير پيشى جسته و مشركان را كشته‌اى . پس مژدهء نيكو براى تو . من تو را بر حمير امير مىكنم كه به نيكوكارى رفتار كنيد ، خيانت نكنيد و از يارى يكديگر دست برنداريد . زيرا پيامبر خدا ، سرپرست توانگر و درويش شماست . صدقه به محمد و اهل بيتش نمىرسد ، بلكه براى مسلمانان تهيدست و درراه‌ماندگان است . » و او را به نيكوكارى سفارش فرمود .\r\n( 3 ) هيئتهاى عرب از همه سو پىدرپى به نزد پيامبر شرفياب مىشدند تا به اسلام بگروند . پيامبر همهء هيئتها را استقبال مىنمود و به ايشان خوش آمد مىگفت . يا خود اسلام را به ايشان مىآموخت و يا يكى از اصحابش را مأمور اين كار مىنمود ، و براى ايشان نامه‌هائى مىنگاشت كه بيشتر احكام اسلام را در برداشت . همچنانكه براى عمرو بن حزم چنين شد آنگاه كه او را به همراه هيئت بنى حارث بن كعب روانه نمود ، يا براى معاذ بن جبل و ديگر كسانى\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nكه به همراه هيئتها بسوى سرزمين آنان گسيل مىنمود .\r\n( 1 ) در طول مدت باقيمانده از سال نهم هجرى ، هيئتها پىدرپى بر پيامبر وارد مىشدند . به سوى اسلام آغوش مىگشودند و به فرمان وى گردن مىنهادند . پيامبر با ايشان پيمان‌ها و قرارهاى محكم مىبست كه خيانت نكنند و با دشمنان اسلام همكارى ننمايند .\r\nغزوهء تبوك بود كه چنين واكنش سريعى در پى داشت . اين غزوه به عرب نشان داد كه چگونه وحشت بر آن سپاه هولناك كه شمارش از دويست هزار جنگجو نيز فراتر مىرفت حاكم شد . با اينكه هرقل آن را براى يورش به درون سرزمين مسلمانان و حتى در صورت مساعد بودن شرائط ، مركزشان آماده ساخته بود . امّا بجاى اين كار از مرزهاى حجاز عقب نشست ، و به پادگانها و دژهاى درون سرزمينهاى روم بازگشت و سرزمينهاى هم مرز حجاز را رها كرد تا جولانگاه مسلمانان گردد و ايشان حاكميت و نيروى خود را بر آن تحميل كنند ، بىآنكه در راه آن قطره‌اى خون داده باشند .\r\n( 2 ) اين عقب‌نشينى همين اثر را در دل قبايل جنوب شبه جزيره در يمن و حضرموت و عمان و جز آنها نيز به جاى گذارد . از اينرو اين قبايل به اسلام روى آوردند و پىدرپى به مدينه هيئت فرستادند تا اسلام آوردن و فرمانبردارى خود را اعلان كنند ، و در وحدت اسلامى فراگيرى كه در سايهء پرچم اسلام قرار داشت و ايشان را از فرمانروائى ايران و روم نجات مىداد سازمان يابند .\r\n( 3 ) در كتابهاى سيره آمده است كه بنى سعد بن بكر ، ضمام بن ثعلبه را به نزد پيامبر ( ص ) فرستادند تا از جانب ايشان در كار پيامبر و اسلام بنگرد و نتيجه را به آگاهى ايشان برساند . وى بار سفر بست و به سوى مدينه رهسپار شد . در مقابل در مسجد شتر خود را خواباند و زانويش را بست و بر پيامبر كه در ميان اصحابش نشسته بود وارد شد . وى مردى نيرومند بود كه دو گيسوى خود را بافته بود . وى به سوى حاضران آمد و پرسيد : كدام يك از شما پسر عبد المطلب است ؟ پيامبر ( ص ) فرمود : پسر عبد المطلب منم . پرسيد : آيا\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nمحمد تو هستى ؟ گفت : آرى . ( 1 ) گفت : اى پسر عبد المطلب ، من از تو پرسشهائى مىكنم و در پرسش پافشارى مىكنم . اين را بر من نگير . پيامبر فرمود : هر چه در نظر دارى بپرس . گفت : ترا به الله خداى تو و خداى پيشينيانت و خداى هر كه پس از تو خواهد بود سوگند مىدهم كه آيا خداوند تو را بعنوان پيامبر به سوى ما فرستاده است ؟ پيامبر فرمود : به خدا سوگند آرى .\r\nگفت : ترا به الله خداى تو و خداى پيشينيانت سوگند مىدهم كه آيا خداوند به تو فرمان داده تنها او را بپرستيم و چيزى را با او انباز نگيريم و اين همتايان را كه پدرانمان آنها را مىپرستيدند دور بريزيم ؟ فرمود : آرى . گفت : ترا به الله خداى تو و خداى پيشينيانت سوگند مىدهم كه آيا خداوند به تو فرمان داده كه پنج نماز بگذارى ؟ فرمود : آرى . سپس ضمام يك به يك واجبات را برشمرد و در هر مورد پيامبر را به خدا سوگند داد و پيامبر مىفرمود : آرى ، و هيچ‌چيز را كه اسلام واجب نموده بود نگذاشت مگر آنكه آن حضرت را دربارهء آن سوگند داد . چون برشمردن آنها را به پايان رساند گفت :\r\nگواهى مىدهم كه خدائى جز الله نيست و محمد بنده و رسول اوست . و خدا را بر خود گواه گرفت كه همهء آنچه را اسلام واجب كرده به قومش برساند ، و از هر آنچه نهى فرموده دست بردارد . سپس از مسجد بيرون رفت ، پابند شترش را گشود و از مدينه به سوى قوم خود رهسپار گشت .\r\n( 2 ) چون به ايشان رسيد به گردش جمع گشتند . نخستين سخنى كه گفت اين بود : چه بد هستند لات و عزى . گفتند : اى ضمام خاموش باش ، از پيسى و خوره و ديوانگى بترس . ايشان بر اين باور بودند كه هر كس به آن دو بت اهانت كند دچار اين بيماريها خواهد شد . ضمام گفت : واى بر شما ، به خدا سوگند اينها نه زيان مىرسانند و نه سود مىدهند . خداوند پيامبرى برگزيده و كتابى بر او فرود آورده كه شما را از آنچه در آنيد نجات مىدهد . من گواهى مىدهم كه خدائى جز الله نيست و او يگانه و بىانباز است و محمد بنده و فرستادهء اوست و من از جانب او آنچه را كه فرمان داده و آنچه را كه نهى فرموده براى شما آورده‌ام . ضمام آن روز را شب نكرد\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nمگر آنكه هر كه در حضورش بود از زن و مرد اسلام آورد .\r\nافراد بسيارى از اين گونه به نزد پيامبر سفر كرده اسلام و ايمان خويش را به رسالت وى و اصول آن اعلان مىكردند ، و از دشمنان اسلام جز افراد اندكى باقى نماندند . بر اين افراد غرور چيره شده بود . ايشان از قبايل خويش كناره مىگرفتند : مانند عامر بن طفيل و أريد از بنى عامر بن صعصعه و مسيلمهء كذاب از بنى حنيفه و ديگران .\r\n( 1 ) نويسندگان سيرهء پيامبر ( ص ) حكايت كرده‌اند كه هيئتى از بنى عامر بن صعصعه به مدينه آمدند تا اسلام آوردن قوم خويش را به آگاهى پيامبر برسانند . ولى همراه اين هيئت سه نفر بودند كه شرك را در دل پنهان داشته ، به آهنگ كشتن محمد بن عبد الله ( ص ) با ايشان همراه شده بودند .\r\n( 2 ) قوم عامر بن طفيل پيشتر به او گفته بودند مردم اسلام آورده‌اند همچنانكه قوم تو نيز اسلام آورده‌اند . وى به ايشان پاسخ داد : به خدا سوگند من دست برنمىدارم تا عرب در پى من روان شوند . آيا من از پى اين جوان قريشى روان شوم ؟ هنگامى كه وى با هيئت بنى عامر به مدينه مىآمد به أريد گفت : چون من بر اين مرد وارد شدم او را متوجه خود مىكنم و روى او را از تو بر مىگردانم ، چون ديدى من اين كار را كردم او را با شمشير بزن . چون به مدينه رسيدند ، هيئت كه عامر و أريد نيز در ميان ايشان بودند بر آن حضرت وارد شدند . عامر به پيامبر گفت : با من خلوت كن تا با تو تنها باشم و سخنانم را با تو در ميان بگذارم . پيامبر ( ص ) فرمود : نه به خدا سوگند تا به خداوند يگانه ايمان نياورى از تو نمىپذيرم . او سخن خود را با پيامبر تكرار مىكرد و اميدوار بود كه أريد آنچه را قرار گذارده بودند انجام دهد ، أريد نيز نمىدانست چه كند . چون عامر از اريد نااميد شد به پيامبر ( ص ) گفت : به خدا سوگند براى جنگ با تو صحرا را از سوار و مركب پر مىكنم . پيامبر فرمود : خداوندا شرّ عامر بن طفيل را از من بر طرف كن .\r\n( 3 ) چون از نزد پيامبر بازگشتند ، عامر به اريد گفت : واى بر تو اى أريد ، پس آنچه به تو سفارش نمودم چه شد ؟ به خدا سوگند در روى زمين كسى نبود\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nكه من بيشتر از تو از وى بر خود بترسم ، به خدا سوگند پس از امروز هرگز هراسى از تو نخواهم داشت . اريد گفت : در داورى نسبت به من شتاب نكن كه باكى از تو ندارم . به خدا قسم هرگاه خواستم فرمان تو را انجام دهم ديدم تو ميان من و آن مرد قرار گرفته‌اى ، بگونه‌اى كه من جز تو كسى را نمىديدم .\r\nآيا مىخواستى ترا با شمشير بزنم ؟ در همان حال كه ايشان شبانه راه خود را ادامه مىدادند ناگهان عامر بن طفيل از ناحيه گردن دچار طاعون گرديد و از ادامهء راه ناتوان شد و به خانهء زنى از قبيلهء سلول پناه برد ، و در حالى كه با خود مىگفت اى پسر عامر آيا به غده‌اى همچون غدهء شتر دچار شده و در خانه فردى از سلول مرگ را مىپذيرى ، تن به مرگ داد و همراهانش او را به خاك سپردند و رفتند .\r\nچون به قوم خود رسيدند ، بنى عامر به اريد گفتند : اى اريد چه خبر ؟\r\nگفت : هيچ ، به خدا قسم او ما را به پرستش چيزى فراخواند كه دوست داشتم اكنون اينجا حضور داشت و من پيكان خود را به او پرتاب مىكردم و او را مىكشتم . دو روز پس از اين سخن وى با شترى كه مىخواست آن را بفروشد به راه افتاد . خداوند بر او و شترش آذرخشى فرستاده او را سوزاند . دشمنى عامر بن طفيل و أريد بن قيس مانع ورود قومشان به اسلام و آمدنشان به زير پرچم آن نگرديد .\r\n( 1 )\r\n\r\nمسيلمة بن حبيب معروف به كذاب\r\nمسيلمه از كسانى بود كه نادانى و غرور بر ايشان چيره گشته بود . وى به همراه هيئت بنى حنيفه به مدينه آمده به خدمت پيامبر رسيد . آنان مسيلمه را با جامه‌اى پوشانيده بودند . پيامبر نشسته ، در دستش شاخهء خشكى از درخت خرما بود كه بر سر آن برگهاى خرما قرار داشت . چون مسيلمه به پيامبر ( ص ) رسيد با آن حضرت سخن گفت و پرسش كرد . پيامبر ( ص ) به او فرمود : به خدا سوگند اگر اين شاخهء خشكيده را از من بخواهى به تو نخواهم داد .\r\n\r\n","description":"","footnote":"","page_name":" 362 ","page_number":362},
  {"content":"\r\n\r\n( 1 ) در روايت ابن اسحاق از پيرمردى از بنى ضبعه نقل شده كه بنى حنيفه چون بر رسول خدا وارد شدند ، مسيلمه را در كنار بارهاى خود باقى گذاردند . چون اسلام آوردند ، او را به ياد آوردند و گفتند : اى رسول خدا ، ما دوست خود را در كنار بارها و مركبهامان باقى گذارده‌ايم كه از آنها مراقبت كند . پيامبر دستور داد به او نيز همچون ديگران رسيدگى شود ، و فرمود : او بدتر از شما نيست . منظورش آن بود كه او وسائل شما را حفظ نموده است . چون آن هيئت به يمامه بازگشتند وى ادعا نمود كه در رسالت با پيامبر شريك است ، و به همراهانش گفت : محمد نگفت او از شما بدتر نيست مگر از آن رو كه مىدانست من در اين كار با وى شريكم . وى براى قوم خود سخنانى آهنگين و موزون مىگفت و كلماتى ادا مىكرد كه مدعى بود با قرآن برابرى مىكند . از نمونه‌هاى سخنش اين بود « لقد انعم الله على الحبلى ، فاخرج منها نسمة تسعى ، من بين صفاق وحشا »\r\n( خداوند بر زن باردار نيكى كرد ، در او انسانى پديد آورد ، كه ميان پوست و احشاء حركت مىكند . )\r\n( 2 ) در بدايه و نهايه آمده است كه مردى به نزد عبد الله بن مسعود آمده ، گفت : من از برخى از مساجد بنى حنيفه گذر كردم و شنيدم كه ايشان آنچه را خداوند بر محمد بن عبد الله ( ص ) فرود آورده مىخواندند . ابن مسعود پرسيد : از آنچه مىگفتند چه شنيدى ؟ گفت شنيدم مىگويند « و الطاحنات طحنا و العاجنات عجنا و الخابزات خبزا و الثاردات ثردا و اللاقمات لقما » ( سوگند به آسياب‌كنندگان آسياب‌كردنى و خميرگيران خميرگرفتنى و نان‌پزان نان پختنى و تريد كنندگان تريدكردنى و لقمه‌گيران لقمه گرفتنى ) . عبد الله بن مسعود كه چنين شنيد عبد الله بن نواحه را به سركردگى هفتاد تن بسوى ايشان روانه كرد ، و عبد الله در اين درگيرى كشته شد .\r\n( 3 ) در تاريخ طبرى آمده است كه مسيلمه نامه‌اى به پيامبر نگاشت و در آن آورده بود : « از مسيلمه پيامبر خدا به محمد پيامبر خدا ، سلام بر تو . و بعد ،\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nاينكه من در پيامبرى شريك توام و نيمى از زمين از آن ماست و نيمى از آن قريش » و نامه را به همراه دو فرستاده روانه كرده بود . چون ايشان نامهء مسيلمه را به حضور پيامبر ( ص ) آوردند ، پيامبر از ايشان پرسيد : شما خودتان چه مىگوئيد ؟ گفتند : ما همان را كه او گفت مىگوئيم .\r\nپيامبر ( ص ) فرمود : اگر در كشتن فرستاده ايرادى نبود گردن شما را مىزدم . سپس به مسيلمه نوشت : « از محمد رسول خدا به مسيلمهء كذّاب ( دروغگو ) ، سلام بر هر كه از هدايت پيروى كند . اما بعد ، زمين از آن خداست آن را به هر يك از بندگانش كه بخواهد وامىگذارد ، و سرانجام از آن پرواپيشگان است . »\r\n( 1 ) به جز اين گونه افراد مغرور و گردنكش ، ديگر مردم از نقاط گوناگون شبه جزيره به اسلام روى آورده پرستش بتها را رها مىكردند . سركردگى هيئتهاى ايشان را افراد گرانمايهء قبايل به عهده داشتند . پيامبر نيز با گشاده‌روئى ، مهربانى و گراميداشت با ايشان روبرو مىشد . اين رفتار باعث تمايل بيشتر ايشان به آن حضرت و روىآوريشان به اسلام مىگشت ، بگونه‌اى كه بيشترين بخش از شبه جزيره دينى جز اسلام نمىشناخت . اين حالت بيشتر پس از جنگ تبوك و از روى خواست و اختيار و بىآنكه كسى كشته شود يا خونى ريخته شود انجام گرفت .\r\nمن نيازى به بر شمردن همهء آن هيئتها نمىبينم زيرا انگيزه و نحوهء عمل ايشان مانند يكديگر مىباشد .\r\n( 2 )\r\n\r\nمرگ ابراهيم فرزند پيامبر ( ص )\r\nاواخر سال نهم هجرى بود و دل پيامبر سرشار از شادى بود . از پيروزيهايش بر شرك و بت‌پرستى و بيرون بردن قومش از تاريكيها به سوى نور هدايت و گردآوردن ايشان به زير پرچم اسلام ، آن هم با روحى برادرانه كه ايشان را با پيوندى محكمتر از نژاد و خون به يكديگر مىپيوست . ايشان به مرتبه‌اى رسيده بودند كه پس از اطمينان بر موقعيت اسلام در شبه جزيره\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nبه خارج آن سر مىكشيدند .\r\nدر چنين فضائى ابراهيم فرزند پيامبر ، نيمهء اول سال دوم زندگيش را مىگذراند و با گذشت روزها ويژگيهاى چهرهء پيامبر بر رخش وضوح بيشترى مىيافت . پيامبر به او مهر مىورزيد ، با او بازى و مزاح مىكرد و از جست و خيز و رشد شتابانش دلشاد مىگشت .\r\n( 1 ) در اين هنگام كه بنا به مشهورترين نقلها ابراهيم هنوز وارد هفدهمين ماه زندگيش نشده بود ، بيمارى در وجودش رخنه كرد و شدت يافت ، تا آنجا كه زندگى او را به خطر افكند . پيامبر او را به نخلستانى در كنار مزرعهء مادرش ماريه برد . ماريه و خواهرش سيرين به همراه ام سيف دايهء وى به پرستارى از او پرداختند . ولى بيمارى ابراهيم شدت گرفت تا آنكه به حال احتضار افتاد .\r\nخبر به پيامبر رسيد ، شتابان به بالين ابراهيم كه در دامان مادر جان مىداد رفت . او را از مادرش گرفته در دامان خود نهاد و آثار اندوه بر چهرهء مباركش نمايان گشت . سپس فرمود : « اى ابراهيم ما در برابر تقدير خداوند نمىتوانيم برايت كارى انجام دهيم » . چون جان از تن ابراهيم پرواز كرد ، اشك از چشمان پيامبر باريدن گرفت و فرمود : « اى ابراهيم اگر اين رويداد ناگزير نبود و اگر آخرين ما به نخستين ما نمىپيوست ، بيش از اين بر تو اندوهگين مىگشتيم . » اشك از چشمانش فرو مىباريد و مىفرمود : « چشم گريان مىشود و دل اندوهگين مىگردد ، ولى چيزى كه خدا را به خشم آورد نمىگوئيم . واى ابراهيم ، ما بر تو اندوهگينيم . »\r\n( 2 ) برخى از اصحاب حضرت خواستند از شدت ناراحتى او بكاهند . گفتند :\r\nمگر شما ما را از گريستن در اين موارد نهى نكرده‌ايد ؟ پيامبر ( ص ) فرمود :\r\n« من شما را از اندوهگين شدن نهى نكردم ، بلكه از صدا به گريه بلند كردن بازداشتم . آنچه در من مىبينيد آثار محبت و مهر قلبى است . »\r\nام برده ابراهيم را شست . پيامبر او را بر روى تخت كوچكى نهاد و به همراه مسلمانان به بقيع رفت و همانجا كه مردگان مسلمان را به خاك\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nمىسپردند او را به خاك سپرد . اتفاقا در آن روز خورشيد گرفت . ( 1 ) برخى از مسلمانان گفتند اين خورشيد گرفتگى بخاطر مرگ ابراهيم است ، و عده‌اى روى اين نظر پاى فشردند . پيامبر ( ص ) دريافت كه سكوت كردن در چنين مورد كه خرافه‌اى ميان مردم پراكنده مىشود و چه بسا به عقيده‌اى بدل شده نسل از پى نسل در ميان مردم منتقل شود و به اسلام گزند برساند ، روا نيست ، زيرا ستارگان داراى نظام دقيقى بوده بر پايهء قوانينى ثابت حركت مىكنند و امكان ندارد كه از نظام و مدار خود منحرف گردند . اگر چنين چيزى ممكن بود ، همهء موجودات با نابودى و ويرانى مواجه مىشدند .\r\nاز اينرو پيامبر ( ص ) زمينه‌اى براى گسترش اين انديشه و نظاير آن باقى نگذارد و به مسلمانان فرمود : « خورشيد و ماه دو نشانه از نشانه‌هاى خداوند مىباشند و براى مرگ هيچ‌كس از انسانها به هر پايه از عظمت كه برسد ، نمىگيرند و براى زندگيش نيز به حال عادى بازنمىگردند . پس چون اين رويدادها را ديديد با نماز و دعا به درگاه خدا ناله و زارى كنيد . »\r\n( 2 )\r\n\r\nسورهء برائت\r\nهنگامى كه ماه ذيحجهء سال نهم فرا رسيد ، آيات نخستين سورهء برائت فرود آمد . پيامبر نيز ابو بكر را روانه نمود تا به همراه مردم حج بگذارد . در آن هنگام هنوز مشركان با مسلمانان در انجام فريضهء حج شركت داشتند و در زمان حج مؤمنان به خدا و گروندگان به بتها و طواغيت در مكه گرد مىآمدند . ابو بكر با مسلمانان همراهش رفت تا در آن سال سرپرستى حاجيان را به عهده بگيرد . آنها به ذى الحليفه كه ميقات و امروز معروف به مسجد شجره است رسيدند . در اين هنگام پيك وحى بر پيامبر فرود آمد و به او فرمان داد على را بجاى ابو بكر به اين مأموريت بفرستد ، و به او فرمود :\r\n« اين آيات را جز تو يا كسى از تو به مردم نخواهد رساند . » پيامبر ( ص ) على را روانه كرد و به او فرمان داد آيات را از ابو بكر بگيرد و خود در مكه به مردم ابلاغ نمايد . على ( ع ) در ذى الحليفه آيات را از ابو بكر گرفت . ابو بكر\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nترسان از اينكه مبادا آيه‌اى دربارهء او فرود آمده و پيامبر را بخشم آورده باشد ، به مدينه بازگشت . از پيامبر پرسيد : آيا چيزى دربارهء من نازل شده است ؟ پيامبر فرمود : نه ، ولى به من فرمان داده شده كه آن را يا خود برسانم يا مردى از خاندان خودم .\r\n( 1 ) على ( ع ) به راهش ادامه داد تا به مكه رسيد ، و آنچنان كه در روايت ابن كثير در بدايه و نهايه آمده ، آيات نخستين سورهء برائت را در روز دهم ذيحجه بر مردم قرائت كرد . وى در ميان مردم آواز داد كه : « پس از اين سال مشركى وارد مكه نمىشود و برهنه‌اى خانه را طواف نخواهد كرد ، جز كسى كه مسلمان باشد وارد بهشت نخواهد شد ، و هر كه ميان او و پيامبر عهدى باشد عهد او تا پايانش باقى است » .\r\nدر روايت ديگرى آمده كه او سورهء برائت را تا آيهء زير بر مردم تلاوت فرمود :\r\n « إِنَّمَا الْمُشْرِكُونَ نَجَسٌ فَلا يَقْرَبُوا الْمَسْجِدَ الْحَرامَ بَعْدَ عامِهِمْ هذا وَ إِنْ خِفْتُمْ عَيْلَةً فَسَوْفَ يُغْنِيكُمُ اللَّهُ مِنْ فَضْلِهِ إِنْ شاءَ إِنَّ اللَّهَ عَلِيمٌ حَكِيمٌ . »  ( توبه / 28 )\r\n( مشركان پليدند ، پس بعد از اين سال نبايد به مسجد نزديك شوند و اگر از درويشى مىترسيد ، اگر خدا بخواهد شما را از فضل خود بىنياز خواهد ساخت ، به راستى كه خداوند دانا و حكيم است . )\r\n( 2 ) سپس آن سخن را براى ايشان تكرار نمود كه پس از اين سال مشركى حج نخواهد كرد و برهنه‌اى گرد خانه نخواهد گشت و هر كه ميان او و پيامبر پيمانى باشد تا پايان قرار مهلت خواهد داشت . مشركان با دلهائى لرزان از ترس و شعله‌ور از كينه به اين ابلاغ گوش فراداده ، سپس به خويش بازگشتند و يكديگر را سرزنش كرده گفتند : چه مىكنيد ؟ قريش و بيشتر عرب اسلام آورده‌اند . بيشتر ايشان پيش از فرا رسيدن مهلت چهارماهه اسلام آوردند .\r\n( 3 ) در مستدرك حاكم به سندش كه به ابن عباس مىرسد آمده است كه پيامبر ابو بكر را مأمور نمود و به وى فرمان داد با مردم حج بگزارد و اين\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nآيات را در ميانشان اعلان كند ، سپس على را بر شتر خويش در پى او روانه نمود . ابو بكر بخشى از راه را پيموده بود كه ناگاه آواى شتر پيامبر را شنيد . وى ترسان و به گمان آنكه پيامبر خداست بيرون آمد . ولى على را ديد كه آيات را از او گرفت . ابو بكر به نزد پيامبر ( ص ) بازگشت و آن حضرت به وى فرمود : « آن پيام را جز من يا كسى كه از من باشد نخواهد رساند . »\r\nعلى ( ع ) به مكه رفت و آنچه را كه پيامبر به او فرموده بود رساند .\r\nداستان اعلان برائت را نسائى نيز با سندش كه به سعد بن عباده مىرسد همين گونه نقل نموده ، همچنانكه از انس بن مالك نيز آن را روايت كرده است .\r\n( 1 ) در بدايه و نهايه از امام احمد به سندش كه به انس بن مالك مىرسد آمده است كه پيامبر ( ص ) سورهء برائت را همراه ابو بكر روانه كرد . چون ابو بكر به ذى الحليفه رسيد ، پيامبر فرمود : آن پيام را جز من يا مردى از اهل بيت من نمىرساند . از اينرو على را فرستاد كه آن را از ابو بكر گرفت .\r\nوى افزوده است كه ترمذى اين مطلب را به سندش كه به حماد بن سلمه مىرسد روايت نموده . در مسند احمد بن حنبل آمده است كه پيامبر ( ص ) فرمود : « آن را جز مردى كه او از من و من از اويم نخواهد برد . »\r\nآشكار است كه داستان فرستادن على با سورهء برائت و سخن پيامبر كه فرمود آن را جز من يا مردى كه او از من و من از او باشم نخواهد رساند ، ميان محدثان شيعه و سنى مورد اتفاق است « 1 » ولى آنچه ميان ايشان مورد اختلاف است آن است كه آيا پيامبر ابو بكر را به همراه على براى انجام كارى جز آنچه كه على را به آن مأمور ساخت روانه نمود ، يا آنكه وى از ميان راه بازگشت و آن سال به مكه نرفت و همهء كارها را على بن أبي طالب به عهده گرفت .\r\n\r\n\r\n","description":"","footnote":"\r\n( 1 ) - فضائل الخمسه من الصحاح السته ج 1 ، ص 343 و پس از آن .\r\n","page_name":" 368 ","page_number":368},
  {"content":"\r\n\r\n( 1 ) شيعه و برخى از محدثان اهل سنت مىگويند كه پيامبر ( ص ) همهء كارها را به على سپرد ، و بيشتر اهل سنت بر اين نظر رفته‌اند كه پيامبر ادارهء حج مردم را در آن سال به عهدهء ابو بكر گذارد و مأموريت على ( ع ) رساندن سورهء برائت و مواد چهارگانه‌اى كه ما يادآور شديم و فهماندن محتواى آيات برائت به مردم بود آنگونه كه پيامبر فرمان داده بود .\r\n( 2 )\r\n\r\nحركت نظامى على بن أبي طالب به يمن\r\nدر طبقات كبراى ابن سعد آمده است كه پيامبر دو بار على را به يمن فرستاد . بار نخست در سال هشتم و ظاهرا براى قبيله همدان بود . پيامبر ابتدا خالد بن وليد را به سوى ايشان فرستاد . وى حدود شش ماه در آنجا درنگ كرده مردم را به اسلام فرامىخواند ، ولى مردم از او نمىپذيرفتند . از اينرو پيامبر على بن أبي طالب را به سوى ايشان فرستاد . براء بن عازب مىگويد : چون ما به مردم آن منطقه نزديك شديم ، ايشان به سوى ما آمدند . على ( ع ) با ما نماز گزارد ، سپس ما در يك صف قرار گرفتيم . على به سوى آن مردم پيش رفت و نامه پيامبر را برايشان قرائت نمود . همدان بتمامى اسلام آوردند و اسلام آوردن خويش را به پيامبر خبر دادند .\r\n( 3 ) دوّمين مأموريت على ( ع ) به يمن ، در ماه رمضان سال دهم بود ، كه پيامبر ( ص ) او را به همراه سيصد تن به سوى مذحج فرستاد و خود براى او پرچم بست و با دست خود عمامه بر سر او قرار داد و به او سفارش فرمود تا ايشان به پيكار نپرداخته‌اند با ايشان كارزار نكند . برخى از نويسندگان سيره افزوده‌اند كه پيامبر به وى فرمود : ايشان را به گفتن لا إله الا الله و محمد رسول الله دعوت كن ، اگر پذيرفتند ايشان را به نماز فرمان ده و از ايشان چيز ديگرى نخواه .\r\n( 4 ) در بدايه و نهايه از على ( ع ) نقل شده است كه فرمود : پيامبر ( ص ) مرا به سوى يمن فرستاد . من گفتم اى رسول خدا آيا مرا به سوى مردمى روانه مىكنى تا در ميان ايشان داورى كنم ، درحالىكه من جوانم و به\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nداورى آگاه نيستم ؟ پيامبر دستش را بر سينهء من نهاد و گفت : « خداوندا زبانش را استوار بدار و دلش را هدايت كن . » سپس فرمود : « هنگامى كه دو طرف دعوا به نزد تو آمدند ميان ايشان داورى نكن تا آنكه سخن ديگرى را نيز بشنوى ، چون چنين كردى حكم مورد بر تو آشكار مىشود . » على ( ع ) فرمود : « به خدا سوگند من هرگز در داورى ميان دو تن ترديد نكردم . »\r\n( 1 ) ابن سعد در طبقات خود مىگويد : على به همراه سيصد سوار به يمن وارد شد ، و اين نخستين لشكرى بود كه به سرزمين مذحج وارد شد . وى اصحابش را به گروه‌هائى تقسيم نمود و آنان افرادى از تيره‌هاى مذحج را اسير كردند و اموالى را به غنيمت گرفتند . آنگاه على ( ع ) با مذحج كه گرد آمده بودند ديدار نمود و ايشان را به اسلام فراخواند ، ولى نپذيرفتند و مسلمانان را هدف پرتاب تير و سنگ قرار دادند . على نيز اصحابش را سازمان داد و به مذحج حمله برد و بيست تن از ايشان را كشت . ايشان پراكنده شده پا به گريز نهادند . على ايشان را به حال خود گذارد . آنگاه بار ديگر ايشان را به اسلام فراخواند . اين بار دعوت او را پذيرفتند و چند تن از سركردگانشان با وى بيعت كرده ، گفتند : ما سرپرستان قوم خويش هستيم و اين اموالى است كه براى پرداخت ماليات آورده‌ايم ، حق خدا را از آن برگير .\r\nعلى ( ع ) غنائم را گرد آورد و خمس را از آنها جدا كرد و باقيمانده را ميان همراهانش تقسيم نمود . آنگاه بازگشت . اين بازگشت با حركت پيامبر براى انجام حج در آن سال برخورد كرد و على ( ع ) پيامبر ( ص ) را در مكه ديدار كرد .\r\n( 2 ) در سيرهء ابن هشام آمده كه پيامبر ( ص ) پيش از حركت به سوى مكه در حجة الوداع ، على را به همراه گروهى از مسلمانان به سوى نجران فرستاد تا آنچه را با هيئت ايشان قرارداد كرده بود بگيرد . على ( ع ) خبردار شد كه پيامبر براى انجام اعمال حج به سوى مكه روى كرده است ، از اينرو در حركت به سوى مكه شتاب كرد و بر سپاهى كه با خود داشت كسى را گماشت . آن مرد خود رأيى كرد و به هر كس جامه‌اى از غنائم داد كه\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nبپوشد و زيبا گردد . پيش از آنكه سپاه وارد مكه شود على ( ع ) به سوى ايشان بازگشت و ايشان را در حالى يافت كه آن جامه‌ها را به بر داشتند . به فرماندهء لشكر فرمود : واى بر تو ، اين چه كارى است ؟ گفت : لباسها را به ايشان پوشاندم تا هنگامى كه بر مردم وارد مىشوند زيبا و آراسته باشند . على ( ع ) فرمود جامه‌ها را در آوردند و آنها را به غنيمتها بازگرداندند . افراد سپاه از على گله كردند . چون پيامبر گلهء ايشان را شنيد فرمود : اى مردم از على شكايت نكنيد . به خدا سوگند او در راه خداوند خشن‌تر از آن است كه باكى از گله داشته باشد .\r\n( 1 ) در بدايه و نهايه از ابو بريده نقل شده است كه گفت : من على را بگونه‌اى دشمن مىداشتم كه هرگز هيچ‌كس را چنان نداشته بودم . و مردى از قريش را بخاطر آنكه على را دشمن مىداشت دوست داشتم . آن مرد بر سپاه گماشته شد و من بخاطر دشمنى وى با على با او همدم گشتم . ما زنانى را به اسارت گرفته بوديم ، از اينرو فرماندهء لشكر به پيامبر ( ص ) نامه‌اى نگاشت كه فردى را براى جدا كردن خمس آنها بفرستد پيامبر ( ص ) على را فرستاد .\r\nدر ميان اسيران زنى زيبا بنام وصيفه وجود داشت . على خمس اسيران را جدا كرد و باقيمانده را در ميان سپاه تقسيم نمود . آنگاه على درحالىكه آب غسل از سرش مىچكيد بيرون آمد . ما پرسيديم : اى ابو الحسن اين كار چه بود ؟\r\nفرمود : آيا نديديد وصيفه در ميان اسيران بود ، او در خمس و سپس در سهم خاندان پيامبر قرار گرفت . فرمانده سپاه در اين باره نامه‌اى به پيامبر نگاشت . گفتم : مرا براى تأييد مطالب نامه‌ات روانه كن .\r\n( 2 ) چون بر پيامبر وارد شدم به خواندن نامه پرداختم و گفتم : اى رسول خدا اين مرد راست گفته است . پيامبر دستهاى من و نامه را در دست گرفت و آنگاه فرمود : آيا تو على را دشمن مىدارى ؟ گفتم : آرى . فرمود : او را دشمن نداشته باش و اگر او را دوست مىداشتى دوستيت را نسبت به او بيفزاى ، زيرا سوگند به آنكه جان من به دست اوست سهم خاندان على در خمس بيشتر و برتر از وصيفه است .\r\n\r\n","description":"","footnote":"","page_name":" 371 ","page_number":371},
  {"content":"\r\n\r\n( 1 ) همچنين ابن كثير در بدايه از ابن اسحاق از ابان بن صالح به سندش كه به عمرو بن شاس اسلمى مىرسد آورده است كه وى گفت : من در سپاهى بودم كه پيامبر به فرماندهى على بن أبي طالب به يمن روانه داشت . وى به من در موردى بىمهرى كرد و من از او ناراحت شدم . چون به مدينه بازگشتم در مجامع مدينه و ديدارهايم با افراد از او گله كردم . روزى در حالى كه پيامبر در مسجد نشسته بود وارد محضر ايشان گشتم . پيامبر هنگامى كه مرا ديد به من نگاه كرد تا در حضورش نشستم . پيامبر به فرمود : اى عمرو بن شاس ترا به خدا خاموش باش كه مرا آزردى . گفتم :  إِنَّا لِلَّهِ وَ إِنَّا إِلَيْهِ راجِعُونَ  ، من به خدا و اسلام پناه مىبرم از اينكه رسول خدا را آزرده باشم . فرمود : « هر كه على را بيازارد مرا آزرده است » .\r\n( 2 ) سيره‌نويسان داستان كنيزى را كه على براى خود اختيار كرد از ابو بريده در غزوهء بنى زبيد نيز نقل كرده‌اند ، و ما در آنجا ملاحظاتى را در اين زمينه مطرح نموديم .\r\nممكن است خالد بن وليد يا شخص ديگرى از مهاجران ابو بريده را واداشته باشد كه به اين صورت يا به صورت ديگرى دربارهء على جوسازى كند به اين اميد كه برخورد پيامبر را با على دگرگون سازند ، ولى آنچنان كه روايت تأييد مىكند نتيجه بر عكس خواستهء ايشان بود و پاسخ پيامبر ( ص ) ضربهء سختى به او و ديگر كسانى بود كه اين گونه دسيسه‌ها را براى هدفهاى آيندهء خويش پيگيرى مىكردند .\r\nدر هر حال على كار خويش را در يمن به پايان رساند ، و هنگامى كه شنيد پيامبر ( ص ) براى انجام مراسم حج به سوى مكه مىرود براى بازگشت به همراه سپاه خود به سوى مكه آماده شد و معاذ بن جبل را براى آموزش احكام و تفهيم معارف دين به ايشان در يمن باقى گذارد .\r\n\r\n","description":"","footnote":"","page_name":" 372 ","page_number":372},
  {"content":"\r\n\r\n( 1 )\r\n\r\nفصل بيست و سوم حجة الوداع\r\nبا فرا رسيدن ماه ذىقعده سال دهم پيامبر ( ص ) به آگاهى مردم رساند كه تصميم دارد براى انجام فريضهء حج آنگونه كه خداوند بر او نازل فرموده است ، به زيارت مكه برود . هنوز خبر اين سفر در مدينه و بيرون آن نقاط مختلف شبه جزيره منتشر نشده بود كه مردم از شهرها و روستاها و صحراها و هر آبادى كه اسلام وارد آن گشته و مردم آن به زير پرچم اسلام درآمده بودند بسوى مدينه شتافتند . براى دهها هزار تن از مردم خيمه‌هائى در اطراف مدينه نصب شد .\r\nدر بيست و پنجم ماه ذىقعده مركب پيامبر در حالى كه جمعيتى ، كه برخى از مورخان آن را هفتاد هزار تن و برخى ديگر به بيش از صد هزار تن تخمين زده‌اند ، گرداگرد او را گرفته بودند به سوى مكه به حركت درآمد .\r\nاين جمعيت انبوه را ايمان به پيش مىبرد و دلهايشان از اشتياقى راستين به اين زيارت كه تاريخ عرب پيش از آن مانندش را نديده بود سرشار بود . اين\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nديدارى بود براى اعراب چهار گوشهء جزيرة العرب كه پرچم و اهدافى يگانه ايشان را گرد هم مىآورد . كلماتى را بازگو مىكردند كه معناى رسالتى را در برداشت كه محمد بن عبد الله ايشان را به آن فراخوانده و بخاطر آن پيكار كرده بود :\r\n« لبّيك ، اللهم لبّيك ، لا شريك لك لبّيك ، انّ الحمد و النعمة و الملك لك لبّيك ، لبّيك لا شريك لك لبّيك »\r\n( 1 ) در تاريخ ابن كثير آمده است كه حج پيامبر در آن سال حج البلاغ و « حج الاسلام » و « حج الوداع » ناميده شده است ، زيرا وى از هنگامى كه از مكه هجرت نمود جز آن سال حج بجا نياورده بود . پيش از هجرت دو يا سه بار حج بجا آورده بود و پس از هجرت نيز دو بار . بار نخست در سال پس از صلح حديبيه ، و بار دوم در سالى كه مكه را گشود . وى در آن سال پس از غزوهء حنين و محاصرهء طائف به قصد عمره از جعرانه به مكه بازگشت .\r\nاز آن جهت « حج البلاغ » ناميده شد كه در آن احكام اسلام را خواه به حج مربوط مىشد و خواه به موارد ديگر به اطلاع مردم رساند ، و در سخنرانى خود كه در مكه ايراد كرد فرمود : « چيزى نبود كه شما را به خدا نزديك گرداند مگر آنكه شما را به آن فرمان دادم ، و چيزى نبود كه شما را از او دور سازد مگر آنكه شما را از آن بازداشتم . »\r\nبيشتر محدثان آن را حجة الوداع ناميده‌اند ، زيرا پيامبر پس از آن ديگر حج بجا نياورد و در آن با مردم وداع نمود و نزديكى اجل خويش را تلويحا به ايشان گوشزد فرمود . از جمله به ايشان فرمود : « اى مردم نزديك است فراخوانده شوم و پاسخ گويم » .\r\n( 2 ) شيخ مفيد در ارشاد مىگويد : چون پيامبر خواست براى انجام آنچه خداوند بر او واجب ساخته به سوى مكه روانه شود مردم را به همراهى خويش فراخواند . مردم از همهء شهرها و مناطقى كه اسلام به آنها وارد شده بود خود را براى سفر به همراه او آماده ساختند . از اينرو جمعى بسيار در مدينه گرد آمدند و پيامبر آنان را در روز پنجشنبه يا پيش از روز شنبه ،\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nپنج روز به پايان ذىقعده مانده با خود از مدينه حركت داد . شمار كسانى را كه همراه او به راه افتادند ميان چهل هزار و يكصد و بيست هزار تن - بنا به اختلاف روايات - گفته‌اند . بجز اهالى مكه و اطراف آن و يمن و جز آن كه با او حج گزاردند ، زنان آن حضرت و دخترش فاطمهء زهرا ( س ) نيز با پيامبر همراه گشتند . براى هر يك از ايشان كجاوه‌اى مخصوص فراهم نمود و سماك بن خرشهء ساعدى معروف به ابو دجانهء انصارى را نيز بر مدينه گماشت . و گفته‌اند سباع بن عرفطهء غفارى را . آن حضرت پس از آن كه چهار ركعت نماز ظهر بجا آورد ، حركت كرد و در ذى الحليفه دو ركعت نماز عصر گزارد و شب را در آنجا بسر برد .\r\n( 1 ) در ارشاد شيخ مفيد آمده است كه پيامبر ( ص ) چند روز پيش از حركتش بسوى مكه ، نامه‌اى به على ( ع ) كه او را به همراه گروهى به يمن فرستاده بود نگاشت تا خود را براى انجام مراسم حج در مكه به آن حضرت برساند . در آن نامه نوع حجى را كه مىخواست انجام دهد يادآور نشده بود . پيامبر ( ص ) با همراه بردن قربانى براى انجام حج قران به راه افتاد و در ذى الحليفه احرام بست . مسلمانان نيز با او احرام بستند . پيامبر به هنگام حركت از ذى الحليفه آواى لبيك برداشت و به همراه دهها هزار تن به راه افتاده بيابان ميان مدينهء پيامبر و خانهء خدا را مىپيمودند ، و آوايشان به نداى لبيك بلند بود تا آنكه به كراع الغيم رسيدند . مردم از سوار و پياده در ركاب آن حضرت بودند . حركت براى پيادگان دشوار شد و ايشان را به سختى افكند ، از اينرو به پيامبر گله كرده از او مركبى خواستند كه بر آن سوار شوند . پيامبر آگاهشان ساخت كه مركبى براى ايشان ندارد و فرمود كه ميان بربندند و راه رفتن و دويدن را با هم درآميزند ، يعنى گاه با گامهاى نزديك به هم شتابان راه بپويند و گاه بگونه‌اى ميان دويدن و راه رفتن حركت كنند .\r\n( 2 ) در سيرهء حلبيه آمده است كه شتر عايشه نيرومند و تندرو و جهازش سبك بود و شتر صفيه كندرو و جهازش گران ، و اين باعث مىشد سواران\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nبراى رعايت صفيه كند حركت كنند . بدين جهت پيامبر در يكى از منزلگاهها فرمان داد كه جهاز صفيه را بر شتر عايشه بنهند و جهاز عايشه را بر شتر صفيه . آنگاه پيامبر ( ص ) به عايشه فرمود : اى ام عبد الله جهاز تو سبك و شترت تندرو است و جهاز صفيه گران و شترش كندرو ، و اين باعث كندى حركت جمعيت مىگردد . از اينرو ما جهاز تو را بر شتر او نهاديم و جهاز او را بر شتر تو . عايشه گفت : تو مىپندارى رسول خدا هستى ؟ پيامبر فرمود : اى ام عبد الله آيا تو در اين مورد ترديد دارى ؟ گفت : پس چرا به عدالت رفتار نمىكنى ؟ پدرش ابو بكر اين سخن او را شنيد و به صورتش سيلى زد . پيامبر او را نكوهش فرمود و به او گفت : آيا شنيدى او چه گفت ؟ ابو بكر گفت : اعتنائى به سخن او نكن زيرا او زنى رشك‌ورز است كه حق و باطل را تشخيص نمىدهد .\r\n( 1 ) در ارشاد آمده است كه على ( ع ) از يمن با سپاه همراهش به سوى مكه حركت نمود تا به همراه پيامبر در حج شركت جويد . جامه‌هائى را هم كه از نجران گرفته بود به همراه داشت . چون نزديكى مكه رسيد سپاه را ترك نمود و مردى از خودشان را بر آنان گماشت و شتافت تا پيش از ورود پيامبر به مكه با آن حضرت ديدار كند . در آستانهء ورود به مكه پيامبر را يافت . بر آن حضرت درود فرستاد و وى را از آنچه انجام داده بود و از غنائم و جامه‌هائى كه همراه آورده بود آگاه ساخت . پيامبر از شنيدن آن اخبار شادمان گشت و از ديدار وى دلخوش گرديد و به وى فرمود : چه نيتى كرده‌اى ؟ على ( ع ) عرض كرد : اى رسول خدا شما نيت خود را براى من ننوشته بوديد و من آن را نمىدانستم ، از اينرو نيت خود را بر نيت شما قرار دادم و گفتم خداوندا حج من همان حج پيامبرت باشد ، و سى و چهار حيوان براى قربانى با خود آوردم . پيامبر گفت : الله اكبر ، من نيز شصت و شش قربانى با خود آورده‌ام . تو در حج و اعمال و قربانى من شريكى . بر احرام خود باقى باش و به نزد سپاهت بازگرد و ايشان را با شتاب بياور تا در مكه گردآئيم .\r\n\r\n","description":"","footnote":"","page_name":" 376 ","page_number":376},
  {"content":"\r\n\r\n( 1 ) ولى روايت ابن هشام تصريح مىكند كه پيامبر ( ص ) به على فرمود : آيا با خود قربانى آورده‌اى ؟ او پاسخ داد : نه . و پيامبر او را در قربانى خويش شريك فرمود . على بر احرام خود باقى ماند تا از حج آسوده شدند و پيامبر قربانى را از طرف خود و على سر بريد .\r\nشايد اين كار از اين جهت انجام شده باشد كه قربانى على كه با خود از يمن آورده بود هنگامى رسيده كه پيامبر قربانى خود را سر بريده .\r\nحلبى در سيرهء خود ميان دو گفتهء قربانى داشتن و قربانى نداشتن على ، اين گونه جمع كرده است .\r\nدر هر حال روايات همداستانند كه على بر نيت پيامبر حج گزارد . و از آنجا كه حج قران تحقق نمىيابد مگر آنكه فرد با خود قربانى آورده باشد ، پس ناچار يكى از دو صورت خواهد بود : يا بنا به روايت نخستين على با خود قربانى آورده بوده ، و يا آنكه پيامبر او را در قربانى خويش شريك كرده است .\r\n( 2 ) محدثان و سيره‌نويسان تصريح دارند كه پيامبر ( ص ) پيش از وارد ساختن اصحابش به مكه فرمان داد در ميان مردم آواز دهند كه هر كه با خود قربانى نياورده پس از طواف و سعى و تقصير از احرام بيرون رود و آن را يك « عمره » قرار دهد ، سپس در هنگام رفتن به عرفات بار ديگر براى حج محرم شود . و هر كه قربانى با خود آورده تا پايان مناسك حج بر احرام باقى بماند ، زيرا آيهء  « وَ أَتِمُّوا الْحَجَّ وَ الْعُمْرَةَ لِلَّهِ »  ( . . . حج و عمره را براى خدا به پايان ببريد . بقره / 196 ) بر او فرود آمده بود . پيامبر فرمود : عمره تا روز قيامت در حج وارد شد ، و انگشتان دو دستش را در يكديگر داخل نمود .\r\nسپس فرمود : « اگر آنچه را پيش رو داشتم پيش از اين مىداشتم ، با خود قربانى نمىآوردم » . يعنى اگر هنگامى كه احرام بستم از اينكه هر كه با خود قربانى بياورد نمىتواند حج تمتع بجا آورد بلكه بايد حج قران انجام دهد آگاهى داشتم ، قربانى نمىآوردم ، بلكه بدون قربانى احرام مىبستم تا حج من حج تمتع باشد زيرا آن از حج قران برتر است .\r\n\r\n","description":"","footnote":"","page_name":" 377 ","page_number":377},
  {"content":"\r\n\r\n( 1 ) فقيهان سه نوع حج برشمرده‌اند : افراد ، قران و تمتع . افراد و قران براى اهل مكه و مناطق نزديك آنجا واجب است ، و فرق آن دو اين است كه : افراد احرام بستن است براى حج مركب از توقف در عرفات و مزدلفه و منى و قربانى كردن و سنگ زدن به جمرات و طواف و سعى ، و قران آن است كه حاجى براى عمره و حج در ماه‌هاى حج محرم مىشود و نخست براى عمره مىآيد و براى انجام اعمال حج محرم باقى مىماند بگونه‌اى كه حج و عمره با يك احرام انجام مىشود و مكلف است كه با خود قربانى همراه بياورد . ولى اگر قربانى نياورده باشد مىتواند پس از طواف و سعى و تقصير از احرام خارج شود ، سپس به هنگام رفتن به عرفات بار ديگر احرام ببندد . و اين همان چيزى است كه پيامبر به مسلمانان فرمان داد .\r\nبرخى از مسلمانان اين حكم پيامبر را فرمانبردارى كردند و برخى مخالفت ورزيدند . گروهى گفتند : پيامبر ژوليده و غبارآلوده باشد و ما جامه بپوشيم و به زنان نزديك شويم ؟ گروهى گفتند : آيا شرم نمىكنيد در حالى كه پيامبر در احرام است با سرهائى كه آب غسل از آن مىچكد بيرون آييد ؟ پيامبر نظر كسانى را كه مخالفت مىكردند رد نمود و فرمود : اگر اين نبود كه من با خود قربانى آورده‌ام ، از احرام بيرون مىآمدم و آن را عمره قرار مىدادم . پس هر كه قربانى نياورده بايد از احرام بيرون رود . پس از اين سخنان گروهى دست از مخالفت برداشتند و گروهى ديگر بر مخالفت خود باقى ماندند .\r\n( 2 ) از نسائى در سننش از براء بن عازب نقل شده كه گفت : من هنگامى كه پيامبر به على ( ع ) فرمان داد به يمن برود همراه على ( ع ) بودم ، على در بازگشت بر پيامبر وارد شد . آن حضرت ملاقات خود را چنين حكايت مىكند : پيامبر به من فرمود : چه نيتى كرده‌اى ؟ گفتم من به نيت شما نيت كرده‌ام . فرمود من با خود قربانى آورده‌ام و حج قران انجام مىدهم . آنگاه به اصحابش فرمود : اگر من آنچه را پيش رو داشتم پيش از اين مىداشتم همان مىكردم كه شما كرديد ، ولى من قربانى آورده‌ام و حج قران مىگزارم .\r\n\r\n","description":"","footnote":"","page_name":" 378 ","page_number":378},
  {"content":"\r\n\r\n( 1 ) در صحيح مسلم از عايشه نقل شده كه گفت : پيامبر چهار روز از ذيحجه گذشته پاى به مكه گذارد و در حالى كه خشمگين بود بر من وارد شد . گفتم :\r\nاى رسول خدا هر كه ترا خشمگين ساخته ، خدا او را به دوزخ ببرد . فرمود :\r\n« مگر نمىدانى من به مردم فرمانى مىدهم و ايشان در انجامش ترديد مىكنند ؟ اگر من آنچه را پيش رو داشتم پيش از اين مىداشتم با خود قربانى نمىآوردم تا آنكه آن را خريدارى كنم و همچنانكه ايشان از احرام خارج شدند از احرام بيرون روم » .\r\nتمتع در حج قران كه پيامبر آن را به كسانى كه در نيت خود قصد عمره و حج نموده و با خود قربانى نياورده بودند فرمان داد ، يكى از دو متعه‌اى است كه عمر بن خطاب آنها را حرام كرد و انجام دهندهء آنها را به مجازات تهديد نمود . همانگونه كه در سخن مشهور وى آمده است : « من دو متعه را كه در روزگار پيامبر وجود داشتند حرام مىكنم و انجام آنها را با مجازات پاسخ مىگويم » يكى متعهء حج است كه پيامبر براى كسى كه حج قران بر او واجب بود فرمان داد ، و ديگر متعهء زنان است كه اسلام آن را روا شمرده و در ميان مسلمانان پس از مرگ پيامبر نيز باقى بود و قرآن به حكم آن تصريح نموده و احاديثى نزديك به حد تواتر دربارهء آن وارد گشته است . ولى عمر خويش اين بود كه گاه ايستادگى نموده بر چيزى كه خود پسنديده بود در برابر پيامبر و تصريحات قرآن پافشارى مىنمود ، و بهترين گواه بر اين خوى او رفتارش در حديبيه مىباشد .\r\n( 2 ) در هر حال پيامبر در روز پنجم ذيحجه از منطقهء كداء وارد مكه گشت .\r\nچادرهايش را در ريگزار مكه برپا نمود و رفت تا به در شيبه كه به باب الاسلام مشهور است رسيد ، و وارد مسجد گشت . و هفت بار گرد خانه طواف نمود . سپس پشت مقام ابراهيم نماز گزارد و همراه مسلمانان ميان صفا و مروه سعى انجام داد .\r\n( 3 ) در روايت بدايه و نهايه آمده است : چون پيامبر به كوه صفا نزديك گرديد ، خواند : « ان الصفا و المروة من شعائر الله » و سعى را از صفا آغاز\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nنمود و در بالاى آن ايستاد تا خانه را ديد و رو به قبله نمود و خدا را به يگانگى توصيف كرد و تكبير زد و گفت : « لا إله الا الله وحده لا شريك له ، له الملك و له الحمد و هو على كل شيء قدير ، لا إله الا الله انجز وعده و نصر عبده و هزم الاحزاب وحده » . سپس فرود آمد تا به سطح دره رسيد . آنگاه به سوى مروه شتافت و از آن بالا رفت تا نظرش به خانه افتاد ، باز خدا را به يگانگى ياد كرد و تكبير گفت . پيوسته اين كار را انجام مىداد و انبوه مردم نيز پيش رو و پشت سرش به انجام سعى سرگرم بودند تا آنكه سعى به پايان رسيد و پيامبر در حالى كه بر احرام باقى بود به محل اقامتش رفت .\r\n( 1 ) پيش از خروج از مكه به سوى عرفات ، پيامبر در مسجد براى مردم سخن گفت و ايشان را اندرز داد و برخى از احكام مربوط به حج و امور ديگر را براى آنان بيان فرمود و روز هشتم به سوى عرفه حركت نمود . در راه بر منى گذر كرد و در آنجا توقف نمود .\r\nنزديك دميدن سپيدهء روز نهم از منى به سوى عرفات رهسپار گرديد و باقيماندهء آن روز را در آنجا ماند و فرمود : « هر عرفه‌اى محل توقف است مگر درون عرفه . » چون هنگام ظهر فرا رسيد ، ناقهء خود قصوى را خواست .\r\nآن را جهاز بستند و پيامبر بر آن سوار شد . آنگاه در ميان آن جمعيت انبوه توقف نمود و به سخنرانى پرداخته پس از حمد و ثناى خداوند فرمود :\r\n« خداوند روى بنده‌اى را كه سخن مرا بشنود و آن را دريابد و نگهدارد ، سپس به آنكه آن را نشنيده است برساند خرم سازد ، زيرا چه بسا دارندهء فقهى كه فقيه نيست و چه بسا برندهء فقهى كه آن را به فهيم‌تر از خود مىرساند . سه چيز است كه دل مرد مسلمان به آنها خيانت نمىورزد : خالص كردن عمل براى خدا و خيرخواهى براى پيشوايان حق و همراهى با جماعت مسلمانان . چه دعاى ايشان همه را فرا مىگيرد . » سپس فرمود :\r\n« اى مردم بدانيد كه خون و مال و آبروى شما بر يكديگر حرام است ، همانند حرام بودن اين ماه و اين سرزمين و اين روز » .\r\nآنگاه تا فروشدن خورشيد و رفتن زردى از طرف شرق در عرفات\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nماند ، سپس بر شترش سوار شد و رفت تا به مزدلفه رسيد . در آنجا نماز مغرب و عشا را با اذان و دو اقامه بجا آورد و ميان آن دو نماز فاصله نينداخت و شب را در آنجا ماند . چون بامداد شد پيش از برآمدن خورشيد از آنجا بيرون شد . چون از آن وادى گذشت فرود آمد و جمرهء عقبى را رمى نمود و قربانى را سر بريد .\r\n( 1 ) در سيرهء حلبيه آمده است كه پيامبر ( ص ) فرمود : « همهء منى ، قربانگاه است » . آنگاه به دست خود شصت و سه قربانى را سر بريد ، و على ( ع ) نيز بدست خود سى و هفت قربانى را سر بريد تا صد قربانى كامل شد . آنگاه رسول خدا فرمود تا گوشت آنها را ميان مردم تقسيم نمودند ، و فرمود از هر قربانى پاره گوشتى برگيرند . سپس آنها را پخت و خود و همراهانش از آن خوردند . و سر خود را تراشيد . چون از اعمال آن روز آسوده گشت با مسلمانان به مكه رفت و خانه را طواف نمود ، و گفته‌اند نماز ظهر را در آنجا بجاى آورد . سپس به زمزم كه فرزندان عبد المطلب از آن آب بر مىداشتند آمد . دلوى برداشت ، قدرى از آن نوشيد و باقى را بر خود ريخت .\r\n( 2 ) در بيشتر نوشته‌هاى مربوط به سيره آمده كه پيامبر در روز قربانى بگونه‌اى جامع براى مردم سخن گفت . پس از حمد و ثناى خداوند فرمود :\r\n« نعوذ باللّه من شرور انفسنا و سيّئات اعمالنا من يهد اللّه فلا مضلّ له و من يضلل فلا هادى له و اشهد ان لا إله الّا اللّه وحده لا شريك له و انّ محمّدا عبده و رسوله اوصيكم عباد اللّه بتقوى اللّه و طاعته » .\r\n( به خدا پناه مىبريم از گزندهاى نفسمان و بديهاى كارهامان ، هر كه را خدا راه بنمايد گمراه كننده‌اى برايش نيست و هر كه را گمراه سازد راهنمائى برايش نيست . گواهى مىدهم كه خدائى جز الله نيست ، يگانه‌اى كه انباز ندارد ، و محمد بنده و فرستادهء اوست . اى بندگان خدا من شما را به پروا از خدا و فرمانبردارى از او سفارش مىكنم . )\r\n« امّا بعد ايّها النّاس اسمعوا منّى ما ابيّن لكم فانّى لا ادرى لعلّى لا القاكم بعد عامى هذا فى موقفى هذا ، انّ دمائكم و اموالكم عليكم حرام الى ان تلقوا\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nربّكم كحرمة يومكم هذا فى شهركم و بلدكم هذا ، الا و من كانت عنده امانة فليؤدّها الى الّذى ائتمنه عليها و انّ دماء الجاهليّة موضوعة و اوّل دم ابدئ به دم عامر بن ربيعة بن الحرث بن عبد المطلّب و انّ مآثر الجاهليّة كلّها موضوعة غير السدانة و السّقاية و انّ فى قتل العمد قود و فى شبه العمد ، قتيل العصا و الحجر مائة من الابل . »\r\n( 1 ) ( اما بعد ، اى مردم آنچه را كه براى شما بيان مىكنم از من گوش داريد ، زيرا نمىدانم شايد پس از امسال ديگر شما را در اين محل ديدار نكنم .\r\nخونها و مالهاى شما تا هنگامى كه با خدايتان ديدار كنيد ، مانند حرمت اين روز و اين ماه و اين سرزمين بر يكديگر حرام است . آگاه باشيد كه هر كه امانتى در نزد اوست بايد آن را به كسى كه وى را بر آن امين دانسته است بازگرداند . خونهائى كه در جاهليت ريخته شده زير پاى من است و نخستين خونى كه من از آن آغاز مىكنم خون عامر بن ربيعة بن حرث بن عبد المطلب « 1 » است . افتخارات و مرده ريگهاى جاهليت همه از ميان رفته است ، جز پرده‌دارى كعبه و آب دادن به حاجيان . آگاه باشيد كه در قتل عمد قصاص است و در شبه عمد كشته شده توسط عصا و سنگ ، صد شتر ديه بايد پرداخت شود . )\r\n« يا أيّها النّاس انّ الشّيطان قد يئس ان يعبد فى ارضكم هذه ، و لكنّه رضى ان يطاع فيما سوى ذلك ممّا تحقرون من اعمالكم »\r\n( 2 ) ( اى مردم همانا شيطان از اينكه در اين سرزمين پرستيده شود نااميد گشت ، ولى از اين كه در غير اين امر ، در آنچه از اعمالتان كوچك مىشماريد فرمانبردارى شود خشنود است . )\r\n« يا ايّها النّاس  إِنَّمَا النَّسِيءُ زِيادَةٌ فِي الْكُفْرِ يُضَلُّ بِهِ الَّذِينَ كَفَرُوا يُحِلُّونَهُ عاماً وَ يُحَرِّمُونَهُ عاماً لِيُواطِؤُا عِدَّةَ ما حَرَّمَ اللَّهُ  و انّ الزّمان قد استدار كهيئته يوم خلق اللّه السّماوات و الارض »\r\n\r\n\r\n","description":"","footnote":"\r\n( 1 ) - در سيرهء ابن هشام آمده كه قبيلهء هذيل به او هجوم برده و او را كشته بودند .\r\n","page_name":" 382 ","page_number":382},
  {"content":"\r\n\r\n( اى مردم هرآينه تأخير ماه حرام افزونى در كفر است كه كافران به آن گمراه شوند ، آن را سالى حلال مىشمارند و سالى حرام ، تا با شمارهء آنچه خداوند حرام شمرده است موافق آرند . اينك زمان به حالت آن هنگام كه خداوند آسمانها و زمين را آفريد بازگشت . )\r\n( 1 ) در تفسير اين بخش در سيرهء حلبيه آمده است كه اهل جاهليت حج را در هر سال يازده روز به تأخير مىانداختند تا پس از سى و سه سال به جاى خود كه نيمهء اول ذيحجه باشد بازمىگشت ، و چيزهاى ديگر نيز گفته‌اند .\r\nهمچنين گفته‌اند كه ايشان در محرم پيكار مىكردند و حرمتش را به صفر منتقل مىكردند ، و چون صفر فرا مىرسيد در آن پيكار مىكردند و حرمت آن را به ربيع الاول مىانداختند ، و همينطور تا آنكه چون اسلام آمد كار را به جايش بازگرداند .\r\nپيامبر سپس چنين ادامه داد : و  « إِنَّ عِدَّةَ الشُّهُورِ عِنْدَ اللَّهِ اثْنا عَشَرَ شَهْراً فِي كِتابِ اللَّهِ   مِنْها أَرْبَعَةٌ حُرُمٌ  ثلاثة متواليات ذيقعدة و ذيحجّة و المحرّم و رجب مضر الّذى بين جمادى و شعبان . »\r\n( شمار ماهها در نزد خدا دوازده ماه است در كتاب خدا ، كه چهار ماه آن حرام است ، سه ماه پىدرپى : ذىقعده و ذيحجه و محرم . و يك ماه رجب مضر « 1 » كه ميان جمادى و شعبان قرار دارد . )\r\nايّها النّاس انّ لنسائكم عليكم حقّا و انّ لكم عليهنّ حقّا ، لكم عليهن ان لا يوطئن فراشكم غيركم و لا يدخلن احدا تكرهونه بيوتكم الّا باذنكم ، و لا يأتين بفاحشة فان فعلن ذلك فانّ اللّه قد اذن لكم ان تعضلوهنّ و تهجروهن فى المضاجع و تضربوهن ضربا غير مبرح فان انتهين و اطعنكم فعليكم رزقهنّ و كسوتهنّ بالمعروف انّما النّساء عندكم عوان لا يملكن لانفسهنّ شيئا اخذتموهنّ بامانة اللّه و استحللتم فروجهنّ بكلمة اللّه فاتّقوا اللّه فى النّساء و\r\n\r\n\r\n","description":"","footnote":"\r\n( 1 ) - رجب را از آن رو به مضر - خاندان اصلى قريش - پيوند داد كه ايشان آن را بيش از ديگر ماهها بزرگ مىداشتند .\r\n","page_name":" 383 ","page_number":383},
  {"content":"\r\n\r\nاستوصوا بهنّ خيرا »\r\n( 1 ) ( اى مردم زنانتان بر شما حقى دارند و شما نيز بر ايشان حقى داريد . حق شما بر ايشان آن است كه جز شما را به بسترتان راه ندهند و كسى را كه خوش نداريد به خانه‌هاتان وارد نكنند ، و كار ناشايست انجام ندهند . اگر چنان كردند خداوند به شما اذن داده كه از ايشان كناره‌گيرى كرده و در بسترها از ايشان دورى كنيد و ايشان را بگونه‌اى سبك بزنيد . اگر دست برداشته و از شما فرمان بردند ، پس روزى و جامهء ايشان بگونهء معمول و پسنديده بر عهدهء شماست . هرآينه زنان در نزد شما اسيرند و براى خويش چيزى را مالك نيستند ، به امانت خدا ايشان را گرفته‌ايد و به كلام خدا آميزش با آنان را حلال يافته‌ايد . پس در كار زنان از خدا پروا كنيد و به ايشان نيكى نمائيد . )\r\n« ايّها النّاس انّما المؤمنون اخوة و لا يحلّ لامرئ مال اخيه الّا عن طيب نفسه فلا ترجعوا كفّارا بعدى يضرب بعضكم اعناق بعض ، فانّى تركت فيكم ما ان أخذتم به لن تضلّوا بعدى ابدا كتاب اللّه و عترتى اهل بيتى » .\r\n( 2 ) ( اى مردم هرآينه مؤمنان برادرند و براى هيچ‌كس مال برادرش حلال نيست مگر با رضايت قلبى وى ، پس بعد از من به كفر بازنگرديد كه گردن يكديگر را بزنيد . چرا كه من در ميان شما چيزى باقى گذاردم كه اگر آن را بگيريد هرگز پس از من گمراه نخواهيد شد ، كتاب خدا و خاندان من كه اهل بيتم مىباشند . )\r\n« ايّها النّاس انّ ربّكم واحد و اباكم واحد كلّكم لآدم و آدم من تراب ، انّ اكرمكم عند اللّه اتقاكم ، ليس لعربىّ على عجمىّ فضل الّا بالتّقوى ، الا فليبلغ الشّاهد منكم الغائب » .\r\n( 3 ) ( اى مردم ، خداى شما يكى است و پدرتان يكى ، همه از آدميد و آدم از خاك . گران‌مايه‌ترين شما نزد خدا پرواپيشه‌ترين شماست . عرب را بر عجم و عجم را بر عرب برترى نيست مگر به تقوى . هان ! حاضر شما بايد سخنان مرا به غائبتان برساند . )\r\n\r\n","description":"","footnote":"","page_name":" 384 ","page_number":384},
  {"content":"\r\n\r\n« ايّها النّاس انّ اللّه قد قسم لكلّ وارث نصيبه من الميراث و لا يجوز لوارث وصيّة فى اكثر من الثّلث ، و الولد للفراش و للعاهر الحجر ، من ادّعى غير أبيه او تولّى غير مواليه فعليه لعنة اللّه و الملائكة و النّاس اجمعين لا يقبل اللّه منه صرفا و لا عدلا »\r\n( 1 ) ( اى مردم خداوند براى هر ميراث‌برنده ، بهره‌اش را از ميراث تقسيم نموده است ، و براى ميراث‌گذار روا نيست كه به بيش از يك سوم مالش وصيت كند . فرزند از آن شوهر است و براى زناكار سنگسار شدن است . هر كه خود را به غير پدرش نسبت دهد يا غير مولاى خويش را سرپرست گيرد لعنت خدا و فرشتگان و همگى مردمان بر اوست ، و خداوند عوض و تاوانى از او نمىپذيرد . )\r\n( 2 ) در تاريخ ابن كثير آمده است كه پيامبر سخن مىگفت و على ( ع ) سخن او را با صدائى بلند كه همگى آن را مىشنيدند براى مردم بازگو مىنمود .\r\nبگونهء ديگر نيز گفته‌اند .\r\nچون پيامبر و مسلمانان مناسكشان را در منى بپايان بردند از آنجا بيرون آمده و در محصب توقف كردند و شب را در آنجا بسر بردند . محصب آنگونه كه در بدايه و نهايه آمده جائى است كه قريش با كنانه عليه بنى هاشم و بنى مطلب همپيمان شدند ، ولى خداوند خواستهء قريش را برآورده نساخت ، آنان را ناكام گذارد ، دينش را پشتيبانى نمود ، پيامبرش را يارى فرمود و كافران را با خشم خويش واگذاشت بىآنكه به چيزى دست يابند .\r\nهنگام سحر پيامبر ( ص ) فرمان حركت داد و خود و اصحابش سوار شده به مكه وارد گشتند . آنگاه طواف وداع نموده به سوى مدينه روى آورد .\r\n\r\n","description":"","footnote":"","page_name":" 385 ","page_number":385},
  {"content":"\r\n . \r\n","description":"","footnote":"","page_name":" 386 ","page_number":386},
  {"content":"\r\n\r\n( 1 )\r\n\r\nفصل بيست و چهارم غدير خم\r\nپيامبر ( ص ) به همراه زيارت‌كنندگانى كه مكه در تاريخ درازش مانند آن را نديده بود به سوى مدينه رهسپار گرديد . چون به جائى نزديك جحفه در منطقهء رابغ رسيد ، پيش از آنكه گروههاى مردم به طرف مناطق خود بروند و پراكنده شوند ، در آن بيابان بىآب فرود آمد و مردم را از رفتن بازداشت . اين هنگامى بود كه خداوند بر او چنين نازل فرمود :\r\n « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ وَ اللَّهُ يَعْصِمُكَ مِنَ النَّاسِ »  ( مائده / 67 )\r\n( اى فرستادهء ما آنچه را از پروردگارت بر تو فرود آمد برسان ، و اگر چنين نكردى رسالت او را نرسانده‌اى . خداوند ترا از مردم حفظ مىكند . )\r\nپيامبر چاره‌اى جز انجام فرمان خداوند نيافت . بويژه كه ضمانت فرموده بود او را از شر مردم حفظ خواهد كرد .\r\nحقيقة كارى كه خداوند بر انجام آن سخت مىگيرد و انجام آن را به\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nاين شيوهء بيم‌آور به پيامبر فرمان مىدهد كه اگر انجام نداد گويا رسالت پروردگارش را نرسانده است ، بايستى به سرنوشت و آيندهء رسالت مربوط بوده با آزها ، اميدها و نقشه‌هاى برخى از مسلمانان برخورد داشته باشد ، همچنانكه سخن خداوند « خدا ترا از مردم حفظ مىكند » به آن اشاره دارد .\r\n( 1 ) ابن كثير در بدايه از زيد بن ارقم آورده است : هنگامى كه پيامبر ( ص ) از حجة الوداع بازگشت و در غدير خم توقف نمود ، فرمان داد سايبانى برپا كردند . سپس فرمود :\r\n« كأنّى قد دعيت فاجبت ، انّى تارك فيكم الثّقلين كتاب اللّه و عترتى اهل بيتى فانظروا كيف تخلفونى فيهما فانّهما لن يفترقا حتّى يردا علىّ الحوض .\r\nثم قال : اللّه مولاى و انا ولىّ كلّ مؤمن و مؤمنة »\r\n( گويا نزديك است دعوت حق را لبيك گويم و از ميان شما بروم . من دو چيز گرانقدر كتاب خدا و خاندان خود اهل بيتم را در ميان شما باقى مىگذارم - . پس بنگريد در نبود من چگونه با آنها رفتار مىكنيد . آنها هرگز از هم جدا نخواهند گشت تا در كنار حوض كوثر بر من وارد شوند . سپس فرمود : خدا سرپرست من و من ولىّ هر مرد و زن با ايمانى هستم . ) آنگاه دست على ( ع ) را گرفت و فرمود :\r\n« من كنت مولاه فهذا علىّ وليّه ، اللّهمّ وال من والاه و عاد من عاداه »\r\n( هر كه من مولاى او هستم ، اين على نيز مولاى اوست . خداوندا دوستدار او را دوست بدار و با دشمن او دشمنى كن ) .\r\n( 2 ) در بدايه و نهايه افزوده است : راوى مىگويد من به زيد بن ارقم گفتم : آيا تو خود اين را از رسول خدا شنيدى ؟ گفت : در آنجا كسى نبود مگر آنكه او را با چشم خود ديد و سخنان او را با دو گوش خود شنيد .\r\nابن كثير همچنين از عدى بن ثابت از براء بن عازب همين مطلب را نقل كرده است . در روايت براء آمده كه عمر بن خطاب پس از آنكه پيامبر از سخن خود فراغت يافت ، على را ديدار كرد و به او گفت : « گوارا باد بر تو اى پسر ابو طالب ، تو سرور هر مرد و زن با ايمان گشتى . »\r\n\r\n","description":"","footnote":"","page_name":" 388 ","page_number":388},
  {"content":"\r\n\r\n( 1 ) در بدايه و نهايه از گروهى غير از آن دو نيز همين‌گونه روايت كرده و گفته است : آغاز حديث متواتر است . منظورش اين جملهء پيامبر « هر كه من سرور او هستم اين على نيز مولاى اوست » مىباشد ، ولى زيادى آن : « خدايا دوست بدار هر كه او را دوست مىدارد و دشمن بدار هر كه او را دشمن مىدارد » به گفتهء او اسنادش قوى مىباشد .\r\n( 2 ) از رباح بن حارث روايت شده كه گفت : گروهى در كوفه به نزد على ( ع ) آمده گفتند : سلام بر تو اى مولاى ما . على ( ع ) فرمود : چگونه من مولاى شما باشم در حالى كه شما قومى عرب مىباشيد ؟ گفتند : ما شنيديم كه پيامبر ( ص ) در روز غدير خم مىفرمود : هر كه من مولاى او هستم اين على نيز مولاى اوست . رباح گفت : چون ايشان رفتند من به دنبال ايشان رفتم و پرسيدم اينان چه كسانى هستند ؟ گفتند : ايشان چند تن از انصارند كه ابو ايوب انصارى نيز در ميان ايشان است .\r\n( 3 ) روايت شده كه ابو هريره به مسجد وارد گرديد . مردم به گرد او جمع شدند . جوانى برخاست و گفت : ترا به خدا سوگند مىدهم آيا از رسول خدا شنيدى كه در روز غدير خم به على بگويد « هر كه من مولاى اويم اين على نيز مولاى اوست ، خدايا دوست بدار هر كه او را دوست مىدارد و دشمن بدار هر كه او را دشمن مىدارد ؟ » گفت : به خدا آرى .\r\nو در روايت ديگرى كه آن را از ابو هريره روايت نموده آمده كه چون پيامبر ( ص ) دست على ( ع ) را گرفت و فرمود : هر كه من مولاى اويم اين على نيز مولاى اوست ، خداوند بر پيامبرش چنين نازل كرد :\r\n « الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً »  ( مائده / 3 )\r\n( امروز دينتان را برايتان كامل كردم و نعمتم را بر شما تمام نمودم و راضى شدم كه اسلام دين شما باشد ) .\r\n( 4 ) از عبد الرحمن بن أبى ليلى روايت شده كه گفت : من در منطقهء رحبه در محضر على ( ع ) بودم كه آن حضرت مردم را سوگند داد و فرمود : من\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nهر كه را در روز غدير خم شنيد كه پيامبر مىفرمود « هر كه من مولاى اويم اين على نيز مولاى اوست » به خدا سوگند مىدهم كه برخيزد و گواهى دهد . پس دوازده تن از اصحاب بدر برخاستند . گويا اكنون به يكى از ايشان مىنگرم . آنگاه گفتند : ما گواهى مىدهيم كه روز غدير خم شنيديم رسول خدا مىفرمود « آيا من از مؤمنان به خودشان سزاوارتر نيستم و زنان من مادران مؤمنان نيستند ؟ » گفتند : چرا اى رسول خدا ، هستى . آنگاه فرمود :\r\n« هر كس من مولاى اويم على نيز مولاى اوست ، خدايا دوست بدار هر كه او را دوست بدارد و دشمن بدار هر كه او را دشمن بدارد » .\r\n( 1 ) در بدايه و نهايه اين حديث رحبه را با راويان گوناگون آورده است .\r\nولى همه از جهت محتوا هماهنگند و تصريح مىكنند كسانى كه به صادر شدن اين سخن از پيامبر گواهى دادند دوازده تن از اصحاب بدر بوده‌اند . و در برخى از آنها آمده است كه هفده تن بدرى به آن مطلب گواهى دادند .\r\n( 2 ) در بدايه و نهايه آمده است كه ابن جرير طبرى صاحب تفسير و تاريخ دربارهء حديث غدير دو جلد كتاب نگاشت و در آن راويان حديث و واژه‌هاى آن را گرد آوردى كرد و درست و نادرست و ارزشمند و بىارزش آنها را با هم سنجيد . و ادامه مىدهد : حاكم بن عساكر احاديث بسيارى در اطراف خطبهء غدير آورده و ما نمونه‌هاى برجستهء آنچه را كه در اين مورد آورده مىآوريم . ما برخى از احاديثى را كه او در اطراف اين موضوع در كتابش آورده يادآور شديم .\r\nبا وجود آنكه ابن كثير برخى از احاديث حاكى از برخورد پيامبر را در آن روز ، از جهت اسناد ضعيف شمرده ، ولى در پايان اعتراف نموده كه اين حديث متواتر است و راهى براى انكار آن نيست . ولى به گمان او با اين حال اين حديث سودى به شيعه نمىرساند .\r\n( 3 ) در هر حال حديث غدير را با همين متن ، ابن ماجه در صحيح و احمد در مسند و حاكم در مستدرك صحيحين از راويان گوناگون نقل كرده‌اند .\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nسيوطى نيز در در المنثور در تفسير اين سخن خداى متعال  « النَّبِيُّ أَوْلى بِالْمُؤْمِنِينَ مِنْ أَنْفُسِهِمْ »  ، و ابو نعيم در حلية الاولياء ، خطيب در تاريخ بغداد ، نسائى در خصائص ، صاحب رياض النضره ، ابن حجر در صواعق المحرقه ، صاحب كنز العمال ، ابن اثير در اسد الغابة ، ابن قتيبه در الامامة و السياسة ، طحاوى در مشكل الآثار ، مناوى در فيض القدير و هيثمى در مجمع الزوائد روايت كرده‌اند .\r\n( 1 ) همچنانكه احمد بن حنبل ، فخر رازى در تفسيرش ، بغدادى در تاريخش ، محبّ طبرانى در ذخائر ، صاحب فيض القدير در شرحش و صاحب رياض النضرة اين حديث را آورده و تصريح كرده‌اند كه پس از آنكه سخن پيامبر به پايان رسيد ، عمر بن خطاب به على ( ع ) تبريك گفته و اظهار داشت : تو سرور هر مرد و زن با ايمانى گشتى . گروهى از محدثان تصريح كرده‌اند كه ابو بكر به على گفت : « اى پسر ابو طالب ، تو مولاى ما و مولاى هر مرد و زن مؤمنى گشتى . » همچنانكه گروهى تصريح كرده‌اند كه چون سخن پيامبر به پايان رسيد ، خداوند آيهء  « الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً »  را بر آن حضرت نازل فرمود .\r\n( 2 ) در تفسير رازى به هنگام گفتگو از سبب نزول آيهء  « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ وَ اللَّهُ يَعْصِمُكَ مِنَ النَّاسِ »  آمده است كه دهمين سبب از اسباب نزول آن اين است كه در فضيلت على بن أبي طالب فرود آمده و در آن هنگام پيامبر دست او را گرفت و فرمود : « هر كس من مولاى اويم اين على نيز مولاى اوست ، خدايا دوست بدار آنكه او را دوست مىدارد و دشمن بدار آنكه او را دشمن مىدارد » . و افزوده است كه عمر بن خطاب على را ديدار كرد و گفت : « گوارا باد بر تو ، تو سرور من و مولاى هر مرد و زن مؤمن گشتى . »\r\n( 3 ) در تاريخ يعقوبى آمده است كه پيامبر شبانه از مكه به سوى مدينه رهسپار گشت و دوازده شب از ذيحجه گذشته به جائى نزديك جحفه كه به آن غدير خم مىگفتند رسيد . در آنجا توقف فرمود و به سخنرانى\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nپرداخت ، و دست على ( ع ) را گرفت و فرمود : آيا من نسبت به مؤمنان از خودشان سزاوارتر نيستم ؟ گفتند چرا اى رسول خدا . فرمود : « پس هر كه من مولاى اويم على نيز مولاى اوست . خدايا هر كه را با او دوستى كند دوست بدار و هر كه را با او دشمنى ورزد دشمن بدار . » سپس فرمود : « اى مردم من پيشرو شمايم و شما در كنار حوض بر من وارد مىشويد و من در آن هنگام دربارهء ثقلين از شما پرسش مىكنم . پس بنگريد پس از من با آنها چگونه رفتار مىكنيد » . گفتند : اى رسول خدا ثقلين چيستند ؟ فرمود : « ثقل اكبر كتاب خداست ، پس به آن چنگ بزنيد و گمراه نشويد و دگرگون نسازيد . و ديگرى خاندان من اهل بيتم مىباشند » .\r\n( 1 ) در روايت مفيد در ارشاد و حاكم در مستدرك و حلبى در سيره و نسائى در سننش آمده است كه پيامبر فرمود : « كتاب اللّه و عترتى اهل بيتى ما ان تمسّكتم بهما لن تضلّوا بعدى ابدا فانظروا كيف تخلفونى فيهما فانّهما لن يفترقا حتّى يردا علىّ الحوض »\r\n( كتاب خدا و خاندان من اهل بيتم ، تا هنگامى كه به آن دو چنگ بزنيد هرگز پس از من گمراه نخواهيد شد . پس بنگريد بعد از من چگونه با آنها رفتار مىكنيد ، زيرا آن دو هرگز از يكديگر جدا نمىشوند تا بر سر حوض كوثر بر من وارد شوند . )\r\nنويسندهء سيره حلبيه حديث غدير را بطور كامل در سيرهء خود آورده و پس از آن گفته است : اين از احاديث صحيح است و سخن كسانى كه در صحت آن خدشه كرده‌اند ، مانند ابو داود و ابو حاتم رازى ، اعتبارى ندارد .\r\n( 2 ) مفيد در ارشاد روايت نموده كه پيامبر ( ص ) پس از به پايان بردن خطبه‌اش ، خيمهء مجزّائى براى على ( ع ) قرار داد و به مسلمانان فرمان داد كه گروه گروه به آن وارد شوند و بر او به فرمانروائى مسلمانان سلام گويند . مردم نيز همگى چنان كردند و فرمود زنان خودش و ديگر زنان مؤمنان كه همراهش بودند نيز همين كار را انجام دهند . عمر بن خطاب آن روز گفت : بخّ بخّ لك يا على اصبحت مولاى و مولى كل مؤمن و مؤمنة ( اى\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nعلى خوشا به حالت ، اينك سرور من و سرور هر مرد و زن مؤمن گشتى ) .\r\n( 1 ) حسّان بن ثابت به نزد پيامبر ( ص ) آمد و از آن حضرت اجازه خواست كه حالت خود را نسبت به على در آن روز توصيف كند . پيامبر به او اجازه فرمود ، و او بر زمينى بلند قرار گرفت و مردم براى شنيدن سخنش هجوم آوردند . آنگاه ابيات زير را سرود :\r\n يناديهم يوم الغدير نبيهم * بخمّ و اسمع بالنبى مناديا \r\n قال فمن مولاكم و وليكم * فقالوا و لم يبدوا هناك التعاميا \r\n الهك مولانا و انت ولينا * و لن تجدن منا لك اليوم عاصيا \r\n فقال له قم يا على فاننى * رضيتك من بعدى اماما و هاديا \r\n فمن كنت مولاه فهذا وليه * فكونوا له انصار صدق مواليا \r\n هناك دعا اللهم وال وليه * و كن للذى عادى عليا معاديا \r\n« روز غدير پيامبر در خم ميان ايشان آواز مىكند ، و چه رساننده بود پيامبر آواز خود را . فرمود چه كسى مولا و سرور شماست ، پس بىآنكه آنجا خود را به ناآگاهى بزنند گفتند :\r\nخداى تو مولاى ماست و تو سرور مائى ، و امروز هرگز از ما نافرمانى نخواهى ديد .\r\nپس فرمود اى على برخيز كه من خشنود گشتم ، تو پس از من پيشوا و راهنماى مردم باشى .\r\nهر كه من مولاى اويم اين على نيز مولاى اوست ، پس براى او ياوران و فرمانبردارانى راستين باشيد .\r\nدر آن هنگام دعا فرمود : خدايا دوست او را دوست بدار ، و كسى را كه با على دشمنى ورزد دشمن باش » .\r\n( 2 ) پيامبر به او فرمود اى حسان بخاطر آنكه ما را با زبانت يارى كردى همواره مورد تأييد روح القدس باشى .\r\nدر كافى به سندش كه به زراره و فضيل بن يسار و بكير بن اعين و محمد بن مسلم و بريد بن معاويه مىرسد ، از ابو جعفر امام باقر ( ع ) نقل\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nشده است كه فرمود : « خداوند عز و جل به پيامبرش فرمان داد ولايت على ( ع ) را اعلان كند ، و بر او چنين نازل فرمود :\r\n « إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ »  ( مائده / 55 )\r\n( هرآينه سرور شما تنها خدا و پيامبرش و كسانىاند كه ايمان آوردند .\r\nآنان كه نماز مىگزارند و در حال ركوع زكات مىدهند . ) ( 1 ) ولى ايشان در نيافتند كه ولايت چيست . پس خداوند كعبه به محمّد ( ص ) فرمان داد همانگونه كه نماز و زكات و حج و روزه را براى مردم تفسير نمود ، ولايت را نيز تفسير كند . چون اين فرمان از سوى خدا به پيامبر رسيد سينهء پيامبر از آن تنگ گرديد و ترسيد ايشان از دين برگردند و او را تكذيب كنند و به خداى خود رجوع نمود ، پس به او چنين وحى فرمود :\r\n « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ وَ اللَّهُ يَعْصِمُكَ مِنَ النَّاسِ » \r\nپس به انجام فرمان خدا پرداخت و ولايت على را در روز غدير خم برپا نمود ، و خداوند پس از آن چنين نازل فرمود :\r\n « الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً »  ( مائده / 3 )\r\n( 2 ) در مورد آيهء  « إِنَّما وَلِيُّكُمُ اللَّهُ وَ رَسُولُهُ »  در مجمع البيان به سندش كه به ابو ذر غفارى - رحمت خدا بر او - مىرسد ، آمده كه وى گفت : روزى نماز ظهر را همراه پيامبر بجا آوردم . نيازمندى در مسجد اظهار نياز كرد ولى هيچ‌كس به او چيزى نداد . سائل دستش را به آسمان بلند كرد و گفت :\r\nخدايا گواه باش كه من در مسجد رسول خدا اظهار نياز كردم و هيچ‌كس به من چيزى نداد . على در حال ركوع بود ، با انگشت كوچك دست راستش كه خاتم در آن بود به او اشاره نمود . سائل پيش رفت تا آنكه خاتم را از انگشت او برگرفت و اين در برابر چشم پيامبر بود . چون پيامبر از نماز فارغ شد ، سر به سوى آسمان كرد و گفت : « خدايا برادرم موسى از تو درخواست كرده گفت : پروردگارا سينهء مرا گشاده دار و كار مرا آسان كن و گره از زبانم باز كن تا سخن مرا دريابند و از خاندانم براى من وزيرى قرار ده ، برادرم\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nهارون را ، پشتم را به او محكم كن و او را در كارم انباز گردان . و تو بر او نازل كردى كه به زودى پشت ترا به برادرت محكم مىكنيم و براى شما معجزه‌اى قرار مىدهيم كه با داشتن آيات ما ايشان به شما گزندى نرسانند .\r\nخداوندا من نيز پيامبر و برگزيدهء توام ، خداوندا سينهء مرا گشاده كن و كارم را آسان كن و برايم از خانواده‌ام على را وزير من قرار ده تا پشت من به او محكم شود . » ابو ذر مىگويد : به خدا سوگند هنوز سخن پيامبر به پايان نرسيده بود كه جبرئيل از سوى خدا بر او فرود آمد و گفت : اى محمد بخوان . گفت : چه بخوانم ؟ گفت : بخوان :\r\n « إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ »  ( مائده / 55 )\r\n( 1 ) مجمع البيان افزوده است كه اين روايت ابو ذر را ، ثعلبى در تفسير خود يادآور شده و سپس گفته كه ابو بكر رازى نيز در احكام القرآن بنا بر آنچه مغربى از او حكايت كرده ، و نيز رمانى و طبرى روايت كرده‌اند كه اين آيه هنگامى نازل شد كه على در حال ركوع انگشتر خود را صدقه داد و اين سخن مجاهد و سدى است ، و از امام ابو جعفر باقر و ابو عبد الله صادق و همهء علماى اهل بيت ( ع ) نيز همين‌گونه روايت شده . و صاحب تفسير الميزان در تفسيرش از « الجمع بين الصحاح السته » و مناقب ابن مغازلى شافعى و از خطيب خوارزمى نقل نموده كه آيهء ياد شده به اين مناسبت دربارهء على فرود آمده است .\r\n( 2 ) از حسان بن ثابت نقل شده كه گفت :\r\n ابا حسن تفديك نفسى و مهجتى * و كل بطىء الهدى و مسارع \r\n فانت الذي اعطيت اذ كنت راكعا * فدتك نفوس القوم يا خير راكع \r\n بخاتمك الميمون يا خير سيد * و يا خير شار ثم يا خير بائع \r\n فانزل فيك الله خير ولاية * و ثبتها فى محكمات الشرائع \r\n« اى ابو الحسن ، جان و خون من فداى تو باد ، و جان و خون هر كندرو\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nو شتابانى در امر هدايت .\r\nتوئى آنكه به هنگام ركوع بخشيدى ، پس جانهاى مردم فداى تو باد اى بهترين ركوع‌كننده .\r\nانگشتر فرخنده‌ات را اى بهترين سرور ، و اى بهترين خريدار و اى بهترين فروشنده .\r\nپس خداوند دربارهء تو بهترين ولايت را فرود آورد ، و آن را در محكمات احكام دين ثبت نمود » .\r\n( 1 ) اينها علاوه بر حديث « دار » است كه گروهى از بزرگان محدثان و مورخان اهل سنت مانند طبرى و ابن اسحاق و ابن ابى حاتم و ابن مردويه و ابو نعيم و بيهقى و نسائى و ثعلبى در تفسيرش و صاحب سيرهء حلبيه و ديگران ، به درستى آن اعتراف نموده‌اند .\r\nو نيز حديث « انت منى بمنزلة هارون من موسى » كه در آن مىفرمايد « سزاوار نيست من بروم مگر آنكه تو جانشين من باشى » ، و مناسبتهاى ديگرى كه در آنها گاه به خلافت وى پس از خودش تصريح مىكند و گاه به اين مسأله به گونه‌اى كه بيشتر مردم دريابند اشاره مىفرمايد . پيشتر در هنگام سخن از دعوت پيامبر براى عموها و عموزادگانش يادآور شديم كه اگر مسلمانان پس از پيامبر على را به خلافت پذيرفته و كليدهاى قدرت را به او تسليم نموده بودند « حديث دار » به تنهائى مانند نصوص قرآن مىگشت كه باطل از پيش و پس بدان راه نمىيابد ، ولى از آنجا كه خلافت اسلامى از جهت قانونى خود منحرف گشت و به صورتى كه انجام شد درآمد ، مسلمانان و محدثان و حتى فقيهان به تحريف آنچه تاويل‌بردار نبود و تأويل آنچه تأويل‌پذير بود روى آوردند - اگر چه با حق و واقعيت و دهها قرينه كه از همه سو گرد آن را گرفته بوده مخالفت داشته باشد - تا با آنچه روى داده هماهنگى كنند ، اگر چه آنچه روى داده بر روى پيكر بىگناهان و شايستگان برپا گشته باشد . در هر عصر و زمانى كار بدين گونه است كه اگر قوى بر ناتوان و بىحق بر حقدار چيره شود ، افكار عمومى همواره در كنار\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nنيرومند بيدادگر مىايستد تا به مثل « حق با قوى است » عمل كنند ، در حالى كه دين و عدالت و حق و آنچه را از خواست خداوند خبر مىدهند ناديده گرفته‌اند گويى كه واژه‌هايى بىمعنا هستند .\r\n( 1 ) بلكه غالبا افكار عمومى مىكوشد اين مفاهيم را براى همخوانى با خواسته‌هاى قدرت بيدادگر و مستبد غاصب ، دگرگون سازند . براى اين حالت تفسيرى جز پيروى از واقعيت خارجى و رها كردن خرد و احكام الهى و حق وجود ندارد . علامه مغنيه در كتاب خود « فلسفهء توحيد و ولايت » در مقام توضيح اين مبناى تباه و روى آوردن مردم بدان ، با آنكه بر خرد و دانش متكى نيست ، مىگويد : در آغاز چند تن با ابو بكر بر خلافت بيعت كردند ، و شرايط و اوضاع بر جلب گروههاى مردم به او يارى كردند و قدرت او مستقر گرديد نه براى كس ديگرى از صحابه ، و او به نام خليفهء رسول خدا امر و نهىكننده به مردم گشت . آنگاه اهل سنت به خلافت ابو بكر بر درستى آن بيعت استدلال كردند ، نه به آيه يا روايت و يا اجماع و عقل ، بلكه اصلى عام ساختند كه « خلافت اسلامى شرعا و عقلا و عرفا با بيعت چند نفر اندك از مسلمانان درست و منعقد مىشود » در حالى كه سزاوارتر آن بود كه ايشان بنا بر منطق عقل و شرع بر تباهى آن بر اساس بيعت چند نفر استدلال كنند .\r\n( 2 ) وى ادامه مىدهد : « ماوردى در آغاز كتاب احكام السلطانيهء خود مىگويد : كمترين تعدادى كه امامت به آن منعقد مىشود پنج نفر است ، زيرا بيعت ابو بكر با بيعت عمر بن خطاب و ابو عبيده و اسيد بن حضير و بشر بن سعد و سالم - آزادشدهء حذيفه - منعقد گرديد ، و از آن جهت كه عمر بن خطاب نيز خلافت را در ميان شش تن از اصحاب قرارداد كه خلافت او با رضايت پنج تن باقيمانده انجام گيرد . ماوردى افزوده است : اين سخن بيشتر فقيهان و متكلمان بصره است و گروهى از دانشمندان كوفه گفته‌اند كه خلافت با سه تن منعقد مىشود كه يكى از ايشان آن را با رضايت دو تن ديگر به عهده مىگيرد ، و گروه ديگرى گفته‌اند كه با بيعت يك تن نيز منعقد مىشود . و در\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nكتاب مواقف و شرح آن ، در باب امامت آمده كه يك تن و دو تن از اهل حل و عقد براى ثبوت امامت بر اهل اسلام كفايت مىكند ، زيرا به تعبير وى صحابه در تحقق امامت به بيعت عمر براى ابو بكر و بيعت عبد الرحمن بن عوف براى عثمان اكتفا كردند » .\r\n( 1 ) نويسندهء « فلسفهء توحيد و ولايت » ادامه مىدهد : معنى اين سخن اين است كه عمر بن خطاب يا هر انسان ديگرى اگر با على بيعت كرد و خلافت براى او تحقق يافت ، او به اين سمت از همهء صحابه كه ابو بكر نيز در ميان ايشان است سزاوارتر خواهد بود ، و پس از آن همهء نصوص مربوط به خلافت و ولايت معصومين از فرزندان او قطعى السند و قطعى الدلاله مىگرديد . وى ادامه مىدهد : ميان على ( ع ) و معاوية بن ابى سفيان جنگ روى داد ، و تقدير و شرائط چنان بود كه معاويه به حكومت دست يافت ، همچنانكه اوّلى و دوّمى و سوّمى حكومت كردند . حال اهل سنت حكومت پسر ابو سفيان را اساس قرار داده به آن گردن نهاده و از آن دفاع كردند ، تنها به خاطر آنكه وى حاكم گشته است . در حالى كه كاملا آگاهى دارند كه معاويه و پدرش حتى براى يك ساعت نيز در اسلامشان خلوص نورزيدند .\r\n( 2 ) بطور متواتر از پيامبر ( ص ) روايت شده است كه فرمود : « عمار را گروه ستمكار مىكشند ، در حالى كه او ايشان را به بهشت مىخواند و آنان او را به دوزخ مىخوانند » . اين حديث متواتر است بگونه‌اى كه گويا آيهء قرآن است ، بويژه كه بخارى نيز آن را در صحيح خود در كتاب نماز ، باب همكارى در ساختن مسجد روايت نموده . و روشن است كه معاويه او را كشت ، با اين حال اهل سنت از توصيف او به ستمكارى ، آنگونه كه پيامبر - كه از روى هوى سخن نمىگويد - وصفش نموده ، خوددارى كردند ، حال آنكه يقين داشتند اين سخن پيامبر است . بلكه گفتند معاويه اجتهاد نموده و خطا كرده است و عذرش پذيرفته است ، و بخاطر كشتن عمار و دشنام گفتن بر على ( ع ) بر روى منبرها پاداش مىگيرد .\r\nبىترديد اگر معاويه در جنگ با على شكست مىخورد و حكومت در\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nاختيارش قرار نمىگرفت ، اهل سنت بر اساس همين حديث متواتر او را گردنكشى بيداد پيشه توصيف مىنمودند .\r\n( 1 )\r\n\r\nاسود عنسى\r\nپس از آنكه پيامبر ( ص ) كارى را كه خداوند انجام آن را به وى فرمان داده بود در غدير خم به پايان رساند و آن جمعيت چند ده هزار تنى هر يك به سوى وطن خويش رهسپار شده از گرد وى پراكنده شدند با باقيماندهء همراهان خويش به سوى مدينه حركت كرد و باقيماندهء ذيحجه را در آنجا بسر برد . سال يازدهم با رسيدن ماه محرم فرا رسيد ، در حالى كه آن حضرت از انتشار اسلام در سر تا سر شبه جزيره اطمينان يافته و به انديشه دربارهء كشورهاى تحت نفوذ روم و ايران مانند شام و عراق و ديگر سرزمين‌ها مىپرداخت .\r\n( 2 ) در همان حال كه به طرح نقشهء خويش براى نشر دعوت در بيرون حجاز سرگرم بود ، ناگاه اخبارى به پيامبر رسيد كه او را از مرگ « باذان » آگاه ساخت . كسى كه پيامبر پس از اسلام آوردن وى و همراهانش او را فرماندار يمن قرار داده بود . وى آنچنان كه پيشتر يادآور شديم پيش از اسلام آوردن كارگزار خسرو در يمن بود . چون خبر مرگ او به پيامبر رسيد ، سرزمينهائى را كه باذان بر آنها حكومت مىكرد ميان گروهى از صحابه تقسيم نمود . صنعاء را براى فرزند باذان شمر بن باذان باقى گذارد ، ابو موسى اشعرى را به مأرب روانه نمود ، يعلى بن اميه را بر جند ، عامر بن شمر همدانى را بر همدان ، طاهر بن ابى هاله را بر عك و اشعريين گماشت و به همين ترتيب به هر منطقه مردى از اصحابش را روانه نمود تا ادارهء امور آن را به عهده بگيرد و مالياتهاى آنجا را جمع‌آورى نمايد .\r\n( 3 ) عبهلة بن كعب ، معروف به اسود عنسى ، كاهنى شعبده‌باز بود كه كارهاى شگفت‌آورى مىكرد و مردم را با خوش سخنى به سوى خويش مىكشيد . وى ادعاى پيامبرى كرد و مردم بسيارى از مذحج و قبايل ديگر\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nاو را پذيرفتند . وى مناطق بسيارى از يمن را تصرف نمود ، سپس به همراه هفتصد سوار به سوى صنعاء رفت . كارگزار آنجا شمر بن باذان به مقابله با وى برآمد ، ولى اسود بر او چيره شد . او را كشت و با زنش ازدواج نمود و قدرتش در سرزمين يمن گسترش يافت . مسلمانان از او ترسيدند و گروهى از اسلام برگشتند . بالا گرفتن كار او توجه پيامبر را برنينگيخت و بيش از اين به كار او اهميت نداد كه به كارگزاران خود در يمن خبر داد او را احاطه كرده به قتل رسانند .\r\n( 1 ) چون خطر او در يمن بالا گرفت ، قيس بن عبد يغوث و فيروز و دادويه را مورد بىاعتنايى قرار داد . آزاد زن شمر بن باذان كه اسود پس از كشتن شوهرش او را به زنى گرفت ، دختر عموى فيروز بود . كارگزاران پيامبر به اين سه تن پناه بردند . اسود نيز در انديشهء قتل آنان برآمد . آنان گريختند و بىآنكه اسود آگاه شود به زن او آزاد پناه بردند . او نيز ايشان را در خانه جا داد و پنهانشان ساخت . چون اسود بر او وارد شد ، فيروز به همراه قيس بن عبد يغوث بر سر او ريختند و آنگونه كه در روايت ابن خلدون در تاريخش آمده او را در خانه‌اش كشتند . و گفته‌اند آزاد براى گرفتن انتقام شوهرش خود اسود را كشت . چون اسود كشته شد ، پيروانش دچار شورش و آشوب شدند و سرانجام تسليم گشته به اسلام بازگشتند . اصحاب پيامبر به كار خود بازگشتند و بر سر حكومت صنعاء كه كارگزارش كشته شده بود به رقابت پرداختند . سپس همداستان شدند كه معاذ بن جبل با ايشان نماز بگزارد .\r\nآنچه را كه پيش آمده بود براى پيامبر نگاشتند . جبرئيل كشته شدن اسود عنسى را در زمان وقوعش به پيامبر خبر داده و او نيز مردم را از آن آگاه ساخته بود . چون پيك آمد و خبر اسود را به مدينه آورد ، پيامبر ( ص ) وفات يافته بود . فرستاده ، داستان اسود عنسى و زمان كشته شدنش را براى مسلمانان حكايت كرد و خبر او با آنچه پيامبر ( ص ) در ساعات كشته شدن وى خبر داده بود هماهنگ بود .\r\n\r\n","description":"","footnote":"","page_name":" 400 ","page_number":400},
  {"content":"\r\n\r\n( 1 )\r\n\r\nفصل بيست و پنجم سپاه اسامه\r\nما در صفحات پيشين يادآور شديم كه پيامبر ( ص ) دربارهء ماوراى مرزهاى شمالى شبه جزيره بسيار مىانديشيد ، بويژه پس از آنكه عرب حجاز اسلام آورده و در ميان ايشان كسى كه از نيرو و قدرتش بيمى باشد باقى نمانده بود . پيامبر تا هنگامى كه بزرگترين حكومت آن روز جهان در كنارش قرار داشت و همهء فعاليت‌هاى او را زير نظر قرار داده بود و خطر او را براى مسيحيت و دولت روم بيشتر از خطر يهوديت و دولتهاى ديگرى كه آن روز در گسترش نفوذ با او رقابت داشتند مىدانست ، نمىتوانست آرامش داشته باشد . پيامبر ( ص ) همواره احتمال مىداد كه اين دولت بزرگ از مرزهاى خود به درون حجاز يورش بياورد ، و ترجيح مىداد پيش از آنكه آنان به او يورش آورند او بر ايشان حمله برد و پيش از آنكه ايشان با دهها هزار سپاه به او هجوم آورند وجود و هيبت خود را بر آنان تحميل كند . از اينرو نخست لشكر اعزامى خويش را به مؤته روانه كرد ، جائى كه مسلمانان\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nتنها با نجات جان خويش از آن بازگشتند ، پس از آنكه گروهى از نفراتشان و سه تن از فرماندهان بزرگشان را از دست دادند . بار ديگر خود به همراه سى هزار تن به جنگ ايشان تا به تبوك رفت و در آنجا دريافت كه ايشان به درون سرزمين و دژهاى خويش عقب نشسته‌اند . پيامبر نيز پس از آنكه فرمانروايان سرزمينهاى هم مرز حجاز را به تسليم واداشت و با آنها پيمان بست كه با هيچ‌كس عليه او همكارى نكنند ، به مدينه بازگشت .\r\n( 1 ) چيزى از بازگشت مسلمانان از حجة الوداع نگذشته بود كه بار ديگر پيامبر فرمان سازماندهى سپاه را داد ، سپاهى كه شايد بزرگترين لشكرى مىشد كه تا آن زمان مدينه به خود ديده بود . آنگونه كه نوشته‌هاى مربوط به سيره و تاريخ تصريح دارند ، او در آن سپاه چهره‌هاى سرشناس مهاجران مانند ابو بكر و عمر و عثمان و ديگر مهاجران و انصار را گرد آورد و اسامة بن زيد بن حارثه را كه آن روز در آغاز جوانى بود و سنش با بيشترين تخمينها از بيست سال نمىگذشت فرماندهء سپاه نمود ، در حالى كه در ميان مسلمانان كسانى حضور داشتند كه از او باهيبت‌تر و در جنگها باسابقه‌تر و در فرماندهى سپاه باتجربه‌تر بودند . اين كار باعث بهت بزرگان صحابه و دلخورى ايشان گرديد . آنان با وجود تأكيدهاى پىدرپى بىآن حضرت بر روانه كردن سپاه به فرماندهى اسامه ، در انجام فرامين پيامبر گران‌جانى و سستى مىكردند ، تا جائى كه پيامبر ناچار شد به ميان مردم برود و ايشان را بر حركت و جهاد برانگيزد . هنگامى كه از او خواستند فرد ديگرى را به فرماندهى ايشان بگمارد ناخشنودى و سرسختى از خود نشان داد و به آنان فرمود : به جانم سوگند اگر امروز دربارهء فرماندهى او چنين مىگوئيد پيش از او نيز دربارهء فرماندهى پدرش چنين مىگفتيد ، در حالى كه او شايستهء فرماندهى است همچنانكه پدرش پيش از اين سزاوار آن بود .\r\n( 2 ) در روايتى كه ميان محدثان مشهور است آمده كه پيامبر مكرّر مىفرمود : « سپاه اسامه را حركت دهيد . خداوند لعنت كند كسى را كه از سپاه اسامه بازبماند » اين در حالتى بود كه پيامبر احساس بيمارى مىنمود و\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nدرد و رنج آنگاه به گاه بر او شدت مىيافت .\r\n( 1 ) در برخى از كتابهاى سيره آمده است كه از جمله انگيزه‌هاى پيامبر در روانه ساختن اين سپاه ، اين بود كه دولت روم به بازداشت كردن و كشتن افرادى از رعايايش كه به اسلام گرويده بودند پرداخت . از جملهء كسانى كه كشت فروة بن عمرو جذامى ، حاكم معان و اطراف آن از سرزمين شام بود .\r\nوى به اسلام گرويده بود و به پيامبر پيغام فرستاده ، او را از اسلام خويش آگاه ساخت . روميان چون اين خبر را شنيدند خشمگين شدند و حمله‌اى را عليه او سازمان دادند كه موجب گرفتارى او شد . او را به زندان افكنده حكم به اعدامش دادند . آنگاه او را به سرزمين فلسطين ، جايى كه در آن آبى بنام عفراء وجود دارد ، برده در آنجا اعدامش نمودند . سپس او را بر تيرى چوبى به دار آويختند تا عبرت كسان ديگرى گردد كه به انديشهء گرويدن به اسلام افتاده بودند .\r\nوى هنگامى كه براى كشته شدن مىرفت شعر زير را سرود :\r\n« به مهتران مسلمانان خبر رسيده ، كه خون و استخوان من تسليم پروردگارم گشته است » .\r\n( 2 ) انگيزهء سازمان دادن آن سپاه هر چه كه باشد ، پيامبر به اسامة بن زيد فرمان داد سپاه را به مرز بلقاء و داروم از سرزمين فلسطين در نزديكى مؤته ، جائى كه پدرش كشته شده بود ، ببرد و در تاريك و روشن صبح بر سر دشمنان خدا و رسول فرود آيد و در كشتن و پراكنده ساختن ايشان جديّت ورزد . و اين كار را با نهايت سرعت ممكن و پيش از آنكه خبر حركتش به ايشان برسد انجام دهد .\r\nاسامه با سپاهى به سوى جرف در نزديكى مدينه حركت نمود و آنجا را لشكرگاه خود قرار داد تا سازمان دادن سپاه را به انجام رساند . در اين ضمن بيمارى پيامبر ( ص ) شدت يافت . تلاشها براى جلوگيرى از حركت سپاه آغاز گشت . به ويژه كه احساس كردند لحظه به لحظه بيمارى پيامبر فزونى مىگيرد و زندگى وى را مواجه با خطر مىسازد .\r\n\r\n","description":"","footnote":"","page_name":" 403 ","page_number":403},
  {"content":"\r\n\r\n( 1 ) در طبقات ابن سعد آمده كه پيامبر مردم را به آمادگى براى حمله به روم فرمان داد و اسامه را خواسته به او گفت : « به جايى كه پدرت در آنجا كشته شد برو و ايشان را پايمال سواران كن . من ترا بر اين سپاه گماشتم ، پس صبحگاه بر ايشان يورش بر . و در رفتن شتاب كن تا خبر حركت تو پيش از خودت به ايشان نرسد . اگر بر آنان پيروز گشتى در ميانشان كم درنگ كن .\r\nراهنمايانى با خود ببر و ديده‌بانان و جاسوسانى در پيش سپاه خود روانه كن » . ابن سعد افزوده است : هيچ‌يك از سرشناسان مهاجر و انصار نبود مگر آنكه پيامبر به وى فرمان داد در سپاه شركت نمايد .\r\n( 2 ) ابن هشام در سيرهء خود گفته است : پيامبر مشاهده كرد مردم در سازمان دادن سپاه اسامه كوتاهى مىكنند ، از اين‌رو درحالىكه بيماريش شدت گرفته بود و دستارى بر سر بسته بود به ميان مردم آمد و ايشان را به حركت برانگيخت . سپس فرمود : « اى مردم نزديك است من دعوت پروردگارم را لبيك گويم . من در ميان شما دو ميراث گرانبها باقى مىگذارم ، كتاب خدا و خاندانم . كتاب خدا ، ريسمانى كه از آسمان به زمين كشيده شده و خاندانم كه اهل بيتم مىباشند . خداى لطيف و خيبر مرا آگاه ساخته كه آن دو هرگز از يكديگر جدا نخواهند شد تا در كنار حوض كوثر بر من وارد شوند . پس بنگريد پس از من نسبت به اين دو چگونه رفتار مىكنيد . » اين گفتار را شيخ مفيد در ارشاد يادآور شده و افزوده است كه پيامبر فرمود : « اى مردم مبادا پس از من به كفر بازگشته گردن يكديگر را بزنيد ، پس مرا در لشكرى چون سيل ويرانگر ملاقات كنيد . آگاه باشيد كه على بن أبي طالب برادر و وصى من است . پس از من بر تأويل قرآن پيكار مىكند همچنانكه من بر فرود آمدن آن پيكار كردم . »\r\n( 3 ) از رفتار و سخنان آن حضرت پس از بازگشت از حجة الوداع آشكار مىگردد كه از راه وحى از نزديكى اجل خويش آگاه شده بود . از جمله در كتابهاى سيره و حديث آمده كه ايشان غلام آزاد كردهء خويش ابو مويهبه را خواست و به او گفت : به من فرمان داده شده كه براى اهل بقيع آمرزش\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nبخواهم ، پس امشب همراه من بيا . ابو مويهبه در دل شب با آن حضرت بيرون آمد . چون به گورستان بقيع رسيدند پيامبر ايستاد و خطاب به مردگان فرمود : « اى ساكنان گورها سلام بر شما ، آنچه شما در آن قرار داريد از آنچه مردم در آستانهء آن قرار دارند گواراتر و خوشتر است . فتنه‌ها چون پاره‌هاى شب تيره روى آورده‌اند كه هر يك در پى ديگرى سر مىرسد و آخرينش از نخستين آن بدتر است » .\r\n( 1 ) ابو مويهبه گفت : پيامبر آنگاه به من رو كرد و فرمود : اى ابو مويهبه ، كليدهاى گنجينه‌هاى دنيا و ماندن در آن و سپس بهشت را بر من عرضه كرده مرا ميان آن و ديدار پروردگارم و بهشت مخيّر نمودند ، و من ديدار پروردگارم و بهشت را برگزيدم » . گفتم : پدر و مادرم به فدايت ، كليد گنجهاى دنيا و باقى ماندن در آن و سپس بهشت را بر مىگزيدى . فرمود : نه به خدا سوگند اى ابو مويهبه ، من ديدار پروردگارم را برگزيدم » . سپس براى اهل بقيع آمرزش خواست و بازگشت .\r\n( 2 ) در روايت مفيد آمده كه آن حضرت همراه على ( ع ) به بقيع رفت و به گفتگوئى كه يادآور شديم اين نكته را افزوده كه پيامبر به على فرمود :\r\n« جبرئيل در هر سال يك بار قرآن را بر من عرضه مىنمود و امسال دو بار عرضه داشت ، و اين نيست مگر آنكه اجل من فرا رسيده است . » مفيد ادامه مىدهد كه پيامبر در هر سال در دههء آخر رمضان اعتكاف مىكردند و در خلوت به عبادت مىپرداخت ، و آن سال بيست روز از ماه رمضان را اعتكاف نمود . پيشتر گفتيم در آخرين سالى كه آن حضرت حج گزارد در مكه به مسلمانان فرمود : شايد پس از امسال ديگر شما را ديدار نكنم ، و در مناسبت ديگرى فرمود : نزديك است دعوت پروردگارم را لبيك گويم .\r\n( 3 ) در شرح نهج البلاغه از عبد الله بن مسعود نقل شده است كه گفت : پيامبر يك ماه پيش از مرگش خبر مرگ خود را به ما داد ، و آن وقتى بود كه ما در خانهء عايشه گرد آمده بوديم . پيامبر به ما نگريست و چشمانش گريان گشت و فرمود : خوش آمديد ، خداوند شما را زنده بدارد ، خداوند شما را\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nدر پناه خويش بگيرد و نگهدارى كند و موفق بدارد ، و روزى بدهد و ياريتان كند و هدايتتان فرمايد . سپس فرمود : شما را به پروا از خدا سفارش مىكنم و خدا را بر شما مىگمارم . من براى شما بيم دهنده و مژده‌رسانى آشكارم . در ميان بندگان و شهرهاى خدا بر او بزرگى نجوئيد ، چرا كه به من فرمود :\r\n تِلْكَ الدَّارُ الْآخِرَةُ نَجْعَلُها لِلَّذِينَ لا يُرِيدُونَ عُلُوًّا فِي الْأَرْضِ وَ لا فَساداً وَ الْعاقِبَةُ لِلْمُتَّقِينَ . »  ( قصص / 83 )\r\n( آن سراى انجام را براى كسانى قرار مىدهيم كه در زمين بزرگى و تباهى نمىخواهند ، و سرانجام از آن پرواپيشگان است . )\r\n( 1 ) ما پرسيديم : اى رسول خدا ، اجل تو كى فرا مىرسد ؟ فرمود : جدائى و بازگشت به سوى خدا و سدرة المنتهى و رفيق اعلى و بهشت نزديك شده است . گفتيم : اى رسول خدا چه كسى ترا شستشو خواهد داد ؟ گفت :\r\nنزديكترين افراد خانواده‌ام ، و پس از او نزديكترين . تمامى حديث در شرح نهج البلاغه « 1 » موجود است . و در تصريحات و اشارات ديگرى كه از آنها استفاده مىشود كه آن حضرت از مرگ خويش آگاهى داشته است .\r\n( 2 ) پرسشى كه هر پژوهنده‌اى ممكن است در اينجا مطرح كند اين است كه پيامبر ( ص ) با آنكه از نزديكى اجل و مرگ خويش در طى روزهاى آينده آگاهى داشت ، از چه رو تا آخرين دم بر روانه نمودن سپاه به خارج مرزهاى حجاز پافشارى مىنمود ؟ آن هم به فرماندهى اسامة بن زيد ، جوانى كه سنّ وى از بيست سال تجاوز نمىكرد ؟ در حالى كه آن حضرت آگاه بود كه شمار بسيارى از منافقان كه خود را در پوشش اسلام پنهان كرده و از سرسخت‌ترين و پليدترين دشمنان و مخالفانش بودند در مدينه حضور داشتند . اينان در پى فرصت بودند تا به آشوب و فساد بپردازند و در حال وفاتش و زمانى كه على و خاندان پيامبر به انجام كارهاى غسل و كفن و دفن او سرگرم بوده و عموم مهاجران و انصار تحت فرماندهى اسامه\r\n\r\n\r\n","description":"","footnote":"\r\n( 1 ) - شرح نهج البلاغه ، ج 3 ص 189 - 190 .\r\n","page_name":" 406 ","page_number":406},
  {"content":"\r\n\r\nدر بيرون حجاز بسر مىبردند ، فضا را براى فتنهء خويش مناسب مىيافتند .\r\nديگر اينكه چرا ابو بكر و عمر را آنگونه كه از كتب سيره و حديث آشكار است در آن سپاه قرار داد و بر شركت ايشان در آن پافشارى داشت و على را در مدينه باقى گذارد ؟ با توجه به اينكه زندگى آن دو با پيامبر در جنگها و لشكركشىهاى آن حضرت به قهرمانى و جنگاورى ايشان گواهى نمىدهد و آنان در ساعات سخت هيچ سودى نداشتند ، در حالى كه كليد پيروزى و فتح پس از شخص پيامبر در همهء جنگها و لشكركشيها بدست على بود . از چه رو براى فرماندهى اين سپاه اسامة بن زيد را تعين نمود ؟ در حالى كه در ميان مسلمانان فرماندهان لايقى وجود داشتند كه ميدانها ديده و آن را با خردمندى و پايدارى اداره نموده و با پيروزى و سربلندى از آن بيرون آمده بودند .\r\n( 1 ) اين پرسشها در ذهن بسيارى از پژوهشگران رخنه كرده و گاهى برخى از نويسندگان قديم به آنها پرداخته‌اند . آنچنان كه از شرح نهج البلاغه ( ج 4 ، ص 172 ) برمىآيد ، قاضى القضاة عبد الجبار معتزلى تفسير شيعه را در مورد پافشارى پيامبر ( ص ) بر پيوستن ابو بكر و عمر به سپاه مورد توجه قرار داده و مىگويد : برخى گفته‌اند كه پيامبر اين گروه را در سپاه اسامه قرار داده است تا پس از وفاتش از مدينه دور باشند و از جانب ايشان هجومى به سوى امامت انجام نگيرد ، و از آن رو امير المؤمنين را در آن سپاه قرار نداد و ابو بكر و عمر بن خطاب و برخى ديگر را در آن قرار داد تا كار خلافت بدون رقيب براى او به انجام برسد . آنگاه طبق عادت خود در دفاع از شبهات و اتهاماتى كه در اطراف خلفا وجود دارد به اين نظر پاسخ گفته و منكر شده است كه ابو بكر از كسانى بوده كه پيامبر بر پيوستن ايشان به سپاه پافشارى داشته است . درحالىكه همهء نصوص بر اينكه او يكى از آنان بوده تصريح و تأكيد دارند .\r\n( 2 ) اما اينكه چرا اسامة بن زيد را به فرماندهى سپاه برگزيد ؟ علاوه بر لياقت وى كه او را براى اين كار شايسته مىنمود ، پيامبر مىخواست بدين وسيله\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nمنزلت آزادشدگان را بالا ببرد و ابهت و شوكت كسانى را كه تنها بر اساس اينكه پيامبر ايشان را به خود نزديك نموده و بخاطر مصالح برتر اسلام از برخى از رفتارهاشان چشم مىپوشيد خود را بزرگ داشته تلاش داشتند از ديگر مردم متمايز باشند ، متزلزل سازد .\r\n( 1 ) در مورد خطر منافقان براى مدينه در نبود سپاه نيز ، اگر پيامبر بخاطر بودن على و ديگر صحابه و بنى هاشم از اين جهت مطمئن نبود ، امكان نداشت كه به سپاه فرمان حركت به سوى مقصدش را بدهد .\r\nبهر صورت از عايشه نقل شده كه بيمارى پيامبر ( ص ) سخت‌تر شد . آن حضرت كه در خانهء ميمونه بود زنانش را خواست و از آنها اجازه خواست در خانهء من از وى پرستارى شود . زنانش با او موافقت كردند و آن حضرت درحالىكه دو مرد از خاندانش او را در ميان گرفته بودند - فضل بن عباس و مردى ديگر - و دستارى بر سر بسته و پاهايش را بر زمين مىكشيد وارد خانهء وى گرديد .\r\n( 2 ) طبرى در تاريخش و ديگران از عبيد الله بن عبد الله عتبه روايت كرده‌اند كه گفت : به عبد الله بن عباس اين حديث را حكايت كردم . وى گفت : آيا مىدانى آن مرد ديگر كه بود ؟ گفتم : نه . گفت : او على بن أبي طالب بود ، ولى عايشه تا آنجا كه مىتوانست نمىخواست ياد خوبى از على ( ع ) كرده باشد . چون بيمارى شدت يافت ، پيامبر فرمود : هفت دلو آب از چاههاى گوناگون بر من بريزيد ، تا به ميان مردم بروم و با ايشان ديدار كنم . عايشه گفت : او را در لگنى كه از آن حفصه بود نشانده و آب را بر او ريختيم تا آنكه با دستش اشاره كرد كه بس است ، بس است .\r\n( 3 ) از عطاء از فضل بن عباس نقل شده كه گفت : به نزد رسول خدا رفتم و او را در تب سختى يافتم . آن حضرت دستار به سر بسته بود . فرمود دست مرا بگير . من دست پيامبر را گرفتم تا آنكه بر منبر قرار گرفت . سپس فرمود :\r\nمردم را خبر كن . من بانگ زدم و مردم را خبر كردم تا آنان به نزد وى گرد آمدند . پيامبر فرمود : « اى مردم خداى را ستايش مىكنم ، زمان غيبت\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nمن از ميان شما نزديك شد . پس هر كه من تازيانه به پشت او زده‌ام اينك اين پشت من ، براى خود از آن تقاص كند . هر كه از او مالى گرفته‌ام اينك مال من ، از آن برگيرد . كسى نگويد من از دشمنى پيامبر مىترسم ، زيرا كينه‌توزى در سرشت و مرتبهء من نيست . آگاه باشيد كه محبوبترين شما نزد من كسى است كه اگر حقى دارد از من بازستاند يا مرا حلال كند ، تا من در حالى خدا را ديدار كنم كه جانم خوش و سبكبار باشد . من مىدانم كه اين براى من حاصل نمىشود مگر آنكه بارها در ميان شما بايستم و اين درخواست را تكرار كنم » .\r\n( 1 ) سپس فرود آمد و نماز ظهر را بجا آورد و بار ديگر به منبر بازگشت و سخن نخستين را تكرار نمود . مردى برخاست و گفت : اى رسول خدا من سه درهم پيش شما دارم . فرمود : من سخن گوينده‌اى را دروغ نمىشمارم و از او سوگند نمىخواهم . سپس فرمود : اى فضل آن پول را به او بده . و ادامه داد :\r\nهر كس از چيزى بر خود مىترسد بگويد تا من برايش دعا كنم . مردى برخاست و گفت : اى رسول خدا ، من دروغگو و بد دهن و پرخوابم . پيامبر گفت : خداوندا به او راستگوئى و شايستگى روزى نماى و آنگاه كه مىخواهد خواب را از او ببر .\r\nمرد ديگرى برخاست و عيوبش را براى پيامبر برشمرد . عمر بن خطاب به او گفت : اى مرد تو كه خودت را رسوا كردى . پيامبر ( ص ) فرمود : اى پسر خطاب ، رسوائى دنيا از رسوائى آخرت آسانتر است .\r\n( 2 ) طبرى از ارقم بن شرحبيل روايت نموده كه گفت : از ابن عباس پرسيدم آيا پيامبر به كسى وصيت نمود ؟ گفت : نه . گفتم : چگونه اينطور شد ؟ گفت :\r\nپيامبر ( ص ) فرمود به سراغ على بفرستيد و او را بخواهيد . عايشه گفت كاش به سراغ ابو بكر بفرستى ، و حفصه گفت كاش به سراغ عمر بفرستى ، و هر سه نزد پيامبر گرد آمدند . پيامبر كه چنين ديد فرمود : برويد اگر به شما نيازى داشتم به دنبالتان مىفرستم .\r\nبلال در هنگام دميدن سپيده و در حالى كه بيمارى شدت گرفته بود\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nبنزد پيامبر آمد و آواز داد : الصلاة ، خدا شما را رحمت كند . در اينجا روايات اختلاف پيدا مىكند .\r\n( 1 ) طبرى از عايشه روايت مىكند كه پيامبر فرمود : به ابو بكر بگوئيد با مردم نماز بگزارد . عايشه به آن حضرت گفت : ابو بكر مردى نازكدل است .\r\nپيامبر سخن خود را تكرار نمود و او نيز بار ديگر پاسخ خود را تكرار نمود .\r\nپيامبر خشمگين شد و فرمود : شما همان زنانيد كه با يوسف چنان كردند .\r\nسپس در حالى كه به دو تن تكيه داده بود و پاهايش بر زمين كشيده مىشد بيرون رفت و ابو بكر را ديد كه نماز مىگزارد . ابو بكر خواست عقب برود ، ولى پيامبر به او اشاره نمود كه در جايش باقى بماند . ابو بكر در جاى خود ماند و پيامبر در كنار او نشست . ابو بكر به نماز پيامبر نماز مىخواند و مردم به نماز ابو بكر نماز مىكردند .\r\n( 2 ) در حالى كه روايت ابن هشام در سيره‌اش مدعى است هنگامى كه بلال پيامبر را براى نماز گزاردن با مردم دعوت نمود ، پيامبر فرمود : بگوئيد يك نفر با مردم نماز بگزارد . عبد الله بن زمعه بيرون رفت و عمر بن خطاب را در راه ديد . به او گفت برخيز و با مردم نماز بگزار . به تعبير او ابو بكر در آن هنگام حضور نداشت . چون عمر تكبير گفت پيامبر صداى او را شنيد و به سراغ ابو بكر فرستاد . ابو بكر آمد و پس از آنكه عمر نمازش را تمام كرد با مردم نماز گزارد . ( 3 ) مفيد در ارشاد از يكى از اهل بيت روايت مىكند كه فرمود : هنگامى كه پيامبر را براى نماز خواستند ، فرمود : يكى از خود مردم با ايشان نماز بگزارد ، زيرا من حالم مساعد نيست . عايشه گفت به ابو بكر بگوئيد ، و حفصه گفت به عمر بگوئيد . پيامبر ( ص ) به آن دو فرمود :\r\nدست برداريد شما همان زنانيد كه با يوسف چنان كردند . و خود براى انجام نماز برخاست ، ولى از ضعف نمىتوانست به تنهائى بر زمين بايستد . از اينرو دست على و فضل بن عباس را گرفت و به آن دو تكيه داد ، و درحالىكه پاهايش به روى زمين كشيده مىشد بسوى مسجد رفت . چون وارد شد ابو بكر را ديد كه به سوى محراب رفته ، به او اشاره فرمود كه از آنجا كنار برود .\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nابو بكر كنار رفت و پيامبر خود به جاى او ايستاد . تكبير گفت و نمازى را كه ابو بكر آغاز كرده بود از نو آغاز نمود و به ادامه دادن آنچه از آن گذشته بود اكتفا نكرد .\r\n( 1 ) اين روايات با وجود اختلاف و تناقضى كه ميانشان وجود دارد ، همگى بر اين نكته همداستانند كه پيامبر با وجود حالت ضعف شديدى كه بر او غلبه كرده بود و در حالى كه بر فضل بن عباس و مردى ديگر - به تعبير عايشه - و بر على ( ع ) - آنچنان كه از غير عايشه روايت شده - تكيه نموده بود ، خود به مسجد آمد . اگر درست بود كه پيامبر خود به ابو بكر فرمان داده بود با مردم نماز بگزارد - آنگونه كه عايشه و ديگر كسانى كه آن دسته از اخبار را روايت كرده‌اند مىپندارند - ديگر دليلى براى آمدن خود پيامبر با آن حال وجود نداشت . زيرا اگر مىخواست با اين كار ابو بكر را تأييد كند ، آنگونه كه بيشتر اهل سنت مىگويند ، تأييدش با همين كه به او دستور نماز با مردم را داده بود و اينكه مردم پشت سر او نماز بگزارند كفايت مىكرد . ولى بيرون آمدن پيامبر با اين حال ، پس از آنكه دانست ابو بكر به انجام نماز پرداخته ، باعث مىشود در اطراف آن دسته از روايات ترديد برانگيزد و رواياتى را تقويت كند كه تصريح مىكنند پيامبر هيچ‌كس را مأمور اين كار نكرد و هنگامى كه دانست ابو بكر براى نماز پيش قدم شده بيرون آمد تا خود با مردم نماز بگزارد ، و او را از محراب دور نمود و به آن مقدار از نماز كه او خوانده بود اعتنائى نكرد . بويژه آنكه روايات حاكى از انجام نماز توسط ابو بكر همگى تصريح دارند كه پيامبر در كنار او نشست و ابو بكر به نماز پيامبر اقتدا نموده بود و مردم به نماز ابو بكر اقتدا كرده بودند . معنى اين مطلب اين ستكه ابو بكر در يك زمان هم امام بوده است و هم مأموم ، و من گمان نمىكنم كه هيچ‌كس جايز بودن چنين حالتى را بپذيرد .\r\n( 2 ) افزون بر اينها ، عايشه سر منشأ تمام رواياتى است كه دربارهء نماز گزاردن پدرش با مردم و آماده ساختن او براى خلافت آمده است .\r\nدر بدايه و نهايه از پيامبر ( ص ) روايت شده است كه فرمود : براى من\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nكتف يا لوحى بياوريد تا براى ابى بكر چيزى بنويسم كه هيچ‌كس در مورد او اختلاف نكند . عبد الرحمن بن ابى بكر در آن هنگام حاضر بود ، چون رفت كه كتف را بياورد به پندار وى او را بازگرداند و گفت : اى ابو بكر خدا و مؤمنان نمىپسندند كه كسى دربارهء تو اختلاف كند . و مطالب ديگرى كه او ساخته و يا بر زبانش گذاشته شده ، در برابر روايات صحيح و نصوصى كه بر جانشينى على پس از پيامبر صراحت دارند .\r\n( 1 ) اگر ما در مقام بحث بپذيريم كه ابو بكر آن روز با مردم نماز گزارده باشد ، در اين كار چه دليلى بر درستى خلافت او وجود دارد ؟ درحالىكه امامت در نماز نه كار مهمى است كه بر عظمت امام جماعت دلالت كند و نه از ويژگيهاى رهبر مسلمانان است ، بلكه هر كس آن را انجام دهد درست است . بويژه نزد اهل سنت كه امامت را براى ناشناخته‌ترين و گمنامترين مردم نيز روا مىشمارند ، حتى با وجود كسى كه از او داناتر و خوشنامتر باشد ، و در صحت آن جز اظهار اسلام چيزى را شرط نمىدانند .\r\nمسلمانان در روزگار پيامبر خو كرده بودند كه برخى امام ديگرى گردد . پيامبر نيز آنان را به اين كار تشويق مىنمود و كسى براى شخصى كه امامت نماز را بر عهده مىگرفت مزيت و فضيلتى بر ديگر افراد مردم قائل نبود .\r\n( 2 ) هنگامى كه پيامبر از آن نماز كه براى انجامش رفته بود به خانه بازگشت ، ابو بكر و عمر و گروهى از مسلمانان حاضر در مسجد خواست .\r\nايشان كسانى بودند كه با نپيوستن به سپاهى كه در جرف اقامت داشت پيامبر را پريشان خاطر ساخته بودند . پيامبر به ايشان فرمود : آيا به شما فرمان ندادم كه سپاه اسامه را حركت دهيد ؟ گفتند : چرا اى رسول خدا . فرمود :\r\nپس چرا فرمان مرا به تأخير انداختيد ؟ ابو بكر گفت : من رفتم سپس برگشتم تا با شما ديدارى تازه كنم ، و عمر بن خطاب گفت : من حركت نكردم زيرا دوست ندارم كه از رهگذران حال تو را جويا شوم . پيامبر ( ص ) فرمود :\r\nسپاه اسامه را حركت دهيد ، و سه بار اين فرمان را تكرار نمود . سپس از رنج\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nبيمارى و آزارى كه از ناديده گرفتن فرمانش توسط ايشان ديده بود بيهوش گرديد .\r\nمدتى گذشت كه پيامبر بيهوش بود . حاضران گريستند و صداى گريهء شديد زنان و دخترش و زنان مؤمنانى كه در آنجا بودند بالا گرفت .\r\n( 1 ) چون پيامبر به هوش آمد فرمود : دوات و كتفى براى من بياوريد تا براى شما نوشته‌اى بنويسم كه با داشتن آن هرگز گمراه نشويد ، و بار ديگر از هوش رفت . يكى از حاضران برخاست كه دوات و كتف پيدا كند . عمر بن خطاب به او گفت : برگرد ، او هذيان مىگويد . و آن مرد بازگشت . برخى از حاضران از كوتاهى در آوردن دوات و كتف پشيمان شدند و چون پيامبر به حال آمد يكى از ايشان گفت : اى رسول خدا آيا دوات و كتف بياوريم ؟\r\nفرمود : نه ، آيا پس آن سخنان كه گفتيد اين كار را بكنيد ؟ ولى شما را سفارش مىكنم با اهل بيتم خوشرفتارى كنيد . و روى خود را از ايشان برگرداند . آنان برخاسته پراكنده شدند .\r\n( 2 ) در صحيح بخارى جلد چهارم كتاب مرض و طب ، به سندش كه به ابن عباس مىرسد آمده كه وى گفت : در خانه نزد پيامبر مردانى حضور داشتند كه عمر بن خطاب از جملهء ايشان بود . پيامبر فرمود : بيائيد براى شما نوشته‌اى بنويسم كه هرگز پس از من گمراه نشويد . عمر بن خطاب گفت :\r\nبيمارى بر پيامبر چيره شده ، قرآن نزد شماست و كتاب خدا براى ما كافى است . حاضران اختلاف كردند و با يكديگر درگير شدند ، برخى از ايشان گفتند براى پيامبر آنچه خواست بياوريد تا براى شما نوشته‌اى بنويسد كه پس از او با يكديگر اختلاف نكنيد ، و برخى از ايشان دنبال سخن عمر بن خطاب را گرفتند . چون حرفهاى بيهوده و اختلاف ايشان در نزد پيامبر زياد شد ، به آنان فرمود : از نزد من برويد .\r\n( 3 ) بخارى افزوده است كه عبد الله بن عباس مىگفت : مصيبت و همهء مصيبت در آن بود كه ميان پيامبر و نوشته‌اى كه مىخواست براى ايشان بنويسد مانع شدند .\r\n\r\n","description":"","footnote":"","page_name":" 413 ","page_number":413},
  {"content":"\r\n\r\n( 1 ) وى در جلد سوم صحيح خود باب بيمارى پيامبر ( ص ) به سندش كه به سعيد بن جبير مىرسد روايت نموده كه ابن عباس مىگفت : بيمارى پيامبر در روز پنجشنبه شدت گرفت . آن حضرت فرمود : براى من دوات و كتف بياوريد تا براى شما نوشته‌اى بنويسم كه با وجود آن هرگز گمراه نشويد .\r\nايشان به مخالفت با يكديگر پرداختند ، درحالىكه اختلاف و بگومگو در نزد پيامبر شايسته نيست ، و چيزى گفتند كه معنايش اين بود كه پيامبر هذيان گفت ، از او توضيح بخواهيد . ايشان خواستند به او پاسخ گويند ، پيامبر فرمود : رهايم كنيد ، آنچه در آنم از آنچه مرا به آن مىخوانيد بهتر است . و سه سفارش به ايشان فرمود : بيرون راندن مشركان از جزيرة العرب ، و اينكه با هيئتهائى كه به نزدشان مىآيد همانطور رفتار كنند كه او با ايشان رفتار مىكرد ، و راوى از گفتن سفارش سوم خاموش شد يا گفت من آن را فراموش كرده‌ام .\r\n( 2 ) اين روايت را ابن جرير در تاريخ خود و ابن سعد در طبقات و ابن كثير در بدايه و مسلم در صحيح روايت كرده‌اند ، همچنانكه بخارى آن را چند بار در صحيح خود روايت كرده و در همهء كتب حديث سنى و شيعه نقل شده است .\r\n( 3 ) ابن سعد نيز آن را در طبقات خود از راويان گوناگون نقل نموده و از جملهء كسانى كه از ايشان روايت نموده خود عمر بن خطاب است كه گفت : ما نزد پيامبر بوديم و ميان ما و زنان پيامبر پرده‌اى بود . پيامبر فرمود مرا با هفت دلو آب بشوئيد و صفحه و دواتى براى من بياوريد تا براى شما نوشته اى بنويسم كه هرگز با بودن آن گمراه نشويد . زنان گفتند : آنچه پيامبر نياز دارد برايش بياوريد . من به ايشان گفتم : خاموش باشيد كه شما زنان همصحبتان يوسفيد ، هنگامى كه بيمار مىشود از چشمانتان بر او اشك مىباريد و چون بهبود مىيابد گريبانش را مىگيريد . پيامبر در اين هنگام فرمود : آنها از شما بهترند .\r\nهمهء رواياتى كه در اطراف بيمارى پيامبر وارد شده بر اينكه آن حضرت\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nمىخواست براى ايشان نوشته‌اى بنويسد كه پس از وى گمراه نشوند ، تصريح دارند و همه به روشنى مىگويند عمر بن خطاب بود كه جلو نگاشتن آن را گرفت و به اين كار بسنده نكرد بلكه گفت او هذيان مىگويد ، يعنى پيامبر بدون درك و فهم با شما سخن مىگويد .\r\n( 1 ) ترديدى نيست نوشته‌اى كه پيامبر مىخواست بنويسد جز تأكيدى بر آنچه بارها نسبت به آن تصريح نموده و از پيش در مورد جانشينى على ( ع ) آشكار نموده بود ، نبود . عمر بن خطاب نيز اين را فهميده بود . همچنانكه همهء حاضران در آن موقعيت آن را دريافتند . به همين جهت مانع نگاشتن آن شد و گفت او هذيان مىگويد .\r\n( 2 ) در روايت ديگرى از آن به عبارتى تعبير كرده كه همين معنى را مىرساند . وى گفت : بيمارى بر او چيره شده ، و نتيجهء اين سخن آن است كه كردار و گفتار پيامبر در آن حال مانند كارهاى كودكان و ديوانگان و گفتار آنان است . اگر پيامبر در نزد اهل چنين سخنى چيزى هم مىنوشت با توجه به اينكه در حالتى غير طبيعى بود ، براى نوشته‌اش ارزشى قائل نمىشدند .\r\nپيامبر دريافته بود كه ايشان همين سخن را ، و بيش از آن را خواهند گفت . از اينرو هنگامى كه دوباره در مورد نوشته از او پرسش كردند فرمود :\r\nآيا پس از آنچه كه گفتيد ؟ و از نوشتن روى گرداند ، و به اتفاق محدثان سه سفارش به ايشان فرمود ، ولى محدثان جز دو سفارش از سفارشهاى او را نگه نداشتند و به پندارشان سومين را فراموش كردند . ترديدى نيست كه سومين سفارش همان بود كه مىخواسته آن را بنويسد و اگر جز اين بود آن را نيز همچون دوتاى ديگر بازگو مىكردند .\r\n( 3 ) در بيشتر رواياتى كه به بيمارى پيامبر پرداخته‌اند آمده است كه عبد الله بن عباس هرگاه آن روز را به ياد مىآورد دريغا مىگفت و تأسف مىخورد ، و گاه بخاطر از دست رفتن آن فرصت كه اگر انجام گرفته بود به تعبير او دو نفر دربارهء على با يكديگر اختلاف نمىكردند مىگريست .\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nولى به نظر من اگر پيامبر بيست نامه هم براى ايشان مىنوشت ايشان در آن به گفتگو مىپرداختند و محتواى آن را به آنچه با منافعشان هماهنگ بود بر مىگرداندند . و چه بسا از اين هم بالاتر مىرفتند . و اين همان علتى بود كه پيامبر را هنگامى كه به هوش آمد از نوشتن بازداشت .\r\n( 1 ) در بدايه و نهايه از صحيحين روايت شده كه عايشه گفت : در هنگام بيمارى پيامبر ، زنانش به نزد او گرد آمدند . فاطمه نيز بگونه‌اى كه راه رفتنش با راه رفتن پدرش تفاوتى نداشت آمد . پيامبر فرمود : دخترم خوش آمدى ، سپس او را در طرف راست خود نشاند و با او راز گفت . فاطمه گريست ، سپس بار ديگر با او نجوا كرد و فاطمه خنديد . من به او گفتم : پيامبر اسرارى را با تو در ميان گذاشت ، تو يك بار مىگريى و يك بار مىخندى .\r\nچون برخاست كه برود ، گفتم : مرا از آنچه پيامبر به تو فرمود آگاه كن .\r\nفاطمه فرمود : من راز پيامبر را فاش نمىكنم . چون پيامبر وفات يافت به او گفتم : به حقى كه من بر تو دارم از تو مىخواهم كه مرا از سخن پيامبر آگاه كنى . فاطمه فرمود : « اكنون باشد . پيامبر نخست مرا از نزديك بودن اجلش آگاه نمود و مرا به تقواى خدا و شكيبائى سفارش فرمود و من گريستم .\r\nبار ديگر به من فرمود : آيا خشنود نيستى كه سرور زنان عالم باشى ؟ و من خنديدم » .\r\n( 2 ) و گفته‌اند كه بار دوم به او فرمود : تو نخستين فرد خانوادهء منى كه به من مىپيوندى و من از مژدهء ديدار خدا و پيوستن به پدرم در سراى كرامت و همراهى با پيامبران و صديقان و شهدا و صالحان شادمان شدم .\r\nبيمارى پيامبر شدت مىگرفت و خطر لحظه به لحظه زندگى او را بيشتر تهديد مىكرد ، ولى اينها پيامبر را از اينكه بارها درخواست خود را براى حركت مردم با سپاه اسامه و شتاب كردن در حركت آن تكرار كند و اسامه را بر شتاب كردن در حركت تشويق نمايد ، غافل نمىنمود . تا آنجا كه اسامه به پيامبر گفت : پدر و مادرم فدايت باد ، به من اجازه بده چند روز درنگ كنم تا خداوند ترا بهبودى دهد ، ولى پيامبر به او اجازهء تاخير نداد .\r\n\r\n","description":"","footnote":"","page_name":" 416 ","page_number":416},
  {"content":"\r\n\r\n( 1 ) چون فشار بيمارى شدت گرفت ، پيامبر آب به دست مىگرفت و مىفرمود : واى از غم و اندوه . فاطمه مىگفت : پدر جان من بخاطر اندوه تو اندوهگينم . پيامبر فرمود : پس از امروز ديگر براى پدرت اندوهى نيست .\r\nدر برخى از روايات آمده كه پيامبر پيش از وفاتش خود را با نشاط يافت و حرارت تبش پائين آمد . پس درحالىكه به على ( ع ) و فضل بن عباس تكيه كرده بود بيرون آمده به مسجد رفت . آنگاه رو به مردم كرده آواى خود را بلند نمود بگونه‌اى كه كسانى كه بيرون مسجد بودند صداى او را مىشنيدند . در اين هنگام فرمود : اى مردم آتش افروخته شد و فتنه‌ها همچون پاره‌هاى شب تار روى آورد . به خدا سوگند شما هيچ حجتى بر من نداريد . من جز آنچه را قرآن حلال كرد حلال نكردم و جز آنچه را قرآن حرام كرد حرام نكردم ، خداوند لعنت كند گروهى را كه گورهاشان را مسجد گرفتند . « 1 »\r\n( 2 ) مسلمانان در حالت پيامبر نشانه‌هائى براى دلگرمى و آرامش يافتند ، پس ابو بكر از آن حضرت اجازه خواست به سنخ كه همسرش دختر خارجه در آنجا بود برود . گروهى ديگر نيز به گمان اينكه نشاطى كه در پيامبر ظاهر شده نشانهء بهبودى و آغاز سلامتى است به دنبال كارهاى خود رفتند ، ولى فرمان خدا از وراى اميدهاى اصحاب و دوستداران آن حضرت به سوى\r\n\r\n\r\n","description":"","footnote":"\r\n( 1 ) - اگر روايت درست باشد و بخش آخر روايت از آن پيامبر ( ص ) باشد ناچار در مورد كسانى است كه گورهاى مردگان خويش را استوار مىكردند و از روى انگيزهء عاطفى يا حميت‌هاى جاهلى آن را مسجد قرار مىدادند ، اگر چه آنها مزيتى كه ايشان را مستحق چنين كارى سازد نداشته باشند . اما در مورد كسانى كه آموزه‌هاى اسلام و قرآن و اديان صحيح را با رفتار و كردارشان تجسم مىدهند ، مانند پيامبران و پيشوايان هدايتگر و نيكان شايسته ، جدا بعيد است كه پيامبر از استوار ساختن گورهاى آنان و نماز گزاردن در آنها بازدارد ، گرچه ساختن و بزرگداشت آن گورها انسان را به جهات نيكوى گرانمايه‌اى كه با نامهاى ايشان همراه مىباشد و از حق و خوبى و فضيلت نشان مىدهد متوجه سازد و نمونه‌اى گرانمايه براى نسلهاى همهء زمانها و مكانها باشند .\r\n","page_name":" 417 ","page_number":417},
  {"content":"\r\n\r\nسرانجامش روان بود و پروردگار سراى آخرت را ، ميان برادرانش پيامبران الهى ، براى او برگزيده بود .\r\nاز اينرو از مسجد بازنگشته بود كه ناتوانى به پيكرش بازگشت و بيمارى شدت گرفت . شنيدند كه مىفرمود : بل الرفيق الا على ، و دانستند كه او ديدار خدا را بر زندگانى در اين جهان برگزيده است .\r\n( 1 ) على ( ع ) هنگامى كه ديد پيامبر با مرگ دست به گريبان است ، او را در آغوش گرفت و آنگونه كه در روايت ابن سعد و ديگران آمده جان گرامى پيامبر در حالى به سوى جانان پر كشيد كه سر بر سينهء على ( ع ) داشت .\r\n( 2 ) حاكم در مستدرك با سندى كه به ام سلمه مىرسد روايت نموده كه وى گفت : سوگند به آنكه به او سوگند مىخورند على آخرين ديدار را با رسول خدا داشت . وى ادامه مىدهد : ما بامداد به نزد پيامبر بازگشتيم و آن حضرت مكرر مىپرسيد على آمد ؟ على آمد ؟ فاطمه به او گفت : گويا شما او را به دنبال كارى فرستاده‌ايد . چون على برگشت پنداشتيم كه پيامبر با او كارى خصوصى دارد ، از اينرو از خانه بيرون آمديم و در كنار در خانه نشستيم . من از همهء افراد به پيامبر نزديكتر قرار داشتم . پيامبر به او روى نمود و با او به راز گوئى و نجوا پرداخت . همان روز پيامبر جان سپرد و على آخرين ديدار را با او داشت .\r\nوفات پيامبر آنچنان كه ميان راويان مشهور است روز دوشنبه بود . بيشتر اماميه بر اين نظرند كه وفات آن حضرت در روز دوشنبه دو شب از اتمام صفر مانده بوده است . كلينى مىگويد پيامبر دوازده شب از ربيع الاول گذشته وفات يافت . و گفته‌اند كه در روز دوم ربيع الاول بوده . و روزهاى ديگر نيز گفته‌اند .\r\n( 3 ) پيامبر ديدار رفيق اعلى را بر ماندن در اين جهان پر از فتنه و ستم و سركشى و ماندن در ميان قومش برگزيد . قومى كه هر چه ايشان را به خدا نزديك مىكرد و كارشان را سامان مىداد و بر ايمان به خداى واحد و دين واحد گرد مىآورد برايشان آورد . قومى كه ايشان را به جهاد و دادگرى و\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nاز ميان بردن بيداد و ستم دعوت نمود و به مكارم اخلاق و مهربانى به يكديگر و دفاع از مستضعفان از مرد و زن و كودك و هر چه نيكبختى ايشان را در دنيا و آخرت فراهم مىساخت برانگيخت . وى بيش از بيست سال را در اين كار سپرى كرد بىآنكه در طى آن طعم آسايش را بچشد . جهاد مىنمود و براى پابرجا ساختن ارزشهائى كه بخاطر آنها آمده بود مبارزه مىكرد .\r\nبه آنها دعوت نمود تا ميراثى براى همهء نسلها در همهء زمانها و مكانها گردد .\r\nدر همان حال كه به خاطر آينده‌اى سرشار از همهء مفاهيم نيكى و مهر و محبت مبارزه مىنمود ، فرداى نزديك ايشان را پيش چشم خويش آشكار مىديد كه به قهقرا بازگشته به جاهليت نخستين خويش رجوع كرده‌اند ، و آنگونه كه در روايت بخارى و ديگر محدثان آمده جز اندك تنى از ايشان نجات نيافته‌اند .\r\n( 1 ) وى در بيمارى و در حالى كه دردهاى بيرون از توان را در جان خويش احساس مىكرد از ايشان خواست برايشان نوشته‌اى بنويسد كه پس از او گمراه نشوند ، و ايشان سخن او را به هذيان و بيهوده‌گوئى توصيف كردند .\r\nپس از ايشان نااميد گشت و رفيق اعلى و همراهى با برادرانش ، پيامبران و رسولان خدا ، را برگزيد و در آخرين دم حيات در حالى كه سر بر سينهء على ( ع ) داشت با او راز مىگفت و اسرار هستى و زندگى و رويدادها و سختىهاى آينده را در اختيار او مىگذارد .\r\n( 2 ) عايشه روايت كرده است كه پيامبر در حالى درگذشت كه سر بر دامن او داشت . خواه اين باشد يا آن ، يا اينكه وفات پيامبر بر بستر خود بوده باشد ، براى هيچ انسانى تا آن هنگام كه نمودار برجسته‌اى از سيره و اخلاق و فداكاريهاى پيامبر نباشد به تنهائى فضيلتى نيست .\r\n( 3 ) مورخان بر اينكه ابو بكر در هنگام وفات پيامبر بيرون از مدينه بوده است همداستانند ، و اينكه مسلمانان هنگام شنيدن زارى زنان از اين رويداد مبهوت گشتند . زيرا ساعاتى پيش بود كه پيامبر بيرون آمد و با ايشان نماز گزارد و نشانه‌هاى نشاط و بهبودى در او آشكار بود . عمر بن خطاب\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nوارد شد و پارچه‌اى كه روى او كشيده بودند از روى چهره‌اش كنار زد و گفت : مردانى از منافقان مىپندارند محمد مرده است ، ولى به خدا قسم او نمرده ، بلكه به نزد پروردگارش رفته است آنچنان كه موسى بن عمران رفت و چهل شب از قومش پنهان گشت و پس از آنكه ايشان گفتند او مرده است به نزد ايشان بازگشت . به خدا سوگند رسول خدا ( ص ) همچنانكه موسى بازگشت بازمىگردد و دست و پاى مردانى را كه پنداشته‌اند او مرده است قطع مىكند . اگر من بشنوم مردى از مسلمانان پنداشته كه محمد مرده است با اين شمشير او را خواهم زد ، و در حالى كه شمشير برهنه بود و سخنان خود را تكرار مىكرد و تهديد مىنمود به ميان مردم رفت .\r\n( 1 ) در روايت ابن سعد و ابن كثير در بدايه و نهايه آمده است كه عمر بن خطاب به همراه مغيره وارد شده ، جامه از روى پيامبر بر داشتند . عمر گفت :\r\nپيامبر سخت بيهوش شده و مغيره گفت : به خدا قسم رسول‌خدا مرده است .\r\nعمر گفت : دروغ مىگوئى ، او نمرده بلكه همچنانكه موسى بن عمران رفت او نيز به نزد پروردگارش مىرود .\r\n( 2 ) آنگاه به ميان مردم كه مرد و زنشان در حال گريستن بودند رفت و بانگ برداشت : محمد نمرده بلكه بنزد پروردگارش رفته و به زودى بازخواهدگشت . همچنانكه موسى بن عمران نيز پس از آنكه چهل شب از قومش پنهان شد بازگشت . وى مدت زمانى را به اين كار ادامه داد و هر كس را كه مىگفت محمد مرده است تهديد مىكرد و مىترساند . سخن او در آن شرائط از دست رفتن خرد و بهت‌زدگى در ميان مردم منتشر شد . ياران وى نيز آن را در ميان مردم رواج دادند و ذهن بيشتر مردم توسط آن اشغال شد .\r\nوى توانست با اين حيلهء زيركانه و فكر درونگر بسيارى از مردم را از وفات پيامبر و انديشه دربارهء جانشين شرعى پس از وى منصرف كند . او به تهديد و ترساندن خود و اينكه محمد پنهان شده و به زودى بازمىگردد ادامه داد تا آنكه ابو بكر از منزل خود كه بيرون از مدينه بود بازگشت و فضاى مناسب براى برگزيدن كسى كه ايشان بخواهند فراهم گشت . ابو بكر بر پيامبر كه بر\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nبستر مرگ خوابيده بود وارد شد و به چهرهء او نگريست ، سپس به ميان مردم رفت . عمر بن خطاب هنوز مىگفت محمد نمرده است و هرگز نمىميرد . او نخست از گوش سپردن به سخن ابو بكر خوددارى مىكرد ، آنگاه ابو بكر گفت : اى مردم هر كه محمد را مىپرستيد ، محمد مرد ، و هر كه خدا را مىپرستيد ، خداوند زنده است و نمىميرد . سپس اين كلام خدا را بر مردم تلاوت نمود :\r\n « وَ ما مُحَمَّدٌ إِلَّا رَسُولٌ قَدْ خَلَتْ مِنْ قَبْلِهِ الرُّسُلُ أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ وَ مَنْ يَنْقَلِبْ عَلى عَقِبَيْهِ فَلَنْ يَضُرَّ اللَّهَ شَيْئاً  ( آل عمران / 144 )\r\n( محمد جز پيامبرى نيست كه پيش از او پيامبرانى بودند . آيا اگر بميرد يا كشته شود شما به پشت سر خود بازمىگرديد ؟ و هر كه به قهقرا بازگردد هرگز به خدا زيانى نمىرساند . )\r\nدر اين هنگام عمر كه كارش را انجام داده بود خاموش شد . ( 1 ) در سيرهء ابن هشام آمده است كه راوى گفت : سوگند به خدا گويا مردم تا هنگامى كه ابو بكر آن آيه را تلاوت كرد از نزول آن آگاهى نداشتند . اين سخن تأثير گفتار عمر بن خطاب را بر مردم در آن لحظات نشان مىدهد . لحظاتى كه از شنيدن خبر مرگ پيامبر دچار بهت و دهشت گشته بودند . عمر بن خطاب مردى عادى نبود كه سخنش را به حساب نياورند ، وى توانست بر شمار بسيارى از مردم تسلط يابد . مردمى كه تحت تأثير هر انديشه‌اى كه با قاطعيت و پافشارى به ايشان عرضه شود قرار مىگيرند . كوركورانه از آن پيروى مىكنند و تسلط خرد را بر رفتارشان از دست مىدهند . بويژه كه امور مؤثرى مانند شخصيت گوينده و قاطعيت وى با آن همراه باشد . عمر با قاطعيت با آن مردم بهت زده سخن مىگفت . گاه ايشان را به زنده بودن محبوبترين عزيزشان اميدوار مىساخت و گاه كسانى را كه به زنده بودن پيامبر تسليم نشوند به كشتن و قطع دست و پا تهديد مىكرد . اين شيوه بر افرادى كه عواطف برانگيخته بر ايشان چيره شده و به اوهام چسبيده بودند تأثير خاصى داشت . بويژه كه ايشان فردى را از دست داده بودند كه امورى\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nكه بر ديگران روا نيست بر او رواست .\r\n( 1 ) عمر بن خطاب ، دورترين مردم از چنين اوهامى بود . او حتى يك لحظه هم در مرگ پيامبر ترديد نكرد . بلكه به هنگام سخت شدن بيمارى پيامبر اطمينان داشت كه آن حضرت به زودى به ديدار پروردگارش خواهد رفت .\r\nبه همين جهت نيز از پيوستن به سپاه اسامه سرباززد و كوشيد از حركت آن جلوگيرى كند . همچنين هنگامى كه پيامبر دوات و كاغذ خواست تا نظر خويش را براى ايشان بنويسد ، به آن حضرت نسبت هذيان داد و گفت : كتاب خدا براى ما كافى است . اگر او معتقد بود پيامبر نمىميرد ، از اينكه وى براى هر يك از مردم عهدى قرار دهد چه زيانى مىبرد ؟ سخن او كه گفت :\r\n« حسبنا كتاب الله » معنايى جز اين ندارد كه كتاب خدا پس از مرگ تو براى ما كافى است و ما نيازى به نوشتهء تو نداريم .\r\n( 2 ) من گمان نمىكنم كسى عمر بن خطاب را بشناسد و با اين حال احتمال بدهد كه او چيزى را كه مىگفت گمان برده و يا باور كرده باشد ، بجز برخى از شيعيان بىخبر كه او را نسبت به ساده‌ترين چيزها به نادانى متهم مىكنند و مىگويند او كه اين را نمىدانست چگونه براى خلافت شايسته است ، و گروهى از اهل سنت كه مىگويند او دچار بهت‌زدگى شده از اين خبر درك خود را از دست داده بوده است ، و براى عذر آوردن از جانب او اين سخنان را مكرر بازگو مىكنند .\r\nاو و ديگر مسلمانان مىدانستند كه پيامبر بارها بر خلاف على ( ع ) تصريح نموده است .\r\nاو مىدانست روانه كردن اسامه در آن زمان بخصوص و پافشارى پيامبر بر حركت دادن سپاه به اين صورت و مخالفتش با نپيوستن او و ابو بكر به سپاه همگى براى آن است كه فضا را براى على ( ع ) خالى كند و در نبود ايشان خلافت را براى على بدون وجود رقيب به پايان رساند . او مىدانست نوشته‌اى كه پيامبر مىخواست براى ايشان بنگارد جز نص قاطعى بر خلافت على نيست . از همين رو مخالفت كرد و سخنى گفت كه پيامبر بخاطر آن\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nنوشتن را ترك نمود .\r\n( 1 ) وى ترسيد پس از مرگ پيامبر و نبودن ابو بكر در مدينه ، مردم به گرد على گرد آيند . بويژه كه بيشتر مردم احتمال خلافت را جز براى او نمىدادند . از اينرو خواست ذهن مردم را از اين مطلب دور كند و انديشهء ايشان را به جاى ديگر متوجه سازد و ايشان را به گفتارى از اين گونه سرگرم سازد تا موقتا از انديشهء بيعت با كسى منصرف شوند ، در حالى كه عموم مهاجران و انصار ترديدى در اينكه على پس از پيامبر صاحب اين منصب است نداشتند . همانگونه كه اين مطلب در شرح نهج البلاغه از روايت زبير بن به كار از محمد بن اسحاق آمده است . « 1 »\r\n\r\n\r\n","description":"","footnote":"\r\n( 1 ) - شرح نهج البلاغه ج 2 ص 8 .\r\n","page_name":" 423 ","page_number":423},
  {"content":"\r\n . \r\n","description":"","footnote":"","page_name":" 424 ","page_number":424},
  {"content":"\r\n\r\n( 1 )\r\n\r\nفصل بيست و ششم سقيفهء بنى ساعده\r\nمحدثان و مورخان همداستانند كه برخورد عمر نسبت به وفات پيامبر ( ص ) با حضور ابو بكر و خواندن آيهء ياد شده به پايان رسيد . آنگاه آن دو با هم از خانه‌اى كه پيكر بىروح پيامبر در آنجا قرار داشت بيرون رفتند و او را براى خانواده و زنانش باقى گذاشتند . ولى كتابهاى تاريخ و سيره از اينكه آن دو كجا رفتند ، كجا گرد آمدند و چه نقشه‌اى مىكشيدند ، پرده بر نگرفته‌اند .\r\nاگر ما به چشم عبرت‌آموزى رفتار ابو بكر و عمر و ياران ايشان را نسبت به على مورد توجه قرار دهيم و تصميم آن دو را بر گردانيدن نظرها از او با توجه به شواهد بسيارى كه بر اين مطلب وجود دارد در نظر بگيريم ، ناگزير به اين نتيجه مىرسيم كه ايشان براى اينكه كار بيعت ابو بكر را به انجام برسانند از خانه‌اى كه پيكر پيامبر ( ص ) در آن قرار داشت بيرون رفتند .\r\n( 2 ) حركت انصار در سقيفهء بنى ساعده عكس العمل برخورد بزرگان\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nمهاجران بود . انصار پس از آنكه دريافتند بيشتر مهاجران بر دور كردن على از مقام خلافت متحد شده‌اند ، خواستند به عنوان طرف ديگر براى اين كار به ميدان بيايند . زيرا براى كسى جز على ( ع ) فضيلت و مزيتى نسبت به خود قائل نبودند . از اين‌رو در سقيفهء بنى ساعده گردآمدند تا سعد بن عباده را براى اين سمت برگزينند .\r\n( 1 ) آنچه اين مطلب را تأييد مىكند روايتى است كه از زبير بن به كار نقل شده است . وى گفت : چون با ابو بكر بيعت شد گروهى كه با او بيعت كرده بودند با شتاب او را به مسجد رسول خدا بردند . چون روز به پايان رسيد گروهى از مهاجران و گروهى از انصار گرد آمده به بحث با يكديگر پرداختند . عبد الرحمن بن عوف گفت : اى گروه انصار ، شما اگر چه صاحب فضيلت و يارى و سابقه در اسلاميد ولى در ميان شما كسانى چون ابو بكر و عمر و على و ابو عبيده نيستند . زيد بن ارقم پاسخ داد : اى عبد الرحمن ما فضيلت كسانى را كه تو يادآور شدى انكار نمىكنيم ، ولى سرور انصار سعد بن عباده از ماست ، كسى كه خداوند به پيامبرش فرمان داد به او سلام برساند و قرآن را از او بگيرد مانند أبى بن كعب در ميان ماست ، كسى كه پيشاپيش دانشمندان در روز رستاخيز مىآيد يعنى معاذ بن جبل از ماست ، كسى كه پيامبر شهادت او را به جاى شهادت دو نفر قرار داد يعنى خزيمة بن ثابت از ماست . ما مىدانيم در ميان كسانى كه تو از قريش نام بردى كسى وجود دارد كه اگر خواستار اين مقام باشد هيچ‌كس با او مخالفت نمىكند ، و او على بن أبي طالب است .\r\nاين سخن اخير زيد بن ارقم كه از سران انصار بود ، به روشنى نشان مىدهد كه اگر آگاهى انصار بر همداستانى بيشتر مهاجران بر دور كردن على از خلافت نبود با خلافت اين گونه برخورد نمىكردند . اين نكته اين نظر را تقويت مىكند كه برخورد انصار در سقيفهء بنى ساعده عكس العمل رفتار مهاجران و همدستى آنان در دور كردن على از خلافت بوده است .\r\n( 2 ) داستان سقيفهء بنى ساعده و نتايج آن ، آنچنان كه ابن هشام از ابن عباس از\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nعمر بن خطاب روايت كرده ، بطور مختصر اينست : عمر مىگويد چون پيامبر وفات يافت انصار با ما راه مخالفت در پيش گرفتند و با بزرگانشان در سقيفهء بنى ساعده گرد آمدند . على بن أبي طالب و زبير بن عوام و همراهان ايشان نيز از همراهى با ما بازايستادند و مهاجران به گرد ابو بكر جمع شدند . من به ابو بكر گفتم ما را به نزد برادرانمان گروه انصار ببر ، آنگاه به قصد ايشان به راه افتاديم تا آنكه با دو مرد شايسته از ايشان ديدار كرديم . آن دو آنچه را كه انصار در صدد انجامش بودند براى ما بازگو كردند . « 1 »\r\n( 1 ) عمر بن خطاب مىگويد : آن دو مرد گفتند اى گروه مهاجران چرا به نزد ايشان نمىرويد تا كار خود را سامان دهيد ؟ عمر بن خطاب مىگويد : به ايشان گفتم به خدا سوگند به نزدشان مىرويم ، و رفتيم تا در سقيفهء بنى ساعده به ايشان پيوستيم . در ميان ايشان مردى بود كه جامه‌اى به خود پيچيده بود . پرسيدم : اين كيست ؟ گفتند : اين سعد بن عباده است .\r\n( 2 ) چون نشستيم خطيب ايشان برخاست ، نخست خدا را آنگونه كه شايسته بود ستود و سپس گفت : ما ياران خدا و لشكر اسلام هستيم ، و شما اى مهاجران گروهى از مائيد . گروهى از شما به راه افتاده مىخواهند ما را از اصلمان دور سازند و به ناحق حكومت را از ما بگيرند . عمر بن خطاب ادامه مىدهد : هنگامى كه سخنران ايشان خاموش شد من خواستم سخن بگويم . پيش خود مطلبى را آماده كرده آن را پسنديده بودم و مىخواستم در پيش ابو بكر بيان كنم ، و تا حدّى با او مدارا مىكردم . در اين هنگام ابو بكر گفت : اى عمر آرام باش . من نخواستم او را خشمگين سازم . آنگاه ابو بكر به سخن پرداخت . او از من داناتر و با وقارتر بود . به خدا سوگند از\r\n\r\n\r\n","description":"","footnote":"\r\n( 1 ) - آن دو ، معن بن عدى و عويم بن ساعده ، و آنگونه كه در شرح نهج البلاغه از واقدى نقل شده از همدستان ابو بكر بودند . روايت واقدى تصريح مىكند كه معن بن عدى ، ابو بكر و عمر و همراهان آن دو را با شتاب به سوى سقيفه مىكشاند تا پيش از آنكه بيعت براى سعد بن عباده انجام گيرد به آنجا برسند .\r\n","page_name":" 427 ","page_number":427},
  {"content":"\r\n\r\nآنچه من آماده كرده و پسنديده بودم كلمه‌اى را وانگذاشت و در سخن فى البداههء خود يا آن را گفت يا مانند آن و بهتر از آن را ، تا آنكه ساكت شد . وى ادامه مىدهد كه ابو بكر ، خطاب به انصار چنين گفت : آنچه شما در خوبى خود يادآور شديد ، سزاوار آن هستيد . ولى عرب هرگز براى اين مقام كسى را جز تيره‌هاى قريش نمىپذيرد . ايشان از نظر تبار و وطن شريفترين عرب‌اند . ما براى شما به يكى از اين دو مرد رضايت مىدهيم ، با هر يك از آن دو كه مىخواهيد بيعت كنيد . و در حالى كه ميان ما دو تن نشسته بود دست مرا و دست ابو عبيدة بن جراح را گرفت . من هيچ‌چيز از سخنان او را ناپسند نيافتم مگر اين قسمت را . به خدا سوگند اگر مرا جلو بيندازند و گردن مرا بزنند بيشتر دوست دارم تا آنكه بر قومى حكومت كنم كه ابو بكر در ميان ايشان باشد .\r\n( 1 ) عمر بن خطاب به سخن خود ادامه داده مىگويد : شخصى از انصار گفت :\r\nاى قرشيان ، اميرى از ما باشد و اميرى از شما . همهمه بسيار شد و آواها بالا گرفت ، تا آنكه من از اختلاف ترسيدم . پس گفتم : اى ابو بكر دستت را بگشاى . او دستش را گشود و من با او بيعت كردم . سپس مهاجران بيعت كردند . آنگاه انصار نيز بيعت كردند .\r\nروايت عمر بن خطاب در اينجا به پايان مىرسد . وى جز دو يا سه بند از سخنرانى ابو بكر را يادآور نشده . همچنانكه به طور كامل به برخورد حباب بن منذر و گفتگوئى كه ميان بشير بن سعد و حباب بن منذر خزرجى درگرفت و پاسخ خود به حباب بن منذر و دلائلى كه آورده بود ، نپرداخته است .\r\n( 2 ) در تاريخ ابن خلدون و شرح نهج البلاغه آمده است كه ابو بكر ، عمرو ابو عبيده هنگامى كه از اجتماع انصار آگاهى يافتند به سوى سقيفهء بنى ساعده ، جائى كه انصار براى رهبرشان سعد بن عباده در نظر گرفته بودند ، روى آوردند . در آنجا ابو بكر گفت : ما دوستان پيامبر و عشيرهء او و سزاوارترين مردم به حكومت او مىباشيم و كسى نمىتواند با ما در اين كار\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nمخالفت كند . شما نيز از حق پيشى گرفتن به سوى اسلام و يارى پيامبر برخورداريد . پس ما اميران هستيم و شما وزيران .\r\n( 1 ) پس از او حباب بن منذر سخن گفت و به فضائل انصار و فداكاريها و جهادشان اشاره نمود و ايشان را به همبستگى و پيوند با يكديگر و پائين نيامدن از حقشان در خلافت پيامبر فراخواند ، و اينكه حد اقل حكومت ميان مهاجران و ايشان مشترك باشد و از هر گروهى حاكمى برگزيده شود .\r\nعمر بن خطاب براى پاسخگوئى به او برخاست و گفت : اين شدنى نيست ، دو شمشير در يك نيام جمع نمىشوند . به خدا سوگند عرب به پيشوائى شما در حالى كه پيامبرشان از ديگران است رضايت نخواهد داد و از پذيرفتن اينكه حكومت بر ايشان را كسى كه نبوت از ايشان است به عهده گيرد خوددارى نخواهد كرد . چه كسى با ما در بدست گرفتن قدرت محمد مخالفت مىكند در حالى كه ما دوستان و خاندان او هستيم ؟\r\n( 2 ) حباب بن منذر بار ديگر به سخن پرداخت ، ولى با لحنى جز لحنى كه بار نخست به كار برده بود . وى خطاب به انصار گفت : دستهاى خود را از بيعت با ايشان نگهداريد و به سخن اين شخص و همراهانش گوش فرا ندهيد كه بهرهء شما را از اين كار خواهند برد ، و اگر از پذيرفتن خواست شما خوددارى كردند ايشان را از اين سرزمين برانيد . شما به اين مقام سزاوارتريد . زيرا با شمشيرهاى شما بود كه مردم به اين دين گرويدند . عمر به او گفت : حال كه چنين شد خدا ترا مىكشد . حباب نيز همانگونه به او پاسخ داد . در اينجا بود كه نقش ابو عبيده به عنوان واسطه در اين اختلاف ميان دو طرف كه سرانجام به نفع ابو بكر پايان يافت ، آغاز گشت . وى گفت : اى مردم انصار ، شما نخستين كسانى بوديد كه يارى و دلسوزى نمودند ، پس نخستين كسانى كه شيوهء خود را دگرگون ساختند نباشيد .\r\n( 3 ) با اين شيوهء آرام ، جوانه‌هاى انشعاب و دودستگى ميان تيره‌هاى انصار آشكار شد . بشير بن سعد خزرجى برخاست و گفت : اى گروه انصار ، هشدار كه محمد از قريش است و قوم او به وى سزاوارترند . به خدا سوگند كه\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nخداوند مرا در حال مخالفت با ايشان در اين كار نخواهد ديد . ( 1 ) در اينجا ابو بكر از فرصت بهره برد و به مردم گفت : با يكى از اين دو مرد ، عمر بن خطاب و ابو عبيده بيعت كنيد . عمر و ابو عبيده مخالفت كردند و گوئى كه از اين كار ناراحتند گفتند : پناه بر خدا ، به خدا قسم تو برترين مهاجران و خليفهء رسول خدا در نمازى ، دستت را براى بيعت بگشا . و او نيز بدون ترديد دست خود را گشود ، گويا بر اين شيوه همداستان شده بودند . آن دو با او بيعت كردند . بشير بن سعد نيز به سوى او شتافت . اوسيان طبيعة خليفه شدن سعد بن عباده را خوش نداشتند و ترجيح مىدادند ديگرى اين كار را عهده‌دار شود . چون عمر و ابو عبيده و بشير بن سعد با ابو بكر بيعت كردند ، اسيد بن حظير قوم خود اوس را دعوت نمود كه در بيعت شتاب كنند تا نزد خليفه موقعيت بهترى داشته باشند . مردم در بيعت بر يكديگر پيشى گرفتند تا حدى كه نزديك بود سعد بن عباده را لگدمال كنند . آنان ابو بكر را شتابان به سوى مسجد بردند ، درحالىكه على ، بنى هاشم و گروهى از مهاجران و انصار كه متوجه آماده ساختن پيكر پيامبر براى رفتن به آخرين منزلش بودند از آنچه گذشته بود چيزى نمىدانستند .\r\n( 2 ) از آنچه ابن هشام در سيرهء خود از حكايت عمر از سقيفه و آنچه در آنجا انجام گرفت آورده ، آشكار مىشود كه گردهمايى انصار در آنجا واكنشى در برابر حركت گروهى از مهاجران براى تسلط بر ايشان بوده است .\r\nهمچنانكه گفتار سخنران انصار كه گفت : گروهى از قوم شما به راه افتاده‌اند كه . . . و اينكه ايشان مىخواهند ما را از حقمان دور كنند ، به اين مطلب اشاره مىكند . و نيز سخنان زيد بن ارقم به عبد الرحمن بن عوف كه گفت : اگر اين مقام را على بخواهد هيچ‌كس با او مخالفت نمىكند . معنى اين سخن اينست كه انصار از طرف خود به حق على پايبند بودند در صورتى كه كسان ديگرى به ميدان نيايند ، و پس از آنكه ديگران در طلب آن برآمدند خود را از آن اشخاص به آن سزاوارتر يافتند .\r\n( 3 ) نكتهء ديگرى كه آنچه را يادآور شديم تأييد مىكند آن است كه ورود\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nابو بكر ، عمر و ابو عبيده به سقيفه و سخن ابو بكر پس از آن مباحثهء طولانى ، كه با يكى از اين دو مرد بيعت كنيد ، و شتاب كردن عمر به بيعت با وى به مجرد آنكه آن سخن را گفت ، همه از اين حقيقت پرده بر مىدارد كه ايشان پيشتر ميان خود توافق كرده بودند كه خلافت را ميان خودشان سه نفر يكى پس از ديگرى بگردانند . سخن عمر بن خطاب نيز هنگامى كه ابو لؤلؤه به او خنجر زد : « اگر ابو عبيده زنده بود به سراغ ديگرى نمىرفتم » به همين توافق اشاره دارد .\r\n( 1 ) بويژه كه نحوهء بيعت جز مشخص كردن خلافت از طرف عمر براى ابو بكر نبود . او هنگامى كه شنيد بشير بن سعد به سزاوار بودن مهاجران به اين مقام اعتراف مىكند ، با اينكه وى هيچ‌يك از ايشان را مشخص نكرد در بيعت با ابو بكر پيش قدم شد ، گوئى براى اين مقام تنها او وجود دارد . وى صدها تن از مهاجران ديگر و بنى هاشم و در پيشاپيش همه على بن أبي طالب را ناديده گرفت . شگفت‌آورتر از همه آنكه عمر بن خطاب براى مقدم داشتن ابو بكر بر خودش به جانشينى او از رسول خدا در نماز توسل جست - آنگونه كه در شرح نهج البلاغه از روايت طبرى آمده - در حالى كه مىدانيم اين مطلب از نظر تاريخى ثابت نيست .\r\n( 2 ) اگر اين مطلب را هم بپذيريم ، امامت نماز كارى است كه مسلمانان آن را ميان خود مىگرداندند . پيامبر نيز ايشان را به آن تشويق مىنمود . و در آن چيزى بيش از آنكه وى ظاهر الصلاح بوده كارهاى ناروا و گناهان را آشكارا انجام ندهد شرط نيست . و نزد عموم اهل سنت اينكه ظاهرا مسلمان باشد بس است . عمر بن خطاب ميان نماز گزاردن ابو بكر با مردم و خلافت وى پس از پيامبر و به دست گرفتن كليدهاى قدرت پيوند داد . ولى سخن پيامبر ( ص ) را كه در يوم الدار در آغاز دعوت به على ( ع ) فرمود : « تو برادر و وصى و جانشينم پس از منى » ناديده گرفت ، و در جنگ احزاب هنگامى كه على به ميدان عمرو بن عبد ود عامرى رفت كه فرمود : « همهء ايمان به ميدان همهء شرك رفته است » ، و سخن آن حضرت در جنگ خيبر كه\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nفرمود : « فردا پرچم را به مردى مىدهم كه خدا و رسول او را دوست مىدارد و خدا و رسولش او را دوست مىدارند » ، ( 1 ) و سخنش در غزوهء تبوك :\r\n« تو نسبت به من به منزلهء هارون نسبت به موسى مىباشى ، جز آنكه پس از من پيامبرى نيست » ، و « براى من سزاوار نيست از ميان مردم بروم مگر آنكه تو جانشين من باشى » ، داستان مباهله ، و سخن آن حضرت در غدير خم در برابر جمعيتى بيش از يكصد هزار تن - آنگونه كه در بيشتر روايات آمده - « هر كس من مولاى او هستم اين على نيز مولاى اوست . خدايا هر كه او را دوست مىدارد دوست بدار و هر كه او را دشمن مىدارد ، دشمن بدار » ، و حديث ثقلين ، و سخنان فراوان ديگرى كه آن حضرت در مناسبات گوناگون در اين باره بيان داشته و راويان سنى و شيعه بر آنها همداستانند . وى همهء اينها را ناديده گرفت و چيزى براى اشاره در آنها نيافت ، حتى به اين اندازه كه نظر على دربارهء خلافت پرسيده شود ، تا چه رسد به جانشينى او . در عوض در اقدام ابو بكر به نماز گزاردن با مردم در بيمارى پيامبر بدون نظر آن حضرت ، دليلى بر سزاوارتر بودن او به خلافت مسلمانان پس از پيامبر يافت . خداوند راست گفت آنجا كه فرمود :\r\n« محمد جز پيامبرى نيست كه پيش از او پيامبرانى بودند ، آيا اگر او مرد يا كشته شد شما به پشت سر خود بر مىگرديد . و هر كس به پشت سر خود برگردد هرگز زيانى به خدا نمىرساند . »\r\n( 2 )\r\n\r\nغسل و كفن و دفن پيامبر ( ص )\r\nمورخان و محدثان تقريبا همگى بر اينكه على ( ع ) از هنگام بيمارى پيامبر به همراه هاشميان و برخى از مهاجران و انصار خود را وقف پرستارى از پيامبر و پس از مرگش انجام كارهاى به خاك سپردن وى و استقبال از ديدار كنندگان و ميهمانان او نمود ، همداستانند . وى از آنچه براى دور ساختنش از خلافت در جريان بود آگاهى نداشت . حتى اگر از اين نقشه‌ها و فعاليتها نيز آگاهى داشت كسى نبود كه پيكر بىجان پيامبر ( ص ) را در\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nخانه‌اش رها كند و در پى گرفتن حقش برآيد . بويژه كه آنچه انجام گرفت ، با آن سرعت برق‌آسا ، انتظار نمىرفت .\r\nروشن است كه او و گروه همراهش از هاشميان و برخى از مهاجران و انصار از اين حركتها آگاهى نداشتند مگر پس از آنكه مردم از سقيفه بيرون آمده ابو بكر را به سوى مسجد آوردند و نام او را بانگ مىزدند ، و هرگاه با كسى برخورد مىكردند او را به سوى مسجد مىكشيدند و به بيعت با وى فرمان مىدادند . مردم در آغاز دچار همانگونه شوكى شدند كه در ساعت وفات پيامبر به آن دچار گشته بودند .\r\n( 1 ) در سيرهء ابن هشام و جز آن آمده است كه چون با ابو بكر بيعت شد ، مردم براى آماده كردن پيكر پيامبر ( ص ) به خانهء آن حضرت روى آوردند . على بن أبي طالب ، عباس و دو پسرش فضل و قثم ، و همچنين اسامة بن زيد تجهيز پيامبر را به عهده گرفته بودند . اسامه با سپاه همراهش كه در جرف استقرار يافته بود به مدينه بازگشته بود . شقران آزادشدهء پيامبر او را به سينهء خود تكيه داده و عباس و فرزندان وى با كمك او پيكر پيامبر را مىگرداندند ، و اسامه آب مىريخت و على در حالى كه جامه بر تن آن حضرت بود او را از روى لباس مىشست و دستش را به تن وى نمىزد و در آن حال مىفرمود : پدر و مادرم به فدايت ، چقدر در زندگى و مرگ خوشبوئى . ( 2 ) شيخ مفيد گفت : چون امير مؤمنان خواست پيامبر را بشويد ، فضل بن عباس را خواست و به او فرمود برايش آب بياورد ، و چون از شستن و حنوط وى آسوده شد پيش آمد و به تنهائى بر وى نماز گزارد . هيچ كس در نماز با وى شركت نداشت . مسلمانان در اين هنگام در مسجد بودند و در اينكه چه كسى امامت ايشان را در نماز بر پيامبر به عهده بگيرد و آن حضرت كجا به خاك سپرده شود بحث مىكردند . على ( ع ) به ميان مردم آمد و به ايشان فرمود : رسول خدا در زندگى و مرگ امام ماست ، مردم گروه گروه وارد شوند و بدون امام بر او نماز بگزارند و بروند . خداوند جان پيامبرى را در جائى نگرفت مگر آنكه از به خاك سپردن وى در آنجا\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nخشنود بود . من او را در اطاقى كه در آن جان سپرد به خاك مىسپارم . كسى با على در اين كار مخالفت نكرد .\r\n( 1 ) ابن عبد البر در استيعاب روايت نموده كه چون على و بنى هاشم بر پيامبر نماز گزاردند و بيرون رفتند ، مهاجران وارد شدند . پس از آنها انصار و پس از ايشان ديگر مردم وارد شدند و بدون امام بر وى نماز گزاردند .\r\nچون از نماز فارغ شدند ، عباس به سراغ ابو عبيدة بن جراح كه براى اهل مكه گور مىكند و زيد بن سهل كه براى اهل مدينه گور مىكند فرستاد . به وى گفتند كه براى پيامبر گور بكند . او نيز اين كار را انجام داد .\r\nامير مؤمنان و عباس و فضل و اسامة بن زيد وارد شدند تا در به خاك سپارى آن حضرت شركت كنند . انصار از بيرون خانه آواز دادند : يا على ترا به خدا و حق امروز ما نسبت به پيامبر كه نگذارى آن حضرت به خاك سپرده شود .\r\nيكى از مردان ما را وارد كن تا ما نيز از فيض پيامبر بهره‌مند شويم . على ( ع ) فرمود : اوس بن خولى وارد شود . وى از اصحاب بدر و مردى ارجمند از بنى عوف بود . چون وارد شد على به او فرمود : وارد گور شو . وى پائين رفت و امير مؤمنان رسول خدا را در دستهاى او نهاد و او حضرت در گورش پائين برد . چون در گودال قرار گرفت ، على به وى فرمود : خارج شو . آنگاه خود وارد گور شد ، روى پيامبر را گشود و گونهء او را بر روى خاك نهاد ، و به سوى قبله گرداند . سپس بر روى وى خشت نهاد و بر آن خاك ريخت و گور آن حضرت را به اندازهء يك وجب يا كمى بيشتر از زمين بالا آورد .\r\n( 2 ) روايات در اينكه پيامبر در چه روزى به خاك سپرده شد اختلاف دارند .\r\nبيشترشان آن را در روز دوم پس از مرگش بيان مىكنند . در برخى از آنها آمده كه خاك سپارى وى در آخرين ساعات روز سه‌شنبه بوده است .\r\nفاطمهء زهرا ( س ) در زمان به خاك سپردن پدر بر سر گور وى آمد و فرمود : چگونه دلهاى شما پذيرفت بر رسول خدا خاك بريزيد ؟ آنگاه از خاك گور برداشت و بر ديدگان خود نهاد و اشعار زير را مىخواند :\r\n ما ذا على من شم تربة احمد * ان لا يشم مدى الزمان غواليا \r\n\r\n","description":"","footnote":"","page_name":" 434 ","page_number":434},
  {"content":"\r\n\r\n صبت علىّ مصائب لو أنها * صبت على الايام عدن لياليا \r\n« چه باك بر كسى كه خاك احمد را بوئيده ، كه تمام عمر غاليه نبويد .\r\nبر من مصيبت‌هائى فرو باريد ، كه اگر بر روزها فرو مىريخت به شب مبدل مىشدند . »\r\n( 1 ) آن روز چهره‌اى از جهان روى برتافت كه تاريخ گران‌قدرتر از او به خود نديد و هيچ كس آنچه را او به بشريت داد و براى انسانها باقى گذارد از خود بجاى نگذاشت . هيچ مردى مانند او رسالتى را كه معجزهء عصرها و روزگاران بود به جهان نياورد . وى توانست سراسر جهان را از كران تا به كران در طى هزار و چهار صد سال تا به امروز تكان دهد ، و تا تاريخ بجاست او به عنوان شخصيت اول تاريخ انسانيت باقى خواهد ماند . كسى كه گردنكشان و زورمداران و پادشاهان و فرمانروايان سرسخت جهان را لرزاند .\r\nسيرهء وى نيز به عنوان سرچشمهء پربار مفاهيم فداكارى در راه حق و داد و عقيده و نمونهء والاى انسانى باقى خواهد ماند ، و دينش تا بر روى زمين دين و شريعت و انسانى باقى است بعنوان برجسته‌ترين معجزهء انسانى و الهى پايدار خواهد ماند .\r\n( 2 ) از خداى سبحان خواهانم اين كار را از من بپذيرد و بخاطر آن ، پاداش عمل كنندگان و مجاهدان راه خويش را به من ارزانى دارد . كه او گرامىترين درخواست شونده است .\r\n\r\n","description":"","footnote":"","page_name":" 435 ","page_number":435},
  {"content":"\r\n . \r\n","description":"","footnote":"","page_name":" 436 ","page_number":436},
  {"content":"\r\n\r\n\r\nمنابع كتاب\r\nقرآن كريم\r\nمجمع البيان ابو على فضل بن حسن طبرسى\r\nتفسير الميزان سيد محمد حسين طباطبائى\r\nتفسير كاشف شيخ محمد جواد مغنيه\r\nتفسير كبير فخر الدين رازى\r\nتفسير قرآن سيد عبد الله شبّر\r\nسيرهء نبويه عبد الملك ابن هشام حميرى\r\nسيرهء نبويه محمد بن اسحاق\r\nسيرهء حلبيه على بن برهان\r\nحيات محمد محمد حسنين هيكل\r\nفقه السيرة شيخ محمد غزالى\r\nمحمد پيامبر آزادى عبد الرحمن شرقاوى\r\nعظمة الرسول شيخ محمد أبرشى\r\nتاريخ امم و ملوك محمد بن جرير طبرى\r\nمروج الذهب مسعودى\r\nبدايه و نهايه ابن كثير\r\nتاريخ ابن واضح يعقوبى\r\nتاريخ البشر علامه ابن خلدون\r\nالمختصر فى اخبار البشر عماد الدين اسماعيل ابو الفداء\r\nتاريخ تمدن اسلامى جرجى زيدان\r\nارشاد محمد بن نعمان معروف به مفيد\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nصحيح محمد بن اسماعيل بخارى\r\nكافى محمد بن يعقوب كلينى\r\nفضائل الخمسه من الصحاح الستة سيد مرتضى فيروزآبادى\r\nجلد دوم اعيان الشيعة سيد محسن امين\r\nنهاية الارب فى احوال العرب شهاب الدين نويرى\r\nاحكام القرآن احمد بن على جصاص\r\nعبقرية محمد عقاد\r\nعبقرية امام على عقاد\r\nاتقان المقال فى علم الرجال شيخ محمد طه\r\nمنهج المقال ميرزا محمد\r\nتهذيب التهذيب ابن حجر\r\nالميزان فى احوال الرجال ابن حجر\r\nميزان الاعتدال فى نقد الرّجال محمد احمد ذهبى\r\nتاريخ العرب هاشم جواد\r\nالغدير شيخ عبد الحسين امينى\r\nتاريخ الخميس شيخ محمد ديار بكرى\r\nشرح نهج البلاغه ابن ابى الحديد معتزلى\r\nجلد ششم بحار الانوار مجلسى\r\nمجمع البحرين فخر الدين طريحى\r\nطبقات كبرى محمد بن سعد\r\nموضوعات فى الآثار و الاخبار مؤلف\r\nدراسات فى الكافى كلينى و الصحيح للبخارى مؤلف\r\n\r\n","description":"","footnote":"","page_name":" 438 ","page_number":438},
  {"content":"\r\n\r\n\r\nآثار نويسنده\r\nعقيدهء شيعهء اماميه\r\nتاريخ فقه جعفرى\r\nمبادى عامهء فقه جعفرى\r\nشيعه ميان اشاعره و معتزله\r\nنظريهء عقد در فقه جعفرى\r\nدراسات در كافى كلينى و صحيح بخارى\r\nمسئوليت جزائى\r\nموضوعات در آثار و اخبار\r\nسيرة المصطفى ( همين كتاب )\r\nسيرهء ائمهء اثنى عشر\r\nولايت قاضى در فقه اسلامى\r\n\r\n","description":"","footnote":"","page_name":" 439 ","page_number":439},
  {"content":"\r\n . \r\n\r\n","description":"","footnote":"","page_name":" 440 ","page_number":440}
  ]