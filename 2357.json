[
  {"content":"\r\nترجمه و متن\r\nكتاب\r\nمن لا يحضره الفقيه\r\nمجلد ششم\r\nتأليف\r\nشيخ صدوق - ابن بابويه\r\nابى جعفر محمد بن على بن الحسين قمّى\r\nمتوفّاى سال - 381 هجرى\r\nجزء ششم\r\n","description":"","footnote":"","page_name":" 1 ","page_number":1},
  {"content":"\r\nسرشناسه : ابن بابويه ، محمد بن على ، 311 - 381 ق .\r\nعنوان قراردادى : [ من لا يحضره الفقيه . فارسى - عربى 
  ]\r\nعنوان و پديدآور : ترجمه و متن كتاب من لا يحضره الفقيه / تأليف شيخ صدوق - ابن بابويه ابى جعفر محمد بن على بن الحسين قمى ؛ مترجم محمد جواد غفارى .\r\nمشخصات نشر : تهران : دار الكتب الإسلامية ، 1385 .\r\nمشخصات ظاهرى : 6 ج .\r\nشابك ( دوره ) : 5 - 352 - 440 - 964 : ISBN\r\nشابك ( ج . 5 ) : 7 - 351 - 440 - 964 : ISBN\r\nيادداشت : فيپا .\r\nيادداشت : فارسى - عربى .\r\nيادداشت : مترجم جلد دوم و سوم صدر بلاغى و مترجم جلد چهارم الى ششم على اكبر غفارى است .\r\nيادداشت : چاپ قبلى : نشر صدوق ، 1377 .\r\nيادداشت : عنوان عطف : من لا يحضره الفقيه .\r\nيادداشت : عنوان ديگر : ترجمه و شرح من لا يحضره الفقيه .\r\nموضوع : احاديث شيعه - - قرن 4 ق .\r\nشناسه افزوده : غفارى ، على اكبر ، 1303 - 1383 ، مترجم ، مصحح .\r\nرده بندى كنگره 80411385 م 2 الف / 129 BP\r\nرده بندى ديويى : 212 / 297\r\nشماره كتابخانه ملى : 21093 - 85 م\r\nنام كتاب : ترجمه و متن كتاب من لا يحضره الفقيه ( جلد 6 )\r\nمؤلف : محمد بن على ( ابو جعفر الصدوق ) ( ره )\r\nمترجم : على اكبر غفارى\r\nتيراژ : 3000 جلد\r\nنوبت چاپ : اول ناشر\r\nتاريخ انتشار : 1385 ه . ش . سال پيامبر اعظم صلى الله عليه وآله و سلم\r\nصفحه و قطع : 596 صفحه - وزيرى\r\nچاپ : گوهر انديشه\r\nناشر : دارا الكتب الاسلاميه - تهران - بازار سلطانى - 99\r\nتلفن : 55627449 تلفكس : 55620410\r\nحق چاپ براى ناشر محفوظ است\r\nشابك : 7 - 351 - 440 - 964 ISBN : 964 - 440 - 351 - 7\r\nشابك دوره : 5 - 352 - 440 - 964 ISBN 964 - 440 - 352 - 5\r\nكليه مراحل تصحيح ، ترجمه ، مونتاژ و اعراب گذارى تحت نظر مرحوم استاد على اكبر غفارى رحمه الله بوده است .\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nباب وصيّت از زمان آدم عليه السلام\r\n5402 - حسن بن محبوب از مقاتل بن سليمان ، از امام صادق عليه السلام روايت كرده است كه فرمود : رسول خدا صلَّى الله عليه و آله فرمود : من سرور پيمبرانم ، و وصىّ من سرور أوصياء و أوصياى او سروران اوصياءند .\r\nآدم عليه السلام از خدا عزّ و جلّ مسألت كرد كه وصىّ شايسته اى براى او قرار دهد ، خدا عزّ و جلّ بسوى او وحى فرستاد كه من پيمبران را بوسيلهء نبوّت گرامى داشتم ، سپس از آفريدگانم آفريده اى را برگزيدم ، و برگزيدگانشان را اوصياء ساختم ؛ [ آدم عليه السلام گفت : پروردگارا پس وصىّ مرا بهترين اوصياء قرار ده 
  ] خدا - تعالى ذكره - بسوى او وحى فرستاد كه : اى آدم ، شيث را بوصايت انتخاب كن ، پس آدم عليه السلام شيث را وصىّ خود ساخت ، و او هبة الله بن آدم است ، و شيث به پسرش شبان وصيّت كرد ، و او پسر نزلة الحوراء است ، كه خداى عزّ و جلّ او را از بهشت بر آدم نازل فرمود ، پس او را بهمسرى پسرش شيث درآورد ، و شبان به محلث ، و محلث به محوق ، و محوق به غميشا وصيّت كرد ، و غثميشا به اخنوخ ، كه\r\n","description":"","footnote":"","page_name":" 3 ","page_number":3},
  {"content":"\r\nهمان ادريس پيمبر بود وصيّت كرد ، و ادريس ناحورا وصى خود ساخت ، و ناجور بنوح عليه السلام و نوح به سام ، و سام به عثامر ، و عثامر به برغيثاشا ، و برغيثاشا به يافث ، و يافث به برّه ، و برّه به جفسيه ، و جفسيه بعمران ، و عمران به ابراهيم خليل ، و ابراهيم خليل به پسرش اسماعيل ، و اسماعيل به اسحاق ، و اسحاق به يعقوب ، و يعقوب بيوسف ، و يوسف به بثرياء ، و بثرياء به شعيب ، و شعيب بموسى بن عمران ، و موسى بن عمران بيوشع بن نون ، و يوشع بن نون بداود « 1 » و داود بسليمان عليه السّلام ، و سليمان به آصف بن برخيا ، و آصف بن برخيا بزكريّا ، و زكريّا بعيسى بن مريم عليه السّلام ، و عيسى بن مريم بن شمعون بن حمون الصفا ، و شمعون به يحيى بن زكريّا « 2 » ، و يحيى بن زكريّا بمنذر ، و منذر به سليمه ، و سليمه به برده وصيّت كرد .\r\n\r\n","description":"","footnote":"\r\n« 1 » در تواريخ يوشع بن نون را معاصر با حضرت موسى عليه السلام ذكر كرده‌اند ، و داود عليه السلام نزديك به پانصد سال پس از حضرت موسى عليه السلام بوده است .\r\n« 2 » يحيى بن زكريا همزمان عيسى عليهما السّلام است و مفسرين گويند آيهء * ( يا يَحْيى خُذِ الْكِتابَ بِقُوَّةٍ ) * مراد از كتاب تورات است ، و در روايت كافى در كتاب حجة آمده است كه يزيد كناسى از امام باقر عليه السّلام نقل كرده است كه فرمود : كه يحيى قبل از عيسى عليهما السّلام حجّت بوده است .\r\n","page_name":" 4 ","page_number":4},
  {"content":"\r\nرسول خدا صلَّى الله عليه و آله فرمود : و برده وصايت را به من سپرد ، و من آن را به تو ميسپارم يا على ، و تو آن را بوصى خود ميسپارى ، و وصيّ تو آن را به اوصياء تو از فرزندانت ، يكى پس از ديگرى همى سپارند ، تا آنگاه كه ببهترين اهل زمين بعد از او سپرده شود ، و هر آينه اين امّت نسبت به تو كفران خواهند كرد ، و در بارهء تو اختلافى شديد بر خواهند انگيخت ، كه هر كس در جوّ آن اختلاف با تو استوار بماند بمانند آنست كه در يارى من مقيم مانده ، و كسى كه از تو جدا شود جاى او در دوزخ است ، و دوزخ منزلگاه كافرانست .\r\nو اخبار صحيح با اسناد قوى وارد شده است ، دائر بر اينكه رسول خدا صلى الله عليه و آله بفرمان خداى تعالى بعلىّ بن ابى طالب عليه السّلام وصيّت كرد ، و علىّ ابن ابى طالب عليه السّلام حسن را بوصايت برگزيد ، و حسن وصايت را بحسين ، و حسين بعلىّ بن الحسين ، و علىّ بن الحسين بمحمّد بن علىّ باقر ، و محمّد بن علىّ باقر بجعفر بن محمّد صادق ، و جعفر بن محمّد صادق بموسى بن جعفر ، و موسى بن\r\n","description":"","footnote":"","page_name":" 5 ","page_number":5},
  {"content":"\r\nجعفر به پسرش علىّ بن موسى الرّضا ، و علىّ بن موسى الرّضا به پسرش محمد بن علىّ ، و محمد بن علىّ به پسرش علىّ بن محمد ، و علىّ بن محمد به پسرش حسن بن علىّ ، و حسن بن علىّ به پسرش حجّة الله القائم بالحقّ تفويض فرمود : همان حجّت قائمى كه اگر بيش از يك روز از دنيا نمانده باشد هر آينه خدا آن روز را چندان بدرازا خواهد كشيد كه او خروج كند ، و جهان را از عدل و داد پرسازد ، بعد از آنكه از جور و ظلم پر شده باشد . درود و رحمت خدا بر او و بر پدران پاكيزه و پاك او باد !\r\n5403 - و يونس بن عبد الرّحمن ، از عاصم بن حميد ، از محمد بن قيس ، از امام أبو جعفر محمد بن علىّ الباقر عليه السّلام روايت كرده است كه فرمود : نام پيمبر صلى الله عليه و آله در صحف ابراهيم « ماحى » و در تورات « حادّ » و در انجيل « احمد » و در فرقان « محمّد » است . گفتند : پس تأويل ماحى چيست ؟ فرمود : تأويل آن ، محوكنندهء اصنام ، و اوثان و ازلام ، و هر معبودى جز خداوند رحمان است ، گفتند : پس تأويل حادّ چيست ؟ فرمود : تأويل آن اينست كه او با هر كس كه با خدا و دين او دشمنى كند ، چه نزديك باشد و چه دور دشمنى مىكند ، گفتند : پس تأويل احمد چيست ؟ فرمود : تأويل آن حسن ثناى خداى عزّ و جلّ در كتب پيمبران پيشين ، در مقابل اعمال حميده و رفتار پسنديدهء او است . گفتند : پس تأويل\r\n","description":"","footnote":"","page_name":" 6 ","page_number":6},
  {"content":"\r\nمحمد چيست ؟ فرمود : تأويل آن چنين است كه خدا و فرشتگانش و همگى انبياء و مرسلينش ، و كليّهء امّتهاشان او را ميستايند ، و بر او درود و رحمت ميفرستند ، و آن نام او كه بر عرش نوشته شده « * ( مُحَمَّدٌ رَسُولُ الله ) * » است ، و آن بزرگوار از انواع كلاه ها كلاه يمنى ، و بيضاء بر سر مينهاد و كسائى داراى دو گوش را در جنگها ميپوشيد ، و زوبينى داشت كه بر آن تكيه ميكرد ، و در عيد فطر و أضحى آن را بيرون مىآورد ، و در حين خطبه آن را بدست ميگرفت ، و قضيبى بنام ممشوق داشت ( و آن عصاى بلند نازكى بود كه آن را هم بهنگام ايراد خطبه بدست ميگرفتند ) و نيز قبّه اى موئين يا فسطاطى بنام كنّ ، و كاسه اى بنام سعه ، و قدح بزرگى بنام رىّ ، و دو اسب يكى بنام مرتجز و ديگرى بنام سكب ، و دو استر ، يكى بنام دلدل ، و ديگرى شهباء ، و دو شتر يكى بنام عضباء و ديگرى جدعاء ، و دو شمشير يكى بنام ذو الفقار ، و ديگرى عون ، و دو شمشير ديگر ، يكى بنام مخذّم ، و ديگرى رسوم ، و حمارى بنام يعفور ، داشت . و آن حضرت را عمامه اى بنام سحاب ، و زرهى بنام ذات الفضول داراى سه حلقهء نقره ، يكى در بخش جلو ، و دو تا در بخش پشت ، و درفشى بنام عقاب ، و\r\n","description":"","footnote":"","page_name":" 7 ","page_number":7},
  {"content":"\r\nشترى مخصوص حمل بار ، بنام ديباج ، و علمى بنام معلوم ، و مغفرى بنام اسعد بود ، كه بهنگام وفات همگى آنها را بعلىّ عليه السّلام سپرد ، انگشتريش را بيرون كرد ، و به انگشت او كرد ، پس علىّ عليه السّلام گفت كه در قبضهء يكى از شمشيرهاى آن حضرت ورقه اى يافته است كه سه جمله بر اين گونه در آن نوشته بوده است : « با هر كه از تو ببرد بپيوند و حقّ را بگوى اگر چه بزيان خودت باشد ، و در باره كسى كه با تو بدى كند نيكى كن » .\r\n5404 - و معلَّى بن محمّد بصرى ، از جعفر بن سليمان ، از عبد الله بن حكم ، از پدرش ، از سعيد بن جبير ، از ابن عبّاس روايت كرده است كه گفت : پيمبر صلَّى الله عليه و آله فرمود : علىّ وصىّ من و خليفه من ، و همسرش فاطمه سرور زنان جهانيان دختر من ، و حسن و حسين دو سرور جوانان اهل بهشت دو فرزند من هستند . هر كه ايشان را دوست بدارد بحقيقت مرا دوست داشته ، و هر كه با ايشان دشمنى كند بحقيقت مرا بدشمنى گرفته ، و هر كه با ايشان در افتد بحقيقت با من درافتاده ، و هر كه به ايشان جفا كند بحقيقت با من جفا كرده ، و هر كه در باره ايشان نيكى كند ، بحقيقت نسبت به من نيكى كرده است . ( از خدا همى خواهم كه ) :\r\nهر كس كه با ايشان ارتباط برقرار كند ، خدا رشتهء دوستيش را با او متّصل سازد ، و هر كس كه از ايشان ببرد خدا رشتهء لطفش را از او بگسلد . و خدا كسى را\r\n","description":"","footnote":"","page_name":" 8 ","page_number":8},
  {"content":"\r\nكه با ايشان يارى كند نصرت بخشاد ! و كسى را كه از يارى ايشان دريغ كند از يارى خود محروم كناد ! خدايا اگر هر يك از پيمبران و رسولان تو گنجينهء نفيسى و اهل بيتى داشته ، پس علىّ و فاطمه و حسن و حسين اهل بيت من و گنجينه هاى نفيس منند ، پس پليدى را از ساحت ايشان بزداى ، و ايشان را پاك و پاكيزه ساز .\r\n5405 - و از ابن عبّاس روايت شده است كه گفت : از پيمبر صلَّى الله عليه و آله شنيدم كه بعلى عليه السّلام ميفرمود : يا علىّ ، تو وصىّ منى ، من تو را بفرمان پروردگارم بوصايت خود برگزيدم ، و تو خليفهء منى ، كه تو را بفرمان خدا خليفه ساختم . يا علىّ ، تو كسى هستى كه موارد اختلاف امّت مرا پس از من مبين و روشن ميسازى ، و بحلّ آن همت ميگمارى ، و در جمع ايشان قائم مقام منى . قول تو قول من ، و فرمان تو فرمان من ، و طاعت تو طاعت من ، و طاعت من طاعت خدا ، و نافرمانى تو نافرمانى من ، و نافرمانى من نافرمانى خدا عزّ و جلّ است .\r\n5406 - و محمد بن ابى عبد الله كوفى ، از موسى بن عمران نخعى ، از عمويش حسين بن يزيد ، از حسن بن علىّ بن ابى حمزه ، از پدرش ، از يحيى بن ابى القاسم ، از امام صادق جعفر بن محمّد ، از پدرش ، از جدّش عليهم السّلام روايت\r\n","description":"","footnote":"","page_name":" 9 ","page_number":9},
  {"content":"\r\nكرده است كه گفت : رسول خدا صلَّى الله عليه و آله فرمود : إمامان بعد از من دوازده نفرند ، كه اوّلشان على بن ابى طالب و آخرشان قائم است ، ايشان خلفاى من ، و اوصياء من ، و اولياء من و حجّتهاى خدا بر امّت من بعد از من هستند .\r\nاقراركنندهء به ايشان مؤمن است ، و منكر ايشان كافر است .\r\n5407 - و رسول خدا صلَّى الله عليه و آله فرمود : خداى تعالى صد و بيست و چهار هزار پيمبر دارد ، كه من سرور و برتر و گرامىترين ايشانم نزد خداى عزّ و جلّ ، و هر پيمبرى وصيّى دارد ، كه بفرمان خدا - تعالى ذكره - او را بوصايت برگزيده است ، و وصىّ من علىّ بن ابى طالب هر آينه سرور ، و برتر ، و گرامىترشان نزد خداى عزّ و جلّ است .\r\n5408 - و حسن بن محبوب ، از ابو الجارود ، از امام باقر عليه السّلام از جابر بن - عبد الله انصارى روايت كرده است ، كه گفت : بفاطمه سلام الله عليها وارد شدم ، در حالى كه لوحى شامل اسامى اوصياء از فرزندانش پيش رويش بود ، پس من دوازده نفر را شمردم كه يكى از ايشان قائم بود ، سه تن از آن جمع محمّد ، و چهار تن از ايشان علىّ عليهم السّلام بودند .\r\n","description":"","footnote":"","page_name":" 10 ","page_number":10},
  {"content":"\r\nو من اخبار مسند صحيح در اين معنى را در كتاب كمال الدّين و تمام النعمة ، در اثبات الغيبة و كشف الحيرة آورده‌ام ، و چيزى از آن را در اينجا وارد نساخته‌ام ، زيرا كه من اين كتاب را براى مجرّد فقه نه چيز ديگر وضع كرده‌ام ، و الله الموفّق للصّواب و المعين على اكتساب الثّواب .\r\n\r\nباب اينكه خداوند تعالى بهنگام وفات بنده اش بر او منّت مينهد ، و بينائى و شنوائى و عقلش را به او باز ميگرداند تا وصيّت كند\r\n5409 - محمّد بن ابى عمير ، از حمّاد بن عثمان ، روايت كرده است ، كه گفت : امام صادق عليه السّلام فرمود : هيچ ميّتى نيست كه وفات او رخ دهد ، مگر آنكه خداى شنوائى و بينائى و عقلش را براى انجام وصيّت به او باز ميگرداند ، چه وصيّت را انجام دهد ، و چه ندهد . و اين همان حالت راحتى است كه آن را راحة الموت ميخوانند ، و بنا بر اين وصيّت براى هر مسلمانى حقّ است .\r\n\r\nباب احتجاج خداى عزّ و جلّ بر تارك وصيّت\r\n5410 - محمّد بن عيسى بن عبيد ، از زكريّاى مؤمن ، از على بن أبى نعيم ، از\r\n","description":"","footnote":"","page_name":" 11 ","page_number":11},
  {"content":"\r\nابو حمزه ، از يكى از امامان عليهم السّلام روايت كرده است كه فرمود : خداى تبارك و تعالى ميگويد : اى پسر آدم ، بوسيله سه چيز بر تو منت نهادم : گناهى را بر تو پوشاندم كه اگر خويش و تبارت آن را ميدانستند ، تو را در قبرستان مسلمين دفن نميكردند . و نعمت خود را بر تو وسعت بخشيدم ، و آنگاه از تو قرض خواستم ، ولى تو اقدام بخيرى نكردى . و تو را بهنگام مرگ مهلتى دادم ، تا مگر در ثلث مال خود وصيّتى كنى ، ولى تو در اين باره قدم خيرى برنداشتى .\r\n\r\nباب اينكه وصيّت حقى بر ذمّه هر مسلمانى است\r\n5411 - محمّد بن فضيل ، از ابو الصّباح كنانى ، روايت كرده است كه از امام صادق عليه السّلام در بارهء وصيّت سؤال كردم . پس فرمود : آن حقّى بر ذمّهء هر مسلمانى است .\r\n5412 - و علاء ( ابن رزين ) از محمد بن مسلم روايت كرده است كه گفت :\r\nامام ابو جعفر باقر عليه السّلام فرمود : وصيّت حقّ است ، و رسول خدا صلَّى الله عليه و آله وصيّت كرد ، و از اين رو براى هر مسلمان سزاوار است كه وصيّت كند .\r\n\r\nباب متعلَّق به اينكه وصيّت كاملكنندهء نارسائيهاى زكاتست .\r\n5413 - مسعدة بن صدقهء ربعى ، از امام جعفر بن محمّد ، از پدرش عليهما -\r\n","description":"","footnote":"","page_name":" 12 ","page_number":12},
  {"content":"\r\nالسّلام روايت كرده است كه فرمود : علىّ عليه السّلام - فرمود : وصيّت كاملكنندهء نارسائيهاى زكاتست .\r\n\r\nباب آنكه وصيّت كند و ستم نكند و ضرر بوارث نرساند\r\n5414 - سكونى از امام جعفر بن محمد ، از پدرش عليهما السّلام روايت كرده است كه فرمود : علىّ عليه السّلام فرمود : كسى كه وصيّت كند ، و با اقارير خلاف واقع در بارهء ورثه ستم نكند ، و زيانى به كسى وارد نسازد ، چنانست كه مورد وصيّت را در زمان حيات خود به صدقه داده باشد .\r\n\r\nباب آنكه بهنگام مردنش براى خويشان غير از ورثه اش چيزى از مال خود را ، كم يا زياد وصيّت نكند\r\n1415 - عبد الله بن مغيره ، از سكونى از امام جعفر بن محمد ، از پدرش عليهما - السّلام روايت كرده است كه فرمود : كسى كه بهنگام مردنش بنفع خويشاوندانش وصيّتى نكند كار خود را با معصيت پايان داده است .\r\n","description":"","footnote":"","page_name":" 13 ","page_number":13},
  {"content":"\r\n\r\nباب آنكه بهنگام مردن وصيّتش را به خوبى انجام ندهد\r\n5416 - عبّاس بن عامر ، از أبان ، از ابو بصير از امام صادق عليه السّلام روايت كرده است كه فرمود : كسى كه وصيّتش را بهنگام مردنش به خوبى انجام ندهد ، اين كوتاهى نقصى در مروت و عقل او است ، و فرمود : رسول خدا صلَّى الله عليه و آله بعلى عليه السّلام وصيّت كرد ، و على عليه السّلام بحسن ، و حسن عليه السّلام بحسين ، و حسين عليه السّلام بعلىّ بن الحسين ، و علىّ بن الحسين عليه السّلام بمحمّد بن علىّ الباقر عليهما السّلام وصيّت كرد .\r\n\r\nباب ثواب كسى كه زندگانيش با سخن خيرى يا عمل خيرى پايان پذيرد\r\n5417 - احمد بن نضر خزّاز ، از عمرو بن شمر ، از جابر ، از امام ابو جعفر عليه - السّلام روايت كرده است كه فرمود : رسول خدا - صلَّى الله عليه و آله - فرمود :\r\nكسى كه زندگيش با\r\n« لا إله الَّا الله » پايان يابد به بهشت داخل مىشود ، و كسى كه زندگيش با روزه داشتن يك روز بپايان رسد به بهشت داخل مىشود ، و كسى كه\r\n","description":"","footnote":"","page_name":" 14 ","page_number":14},
  {"content":"\r\nزندگيش با دادن صدقه به قصد كسب خشنودى خداى عزّ و جلّ پايان پذيرد ، به بهشت داخل مىشود .\r\n\r\nباب آنچه در بارهء زيان رساندن به ورثه آمده است\r\n5418 - عبد الله بن مغيره ، از سكونى ، از امام جعفر بن محمّد از پدرش عليهما السّلام روايت كرده است ، كه فرمود : « علىّ - عليه السّلام - فرمود : نزد من فرق نمىكند كه بفرزندانم زيان رسانم يا از آنان غفلت نمايم و ايشان را واگذارم .\r\n\r\nباب عدل و جور در وصيّت\r\n5419 - هارون بن مسلم ، از مسعدة بن صدقه ، از امام جعفر بن محمّد ، از پدرش عليهما السّلام روايت كرده است ، كه فرمود : كسى كه در وصيّت خود عدل را به كار بندد ، بمنزلهء كسى است كه در زمان حيات خود مورد وصيّت را به صدقه داده باشد ، و كسى كه در وصيّتش جور كند خداى عزّ و جلّ را بروز قيامت در حالى ديدار خواهد كرد كه از او روگردان باشد .\r\n\r\nباب متعلَّق به اينكه جور و ظلم در وصيّت از گناهان كبيره است\r\n5420 - هارون بن مسلم ، از مسعدة بن صدقه ، از امام جعفر بن محمّد ، از\r\n","description":"","footnote":"","page_name":" 15 ","page_number":15},
  {"content":"\r\nپدرش ، از پدرانش عليهم السّلام روايت كرده است ، كه گفت : « علىّ عليه السلام فرمود : جور و ظلم در وصيت از جمله گناهان كبيره است .\r\n\r\nباب مقدارى از مال كه وصيّت به آن مستحبّ است\r\n5421 - سكونى ، از امام جعفر بن محمّد ، از پدرش ، از پدرانش عليهم السلام روايت كرده است كه فرمود : امير المؤمنين عليه السلام فرمود : مورد وصيّت خمس مالست ، زيرا خداوند عزّ و جلّ براى خودش به خمس رضايت داده ، و فرمود : خمس اقتصاد و حد وسط است ، و ربع منتهاى كوشش است ، و ثلث ظلم است .\r\n5422 - حمّاد بن عيسى ، از شعيب بن يعقوب ، از ابو بصير روايت كرده است ، كه گفت : از امام صادق عليه السّلام در بارهء مردى كه در حال مردنست سؤال كردم كه چه مقدار از مالش متعلَّق به او است ؟ پس فرمود : ثلث مالش به او تعلَّق دارد و زن نيز همين گونه است .\r\n5423 - و عاصم بن حميد ، از محمّد بن قيس ، از امام ابو جعفر باقر عليه - السّلام روايت كرده است كه فرمود : امير المؤمنين عليه السّلام ميفرمود : هر آينه اگر\r\n","description":"","footnote":"","page_name":" 16 ","page_number":16},
  {"content":"\r\nبه خمس مال خود وصيّت كنم براى من خوشايندتر از آنست كه بربع آن وصيّت كنم ، و هر آينه اگر بربع مال خود وصيّت كنم ، براى من خوشايندتر از آنست كه بثلث آن وصيّت كنم ، و كسى كه بهمهء ثلث وصيّت كند ، و چيزى فرو نگذارد اين از تمام آنكه خداوند براى او اجازه داده ، استفاده كرده است ، و هر كس به ثلث مال - خود وصيّت كند و چيزى باقى بگذارد كار را به نهايت رسانيده است .\r\nشرح : « يعنى تا حدّ ثلث ميتواند وصيّت كند نه بيشتر » .\r\n5424 - و در روايت حسن بن علىّ وشّاء ، از حمّاد بن عثمان ، از امام صادق عليه السّلام آمده است كه فرمود : كسى كه بثلث وصيّت كند ، ورثه را متضرّر كرده است ، و وصيّت به خمس و ربع از وصيّت بثلث افضل است ، و فرمود : كسى كه بثلث وصيّت كند ، چيزى از مورد مأذون را باقى نگذاشته است .\r\n\r\nباب وصيّتى كه بمعروف برگردانده مىشود ، و آنچه از مال ميّت كه به خودش تعلَّق ميگيرد\r\n5425 - عاصم بن حميد ، از محمّد بن قيس ، از امام أبو جعفر باقر عليه السّلام روايت كرده است ، كه فرمود : امير المؤمنين عليه السّلام در بارهء مردى كه وفات\r\n","description":"","footnote":"","page_name":" 17 ","page_number":17},
  {"content":"\r\nنموده ، و در بارهء همگى مال خود ، يا بيشتر آن وصيّت كرده ، بر اين گونه قضاوت فرموده است كه وصيّت بمعروف يعنى به آنچه در شرع آمده است برگردانده مىشود ، و ميراث اهل ميراث به ايشان واگذار ميگردد .\r\n5426 - و ابن ابى عمير ، از مرازم ، از عمّار ساباطى ، از امام صادق عليه - السّلام روايت كرده است كه فرمود : شخص تا زمان مرگ و تا روح در بدن دارد بمالش اوليتر است كه بهر كس خواهد ببخشد و از مالش جدا كند ، و فرمود :\r\nچنانچه ستم روا دارد و از حدّ بگذرد براى او جز ثلث مالش حقّى نيست .\r\n5427 - و هارون بن مسلم از مسعدة بن صدقهء ربعى از امام جعفر بن محمّد ، از پدرش عليهما السّلام روايت كرده است كه مردى از انصار وفات يافت ، و او كودكانى خردسال و شش برده داشت ، و بهنگام وفات آن بردگان را آزاد كرد ، در صورتى كه بجز آن بردگان مالى نداشت ، بازماندگانش بنزد پيمبر آمدند ، و داستان او را به اطَّلاع آن حضرت رساندند ، پس پيمبر صلَّى الله عليه و آله فرمود : با دوست متوفّاتان چه كرديد ؟ گفتند : او را دفن كرديم ، فرمود : اگر ميدانستم او را در قبرستان مسلمين دفن نميكرديم ، زيرا او فرزندان خود را بحالى واگذاشته است كه دست گدائى بسوى مردم بگشايند .\r\n5428 - و محمّد بن أبى عمير ، از معاوية بن عمّار ، از امام صادق عليه السّلام\r\n","description":"","footnote":"","page_name":" 18 ","page_number":18},
  {"content":"\r\nروايت كرده است كه فرمود : براء بن معرور أنصارى در مدينه ميزيست ، و در اين حال هنگام وفاتش فرا رسيد ، و در آن زمان رسول خدا صلَّى الله عليه و آله و مسلمين به طرف بيت المقدّس نماز ميگزاردند ، براء بن معرور وصيّت كرد كه روى او را به طرف پيمبر صلَّى الله عليه و آله و به سمت قبلهء ( آيندهء ) اسلام قرار دهند ، و در بارهء ثلث مال خود وصيّت كرد ، سپس سنّت بر همين روش جريان يافت .\r\nشرح : « سابقا گذشت كه رسول خدا صلَّى الله عليه و آله در مكَّه رو بكعبه نماز ميگزارده و تنها در مدينه براى مصلحتى خداوند وى را دستور داد كه رو به بيت المقدس نماز گزارد ، و آن براى آزمايش مهاجرين كه معلوم آيد كدام مردم تابع رسول خدايند و كدام در آنچه مخالف رأى ايشان است نافرمانند ، چنان كه خود فرمود : « * ( وَما جَعَلْنَا الْقِبْلَةَ الَّتِي كُنْتَ عَلَيْها إِلَّا لِنَعْلَمَ مَنْ يَتَّبِعُ الرَّسُولَ مِمَّنْ يَنْقَلِبُ عَلى عَقِبَيْه ) * « و اينكه در اين روايت آمده است كه رسول خدا صلَّى الله عليه و آله در مكَّه رو به بيت المقدس نماز ميگزارد به نظر ميرسد سهو راوى است هر چند گذشت كه صدوق عليه الرّحمة معتقد است كه تمام سيزده سال كه رسول خدا در مكَّه بود به بيت المقدّس نماز ميگزارده ، لكن اين عقيده از همان روايت كه متضمّن اين معنى است اخذ شده و اين بر خلاف قول مفسّران و مؤرخين و نيز پاره اى از اخبار است ، و پيغمبر صلَّى الله عليه و آله خود به قبله بودن بيت المقدّس براى هميشه چنان كه از آيه مفهوم مىشود چندان راضى نبود لذا آيه آمد كه * ( قَدْ نَرى تَقَلُّبَ وَجْهِكَ فِي السَّماءِ فَلَنُوَلِّيَنَّكَ قِبْلَةً تَرْضاها فَوَلِّ وَجْهَكَ شَطْرَ الْمَسْجِدِ الْحَرامِ ) * و مؤمنين نيز چون امر خداوند بود بدان تن در دادند و إلَّا بر ايشان سخت گران بود كعبه را رها كرده به بيت المقدس رو كنند چنان كه خداوند خود فرمايد : * ( وَإِنْ كانَتْ لَكَبِيرَةً إِلَّا عَلَى الَّذِينَ هَدَى الله ) * .\r\n5429 - از احمد بن اسحاق روايت شده است كه طىّ نامه اى بحضور امام\r\n","description":"","footnote":"","page_name":" 19 ","page_number":19},
  {"content":"\r\nابو الحسن الهادى عليه السّلام نوشت كه درّه دختر مقاتل در گذشته و قطعاتى از اراضى مزروعى در فلان سرزمين بجا نهاده است ، و براى سرور ما قطعاتى افزون از ثلث را وصيّت كرده ، و ما اوصياء او هستيم ، از اين رو خوش داشتيم كه اين ماجرا را بسرورمان گزارش كنيم ، تا چنانچه ما را بفرمايد وصيّت را به همان نحو اجرا و تنفيذ كنيم ، و اگر ما را جز اين بفرمايد بخواست و يارى خداوند امر او را در جميع مواردى كه مقرّر ميدارد به كار بنديم . پس امام عليه السّلام بخطَّ خود در پاسخ نامه مرقوم داشت : اجراى وصيّت او جز در ثلث تركه اش واجب نيست ، ولى اگر شما خود ورثهء او باشيد ، و بخواهيد وصيّت او را در زائد بر ثلث اجرا كنيد ، اين كار إن شاء الله براى شما جايز است .\r\n5430 - و صفوان از مرازم از يكتن از اصحاب ما در بارهء مردى روايت كرده است كه در حال بيماريش چيزى از مال خود را ببخشد ؟ پس امام عليه السّلام فرمود : اگر آن چيز را از اموال خود جدا كرده باشد اين كار نافذ و جايز است ، ولى اگر وصيّت كرده باشد ، آن چيز به حساب ثلث قرار ميگيرد .\r\nشرح : « از اين خبر چنان استفاده مىشود كه منجّزات از اصل تركه محسوب مىشود ، و چنانچه شخص از مال جدا نكند و تنها سفارش كند كه پس از من فلان چيز را به فلانى بدهيد از ثلث بايد محسوب شود .\r\nو بايد دانست كه وصيّت به ثلث كردن چندان صواب نمىنمايد ، بلكه شارع\r\n","description":"","footnote":"","page_name":" 20 ","page_number":20},
  {"content":"\r\nمقدّس نظرش اينست كه شخص اگر داراى مالى است و ورثه اش چندان نيازى ندارند بهتر است مقدارى از مال را كه بحدّ ثلث يا كمتر از ثلث مال اوست مشخّص كرده و وصيّت كند كه از اين مقدار معيّن فلان مبلغ را به فلانى ، و فلان مبلغ را صرف فلان خيريّه ، و فلان شىء را بفلان مصرف خير برسانند ، نه اينكه بگويد : ثلث مالم را مخارج خودم كنيد ، كه وصى و ورثه هر دو در زحمت تعيين ثلث افتند و مدّتى بسر آيد و بالاخره ثلث دقيقا منجّز نگردد ، و مادام كه مالى باقى است ميّت در ثلث آن شريك ورثه باشد » .\r\n\r\nباب رسم و طرح وصيّت\r\n5431 - علىّ بن ابراهيم بن هاشم ، از علىّ بن اسحاق ، از حسن بن حازم كلبى خواهرزادهء هشام بن سالم ، از سليمان بن جعفر ، - و او جعفرى نيست - از امام صادق عليه السّلام روايت كرده است كه فرمود : رسول خدا صلَّى الله عليه و آله فرمود : كسى كه وصيّتش را بهنگام موت نيكو انجام ندهد ، اين كار نقصى در مروّت و عقل او است ، گفتند : يا رسول الله ! و چگونه ميبايد شخص مشرف بر موت وصيّت كند ؟ فرمود چون وفاتش فرا رسد ، و مردم پيرامون او اجتماع كنند ، بگويد : اى خداى آفرينندهء آسمانها و زمين ، داناى غيب و شهود ، رحمان رحيم ، خدايا من در دار دنيا ، نزد تو اعتراف ميكنم كه معبود حقّى جز تو نيست ، كه تنها و بىشريكى ، و\r\n","description":"","footnote":"","page_name":" 21 ","page_number":21},
  {"content":"\r\nمحمّد بنده و رسول تو است ، و بهشت حقّ است ، و دوزخ حقّ است ، و برانگيختن مردگان حقّ است ، و حساب حقّ است و صراط حقّ است ، و قدر و ميزان حقّ است ، و دين چنانست كه تو وصف كرده اى ، و اسلام بر آن گونه است كه تو تشريع فرموده اى ، و سخن همانست كه تو باز گفته اى ، و قرآن چنانست كه نازل كرده اى ، و تو همان « الله » حقّ مبينى . خدا محمّد را از جانب ما بهترين جزاء عطا كناد ! و خدا محمّد و آل محمّد را بوسيله سلام مورد تحيّت قرار دهاد ! خدايا اى نيروى ذخيرهء من بهنگام هجوم اندوه و مواقع درماندگيم ، و اى يار مددكار من در برابر شدائد زندگيم ، و اى ولى نعمتم ! اى معبود من ، و معبود پدران من ، در چشم بر هم زدنى مرا بخودم وامگذار ، و زمام امورم را بدست هواى نفسم مسپار ، زيرا اگر مرا بخودم واگذارى ، به شر نزديك ميشوم ، و از خير دور ميگردم ، پس در تاريكى و تنهائى قبر مونس وحشتم باش ، و در آن روز كه با تو ديدار كنم فرمان گستردهء أمن و امانى در اختيارم گذار .\r\nسپس شخص وصيّتكننده خواهشهاى خود را بر ميشمارد ، و در جريان توصيه ميگذارد ، و به اجراءكنندگان آن ميسپارد .\r\nو تصديق اين وصيّت در قرآن ، در سوره اى كه از مريم سخن بميان مىآورد ، آمده است ، آنجا كه خداى عزّ و جلّ در سورهء مريم ميگويد : « كسى را اختيار و\r\n","description":"","footnote":"","page_name":" 22 ","page_number":22},
  {"content":"\r\nاقتدار شفاعت نيست ، مگر آن را كه نزد خداى رحمان عهدى و فرمان امانى دريافت كرده باشد . و اين همان عهديست كه در وصيّتش بيان شده است . و وصيّت بر هر مسلمانى حقّ است ، و او را همى سزد كه اين وصيّت را حفظ كند ، و آن را به ديگران آموزش دهد ، و أمير المؤمنين علىّ بن ابى طالب - صلوات الله - فرمود : رسول خدا صلَّى الله عليه و آله آن را به من تعليم فرمود ، و فرمود : جبرئيل عليه السّلام آن را به من تعليم نمود .\r\n5432 - و حسين بن سعيد در روايت خود گفت : حسين بن علوان ، از عمرو ابن ثابت از امام ابو جعفر باقر عليه السّلام ما را حديث كرد كه فرمود : رسول خدا صلَّى الله عليه و آله بعلىّ عليه السّلام فرمود : يا علىّ ، تو را در نهانخانهء جان و عمق روانت به چند خصلت وصيّت ميكنم ، پس آن را حفظ كن . سپس فرمود : خدايا او را يارى كن :\r\nامّا نخستين آن خصال خصلت صدقست ، و مبادا كه سخن كذبى از دهان تو برآيد . و دوّم آنها پارسائيست ، چنان كه هرگز بخيانتى اقدام نكنى . و سوم ترس از خداى عزّ و جلّ است ، تا آنجا كه گوئى او را مىبينى . و چهارم بسيارى گريه از خوف و خشيت خداى عزّ و جلّ است ، كه در برابر هر قطرهء اشكى خانه اى در بهشت براى تو بنياد مىشود . و پنجم بذل جان و مالت در راه دين تو است . و ششم\r\n","description":"","footnote":"","page_name":" 23 ","page_number":23},
  {"content":"\r\nبه كار بستن سنّت من ، در نماز و روزه و صدقهء منست ، امّا نماز ، پس پنجاه ركعتست ، و امّا روزه پس در هر ماه سه روز است : پنجشنبه اى در اوّلش ، و چهارشنبه اى در وسطش ، و پنجشنبه اى در آخرش . و امّا صدقه ، در بارهء آن چندان همى كوش كه با خود بگوئى : اسراف كرده‌ام ، در صورتى كه اسراف نكرده اى .\r\nو بر تو باد به نماز شب ، و بر تو باد به نماز شب ، و بر تو باد به نماز شب . و بر تو باد به نماز زوال ، و بر تو باد بتلاوت قرآن در هر حال ، و بر تو باد به بلند كردن هر دو دستت در نماز ، و زيرورو كردن آنها بعلامت تأثر و ندامت . و بر تو باد بمسواك كردن بهنگام هر وضوء براى هر نماز ، و بر تو باد بمكارم اخلاق ، پس آنها را به كار بند ، و بر تو باد كه در رذائل اخلاق بنگرى و از آنها دورى گزينى . پس اگر چنين نكنى جز خودت را سرزنش منماى .\r\n5433 - و از سليم بن قيس هلالى روايت شده است كه گفت : من شاهد و ناظر صحنهء وصيّت علىّ بن ابى طالب عليه السّلام بودم ، در آن هنگام كه به پسرش حسن وصيت كرد ، و حسين و محمّد و همگى فرزندان و سران خانوادهء خود و شيعهء خود را بشهادت گرفت ، و آنگاه كتاب و سلاح را به او سپرد ، سپس گفت : اى\r\n","description":"","footnote":"","page_name":" 24 ","page_number":24},
  {"content":"\r\nفرزند عزيزم رسول خدا صلَّى الله عليه و آله مرا فرمود تا تو را بوصايت بگزينم ، و كتابها و سلاحم را به تو بسپارم ، همانطور كه رسول خدا صلَّى الله عليه و آله مرا بوصايت خويش بگزيد ، و كتابها و سلاحش را به من سپرد ، و آن حضرت مرا فرمود تا تو را مأمور سازم كه چون مرگت فرا رسد آن را ببرادرت حسين بسپارى .\r\nراوى گفت : سپس روى بفرزندش حسين عليه السّلام آورد ، و فرمود : و رسول خدا صلَّى الله عليه و آله تو را فرموده است ، كه آن را به پسرت علىّ بن الحسين تسليم كنى ، آنگاه رو بپسرش علىّ بن الحسين عليه السّلام كرد و فرمود : و رسول خدا صلَّى الله عليه و آله تو را مأمور ساخته است كه وصيّت خود را به پسرت محمد بن علىّ بسپارى ، پس سلام رسول خدا صلَّى الله عليه و آله و سلام مرا به او برسان .\r\nآنگاه رو بفرزندش حسن عليه السّلام كرد ، و فرمود : فرزند عزيزم ، تو ولى امر و ولى دم هستى ، پس اگر عفو كنى حقّ تو است ، و اگر من از ضربت ابن ملجم - كشته شوم پس كيفر او ضربتى بجاى ضربتى خواهد بود ، و در انتقام مرتكب گناه مشو . سپس فرمود : بنويس « بنام خداى بخشندهء مهربان اين همان چيزى است كه على بن ابى طالب به آن وصيّت كرده است . او وصيّت كرده است كه شهادت ميدهد كه معبود حقّى جز » الله « نيست ، كه يگانه اى است كه شريكى ندارد ، و نيز شهادت ميدهد كه محمّد بندهء او و فرستادهء او است ، كه او را به آئين هدايت ، و دين\r\n","description":"","footnote":"","page_name":" 25 ","page_number":25},
  {"content":"\r\nحقّ فرستاده است ، تا بر همگى اديان جهان قهر و غالب گردد ، اگر چه مشركين آن را خوشايند ندارند . سپس نماز من ، و عبادت و قربانى من و زندگى و مرگ من ، از آن الله ربّ العالمين است ، كه مر او را شريكى نيست ، و من به اين راه و رسم مأمور شده‌ام ، و من يكتن از مسلمينم .\r\nسپس اى حسن ، من تو را و همگى فرزندان ، و كليّه افراد خاندانم را و هر آن كس از مؤمنين را كه اين نامهء من به او برسد ، وصيّت ميكنم كه تقواى خدا ، پروردگار را پيشهء خود سازيد ، و جز به آئين مسلمانى زندگى را بپايان مبريد ، و همگى بريسمان وحى الهى درآويزيد ، و پراكنده مشويد ، و نزول نعمت خدا بر خويشتن را به ياد آوريد ، و آن زمان را فراموش مكنيد كه دشمن يك ديگر بوديد ، پس خدا ميان دلهاتان انس و الفت برقرار كرد ، زيرا من از رسول خدا شنيدم كه ميگفت : « اصلاح ميان مردم از همگى اقسام نماز و روزه افضل است . و بغض و عداوت ريشه كنكنندهء دين ، و علَّت فساد در روابط مسلمين است ،\r\nو لا قوّة الَّا با لله . ) *\r\nبخويشاوندانتان بنگريد ، پيوند يارى و مددكارى را با ايشان برقرار كنيد ، كه خدا بوسيلهء اين عمل حساب را بر شما آسان ميسازد .\r\nو خدا را ! در بارهء يتيمان ، كه صداشان بگريه بلند نشود . و در حضور شما پايمال و تباه نشوند ، زيرا كه من از رسول خدا صلَّى الله عليه و آله شنيدم كه ميفرمود : « كسى كه يتيمى را كفالت كند ، تا بىنياز گردد ، خدا بهشت را بر او\r\n","description":"","footnote":"","page_name":" 26 ","page_number":26},
  {"content":"\r\nواجب ميسازد ، همانطور كه دوزخ را براى خورندهء مال يتيم واجب ميدارد » .\r\nو خدا را ! خدا را ! در بارهء قرآن ، مبادا كه ديگران در عمل به آن بر شما سبقت گيرند .\r\nو خدا را ! خدا را ! در بارهء همسايگانتان ، زيرا كه خدا و رسول او در حقّ ايشان سفارش كرده‌اند .\r\nو خدا را ! خدا را ! در بارهء خانهء پروردگارتان ، مبادا كه تا باقى باشيد آن خانه از شما خالى گردد ، زيرا اگر آن بيت مقدّس متروك شود ، شما از آن پس مهلتى نيابيد و منقرض خواهيد شد ، و كمترين ره آوردى كه زائر آن بيت با خود مىآورد ، آمرزش گناهان گذشتهء او است .\r\nو خدا را ! خدا را ! در بارهء نماز ، زيرا كه آن بهترين عمل ، و ستون دين شما است .\r\nو خدا را ! خدا را ! در بارهء زكات ، زيرا كه آن آتش خشم پروردگار شما را خاموش مىكند .\r\nو خدا را ! خدا را ! در بارهء روزهء ماه رمضان ، زيرا كه روزه داشتن آن سپرى در برابر آتش دوزخ است .\r\nو خدا را ! خدا را ! در بارهء فقراء ، و مساكين ، پس ايشان را در معيشت خودتان\r\n","description":"","footnote":"","page_name":" 27 ","page_number":27},
  {"content":"\r\nشريك سازيد .\r\nو خدا را ! خدا را ! در بارهء جهاد در راه خدا با اموالتان و جانهاتان ، زيرا دو كس در راه خدا جهاد ميكنند : يكى پيشواى هدايت ، و ديگرى مطيع او ، و اقتداءكننده بهدايت او .\r\nو خدا را ! خدا را ! در بارهء ذريّهء پيمبرتان ، مبادا كه ايشان در ميان شما دستخوش ستم گردند ، در حالى كه شما بر دفاع از ايشان قادر باشيد .\r\nو خدا را ! خدا را ! در باره آن گروه از اصحاب پيمبرتان كه بدعتى بوجود نياوردند ، و بدعتگزارى را پناه ندادند ، زيرا رسول خدا صلَّى الله عليه و آله در بارهء ايشان سفارش فرمود ، و بدعتگزار ايشان و غير ايشان را و پناه دهندهء بدعتگزار را نفرين كرد .\r\nو خدا را ! خدا را ! در بارهء زنان و بردگانتان : مبادا كه در راه اطاعت و اجراء احكام خدا از سرزنش سرزنشكننده اى بهراسيد ، زيرا خدا شرّ كسى را كه قصد شما كند ، و ستم بر شما روا دارد از شما دفع مىكند ، با مردم سخن نيك بگوئيد ، همانطور كه خداى عزّ و جلّ بشما امر فرموده است .\r\nمبادا كه امر بمعروف و نهى از منكر را ترك كنيد ، كه اگر چنين كنيد ، خدا اشرارتان را بر شما همى گمارد ، و آنگاه دعا ميكنيد ، ولى دعاتان مستجاب نميشود .\r\n","description":"","footnote":"","page_name":" 28 ","page_number":28},
  {"content":"\r\nبر شما باد - اى فرزندان من - به ايجاد و تحكيم ارتباط ، و ببذل كردن در راه كمك به يكديگر ، و خوبى نسبت بهمديگر . و زينهار از وابريدن و روى بر تافتن و پراكنده شدن .\r\nبر اجراء برّ و تقوى همكارى كنيد ، و در كار گناه و ظلم دست يارى به يكديگر مدهيد . و از خشم خدا بپرهيزيد ، زيرا كه خدا سخت كيفر است .\r\nخدا شما اهل بيت را حفظ كناد ، و احترام پيمبرتان را در جمع شما محفوظ بدارد ، و من شما را به خدا ميسپارم ، و بشما سلام و وداع ميگويم .\r\nسپس همچنان بذكر\r\n« لا إله الَّا الله » سرگرم شد ، تا در نخستين شب ده روزهء اواخر ، در شب جمعهء بيست و يكم ماه رمضان ، چهل سال پس از هجرت روح پاك و روان تابناكش - كه درود و رحمت خدا بر او باد - بمقام قرب خدا شتافت .\r\n\r\nباب شاهد گرفتن بر وصيّت\r\n5434 - و محمد بن فضيل از ابو الصّباح كنانى روايت كرده است كه گفت :\r\nاز امام صادق عليه السّلام در بارهء اين آيه سؤال كردم كه خدا فرموده است : « ايا اى كسانى كه بدين حقّ گرائيده‌ايد ، شاهد در ميان شما در آن هنگام كه يكى از شما را\r\n","description":"","footnote":"","page_name":" 29 ","page_number":29},
  {"content":"\r\nمرگ فرا رسد ، در موقع وصيّت دو نفر شاهد صاحب عدالت از شما يا دو شاهد ديگر از غير شما هستند « امام فرمود : آن دو شاهد از غير شما دو شخص كافرند . گفتم :\r\nدو شاهد صاحب عدالت كيانند ؟ فرمود : آنان دو شاهد مسلمانند .\r\n5435 - و حمّاد بن عيسى ، از ربعىّ بن عبد الله از امام صادق عليه السّلام در بارهء شهادت زنى روايت كرده است كه در بالين مردى در حال وصيّت حضور داشته ، در صورتى كه مردى با او نبوده ، پس امام فرمود : شهادت او در ربع وصيّت جايز و نافذ است .\r\n5436 - و يونس بن عبد الرّحمن ، از يحيى بن محمد ، روايت كرده است ، كه گفت : از امام صادق عليه السّلام در بارهء قول خداى عزّ و جلّ كه فرمود : * ( يا أَيُّهَا الَّذِينَ آمَنُوا شَهادَةُ بَيْنِكُمْ إِذا حَضَرَ أَحَدَكُمُ الْمَوْتُ حِينَ الْوَصِيَّةِ اثْنانِ ذَوا عَدْلٍ مِنْكُمْ أَوْ آخَرانِ مِنْ غَيْرِكُمْ ) * سؤال كردم ، امام فرمود : آن دو شاهدى كه از شما هستند ، دو مسلمانند ، و آن دو كه از غير شمايند از اهل كتابند . پس اگر شاهدى از اهل كتاب نيافتيد از مجوس بجوئيد ، زيرا در مجوس نيز همان سنّت جزيه كه در اهل كتاب جاريست جريان دارد ، و اين در صورتيست كه شخص در زمين غربت بميرد ، و دو مسلمان در آنجا يافت نشود ، و در اين صورتست كه دو مرد از اهل كتاب را بشهادت\r\n","description":"","footnote":"","page_name":" 30 ","page_number":30},
  {"content":"\r\nميگيرد ، و آن دو نفر را بعد از نماز عصر براى شهادت متوقّف ميسازند ، اگر شما در اظهارات وصىّ راجع به امر وصايت شكّ داشته باشيد ، قسم ياد كنند كه ما در برابر شهادت حقّ ثمنى قبول نميكنيم ، و براى دست يافتن بمنفعتى دنيوى در شهادت خود اگر چه آن شهادت بر نفع خويشاوندان باشد ، ما از حقّ منحرف نميشويم و شهادت خدا را كتمان نميكنيم ، زيرا در اين صورت از گناهكاران خواهيم بود .\r\nامام فرمود : اين در صورتيست كه ولى ميّت در صحّت شهادت آن دو شاهد شك كند ، ولى اگر بقرينه اى دست يابد كه حاكى از بطلان شهادتشان باشد ، حقّ ندارد كه شهادت ايشان را نقض كند ، تا دو شاهد بياورد كه بجاى دو شاهد اوّل قرار گيرند ، و قسم به خدا ياد كنند كه شهادت ما از شهادت آن دو بحقّ نزديكتر است ، و اگر ما از بيان حقّ تجاوز كنيم در اين صورت از ستمكاران خواهيم بود . پس اگر ولىّ ميّت چنين شهادتى را اقامه كند ، شهادت شاهدان نخستين نقض مىشود ، و شهادت آن دو شاهد ديگر جايز و نافذ ميگردد ، چنان كه خداى تبارك و تعالى در اين باره ميگويد : « و اين حكم بر آن گونه كه خداى تعالى آن را تقرير فرموده است ، محتاطترين راه براى آنست كه شاهدان شهادت خود را بر وجه صحيح آن اداء كنند ، و نزديكتر به آنست كه در اداء شهادت خود جور نكنند ، يا بترسند از آنكه با ردّ شهادتشان پس از قبول آن ، كارها بزيان ايشان تغيير يابد » . ( سورهء مائده : 110 )\r\n\r\nباب نخستين مورد مصرف تركهء ميّت\r\n5437 - سكونى از امام صادق عليه السلام روايت كرده است ، كه فرمود :\r\n","description":"","footnote":"","page_name":" 31 ","page_number":31},
  {"content":"\r\nنخستين مصرف از مال ميّت كفن ، و پس از آن دين ، و سپس وصيّت ، و آنگاه ميراث است .\r\n5438 - و عاصم بن حميد ، از محمّد بن قيس ، از امام ابو جعفر عليه السلام روايت كرده است ، كه فرمود : امير المؤمنين عليه السلام فرمود : دين قبل از وصيّت است ، و پس از آن وصيّت بدنبال دين است و آنگاه ميراث بعد از وصيّت است ، زيرا مقدّمترين و سزاوارترين دستور ، قضاء كتاب خداى عزّ و جلّ است .\r\n5439 - و حسن بن محبوب ، از عبد الله بن سنان ، از امام صادق عليه السلام روايت كرده است ، كه فرمود : موضع كفن مقدّم بر همگى مواضع مالست .\r\n5440 - و آن امام عليه السلام فرمود : زن چون بميرد كفنش بر ذمّه شوهر او است .\r\n\r\nباب مربوط به مردى كه بميرد ، در حالى كه دينى برابر بابهاى كفنش را بر ذمّه داشته باشد\r\n5441 - حسن بن محبوب ، از علىّ بن رئاب ، از زراره روايت كرده است كه از آن امام در بارهء مردى سؤال كردم كه بميرد ، در حالى كه دينى برابر بابهاى كفنش\r\n","description":"","footnote":"","page_name":" 32 ","page_number":32},
  {"content":"\r\nرا بر ذمّه داشته باشد ، فرمود : تركهء او را صرف كفنش ميكنند ، مگر آنكه يكى از مردم طلب اجر كند و بتبرّع بهاى كفن او را بپردازد ، كه در اين صورت تركهء او را به مصرف اداء دينش ميرسانند .\r\n\r\nباب وصيّت براى وارث\r\n5442 - ابن بكير ، از محمّد بن مسلم ، روايت كرده است كه گفت : از امام ابو جعفر عليه السّلام راجع بوصيّت براى وارث سؤال كردم ، پس فرمود : چنين وصيّتى جايز است ، آنگاه اين آيه را تلاوت كرد كه : « بر شما مقرّر شده است كه چون علامات وفات براى يكى از شما ظاهر شود ، اگر مال قابل ملاحظه اى از خود بجاى نهد ، بنفع والدين و خويشان نزديك خود وصيّتى انجام دهد » .\r\n5443 - مصنّف اين كتاب - رحمه الله - گفت : خبرى كه روايت شده است ، دائر بر اينكه\r\n« لا وصيّة لوارث » مخالفتى با اين خبر ندارد ، و معنى آن اينست كه وصيتى در بيشتر از ثلث بنفع وارث موضوع ندارد ، همانطور كه براى غير وارث نيز وصيتى در بيشتر از ثلث بىمورد است .\r\n5444 - و از عبد الله بن محمّد حجّال ، از ثعلبة بن ميمون ، از محمد بن قيس ، روايت شده است كه گفت : از امام ابو جعفر باقر عليه السّلام در بارهء مردى كه بعضى از اولادش را بر بعض ديگر ترجيح ميدهد ، سؤال كردم ، امام فرمود : اين كار\r\n","description":"","footnote":"","page_name":" 33 ","page_number":33},
  {"content":"\r\nجايز است ، و همچنين زنهايش را\r\n\r\nباب امتناع از قبول وصيّت\r\n5445 - حمّاد بن عيسى ، از ربعى بن عبد الله ، از محمد بن مسلم ، از امام صادق عليه السّلام روايت كرده است كه فرمود : هر گاه مردى به مردى وصيّت كند ، در حالى كه او غائب باشد ، حقّ ندارد كه وصيّت او را ردّ كند ، و اگر در حال حضور او در شهر به او وصيّت كند ، او اختيار دارد كه آن را بپذيرد ، يا ردّ كند .\r\n5446 - و ربعى از فضيل بن يسار ، از امام صادق عليه السّلام در بارهء مردى سؤال كرد كه او را وصىّ قرار دهند ، امام فرمود : اگر آن وصيّت را از شهرى براى او فرستاده است ، حقّ ندارد كه آن را ردّ كند ، و اگر در شهرى باشد كه غير از او نيز براى تصدّى وصايت ديگرى وجود داشته باشد ، قبول يا ردّ آن بسته به رأى و ارادهء او است .\r\nشرح : « مشهور ميان علماء آنست كه وصىّ تا مادامى كه موصى در قيد حيات است حقّ دارد وصيّت را ردّ كند و نپذيرد به شرط آنكه بتواند به موصي ردّ را ابلاغ كند ، و چنانچه پيش از آنكه موصى از دنيا برود به او ردّ كرد چيزى بر عهدهء او نيست ، ولى اگر موصى وفات كند ديگر ردّ اثرى ندارد و ناچار متعهّد است و لازم است بدان اقدام نمايد » .\r\n5447 - و سهل بن زياد از على بن ريّان روايت كرده است كه گفت به امام\r\n","description":"","footnote":"","page_name":" 34 ","page_number":34},
  {"content":"\r\nابو الحسن هادى عليه السّلام نوشتم : مردى پدرش او را بقبول وصيّت خود فراخوانده ، آيا حقّ دارد كه از قبول وصيّت پدرش امتناع كند ، امام عليه السّلام در پاسخ مرقوم فرمود : او حقّ ندارد كه امتناع ورزد .\r\nشرح : « هر چند روايت از نظر سند به سهل بن زياد ضعيف است ، لكن فرزند حقّ ندارد از فرمان پدر روى برتابد چون طاعت پدر را در امور مباح خداوند واجب ساخته است » .\r\n5448 - و محمّد بن ابى عمير از هشام بن سالم از امام صادق عليه السّلام در بارهء مردى سؤال كرده است كه شخصى را به وصايت خود بر مىگزيند ولى او از قبول آن اكراه دارد ، امام صادق عليه السّلام فرمود : حقّ ندارد او را در چنين حالى فرو گذارد .\r\nشرح : « اين خبر دلالت دارد بر كراهت ردّ وصيّت خصوصا زمانى كه موصى دسترسى به ديگرى ندارد كه به دو وصيّت كند » .\r\n5449 - و علىّ بن حكم از سيف بن عميره از منصور بن حازم از امام صادق عليه السّلام روايت كرده است كه فرمود : هر گاه مردى به برادر خود در حال غيبتش وصيّت كند ، وصى حقّ ندارد وصيّت او را ردّ كند و نپذيرد ، زيرا اگر او حاضر ميبود و از قبول آن اباء ميكرد ، شخص موصى ديگرى را براى وصايت خود مىطلبيد .\r\n","description":"","footnote":"","page_name":" 35 ","page_number":35},
  {"content":"\r\n\r\nباب حدّى كه چون كودك به آن حدّ برآيد وصيّتش نافذ است\r\n5450 - محمّد بن ابى عمير ، از أبان بن عثمان ، از عبد الرّحمن بن - أبى عبد الله ، از امام صادق عليه السّلام روايت كرده است كه فرمود : پسر چون بده سال برسد ، وصيّتش نافذ مىشود .\r\n5451 - و صفوان بن يحيى ، از موسى بن بكر ، از زراره ، از امام ابو جعفر باقر عليه السّلام روايت كرده است كه فرمود : چون ده سال بر پسر بگذرد ، براى او جايز است كه سهمى از مال خود را در راه آزاد كردن برده ، يا برسم صدقه انفاق كند ، و وصيّتش در حدّ معروف و حقّ جايز و نافذ است .\r\n5452 - و محمّد بن ابى عمير ، از أبو المغرا ، از ابو بصير ، از امام صادق عليه - السّلام روايت كرده است كه فرمود : چون پسر بده سال برسد ، اگر وصيّت كند كه ثلث مالش را در حقّى صرف كنند ، وصيّتش نافذ است ، و اگر هفت ساله باشد و وصيّت كند ، كه اندكى از مالش را در حقّى صرف كنند وصيّتش نافذ است .\r\nشرح : « شهيد ( ره ) در مسالك فرموده : فقهاى ما در صحّت وصيّة كودك كه بسنّ بلوغ نرسيده اختلاف كرده‌اند ، و بيشتر از آنان متقدّمين و متأخّرين وصيّت طفل\r\n","description":"","footnote":"","page_name":" 36 ","page_number":36},
  {"content":"\r\nمميّز را در مورد خير جائز و نافذ دانند ، و ابن ادريس بلوغ شرعى را شرط داند » .\r\n5453 - و علىّ بن حكم ، از داود بن نعمان ، از أبو أيّوب ، از محمّد بن مسلم روايت كرده است ، كه گفت : از امام صادق عليه السّلام شنيدم كه ميفرمود : پسر چون محتضر شود ، و پيش از آنكه بالغ شده باشد وصيّت كند ، وصيّتش در بارهء خويشاوندان نافذ است ، و در بارهء بيگانگان نافذ نيست .\r\n\r\nباب وصيّت بوسيلهء نوشتن و اشاره كردن\r\n5454 - عبد الصّمد بن محمّد ، از حنان بن سدير ، از پدرش ، از امام أبو جعفر باقر عليه السّلام روايت كرده است كه فرمود : بر محمّد بن علىّ ابن الحنفيّه وارد شدم در حالى كه زبانش بند آمده بود ، پس او را به وصيّت فرمان دادم ، ولى جواب نداد ، پس طشتى خواستم ، و شن در آن ريختم ، و آن را در برابر او نهادند ، پس به او گفتم : با دستت به روى آن شنها بنويس پس او وصيّتش را با دست خود بر آن ريگها بنوشت ، و من آن را در نامه اى استنساخ كردم .\r\nشرح : « محمّد ابن حنفيّه از بزرگان تابعين است ، و روايات بسيارى از پدرش امير مؤمنان عليه السّلام نقل مىكند و عامّه نيز او را در حدّ اعلاى وثاقت وصف كرده‌اند ، در سال هشتاد هجرى از دنيا رفته است ، و در آن زمان امام باقر عليه -\r\n","description":"","footnote":"","page_name":" 37 ","page_number":37},
  {"content":"\r\nالسّلام در سنّ بيست و چهار يا بيست و پنج سالگى بوده است . و روايت دلالت دارد كه وى در حيات امام باقر فوت كرده در حالى كه كيسانيّه گويند وى از ترس عبد الله بن زبير در كوه رضوى غايب شد و در آخر الزّمان ظهور خواهد كرد ، و او مهدى موعود است » .\r\n5455 - و محمّد بن احمد أشعرى ، از سندىّ بن محمّد ، از يونس بن يعقوب ، از ابو مريم ، بنقل از پدرش روايت كرده است كه : أمامه دختر ابو العاص بن ربيع كه مادرش زينب ، دختر رسول خدا صلَّى الله عليه و آله بود ، پس از رحلت حضرت فاطمه عليها السّلام در حبالهء نكاح علىّ بن ابى طالب عليه السّلام قرار داشت ، و پس از شهادت امير المؤمنين عليه السّلام مغيرة بن نوفل در مقام همسرى أمامه جايگزين آن حضرت شد ، پس گفته‌اند كه او بدردى سخت مبتلا شد ، چندان كه زبانش بند آمد ، در اين ميان حسن و حسين پسران علىّ عليه السّلام نزد او آمدند ، در حالى كه او قدرت سخن گفتن نداشت ، پس آن دو در حالى كه مغيره اكراه ميداشت با أمامه بسخن پرداختند ، و گفتند : آيا فلان شخص و خانواده اش را آزاد كرده اى ؟\r\nپس أمامه با اشاره سر جواب مثبت ميداد ، و باز گفتند : آيا فلان عمل و فلان اقدام را انجام داده اى ؟ و امامه بار ديگر - با اشارهء سر - همچنان جوابى در مقام اثبات يا نفى ميداد ، و قدرت آشكارا سخن گفتن را نداشت ، و ايشان آن اقرار با اشاره را در جهت خواست او تنفيذ كردند و معتبر دانستند .\r\nشرح : « امامه بنت أبى العاص بن ربيع از امير مؤمنان عليه السّلام فرزندى\r\n","description":"","footnote":"","page_name":" 38 ","page_number":38},
  {"content":"\r\nنياورد و پس از شهادت آن حضرت عليه السّلام بزوجيّت مغيرة بن نوفل بن حارث بن - عبد المطَّلب درآمد و از وى نيز داراى فرزند نگشت ، و پدرش ابو العاص پيش از فتح مكَّه ايمان آورده بود ، و خبر دلالت دارد بر اينكه در هنگام تعذّر اشاره نيز در حكم وصيّت مىباشد و صحيح است » .\r\n5456 - از ابراهيم بن محمّد همدانى روايت شده است كه گفت : « طىّ نامه اى به امام ابو الحسن الهادى عليه السّلام معروض داشتم كه : مردى نامه اى را بخطَّ خود نوشته ، و بورثهء خود نگفته است كه اين وصيّت من است ، و همچنين نگفته است كه من وصيّتى كرده‌ام ، الَّا اينكه نامه اى نوشته است و موضوعاتى را كه ميخواسته است مورد وصيّت قرار دهد در آن بيان كرده است . در اين صورت آيا بر ورثهء او واجبست كه آنچه را در آن نامه بخطَّ او آمده ، با اينكه ايشان را به انجام دادن آن امر نكرده است انجام دهند ؟ امام عليه السّلام نوشت : اگر فرزندانى داشته باشد كه هر چه را در نامهء پدرشان بيابند ، چه در جهت نيكوكارى باشد ، و چه در جهت ديگر ، اجراء ميكنند پس بر اين گونه عمل كنند .\r\nشرح : « اين خبر دلالت دارد كه تنها نوشته اعتبار ندارد مگر آنكه قرينه اى در كار باشد كه ورثه بدانند وى بدان چه نوشته است وصيّت كرده » .\r\n\r\nباب تجديد نظر در وصيّت\r\n5457 - حسن بن علىّ بن فضّال ، از علىّ بن عقبه ، از بريد عجلى ، از امام صادق عليه السّلام روايت كرده است كه فرمود : صاحب وصيّت حقّ دارد كه در مطالب\r\n","description":"","footnote":"","page_name":" 39 ","page_number":39},
  {"content":"\r\nآن رجوع كند ، و تا هر زمان كه زنده باشد در وصيّت خود تجديد نظر نمايد .\r\nشرح : « در ميان فقهاء خلافى نيست در اينكه موصى تا در قيد حيات است ميتواند از آنچه وصيّت كرده رجوع كند » .\r\n5458 - و محمّد بن أبى عمير ، از بكير بن أعين ، از عبيد بن زراره ، روايت كرده است ، كه گفت : من از امام صادق عليه السّلام شنيدم كه ميفرمود : شخص وصيّتكننده حقّ دارد كه در وصيّت خود رجوع كند ، چه در حال تندرستى باشد ، و چه در حال بيمارى .\r\nتذكَّر : « روايت بكير از عبيد بن زراره صحيح نيست و نسخه تصحيف شده يا مؤلَّف سهو كرده و صواب » ابن بكير « است » .\r\n5459 - و يونس بن عبد الرحمن ، از عبد الله بن مسكان ، از امام صادق عليه - السّلام روايت كرده است كه فرمود : امير المؤمنين عليه السّلام حكم كرد بر اينكه غلام يا كنيز مدبّر از ثلث است ، و مرد تا نمرده است حقّ دارد كه وصيّت خود را نقض كند ، چنان كه چيزى بر آن بيفزايد ، يا چيزى از آن بكاهد .\r\n5460 - و در روايت يونس بن عبد الرحمن به اسنادش آمده است كه على بن الحسين عليه السّلام فرمود : شخص حقّ دارد كه وصيّتش را تغيير دهد ، بر اين گونه كه كسى را كه به مملوك بودنش امر كرده بود آزاد كند ، و كسى را كه به آزاد كردنش\r\n","description":"","footnote":"","page_name":" 40 ","page_number":40},
  {"content":"\r\nامر كرده بود مملوك سازد ، و كسى را كه بىبهره ساخته بود بهره مند نمايد ، و كسى را كه بهره مند كرده بود بىبهره كند ، تا هر زمان كه نميرد و از اين نيّت رجوع نكرده باشد .\r\nشرح : « اگر دو وصيّتنامه از موصي موجود بوده باشد بدوّمى بايد عمل كرده شود .\r\nزيرا ناقض وصيّت اوّل است ، و چنانچه تاريخ آن معلوم نبود از قرائن هر كدام معلوم گشت كه بعد بوده آن نافذ است ، و در صورت عدم تاريخ و قرينه هر كدام را ورثه امضا كنند » .\r\n\r\nباب كسى كه در حضور ورثه بيش از ثلث وصيّت كند و آنان تجويز كنند آيا پس از مرگ او حقّ نقض دارند ؟\r\n5461 - حمّاد بن عيسى ، از حريز ، از محمّد بن مسلم ، روايت كرده است كه از امام صادق عليه السّلام در بارهء مردى سؤال كرد كه در حضور ورثه اش وصيّتى كند ، و ايشان آن وصيّت را تجويز نمايند ، و آنگاه چون آن مرد بميرد آن وصيّت را نقض كنند ، آيا ايشان حقّ دارند كه وصيّت مورد اقرار خود را ردّ نمايند ؟ امام فرمود :\r\nايشان چنين حقّى ندارند ، و در صورتى كه در زمان حيات موصى به آن وصيّت اقرار كرده باشند وصيّت در بارهء ايشان جائز و نافذ است .\r\nو صفوان بن يحيى ، از منصور بن حازم نظير همين خبر را از امام صادق عليه السّلام روايت كرده است .\r\n","description":"","footnote":"","page_name":" 41 ","page_number":41},
  {"content":"\r\nشرح : « بيشتر فقها اجازهء وارث را مؤثّر در وصيّت دانند چه در حال حيات موصى چه پس از وفات او ، و شيخ مفيد و ابن ادريس گويند فقط پس از وفات صحيح است زيرا در حال حيات هنوز صاحب مال نشده‌اند تا بتوانند ببخشند يا نبخشند ، ولى قول مشهور قوىتر است » .\r\n\r\nباب وجوب إجراء وصيّت و نهى از تبديل ان\r\n5462 - حمّاد بن عيسى ، از حريز ، از محمّد بن مسلم روايت كرده است ، كه گفت : از امام صادق عليه السّلام در بارهء مردى سؤال كردم كه وصيّت كند كه مالش را در راه خدا صرف كنند ، امام عليه السّلام فرمود : آن مال را بهر كس كه آن را بنفع او وصيّت كرده است عطا كن ، و اگر چه آن شخص يهودى يا نصرانى باشد ، زيرا خداى عزّ و جلّ ميفرمايد : [ وصيّت حقّى واجب است بر خدا ترسان ( و تبديلناپذير ) 
  ] پس كسى كه آن را مبدّل سازد ، بعد از آنكه خود آن را را شنيده باشد گناه آن به گردن ايشانست « ( بقره : 180 ) .\r\nمصنّف اين كتاب - رحمه الله - گويد : مقصود از « مالش را » كه در اين خبر آمده است ، همان ثلث است .\r\n5463 - و سهل بن زياد ، از محمّد بن وليد ، از يونس بن يعقوب روايت كرده است كه مردى كه در همدان ميزيست بيان كرد كه پدرش در حالى مرده است كه اين امر - يعنى امر ولايت و مقام ائمّه عليهم السّلام - را نميشناخته است ، و در\r\n","description":"","footnote":"","page_name":" 42 ","page_number":42},
  {"content":"\r\nچنين وضع بهنگام وفات وصيّتى كرده است ، و از آن جمله مقرّر داشته است كه چيزى از مال او را در راه خدا انفاق كنند ، پس از امام صادق عليه السّلام سؤال شد كه در بارهء آن وصيّت و آن مال چه بايد كرد ؟ و در ضمن سؤال به آن حضرت خبر داديم كه او بهنگام وصيّت نسبت به اين امر عارف نبوده است . امام عليه السّلام فرمود : اگر كسى به من وصيّت كند كه مالش را در جهت منفعت يكى از يهود يا نصارى قرار دهم هر آينه آن را در آن جهت قرار خواهم داد ، زيرا كه خداى عزّ و جلّ ميفرمايد : [ وصيّت حقّى واجب ( و تبديل ناپذير است ) 
  ] پس كسى كه آن را مبدّل سازد ، بعد از آنكه خود آن را شنيده باشد ، گناه آن به گردن ايشانست ، [ زيرا خدا شنوا و دانا است 
  ] « پس بنگريد تا چه كسى به آن طرفها - يعنى مرزها - ميرود ، تا آن مال را بسوى او بفرستيد .\r\n5464 - و از أبو طالب عبد الله بن صلت قمّى روايت شده است ، كه گفت :\r\n« خليل بن هاشم كه در آن وقت حاكم نيشابور بود ، به ذو الرّياستين ، نامه اى نوشت كه مردى از مجوس مرده است ، و در وصيّت خود مقدارى از مالش را به فقراء اختصاص داده است ، و وصى آن مرد آن مال را در نيشابور گرفته و در مصلحت فقراى مسلمين صرف كرده است . حكم چيست ؟\r\nو خليل اين داستان را براى ذو الرّياستين نوشت ، و او در اين باره از مأمون سؤال كرد ، ولى مأمون گفت : من در اين موضوع چيزى نميدانم . پس از امام ابو الحسن\r\n","description":"","footnote":"","page_name":" 43 ","page_number":43},
  {"content":"\r\nالرضا عليه السّلام سؤال كرد ، ابو الحسن عليه السّلام فرمود : آن مجوسى براى فقراى مسلمين وصيّت نكرده است ، ولى سزاوار چنين است كه مقدارى برابر با آن مال را از مال صدقه بگيرند ، و به فقراى مجوس برگردانند .\r\nشرح : « خبر دلالت دارد بر اينكه موصى بهر آئينى كه باشد اگر براى فقراء وصيّت كند مرادش اهل مذهب خود اوست » .\r\n\r\nباب آنكه انسان تا چيزى از روح در بدن دارد ، به مالكيّت مال خود سزاوارتر است\r\n5465 - ثعلبة بن ميمون ، از ابو الحسن ساباطىّ ، از عمّار بن موسى روايت كرده است كه از امام صادق شنيده است كه ميفرمود : صاحب مال تا چيزى از روح در بدن داشته باشد بمالكيّت مال خود سزاوارتر است ، ميتواند بهر مصرف كه بخواهد صرف كند .\r\n5466 - و عبد الله بن جبله ، از سماعه ، از أبو بصير روايت كرده است ، كه گفت : به امام صادق عليه السّلام معروض داشتم : مردى كه فرزند داشته باشد آيا حقّ آن را دارد كه مال خود را بخويشاوندانش اختصاص دهد ؟ امام فرمود : آن مال\r\n","description":"","footnote":"","page_name":" 44 ","page_number":44},
  {"content":"\r\nمتعلَّق به او است ، هر چه بخواهد با آن انجام ميدهد ، تا زمانى كه مرگش فرا رسد .\r\nمصنّف اين كتاب - رحمه الله - گفت : مقصود از اين بيان اينست كه او حقّ دارد ، كه در زمان حيات خود آن را از مال خودش جدا سازد ، يا همگى آن را در زمان حياتش ببخشد ، و بشخصى كه به او بخشيده است تسليم كند ، ولى در صورتى كه نسبت به آن وصيّت كند ، سهمى افزون از ثلث ندارد ، و تصديق اين مطلب :\r\n5467 - مطلبى است كه صفوان از مرازم ، در بارهء مردى روايت كرده است كه چيزى از مال خود را در حال بيمارى ببخشد ، و امام عليه السّلام فرمود : در صورتى كه آن را جدا كند عملش جايز است ، ولى اگر وصيّت كند تنها از ثلث ميتواند ببخشد .\r\n5468 - و امّا حديث على بن أسباط از ثعلبه ، از ابو الحسن عمرو بن شدّاد أزدى ، از عمّار بن موسى ، از امام صادق عليه السّلام كه فرمود : مرد تا هر زمان كه روح در بدن داشته باشد نسبت بمال خود سزاوارتر است ، چنان كه اگر در بارهء همگى آن وصيّت كند براى او جايز است .\r\nاين بيان ناظر بمورديست كه شخص صاحب مال وارثى نزديك يا دور نداشته باشد ، كه در اين صورت ميتواند نسبت بكليّهء دارائى خود ، در هر موردى كه بخواهد وصيّت كند ، ولى در موردى كه وارثى نزديك يا دور داشته باشد براى او جايز\r\n","description":"","footnote":"","page_name":" 45 ","page_number":45},
  {"content":"\r\nنيست كه به بيش از ثلث وصيّت كند ، و در صورتى كه به بيش از ثلث وصيّت كند وصيتش به همان ثلث باز ميگردد ، و تصديق اين مطلب :\r\n5469 - خبريست كه اسماعيل بن أبى زياد سكونى ، از امام جعفر بن محمّد ، از پدرش عليهما السّلام روايت كرده است ، كه از آن امام در بارهء مردى سؤال كردند كه بميرد در حالى كه نه وارثى داشته باشد ، و نه قوم و قبيله اى . امام فرمود : او مال خود را بدلخواهش در جهت نفع و صلاح مسلمين ، و كمك بمساكين و ابن السبيل مورد وصيّت قرار دهد .\r\nو اين حديثى مفسّر است ، و مفسّر حاكم بر مجمل است .\r\nشرح : « حديث ابو بصير را ميتوان حمل كرد بر اينكه مراد از » مال خود را بخويشاوندان اختصاص دهد « ثلث مال مراد است نه همه آن زيرا وارث را بىبهره گذاردن خود جنف است و قرآن آن را ردّ كرده است و ظلم شمرده » .\r\n\r\nباب وصيّت كسى كه از روى عمد خودكشى كند .\r\n5470 - حسن بن محبوب ، از أبى ولَّاد روايت كرده است كه گفت : امام صادق عليه السّلام را شنيدم كه ميفرمود : كسى كه از روى عمد خود را بكشد ، پس او جاودانه در آتش جهنّم خواهد زيست . گفتند : به نظر امام اگر وصيّتى كند ، و آنگاه بيدرنگ خود را از روى عمد بكشد ، آيا آن وصيّت اجرا مىشود ؟ فرمود : اگر پيش از\r\n","description":"","footnote":"","page_name":" 46 ","page_number":46},
  {"content":"\r\nآنكه حادثه اى از قبيل زخمى يا كار كشنده اى در وجود خود انجام داده باشد وصيّت كند وصيّتش در ثلث نافذ است ، و اگر پس از پديد آوردن حادثه اى مانند زخمى يا كارى كه احتمال مرگ در پى داشته باشد ، وصيّت كند ، وصيّتش نافذ نيست .\r\n\r\nباب در بارهء دو مرد كه بوصايت برگزيده ميشوند ، پس هر يك وصايت خود را به نيمى از تركه اختصاص ميدهد .\r\n5471 - محمّد بن حسن صفّار - رضى الله عنه - طىّ نامه اى از امام ابو محمّد حسن بن علىّ عليهما السّلام سؤال كرد كه : مردى به دو مرد وصيّت كرده است ، در اين صورت آيا براى يكى از آن دو جايز است كه وصايت نيمى از تركه را به خود اختصاص دهد ، و آن ديگر نيز وصايت نيم ديگر را مخصوص سازد ؟ امام عليه السّلام در پاسخ مرقوم داشت : براى آن دو سزاوار نيست كه با نظر ميّت مخالفت كنند ، و إن شاء الله بر حسب مأموريّتى كه به ايشان داده عمل ميكنند . و اين توقيع بخطَّ آن امام عليه السّلام نزد منست .\r\n5472 - و در كتاب محمّد بن يعقوب كلينىّ - رحمه الله - از احمد بن محمّد ، از علىّ بن حسن ميثمى ، از دو برادرش محمّد و احمد ، از پدرشان از داود بن أبى -\r\n","description":"","footnote":"","page_name":" 47 ","page_number":47},
  {"content":"\r\nيزيد ، از بريد بن معاويه آمده است كه گفت : مردى بمرد ، و به دو مرد وصيّت كرده بود پس يكى از آن دو برفيق خود گفت : نصف تركه را تو بردار ، و نصف ديگر را به من بگذار ، پس آن ديگر امتناع كرد ، تا از امام صادق عليه السّلام در اين باره سؤال كردند ، حضرت فرمود او حقّ دارد كه امتناع كند .\r\nمصنّف اين كتاب - رحمه الله - گفت : من بمضمون اين حديث فتوى نميدهم ، بلكه به چيزى فتوى مىدهم كه بخطَّ حسن بن علىّ عليهما السّلام نزد خود دارم ، و بفرض آنكه آن دو خبر هر دو صحيح باشد ، اتّخاذ قول اخير ، چنان كه امام صادق عليه السّلام به آن امر فرموده واجب است ، و اين بدان جهت است كه اخبار وجوهى و معانىاى دارند ، و هر امامى به زمان خودش ، و امام آن زمان از ساير افراد مردم داناتر است . و با لله التّوفيق .\r\n\r\nباب وصيّت به شىء ، و سهم ، و جزء ، و كثير\r\n5473 - أبان بن تغلب ، از علىّ بن الحسين عليهما السّلام روايت كرده است ، كه از آن امام در بارهء مردى سؤال كردند كه به « شىء » از مالش وصيّت كند ، امام عليه السّلام فرمود : « شيء » در نامهء علىّ عليه السّلام يكى از شش قسمت است .\r\n","description":"","footnote":"","page_name":" 48 ","page_number":48},
  {"content":"\r\n5474 - و سكونى از امام صادق عليه السّلام روايت كرده است كه از آن امام در بارهء مردى سؤال كردند كه به سهمى از مالش وصيّت كند ، فرمود : « سهم » يك هشتم است ، بحجّت قول خداى عزّ و جلّ « همانا كه صدقات براى فقراء ، و مساكين ، و تحصيلداران آن ، و تأليف قلوب ، و آزاد ساختن بردگان ، و ورشكستگان ، و در راه خدا ، و ابن السّبيل است » .\r\nشرح : « امام عليه السّلام » سهم « را با استفاده از اصناف ثمانيهء زكات ( در آيه 59 سوره توبه ) معيّن كرده است ، و منافات ندارد كه از سهام ششگانهء آيهء خمس ( در سورهء انفال ) كه خدا و رسول و ذى القربى و يتيمان و مساكين و ابن سبيل باشند تعيين گردد و از اين رو روايت آتيه يكى از شش سهم دانسته است » .\r\n5475 - و در روايتى آمده است كه سهم يك از شش است .\r\nمصنّف اين كتاب - رحمه الله - گفت : وقتى كه بسهمى از سهام زكات وصيّت كند ، سهم يك از هشت است ، و وقتى كه بسهمى از سهام ارث وصيّت كند ، سهم يك از شش است . و اين دو حديث متّفق و غير مختلفند ، و بنا بر اين جريان وصيّت بستگى به چيزى دارد كه از مقصود وصيّتكننده بر مىآيد .\r\n5476 - و حسن بن علىّ بن فضّال ، از ثعلبة بن ميمون ، از معاوية بن عمّار\r\n","description":"","footnote":"","page_name":" 49 ","page_number":49},
  {"content":"\r\nروايت كرده است كه گفت : از امام صادق عليه السّلام در بارهء مردى سؤال كردم كه به جزئى از مالش وصيّت كرده ، پس فرمود : مصداق آن ، يكجزء از ده جزء است ، چنان كه خداى عزّ و جلّ فرموده است : « سپس بالاى هر كوهى جزئى از آنها را قرار بده » ( بقره : 262 ) . و آن كوهها ده كوه بوده‌اند .\r\nشرح : « محقّق حلَّى و بسيارى از فقها باستناد اين گونه روايات يك عشر را واجب دانسته‌اند ، و جماعتى باستناد روايت ديگرى كه به آيهء شريفهء * ( لَها سَبْعَةُ أَبْوابٍ لِكُلِّ بابٍ مِنْهُمْ جُزْءٌ مَقْسُومٌ ) * تمسّك كرده يك هفتم دانسته‌اند ، ولى جماعت اول آن را مستحب شمرده‌اند » .\r\n5477 - و بزنطى ، از حسين بن خالد ، از امام ابو الحسن عليه السّلام روايت كرده است ، كه گفت : از آن امام در بارهء مردى سؤال كردم كه نسبت به جزئى از مال خود وصيّت كرده ، امام فرمود : معنى آن يك هفتم از ثلث او است .\r\nمصنّف اين كتاب - رحمه الله - گفت : صاحبان اموال در زمانهاى گذشته اموال خود را به اجزائى تقسيم ميكردند ، پس بعضى از ايشان مال خود را بده جزء ، و بعضى بهفت جزء قسمت مينمودند ، و بنا بر اين ، وصيّت مرد در مالش برسم او در تقسيم مالش برگزار مىشود ، و اين گونه وصيّت را تنها كسى به كار مىبندد كه لغت را بداند ، و مقصود از آن را بفهمد . و امّا تودهء مردم وصيّتهاى خود را با عبارات معلومى بيان ميكنند كه مبلغ آن به هيچ گونه تفسيرى نياز ندارد .\r\n","description":"","footnote":"","page_name":" 50 ","page_number":50},
  {"content":"\r\nپس وقتى كسى بمال كثيرى وصيّت كند ، يا نذر نمايد كه مال كثيرى به صدقه بدهد ، در اين صورت كثير هشتاد و بيشتر از آنست ، زيرا خداى تبارك و تعالى فرموده است « خدا شما را در مواطن كثيرى يارى كرد » . و اين مواطن هشتاد موطن بوده است .\r\nشرح : « بكلام مؤلَّف - اشكال كرده‌اند ، و گفته‌اند : اين معانى شرعى است نه لغوى ، و الَّا جزء به يك هزارم و كمتر هم در لغت و عرف اطلاق مىشود » .\r\n\r\nباب آنكه شخصى ببذل مالى في سبيل الله وصيّت كند\r\n5478 - محمّد بن عيسى بن عبيد ، از حسن بن راشد روايت كرده است ، كه گفت : از امام هادى ابو الحسن عسكرى عليه السّلام در بارهء مردى سؤال كردم كه ببذل مالى\r\n« في سبيل الله » وصيّت كرده ، امام عليه السّلام فرمود :\r\n« سبيل الله » شيعيان ما هستند .\r\n5479 - و محمّد بن عيسى از محمّد بن سليمان ، از حسين بن عمر روايت كرده است كه : به امام صادق عليه السّلام معروض داشتم كه مردى مرا به انفاق چيزى\r\n« في سبيل الله » وصيّت كرده است ، پس امام عليه السّلام فرمود : آن را در راه\r\n","description":"","footnote":"","page_name":" 51 ","page_number":51},
  {"content":"\r\nحجّ صرف كن ، گفت : گفتم : مرا به انفاق\r\n« في السّبيل » وصيّت كرده است فرمود : آن را در راه حجّ صرف كن ، زيرا كه من سبيلى از سبل او را افضل از حجّ نميدانم .\r\nشرح :\r\n« في سبيل الله » به استيناس آيات بسيارى كه در آن امر بجهاد شده است ظهور در امر جهاد دارد ولى آياتى هست كه موارد ديگرى را سبيل الله گفته است لذا منحصر به جهاد نيست بلكه مطلق امور دينى را شامل مىشود ، و از جمله حجّ است . و از جمله مرز دارى و مرابطه ، و شيعيان امام نيز خود مرزدار حدود شرع انور براستى و درستى ميباشند و اگر به فقراء آنها داده شود در راه خدا و جهاد معنوى صرف شده است » .\r\nمصنّف اين كتاب - رحمه الله - گفت : اين دو حديث متّفقند ، زيرا كه او آنچه را كه براى انفاق\r\n« في السبيل » به او وصيّت شده ، به مردى از شيعه ميدهد تا از جانب موصى حجّ بجاى آورد ، و على هذا اين خبر با خبرى كه فرمود : « سبيل الله شيعه ما هستند » موافق است .\r\n\r\nباب ضمان وصىّ نسبت به تغييرى كه در وصيّت ميّت پديد آورد\r\n5480 - محمّد بن سنان ، از ابن مسكان ، از ابو سعيد روايت كرده است كه از امام صادق عليه السّلام در بارهء مردى سؤال كردند كه به انجام حجّى وصيّت كند ، پس وصىّ او آن را به آزاد كردن برده اى مبدّل سازد . امام فرمود : وصىّ او غرامت را مىپردازد ، و وصيّت را به همان صورت كه به او توصيه شده به صورت حجّ اجراء مىكند .\r\n","description":"","footnote":"","page_name":" 52 ","page_number":52},
  {"content":"\r\nزيرا خداى عزّ و جلّ ميفرمايد : « وصيّت حقّى واجبست ، پس كسانى كه آن را مبدّل سازند بعد از آنكه اين حكم را شنيده باشند گناه آن به گردن ايشان است » .\r\n5481 - و حسن بن محبوب ، از محمّد بن مارد ، روايت كرده است كه گفت : از امام صادق عليه السّلام در بارهء مردى سؤال كردم كه بشخصى وصيّت كند ، و او را مأمور سازد كه برده اى را با صرف ششصد درهم از محلّ ثلثش از جانب او آزاد سازد ، ولى وصىّ آن ششصد درهم را در اختيار مردى قرار دهد كه با صرف كردن آن حجّى بنيابت از موصى بجا آورد . امام عليه السّلام فرمود : رأى من اينست كه وصى ميبايد ششصد درهم بعنوان غرامت از مال خود را همانطور كه موصى وصيّت كرده به آزاد كردن برده اختصاص بدهد .\r\n5482 - و محمّد بن أبى عمير ، از زيد نرسىّ ، از علىّ بن مزيد ، صاحب سابرىّ روايت كرده است كه گفت : مردى وصيّت كرد كه تركه اش در اختيار من قرار گيرد ، و مرا مأمور ساخت تا با صرف كردن آن حجّى بنيابتش بجا آوردم ، ولى چون در تركه اش نگريستم ، آن را چيز كمى يافتم كه براى حجّ كفايت نميكرد ، از ابو حنيفه و فقهاء اهل كوفه در اين باره سؤال كردم ، ايشان گفتند : آن مال مورد وصيّت را بنيابت او صدقه ده . بعد چون عبد الله بن حسن را در حال طواف ديدم ، در اين باره از او پرسيدم ، و براى او گفتم كه مردى از دوستان شما از اهل كوفه مرده\r\n","description":"","footnote":"","page_name":" 53 ","page_number":53},
  {"content":"\r\nو وصيّت كرده است تا تركه اش را در اختيار من قرار دهند ، و مرا مأمور ساخته است كه با صرف آن از جانب او حجّ بجا آورم ، ولى چون در آن نگريستم آن را براى حجّ كافى نيافتم ، و از فقهاى شهرمان در اين باره سؤال كردم ايشان گفتند : آن را از جانب او صدقه بده ، و من آن را صدقه دادم ، اكنون نظر تو چيست ؟ به من گفت : اين جعفر بن محمّد است كه در حجر مىباشد ، نزد او برو و از وى بپرس ، من داخل حجر اسماعيل شده و حضرت را در آنجا ديدم كه در زير ناودان روبروى خانه نشسته و دعا ميكنند ، آنگاه رو به من نموده پرسيد حاجتت چيست ؟ گفتم مردى فوت كرده و به من وصيّت كرده كه از تركهء او برايش حجّى بجاى آورم و من نگريستم و مال را وافى براى حجّ نيافتم و از فقهائى كه نزد ما هستند پرسيدم گفتند : صدقه ده . امام پرسيد :\r\nتو چه كردى ؟ گفتم : آن را صدقه بدادم ، گفت : تو خود را ضامن او ساخته اى ، مگر آنكه آن تركه براى انجام حجّ از مكَّه كافى نباشد ، پس اگر به اندازه انجام حجّ از مكَّه نرسد ضمانى بر تو نيست ، ولى اگر به اندازه انجام حجّ از مكَّه برسد ، تو ضامنى .\r\nشرح : « مراد آنست كه اگر وفا بحجّ ميقاتى هم ندهد آنگاه ميتوان صدقه داد و إلَّا نه » .\r\n","description":"","footnote":"","page_name":" 54 ","page_number":54},
  {"content":"\r\n\r\nباب وصيّت براى اعمام و اخوال و موالى\r\n5483 - حسن بن محبوب ، از على بن رئاب از زراره روايت كرده است ، كه از امام ابو جعفر باقر عليه السّلام در بارهء مردى سؤال كردند كه ثلث مالش را براى اعمام و اخوالش وصيّت كند . آن حضرت عليه السّلام فرمود : سهم اعمامش دو ثلث ، و سهم اخوالش يك ثلث است .\r\n5484 - و سهل بن زياد آدمى ، طىّ نامه اى از امام ابو محمّد عليه السّلام در بارهء مردى سؤال كرد كه اولادى هم ذكور و هم اناث دارد ، و در خصوص مزرعه اى اقرار كرده است كه آن را به اولاد خود واگذاشته است ، ولى ذكر نكرده است كه آن بمقتضاى سهام و فرائض مقرّر از جانب خدا بين ايشان قسمت شود ، آيا سهم مرد و زن از آن مساوى است ؟ آن حضرت عليه السّلام توقيع فرمود كه ايشان وصيّت پدرشان را همانطور كه معين كرده است اجراء ميكنند ، ولى اگر در اين باره نامى نبرده است ، إن شاء الله آن را بكتاب خداى عزّ و جلّ ارجاع ميدهند .\r\n5485 - و محمّد بن حسن صفّار - رضى الله عنه - طىّ نامه اى از امام ابو الحسن محمّد الهادى عليه السّلام در بارهء مردى سؤال كرد ، كه وصيّت نمود تا ثلث\r\n","description":"","footnote":"","page_name":" 55 ","page_number":55},
  {"content":"\r\nمالش را ميان موالى و مولايانشان بطور مساوى قسمت كنند ، در اين صورت آيا مرد و زن در اين باره مساويند ، يا سهم مرد از مورد وصيّت دو برابر سهم زن است ؟ امام عليه السّلام توقيع فرمود كه : إن شاء الله تعالى ، وصيّت مرد بر مال مورد وصيّتش نافذ است .\r\nشرح : « اين خبر بظاهرش دلالت دارد كه زن و مرد مساوى مىبرند ، و ممكن است فرقش با خبر گذشته اين باشد كه آن در مورد وارث بود و اين خبر در مورد غير وارث است » .\r\n\r\nباب وصيّت به بالغ و نابالغ\r\n5486 - محمّد بن عيسى بن عبيد ، از برادرش جعفر بن عيسى بن عبيد ، از علىّ بن يقطين روايت كرده است كه گفت : « از امام ابو الحسن عليه السّلام در بارهء مردى سؤال كردم كه بزنى وصيّت كرده ، و كودكى را در وصيّت با او شريك ساخته .\r\nامام عليه السّلام فرمود : اين امر جايز است ، و زن وصيّت را اجرا مىكند ، و به انتظار بلوغ كودك نميماند ، پس چون كودك بالغ شود ، حقّ ندارد كه به تصرّفات زن رضايت ندهد ، مگر آنكه اقدامات او از قبيل تبديل يا تغيير در وصيّت باشد ، كه در اين صورت حقّ دارد كه آن را بر وفق آنچه ميّت وصيّت كرده است ، باز گرداند .\r\nشرح : « خبر دلالت دارد بر جواز شركت دادن كودك نابالغ در وصيّت چنان كه مشهور بدان فتوا داده‌اند ، و گفته‌اند جايز نيست كودك را به تنهائى وصىّ قرار داد » .\r\n","description":"","footnote":"","page_name":" 56 ","page_number":56},
  {"content":"\r\n5487 - و محمّد بن حسن صفّار - رضى الله عنه - طيّ نامه اى از امام أبو محمّد ، حسن بن علىّ امام عسكرى عليهما السّلام در بارهء مردى سؤال كرد كه فرزندان خود را ، كه بعضى از ايشان بزرگند و بالغ شده‌اند ، و بعضى خردسالند و در كودكى بسر مىبرند ، بوصايت تعيين كرده است ، در اين صورت آيا براى فرزندان بزرگ جايز است كه قبل از بالغ شدن خردسالان ، وصيّت پدر را اجراء كنند ، و دين او را ، كه توسّط شهود عدول بر ذمّهء ميّت بثبوت رسيده ، أداء نمايند ؟ امام ( عليه السّلام ) توقيع فرمود كه : بر فرزندان بزرگ واجبست كه دين پدرشان را أداء كنند ، و آن را به انتظار بلوغ كودكان متوقّف نسازند .\r\nشرح : « با اينكه جواب تنها در مورد أداء دين است ، جماعتى از فقهاى ما تصرّف كبير را قبل از بلوغ صغير جايز شمرده‌اند » .\r\n\r\nباب آنكه موصى له قبل از موصى يا قبل از دريافت مال موصى به درگذرد\r\n5488 - عمرو بن سعيد مدائنى ، از محمّد بن عمر ساباطى روايت كرده است كه گفت : از امام ابو جعفر - يعنى امام جواد عليه السّلام - در بارهء مردى سؤال كردم كه به من وصيّت كرد ، و مرا مأمور ساخت تا در هر سال بعمويش چيزى بدهم ، ولى عموى او از دنيا رفت ؟ امام مرقوم داشت : به ورثه اش بده .\r\nشرح : « در خبر معلوم نداشته كه موصى له ( يعنى شخصى كه موصى براى او مالى\r\n","description":"","footnote":"","page_name":" 57 ","page_number":57},
  {"content":"\r\nوصيّت كرده است ) پيش از قبول از دنيا رفته است يا پس از قبول ، لكن فقهاى ما فرض مسأله را قبل گرفته ، و ضمير را در ورثه اش به موصى له باز گردانده‌اند » .\r\n5489 - و عاصم بن حميد ، از محمّد بن قيس ، از امام ابو جعفر باقر عليه السّلام روايت كرده است كه فرمود : امير المؤمنين عليه السّلام در قضايش راجع به مردى كه بنفع ديگرى كه در اين حال غائب بود ، وصيّت كرد ، و او پيش از وصيّتكننده وفات يافت ، فرمود : مال مورد وصيّت متعلَّق بوارث متوفّى است .\r\nو فرمود : كسى كه بنفع ديگرى ، چه حاضر و چه غائب ، وصيّت كند ، و شخص مورد وصيّت قبل از وصيّتكننده بميرد ، وصيّت بنفع وارث ( موصى له ) متوفّى است ، مگر آنكه وصيّتكننده ، قبل از مردنش از وصيّت خود رجوع كند .\r\n5490 - و عبّاس بن عامر ، از مثنّى روايت كرده است كه گفت : در بارهء مردى سؤال كردم كه بنفع او وصيّتى انجام گرفته ، ولى او پيش از آنكه مورد وصيّت را دريافت كند مرده ، در حالى كه بلا عقب بوده است . فرمود : وارثى يا مولائى براى او جستجو كن ، و آن را به او بده ، گفتم : اگر وليّى براى او شناخته نشود ؟ فرمود :\r\nبكوش تا وليّى براى او بيابى ، پس اگر آن را نيافتى و خداى عزّ و جلّ بكوشش تو مطَّلع شد ، پس آن را صدقه كن .\r\nشرح : « در خبر دلالتى است بر جواز صدقه دادن مالى كه به صاحبش دسترسى نيست » .\r\n","description":"","footnote":"","page_name":" 58 ","page_number":58},
  {"content":"\r\n\r\nباب وصيّت به آزاد كردن بنده و صدقه و حجّ\r\n5491 - محمّد بن أبى عمير ، از معاوية بن عمّار روايت كرده است كه گفت : زنى از خانوادهء من مال خود را براى من وصيّت كرد ، و امر كرد كه از جانب او بنده اى را آزاد كنند ، و حجّ بجا آورند ، و صدقه بپردازند ، ولى مال او به انجام اين امور رسا نبود ، پس براى حلّ اين مشكل از ابو حنيفه سؤال كردم ، او گفت : مال مورد وصيّت بسه بخش تقسيم مىشود : بخشى در حجّ ، و بخشى در آزاد كردن بنده ، و بخشى در صدقه مصروف ميگردد .\r\nبه خدمت امام صادق عليه السّلام رسيدم ، و معروض داشتم كه زنى از خانوادهء من مرده و ثلث مالش را به من وصيّت كرده است ، و دستورى داده كه از جانب او بنده اى آزاد كنند ، و حجّ بجا آورند ، و صدقه بپردازند ، ولى من چون در آن مال بنگريستم آن را براى انجام اين امور رسا نيافتم ، امام فرمود : وصيّت را به حجّ آغاز كن ، زيرا كه آن فريضه اى از فرائض خداى عزّ و جلّ است ، و باقى ماندهء آن را بخشى در آزاد كردن بنده ، و بخشى در صدقه مصروف دار ، پس سخن امام عليه السّلام را به ابو حنيفه نقل كردم ، و او چون قول امام را بشنيد ، از گفتهء خود رجوع كرد ، و بقول امام قائل گشت .\r\nشرح : « خبر دلالت دارد بر تقدّم حجّ بر ساير آنچه وصيّت شده است » .\r\n","description":"","footnote":"","page_name":" 59 ","page_number":59},
  {"content":"\r\n5492 - و حسن بن على بن فضّال ، از داود بن فرقد روايت كرده است ، كه گفت : از امام صادق عليه السّلام در بارهء مردى سؤال كردند كه در سفر بود ، و كنيزكى و دو غلام از آن خود را بهمراه داشت ، پس آن دو را گفت : شما در راه خدا آزاديد ، شهادت دهيد كه آن جنين در شكم اين كنيزك من است ، تعلَّق به من دارد . پس آن كنيزك پسرى بياورد ، ولى چون ايشان بر ورثه وارد شدند ، ورثه اظهارات ايشان را منكر شدند ، و آنان را ببردگى گرفتند ، سپس آن دو غلام در مراحل بعد آزاد شدند ، و پس از آزاد شدن شهادت دادند كه مالك نخستينشان ايشان را گواه گرفته است كه جنين موجود در شكم كنيزكش متعلَّق به او است ، امام فرمود : شهادت آن دو در بارهء آن پسر نافذ است ، و آن پسر كه ايشان بنفع او شهادت داده‌اند ، حقّ ندارد كه آن دو را ببردگى بگيرد ، زيرا ايشان نسب او را اثبات كرده‌اند .\r\n5493 - و حسن بن محبوب ، از أبو جميله ، از حمران از امام ابو جعفر باقر عليه السّلام در بارهء مردى روايت كرده است كه بهنگام احتضار وصيّت كرد و گفت كه : فلان و فلان و فلان - و همچنان خود تا پنج نفر از مملوكان را بشمرد ، و گفت ايشان را آزاد كن ، ولى چون در ثلث او نظر كرد آن را وافى ببهاى مملوكانى كه دستور آزادى ايشان را داده است نيافته ؟ فرمود : كسانى را كه نام برده ، و دستور آزاد\r\n","description":"","footnote":"","page_name":" 60 ","page_number":60},
  {"content":"\r\nكردنشان را صادر كرده است به قيمت تقويم ميشوند ، و نخستين موردى را كه نام برده است آزاد مىكند ، و آنگاه به دوم و سوم و سپس چهارم ، و پس از آن به پنجم مىپردازد ، پس اگر ثلث وفا نكرد ، اين نارسائى را به حساب آنكه نامش در مرحلهء آخر برده شده است ميگذارد ، زيرا كه آن مرد بعد از مبلغ ثلث خود ، چيزى را كه مالك نبوده است آزاد كرده ، و اين دستور او نافذ نخواهد بود .\r\n5494 - و علاء بن رزين ، از محمّد بن مسلم ، از امام صادق عليه السّلام روايت كرده است ، كه گفت : از آن امام در بارهء مردى سؤال كردم كه مرگش فرا رسيده ، پس غلامش را آزاد كرده ، و وصيّتى نيز انجام داده ، كه مجموع آن افزون از ثلث بوده ، امام فرمود : آزاد كردن غلام اجراء مىشود ، و كمبود به حساب بقيه مىآيد .\r\n5495 - و احمد بن محمّد بن عيسى ، از أبو همّام - اسماعيل بن همام - از امام ابو الحسن الرضا عليه السّلام در بارهء مردى روايت كرده است كه بهنگام مرگ تفويض مالى بخويشاوندانش را وصيّت كرده ، و مملوكى را آزاد كرده ، ولى مجموع آنچه وصيّت كرده از ثلث افزون بوده ، در اين صورت تكليف اولياء ميّت نسبت به اين وصيّت چيست ؟ امام فرمود : از آزاد كردن مملوك شروع به تنفيذ و اجراء مىشود .\r\nشرح : « فقه حديث آنست كه اموال به صرف وصيّت منتقل به موصى له نميشود و قبول نيز ميخواهد ولى عتق منجّز شده است به صرف وصيّت و موت لذا بر غير آن مقدّم است » .\r\n","description":"","footnote":"","page_name":" 61 ","page_number":61},
  {"content":"\r\n5496 - و نضر بن شعيب ، از خالد بن ماد ، از عبد الغفّار جازي ، از امام صادق عليه السّلام در بارهء مردى روايت كرده است كه وفات يافته ، و كنيزكى از خود بجاى نهاده است كه ثلث آن را آزاد كرده ، ولى وصىّ ميّت پيش از آنكه چيزى از ميراث تقسيم شود ، با او ازدواج كرده .\r\nامام در اين باره فرمود : كنيزك تقويم مىشود ، و او و همسرش بعد از تقويم در بقيّهء بهايش به كار ميگمارند ، پس هر چه از آزادى يا بردگى كه كنيزك به آن دست پيدا كند ، بر فرزند او نيز جريان مىيابد .\r\n5497 - و احمد بن محمّد بن أبى نصر بزنطى ، از احمد بن زياد روايت كرده است كه گفت : از امام أبو الحسن موسى عليه السّلام در بارهء مردى سؤال كردم كه مرگش فرا ميرسد ، در حالى كه مملوكهائى مخصوص خودش ، و مملوكهائى در شركت با مرد ديگرى دارد ، پس در وصيّتش توصيه مىكند كه : مملوكهايم آزادند ، بجز مملوكهائى كه در شركتند ، پس امام عليه السّلام نوشت : آن مملوكها به حساب او تقويم ميشوند ، پس اگر ثلثش تاب آن را داشته باشد آنان آزادند .\r\n5498 - و محمّد بن اسماعيل بن بزيع ، از على بن نعمان ، از سويد قلَّاء ، از أيّوب بن حرّ ، از ابو بكر حضرمى ، از امام صادق عليه السّلام روايت كرده كه فرمود :\r\n","description":"","footnote":"","page_name":" 62 ","page_number":62},
  {"content":"\r\nبه آن حضرت معروض داشتم كه : علقمة بن محمّد ، وصيّت كرد كه من برده اى را از جانب او آزاد كنم ، پس من زنى را از جانب او آزاد كردم قبول است يا از مال خود مردى را آزاد كنم ؟ امام فرمود : براى او كفايت مىكند . سپس فرمود : فاطمه مادر پسر من وصيّت كرد من از جانب او برده اى را آزاد كنم ، پس من زنى را از جانب او آزاد كردم .\r\n5499 - و معاوية بن عمّار ، از امام صادق عليه السّلام روايت كرده ، گفت : از آن امام عليه السّلام در بارهء مردى سؤال كردم كه وفات يافت در حالى كه وصيّت كرد كه حجّى بنيابتش بجا آورند . امام فرمود : اگر صروره بوده ، حجّ را از اصل مال بجا آورند ، و اگر غير صروره بوده از ثلث مال انجام دهند .\r\nشرح : « صروره كسى است كه تا كنون حجّ واجب بجاى نياورده باشد » .\r\n5500 - و « آن امام در بارهء زنى كه وصيّت كند تا از مالش بنده اى ، آزاد كنند ، و حجّه اى بجا آورند ، و صدقه اى بپردازند ، ولى آن مال به اين وصيّت نرسد ، فرمود : از حجّ آغاز كن ، زيرا كه آن فرض است ، پس اگر چيزى باقى ماند ، بخشى از آن را در صدقه و بخشى را در آزاد كردن بنده قرار ده .\r\n5501 - و ابن أبى عمير ، از على بن ابى حمزه روايت كرده است كه گفت :\r\nاز امام أبو الحسن موسى عليه السّلام در بارهء مردى سؤال كردم كه سى دينار را وصيّت\r\n","description":"","footnote":"","page_name":" 63 ","page_number":63},
  {"content":"\r\nكرد ، تا مردى از هم مذهبان ما را بوسيلهء آن آزاد سازند ، ولى چنين موردى يافت نشد . امام فرمود : برده اى از ساير مردم خريده و آزاد مىشود .\r\n5502 - و علىّ بن أبى حمزه از امام عليه السّلام روايت كرده است كه فرمود :\r\nپس از تودهء مردم خريدارى كنند مشروط باينكه ناصبى نباشد .\r\nشرح : « اين خبر دلالت دارد كه هر گاه وصيّت به آزاد سازى رقبهء مؤمنه بود و يافت نشد ، ميتوان غير مؤمنى را در صورتى كه ناصبى نباشد آزاد ساخت » .\r\n5503 - أبان بن عثمان ، از محمّد بن مروان از موسى بن جعفر از پدرش امام صادق عليهما السّلام روايت كرده است كه فرمود : أبو جعفر عليه السّلام در حالى وفات يافت كه شصت مملوك بجاى نهاد ، ثلث ايشان را آزاد كرد ، و به حكم قرعه يك ثلث از ايشان آزاد شدند .\r\n5504 - و قاسم محمّد جوهرى ، از علىّ بن ابى حمزه ، از ابو بصير روايت كرده است ، كه گفت : از امام ابو جعفر باقر عليه السّلام در بارهء زن آزادشده اى سؤال كردم كه برادرم او را آزاد كرده بود ، و او كنيزكان را خدمت ميكرد ، و در جمع عيال برادرم جاى داشت ، پس برادرم مرا وصيّت كرد كه از اصل مال بر او انفاق كنم ، امام عليه السّلام فرمود : اگر با كنيزكان ميبوده ، و سرپرستى ايشان را بر عهده داشته پس بر او انفاق كن ، و پيرو وصيّت برادرت باش .\r\n","description":"","footnote":"","page_name":" 64 ","page_number":64},
  {"content":"\r\n5505 - و حسن بن محبوب ، از أبو ايّوب ، از سماعه روايت كرده است كه گفت : از امام صادق عليه السّلام در بارهء مردى سؤال كردم كه وصيّت كرد تا برده اى را از ثلثش در برابر پانصد درهم بخرند ، و آزاد سازند ، پس وصىّ برده اى را به كمتر از پانصد درهم خريد ، نظر امام در بارهء ما زاد چيست ؟ فرمود پيش از آنكه برده آزاد شود ، آن ما زاد را به او ميدهند ، و پس از آن او را از جانب ميّت آزاد ميسازند .\r\nشرح : « ظاهر خبر آنست كه با امكان خريدارى بنده به همان قيمت كه وصيّت شده به كمتر از آن اگر خريدارى شود كفايت مىكند ، زيرا در خبر تفصيل نداده است كه چنانچه به قيمت معيّن شده ممكن نبود به كمتر از آن كافى است ، لكن فقهاى عظام گويند : اگر ميسور نبود كافى است » .\r\n\r\nباب وصيّت بنفع مكاتب و امّ ولد\r\n5506 - عاصم بن حميد ، از محمد بن قيس ، از امام ابو جعفر عليه السّلام روايت كرده است كه فرمود : امير المؤمنين عليه السّلام در بارهء مكاتبى كه زنى آزاد در حبالهء نكاح داشت - و آن زن بهنگام مرگ بنفع او وصيّت كرد ، پس اهل ميراث گفتند : وصيّت آن زن براى او جايز نيست ، زيرا كه او مكاتبى است كه هنوز آزاد نشده است ، - حكم فرمود كه به نسبت بخشى از وى كه آزاد شده است ارث ميبرد ، و به همين نسبت وصيّت براى او جايز است ، و نيز امام عليه السّلام در بارهء مكاتبى كه\r\n","description":"","footnote":"","page_name":" 65 ","page_number":65},
  {"content":"\r\nبنفع او وصيّتى انجام گرفته در حالى كه نصف آنچه را بر ذمّه داشته پرداخته است ، حكم فرمود ، و نصف وصيّت را براى او جايز شمرد ، و در بارهء مكاتبى كه ربع دين خود را پرداخته است قضاوت فرمود ، و ربع وصيّت را براى او جايز دانست ، و در بارهء مردى كه براى كنيز مكاتب خود وصيّت كند ، در حالى كه او سدس دين خود را أداء كرده باشد به نسبت آنچه كه از او آزاد شده باشد جايز شمرد .\r\n5507 - و حسن بن محبوب ، از جميل بن صالح ، از ابو عبيده روايت كرده است ، كه گفت : از امام صادق عليه السّلام در بارهء مردى سؤال كردم كه امّ ولدى داشته ، و آن زن براى او پسرى آورده ، چون وفاتش فرا رسيده ، دو هزار درهم يا بيشتر براى او وصيّت كرده ، در اين صورت آيا ورثه اش حقّ دارند كه آن زن را ببردگى كشند ؟ امام فرمود : نه . بلكه آن زن از محلّ ثلث ميّت آزاد ميگردد ، و آنچه را كه براى او وصيّت كرده به او داده مىشود .\r\n5508 - و از احمد بن محمّد بن أبى نصر بزنطى روايت شده است ، كه گفت : از نامه اى بخطَّ امام ابو الحسن عليه السّلام حرف به حرف استنساخ كردم ، و در آن نامه نوشته شده بود : « فلان شخص دوست تو است ، برادرزاده اش وفات يافته ، و امّ ولدى از آن خود را كه فرزندى ندارد ، بجاى نهاده ، و هزار درهم براى او وصيّت كرده ، آيا او از آزاد شدن بهره اى ميبرد ؟ و حال او چگونه است ؟ رأى حضرتت\r\n","description":"","footnote":"","page_name":" 66 ","page_number":66},
  {"content":"\r\nرا - جانم بفدايت - ميجويم ، امام عليه السّلام نوشت : او از محلّ ثلث آزاد مىشود ، و از وصيّت بهره ميبرد .\r\n\r\nباب آنكه به شمشيرى يا صندوقى يا كشتىاى براى ديگرى وصيت كند\r\n5509 - احمد بن محمّد بن أبي نصر ، از أبى جميله از امام رضا عليه السّلام روايت كرده است ، كه گفت : از آن امام عليه السّلام در بارهء مردى سؤال كردم كه شمشيرى را براى مردى وصيّت كرد ، و آن شمشير در غلافى جا داشت ، و زينتى بر روى آن غلاف بود ، ولى ورثه گفتند : سهم تو آن تيغه است ، و بقيّه از آن تو نيست ، امام فرمود : نه ، بلكه شمشير و همگى متعلَّقاتش از آن او است ، و گفت به آن امام عليه السّلام معروض داشتم كه مردى صندوقى را براى مردى وصيّت كرد ، و درون آن صندوق مالى بود ، ولى ورثه گفتند : تنها اين صندوق متعلَّق به تو است ، و آن مال از آن تو نيست ، امام فرمود : صندوق و آنچه درون آنست از آن او است .\r\nشرح : « فتواى مشهور نيز همين است با اينكه روايات آن سند معتمدى ندارد » .\r\n5510 - و محمّد بن حسين ، از محمّد بن عبد الله بن هلال ، از عقبة بن خالد ، از امام صادق عليه السّلام روايت كرده گفت : در بارهء مردى از او سؤال كردم كه\r\n","description":"","footnote":"","page_name":" 67 ","page_number":67},
  {"content":"\r\nگفت : اين كشتى از آن فلان شخص است ، و از محتواى كشتى كه طعام بود نام نبرد ، در اين صورت آيا بايد كشتى را با هر چه در آنست به آن شخص بدهند ؟ امام فرمود : كشتى و محتوياتش از آن كسى است كه آن را براى او وصيّت كرده‌اند ، مگر آنكه صاحب كشتى محتويات آن را استثنا كرده باشد ، و ورثه سهمى ندارند .\r\n\r\nباب راجع به كسى كه بدون وصيّت از دنيا رفته و از اين رو تركه اش ميان ورثه قسمت يا به حساب ايشان فروخته ميگردد\r\n5511 - زرعه ، از سماعه روايت كرده است كه گفت : « از او - يعنى از امام صادق عليه السّلام - در بارهء مردى سؤال كردم كه با داشتن پسران و دختران كوچك و بزرگ ، بدون وصيّت بميرد ، در حالى كه خدمه و مملوكها و املاك و مزارعى داشته باشد ، در اين صورت ورثه در خصوص تقسيم آن ميراث بايد چه اقدامى بكنند ؟ امام فرمود : اگر مرد مورد وثوقى بتقسيم همگى آن تركه ميان ايشان قيام كند باكى نيست .\r\n5512 - و حسن بن محبوب ، از علىّ بن رئاب روايت كرده است كه گفت :\r\nاز امام ابو الحسن موسى عليه السّلام در بارهء مردى سؤال كردم كه ميان من و او قرابتى بود ، و او در حالى وفات يافت كه اولاد خردسالى داشت ، و مملوكها و غلامان و\r\n","description":"","footnote":"","page_name":" 68 ","page_number":68},
  {"content":"\r\nكنيزانى از خود بجاى گذاشت بىآنكه وصيّتى كرده باشد . نظر آن امام در بارهء كسى كه كنيزكى را از ايشان بخرد ، و آن را امّ ولد سازد چيست ؟ و در بارهء فروش آن از طرف ورثه چه مىانديشيد ؟ امام فرمود : اگر سرپرستى داشته باشند كه به اصلاح كارشان قيام كند چنان كه به حساب ايشان بفروشد و امور ايشان را زير نظر قرار دهد ، در بارهء ايشان مأجور خواهد بود . گفتم : پس نظر آن امام در بارهء كسى كه كنيزكى را از ايشان بخرد ، تا او را امّ ولد قرار دهد چيست ؟ فرمود : در صورتى كه قيّمى از سوى ايشان كه مصلحتشان را در نظر داشته باشد او را بحسابشان بفروشد ، باكى نيست . و ايشان حقّ ندارند از كارى كه قيّم مصلحت بينشان براى ايشان انجام داده است رجوع كنند .\r\nشرح : « خبر دلالت دارد بر جواز تصرّف ولى و قيّم در مال صغير » .\r\n\r\nباب آنكه وصيّتى مىكند ، و وصى آن را فراموش كرده جز يك باب از آن را بخاطر نمىآورد\r\n5513 - محمّد بن حسن صفّار - رضى الله عنه - از سهل بن زياد ، از محمّد ابن ريّان روايت كرده است ، كه گفت : از حضور آن امام - يعنى علىّ بن محمّد عليهما السّلام - طىّ نامه اى در بارهء انسانى سؤال كردم ، كه وصيّتى بكند ، ولى وصىّ جز يك باب از آن وصيّت را بخاطر نياورد ، در اين صورت تكليف وصىّ نسبت\r\n","description":"","footnote":"","page_name":" 69 ","page_number":69},
  {"content":"\r\nبساير ابواب چيست ؟ پس امام عليه السّلام در پاسخ نامه مرقوم فرمود كه بقيّه ابواب را در خيرات و مبرّات مصروف دار .\r\nشرح : « اين حكم ميان فقهاى ما مشهور است ، و ابن ادريس گويد : بميراث باز مىگردد » .\r\n\r\nباب اينكه وصى چيزى از مال ميّت را در فروش بمزايده بخرد\r\n5514 - محمّد بن احمد بن يحيى ، از حسين بن إبراهيم همدانى روايت كرده است كه گفت : طىّ نامه اى توسّط محمد بن يحيى به - آن امام - نوشتم كه آيا براى وصى جايز است كه چيزى از مال ميّت را كه بطريق مزايده فروخته مىشود ، خريدارى كند ، و آن را براى خودش بردارد ؟ امام عليه السّلام فرمود : در صورتى كه معامله را بطريق صحيح انجام دهد ، جايز است .\r\n\r\nباب مردى كه پسرش را بعلَّت مقاربت با كنيز صاحب فرزند او از ارث محروم ميسازد\r\n5515 - حسن بن علىّ وشّاء ، از محمّد بن يحيى ، از وصىّ على بن سرىّ روايت كرده است كه گفت : به امام ابو الحسن موسى عليه السّلام معروض داشتم كه : علىّ بن سرىّ وفات يافته ، و مرا وصى خود ساخته و پسرش جعفر با امّ ولدى از وى مقاربت كرده بود ، و به همين جهت او مرا مأمور نموده است كه آن پسر را از ارث\r\n","description":"","footnote":"","page_name":" 70 ","page_number":70},
  {"content":"\r\nمحروم سازم . امام فرمود : اگر صادق باشى او را از ارث محروم ساز ، زيرا كه به زودى اختلال در مشاعرش عارض خواهد شد ، گفت : پس [ از مدينه 
  ] بازگشتم ، و جعفر مرا بنزد قاضى ابو يوسف برد ، و پس از تقديم احترام و دعا گفت : من جعفر پسر على ابن سرىّ هستم ، و اين وصى پدر منست ، پس بفرماى تا ارث پدرم را به من تسليم كند ، قاضى رو به من كرد و گفت : در برابر اين ادّعا دفاع تو چيست ؟ گفتم : آرى ، اين جعفر بن علىّ بن سرىّ است ، و من وصىّ علىّ بن سرىّ هستم ، قاضى گفت :\r\nپس مالش را به او تسليم كن ، گفتم : ميخواهم در اين باره با تو سخن بگويم :\r\nگفت : پس نزديك من بيا ، و من چندان به او نزديك شدم كه كسى سخنم را نميشنيد ، آنگاه گفتم : اين پسر با امّ ولد پدرش مقاربت كرده ، و از اين جهت پدرش مرا مأمور ساخته و توصيه كرده است كه او را از شمار ورثه خارج سازم ، و چيزى از ميراث به او ندهم ، از اين رو در مدينه بنزد موسى بن جعفر عليهما السّلام شدم ، و اين داستان را با او گفتم ، و از آن حضرت كسب تكليف كردم . پس مرا فرمود : تا او را از جمع ورّاث بيرون كنم ، و چيزى به او ندهم ، قاضى گفت : خدا را ! براستى ابو الحسن تو را چنين فرمود ؟ ! گفتم : آرى ، پس سه بار مرا قسم داد ، و آنگاه گفت :\r\nفرمان او را اجراء كن ، زيرا كه قول حقّ همانست كه او گفته است ، وصى گفت :\r\nپس بعد از آن جعفر دستخوش اختلال شد ، و ابو محمّد حسن بن علىّ وشّاء گفت :\r\n","description":"","footnote":"","page_name":" 71 ","page_number":71},
  {"content":"\r\nمن بعد از آن او را ديدم [ كه دستخوش اختلال شده بود 
  ] شرح : « اخراج وارث از ميراث خلاف أصل است . و حكم اين خبر مقصور بمورد خاصّ خود آنست » .\r\nمصنّف اين كتاب - رحمه الله - گفت : و زمانى كه شخصى به بيرون ساختن پسرش از ميراث وصيّت كند ، و پسر يك چنين كارى را نكرده باشد ، اجراء وصيّت او در اين باره براى وصى جايز نيست ، و دليل اين مدّعى :\r\n5516 - خبريست كه احمد بن محمّد بن عيسى از عبد العزيز بن مهتدى ، از سعد بن سعد روايت كرده است كه گفت : از او - يعنى امام ابو الحسن الرّضا عليه السّلام - در بارهء مردى سؤال كردم كه پسرى داشته و او را ادّعاء ميكرده ، آنگاه بازگشته و ويرا از ميراث اخراج كرده ، و من وصىّ اويم ، اكنون ميبايد چه كنم ؟ امام عليه السّلام فرمود : فرزندى آن پسر بعلَّت اقرار او در حضور جمع بر او ثابت و لازم شده است ، و وصى نميتواند او را از چيزى كه ميداند دفع كند .\r\nشرح : « توضيح مصنّف - رحمه الله - و خبرى كه دليل آورده جمله خبر گذشته را بمورد منحصر مىكند » .\r\n\r\nباب پايان يافتن يتيمى يتيم\r\n5517 - منصور بن حازم ، از هشام ، از امام صادق عليه السّلام روايت كرده\r\n","description":"","footnote":"","page_name":" 72 ","page_number":72},
  {"content":"\r\nاست ، كه فرمود : پايان يافتن يتيمى يتيم ، احتلام است ، و اين همان دوران « أشدّ » او ( يعنى رشدى است كه در قرآن در آيه 34 از سورهء اسراء آمده ) است ، و اگر محتلم شود و هنوز رشد نيافته باشد ، و سفيه يا ضعيف باشد ، بر عهدهء ولىّ او است كه از دادن مالش به او امساك كند .\r\n5518 - و ابن أبى عمير ، از مثنّى بن راشد ، از ابو بصير روايت كرده است كه گفت : از امام صادق عليه السّلام در بارهء يتيمى سؤال كردم كه قرآن را خوانده است ، و از نظر عقل نيز باكى بر او نيست ، و او مالى دارد كه بدست مردى سپرده شده ، و نگهدارندهء مال قصد آن دارد كه با آن مال فعّاليّت كند ، تا آن يتيم محتلم شود ، و مالش را به او تسليم كند ، امام فرمود : و اگر محتلم شد و عقلى نداشت ، هرگز چيزى به اختيار او داده نميشود .\r\n5519 - و حسن بن علىّ وشّاء ، از عبد الله بن سنان از امام صادق ( عليه السّلام ) روايت كرده است كه فرمود : زمانى كه پسر به\r\n« أشدّ » خود يعنى سيزده سال برسد ، و بچهارده سال داخل شود ، هر چه بر محتلمشوندگان واجب است ، بر او واجب مىشود ، چه محتلم شده باشد ، و چه نشده باشد ، و نيك و بد اعمالش بسود و زيانش نوشته مىشود . و همه چيز براى او جايز و نافذ است مگر اينكه ضعيف يا سفيه باشد .\r\n","description":"","footnote":"","page_name":" 73 ","page_number":73},
  {"content":"\r\n5520 - و صفوان بن يحيى ، از عيص بن قاسم روايت كرده است كه گفت :\r\nاز امام صادق عليه السّلام در بارهء دختر يتيم سؤال كردم كه چه وقت مالش به او تسليم مىشود ؟ فرمود : زمانى كه بداند كه آن را فاسد و تباه نميسازد ، گفتم : پس اگر ازدواج كرده باشد ؟ فرمود : زمانى كه ازدواج كند ، سلطهء وصى از او منقطع ميگردد .\r\nمصنّف اين كتاب - گويد : مقصود امام از اين بيان زمانيست كه دختر بسنّ نه سالگى برسد .\r\n5521 - و موسى بن بكر ، از زراره از امام ابو جعفر باقر عليه السّلام روايت كرده است كه فرمود : « دختر تا نه سال يا ده سال بر او نگذرد بزفاف برده نشود » .\r\nشرح : « تعيين دو مدّت معلوم ميدارد نه سالگى در همه جاى جهان ملاك نيست » .\r\n5522 - و امام صادق عليه السّلام فرمود : زمانى كه دختر به نه سال بالغ شد ، مالش به او تسليم ميگردد ، و تصرّفش در مالش جايز و نافذ است ، و حدود كامل براى او و بر او اقامه مىشود .\r\nشرح : « در منطقه حجاز و مناطق گرمسير دختر پس از نه سالگى رحمش بار بر ميدارد و هر كجا كه چنين بود حكمش همانست كه امام عليه السّلام فرموده است » .\r\n5523 - و روايت شده است كه از امام صادق عليه السّلام در بارهء قول خداى\r\n","description":"","footnote":"","page_name":" 74 ","page_number":74},
  {"content":"\r\nعزّ و جلّ : « پس اگر رشدى از ايشان احساس كرديد اموالشان را به ايشان تسليم كنيد » سؤال كردند . پس فرمود : احساس رشد حفظ مالست .\r\n5524 - و در روايت محمّد بن احمد بن يحيى ، از محمّد بن حسين ، از عبد الله بن مغيره ، از كسى كه نامش را ياد كرده از امام صادق عليه السّلام آمده است كه در تفسير اين آيه فرمود : زمانى كه ديديد كه ايشان خاندان محمّد صلَّى الله عليه و آله را دوست ميدارند ، پس ايشان را بدرجه اى ترفيع دهيد .\r\nمصنّف اين كتاب - رحمه الله - گفت : اين حديث مخالفتى با حديث قبل ندارد ، زيرا يتيم زمانى كه رشدى از جانب او احساس شود ، كه همان حفظ مال باشد ، مالش به او تسليم مىشود ، و همچنين زمانى كه رشد در قبول حقّ از او احساس شود ، به اين وسيله آزمايش مىشود ، و اين سنّتى از سنن قرآنى است كه گاهى آيه اى از آن در بارهء موضوعى نازل مىشود ، ولى به سنّت « جري » در موارد ديگر نيز جريان مىپذيرد .\r\nشرح : « اطلاق اين اخبار بخبر اوّل و دوّم باب تقييد مىشود ، بدين معنى كه بايد كودك داراى تميز گشته باشد و معنى نكاح را از سفاح تشخيص دهد و خوب را از بد بداند ، و إلَّا رشد نيافته و لو پسر محتلم يا دختر نه سالش تمام شده باشد و » رشد « و » أشدّ « خود موضوعيّت دارد » .\r\n","description":"","footnote":"","page_name":" 75 ","page_number":75},
  {"content":"\r\n\r\nباب حكم كسى كه پس از بلوغ از گرفتن مال خود امتناع كند\r\n5525 - احمد بن محمد بن عيسى ، از سعد بن اسماعيل ، از پدرش روايت كرده است كه گفت : از امام رضا عليه السّلام در بارهء وصيّى سؤال كردم كه يتيمانش بالغ ميشوند ، پس او اموالشان را برايشان عرضه مىكند ، و از ايشان ميخواهد تا آنچه را كه به ايشان تعلَّق دارد برگيرند ، ولى ايشان از قبول اين پيشنهاد امتناع ميكنند ، در اين صورت تكليف او چيست ؟ امام فرمود : آن را به ايشان ردّ مىكند و بدريافت آن مجبورشان ميسازد .\r\n\r\nباب وصيّى كه بعد از بلوغ وارث از تسليم مال او امتناع مىكند ، و وارث بعلَّت عدم امكان ازدواج مرتكب زنا مىشود\r\n5526 - محمد بن يعقوب كلينى - رضى الله عنه - از محمّد بن يحيى ، از محمد بن حسين ، از محمد بن قيس ، از كسى كه آن را روايت كرده نقل نموده است كه امام صادق عليه السّلام در بارهء شخصى كه وفات يافته ، و مردى را وصىّ خود ساخته ، در حالى كه پسرى خردسال بجاى نهاده ، پس آن پسر بحدّ رشد و سنّ بلوغ رسيده ، و نزد وصى رفته و گفته است : مال مرا به من بازگردان تا ازدواج كنم ، ولى وصىّ از قبول خواهش او امتناع كرده ، تا آن پسر مرتكب زنا شده ، امام عليه السّلام\r\n","description":"","footnote":"","page_name":" 76 ","page_number":76},
  {"content":"\r\nدر اين باره فرمود : دو ثلث گناه اين مرد به گردن آن وصيّى است كه او را از مال خودش ممنوع ساخته در صورتى كه اگر آن را پرداخته بود جوان ازدواج ميكرد و مرتكب زنا نميشد .\r\nمصنّف اين كتاب - رحمه الله - گفت : من اين حديث را جز در كتاب محمّد ابن يعقوب نيافتم ، و جز از طريق او روايت نكردم ، و راويان بسيارى آن را بر من روايت كرده‌اند ، و از آن جمله محمّد بن محمّد عصام كلينىّ - رضى الله عنه - از محمّد بن يعقوب است .\r\nتذكَّر : « محمّد بن قيس ، در سند تصحيف » محمّد بن عيسى « است چنان كه در كافى است ، و مراد محمّد بن عيسى بن عبيد است » .\r\n\r\nباب كسى كه با داشتن دين وصيّتى كند ، يا برده اى را آزاد سازد\r\n5527 - محمّد بن أبى عمير ، از جميل بن درّاج ، از زكريّا بن يحيى السعدى ، از حكم بن عتيبه روايت كرده است كه گفت : ما جماعتى بوديم كه بر در خانهء امام ابو جعفر باقر عليه السّلام انتظار بيرون آمدن آن امام را ميكشيديم . در همين حال زنى به جمع ما پيوست ، و گفت : ابو جعفر كداميك از شما است ؟ حاضران گفتند :\r\nاز او چه ميخواهى ؟ زن گفت : مسأله اى دارم ، گفتند اين ( حكم ) فقيه اهل عراق است از او بپرس ، زن گفت : شوهرم در گذشته ، و هزار درهم بجا نهاده است ، و من\r\n","description":"","footnote":"","page_name":" 77 ","page_number":77},
  {"content":"\r\nدينى به مبلغ پانصد درهم از باب صداق بر ذمّه او داشتم ، پس صداق و ميراث خود را از آن نقدينه برداشتم ، سپس مردى فراز آمد ، و هزار درهم بر او ادّعا كرد ، و من براى او شهادت دادم .\r\nحكم گفت : پس در آن ميان كه من حساب ميكردم امام عليه السّلام از درون خانه برآمد ، و گفت : اى حكم تو را چه رخ داده است كه مىبينم انگشتانت را در اثر آن حركت ميدهى ؟ گفتم : اين زن بيان كرد كه شوهرش مرده ، و هزار درهم بجاى نهاده ، و او پانصد درهم از بابت صداقش بر ذمّهء شوهر داشته ، از اين رو صداق و سهم الإرث خود را از آن نقدينه برداشته است ، سپس مردى از راه رسيده ، و مدّعى شده است كه هزار درهم بر ذمّه او داشته است ، و اين زن براى او شهادت داده است .\r\nحكم گفت : پس به خدا قسم من سخنم را تمام نكرده بوده كه امام فرمود : اين زن نسبت به دو ثلث آنچه در دست دارد شهادت داده ، و ميراثى براى او نيست . حكم گفت : پس به خدا قسم كه من فهيمتر از ابو جعفر نديده‌ام .\r\nمحمّد بن أبي عمير گفت : و تفسير بيان امام اينست كه تا دين اداء نشود ميراث موردى ندارد ، و اين مرد متوفّى هزار درهم از خود باقى گذاشته ، در حالى كه هزار و پانصد درهم بهمسرش و به آن مرد مديون بوده ، و بنا بر اين ثلث هزار درهم متعلَّق به\r\n","description":"","footnote":"","page_name":" 78 ","page_number":78},
  {"content":"\r\nزن او است ، زيرا كه طلب او پانصد درهم است ، و دو ثلث هزار درهم متعلَّق به آن مرد است ، زيرا طلب او هزار درهم است .\r\n5528 - و ابن أبى عمير از جميل بن درّاج از امام صادق عليه السّلام در بارهء مردى روايت كرده است كه مملوك خود را بهنگام وفات آزاد كرده ، در حالى كه دينى بر ذمّه داشته است ، امام فرمود : اگر قيمت آن مملوك دو برابر چيزى باشد كه او بر ذمّه دارد آزاد كردنش جايز است ، و إلَّا جايز نيست .\r\n5529 - و در روايت أبان بن عثمان آمده است كه مردى از امام صادق عليه السّلام در بارهء مردى سؤال كرد ، كه به مردى وصيّت كرد كه دينى بر ذمّه دارد .\r\nامام فرمود : مردى كه بوصايت انتخاب شده دينى را كه بر ذمّه متوفّى است مىپردازد ، و بقيّهء تركه را ميان ورثه قسمت مىكند . گفتم : اگر وصىّ چيزى را كه متوفّى وصيّت كرده است كه در راه اداء دين صرف شود به كار ديگر زند دين از چه كسى گرفته مىشود ، از ورثه يا از وصى ؟ امام فرمود : از ورثه گرفته نميشود ، ولى وصى ضامن آنست .\r\nشرح : « اين خبر حمل شده است بر موردى كه وصى در پرداخت دين تسامح كند و آن را تعويق بيندازد » .\r\n","description":"","footnote":"","page_name":" 79 ","page_number":79},
  {"content":"\r\n\r\nباب براءت ذمّهء ميّت از دين بوسيلهء ضمانت كسى كه طلبكاران بضمانتش رضا دهند\r\n5530 - حسن بن محبوب ، از عبد الله بن سنان ، از امام صادق عليه السّلام در بارهء مردى روايت كرده است كه در حالى بميرد كه دينى بر ذمّه داشته باشد ، ولى ضامنى در مقابل طلبكاران از او ضمانت كند . امام عليه السّلام فرمود : در صورتى كه طلبكاران راضى باشند ، ذمّه ميت برى شده است .\r\n\r\nباب مبيعى كه عينا موجود باشد و مشترى بميرد ، و دينى علاوه بر بهاى مبيع بر ذمّه داشته باشد\r\n5531 - محمّد بن أبى عمير ، از جميل بن درّاج ، از بعضى از اصحاب ما از امام صادق عليه السّلام در بارهء مردى روايت كرده است كه كالائى را به مردى بفروشد ، و مشترى كالا را بىآنكه بهاى آن را پرداخته باشد دريافت كند ، و آنگاه مشترى در حالى بميرد كه آن كالا عينا موجود باشد . امام عليه السّلام فرمود : در صورتى كه كالا عينا موجود باشد ؟ به صاحب كالا بازگردانده مىشود ، و طلبكاران حقّ\r\n","description":"","footnote":"","page_name":" 80 ","page_number":80},
  {"content":"\r\nمنازعه با او ندارند .\r\nشرح : « مشهور ميان فقهاى ما آنست كه طلبكاران در ما ترك ميّت يكسانند مگر اينكه مانند آنچه بدهكار است يا بيش از آن باقى گذارد كه در اين صورت صاحب كالا به برگرفتن كالاى خود أحقّ و مقدّم است بر ساير طلبكاران ديگر » .\r\n\r\nباب پرداختن دين از محلّ ديه\r\n5532 - صفوان بن يحيى الأزرق ، از امام ابو الحسن عليه السّلام در بارهء مردى روايت كرده است كه كشته شود ، در حالى كه دينى بر ذمّه داشته باشد ، و مالى بجاى نگذاشته باشد ، و اولياء او ديه را از قاتل او بگيرند ، آيا ايشان ملزمند كه دين او را أداء كنند ؟ امام فرمود : آرى . گفتم : اين در حاليست كه او چيزى بجاى ننهاده است ، امام فرمود : ايشان ديهء او را گرفته‌اند ، و از اين رو ميبايد دين او را بپردازند .\r\nشرح : « در سند خبر افتادگى دارد و اصل » صفوان بن يحيى از يحيى الأزرق « صحيح است . و متن دلالت دارد كه ديه در حكم مال ميّت است و ديون و سفارشات او را از آن ادا مىكنند » .\r\n\r\nباب كراهت وصىّ ساختن زن\r\n5533 - سكونى از امام جعفر بن محمّد ، از پدرانش عليه السّلام روايت كرده است كه فرمود : أمير المؤمنين عليه السّلام فرموده است : زن بوصايت انتخاب\r\n","description":"","footnote":"","page_name":" 81 ","page_number":81},
  {"content":"\r\nنميشود ، زيرا خداى عزّ و جلّ ميفرمايد : « و أموالتان را بسفيهان مدهيد » .\r\n5534 - و در خبر ديگر از امام باقر عليه السّلام از فرمان خداى عزّ و جلّ كه ميفرمايد « و اموالتان را به نابخردان مدهيد » پرسيدند ، فرمود : آن را بباده خوران و زنان مدهيد .\r\nسپس فرمود : و كدامين سفيه از شراب خوار سفيه تر است ! .\r\nمصنّف اين كتاب - رحمه الله - گفت : مقصود ، كراهت انتخاب زن براى وصيّت است ، ولى اگر كسى او را بوصايت بگزيند ، بر وى لازمست كه - بخواست خدا - بمقتضاى مأموريّتى كه به او احاله مىشود ( وصيّتى كه به او تفويض ميگردد ) به امر وصيّت قيام كند .\r\nشرح : « سند خبر ضعيف است ، و با خبرى كه سابقا تحت رقم 5486 گذشت تعارض دارد و فقهاى ما جملگى وصيّ ساختن زن را جايز مىدانند ، و سفيه چه مرد و چه زن وصىّ نميتواند باشد ، چون آيهء قرآن از وصىّ قرار دادن او نهى فرموده است » .\r\nآنچه بر وصىّ وصىّ از جهت قيام بوصيّت واجبست\r\n5535 - محمّد بن حسن صفّار - رضى الله عنه - به امام ابو محمّد حسن بن -\r\n","description":"","footnote":"","page_name":" 82 ","page_number":82},
  {"content":"\r\nعلى عسكرى عليهما السّلام نوشت : مردى وصىّ مردى بود و در گذشت ، و به مردى ديگر وصيّت كرده بود ، در اين صورت آيا تكاليف وصايت كسى كه اين مرد وصى او بوده متوجّه او مىشود ؟ امام عليه السّلام در پاسخ نوشت : در صورتى كه موصى حقوق واجبى بر ذمّه داشته ، و أداء آن را به او وصيّت كرده ، و او آنها را اخراج ننموده لازم است كه براى اخراج آنها وصيّت كند . إن شاء الله .\r\nشرح : « پاره اى از فقها اين خبر را حمل كرده‌اند به موردى كه موصى اجازه داده باشد كه وصىّ اگر خود نتوانست وصيّت را انجام دهد وصيّت كند ديگرى عمل كند ، و پاره اى گفته‌اند بهتر است از وليّ فقيه و ورثه وصى دوّم كسب اجازه كند در انجام وصيّت موصى اوّل » .\r\n\r\nباب كسى كه چيزى از مال خود را براى ديگرى وصيّت كند ، و آنگاه بخطا كشته شود\r\n5536 - عاصم بن حميد ، از محمّد بن قيس روايت كرده است كه گفت : به آن امام ( باقر عليه السّلام ) معروض داشتم : مردى براى مردى چيزى از مال خود ، ثلث يا ربع مال را وصيّت مىكند ، ولى آن مرد - يعنى موصى - از روى خطا كشته مىشود .\r\nپس امام فرمود : اين وصيّت هم از اصل مالش ، هم از ديه اش تنفيذ مىشود .\r\nشرح : « سؤال از اين جهت است كه آيا ديهء قتل خطا را هم جزء مال موصى به حساب آرند يا نه ، چون هنگام وصيّت ديه جزء مال نبوده ، و آيا ورثه مىتوانند ديه را ببخشند بدون اذن موصى له يا نه ، از پاسخ امام عليه السّلام جواب آن آشكار است كه جزء مال است و موصى له حقّ دارد » .\r\n","description":"","footnote":"","page_name":" 83 ","page_number":83},
  {"content":"\r\n5537 - و در خبر ديگر : از امام صادق عليه السّلام در بارهء مردى سؤال كردند ، كه بثلث مال خود وصيّت كرد ، و آنگاه به خطا و غير عمد كشته شد ، امام فرمود :\r\nثلث ديه اش داخل وصيّت او است .\r\n\r\nباب حكم اينكه مردى در بارهء فرزندان و مالش به مردى وصيّت مىكند ، و به او اجازه ميدهد كه مال را سرمايهء كار كند و سود ميان او و فرزندانش قسمت شود\r\n5538 - محمّد بن يعقوب كلينىّ - رضى الله عنه - گفت : احمد بن محمّد عاصمى ، از علىّ بن حسن ميثمى ، از حسن بن علىّ بن يوسف ، از مثنّى بن وليد ، از محمّد بن مسلم ، از امام صادق عليه السّلام براى من حديث كرد كه از آن امام سؤال كردند مردى در بارهء فرزندانش و مالش به مردى وصيّت كرد ، و بهنگام وصيّت به او اجازه داد كه آن مال را سرمايهء كار قرار دهد ، و سود معامله ميان او و آن فرزندان قسمت شود ، امام فرمود : باكى به آن نيست ، زيرا كه پدر او در زمان حياتش به آن وصى در اين باره اجازه داده است .\r\nشرح : « مقتضاى خبر آنست كه فرزندان صغير بوده‌اند و در اين صورت مضاربهء پدر با وصي صحيح بوده ، ولى بيشتر فقها صحّت آن را بطور مطلق كه شامل مكلَّفين نيز\r\n","description":"","footnote":"","page_name":" 84 ","page_number":84},
  {"content":"\r\nمىشود پذيرفته‌اند ، و پاره اى گفته‌اند : اجرة المثل عمل چنانچه كمتر از سود باشد زائد بر آن بايد از ثلث محسوب شود » .\r\n5539 - ابن أبى عمير ، از عبد الرّحمن بن حجّاج ، از خالد الطَّويل روايت كرده است كه گفت : پدرم بهنگام احتضارش مرا فرا خواند ، و گفت : فرزند عزيزم مال برادران كوچكت را قبضه كن ، و آن را سرمايه كار قرار ده ، و نصف سود را خود بردار و نيم ديگر را به ايشان واگذار ، و در اين كار بر تو ضمانى نيست ، پس بعد از وفات پدرم امّ ولد او مرا بنزد [ قاضى 
  ] ابن ابى ليلى برد و گفت : اين مرد اموال فرزند مرا مىخورد ، پس من داستان مأموريتم از سوى پدرم را براى او باز گفتم . ولى ابن أبى ليلى گفت : اگر پدرت تو را به كار باطلى امر كرده باشد ، من آن را تجويز نميكنم . سپس ابن - أبى ليلى شهودى بر من گرفت كه اگر در آن مال تصرّفى كنم ضامن باشم ، پس من بنزد امام صادق عليه السّلام شدم ، و داستان خود را به آن حضرت معروض داشتم . و از آن حضرت كسب تكليف كردم ، امام عليه السّلام فرمود : امّا قول ابن أبى ليلى را ، من نميتوانم ردّ كنم ، و امّا در رابطه ميان تو و خداى عزّ و جلّ ضمانى بر عهدهء تو نيست .\r\nشرح : « ابن ادريس گويد : صحّت مضاربه مشروط ببودن مال تا حدّ ثلث است و در زائد بران نافذ نيست ، و صاحب مسالك گويد : اگر فرزندان صغير باشند ، و پدر وصى را قيّم ايشان قرار داده پس مضاربه در تمامى مال مطلقا صحيح است ، تا زمانى كه صغير كبير شود و چون بحدّ بلوغ و رشد رسيد اختيار فسخ دارد ، و فرقى نمىكند\r\n","description":"","footnote":"","page_name":" 85 ","page_number":85},
  {"content":"\r\nكه حصّه وصىّ از اجرة المثل كمتر باشد يا برابر يا زيادتر ، يا اينكه مال المضاربة به قدر ثلث باشد يا كمتر يا بيشتر » .\r\n\r\nباب اقرار مريض بداشتن دين بوارث\r\n5540 - حسن بن محبوب از هشام بن سالم ، از اسماعيل بن جابر روايت كرده است كه گفت : از امام صادق عليه السّلام در بارهء مردى سؤال كردم كه در حال بيماريش بداشتن دينى بيكى از ورثهء خود اقرار كند امام فرمود : چنين اقرارى جايز و نافذ است در صورتى كه دين مورد اقرار دون ثلث باشد .\r\nشرح : « ظاهر خبر قصور دين از ثلث است ، ولى فقهاى ما تا حدّ ثلث را نافذ دانند ، و به نظر ميرسد كه جملهء\r\n« دون الثلث » را بمعنى\r\n« عند الثّلث » گرفته باشند » .\r\n5541 - و حمّاد ، از حلبى روايت كرده است كه گفت : به امام صادق عليه السّلام معروض داشتم كه : مردى براى وارثى دينى بر ذمّهء خويش اقرار كند ، امام فرمود : چنين اقرار جايز و نافذ است در صورتى كه وى ثروتمند باشد .\r\nشرح : « جملهء\r\n« يجوز إن كان مليّا » ممكن است مراد موصى له باشد و ممكن است مراد موصي باشد ، در صورت اوّل ثروتمند بودن وى دليل است يا قرينه بر اينكه موصي از وى مبلغى گرفته است ، و در صورت دوّم كه مراد موصى باشد بايد گفت چندان ثروتمند باشد كه پس از پرداخت دين دو ثلث ديگر مال آنقدر باشد كه ورثهء ديگر كم بهره نمانند ، و اقرار مريض نسبت به اجنبى از تمام مال است ، و نسبت به وارث از ثلث ، در صورتى كه موصي متّهم به زيان رساندن بوارث نباشد » .\r\n","description":"","footnote":"","page_name":" 86 ","page_number":86},
  {"content":"\r\n5542 - و صفوان بن يحيى ، از منصور بن حازم روايت كرده است كه گفت :\r\nاز امام صادق عليه السّلام در بارهء مردى سؤال كردم كه در وصيّت خود اقرار كرده است كه يكى از ورثه اش دينى بر ذمّهء او دارد ، امام فرمود : اگر متوفّى از نظر اخلاق و سلوك مورد اتّهام نباشد ، پس آنچه را وصيّت كرده است به شخص مورد وصيّت بپرداز .\r\n5543 - و علىّ بن نعمان ، از ابن مسكان ، از علاء بيّاع السابرىّ روايت كرده است ، كه گفت : از امام صادق عليه السّلام در بارهء زنى سؤال كردم كه مالى را به مردى سپرده ، پس چون ساعت مرگش فرا رسيده به او گفته است : آن مال كه به تو سپرده‌ام متعلَّق بفلان زن است . پس زمانى كه آن زن وفات يافته اولياء او نزد آن مرد آمده و گفته‌اند ، خويشاوند ما مالى داشته است ، و ما آن را جز نزد تو نميدانيم ، پس قسم ياد كن كه چيزى نزد تو نيست ، در اين صورت آيا بايد براى ايشان قسم ياد كند ؟ امام فرمود : اگر آن زن بعقيدهء او امين و مورد اطمينان بوده ، پس ميبايد آن مرد قسم ياد كند ، و اگر مورد اطمينان نبوده قسم ياد نكند ، و كار را بر همان سياق كه بوده است قرار دهد ، زيرا كه چيزى از مال آن زن كه متعلَّق به او است همان ثلث است .\r\nشرح : « مراد از مورد اطمينان نبودن يعنى متّهم باشد كه ميخواسته كه براى وارث چيزى باقى نماند » .\r\n","description":"","footnote":"","page_name":" 87 ","page_number":87},
  {"content":"\r\n\r\nباب اقرار بعضى از ورثه بعتق يا دين\r\n5544 - يونس بن عبد الرّحمن ، از منصور بن حازم از امام صادق عليه السّلام در بارهء مردى روايت كرده است كه از دنيا رفته ، و غلامى را بجاى نهاده است ، پس يكى از فرزندانش شهادت داده كه پدرش آن غلام را آزاد كرده است ، امام فرمود :\r\nشهادت او در بارهء خودش تنفيذ مىشود نه در بارهء ديگران ، و غلام در بارهء پرداخت سهام بقيهء ورثه به كار واميدارند .\r\n5545 - و ابن أبى عمير ، از محمّد بن أبى حمزه ، و حسين بن عثمان ، از اسحاق بن عمّار از امام صادق عليه السّلام در بارهء مردى روايت كرده است كه وفات يافته ، و بعضى از ورثه اش بدينى كه از مردى بر ذمّه دارد اقرار كرده‌اند ، امام فرمود : اين اقرار تنها براى او نسبت بحصّهء خودش الزام آور است .\r\n5546 - و در حديثى ديگر آمده است كه چون دو وارث عادل از ورثه به اين امر شهادت دهند ، اين شهادت بر همگى ورثه نافذ است ، ولى در صورتى كه آن دو وارث عادل نباشند ، اقرارشان نسبت به سهم خودشان الزام آور است .\r\n","description":"","footnote":"","page_name":" 88 ","page_number":88},
  {"content":"\r\n\r\nباب در بارهء مرد عيالمندى كه بميرد و دينى بر ذمّهء خود داشته باشد\r\n5547 - ابن أبى نصر بزنطى به اسناد خود روايت كرده است كه از آن امام در بارهء مردى سؤال كردند كه بميرد ، و عيالى از خود بجاى گذارد ، و دينى بر ذمّه داشته باشد ، در اين صورت آيا جايز است كه از مال او بر عيالش نفقه كنند ؟ امام فرمود : اگر يقين حاصل شود كه آن دين همگى مال را فرا ميگيرد ، به ايشان نفقه نكنند ، و اگر چنين يقينى حاصل نشود ، ميبايد از اصل مال به ايشان نفقه كنند .\r\nشرح : « البتّه بايد در مورد انفاق بر آنان اسراف و زياده روى نشود تا مقدار مال و دين منجّز شود و كسر نياورد » .\r\n\r\nباب نوادر و اخبار متفرّقه مربوط بوصايا\r\n5548 - محمّد بن يعقوب كلينىّ - رضى الله عنه - از حميد بن زياد ، از حسن بن محمّد بن سماعه ، از عبد الله بن جبله ؛ و غير او ، از اسحاق بن عمّار ، از ابو بصير از امام صادق عليه السّلام روايت كرده است كه فرمود : أبو جعفر بهنگام رحلتش از غلامان خود بدترينشان را آزاد ساخت و بهترينشان را نگاه داشت ، من گفتم : اى پدر آنان را آزاد ميسازى و اينان را نگاه ميدارى ! فرمود : آنان گاهى ضربتى از من دريافت كرده‌اند ، پس اين آزادى بجاى آن .\r\n","description":"","footnote":"","page_name":" 89 ","page_number":89},
  {"content":"\r\n5540 - و حسن بن علىّ وشّاء ، از عبد الله بن سنان ، از عمر بن يزيد ، از امام صادق عليه السّلام روايت كرده است كه فرمود : علىّ بن الحسين عليهما السّلام سه بار بيمار شد ، كه در هر بيمارى وصيّتى ميكرد ، پس چون صحّت خود را باز مىيافت وصيتش را خود اجراء ميكرد .\r\n5550 - و ابن أبى عمير ، و صفوان بن يحيى ، از عبد الرّحمن بن حجّاج روايت كرده است كه گفت : از امام ابو الحسن عليه السّلام سؤال كردم كه آيا آنچه مردم در باره وصيّت پدر شما ميگويند ، حاكى از اينكه آن حضرت بهنگام رحلتش به ثلث و ربع وصيّت كرده است چيزى صحيح و معروفست ؟ و اگر چنين نبوده پدر شما چگونه عمل فرموده است ؟ امام فرمود : ثلث ، همان چيزيست كه پدرم عليه السّلام بجا آورده است .\r\nشرح : « يعنى آنچه پدرم وصيّت كرده همانست كه ثلث معيّن كرده است ، و ما همه آن را پذيرفته‌ايم و ورثه راضى هستند » .\r\n5551 - و محمّد بن أبى عمير ، از ابراهيم بن عبد الحميد ، از سلمى پرستار پسر حضرت صادق عليه السّلام روايت كرده است كه گفت : من بهنگام احتضار امام صادق عليه السّلام نزد آن حضرت بودم ، پس حال غشوه اى به او دست داد ، و چون\r\n","description":"","footnote":"","page_name":" 90 ","page_number":90},
  {"content":"\r\nبه هوش آمد ، فرمود : هفتاد دينار به حسن بن علىّ بن علىّ بن الحسين - معروف به افطس - بپردازيد . گفتم : آيا به آن مردى كه با كارد بزرگ و خنجر [ به قصد كشتنت 
  ] بر تو حمله برده عطيّه مىبخشى ؟ ! فرمود : واى بر تو ! آيا قرآن را نمىخوانى ؟\r\nگفتم : چرا ، فرمود آيا نشنيده اى كه خداوند عزّ و جلّ ميگويد : « كسانى كه آنچه را خدا امر به پيوستنش فرموده است مىپيوندند ، و از پروردگارشان بيم همى دارند ، و از بدى حساب ميهراسند » .\r\nشرح : « آيهء مباركه در مورد وصف مردمان شايسته و خردمند است كه اعمالشان موجب رضايت و خشنودى خداوند است و جزاى آن عاقبت بخيرى و بهشت جاودانه خواهد بود چنان كه در سورهء رعد آيهء 23 آمده است » .\r\n5552 - و ابن أبى عمير ، از عمّار بن مروان روايت كرده است ، كه گفت : به امام صادق عليه السّلام معروض داشتم : پدرم را ساعت مرگ فرا رسيد ، او را گفتم :\r\nوصيّت كن ، گفت : اين پسر منست - و اشاره به عمر داشت - پس هر كار كه او بكند جايز و نافذ است . امام صادق عليه السّلام فرمود : پدر تو مختصر و مفيد وصيّت كرده براى شما چنان و چنين وصيّت كرده است فرمود : انجام ده ، گفتم : وصيّت كرده كنيزى با ايمان و عارف بحقّ اهل بيت را آزاد كنيم ، ولى وقتى او را آزاد كرديم معلوم شد كه او از نكاح شرعى نيست فرمود : براى او كفايت كرد زيرا اين مثل كسى است كه قربانى را به شرط فربه بودن بخرد ، ولى آن را لاغر بيابد ، و همان او را كفايت كرده است .\r\n","description":"","footnote":"","page_name":" 91 ","page_number":91},
  {"content":"\r\n5553 - و عبد الله بن جعفر حميرى ، از حسن بن مالك روايت كرده است كه گفت : به آن امام - يعنى علىّ بن محمّد عليهما السّلام - نوشتم : مردى مرده است در حالى كه در زمان حيات خود هر چيزى را كه داشته بشما اختصاص داده ، و او در آن زمان اولادى نداشته است ، سپس بعد از انجام اين امر از وجود فرزندانى برخوردار شده است ، و مبلغ مال او سه هزار درهم است ، و من اكنون هزار درهم را براى شما فرستاده‌ام ، پس اگر صلاح بدانى - خدا مرا فدايت كناد ! - نظر خود را به من اعلام فرماى ، تا آن را به كار بندم . امام در پاسخ نوشت : آن مال را بنفع ايشان آزاد ساز .\r\nشرح : « اطلاق دو سوّم مال يا به جهت عدم تنفيذ ورثه بوده يا چون صغير بوده‌اند يا براى عدم اقباض » .\r\n5554 - و محمّد بن يعقوب كلينىّ - رضى الله عنه - از محمّد بن يحيى ، از محمّد بن عيسى بن عبيد روايت كرده است كه گفت : به امام علىّ بن محمّد عليهما السّلام نوشتم : مردى - خدا مرا فداى تو كناد - چيزى از مال خود را براى شما قرار داده ، و پس از آن به آن مال محتاج شده . در اين صورت آيا آن را براى خود بردارد ، يا براى شما بفرستد ؟ امام فرمود : تا هر زمان كه آن را از دست خود خارج نساخته در اتّخاذ تصميم مختار است ، و در صورتى هم كه آن مال بدست ما ميرسيد ، هر آينه رأى\r\n","description":"","footnote":"","page_name":" 92 ","page_number":92},
  {"content":"\r\nما آن بود كه در آن مال كه اكنون به آن محتاج شده است با او مواسات كنيم .\r\nشرح : « اين خبر را در كافى در مواردى كه احتمال نقل آن ميرفت نيافتم شايد در رسائل كلينى بوده و آن كتاب در دست نيست و نابود شده است » .\r\nهمچنين گفت : و به آن امام عليه السّلام نوشتم : مردى چيز معلومى از مال خود را بنفع تو - كه خدا مرا فدايت كناد ! - و بنفع خويشان پدرى و مادريش وصيّت كرده ، و پس از آن وصيّت خود را تغيير داده ، چنان كه شخص مورد عطائى را محروم كرده ، و شخص محرومى را مورد عطا ساخته است . آيا چنين عملى براى او جايز است ؟ امام عليه السّلام نوشت : او تا زمانى كه مرگش فرا رسد ، در همگى اين امور مختار است .\r\n5555 - و محمّد بن عيسى العبيدى ، از حسن بن راشد ، روايت كرده است كه گفت : از امام عسكرى عليه السّلام در بارهء مردى سؤال كردم كه نسبت بثلثش پس از مرگش وصيّت كرده ، و گفته است : ثلث من پس از وفاتم ميان موالى و موالياتم قسمت شود ، و پدر او نيز موالىاى دارد ، در اين صورت آيا موالى پدرش بنام مواليش در وصيّت داخل ميشوند يا نه ؟ حضرتش نوشت : داخل نميشوند .\r\n5556 - و محمّد بن احمد بن يحيى در روايت خود گفته است : محمّد بن عيسى ، از محمّد بن محمّد ، در حديث خود براى ما گفت : « علىّ بن بلال به امام ابو الحسن - يعنى علىّ بن محمّد عليهما السّلام - نوشت : مردى يهودى مرده است ، و براى طلبكارانش چيزى را وصيّت كرده است كه من ميتوانم آن را بردارم ، آيا جايز است كه\r\n","description":"","footnote":"","page_name":" 93 ","page_number":93},
  {"content":"\r\nمن آن را بگيرم ، و بموالى شما بپردازم ، يا آنكه آن را در طريق وصيّتى كه آن يهودى تعيين كرده است اجراء كنم ؟ حضرتش عليه السّلام نوشت آن مال را براى من بفرست ، و از ميان اموال به من بشناسان تا ان شاء الله تعالى در موردى كه سزاوار آنست اجراء نمايم .\r\nشرح : « شيخ طوسى ( ره ) آن را حمل كرده است بر اينكه امام عليه السّلام براى دادن به طلبكاران واقعى وى طلب كرده است » .\r\n5557 - و سكونى به اسناد خود روايت كرده و گفته است : امير المؤمنين عليه السّلام در بارهء مردى كه بهنگام مرگش اقرار كرد ، و گفت : هزار درهم از فلان شخص و فلان شخص ، يكى از آن دو نزد منست ، و پس از اين اقرار در همان حال بمرد ، امير مؤمنان عليه السّلام فرمود : هر يك از آن دو كه دليل روشنى اقامه كند - يعنى دو شاهد عادل - مال متعلَّق به او است ، و در صورتى كه هيچ يك از آن دو دليل روشنى اقامه نكرد آن مال در ميان ايشان تنصيف مىشود .\r\n5558 - و علىّ بن مهزيار ، از احمد بن حمزه روايت كرده است كه گفت : به آن امام ( على بن موسى ) عليهما السّلام معروض داشتم كه : در شهر ما بسا اتّفاق مىافتد كه مال براى آل محمّد مورد وصيّت واقع مىشود ، پس آن را نزد من مىآورند ، ولى من خوش نميدارم كه بدون كسب تكليف از شما آن را بسوى شما حمل كنم ، امام فرمود : آن را براى من مياور ، و مداخله در آن مكن .\r\nشرح : « شايد نهى از روى تقيّه بوده يا به جهت عدم اطمينان بر اهليّت وكيل براى\r\n","description":"","footnote":"","page_name":" 94 ","page_number":94},
  {"content":"\r\nوكالت ، هر چند ثقه است » .\r\n5559 - و محمّد بن أبى عمير از حمّاد بن عثمان روايت كرده است كه گفت :\r\nمردى سى دينار براى اولاد فاطمه عليها السّلام وصيّت كرد ، پس وصىّ او آن را نزد امام صادق عليه السّلام آورد ، ولى امام فرمود : آن را بفلان پيرمرد از اولاد فاطمه عليها السّلام تسليم كن ، و او شخصى عيالمند و تنگدست بود ، پس آورندهء مال گفت : همانا كه آن مرد آن را براى اولاد فاطمه عليها السّلام وصيّت كرده است ، امام فرمود : اين مبلغ همگى اولاد فاطمه عليها السّلام را فرا نميگيرد ، ولى اين مرد عيالوار را كفايت مىكند .\r\n5560 - و ابن فضّال ، از علىّ بن عقبه ، از بريد بن معاويه روايت كرده است كه به امام صادق عليه السّلام معروض داشتم كه مردى به من وصيّت كرد ، پس من از او خواستم كه خويشاوندى از خود را با من شريك سازد ، و او چنين كرد ، و آن مرد كه مرا وصىّ خود ساخته بود گفت كه صد و پنجاه درهم از شخصى كه او را شريك وصيّت ساخته است طلبكار است ، و جامى از نقره به گروگانى آن نزد او هست ، و موجود است ، ولى چون آن مرد از دنيا رفت وصىّ او بطرح ادّعائى آغاز كرد ، دائر بر اينكه چندين كرّ گندم از او طلب دارد . امام فرمود : اگر گواه روشنى\r\n","description":"","footnote":"","page_name":" 95 ","page_number":95},
  {"content":"\r\nاقامه كند ادّعايش مسموع است ، و الَّا هيچ گونه حقّى ندارد . گفت : عرض كردم آيا براى او حلالست كه چيزى از مال متوفّى را كه در دست او است بردارد ؟ فرمود :\r\nبراى او حلال نيست ، گفتم : به نظر شما اگر مردى را مورد تعدّى قرار دهند ، و مالش را بگيرند ، و او قدرت و فرصتى بيابد كه آنچه از مالش را گرفته‌اند بازستاند آيا اين كار براى او حلالست ؟ امام فرمود : اين مثل آن مورد نيست .\r\n5561 - و محمّد بن حسين بن أبى الخطَّاب ، از عبد الله بن حبيب ، از اسحاق بن عمّار ، روايت كرده است كه گفت : از امام صادق عليه السّلام در بارهء مردى سؤال كردم كه دينارهائى نزد من داشت ، و او در اين حال مريض بود ، پس با من گفت :\r\nاگر حادثه اى براى من رخ داد بفلان شخص بيست دينار بده ، و بقيّهء دينارها را بخواهرم تحويل ده ، و آنگاه او درگذشت ، و من در زمان و مكان مرگ او حضور نداشتم ، پس مرد مسلمان راستگوئى نزد من آمد ، و گفت : او مرا مأمور ساخته است تا به تو بگويم ، آن دينارها را كه گفته بودم بخواهرم بدهى به نظر بياور ، و ده دينار از آن را برسم صدقه ميان مسلمين قسمت كن . و اين در حالى بود كه خواهر او نميدانست كه چيزى نزد من هست . امام فرمود : من چنين مىبينم كه ده دينار از آن را ، چنان كه او گفته است برسم صدقه ببخشى .\r\nتذكَّر : « عبد الله بن حبيب » در سند خبر تصحيف « عبد الله بن جبله » است زيرا\r\n","description":"","footnote":"","page_name":" 96 ","page_number":96},
  {"content":"\r\nعبد الله بن حبيب در رجال در شمار اصحاب امير المؤمنين عليه السّلام است » .\r\n5562 - و محمّد بن احمد بن يحيى ، از محمد بن عيسى ، از محمد بن سنان از عمّار بن مروان ، از سماعة بن مهران در بارهء قول خداى تعالى : * ( الْوَصِيَّةُ لِلْوالِدَيْنِ وَالأَقْرَبِينَ بِالْمَعْرُوفِ حَقًّا عَلَى الْمُتَّقِينَ ) * - يعنى در بارهء والدين و أقربين به معروف وصيّت كنيد ، كه اين حقّى بر عهدهء متّقين است امام فرمود : اين حكم چيزيست كه خداوند عزّ و جلّ براى امام وقت قرار داده است . معروض داشتم كه آيا براى مورد وصيّت حد معيّنى هست ؟ فرمود : آرى . گفتم : چه قدر است ؟ فرمود : كمترين آن يك نهم تركه است .\r\nشرح : « معنى كه امام فرموده تأويل آيه است و كسى كه مالى باقى ميگذارد نيك است براى صاحب زمانش مبلغى معيّن دارد و بدان وصيّت كند » .\r\n5563 - و يونس بن عبد الرّحمن ، از داود بن نعمان ، از فضيل مولاى امام صادق عليه السّلام و او از آن امام روايت كرده است كه فرمود : رسول خدا صلَّى الله عليه و آله بر وصيّتش بعلىّ عليه السّلام چهار ملك از بزرگان ملائكه : جبرئيل و ميكائيل و اسرافيل و ملكى ديگر را كه نامش را به ياد ندارم شاهد گرفت .\r\n5564 - و محمد بن يعقوب كلينى - رضى الله عنه - از حميد بن زياد ، از ابن سماعه ، از سليمان بن داود ، از على بن أبى حمزه روايت كرده است كه گفت : به امام\r\n","description":"","footnote":"","page_name":" 97 ","page_number":97},
  {"content":"\r\nابو الحسن عليه السّلام گفتم : يكى از موالى شما در گذشته ، و اولاد خردسالى و چيزى از خود بجاى گذاشته ، و دينى هم بر ذمّه دارد ، و طلبكاران از آن چيز خبر ندارند ، و هر گاه آن چيز بطلبكاران او پرداخته شود ، اولاد او بىهيچ چيزى ميمانند ، پس امام فرمود :\r\nآن را بر اولاد او نفقه كن .\r\nشرح : « راوى اين خبر علىّ بن ابى حمزه بطائنى است و او را كذّاب و ضعيف گفته‌اند ، و بعلاوه خبرش معارض است با خبر بزنطى كه تحت رقم 5547 گذشت ، و نيز مخالف است با فرمايش خداوند كه فرموده » * ( مِنْ بَعْدِ وَصِيَّةٍ يُوصِي بِها أَوْ دَيْنٍ ) * « مادامى به ورثه بهره اى از ما ترك ميرسد كه پس از وصيّت ميّت از مورد ثلث و يا أداء ديون چيزى باقى ماند و در آيه قيد شده كه ارث پس از اداء دين است » .\r\n5565 - و محمّد بن أبى عمير از هشام بن حكم روايت كرده است كه گفت : از آن امام در بارهء مردى سؤال كردم كه حكم « تدبير » را در بارهء غلامش اجرا مىكند ، آيا حق دارد كه در امر تدبير او رجوع كند ؟ امام فرمود : آرى ، آن بمنزلهء وصيّت است .\r\n5566 - و على بن حكم ، از زياد بن ابى الحلال روايت كرده است ، كه گفت : از امام صادق عليه السّلام در بارهء رسول خدا صلَّى الله عليه و آله سؤال كردم ، كه آيا آن حضرت بهنگام انشاء وصيّت به امير المؤمنين عليه السّلام بحسن و حسين عليهما السّلام هم وصيّت كرده است ؟ فرمود : آرى . گفتم : و در آن حال كه ايشان در\r\n","description":"","footnote":"","page_name":" 98 ","page_number":98},
  {"content":"\r\nچنين سنّى ميزيسته‌اند ؟ فرمود : آرى . ولى براى غير آن دو در كمتر از پنج سال چنين امرى واقع نميشود .\r\n\r\nباب وقف و صدقه و عطيّه و هبه\r\n5567 - محمد بن حسن صفّار - رضى الله عنه - طىّ نامه اى به امام ابو محمد حسن بن علىّ عليه السّلام در بارهء اوقاف و رواياتى كه از پدران آن امام در اين خصوص رسيده است سؤال كرد . امام عليه السّلام با نامه اى پاسخ فرمود كه : وقفها ( موقوفات ) بخواست خداى تعالى بر آن گونه كه واقفين آنها تعيين كرده‌اند جريان مىپذيرند .\r\n5568 - و محمّد بن أحمد بن يحيى ، از محمّد بن عيسى اليقطينى ، از علىّ بن مهزيار ، از ابو الحسين روايت كرده است كه گفت : طىّ نامه اى به امام ابو الحسن سوم معروض داشتم كه : من زمينى را بر فرزندانم و در كار حجّ و وجوه برّ وقف كردم ، و براى شما و براى امام بعد از شما ، پس از خودم در آن وقف حقّى منظور شده بود ، و من آن را از اين مجرى زايل ساختم ، پس امام ( عليه السّلام ) فرمود : تو بحلّ هستى و دست تو در فعاليّتت باز است .\r\nشرح : « جواز ظاهرا به جهت عدم تماميّت وقف است به عدم قبض و اقباض » .\r\n5569 - و علىّ بن مهزيار در روايت خود آورده است كه : به آن امام\r\n","description":"","footnote":"","page_name":" 99 ","page_number":99},
  {"content":"\r\n( عليه السّلام ) گفتم : يكى از موالى شما از پدرانت عليهم السّلام روايت كرده است ، هر وقفى كه تا وقتى معلوم باشد اجراء احكام آن بر ورثه واجبست ، و هر وقفى كه بدون وقت باشد ، جهلى مجهول و باطلى مردود است . و تو بقول پدرانت - عليك و عليهم السّلام - داناترى ، امام ( عليه السّلام ) در جواب نوشت : اين موضوع به نظر من هم همين طور است .\r\nشرح : « يعنى وقف مؤبّدى كه موقوف عليه ذكر نشده باشد به ورثه باز مىگردد . و لفظ خبر در كافى و تهذيب » جهل مجهول و هو باطل مردود « است ، و اگر مراد راوى تفسير بوده امام بمصلحتى از دادن شرح خوددارى كرده ، و اگر مرادش صحّت خبر بوده امام بوضوح پاسخ فرموده است » .\r\n5570 - و محمّد بن احمد بن يحيى ، از عبيدى ، از علىّ بن سليمان بن رشيد ، روايت كرده است كه گفت : به آن امام عليه السّلام نوشتم : فدايت شوم ، من فرزندى ندارم ، و املاكى دارم كه از پدرم به ارث برده‌ام ، و بخشى از آن را خود بدست آورده‌ام ، و از حوادث روزگار ايمنى ندارم ، پس اگر فرزندى نداشته باشم ، و حادثه اى پيش آيد يعنى : با در نظر گرفتن اين احتمال كه با نداشتن فرزند حادثه اى برايم رخ دهد ، در اين صورت - فدايت شوم - چه مصلحت مىبينى كه بعضى از املاك را بر برادران فقيرم و بر مستضعفين وقف كنم ، يا بفروشم و بهاى آن را در زمان حياتم به ايشان صدقه دهم ، زيرا بيم آن دارم كه پس از مرگ من مقرّرات وقف اجرا نشود ، و اگر آن را در ايّام حياتم وقف كنم آيا ميتوانم از درآمد آن بخورم يا نه ؟\r\n","description":"","footnote":"","page_name":" 100 ","page_number":100},
  {"content":"\r\nامام عليه السّلام در پاسخ نامه ، مرقوم داشت : مضمون نامه ات را در بارهء املاكت فهميدم ، و تو نميتوانى از درآمد آن و از صدقه ارتزاق كنى ، پس اگر چيزى از آن را بخورى موضوع وقف اجرا نميشود . اگر ورثه اى داشته باشى آن املاك را به فروش و بخشى از بهاى آن را در حال حيات خودت صدقه ده ، زيرا چنين كارى را اگر انجام دهى مقدارى كه براى قوت خود لازم است نگاه ميدارى ، همان گونه كه امير المؤمنين عليه السّلام عمل فرمود .\r\nشرح : « آنچه در نزد فقهاى ما قطعى است آنست كه واقف بايد خود را از موقوف عليهم خارج كند تا وقف صحيح باشد ، و چنانچه بر خود وقف كند باطل است ، و همچنين اگر شرط كند كه ديون او را از مورد درآمد موقوفه ادا كنند ، يا مخارج او را بدهند تا زنده است ، در همهء اين موارد وقف درست نيست مگر اينكه بر جماعتى وقف كند مثلا بر فقرا و خود پس از آن فقير شود كه مشهور جايز دانند از آن برگيرد براى نياز خود ، و تنها ابن ادريس جايز نمىداند ، و اين خبر في الجمله دلالت دارد بر آن زيرا ممكن است كه\r\n« ليس لك أن تأكل منها » ( تو حقّ ندارى از آن ارتزاق كنى ) براى اين باشد كه چون قبض و اقباض صورت نگرفته است وقف باطل شود ، چنان كه خوردن و تصرّف در آن يا منافع آن دليل بر عدم اقباض است ، و خبر دلالت بر افضليّت صدقه دارد زمانى كه خوف آن باشد كه موقوفه را به مصرف واقعى خود نرسانند » .\r\n5571 - و محمّد بن عيسى بن عبيد گفت : احمد بن حمزه براى امام ابو الحسن موسى عليه السّلام نوشت بندهء مدبّرى را وقف كرده‌اند ، و پس از آن صاحبش مرده است و دينى بذمّه دارد كه مالش باداء آن وافى نيست ، امام عليه السّلام فرمود : وقفش\r\n","description":"","footnote":"","page_name":" 101 ","page_number":101},
  {"content":"\r\nبراى اداء دين او فروخته مىشود .\r\nشرح : « مراد از مدبّر وقف شده ، مدبّرى است كه مدّت معلومى براى خدمت گماشته‌اند ، چنان كه از خبر علىّ بن معبد كه تحت رقم 5580 خواهد آمد استفاده مىشود . ولى به نظر ميرسد كه » مدبّر « تصحيف » مدين « باشد چنان كه در تهذيب آمده است و لفظ تصحيف شده و مفعول » وقف « حذف شده است » .\r\n5572 - و محمّد بن احمد ، از عمر بن علىّ بن عمر ، از ابراهيم بن محمّد همدانى روايت كرده است كه گفت : به آن امام عليه السّلام نوشتم : ميّتى وصيّت كرده كه براى تأمين معيشت مردى تا هر زمان كه زنده باشد از مورد ثلثش به او انفاق كنند .\r\nو در بارهء انفاذ ثلثش توصيه اى نكرده است ، در اين صورت آيا وصىّ حقّ دارد كه ثلث ميّت را براى انفاق از درآمدش بر آن مرد ، وقف نمايد يا نمىتواند ؟ امام عليه السّلام نوشت : ثلث ميّت انفاذ ميگردد ، و وقف نخواهد شد .\r\nشرح : « در بارهء انفاذ ثلثش توصيه نكرده يعنى وصيّت نكرده است كه ثلث مرا بپردازيد بفلان مورد ، و چون چنين وصيّت نكرده تا مادامى كه آن مرد موصى له حيات دارد از درآمد آن به او پرداخته مىشود و چون از دنيا رفت به ورثه مرد باز ميگردد ، وصىّ حقّ ندارد بدون اذن ورثه آن را وقف كند » .\r\n5573 - و صفوان بن يحيى ، از امام ابو الحسن موسى عليه السّلام روايت كرده است ، كه گفت : از آن امام در بارهء مردى سؤال كردم كه ملكى را وقف مىكند ، سپس بنظرش ميرسد كه در آن وقف تغييرى بدهد ، امام فرمود : اگر آن ملك را براى\r\n","description":"","footnote":"","page_name":" 102 ","page_number":102},
  {"content":"\r\nاولادش يا براى ديگرى وقف كرده و پس از آن متولَّى براى آن قرار داده باشد ، حقّ ندارد كه از وقفيّت آن رجوع كند ، و اگر موقوف عليهم صغار باشند ، و واقف توليت آن ملك را براى ايشان شرط كرده باشد ، و خودش تا زمان بلوغ صغار از طرف ايشان آن را حيازت كند ، حقّ ندارد كه رجوع نمايد [ و اگر موقوف عليهم همه كبير باشند ، و او موقوفه را به ايشان تسليم نكرده باشد ، و ايشان براى حيازت آن بمرافعه با او برنخاسته باشند حقّ دارد كه رجوع كند 
  ] زيرا ايشان با اينكه بالغ بوده‌اند آن ملك را از او حيازت نكرده‌اند .\r\nشرح : « خبر دلالت دارد به اينكه تا موقوفه بتصرّف موقوف عليه داده نشود حقّ رجوع هست و پس از حيازت موقوف عليهم في الجمله وقف ثابت و حقّ رجوع نيست » .\r\n5574 - و محمّد بن علىّ بن محبوب ، از موسى بن جعفر بغدادى ، از علىّ بن - سليمان نوفلى روايت كرده است كه گفت : بوسيله نامه اى كه به امام ابو جعفر ثانى عليه السّلام نوشتم ، در بارهء زمينى از آن امام سؤال كردم كه جدّم بر نيازمندان از اولاد فلان بن فلان ، رئيس و سرپرست قبيله ، وقف كرده ، و ايشان از نظر شمار بسيارند ، و در بلاد مختلف پراكنده‌اند . در حالى كه اولاد خود واقف در نياز شديدى بسر مىبرند ، و از اين جهت از من خواسته‌اند كه ايشان را نه ساير اولاد رئيس قبيله را ، به استفاده از درآمد آن زمين اختصاص دهم ، در پاسخ نامه امام عليه السّلام نوشت : در بارهء زمينى كه جدّت آن را بر فقراى اولاد فلانى وقف كرده سخن گفته اى ، و آن به كسانى تعلَّق دارد\r\n","description":"","footnote":"","page_name":" 103 ","page_number":103},
  {"content":"\r\nكه در شهر محلّ وقف سكونت دارند ، و براى تو روا نيست كه از غائبانشان جستجو كنى .\r\nشرح : « خبر متضمّن اينست كه اگر وقف بر جماعتى كه از يك تيره‌اند باشد واجب نيست كه كسانى كه در آن شهر نيستند جستجو كرد و منفعت را به آنان رسانيد ولى اگر در يك شهر هستند تتبّع را لازم دانند از روى احتياط » .\r\n5575 - و عبّاس بن معروف ، از علىّ بن مهزيار روايت كرده است كه گفت :\r\nبه امام ابو جعفر عليه السّلام نوشتم كه فلان شخص مزرعه اى را خريده ، و آن را وقف كرده ، و خمس آن را براى شما قرار داده است ، و اكنون در بارهء اينكه سهم شما از آن زمين را بفروشد ، يا به حساب خودش به همان مبلغى كه خريده است تقويم كند ، يا همچنان آن را به صورت موقوفه باقى گذارد ، رأى شما را همى جويد ، امام عليه السّلام نوشت : بفلان شخص اعلام كن ، كه من او را بفروختن سهم خودم از آن مزرعه و رساندن بهاى آن به من همى فرمايم و به او اعلام كن كه بخواست خدا اين همان رأى منست ، و يا اگر براى او آسانتر باشد آن را به حساب خودش تقويم كند .\r\nراوى گفت : و به آن امام نوشتم كه آن مرد گفته است ، كه ميان كسانى كه اين مزرعه بر ايشان وقف شده ، اختلاف شديدى وجود دارد ، و او از آن ميترسد كه كار اين اختلاف در ميان ايشان بالا گيرد ، پس اگر مصلحت را در آن مىبينيد كه اين وقف را بفروشد ، و بهر يك از ايشان آنچه را بر او وقف كرده است تسليم كند او را\r\n","description":"","footnote":"","page_name":" 104 ","page_number":104},
  {"content":"\r\nبفرمائيد تا چنين كند .\r\nامام عليه السّلام بخطَّ خود براى من نوشت : به او اعلام كن كه رأى من اينست كه اگر از وجود اختلاف ميان صاحبان وقف اطَّلاع دارد ، و فروختن وقف را بهتر ميداند ، آن را بفروشد ، زيرا بسا كه اختلاف ، تلف اموال و نفوس را در پى داشته باشد ! مصنّف اين كتاب - رحمه الله - گفت : اين وقفى بوده كه به آن جمع اختصاص داشته ، و مربوط بنسل بعد نبوده ، و اگر به ايشان و اولادشان تا زمانى كه زاد و ولد كنند ، و پس از آن تا پايان جهان و انقراض جهانيان به فقراء مسلمين تعلَّق ميداشت ، فروختن آن هرگز جايز نميبود .\r\nشرح : « معلوم نيست كه شخص واقف آيا مورد وقف را در اختيار موقوف عليهم گذارده تا وقف تمام گشته ، و بازگشت از آن جايز نباشد يا نه ، لذا نميتوان از اين خبر بضرس قاطع استفاده كرد كه فروش وقف تمام جايز باشد در شرائط خاصّى ، و هر گاه خبر صريحى جز اين خبر باشد كه دلالت بر جواز با وجود شرط كند آنگاه ميتوان اين خبر را مؤيّد آن دانست ولى تنها اين خبر دليل نميشود » .\r\n5576 - و محمد بن عيسى ، از ابو على بن راشد روايت كرده است كه گفت :\r\n« برسم سؤال به امام ابو الحسن عليه السّلام معروض داشتم : فدايت شوم ، قطعه زمينى را در همسايگيم بهزار درهم خريدم ، پس چون بهاى زمين را به دو مىپرداختم با خبر شدم كه\r\n","description":"","footnote":"","page_name":" 105 ","page_number":105},
  {"content":"\r\nآن زمين وقفست . امام فرمود : خريدن وقف جايز نيست ، و در آمد آن را بمال خود داخل مكن . آن را به كسانى كه زمين بنفع ايشان وقف شده است تسليم كن ، گفتم :\r\nسرپرستى براى آن نمىيابم ، فرمود درآمد آن را صدقه بده .\r\nشرح : « اين خبر دلالت دارد بعدم جواز بيع وقف » .\r\n5577 - و حسن بن محبوب ، از علىّ بن رئاب ، از جعفر بن حنان روايت كرده است كه گفت : از امام عليه السّلام در بارهء مردى سؤال كردم كه درآمد زمينى از آن خود را بر خويشاوندان پدرى و خويشاوندان مادرى خود وقف كرده ، و براى مردى كه قرابتى با او ندارد ، و براى اعقاب آن مرد ساليانه سيصد درهم از آن درآمد وصيّت كرده ، چنان كه پس از برداشت اين مبلغ ما بقى ميان خويشاوندان پدرى و مادريش قسمت شود ، امام فرمود : اين وصيّت براى كسى كه بنفع او مقرّر شده است نافذ است .\r\nگفتم : اگر مجموع درآمد آن زمين چيزى بجز پانصد درهم نباشد چه بايد كرد ؟ فرمود :\r\nمگر در وصيّت او نيامده است كه سيصد درهم از درآمد زمين را به كسى كه در باره اش وصيّت كرده است بدهند ؟ گفتم : چرا . فرمود : در اين صورت خويشاوندان او حقّ ندارند كه چيزى از درآمد را بردارند ، مگر وقتى كه سيصد درهم به شخص مورد وصيّت بپردازند ، سپس آنچه را كه باقى بماند براى خود بردارند . گفتم : اگر شخص\r\n","description":"","footnote":"","page_name":" 106 ","page_number":106},
  {"content":"\r\nمورد وصيّت بميرد تكليف چيست ؟ فرمود : اگر او بميرد آن سيصد درهم متعلَّق به ورثه او است ، و تا هر زمانى كه يكى از ايشان باقى باشد آن را به ارث مىبرند ، پس چون نسل ورثهء او منقطع شود و أحدى از ايشان باقى نماند ، آن سيصد درهم بخويشاوندان ميّت تعلَّق ميگيرد ، و به درآمد وقف بر ميگردد ، و آنگاه بين ايشان قسمت مىشود ، و تا هر زمان كه يكى از ايشان باقى بماند ، و درآمدى بدست آيد آن را به ارث مىبرند ، گفتم :\r\nبنا بر اين آيا آن ورثه كه از خويشاوندان ميّت هستند در صورتى كه نيازمند شوند ، و درآمد زمين براى ايشان كافى نباشد حقّ دارند كه آن زمين را بفروشند ؟ فرمود : آرى .\r\nدر صورتى كه همگى راضى باشند ، و فروش زمين بنفع ايشان باشد آن را ميفروشند .\r\nشرح : « حديث دلالت دارد بر جواز فروش موقوفه در حال نياز و هنگامى كه فروش آن فائده اش بيش از نگهداريش باشد ، و آن اشكالى ندارد اگر موقوف عليهم يك نسل بيش نباشند و همگى بيع را امضا كنند ، و اين فتواى سيد مرتضى و ابن زهره و جماعتى از فقهاى شيعه است در صورتى كه هر دو شرط ( هم نياز و هم بيشترى فائده ) حاصل شده باشد ، و تنها فائده بيشتر مجوّز آن نيست ، و خبر به شرط بودن نياز صراحت دارد ، و نيز چنانچه موقوف عليهم نسلا بعد نسل باشند جواز بيع معلوم نيست بلكه عدم آن از اخبار فهميده مىشود » .\r\n5578 - و عبّاس بن معروف از عثمان بن عيسى ، از مهران بن محمد روايت كرده است كه گفت : از امام صادق عليه السّلام شنيدم كه وصيّت فرمود ، تا در هفت موسم از مواسم حجّ نوحه گرى براى او ترتيب دهند ، و به همين جهت براى هر\r\n","description":"","footnote":"","page_name":" 107 ","page_number":107},
  {"content":"\r\nموسمى مالى تعيين فرمود كه در راه آن خرج شود .\r\n5579 - و عاصم بن حميد ، از ابو بصير روايت كرده است كه گفت : امام ابو جعفر باقر عليه السّلام فرمود : . آيا دوست ندارى كه وصيّت فاطمه - عليها السّلام - را براى تو حكايت كنم ؟ عرض كردم : چرا . پس جعبه اى كوچك را برآورد ، و نامه اى را از آن خارج ساخت ، و بر اين گونه آن را قراءت كرد :\r\n« * ( بِسْمِ الله الرَّحْمنِ الرَّحِيمِ ) * ، اين چيزيست كه فاطمه ، دختر محمّد ( صلَّى الله عليه و آله ) به آن وصيت كرده است ، او بوستانهاى هفتگانه اش : عواف ، و دلال ، و برقه ، و ميثب ، و حسنى . و صافيه ، و مال امّ ابراهيم را براى علىّ بن ابى طالب وصيّت كرده است . پس اگر علىّ در گذشت براى حسن ، و اگر حسن درگذشت براى حسين ، و اگر حسين درگذشت براى بزرگترين فرد از اولاد خود وصيّت كرده است . بر اين وصيّت خدا و مقداد بن اسود كندى و زبير بن عوّام شهادت داده‌اند ، و علىّ بن ابى طالب آن را نوشته است .\r\nشرح : « در كافى » ما لأمّ ابراهيم « است ، يعنى هر چه از آن مادر ابراهيم فرزند پدرم رسول خدا است » .\r\nو روايت شده است كه اين بوستانها وقف بوده ، و رسول خدا ( صلَّى الله عليه و آله ) آنچه را كه بر ميهمانانش و بر عابرين از منطقه اش نفقه ميفرموده از اين بوستانها\r\n","description":"","footnote":"","page_name":" 108 ","page_number":108},
  {"content":"\r\nبر ميداشته است ، پس چون آن حضرت بسراى رحمت الهى رحلت فرمودند عبّاس در بارهء اين بوستانها بمخاصمه با فاطمه عليها السّلام برآمد ، تا على عليه السّلام و ديگران شهادت دادند كه آن بوستانها وقف بر آن خاتون است .\r\nآنچه در باره نام يكى از اين هفت بوستان شنيده شده « ميثب » است ، ولى من از سيد ابو عبد الله محمد بن حسن موسوى - أدام الله توفيقه - شنيدم كه ميگفت : آن بوستان نزد ايشان معروف به « ميثم » است .\r\nشرح : « اين شخص همان كسى است كه مؤلَّف بدرخواست او كتاب من لا يحضره الفقيه را تأليف كرده است » .\r\n5580 - و محمّد بن علىّ بن محبوب ، از محمّد بن فرج ، از علىّ بن معبد روايت كرده است كه گفت : محمّد بن احمد بن ابراهيم در سال دويست و سى و سه طىّ نامه اى از آن امام عليه السّلام در بارهء مردى سؤال كرده است كه وفات يافته ، و همسرى و پسرانى و دخترانى از خود بجاى نهاده ، و غلامى را براى ايشان باقى گذاشته است كه او را بمدّت ده سال براى ايشان وقف كرده ، و مقرّر داشته است كه پس از انقضاى ده سال آن غلام آزاد باشد . اكنون سؤال من - خدا مرا فداى تو كناد ! - اينست كه آيا براى ورثه در حالت اضطرار فروختن چنين غلام ، در صورتى كه چنان باشد كه براى تو وصف كردم جايز است ؟\r\nامام عليه السّلام نوشت : تا فرا رسيدن وقت شرطش او را نميفروشند ، مگر در\r\n","description":"","footnote":"","page_name":" 109 ","page_number":109},
  {"content":"\r\nصورتى كه به اين كار اجبار و اضطرار داشته باشند ، كه در اين صورت فروختنش براى ايشان جايز است .\r\nشرح : « اين خبر را حمل كرده‌اند به بيع خدمتش مراد از بيع را صلح يا اجازه دانسته‌اند ، ولى سخت بعيد مىنمايد » .\r\n5581 - و محمّد بن أبى عمير ، از عمر بن أذينه روايت كرده است كه گفت :\r\nمن حاضر و ناظر دادگاه ابن أبى ليلى بودم ، آنگاه كه وارثان و خويشاوندان مردى كه مال الاجارهء خانه اش را ، بىآنكه وقتى براى آن تعيين كند ، بيك تن از خويشانش اختصاص داده ، و آنگاه وفات يافته بود نزد او بدادخواهى آمده بودند . ابن أبي ليلى گفت : رأى من اينست كه مال الإجارهء آن خانه را به همان صورت كه صاحب آن واگذاشته است واگذاريم ، محمّد بن مسلم ثقفى گفت : آگاه باش كه علىّ بن - ابى طالب عليه السّلام در همين مسجد حكمى بر خلاف حكم تو صادر كرد . قاضى گفت : تو از كجا دانسته اى ؟ محمّد بن مسلم گفت : از امام ابو جعفر باقر محمّد بن علىّ عليهما السّلام شنيدم كه ميگفت : علىّ عليه السّلام به بازگرداندن ملك حبيس به ورثه ، و اجراء مواريث حكم كرد . ابن أبى ليلى گفت : اين حكم در كتابى نزد تو موجود است ؟ گفت : آرى . قاضى گفت : آن را نزد من آور . محمّد بن مسلم گفت : به اين شرط كه در آن جز به ابن حكم ننگرى گفت : اين شرط را براى تو مىپذيرم . راوى گفت :\r\nمحمّد بن مسلم آن كتاب را حاضر كرد ، و حديث منقول از امام ابو جعفر عليه السّلام را\r\n","description":"","footnote":"","page_name":" 110 ","page_number":110},
  {"content":"\r\nبه او نشان داد ، و قاضى با ديدن آن ، حكمى كه صادر كرده بود پس گرفت .\r\nو « حبيس » يعنى هر وقفى كه مدّتى معلوم نداشته باشد به ورثه باز ميگردد .\r\nشرح : « خبر دلالت دارد بر آنكه اگر در حبس مدّت معيّن نشده باشد و حابس از دنيا رود به ورثه باز مىگردد » .\r\n5582 - و عبد الله بن مغيرة ، از عبد الرحمن جعفى روايت كرده است كه گفت :\r\nمن در باره مواريثى متعلَّق بخودمان ، كه ملكى حبيس در ضمن آنها بود ، بمحضر قاضى ابن أبى ليلى آمد و شد ميكردم ، و از او ميخواستم تا آن مواريث را ميان ما قسمت كند ، ولى او در كار من دفع الوقت ميكرد ، چون اين ماجرا بدرازا كشيد شكايت او را به امام صادق عليه السّلام بردم ، امام عليه السّلام فرمود : آيا او نميداند كه رسول خدا صلَّى الله عليه و آله به بازگرداندن حبيس و اجراء مواريث امر فرموده است ؟ ! گفت :\r\nمن بنزد قاضى شدم ، و اين بار نيز او به عادت خود عمل كرد ، به او گفتم : شكايتت را به امام صادق عليه السّلام بردم ، و آن امام با من چنين و چنان گفت ، عبد الرّحمن گفت : ابن أبي ليلى مرا قسم داد كه اين سخن را امام گفته است و من براى او قسم ياد كردم ، و در اين هنگام او همان حكم را در بارهء من صادر كرد .\r\n5583 - و يعقوب بن يزيد ، از محمّد بن شعيب ، از أبى كهمس از امام صادق\r\n","description":"","footnote":"","page_name":" 111 ","page_number":111},
  {"content":"\r\nعليه السّلام روايت كرده است كه فرمود : « شش چيز است كه پس از وفات مؤمن به او ميرسد : فرزندى كه براى او طلب آمرزش كند و كتاب يا قرآنى كه پس از او بجاى ماند ، و نهالى كه آن را برنشاند ، و چاهى - كه براى بهره بردن مردم از آبش - آن را حفر كند ، و صدقه اى كه آن را جريان بخشد ، و سنّتى كه پس از او به كار گرفته شود » .\r\n5584 - و على بن أسباط ، از محمّد بن حمران ، از زراره از امام أبو جعفر عليه السّلام در بارهء مردى روايت كرده است كه صدقه مشتركى اداء كند . امام عليه السّلام فرمود : جايز است .\r\nشرح : « خبر دلالت دارد بر جواز وقف و يا صدقه در سهم مال مشاع ، و اين مثل وقف يك دانگ از خانه اى كه شخص با ديگران در آن شريك است مىباشد » .\r\n5585 - حسين بن سعيد ، از نضر ، از قاسم بن سليمان ، از عبيد بن زراره از امام صادق عليه السّلام روايت كرده است كه در بارهء مردى كه بفرزندان بالغ خود صدقه اى بدهد ، فرمود : هر گاه آن را دريافت نكنند تا او بميرد ، آن صدقه ميراث خواهد بود - يعنى به ورثه باز خواهد گشت - ولى اگر بفرزندان غير بالغ خود صدقه كند ، امرى درست و تمام است زيرا پدر همان كس است كه ايشان را سرپرستى مىكند و وليّ آنها است . و فرمود : چون كسى چيزى را براى طلب رضاى خداوند عزّ و جلّ صدقه كند رجوعى در آن نيست .\r\n","description":"","footnote":"","page_name":" 112 ","page_number":112},
  {"content":"\r\n5586 - و در روايت ابن ابى عمير از جميل بن درّاج آمده است كه : از امام صادق عليه السّلام در بارهء مردى سؤال كردم كه مالى يا خانه اى را به فرزند خود صدقه دهد در اين صورت آيا حقّ دارد كه در آن كار رجوع كند ؟ امام فرمود : آرى ، مگر آنكه آن فرزند صغير باشد .\r\nشرح : « يعنى اگر شخصى مالى را وقف اولاد خود كند به قصد قربت تا به مصرف ايشان رساند ، پس اگر منصرف شود در صورتى كه فرزندان كبير باشند حقّ رجوع دارد ، ولى اگر صغير باشند ، چون خود ولىّ آنان بوده است و از جانب آنان خود قبض كرده است وقف يا صدقه تمام گشته و حقّ رجوع ندارد » .\r\n5587 - و موسى بن بكر ، از حكم روايت كرده كه گفت : به امام صادق عليه السّلام معروض داشتم كه : پدرم خانه اى را به من صدقه داد ، و آنگاه انديشيد كه در اين باره رجوع كند ، و قضات ما در اين باره بنفع من رأى ميدهند ، امام فرمود :\r\nقضات شما نيكو داورى كرده‌اند ، و هر آينه پدرت كار بدى كرده است ، زيرا صدقه براى خداوند عزّ و جلّ است ، پس چيزى كه براى خدا صورت پذيرد بازگشتى در آن نيست ، اگر تو با او بمرافعه برخاستى بانگ بر او مزن ، و اگر او بانگ بر تو زد از صدايت فرو كاه . گفت : گفتم : او وفات يافته است ، فرمود : پس تو به خوبى و خوشى از آن بهره بردار .\r\nشرح : « موسى بن بكر در سند خبر اشتباه است و صواب آن » ابن بكير « است\r\n","description":"","footnote":"","page_name":" 113 ","page_number":113},
  {"content":"\r\nچنان كه در كافى و تهذيب آمده است ، و خبر دلالت دارد كه ميتوان حقّ را به حكم قاضى جور نيز دريافت كرد بر خلاف اخبار ديگر ، و نيز بر جواز مرافعه با پدر در مورد دعوى با رعايت احترام او » .\r\n5588 - و ربعىّ بن عبد الله از امام صادق عليه السّلام روايت كرده است كه فرمود : أمير المؤمنين على بن ابى طالب عليه السّلام خانهء خود را كه در محلهء بنى زريق مدينه بود ، وقف كرد ، وقفنامه اش را بر اين گونه انشاء فرمود :\r\n« * ( بِسْمِ الله الرَّحْمنِ الرَّحِيمِ ) * ) *\r\n، اين چيزيست كه على بن ابى طالب در حال حيات و سلامت خود آن را وقف كرده است ، او خانهء خود كه در محلَّهء بنى زريق واقع است ، به صورت وقفى درآورده است ، كه به فروش نميرود ، و بخشيده نميشود ، و به ارث برده نميگردد ، تا وقتى كه خداى وارث آسمانها و زمين آن را به ارث ببرد .\r\nو او خاله هايش را در آن موقوفه سكونت داده است ، تا هر زمان كه ايشان و اعقابشان زندگى كنند ، پس چون ايشان منقرض شوند اين خانه به نيازمندان از مسلمين تعلَّق دارد . خدا و فلان و فلان بر اين وقف شهادت داده‌اند .\r\nشرح : « بنو زريق طائفه اى از انصار در مدينه‌اند » .\r\n5589 - و حمّاد بن عثمان ، از ابو الصّبّاح [ كنانى 
  ] روايت كرده است كه گفت : به امام ابو الحسن عليه السّلام معروض داشتم كه مادرم سهميّه اى را كه از\r\n","description":"","footnote":"","page_name":" 114 ","page_number":114},
  {"content":"\r\nخانه اى داشت ، به من تصدّق كرد ، به او گفتم : قضات اين كار را تجويز نميكنند ، پس بنويس كه : او آن را خريده است ، مادرم گفت : هر كار كه بنظرت ميرسد بكن ، و هر چه انجامش براى تو جايز است انجام ده ، پس وثيقه اى تهيّه كردم ، ولى يكى از ورثه از من خواسته است تا براى او قسم ياد كنم كه بهاى آن رقبه را پرداخته‌ام ، و اين در حالتى است كه من هيچ مبلغى از اين بابت بمادرم نداده‌ام ، رأى امام در اين باره چيست ؟ امام فرمود : براى او قسم ياد كند .\r\nتذكَّر : « اين خبر بتمامه در باب أيمان و نذور گذشت برقم 4276 » .\r\n5590 - و محمّد بن سليمان ديلمى از پدرش از امام صادق عليه السّلام روايت كرده است كه گفت : از آن امام در بارهء مردى سؤال كردم كه بخشى از خانهء خود را به مردى غريب تصدّق مىكند ، و پس از آن ميميرد ، امام فرمود : آن بخش از خانه تقويم مىشود ، و بهاى آن به او پرداخته ميگردد .\r\nشرح : « ظاهرا در اين خبر تصدّق بمعنى تمليك باشد با قصد قربت ، و شايد تقويم و پرداخت قيمت بر وجه صلح و يا استحباب باشد ، و سليمان ديلمى ضعيف است و چندان مورد اعتماد نيست » .\r\n5591 - و محمّد بن أبى عمير ، از أبان ، از اسماعيل جعفى روايت كرده است كه گفت : امام ابو جعفر باقر عليه السّلام فرمود : كسى كه چيزى را برسم صدقه بدهد ، و آنگاه از طريق ارث به او منتقل شود ، آن چيز متعلَّق به او است .\r\n5592 - و در روايت سكونى آمده است : كه علىّ عليه السّلام چيزى را كه\r\n","description":"","footnote":"","page_name":" 115 ","page_number":115},
  {"content":"\r\nكسى در مرض موت بخشيده بود جزء ثلث به حساب مىآورد ، و آنچه را كه هنگام مرگش بدون سندى يا گواهى به آن اقرار ميكرد ، و مردود ميساخت .\r\nشرح : « فرق ميان صدقه و نحله و عطيّه تنها بنيّت شخص است و اگر نيّت صدقه با قصد قربت كند بازگشت معنى ندارد و جايز نيست و در نحله و عطيّه اگر عين باقى باشد و معوّضه نباشد بازگشت و رجوع جايز است » .\r\n5593 - و محمّد بن علىّ محبوب ، از علىّ بن سندى ، از صفوان بن يحيى ، از عبد الرّحمن بن حجّاج روايت كرده است كه گفت : امام ابو الحسن موسى عليه السّلام وقف نامهء موقوفه اى را بر اين گونه انشاء فرمود : اين چيزيست كه موسى بن جعفر آن را وقف كرده است . او همگى زمين خود در محلّ چنين و چنان را وقف كرده ، و حدّ آن زمين چنان و چنين است . او كليّهء اين رقبه را با نخل و عرصه و قنات و آب و آسياها و حقوق و حقّابه اش را و هر گونه حقّى را كه در ارتفاع يا مظهر يا عرض يا طول يا مرفق ( بالوعه ) يا حياط يا حقّ الشرب نهرها يا جويها و جدولهاى منشعب شده يا مسيل يا زمين آباد يا ويرانى كه به آن تعلَّق گيرد ، كلَّيهء حقوق خود در اين موارد را بر اولاد صلبى خود ، چه مرد و چه زن ، وقف كرده است .\r\nسرپرست آن زمين ، غلَّه و درآمد آن را كه خداى عزّ و جلّ برآورده ، بعد از تعميرات و اصلاحات لازم در آن بحدّ كافى ، و پس از برداشت سى شاخه از خوشه هاى خرما و تقسيم آن ميان مساكين قريه ، ميان أولاد فلانى ، به نسبت « * ( لِلذَّكَرِ مِثْلُ حَظِّ الأُنْثَيَيْنِ ) * »\r\n","description":"","footnote":"","page_name":" 116 ","page_number":116},
  {"content":"\r\nقسمت مىكند ، پس اگر زنى از دختران فلان ازدواج كند ، از اين موقوفه حقّى ندارد ، مگر زمانى كه بدون شوهر به آن قريه باز گردد ، پس اگر بازگشت همان بهره را خواهد داشت كه دختران ازدواج نكردهء فلان دارند ، و هر كدام از اولاد فلان كه فوت شود ، و فرزندى داشته باشد ، پس آن فرزند به حكم « * ( لِلذَّكَرِ مِثْلُ حَظِّ الأُنْثَيَيْنِ ) * » از سهم پدر خود برخوردار مىشود ، همان گونه كه فلان بين اولاد صلبيش شرط كرده است . و نيز كسى از اولاد فلان كه فوت شود و فرزندى از خود بجاى نگذارد ، حقّ او بمستفيدان از موقوفه باز ميگردد ، و اولاد دخترانم در اين موقوفهء من حقّى ندارند ، مگر آنكه پدرانشان از اولاد من باشند ، و تا هر زمان كه احدى از اولاد من و اولاد اولاد من و اعقاب ايشان باقى باشد هيچ كس در موقوفهء من حقّى ندارد ، پس اگر ايشان منقرض شوند ، بطورى كه احدى از آنان باقى نماند ، درآمد اين موقوفه ميان اولاد پدرم از طرف مادرم قسمت مىشود ، تا هر زمان كه يكى از ايشان باقى باشد . همانطور كه ميان اولاد و اعقاب خودم شرط كردم . پس چون ايشان منقرض شوند ، چنان كه احدى از آنان باقى نماند ، درآمد اين موقوفه من بر اولاد پدرم و اعقاب ايشان قسمت مىشود ، تا هر زمان كه يكى از ايشان باقى باشد . همانطور كه ميان اولاد و اعقاب خودم شرط كردم توزيع گردد .\r\nو چون اولاد پدرم منقرض شوند چنان كه احدى از ايشان باقى نماند ، درآمد موقوفه ام\r\n","description":"","footnote":"","page_name":" 117 ","page_number":117},
  {"content":"\r\nبه مصرف الأولى فالأولى ميرسد تا زمانى كه خدا كه وارث آنست آن را به ارث ببرد ، و او بهترين وارثان است . اين موقوفه را فلان در حال تندرستيش به قصد كسب رضاى خدا و تحصيل ثواب سراى آخرت به صورت وقفى قطعى و حتمى درآورده است ، چنان كه هيچ شائبه اى در آن نيست . ، و هرگز مردود نميگردد . و براى هيچ مؤمنى كه به خدا و روز جزا ايمان داشته باشد روا نيست كه آن را بفروشد ، يا بخرد ، يا هبه كند ، يا ببخشد ، يا چيزى از آن را تغيير دهد ، تا زمانى كه خداوند زمين و آنچه را كه بر آنست وارث شود .\r\nو توليت اين موقوفه را براى علىّ و ابراهيم قرار داده ، پس چون يكى از آن دو منقرض شود قاسم به آن فرد باقى ملحق مىشود و اگر يكى از آن دو فوت كرد اسماعيل به آن فرد باقى مانده ملحق مىشود ، پس اگر يكى از آن دو نيز منقرض شد عبّاس با فرد باقيمانده بتوليت آن داخل مىشود ، آنگاه اگر يكى از آن دو منقرض گشت بزرگترين فرد از اولاد من با فرد باقى مانده منضمّ ميگردد ، و اگر جز يكنفر از اولاد من با او باقى نمانده باشد ، همان يكنفر بفرد باقيمانده خواهد پيوست .\r\n5594 - و عبّاس بن عامر ، از ابو الصّحارى روايت كرده است كه گفت : به امام صادق عليه السّلام معروض داشتم : مردى خانه اى را خريده است ، ولى همچنان\r\n","description":"","footnote":"","page_name":" 118 ","page_number":118},
  {"content":"\r\nبخشى به صورت عرصه باقى مانده بوده ، او آن را مستغلَّات بنا كرده است ، آيا ميتواند آن را بر مسجد وقف كند ؟ امام فرمود : مجوس بر آتشكده وقف كرده‌اند .\r\nشرح : « ظاهر خبر چنان كه شهيد و مجلسىّ و جماعتى ديگر فهميده‌اند منع است و صدوق خود در فتاويش در مجلَّد اوّل از آن عدم جواز فهميده است ، به خبر تحت رقم 238 مراجعه شود ، ولى پاره اى از شرّاح از آن جواز فهميده‌اند و گويند : امام فرمود :\r\nمجوس بر آتشكده هاى خود وقف مىكنند چرا ما وقف بر مساجد و معابد خود نكنيم » .\r\n\r\nباب سكنى و عمرى و رقبى\r\n5595 - محمّد بن أبى عمير ، از حسين بن نعيم روايت كرده است كه گفت : از امام ابو الحسن موسى بن جعفر عليه السّلام در بارهء مردى سؤال كردم كه منفعت سكونت خانه اش را براى مردى در ايّام حياتش قرار دهد ، يا براى او و پس از وى براى بازمانده اش مقرّر دارد ، امام فرمود : اين حقّ همانطور كه شرط كرده براى او و بازمانده اش محفوظ است . گفتم : اگر به فروش آن محتاج شود ميتواند آن را بفروشد ؟\r\nفرمود : آرى . گفتم : آيا فروختن خانه توسّط مالك آن حقّ سكنى را نقض مىكند ؟\r\nفرمود : فروش خانه سكنى را نقض نميكند . چنين شنيده‌ام از پدرم عليه السّلام كه ميگفت : أبو جعفر عليه السّلام فرمود : فروش ، اجاره و سكنى را نقض نميكند ، ولى فروشنده به اين شرط ميفروشد كه مشترى تا انقضاء سكنى چنان كه شرط شده ، و\r\n","description":"","footnote":"","page_name":" 119 ","page_number":119},
  {"content":"\r\nهمچنين تا منقضى شدن مدّت اجاره مالك منفعت خانهء خريدارى خود نميشود .\r\nگفتم : پس اگر مالك ، مال مستأجر و كليّهء مخارج او را باز گرداند ؟ فرمود : با طيب خاطر و رضايت مستأجر باكى نيست .\r\nشرح : « سكنى » يعنى استفاده از خانه يا حجره يا سرائى را به كسى واگذاردن يا به خود مالكش و رقبهء آن را به ديگرى دادن ، « عمرى » آنست كه صاحب خانه اى به ديگرى بگويد منفعت اين خانه را به تو وامىگذارم تا تو زنده هستى از آن استفاده كن يا تا من زنده هستم از آن تو باشد و پس از مرگم به ورثه‌ام برسد ، و « رقبى » آنست كه مردى به ديگرى گويد اين ملك تا من زنده‌ام از آن تو باشد و چنانچه تو زودتر از دنيا رفتى به من بازگردد و اگر من پيش از تو از دنيا رفتم از آن تو باشد . و آن « فعلى » از مراقبه است زيرا هر يك مراقب مرگ ديگرى است ، و فقها پاره اى آن را تمليك دانند و پاره اى عاريه ، و به فروش اصل ملك منفعت به خريدار منتقل نمىشود مانند ملكى كه در اجارهء ديگرى است كه رقبهء آن تمليك مىشود و منفعت آن تا مدّت نامبرده شده تمليك خريدار نخواهد شد » .\r\n5596 - و حسن بن محبوب ، از خالد بن نافع بجلىّ روايت كرده است كه از امام صادق عليه السّلام در بارهء مردى سؤال كردم كه سكناى خانه اى از آن خود را به مردى براى مدّت حياتش واگذار كند . - يعنى مدّت حيات صاحب خانه - ولى قرار دهندهء سكنى بميرد ، و كسى كه سكنى به او واگذار شده باقى بماند . در اين صورت اگر ورثه بخواهند او را از آن خانه بيرون كنند چنين حقّى دارند ؟ فرمود نظر من اينست\r\n","description":"","footnote":"","page_name":" 120 ","page_number":120},
  {"content":"\r\nكه خانه را به قيمت عادله تقويم كنند ، و ثلث ميّت را منظور دارند ، پس اگر در ثلث او مبلغى باشد كه بهاى خانه را فرا گيرد ، ورثه حقّ ندارند كه او را بيرون كنند ، ولى اگر ثلث بهاى خانه را فرا نگيرد ، حقّ ندارند كه او را بيرون كنند ، به آن امام گفتند :\r\nاگر مردى كه حقّ سكنى به او واگذار شده بعد از مردن صاحب خانه بميرد ، آيا سكنى به بازماندگان او انتقال مىپذيرد ؟ فرمود : نه .\r\nشرح : « ظاهر لفظ خبر ابهام دارد ، زيرا گفته است : صاحب خانه كسى را مالك منفعت خانه تا زمانى كه خودش زنده است قرار داده ، بعد گفته است ورثه مىتوانند آن شخص را بيرون كنند يا نه ، در صورتى كه مدّتش تا زمان حيات صاحب خانه بوده و مدّت كه تمام شده باشد ديگر جاى سؤال باقى نيست ، جمعى گفته‌اند جمله تفسيريّه كه - يعنى صاحبدار - باشد اشتباه است ، و مدّت حيات صاحب منفعت مراد بوده ، على كلّ حال به نظر ميرسد اين كار در مرض موت صاحب خانه انجام شده و به حساب ثلث بايد گذارده شود اگر منافع خانه كمتر از ثلث باشد در مدّتى كه آن شخص ساكن شده است در آن بماند تا تمام ثلث ، يا از دنيا برود آن وقت به ورثه بازگردد و اگر بيش از ثلث شده بود مىتوانند او را بيرون كنند » .\r\n5597 - و حسن بن على بن فضّال ، از احمد بن عمر حلبى ، از پدرش روايت كرده است كه گفت : از امام صادق عليه السّلام در بارهء مردى سؤال كردم كه شخصى را بمدّت حياتش در خانهء خود سكنى داده ، فرمود اين كار براى او جايز است و حقّ ندارد كه او را بيرون كند . گفتم اين كار هم براى او جايز است و هم براى بازماندگانش ؟ فرمود : براى او جايز است ، و از آن امام در باره مردى سؤال كردم كه\r\n","description":"","footnote":"","page_name":" 121 ","page_number":121},
  {"content":"\r\nمردى را اسكان كرده و وقتى براى او تعيين ننموده . فرمود : صاحب خانه هر وقت بخواهد او را بيرون مىكند .\r\n5598 - و محمّد بن أبى عمير ، از أبان بن عثمان ، از عبد الرّحمن بن أبى عبد الله ، از حمران روايت كرده است كه گفت : از آن امام عليه السّلام در بارهء سكنى و عمرى سؤال كردم ، پس فرمود : مردم در اين باره بشروطشان بايد عمل كنند ، اگر مدّت حيات خود را شرط كرده باشد پس سكنى مربوط بمدّت حيات او است ، و اگر براى بازماندگانش شرط كرده باشد بمقتضاى همين شرط متعلَّق به بازماندگانست ، تا زمانى كه ايشان فانى شوند ، پس از آن به صاحب خانه بازگردانده مىشود .\r\nشرح : « از اين خبر استفاده مىشود كه اصل در » عمرى « و » رقبى « لزوم است و چنانچه مدّت معيّن شود عقد لازم است و حقّ بازگشت و رجوع نيست ، و عقد بموت يكى از طرفين كه به موت او عقد معلَّق نشده باطل نميشود ، چنانچه بموت مالك معلَّق بود و ساكن از دنيا رفت بورثهء ساكن انتقال پيدا مىكند تا مالك حيات دارد » .\r\n5599 - و محمد بن فضيل ، از ابو الصّباح كنانى روايت كرده است ، كه گفت :\r\nاز امام عليه السّلام در بارهء سكنى و عمرى سؤال كردند ، فرمود : اگر سكنى را براى ايّام حيات طرف قرار داده ، كار بر مدار همين شرطست ، و اگر براى او و بازماندگانش تا انقراض ايشان قرار داده ، حقّ ندارند كه آن خانه را بفروشند ، يا آن را به ارث بدهند ، آنگاه پس از انقراض بازماندگان ، آن خانه به صاحب اوّلش باز ميگردد .\r\n","description":"","footnote":"","page_name":" 122 ","page_number":122},
  {"content":"\r\nكتاب فرائض و مواريث باب إبطال عول در مواريث\r\n5600 - سماعه از ابو بصير ، از امام أبو جعفر باقر عليه السّلام روايت كرده است كه امير المؤمنين عليه السّلام ميفرمود : بيگمان كسى كه - يعنى خدائى كه - ريگهاى تودهء درهم فشرده را شمرده ، و به حساب آورده است ، ميداند كه سهام ارث افزون از شش سهم نيست . هر گاه ايشان وجوه و موارد آن را به نظر آورند ، از شش وجه تجاوز نميكرد .\r\n5601 - و سيف بن عميره ، از ابو بكر حضرمى از امام صادق عليه السّلام روايت كرده است كه فرمود : ابن عبّاس ميگفت : بيگمان كسى كه ريگهاى تودهء درهم فشرده را شمرده است ، هر آينه ميداند كه سهام از شش سهم افزون نميشود .\r\n5602 - و فضل بن شاذان ، از محمّد بن يحيى ، از علىّ بن عبد الله ، از يعقوب بن - ابراهيم بن سعد ، از پدرش روايت كرده و گفته است : پدرم از محمّد بن اسحاق براى من حكايت كرد كه گفت : زهرى از عبيد الله بن عبد الله بن عتبه براى من حكايت\r\n","description":"","footnote":"","page_name":" 123 ","page_number":123},
  {"content":"\r\nكرد و گفت : كه من در درس ابن عبّاس نشستم ، پس او سخن در بارهء سهام مواريث را بر من عرضه كرد ، و بر اين گونه سخن آغاز نمود كه : سبحان الله العظيم ! آيا مىپنداريد كه كسى كه شمارهء ريگهاى تودهء درهم فشرده را به احصاء درآورده ، در يك مال نصف و نصف و ثلث قرار داده و اين دو نصف همگى آن مال را فرا ميگيرد ؟ ! پس موضع ثلث كجا است ؟ ! در اين هنگام زفر بن اوس بصرى گفت : اى پسر عبّاس ، پس نخستين كسى كه عول را در سهام ارث بكاربست كه بود ؟ ابن عبّاس گفت : « رمع » وقتى سهام پيش او درهم شد ، و بعضى از آن با بعض ديگر تزاحم داشت ، گفت : به خدا قسم نميدانم خدا كدام يك از شما را مقدّم داشته ، و كدام يك را واپس نهاده ، و من راهى سهلتر از آن نمىبينم كه اين مال را به صورت حصّه ها بر شما قسمت كنم ، چنان كه بر هر صاحب حقّى همان عول و زيادى فريضه را كه بر او داخل شده است داخل سازم . و به خدا قسم است كه اگر او كسى را كه خدا مقدّم داشته است مقدّم ميداشت ، و كسى را كه خدا واپس نهاده است واپس مينهاد ، هيچ سهمى عول نميشد . پس زفر بن اوس گفت : كدام يك را خدا مقدّم داشته ، و كدامين را واپس نهاده است ؟ ابن عبّاس گفت : هر فريضه اى كه خدا بهنگام فرودآوردنش آن را بسوى فريضه اى ديگر فرود آورده همانست كه خدا آن را مقدّم داشته ، و هر فريضه اى كه چون از فرض خود زايل شود چيزى بجز باقيماندهء سهام نصيبش نميشود\r\n","description":"","footnote":"","page_name":" 124 ","page_number":124},
  {"content":"\r\nهمانست كه خدا آن را واپس نهاده است .\r\nشرح : « يعنى آن را كه در صورتى برايش فريضه اى معيّن فرموده ، و در صورت ديگرى فريضهء ديگر معلوم داشته او بر كسى كه بيش از يك فريضه در هر صورت براى او معيّن نساخته مقدّم است » .\r\nاز جملهء فرائضى كه خدا آن را مقدّم داشته فريضهء زوج است كه نصف تركهء زوجه را به ارث ميبرد ، ولى چون عاملى بر آن داخل شود كه آن را از نصف زايل سازد ، به ربع باز ميگردد ، و هيچ چيز آن را از ربع زايل نميسازد ، و ديگر از اين موارد فريضهء زوجه است كه ربع تركه متعلَّق به او است ، ولى چون عاملى بر آن داخل شود كه آن را از ربع زايل سازد ، بثمن باز ميگردد ، و هيچ چيز آن را از ثمن زايل نميسازد ، و همچنين سهميّهء مادر ثلث است ، ولى چون عاملى بر آن داخل شود كه آن را از ثلث زايل سازد به سدس مبدّل مىشود ، و هيچ چيز آن را از سدس زايل نميسازد ، پس اينها همان فرائضى هستند كه خدا آنها را مقدّم داشته است .\r\nامّا آنچه خدا آن را واپس نهاده پس فريضهء متعلَّق بدختران و خواهرانست كه اگر وارث در اين دو طبقه يكى باشد سهمش نصف تركه است ، و اگر دو نفر يا بيشتر باشند سهمشان دو ثلث است ، ولى در صورتى كه فرائض آنان را زايل كنند چيزى جز آنچه باقى مانده است بهرهء ايشان نميشود و اين همان فريضه اى است كه خدا آن را واپس نهاده است ، پس در صورت اجتماع چيزى كه خدا آن را مقدّم داشته و چيزى كه خدا آن را واپس نهاده تقسيم ميراث را از آنچه خدا مقدّم داشته است شروع ميكنند ، و حقّ آن را بطور كامل مىپردازند ، پس اگر چيزى باقى بماند ، به كسى كه\r\n","description":"","footnote":"","page_name":" 125 ","page_number":125},
  {"content":"\r\nخدا او را واپس نهاده است تعلَّق ميگيرد ، و اگر چيزى باقى نماند بهره اى ندارد .\r\nآنگاه زفر بن اوس گفت : پس چه عاملى تو را از آن باز داشت كه اين رأى را با « رمع » در ميان گذارى ؟ ابن عبّاس گفت : از او ترسيدم . پس زهرى گفت : به خدا قسم اگر رأى امام عادلى كه كارش بر ورع بنياد شده بر اين رأى مقدّم نشده بود ، و به صورت كارى امضاء شده و گذشته در نيامده بود ، حتّى دو نفر از اهل علم در اين باره با ابن عبّاس اختلاف نميكردند .\r\nشرح : « در اينكه گفت : « اگر چيزى باقى نماند بهره اى ندارد » اشكال واضحى است ، زيرا اگر مؤخّر و مقدّم را در يك مرتبه در نظر بگيريم و ميراث را على ما فرض الله تقسيم كنيم و چنانچه جمع فرائض از يك واحد بيش بود از سهام آنان كه خدا مقدّم داشته كسر كنيم چگونه تصوّر بىبهره ماندن آنان كه خداوند مؤخّر كرده است مىشود ؟ ! جز اينكه بگوئيم وى بر فرض محال اين كلام را گفته است براى مبالغه » .\r\n5603 - فضل گفت : و عبد الله بن وليد عدنى راوى سفيان ( ثورى ) روايت كرده است كه گفت : ابو القاسم كوفى تلميذ أبو يوسف از أبو يوسف براى من حكايت كرد كه گفت : ليث بن أبى سليم ، از أبو عمرو عبدى از ابن سليمان « 1 » ، از على بن ابى طالب عليه السّلام براى من حكايت كرد كه او ميفرمود : فرائض از شش سهم تشكيل ميشوند : دو ثلث چهار سهم ، و نصف سه سهم ، و ثلث دو سهم ، و ربع يك سهم و نيم ، و ثمن سه ربع سهم ، و هيچ كس با وجود فرزند جز پدر و مادر و زوج و زن ارث نميبرد و مادر را جز فرزندان و برادران از ثلث محجوب نميسازند . و سهم زوج از نصف نميفزايد ، و از ربع نميكاهد ،\r\n\r\n","description":"","footnote":"\r\n« 1 » ابو عمرو عبدى اشتباه است و صحيح ابو عمرو عبيدة السلمانى است كه از اصحاب امير المؤمنين است .\r\n","page_name":" 126 ","page_number":126},
  {"content":"\r\nو سهم زن از ربع افزون نميشود ، و از ثمن كاسته نميگردد ، و زنان اگر به چهار بالغ شوند ، يا كمتر از آن باشند ، در اين باره ( يك هشتم ) مساوى هستند ، و سهم برادران مادرى بر ثلث فزونى نميگيرد ، و از سدس كاهش نمىپذيرد ، و مرد و زنشان در اين باره مساوى هستند ، و جز ولد و والد ، ايشان را از ثلث محجوب نميسازد ، و ديه بر كسانى كه ارث را احراز كرده‌اند قسمت مىشود .\r\nشرح : « فرائض را شش سهم گفت : ولى در بيان پنج سهم را بيشتر نام نبرد ، و فريضه ششم كه سدس و يك سهم است ذكر نكرد ، و آن را بوضوحش واگذارد ، يا اينكه از قلم نسّاخ كتاب يا مؤلَّف - رحمه الله - افتاده است .\r\nبارى غرض آنست كه فرائضى كه در كتاب خدا آمده است از شش فريضه خارج نيست ، و اينكه در آخر حديث گفته است : « جز ولد و والد ايشان را از ثلث محجوب نمىكند » تصحيف به نظر ميرسد و صوابش : « جز ولد و والدان ايشان را از ثلث محجوب نمىكند » و حاصل خبر آنست كه وارث نسبى اگر تنها بود تمام مال را به ارث مىبرد اگر صاحب فرض بود برخى را بفرض و برخى را بخويشى و نسب ، و اگر صاحب فرض نبود پس بخويشى ، و چنانچه بيش از يكتن بودند و بعضى حاجب بعض ديگر نبودند از سه حال خارج نيست يا ميراث همگى به نسب است ، و يا بفرض و يا پاره اى بفرض و پاره اى بخويشى ، پس در صورت اوّل مال را بر اساسى كه بعد به تفصيل ذكر خواهد شد ميانشان تقسيم كنند ، و در صورت سوم صاحب فرض را مقدّم دارند و سهم مفروض را به او دهند و باقى از آن ميراثبران ديگر است ، و در صورت دوم از دو حال خارج نيست يا منطبق با سهام فرائض است يا كم و زياد\r\n","description":"","footnote":"","page_name":" 127 ","page_number":127},
  {"content":"\r\nدارد ، در صورت انطباق كه مشكلى در كار نيست ، و در صورت دوم بنزد اماميّه زائد را بر خويشان نسبى به نسبت تقسيم مىكنند اضافه بر سهامشان چون « الأقرب يمنع الأبعد » و بنا بر صورت دوّم نقص بر دختر و خواهران پدرى و مادرى يا پدرى تنها وارد مىشود آنان كه يك فرض در كتاب خدا بيش ندارند نه آنان كه دو فرض در بارهء ايشان معيّن شده است ، و اگر از فرض اوّلى نبرند از سهم دوّمى نصيبشان كمتر نخواهد بود » .\r\nفضل بن شاذان گويد : « اين ، حديثى صحيح بر اساس موافقت كتابست ، و در اين حديث دليلى بر اين حقيقت موجود است كه برادران و خواهران در صورت وجود فرزند چيزى به ارث نميبرند ، و همچنين جدّ در صورت وجود فرزند از ارث نصيبى ندارد . و نيز در اين حديث دليلى بر اين معنى وجود دارد كه مادر ، برادران مادرى را از ارث حاجب مىشود » .\r\nپس اگر معترضى بگويد : چرا والد گفته ، و والدة و والدين نگفته است ؟ جوابش اينست كه اين ، تعبيرى جايز است ، همانطور كه ولد ميگويند ، و پسر و دختر هر دو در اين تعبير داخل ميشوند ، گاهى مادر والد ناميده مىشود ، و اين در صورتيست كه مادر را با پدر منضمّ سازند ، همانطور كه گاهى أب ناميده مىشود ، و اين در مورديست كه با أب منضمّ شود ، چنان كه در قول خداى عزّ و جلّ آمده است كه : « و براى » ابوين « او ، هر يك از آن دو را سدسى هست » . و يكى از ابوين كه در اين آيه آمده است مادر است . و همچنين فرموده است : « وصيّت براى » والدين « و خويشاوندان نزديكتر » و يكى از والدين مادر است . و اين ، مطلبى واضح و آشكار است ، و سپاس\r\n","description":"","footnote":"","page_name":" 128 ","page_number":128},
  {"content":"\r\nخداوند راست .\r\nشرح : « اين قسمت از » پس اگر معترضى « تا اينجا كلام مصنّف است نه فضل بن شاذان » .\r\n5604 - و امام صادق عليه السّلام فرمود : و علَّت اينكه سهام مواريث از شش سهم مقرّر شده ، چنان كه چيزى بر آن فزوده نميشود ، اينست كه انسان از شش چيز آفريده شده ، و خداى عزّ و جلّ در همين باره فرموده است : * ( وَلَقَدْ خَلَقْنَا الإِنْسانَ مِنْ سُلالَةٍ مِنْ طِينٍ ) * . تا آخر آيه » .\r\nعلَّت ديگر اينست كه طبقات ورّاث كه هميشه ارث مىبرند و ساقط نميشوند ، شش طبقه‌اند . و اين طبقات عبارتند از پدر و مادر ، و پسر ، و دختر ، و زوج ، و زوجه .\r\nشرح : « اين علَّت اخير از كلام يونس بن عبد الرّحمن أخذ شده است ، و كلينى آن را بتمامه در كافى كتاب ميراث ج 7 ص 83 آورده است » .\r\n\r\nباب ميراث فرزند صلبى\r\nزمانى كه مرد پسرى از خود بجاى گذارد ، و همسرى و پدر و مادرى بجاى نگذاشته باشد ، پس همگى مال متعلَّق به پسر است ، و همچنين اگر بازماندگان دو پسر يا بيشتر\r\n","description":"","footnote":"","page_name":" 129 ","page_number":129},
  {"content":"\r\nباشند ، مال بطور مساوى ميان ايشان تقسيم مىشود ، و همين گونه است در صورتى كه دخترى بجاى نهد ، و همسرى و پدر و مادرى بجاى نگذارد ، كه در اين صورت همگى مال به آن دختر تعلَّق ميگيرد ، زيرا كه خداوند عزّ و جلّ مال را براى « ولد » - يعنى فرزند - قرار داده است « 1 » و براى دختر نصف مال تعيين نشده است مگر در صورت وجود والدين ، و همچنين در صورتى كه شماره دختران به دو يا بيشتر بالغ شود ، كه در اين حال نيز همگى مال متعلَّق به ايشانست ، و بطور مساوى ميان ايشان قسمت مىشود ، و اگر متوفّى دخترى و دختر پسرى و پسر پسرى بجا نهاده باشد ، و همسرى و پدر و مادرى در ميان نباشند ، مال بطور كلَّى متعلَّق به دختر است ، و براى فرزند فرزند - يعنى نوه - چيزى منظور نشده است ، زيرا كسى كه از نظر ذات خود نزديك باشد ، از كسى كه بواسطهء غير نزديك شده باشد نسبت به آن مال اولى و أحقّ است . و كسى كه يك شكم به ميّت نزديكتر باشد ، از كسى كه يك شكم دور تر باشد سزاوارتر است « 2 » .\r\nبنا بر اين اگر شخص متوفّى پسرى و دخترى و يا پسران و دخترانى بجا گذاشته باشد كلّ مال او بمقتضاى قاعدهء « * ( لِلذَّكَرِ مِثْلُ حَظِّ الأُنْثَيَيْنِ ) * » ميان ايشان قسمت مىشود ، و اين كليّت در صورتى است كه زوج و والدين در كنار آن پسران و دختران وجود نداشته باشند ، و در صورتى كه متوفّى دخترى و برادرى و خواهرى و جدّى از خود بجاى گذاشته باشد ، مال بطور كلَّى متعلَّق به دختر است ، و أحدى بجز پسر و همسر و\r\n\r\n","description":"","footnote":"\r\n« 1 » اگر مراد * ( لِلذَّكَرِ مِثْلُ حَظِّ الأُنْثَيَيْنِ ) * است كه آن دلالت بر حكم دختر تنها ندارد ، و اگر مراد آيهء اولو الارحام است ، پس محتاج به اين تكليف نيست بلكه براى او نيم مال بفرض و نيم بردّ خواهد بود .\r\n« 2 » يعنى در مرتبهء واحده و الا فرزند فرزند فرزند از جد اولى است با اينكه جد دو بطن جلوتر است .\r\n","page_name":" 130 ","page_number":130},
  {"content":"\r\nوالدين با آن دختر سهيم نميشود ، و همچنين با بودن فرزند مذكَّر ، كسى بجز همسر و والدين بنا بر آنچه خداوند عزّ و جلّ در كتاب خود ذكر كرده ارث نميبرد .\r\n5605 - و جميل بن درّاج از زراره روايت كرده است كه گفت : از امام ابو جعفر عليه السّلام شنيدم كه ميفرمود : علىّ عليه السّلام از رسول خدا صلَّى الله عليه و آله علمش را ، و فاطمه عليها السّلام تركه اش را به ارث بردند .\r\n5606 - و احمد بن محمّد بن أبى نصر ، از حسن بن موسى الحنّاط ، از فضيل بن يسار روايت كرده است كه گفت : از امام أبو جعفر عليه السّلام شنيدم كه ميفرمود : نه به خدا قسم ، نه عبّاس و نه علىّ عليه السّلام هيچ يك از رسول خدا صلَّى الله عليه و آله ارث نبرده‌اند ، پيمبر صلَّى الله عليه و آله جز فاطمه عليها السّلام و ارثى نداشته است .\r\nو برداشتن سلاح و ساير اشياء متعلَّق به پيمبر صلَّى الله عليه و آله از سوى علىّ عليه السّلام جز براى آن نبوده است كه او دين پيمبر صلَّى الله عليه و آله را اداء كرده است . سپس امام عليه السّلام فرمود : « * ( وَأُولُوا الأَرْحامِ بَعْضُهُمْ أَوْلى بِبَعْضٍ فِي كِتابِ الله ) * » .\r\n5607 - و از بزنطى روايت شده است كه گفت : به امام ابو جعفر تانى\r\n","description":"","footnote":"","page_name":" 131 ","page_number":131},
  {"content":"\r\nمعروض داشتم : فدايت شوم ، مردى مرده است ، و دخترش و عمويش را از خود بجاى نهاده است ، امام فرمود : مال متعلَّق به دختر است ، گفت معروض داشتم : مردى مرده است ، و دختر و برادرى - يا گفت : برادرزاده اش را - از خود بجاى نهاده است ، امام عليه السّلام مدّتى سكوت كرد ، و آنگاه فرمود : مال متعلَّق به آن دختر است .\r\nشرح : « وجه سكوت امام عليه السّلام شايد اين باشد كه همهء حاضران توجّه كنند ، و يا براى اينكه موضع تقيّه است يا نه » .\r\n5608 - و علىّ بن حكم ، از علىّ بن أبى حمزه روايت كرده است كه گفت : از امام ابو الحسن عليه السّلام در بارهء يكى از همسايگانم سؤال كردم كه مرده است ، و دخترانى بجاى نهاده است ؟ امام فرمود : مال متعلَّق به آن دخترانست .\r\n5609 - و حسن بن محبوب ، از علىّ بن رئاب از زراره از امام ابو جعفر باقر عليه السّلام در بارهء مردى روايت كرده است كه مرده ، و دخترش ، و خواهر پدر و مادريش را بجاى نهاده است . امام فرمود : مال متعلَّق به دختر است ، و خواهر پدرى و مادرى بهره اى ندارد .\r\n5610 - و بزنطى ، طىّ نامه اى از امام ابو الحسن عليه السّلام در باره مردى سؤال كرد كه مرده است ، و دخترش و برادرش را بجاى نهاده است ، امام فرمود : مال را به دختر تسليم كن ، در صورتى كه از عموى دختر بيم و هراسى نداشته باشى .\r\nشرح : « در پاره اى از نسخ بجاى\r\n« عمّها » « عملها » آمده ، و در اين صورت\r\n","description":"","footnote":"","page_name":" 132 ","page_number":132},
  {"content":"\r\nمعنايش آنست كه اگر نترسى از اينكه وى مسأله را فاش كند و به گوش مفتيان اهل سنّت رسد و موجب زحمت تو و ما شود » .\r\n\r\nباب ميراث ابوين\r\n5611 - حسن بن محبوب ، از علىّ بن رئاب ، از زراره از امام أبو جعفر باقر عليه السّلام در بارهء مردى روايت كرده كه مرده و والدينش را بجا گذاشته است ، امام فرمود : ثلث مال متعلَّق بمادر ، و دو ثلث آن متعلَّق به پدر است .\r\n\r\nباب ميراث زوج و زوجه\r\n5612 - معاوية بن حكيم ، از على بن حسن بن زيد ، از مشمعل ، از أبو بصير روايت كرده است كه گفت : از امام ابو جعفر باقر عليه السّلام در بارهء زنى سؤال كردم كه مرده ، و شوهرش را بجاى نهاده است ، و جز او وارثى ندارد . امام فرمود :\r\nدر صورتى كه وارثى جز او نداشته باشد ، پس مال متعلَّق به او است . ولى زن - در چنين موضعى - ربع مال را به ارث ميبرد ، و ما بقى مال متعلَّق به امام است .\r\nمصنّف اين كتاب - رحمه الله - گفت : اين در حال ظهور امام است ، و امّا در\r\n","description":"","footnote":"","page_name":" 133 ","page_number":133},
  {"content":"\r\nحال غيبت آن حضرت پس چون مرد بميرد و زنى را بجاى گذارد ، و وارثى جز آن زن نداشته باشد ، مال متعلَّق به آن زن است و دليل صدق اين مدّعى :\r\n5613 - خبريست كه محمّد بن أبى عمير ، از ابان بن عثمان ، از ابو بصير از امام صادق عليه السّلام در بارهء زنى روايت كرده است كه از دنيا رفته ، و شوهرش را بجاى نهاده است ، امام فرمود : در اين صورت همگى مال متعلَّق به شوهر است ، گفتم : پس اگر مرد بميرد و همسرش را بجاى بگذارد ؟ فرمود : مال متعلَّق به آن زن است .\r\nشرح : « شيخ طوسى - رحمه الله - پس از نقل خبر پيش و توجيه مصنّف گويد :\r\nوجه ديگر براى توجيه خبر هست و آن اينست كه در صورتى كه زن از اقرباى مرد باشد و بهمسرى او درآمده تمام مال را ميبرد و إلَّا ربع آن را و بقيّه از آن امام است و دليل بر اين توجيه روايت فضيل بن يسار از امام هفتم عليه السّلام است كه از وى سؤال شد مردى از دنيا رفته و همسرش كه از خويشان نسبى اوست بجاى گذاشته و جز او خويشى ندارد ؟ فرمود : همهء مال به او داده مىشود » .\r\n\r\nباب ميراث فرزند صلبى و أبوين\r\n5614 - محمّد بن أبى عمير ، از عمر بن اذينه ، از محمّد بن مسلم روايت كرده است ، كه امام ابو جعفر عليه السّلام صحيفهء فرائضى - يعنى صحيفهء مربوط بسهام و\r\n","description":"","footnote":"","page_name":" 134 ","page_number":134},
  {"content":"\r\nاقسام ارثى - را كه رسول خدا صلَّى الله عليه و آله املاء فرموده ، و علىّ بن ابى طالب عليه السّلام آن را بدست خود نوشته ، به او اجازهء خواندن داد ، پس محمّد بن مسلم گفت : من در آن صحيفه يافتم كه چون مردى مادرش و دخترش را از خود بجا گذارد ، نصف تركه اش متعلَّق به دختر ، و سدس آن متعلَّق به مادر او است ، و مال به چهار بخش قسمت مىشود ، پس آنچه به سه سهم اصابت كند متعلَّق به دختر ، و آنچه به يك سهم اصابت كند متعلَّق بمادر است .\r\nشرح : « يعنى آنچه خداوند براى مادر فرض نموده يك ششم و براى دختر نيم مالست و بقيّه به نسبت فرض بر ايشان ردّ مىشود ، پس مال را چهار قسمت كرده سه قسمت از آن دختر و يك قسمت از آن مادر است بفرض و بردّ رويهم » .\r\nمحمّد بن مسلم گويد : و در آن صحيفه يافتم كه چون مردى دختر و والدين خود را بجاى گذارد ، پس نصف مال : سه سهم متعلَّق به دختر ، و دو سدس متعلَّق بوالدين است ، بر اين گونه كه مال به پنج سهم قسمت مىشود ، پس آنچه بسه سهم اصابت كند متعلَّق به دختر ، و آنچه به دو سهم اصابت كند متعلَّق بوالدين است .\r\nگفت : و در آن صحيفه خواندم كه چون مردى دخترش و پدرش را بجا گذارد ، نصف مال متعلَّق به دختر ، و يك سهم متعلَّق به پدر است ، بر اين گونه كه مال به چهار سهم قسمت مىشود ، پس آنچه به سه بخش اصابت كند ، مربوط به دختر ، و آنچه به يك بخش اصابت كند مربوط به پدر است .\r\nشرح : « اين قسمت اخير در كافى و تهذيب ذكر نشده چون مبنى بر آنچه در بارهء مادر گذشت مىباشد و آن را لازم بذكر نديده‌اند . و از اينجا به بعد كلام مصنّف\r\n","description":"","footnote":"","page_name":" 135 ","page_number":135},
  {"content":"\r\nاست » .\r\nاگر متوفّى والدين و پسرى و دخترى ، يا پسران و دخترانى را بجاى گذارد ، دو سدس از مال متعلَّق بوالدين ، و بقيّه آن مخصوص پسران و دخترانست كه بقاعدهء « * ( لِلذَّكَرِ مِثْلُ حَظِّ الأُنْثَيَيْنِ ) * » ميان ايشان قسمت مىشود ، و اگر پسرى و والدين را بجا گذارد ، دو سدس مال متعلَّق بوالدين ، و بقيّهء آن مخصوص پسر است ، و اگر مادر و پسرى را بجا گذارد ، سهم مادر سدس و بقيّهء مال از آن پسر است ، و اگر پدر و پسرى را بجا گذارد سهم پدر سدس و بقيّهء مال متعلَّق به پسر است و اگر مادر و پسران و دخترانى را بجا گذارد سهم مادر سدس و بقيّهء مال مخصوص پسران و دخترانست ، كه بپيروى از قاعدهء « * ( لِلذَّكَرِ مِثْلُ حَظِّ الأُنْثَيَيْنِ ) * » ميان ايشان قسمت مىشود ، و اگر پدر و پسران و دخترانى را بجا گذارد سهم پدر سدس است ، و بقيّهء مال بپسران و دختران اختصاص دارد ، كه به همان قاعده ميان ايشان قسمت مىشود .\r\n\r\nباب ميراث زوج با فرزند\r\nهر گاه زنى بميرد ، و پسرى و شوهرى بجاى گذارد ، سهم شوهر ربع مال ، و بقيّهء آن متعلَّق به پسر است ، و همچنين اگر پسران متعدّد باشند سهم شوهر ربع است ، و بقيّهء مال ، پس از برداشت ربع به پسران تعلَّق دارد ، كه بطور مساوى ميان ايشان قسمت\r\n","description":"","footnote":"","page_name":" 136 ","page_number":136},
  {"content":"\r\nمىشود ، و سهم شوهر در هر حال از ربع كاهش نميگيرد ، و از نصف نيز تجاوز نميكند ، چنان كه سهم زن از ثمن كاهش نمىپذيرد ، و افزون از ربع نيز نميشود ، و زن و شوهر در هيچ حال از ميراث ساقط نميگردند .\r\nشرح : « در اخبار آمده است كه زوجين از كسانى هستند كه خداوند آنان را در ارث مقدّم داشته است لذا از دو حقشان چه حقّ اعلى و چه حقّ و نصيب ادنى چيزى كسر نخواهد شد ، اضافه هم نخواهند برد به ردّ زيرا ردّ به حكم آيهء اولو الارحام است و آنان از رحم نيستند و چنانچه از اقرباء باشند ردّ بقرابت است : نه بزوجيّت » .\r\nپس اگر زن دخترى و شوهرى از خود بجا بگذارد ، سهم شوهر ربع است ، و بقيّهء مال مخصوص دختر است ، زيرا خداوند عزّ و جلّ براى دختر در صورت وجود والدين نصف مال را مقرّر داشته است .\r\nو اگر زن متوفّات شوهر و دو دختر يا چند دختر بجاى نهاده باشد ، سهم الارث شوهر ربع مال است ، و بقيّهء مال بطور مساوى ميان دختران قسمت مىشود .\r\nو اگر زن متوفّات شوهر و پسرى و دخترى ، يا چند پسر و چند دختر بجا گذاشته باشد ، سهم الارث شوهر ربع مال است ، و بقيّهء آن متعلَّق به پسران و دخترانست ، كه بمقتضاى قاعدهء « و * ( لِلذَّكَرِ مِثْلُ حَظِّ الأُنْثَيَيْنِ ) * » ميان ايشان قسمت مىشود .\r\n","description":"","footnote":"","page_name":" 137 ","page_number":137},
  {"content":"\r\n\r\nباب ميراث زوجه با فرزند\r\nهر گاه مردى بميرد ، و زنى و پسرى از خود بجا گذارد ، ثمن ( يك هشتم ) مال سهم زن ، و بقيّهء مال متعلَّق به پسر است ، و همچنين اگر زنى و پسرى و دخترى يا پسران و دخترانى بجا گذارد ، سهم زن ثمن مال ، و بقيّهء آن مخصوص پسران و دخترانست كه به مقتضاى قاعدهء « * ( لِلذَّكَرِ مِثْلُ حَظِّ الأُنْثَيَيْنِ ) * » قسمت مىشود .\r\n\r\nباب ميراث فرزندان و والدين با زوج\r\n5615 - محمّد بن أبى عمير در روايت خود گفت : ابن اذينه گفته است كه به زراره گفتم : من از محمّد بن مسلم و بكير شنيدم كه از امام أبو جعفر باقر عليه السّلام در بارهء بازماندگانى متشكَّل از زوج و والدين و دخترى روايت ميكردند كه حصّهء زوج سه سهم از دوازده سهم است ، و حصّهء والدين دو سدس يعنى چهار سهم از دوازده سهم است ، و در اين صورت پنج سهم باقى ميماند كه متعلَّق به دختر است ، زيرا كه او اگر پسر نيز ميبود بهره اى بجز اين نمىداشت و اگر بجاى يك دختر دو دختر\r\n","description":"","footnote":"","page_name":" 138 ","page_number":138},
  {"content":"\r\nباشند جز اين پنج سهم باقى مانده بهره اى ندارند .\r\nشرح : « چون در فرائض براى شوهر ربع و براى پدر و مادر هر يك ، يك ششم و براى دختر نصف مال فرض گرديده ، و مخرج نصف با ربع و سدس مشترك است و ربع و سدس مخرجشان متوافق است به نصف ، و ضرب نيم يكى در تمام ديگرى دوازده مىشود ، پس نصيب شوهر 3 / 12 است كه ربع مال است و نصيب والدين 4 / 12 است كه دو سدس است و باقى 5 / 12 است كه سهم دختر يا پسر خواهد شد ، چون زوج و والدين را خداوند مقدّم داشته نصيبشان نقص نمىپذيرد ، و دختر را چون خداوند مؤخّر داشته سهم الارثش نقص پذير است و در قبال آن سهم بيشترى براى او فرض كرده است ، و عامّه گويند : نقص بر همهء صاحبان سهام وارد مىشود ، و نه شوهر ربع تمام ميبرد و نه هر يك از والدين سدس مال را مىبرند و نه دختر تمام نصف را » .\r\nزراره گفت : اگر خواسته باشى كه عول را كنار بگذارى و در نتيجه به گونه اى مال را قسمت كنى كه سهام از اصل مال زيادتر نشود حقّ همين است كه محمّد بن - مسلم و بكير گفته‌اند .\r\nو افزايش نمىپذيرد ، و كاهش بر كسانى - از قبيل فرزندان و برادران پدرى و مادرى - داخل مىشود كه از افزايش هم بهره دارند ، و امّا برادران مادرى از آن سهمى كه براى ايشان نام برده شده است كاهش نمىپذيرند .\r\nو در آنجا كه زن شوهرش و والدينش و پسرى يا دو پسر يا بيشتر را بجا گذارد ، سهم شوهر ربع تركه و سهم والدين دو سدس آنست ، و باقيماندهء مال بطور تساوى ميان پسران قسمت مىشود و اگر آن زن شوهرش و والدينش و پسرى و دخترى يا پسرانى و دخترانى را بجا گذارد ، سهم شوهر ربع تركه و سهم والدين دو سدس آنست ،\r\n","description":"","footnote":"","page_name":" 139 ","page_number":139},
  {"content":"\r\nو باقيماندهء مال متعلَّق به پسران و دختران است كه بمقتضاى بيان الهى :\r\n« * ( لِلذَّكَرِ مِثْلُ حَظِّ الأُنْثَيَيْنِ ) * » ميان ايشان قسمت مىشود .\r\n\r\nباب ميراث فرزندان و والدين با زوجه\r\nچون مردى بميرد و والدين و زن و پسرى از خود بجاى گذارد ، ثمن مال براى زن ، و دو سدس آن براى والدين ، و ما بقى براى پسر است ، و همچنين در صورتى كه بجاى يك پسر دو يا سه پسر ، يا بيشتر هم باشند ، همگى از آن باقى مانده برخوردار ميشوند .\r\nو اگر آن مرد زن و والدين و دخترى بجا گذارد ، ثمن مال براى زن ، و دو سدس آن براى والدين ، و نصف آن براى دختر است ، و بقيّهء مال به دختر و والدين ، هر كدام به نسبت سهمش مردود مىشود ، ولى بزن و به زوج چيزى مردود نميشود ، و اين از آنجا كه پاى ثمن در كار است ، مخرج مشتركش 24 مىشود ، پس چون از مجموع 24 يك ثمن كه سه سهم است ، و دو سدس ، كه هشت سهم است ، و نصف كه 12 سهم است برداشته شود ، يك سهم ، يعنى يك بيست و چهارم باقى ميماند ، و چون سهم والدين را كه دو سدس است ، و سهم دختر را ، كه يك دوم است ، جمع كنيم پنج ششم مىشود ، و از آنجا كه 24 بر 5 قابل قسمت نيست ناچار آن را در 5 ضرب ميكنيم كه حاصل ضرب آن 120 مىشود ، و از اين 120 يك ثمن يعنى 15 بهرهء زنست ، و دو\r\n","description":"","footnote":"","page_name":" 140 ","page_number":140},
  {"content":"\r\nسدس آن يعنى چهل ، بهرهء والدين است ، و 65 باقى ميماند ، كه نصف 120 يعنى شصت سهم آن متعلَّق به دختر است و در اين صورت پنج سهم باقى ميماند ، كه سه سهم آن ردّا به دختر ميرسد ، و با اين ترتيب مجموع سهم او شصت و سه سهم مىشود و دو سهم از اين پنج سهم براى والدين است به اين ترتيب مجموع سهام اين دو ردّا و فرضا 42 سهم مىشود .\r\nو همچنين اگر مردى بميرد ، و يك زن و دو دختر ، يا دختران بيشتر ، و والدين خود را بجاى گذارد ، ثمن مال براى زن ، و دو سدس براى والدين ، و ما بقى براى دخترانست ، و عول در مورد آن باطلست ، زيرا اگر بجاى دختران پسرانى نيز ميبودند ، چيزى جز آنچه زياد آمده است براى ايشان نميبود .\r\nشرح : « سهم دختران 13 / 24 مىشود و فرض آنان 16 / 24 است و از نصيبشان كه در فرض آمده 3 / 24 كسر مىشود » .\r\n\r\nباب ميراث والدين با زوج و زوجه\r\nهر گاه زنى شوهرش و والدينش را بجا گذارد ، نصف تركهء او براى شوهرش و ثلث كامل آن براى مادرش ، و بقيّهء كه عبارت از سدس است براى پدر او است ، چنان كه خداى عزّ و جلّ در اين باره فرموده است : « پس اگر فرزندى نداشته باشد ، و والدينش\r\n","description":"","footnote":"","page_name":" 141 ","page_number":141},
  {"content":"\r\nتركه اش را به ارث ببرند ، ثلث آن براى مادر او است » . و چنان كه ملاحظه مىشود ، در صورتى كه شخص در گذشته فرزندانى و برادرانى نداشته باشد خداى عزّ و جلّ ثلث كامل مال را براى مادر قرار داده است .\r\nفضل [ ابن شاذان 
  ] گويد : و از جمله ادلَّهء اينكه سهم مادر يك ثلث از همگى تركه است اينست كه كلَّيهء مخالفين ما ، در اين فريضه قائل به سدس براى مادر نشده‌اند ، بلكه گفته‌اند ثلث باقيماندهء تركه متعلَّق بمادر است ، و ثلث باقيمانده همان سدس است ، و چنان كه ملاحظه مىشود ايشان خوش داشته‌اند كه با لفظ كتاب خدا مخالفت نكنند ، و به همين جهت لفظ كتاب را ثابت داشته‌اند ، و با حكم آن مخالفت كرده‌اند ، و اين نوعى تزوير و تلبيس و مخالفت با خداى عزّ و جلّ و كتاب او است ، و همچنين در ميراث زن با والدين سهم زن ربع است ، و سهم مادر ثلث ، و باقيماندهء مال متعلَّق به پدر است ، زيرا خداى تبارك و تعالى در اين فريضه و در فريضهء قبل از اين براى زوج نصف را و براى زن ربع را و براى مادر ثلث را نام برده است ، و براى پدر چيزى را نام نبرده است ، و همانا كه خداى عزّ و جلّ در اين باره فرموده است : « و والدينش از او ارث برند ، پس براى مادرش ثلث است » و باقيماندهء مال پس از برداشت سهام را براى پدر قرار داده ، و به همين جهت پدر آنچه را كه بعد از ذهاب سهام بجاى مانده باشد به ارث ميبرد .\r\n( پايان كلام فضل )\r\n","description":"","footnote":"","page_name":" 142 ","page_number":142},
  {"content":"\r\n5616 - و محمّد بن أبى عمير ، از ابن أذينه ، از محمّد بن مسلم روايت كرده است كه گفت : امام أبو جعفر باقر عليه السّلام مرا به خواندن صحيفهء فرائضى - يعنى صحيفهء مربوط به سهام ارثى - كه رسول خدا آن را املاء فرموده ، و علىّ بن ابى طالب عليه السّلام آن را بدست خود نوشته بود اجازت فرمود ، پس در آن صحيفه خواندم كه :\r\nزنى مرده است ، و شوهرش و والدينش را بجاى نهاده است ، پس در اين صورت نصف تركه يعنى سه سهم ، براى شوهر ، و ثلث آن يعنى دو سهم براى مادر ، و سدس آن ، يعنى يك سهم براى پدر است .\r\nشرح : « براى شوهر نصف چون زن فرزندى ندارد ، و براى مادر ثلث از همهء مال ، و براى پدر سدس است ، و اين در صورتيست كه حاجب نداشته باشد و الَّا سهم مادر و پدر عكس مىشود و براى مادر سدس و براى پدر ثلث خواهد بود » .\r\n5617 - و احمد بن محمّد بن أبى نصر ، از جميل ، از اسماعيل جعفى از امام صادق عليه السّلام روايت كرده است كه گفت : به آن امام معروض داشتم : مردى مرده است ، و همسرش و والدينش را بجاى نهاده است ، امام فرمود : ربع تركهء او متعلَّق بهمسر او ، و ثلث آن متعلَّق بمادر ، و ما بقى متعلَّق به پدر او است .\r\nتذكَّر : « در كافى سند از اسماعيل از ابى جعفر امام باقر عليه السّلام - الخ است » .\r\nپس اگر زنى شوهرش و مادرش را بجا گذارد ، نصف تركهء او متعلَّق به شوهر ، و\r\n","description":"","footnote":"","page_name":" 143 ","page_number":143},
  {"content":"\r\nما بقى آن متعلَّق بمادر او است ، و اگر شوهرش و پدرش را بجا گذارد ، نصف تركه متعلَّق به شوهر ، و ما بقى آن متعلَّق به پدر او است .\r\n\r\nباب ميراث فرزند فرزند - يعنى نوه -\r\n5618 - حسن بن محبوب ، از سعد بن أبى خلف از امام ابو الحسن ( كاظم ) عليه السّلام روايت كرده است كه فرمود : « هر گاه شخص متوفّى دخترانى و وارثى غير از دختران دختر نداشته باشد ، ايشان جايگزين دخترانند . و فرمود : و هر گاه متوفّى فرزندى و وارثى غير از دختران پسر نداشته باشد ايشان جايگزين پسرند .\r\nشرح : « مراد از » نبودن وارثى جز دختران پسر « آنست كه دختر يا پسر صلبى وجود نداشته باشد نه مطلق وارث ، زيرا زوج و زوجه و پدر و مادر با فرزند فرزند باتّفاق فقها جمع ميشوند و در يك طبقه‌اند چنان كه نسبت بزوج و زوجه مصنّف خود قبول نموده است و مفصّل در بارهء اين مطلب بحث خواهد آمد » .\r\nبنا بر اين ، چون مردى پسر دخترى و دختر پسرى از خود بجاى گذارد ، سهم الإرث پسر دختر ثلث ، و سهم دختر پسر دو ثلث است ، زيرا هر خويشاوند ميراث برى سهم كسى را ميبرد كه او را وارث ساخته است .\r\n5619 - و محمّد بن حسن صفّار - رضى الله عنه - طىّ نامه اى به امام أبو محمّد حسن بن علىّ عليهما السّلام در بارهء مردى سؤال كرد كه در گذشته است ، و دختر\r\n","description":"","footnote":"","page_name":" 144 ","page_number":144},
  {"content":"\r\nدخترش و برادر پدرى و مادريش را بجا گذاشته است ، در اين صورت ميراث آن مرد متعلَّق به كدام يك است ؟ امام عليه السّلام در اين باره توقيع فرمود كه : ميراث ، بخواست خدا بنزديكترين آنان تعلَّق دارد .\r\nدر صورت وجود فرزند صلبى پسر پسر و دختر دختر ارث نميبرند ، و با وجود پسر پسر ، پسر پسر پسر ارث نميبرد ، و هر كسى كه نسبش نزديك باشد براى دريافت ميراث از كسى كه نسبش دور باشد سزاوارتر است ، و در صورت وجود فرزند فرزند ، اگر چه در مراحل پائين باشد ، برادر و خواهر ، و عمو و عمّه و خالو و خاله ، و پسر برادر و پسر خواهر ، و پسر عمو و پسر خالو و پسر عمّه و پسر خاله ارث نميبرند .\r\n\r\nباب ميراث والدين با وجود فرزند فرزند\r\nچهار گروهند كه با وجود ايشان احدى جز زوج يا زوجه ارث نميبرد ، و آن چهار عبارتند از : پدر و مادر و پسر و دختر و اين از نظر ما - فقهاء شيعه - اصل در مواريث است ، و بنا بر اين چون شخص متوفّى والدين و پسر پسر ، و پسر دختر را بجا گذارد مال به نسبت ثلث براى مادر ، و دو ثلث براى پدر متعلَّق بوالدين است ، زيرا كه فرزندان فرزند زمانى جايگزين فرزند ميشوند كه فرزند يا وارثى غير او نباشد در اينجا وارث همان\r\n","description":"","footnote":"","page_name":" 145 ","page_number":145},
  {"content":"\r\nپدر و مادر هستند .\r\nشرح : « در خبرى عبد الرّحمن بن حجّاج از امام صادق عليه السّلام روايت كرده كه فرموده :\r\nابن الابن يقوم مقام الابن إذا لم يكن للميّت وارث غيره ) *\r\n« و مراد از\r\n« وارث غيره » وارث صلبى است يعنى پسر يا دختر نه هر وارثى » .\r\nو فضل بن شاذان - رحمه الله - در اين مسأله بر خلاف قول ما قائل شده ، و مرتكب خطا شده است . او گفته است : اگر متوفّى پسر دخترى و دختر پسرى و پدر و مادرش را بجا گذارد ، در اين صورت دو سدس از تركه متعلَّق بوالدين است ، و هر چه باقى بماند دو ثلث از آن متعلَّق به دختر پسر ، و يك ثلث از آن متعلَّق به پسر دختر است ، چنان كه دختر پسر جاى گزين پدر خود و پسر دختر جاى گزين مادر خود مىشود ، و اين از موارد لغزش قدم او از طريق مستقيم و راه كسى است كه مرتكب قياس شود .\r\nشرح : « مؤلَّف چون خود از اخبار چنان فهميده كه پدر و مادر حاجب ابن الابن ( اولاد اولاد ) هستند و به عكس فضل بن شاذان بحسب بعض اخبار هم طبقه مىداند از اين رو اين كلام را گفته است ولى ناروا گفته است » .\r\n\r\nباب ميراث نوه با زوج و زوجه\r\nچون مرد ، زنى و فرزند فرزند را بجاى گذارد ، ثمن ( يك هشتم ) مال براى زن و ما بقى براى فرزند فرزند - نوه - است . پس چون زنى شوهرش و فرزند فرزند را بجا\r\n","description":"","footnote":"","page_name":" 146 ","page_number":146},
  {"content":"\r\nگذارد ، ربع ( 1 / 4 ) مال براى شوهر ، و ما بقى براى فرزند فرزند است ، زيرا كه شوهر و زن وارث اصلى نيستند ، بلكه از جهت سبب ارث مىبرند نه از جهت نسب ، پس فرزند فرزند با وجود آن دو بمنزلهء فرزند است ، زيرا كه شخص متوفّى نه فرزند دارد و نه والدين .\r\n\r\nباب ميراث پدر و مادر و برادران و خواهران\r\nچون مردى بميرد و پدر و مادرش را بجا گذارد ، ثلث تركه اش براى مادر ، و دو ثلث آن براى پدر است ، و اگر پدر و مادر و برادرى يا خواهرى بجاى گذارد ، ثلث تركه اش براى مادر ، و دو ثلث آن براى پدر است ، و اگر پدر و مادر و يك برادر و دو خواهر يا دو برادر و چهار خواهر پدرى يا پدرى و مادرى بجاى گذارد ، سدس مال براى مادر ، و ما بقى براى پدر است ، زيرا خداوند عزّ و جلّ در اين باره فرموده است :\r\n« پس اگر براى او برادرانى - پدرى يا پدرى و مادرى - باشند ، در اين صورت سدس مال متعلَّق بمادر او است » .\r\nو علَّت اينكه ايشان مادر را از ثلث تركه حاجب شده‌اند اينست كه ايشان در جمع عيال پدرند ، و نفقهء ايشان بر عهده پدر است ، و به همين جهت حاجب ميشوند و ارث نمىبرند .\r\nو هر گاه پدر و مادر و برادرانى و خواهرانى مادرى هر چه باشند بجاى گذارد ، مادر\r\n","description":"","footnote":"","page_name":" 147 ","page_number":147},
  {"content":"\r\nرا حاجب از ثلث نشوند و خود ارث نبرند .\r\n\r\nباب ميراث والدين و شوهر و برادران و خواهران\r\nهر گاه زنى شوهر و پدر و برادران و خواهران پدرى و مادرى ، يا پدرى يا مادرى خود را بجاى گذارد ، نصف تركهء او براى شوهر و ما بقى براى پدر است ، و برادران و خواهران با وجود پدر و وجود مادر بهره اى ندارند .\r\nو همچنين اگر شوهرش و مادرش ، و برادران و خواهران پدرى و مادرى ، يا پدرى ، يا مادرى خود را بجاى گذارد ، نصف تركه براى شوهر ، و سدس آن براى مادر است ، و ما بقى بمادر مردود مىشود ، و برادران و خواهران همگى ساقط ميشوند ، زيرا مادر صاحب سهم است ، و او نزديكترين ارحامست ، و او به خودى خود و مستقلا از قرابت برخوردار است ، در صورتى كه برادران بوسيله غير تقرّب مىيابند .\r\nو اگر آن زن شوهر و مادر و برادرانى مادرى ، و خواهرى ابوينى بجاى گذاشته باشد در اين صورت نصف تركه براى شوهر است ، و ما بقى متعلَّق بمادر است .\r\nو اگر شوهر و پدر و مادر و برادرانى پدرى و مادرى يا پدرى بجاى گذارد نصف\r\n","description":"","footnote":"","page_name":" 148 ","page_number":148},
  {"content":"\r\nتركه براى شوهر ، و سدس آن براى مادر ، و بقيّه آن براى پدر است ، و اگر برادران از جانب مادر باشند نصف تركه براى شوهر ، و ثلث آن براى مادر و سدس آن براى پدر است .\r\n\r\nباب كسى كه حاجب از ميراث نميشود\r\n5620 - محمّد بن سنان ، از علاء بن فضيل از امام صادق عليه السّلام روايت كرده است كه فرمود : نوزاد و كودك نه تو را محجوب ميسازند ، و نه از تو ارث مىبرند ، مگر كسى از ايشان كه بوسيلهء فرياد زدن حيات خود را اعلام كند ، و همچنين جنين اگر چه به حركت آمده باشد حاجب و وارث مىشود مگر آنكه شب و روز بر او بگذرد .\r\nشرح : « يعنى زنده به دنيا آيد و حساب عمرش بروز و شب معلوم گردد » .\r\nو برادران و خواهران مادرى ، بهر شمار كه باشند ، مادر را از ثلث حاجب نميشوند ، و جز دو برادر ، يا يك برادر و دو خواهر ، يا چهار خواهر پدرى ، يا پدرى و مادرى ، يا بيشتر از آن مادر را محجوب نميسازد . و مملوك نه حاجب مىشود ، و نه ارث ميبرد .\r\nشرح : « پس اگر متوفّى داراى فرزندى مملوك باشد آن مملوك اقرباى خود را از ارث حاجب نخواهد بود ، و همچنين اگر برادرانى مملوك داشت آنان مادر را از بردن اضافه بر سدس حاجب نباشند » .\r\n","description":"","footnote":"","page_name":" 149 ","page_number":149},
  {"content":"\r\n\r\nباب ميراث برادران و خواهران\r\nچون مرد ، تنها برادرى أبوينى بجاى گذارد ، همگى مال براى او است ، و همچنين در صورتى كه بازماندگان دو برادر يا بيشتر باشند مال بالسّويّه ميان ايشان قسمت مىشود ، ولى اگر خواهرى أبوينى بجاى گذاشته باشد ، نصف مال بفرض معيّن كتاب ، و بقيّهء آن از طريق « ردّ » به او تعلَّق ميگيرد ، زيرا او هم صاحب سهم و هم نزديكترين ارحام است .\r\nشرح : « زيرا تنها خويشى نزديك در بردن ارث به ( ردّ ) كافى نيست ، بلكه بايد صاحب سهم در كتاب خدا ذكر شده باشد تا ردّا از ارث برخوردار شود » .\r\nو همچنين اگر متوفّى دو خواهر يا بيشتر بجاى بگذارد ، پس در اين صورت دو ثلث مال بوسيلهء « تسميه » - يعنى تصريح شارع - به ايشان تعلَّق ميگيرد ، و باقى مانده از طريق « ردّ بذوى الأرحام » متعلَّق به ايشان مىشود ، و اگر بازماندگان برادرانى و خواهرانى ابوينى باشند تركهء متوفّى بقاعدهء « * ( لِلذَّكَرِ مِثْلُ حَظِّ الأُنْثَيَيْنِ ) * » ميان ايشان قسمت مىشود . و همچنين در آنجا كه برادران و خواهران ابوينى وجود نداشته باشند ، برادران و خواهران پدرى در هر مقام جاى گزين برادران و خواهران ابوينى ميشوند .\r\nو اگر متوفّى برادرى ابوينى و برادرى پدرى بجاى گذارد ، همگى مال ببرادر ابوينى تحويل مىشود ، و برادر پدرى از شبكهء ورّاث ساقط ميگردد . و برادران و\r\n","description":"","footnote":"","page_name":" 150 ","page_number":150},
  {"content":"\r\nخواهران پدرى با بودن برادران و خواهران ابوينى ارث نخواهند برد .\r\nولى اگر متوفّى برادرى أبوينى و خواهرى پدرى بجاى نهاد ، در اين صورت همگى مال متعلَّق به برادر ابوينى است ، و همچنين اگر خواهرى أبوينى و برادرى پدرى بجاى نهاد ، همگى مال متعلَّق به خواهر ابوينى است ، به نحوى كه نصف آن به فرضى كه در كتاب خدا براى او معيّن شده و بقيّه بعنوان نزديكترين فرد اولو الأرحام به او تعلَّق ميگيرد ، زيرا كه او نزديكترين ارحام است .\r\n5621 - و اين به پيروى از بيان پيمبر صلَّى الله عليه و آله است كه فرمود :\r\n« فرزندان يك مادر از فرزندان مادران مختلف بميراث سزاوارترند » .\r\nو اگر متوفّى خواهرانى أبوينى ، و خواهرانى پدرى ، و پسر برادرى پدرى بجاى گذارد ، از طريق فرض دو ثلث تركه براى خواهران ابوينى است ، و بقيّهء مال از طريق « ردّ » به ايشان تحويل مىشود ، زيرا ايشان نزديكترين ارحامند .\r\nو اگر متوفّى برادرى پدرى و پسر برادرى أبوينى بجاى گذارد ، همگى مال متعلَّق به برادر پدرى است ، زيرا كه او يك شكم بمتوفّى نزديكتر است ، و بدان جهت كه برادر پدرى ، در صورتى كه برادرى أبوينى وجود نداشته باشد ، جاى گزين برادر\r\n","description":"","footnote":"","page_name":" 151 ","page_number":151},
  {"content":"\r\nأبوينى مىشود و بنا بر اين وقتى كه برادر پدرى جاى گزين برادر أبوينى باشد ، و يك شكم هم بمتوفّى نزديكتر باشد ، از پسر برادر بدريافت ميراث سزاوارتر است .\r\nو اگر متوفى برادرى أبوينى و برادرى مادرى بجاى گذارد ، سدس مال براى برادر مادريست ، و بقيّهء آن براى برادر أبوينى است .\r\nو اگر متوفّى برادران و خواهرانى أبوينى ، و خواهرى مادرى بجاى گذارد ، سدس مال براى خواهر مادرى است ، بقيّهء آن بقاعدهء « * ( لِلذَّكَرِ مِثْلُ حَظِّ الأُنْثَيَيْنِ ) * » ميان برادران و خواهران أبوينى قسمت مىشود .\r\nو اگر متوفّى خواهرى أبوينى ، و خواهرى يا برادرى مادرى بجا گذاشته باشد ، سدس مال براى برادر يا خواهر مادريست و ما بقى براى خواهر ابوينى است .\r\nشرح : « نيم آن از راه فرض و بقيّه از طريق ردّ » .\r\nو اگر دو برادر يا دو خواهر مادرى يا بيشتر از ايشان ، و برادرانى أبوينى بجاى گذارد ، ثلث مال براى برادران يا خواهران مادرى است ، كه بالسّويّه بين ايشان قسمت مىشود ، ما بقى مال ببرادران أبوينى تعلق ميگيرد .\r\nو برادر يا خواهر مادرى در صورتى كه تنها باشد يك سدس از تركه به او تعلَّق\r\n","description":"","footnote":"","page_name":" 152 ","page_number":152},
  {"content":"\r\nميگيرد ، ولى اگر بيش از يكى باشند چه پسر و چه دختر ، يك ثلث از مال متعلَّق به ايشان مىشود ، و اينان هيچ گاه از ثلث بيشتر ، و از سدس كمتر نميبرند در صورتى كه تنها باشند .\r\nخداى تبارك و تعالى فرموده است : « و اگر مردى يا زنى ورثه اى جز از طبقهء اوّل داشته باشد و داراى برادر يا خواهرى باشد ، در اين صورت هر يك از آن دو سدس مال را به ارث ميبرد ، و در صورتى كه افزون باشند ايشان مشتركا يك ثلث از مال را به ارث مىبرند » ( نساء : 16 ) شرح : « ميان فقهاء اختلاف است كه آيا ميراثبرانى كه سبب ميراثشان مادر بوده باشد با ميراثبرانى كه پدر و مادرى هستند هر دو در يك طبقه‌اند . به بردن ميراث هر گاه از سهام مفروض مال زايد آيد ، يا اينكه زيادى ، تنها به نزديكان ابوينى ميرسد به نسبت سهامشان ، مشهور آنست كه فاضل مال مخصوص است به كسانى كه ابوينى هستند و بر اين مطلب ادّعاء اجماع نيز شده است . و لكن ابن ابى عقيل و فضل بن شاذان گويند : هر دو دسته به نسبت سهامشان زائد را ارث مىبرند . و چنانچه بجاى متقرّب بسبب پدر و مادر ، متقرّب به پدر باشد آيا هر دو گروه هم متقرّبان بمادر و هم متقرّبان به پدر از فاضل مال به نسبت سهامشان ارث مىبرند يا نه ؟ صدوق و شيخ در استبصار و نهايه و ابن برّاج و ابو الصلاح ، و بيشتر متأخّرين مخصوص به متقرّب مادرى دانند ، ولى شيخ در مبسوط و ابن ادريس و ابن جنيد و محقّق حلَّى گويند بهر دو گروه باز ميگردد » .\r\nو اگر متوفّى برادر پدريش ، و برادر مادريش ، و برادر أبوينش را بجاى گذارد ، سدس مال براى برادر مادرى است ، و ما بقى آن براى برادر أبوينى است ، و آن برادر پدرى از شما ورّاث ساقط مىشود .\r\n","description":"","footnote":"","page_name":" 153 ","page_number":153},
  {"content":"\r\nو اگر برادران و خواهرانى مادرى ، و برادران و خواهرانى أبوينى ، و برادران و خواهرانى پدرى بجا گذارد ، ثلث مال بطور تساوى بين پسر و دختر ميان برادران و خواهران مادرى قسمت مىشود ، و ما بقى آن براى برادران و خواهران أبوينى است كه بقاعدهء « * ( لِلذَّكَرِ مِثْلُ حَظِّ الأُنْثَيَيْنِ ) * » بين ايشان توزيع ميگردد ، و برادران و خواهران پدرى از شما ورثه ساقط ميشوند .\r\nو اگر خواهرى مادرى ، و خواهرى أبوينى ، و خواهرى پدرى از متوفّى بجاى مانده باشند ، سدس مال براى خواهر مادرى ، و ما بقى براى خواهر ابوينى است ، و خواهر پدرى از شما ورثه ساقط ميگردد .\r\nو اگر دو خواهر مادرى ، و دو خواهر أبوينى ، و دو خواهر پدرى بجاى مانده باشند ، ثلث مال بطور تساوى ميان خواهران مادرى قسمت مىشود ، و ما بقى آن بخواهران أبوينى تعلَّق ميگيرد ، و دو خواهر پدرى از شما ورثه ساقط ميشوند .\r\nو اگر خواهرى أبوينى ، و برادران و خواهرانى مادرى و پسر برادرى أبوينى بجاى گذارد ، ثلث مال متعلَّق به برادران و خواهران مادرى است كه بطور تساوى ميان ايشان تقسيم مىشود ، و ما بقى آن براى خواهر أبوينى اوست ، و پسر برادر أبوينى از شمار ورثه ساقط ميگردد .\r\n","description":"","footnote":"","page_name":" 154 ","page_number":154},
  {"content":"\r\nو اگر برادرى پدرى و پسر برادرى مادرى بجاى گذارد ، همگى مال متعلَّق ببرادر پدرى است .\r\nو اگر برادرى مادرى ، و پسر برادرى أبوينى بجاى مانند ، همگى مال براى برادر مادرى است ، و پسر برادر أبوينى از شمار ورثه ساقط مىشود .\r\nو فضل بن شاذان در اين مسأله مرتكب غلط شده و گفته است : سدس مال بعنوان سهم مسمّى براى برادر مادرى ، و ما بقى براى پسر برادر أبوينى است ، و او در اين باره بحجّت ضعيفى احتجاج كرده ، و گفته است : چون پسر برادر أبوينى جاى گزين برادرى است كه مستحقّ همگى مال است لذا بمنزلهء برادر ابوينى است ، و استحقاق همگى تركه را به حكم كتاب واجد است ، و از طرف مادر از مزيّت قرابت نيز برخوردار است .\r\nمصنّف اين كتاب - گويد : و همانا كه پسر برادر در صورتى بمنزلهء برادر است كه برادرى نداشته باشد ، ولى در صورتى كه برادرى داشته باشد بمنزلهء برادر نيست همانطور كه فرزند فرزند در صورتى فرزند محسوب مىشود كه متوفّى فرزندى و والدينى نداشته باشد ، و اگر قياس در دين خداى عزّ و جلّ جايز بود هر آينه وقتى متوفّى برادرى پدرى و پسر برادرى ابوينى از خود بجا ميگذاشت ، همگى مال به پسر برادر ابوينى تعلَّق\r\n","description":"","footnote":"","page_name":" 155 ","page_number":155},
  {"content":"\r\nميگرفت ، و اين مورد نيز به عمّ پدرى و ابن عمّ ابوينى قياس ميشد ، زيرا در آن مورد همگى مال به ابن عمّ ابوينى تعلَّق ميگيرد ، و اين بدان جهت است كه او هر دو كلاله ، كلالهء پدر و كلالهء مادر را در وجود خود جمع كرده است ، و اين به استناد خبريست كه از طرف أئمه اى رسيده است كه تسليم در برابر ايشان عليهم السّلام واجبست .\r\nو فضل در اين مسأله ميگويد : مال متعلَّق به برادر پدريست ، و پسر برادر أبوينى از جمع ورثه ساقط شده است ، در صورتى كه بنا بر قياس خودش بر او لازم مىآيد كه مال ميان پسر برادر ابوينى و برادر پدرى تقسيم شود ، زيرا پسر برادر بوسيله مادر از قرابت نزديكترى برخوردار است ، و او به توسّط كسى نزديك مىشود كه بسبب سهم الارث مفروض مستحقّ همگى مال است ، و نيز به كسى كه با بودن او برادر پدرى ارث نميبرد .\r\nو اگر متوفّى پسر برادرى مادرى و پسر برادرى پدرى و مادرى ، و پسر برادرى پدرى بجاى گذارد سدس مال براى پسر برادر مادرى ، و ما بقى براى پسر برادر پدرى و مادرى است ، و پسر برادر پدرى از شمار ورثه ساقط است .\r\nو اگر پسر برادر پدرى ، و پسر برادرى أبوينى بجاى گذارد ، همگى تركه براى پسر برادر أبوينى است ، و پسر برادر پدرى از شما ورثه ساقط است .\r\n","description":"","footnote":"","page_name":" 156 ","page_number":156},
  {"content":"\r\nو اگر دختر خواهرى مادرى ، و دختر خواهرى ابوينى ، و دختر خواهرى پدرى بجاى گذارد ، سدس مال براى دختر خواهر مادرى ، و ما بقى براى دختر خواهر ابوينى است ، و دختر خواهر پدرى از شمار ورثه ساقط است .\r\nو اگر دختر برادرى أبوينى ، و پسران برادرى أبوينى بجاى گذارد ، در صورتى كه همگى از يك پدر باشند ، مال بقاعدهء « * ( لِلذَّكَرِ مِثْلُ حَظِّ الأُنْثَيَيْنِ ) * » ميان ايشان قسمت مىشود ، و اگر برادرى كه پدر دختر بوده غير از برادرى باشد كه پدر پسران بوده ، در اين صورت نصف ميراث يعنى بهرهء پدر دختر براى دختر برادر است ، و نصف ديگر ميراث يعنى بهرهء پدر پسران براى پسران برادر است .\r\nو اگر پسر برادرى مادرى ، و پسر پسر [ پسر 
  ] برادرى أبوينى بجاى گذارد ، همگى مال براى پسر برادر مادرى است ، زيرا او بمتوفّى نزديكتر است ، و چنان نيست كه فضل بن شاذان گفته است ، دائر بر اينكه سدس مال براى پسر برادر مادرى است ، و ما بقى براى پسر پسر [ پسر 
  ] برادر ابوينى است ، زيرا گفتهء او مخالف اصلى است كه خداى عزّ و جلّ سهام مواريث را بر آن بنا نهاده است .\r\nو اگر پسر پسر پسر برادرى أبوينى يا پدرى يا مادرى ، و عموئى يا عمّه اى ، و خالى\r\n","description":"","footnote":"","page_name":" 157 ","page_number":157},
  {"content":"\r\nيا خاله اى بجاى گذارد ، مال براى پسر پسر پسر برادر [ أبوينى 
  ] است ، زيرا اولاد برادر بهر اندازه هم كه در سطح پائين قرار گرفته باشند ، در حقيقت از اولاد پدرند ، ولى عمّ و عمّه از اولاد جدّند ، و خال و خاله از اولاد جدّند ، و اولاد پدر هر چند كه در سطوح پائين باشند از اولاد جدّ بميراث سزاوارترند ، و همچنين فرزند خواهر ، چه پدرى باشد و چه مادرى يا أبوينى در مسير همين حكم سير ميكنند ، و از اين جهت در صورت وجود ايشان عمّ و عمّه و خال و خاله ارث نميبرند ، همانطور كه با وجود فرزند فرزند ، هر چند كه در سطوح پائين باشند ، نه برادر و نه خواهر ، چه پدرى و چه مادرى و چه أبوينى ارث نميبرند .\r\n5622 - و ابن أبى عمير ، از ابن اذينه ، از بكير بن اعين روايت كرده است كه گفت : به امام صادق عليه السّلام معروض داشتم كه زنى مرده است و شوهرش و برادران مادريش و برادران [ و خواهران 
  ] پدريش را بجاى گذاشته است . امام فرمود :\r\nنصف تركه : سه سهم براى شوهر ، و ثلث آن براى برادران مادرى است كه بطور مساوى ميان پسران و دختران قسمت مىشود ، و سهمى باقى مانده است كه آن بقاعدهء « * ( لِلذَّكَرِ مِثْلُ حَظِّ الأُنْثَيَيْنِ ) * » به برادران و خواهران پدرى تعلَّق ميگيرد .\r\nتذكَّر : « [ و خواهران 
  ] ميان كروشه در اين كتاب نبود از تهذيب و كافى اخذ شد » .\r\n5623 - و گفت : « و مردى نزد امام أبو جعفر باقر عليه السّلام آمد ، و از آن امام\r\n","description":"","footnote":"","page_name":" 158 ","page_number":158},
  {"content":"\r\nدر بارهء زنى سؤال كرد كه شوهر و برادران مادرى ، و خواهر پدريش را بجاى نهاده است ، پس امام فرمود : نصف تركهء او : سه سهم براى شوهر ، و دو سهم براى برادران مادرى ، و براى خواهر پدرى يك سهم مقرّر است . پس آن مرد گفت : ولى فرائض زيد و فرائض عامّه بر غير اين رأى استوار است ، اى أبا جعفر ، ايشان ميگويند سهم خواهر پدرى سه ششم است كه بر حسب قاعدهء عول به سه هشتم بر مىآيد . امام أبو جعفر عليه السّلام به او فرمود : و چرا چنين گفته‌اند ؟ آن مرد گفت : بدليل آنكه خداى عزّ و جلّ فرموده است : « چون متوفّى خواهرى داشته باشد نصف تركه به او ميرسد » . أبو جعفر عليه السّلام فرمود : اگر بجاى خواهر برادر ميبود ؟ گفت : چيزى جز سدس براى او نيست . امام فرمود : پس شما را چه رخ داده است كه سهم برادر را كاهش داده‌ايد ؟ اگر براى اينكه سهم خواهر نصف تركه است به اين احتجاج ميكنيد كه خداى عزّ و جلّ نصف را براى او نام برده است ، چرا توجّه نميكنيد كه خدا كلّ مال را براى برادر معين كرده است ؟ و كلّ بيش از نصف است ، زيرا خداى عزّ و جلّ در بارهء خواهر فرموده است : « * ( فَلَها نِصْفُ ما تَرَكَ ) * » ولى در بارهء برادر فرموده است : * ( « وَهُوَ يَرِثُها » ) * يعنى اگر خواهر فرزندى نداشته باشد همگى مالش متعلَّق ببرادر است . و بنا بر آن شما در بعضى از فرائضتان به كسى كه خداى عزّ و جلّ همگى مال را براى او قرار داده است هيچ چيزى نمىدهيد ، و به كسى كه خداوند نصف مال را براى او قرار داده همگى مال را ميدهيد ! ! و در بارهء شوهر و مادر و برادران مادرى و خواهرى پدرى سخنانى ميگوئيد بر اين گونه كه نصف مال را به شوهر ، و سدس آن را به\r\n","description":"","footnote":"","page_name":" 159 ","page_number":159},
  {"content":"\r\nمادر ، و ثلث آن را به برادران مادرى ، و نصف آن را به خواهر پدرى ميدهيد ! و مأخذ سهام را « نه » قرار ميدهيد ، در صورتى كه آن شش است كه شما آن را به نه بالا مىبريد ، مرد گفت : اين چنين ميگويند ، امام فرمود : اگر بجاى خواهر برادر پدرى بود ، مرد در پاسخ گفت : چيزى براى او نبود ، شما چه مىفرمائيد ، امام فرمود : در صورت بودن مادر براى برادران أبوينى و برادران پدرى چيزى نخواهد بود .\r\nشرح : « مراد از » زيد « زيد بن ثابت بن ضحّاك أنصارى است كه از اصحاب رسول خدا صلَّى الله عليه و آله مىباشد ، و او يكى از شش تن اصحاب فتوا است كه همه صحابى بودند ، و شعبى عامر بن شراحيل كه خود از بزرگان تابعين است گويد : زيد بر ديگران به دو چيز برترى دارد يكى علم بفرائض ( يعنى تقسيم ميراث ) و ديگرى قرآن » .\r\n\r\nباب ميراث زوج و زوجه با برادران و خواهران\r\nچون مردى بميرد و زنى و برادرى پدرى يا أبوينى يا مادرى بجاى گذارد ، ربع تركه براى زن ، و ما بقى براى برادر است ، و همچنين اگر زنى و خواهرى پدرى يا أبوينى يا\r\n","description":"","footnote":"","page_name":" 160 ","page_number":160},
  {"content":"\r\nمادرى بجاى گذارد ربع تركه براى زن ، و ما بقى براى خواهر است .\r\nو اگر زنى و برادرى مادرى ، و برادرى أبوينى ، و برادرى پدرى بجاى گذارد ربع تركه براى زن ، و سدس آن براى برادر مادرى و ما بقى براى برادر أبوينى است ، و برادر پدرى از شمار ورثه ساقط است .\r\nو اگر متوفّى زنى و برادرى و خواهرى مادرى ، يا برادران و خواهرانى مادرى ، و برادران و خواهرانى أبوينى ، و برادران و خواهرانى پدرى بجاى گذارد ، ربع تركه براى زن ، و ثلث آن براى برادران و خواهران مادرى ، بطور تساوى ميان مرد و زن ، و ما بقى براى برادران و خواهران أبوينى است كه بمقتضاى « * ( لِلذَّكَرِ مِثْلُ حَظِّ الأُنْثَيَيْنِ ) * » ميان ايشان قسمت مىشود ، و برادران و خواهران پدرى از شما ورثه ساقط ميشوند .\r\nو اگر زنى شوهرش و برادرى پدرى يا مادرى يا أبوينى را بجاى گذارد ، نصف تركه براى شوهر ، و ما بقى براى برادر او است ، و همچنين اگر شوهر و خواهرى پدرى يا مادرى يا أبوينى بجاى گذارد ، نصف تركه براى شوهر و ما بقى براى خواهر است .\r\nو اگر شوهر و برادران و خواهرانى مادرى ، و برادران و خواهرانى أبوينى ، و برادران و خواهرانى پدرى بجاى گذارد ، نصف تركه براى شوهر ، و ثلث آن براى برادران و خواهران مادريست ، كه بالسّويّه بين ايشان قسمت مىشود ، و ما بقى كه\r\n","description":"","footnote":"","page_name":" 161 ","page_number":161},
  {"content":"\r\nسدس مالست براى برادران و خواهران ابوينى است كه بقاعدهء « * ( لِلذَّكَرِ مِثْلُ حَظِّ الأُنْثَيَيْنِ ) * » بين ايشان قسمت مىشود ، و برادران و خواهران پدرى از شمار ورثه ساقط ميشوند .\r\nو اگر شوهر و برادرى مادرى ، و برادرى ابوينى ، و برادرى پدرى را بجاى گذارد ، نصف تركهء او براى شوهر ، و سدس آن براى برادر مادرى ، و ما بقى براى برادر أبوينى است ، و برادر پدرى از شمار ورثه ساقط مىشود .\r\nو سهام فرزندان برادران و خواهران با زوج و زوجه بر همين منوال جريان دارد .\r\n\r\nباب ميراث اجداد و جدّات\r\n5624 - محمّد بن أبى عمير ، از ابن أذينه ، از زراره روايت كرده است كه گفت :\r\nاز امام أبو جعفر باقر عليه السّلام در بارهء فريضهء جدّ سؤال كردم ، فرمود : احدى از مردم را نميشناسم كه جز به رأى در اين باره سخن گفته باشد ، مگر على بن ابى طالب عليه السّلام را كه او در اين باره بنا بقول رسول خدا صلَّى الله عليه و آله سخن گفته است .\r\n","description":"","footnote":"","page_name":" 162 ","page_number":162},
  {"content":"\r\n5625 - يحيى بن أبى عمران ، از يونس ، از مردى از امام صادق عليه السّلام روايت كرده است كه فرمود : جدّ و جدّهء پدرى ، و جدّ و جدّهء مادرى همگى ارث مىبرند .\r\n5626 - و حسين بن سعيد ، از ابن أبى عمير ، از جميل ، از امام صادق عليه السّلام روايت كرده است كه فرمود : رسول خدا جدّهء پدرى را در حال حيات پسرش از سدس مال برخوردار كرد ، و جدّهء مادرى را در حال حيات دخترش نيز از سدس ميراث برخوردار نمود .\r\nشرح : « ظاهر اين خبر كه از نظر سند صحيح است اينست كه مستحبّ است كه جدّ و جدّه را از ميراث فرزندزاده شان به چيزى برخوردار نمايند ، و شهيد - رحمه الله - در مسالك گويد : عدم ارث با وجود أبوين يا يكى از آن دو در ميان اصحاب مشهور است و مخالفى ندارد ، مگر ابن جنيد كه او فاضل از سهام دختر و پدر و مادر را براى جدّ و جدّه دانسته ، لكن مشهور بر والدين يا هر كدام كه ميراث بر هستند مستحبّ دانسته كه از اصل مال جدّ را يك ششم بدهند ، و ابن جنيد گفته است از سهم خود ، البتّه در صورتى كه سهم هر يك از ابوين از سدس افزون باشد ، و اطلاق » طعمهء ثلث « در اخبار ظاهرش از اصل تركه است نه ثلث نصيب دهندهء آن ، و نيز به آن جدّ دهند كه منسوب به دهنده است نه آنكه منسوب به ديگرى است ، و چنانچه چيزى جز يك ششم نصيب هر يك از ابوين نشد - مانند مادر با وجود حاجب يا پدر با وجود همسر - دادن چيزى به جدّ استحباب ندارد ، و چنانچه نصيب يكتن از آن دو از سدس افزون بود بر همو فقط مستحبّ است كه چيزى به جدّ بپردازد نه آن ديگر كه سهمش بيش از سدس نيست » .\r\n","description":"","footnote":"","page_name":" 163 ","page_number":163},
  {"content":"\r\n5627 - و احمد بن محمّد بن أبى نصر بزنطى در روايت خود گفته است كه حمّاد بن عثمان ، از عبد الرّحمن بن أبى عبد الله بصرى روايت كرده است كه گفت : به امام صادق عليه السّلام معروض داشتم كه : دختر من در حال حيات مادرم وفات كرد . و ابان بن تغلب گفت : جدّه بهره اى ندارد . امام ( خطا دانسته ) فرمود :\r\nسبحان الله ! سهمى را به او اختصاص ده ، - يعنى همان سدس را - .\r\nشرح : « محقّق در مختصر نافع گفته است : « براى جدّ در صورت انفراد چه پدرى باشد و چه مادرى همهء ميراث است ، و همچنين براى جدّه ، و هر گاه جدّ و جدّه جمع شدند چنانچه پدرى باشند دو ثلث ما ترك از آن جدّ و يك ثلث از آن جدّه است ، و چنانچه مادرى باشند مال ميان هر دو بيك نسبت تقسيم مىشود . و اگر أجداد بطور مختلف باقى ماندند آنكه جدّ مادرى است ثلث ، و آنكه جدّ پدرى است دو ثلث چه يكى باشد چه بيشتر ، بنا بر قول أصحّ ، و هر گاه جدّ و يا جدّ با شوهر يا زوجه جمع شدند ، شوهر يا زوجه نصيب اعلاى خود را خواهند برد ، و جدّ أدنى حاجب جدّ أعلى است ، و اگر با برادران جمع شدند پس جدّ سهم برادر را و جدّه سهم خواهر را مىبرد » .\r\n5628 - و حسن بن محبوب ، از سعد بن أبى خلف روايت كرده است كه گفت : از امام أبو الحسن موسى عليه السّلام در بارهء دختران دختر و جدّ سؤال كردم ، فرمود : سدس براى جدّ است ، و باقى براى دختران دختر است .\r\nشرح : « ظاهر مؤلَّف عمل به اين خبر است و مشهور آن را طرح كرده‌اند » .\r\n5629 - و حسن بن علىّ بن فضّال ، از عبد الله بن بكير ، از زراره از امام\r\n","description":"","footnote":"","page_name":" 164 ","page_number":164},
  {"content":"\r\nأبو جعفر باقر عليه السّلام روايت كرده است كه فرمود : رسول خدا سدس را بجدّه داد در حالى كه خداى عزّ و جلّ چيزى براى او مقرّر نفرموده است .\r\n5630 - و يعقوب بن يزيد ، از يحيى بن مبارك ، از عبد الله بن جبله ، از أبى جميله ، از اسحاق بن عمّار از امام صادق عليه السّلام روايت كرده است كه در بارهء ابوين و جدهء مادرى فرمود : براى مادر سدس ، و براى جدّه سدس است ، و ما بقى ، كه دو ثلث باشد ، براى پدر است .\r\nشرح : « اين خبر قطع نظر از ضعف شديد سند معلوم نيست كه رسول خدا صلَّى الله عليه و آله براى جدّ كه سدس قرار داده آيا از روى استحباب بوده يا وجوب ، و در صورت شكّ چگونه ميتوان گفت : مستحبّ است و شيخ طوسى فرموده : كه بهرهء جدّ از جهت ميراث نيست بلكه از جهت بهره اى است كه بايد آنان از آن برخوردار شوند » .\r\n5631 - و در روايت معاوية بن حكيم ، از علىّ بن حسن بن رباط ، بسند مرفوع از امام صادق عليه السّلام - آمده است كه آن امام فرمود : جدّه با وجود پسرش و با وجود دخترش سدس مال را به خود اختصاص ميدهد .\r\nشرح : « شيخ طوسى - رحمه الله - اين خبر را دليل بر آن گرفته است كه طعمهء جدّ يا جدّه هنگاميست كه فرزند آنان حيات داشته باشد ولى اگر از دنيا رفته باشد جدّ و جدّه از طعمه بهره اى ندارند » .\r\n","description":"","footnote":"","page_name":" 165 ","page_number":165},
  {"content":"\r\n5632 - و حسن بن محبوب ، از علىّ بن رئاب ، از أبو عبيده از امام باقر عليه السّلام روايت كرده است كه آن امام در بارهء مردى كه مرده ، و زنش و خواهرش و جدّش را بجاى گذاشته است ، فرمود : اين بر چهار سهم است : براى زن ربع ، و براى خواهر يك سهم ، و براى جدّ دو سهمست .\r\n5633 - و أبان ، از بكير و حلبىّ از يكى از دو امام عليهما السّلام روايت كرده‌اند كه فرمود : براى برادران مادرى با وجود جدّ ثلث است ، ( و سهم جدّ دو ثلث است ) و او با برادران پدرى در ارث شريكست .\r\n5634 - و حسن بن محبوب ، از عبد الله بن سنان روايت كرده است كه گفت :\r\nاز امام صادق عليه السّلام در بارهء مردى سؤال كردم كه برادر مادريش را بجاى نهاده است ، و وارثى جز او را بجاى نگذاشته است . امام فرمود : مال متعلَّق به او است ، گفتم : پس اگر با برادر مادرى جدّى وجود داشته باشد ؟ فرمود : سدس مال ببرادر مادرى ، و بقيّهء آن بجدّ داده مىشود .\r\nشرح : « يعنى جدّى كه از جانب پدر باشد ، و همين معنى مراد است در اخبار آينده » .\r\n5635 - و محمد بن فضيل ، از أبو الصّباح روايت كرده است كه گفت : از امام\r\n","description":"","footnote":"","page_name":" 166 ","page_number":166},
  {"content":"\r\nصادق عليه السّلام در بارهء برادران مادرى با جدّ سؤال كردم ، امام فرمود : براى برادران مادرى در صورت بودن جدّ فريضهء ايشان همان ثلث است .\r\n5636 - و حسن بن محبوب از خالد بن جرير از ابى الرّبيع از امام صادق عليه السّلام روايت كرده است كه در بارهء جدّ با وجود برادران مادرى فرمود : در كتاب علىّ عليه السّلام آمده است كه برادران مادرى با بودن جدّ ، ثلث تركه را به ارث مىبرند .\r\n5637 - و ابن محبوب از عبد الله بن سنان روايت كرده است كه از امام صادق عليه السّلام در بارهء وجود برادرى پدرى و جدّ سؤال كردم ، امام فرمود : مال ميان ايشان بتساوى قسمت مىشود .\r\nشرح : « گذشت كه مراد از جدّ جدّ پدرى است ، و الَّا به جدّ امّى يك ششم ميدهند » .\r\n5638 - و ابن محبوب ، از خالد بن جرير ، از أبو الرّبيع از امام صادق عليه السّلام روايت كرده است كه فرموده : علىّ عليه السّلام برادر پدرى را با جدّ وارث متوفّى ميساخت ، و او را در مقام و منزلت جدّ جاى ميداد .\r\n5639 - و ابن اذينه ، بواسطهء زراره ، و بكير ، و محمّد بن مسلم ، و فضيل ؛ و بريد بن معاويه از يكى از دو امام ( باقر يا صادق ) عليهما السّلام روايت كرده است كه\r\n","description":"","footnote":"","page_name":" 167 ","page_number":167},
  {"content":"\r\nجدّ با وجود برادران پدرى مانند يكى از برادرانست .\r\n5640 - و حسن بن محبوب ، از علىّ بن رئاب ، از زراره روايت كرده است كه گفت : « از امام صادق عليه السّلام در بارهء مردى سؤال كردم كه مرده است ، و برادر ابوينيش و جدّش را بجا نهاده است . امام فرمود : مال ميان ايشان قسمت مىشود ، و دو برادر باشند يا صد برادر ، جدّ در جمع ايشان مانند فردى از ايشانست ، و بهرهء جدّ برابر با بهرهء يكى از برادرانست .\r\nشرح : « اين خبر حمل شده است بر مورد اتّحاد جهت باينكه جدّ پدرى با برادران پدرى يا پدرى و مادرى ، و يا برادران مادرى با جدّ مادرى باشند ، و شهيد - رحمه الله - در دروس فرموده : براى جدّ منفرد همهء مال است چه پدرى باشد چه مادرى ، و همچنين جدّه ، و هر گاه با هم ميراث بر شوند چنانچه هر دو پدرى باشند مال را قسمت كنند براى مرد دو چندان زن ، و اگر هر دو هم جدّ و هم جدّه از جانب مادر ميراث بر شدند مال ميانشان بطور مساوى تقسيم مىشود » .\r\n5641 - و حمّاد ، از حريز ، از فضيل - يا غير او - از امام صادق عليه السّلام روايت كرده است كه فرمود : جدّ ، شريك برادران است ، و بهرهء او مانند بهرهء يكى از ايشانست . بهر شمار كه بر آيند ، چه بسيار باشند و چه اندك\r\n5642 - و محمّد بن وليد ، از حمّاد بن عثمان ، از اسماعيل جعفى روايت كرده\r\n","description":"","footnote":"","page_name":" 168 ","page_number":168},
  {"content":"\r\nاست كه گفت : از امام ابو جعفر باقر عليه السّلام شنيدم كه ميفرمود : جدّ بهرهء مساوى با بهرهء برادران ميگيرد ، اگر چه ايشان صد هزار نفر باشند .\r\nشرح : « خبر دلالت دارد بر جواز مبالغه در كلام و بودن آن در احاديث » .\r\n5643 - و ابن أبى عمير ، از ابن مسكان ، از أبو بصير روايت كرده است كه گفت : به امام صادق عليه السّلام معروض داشتم كه مردى مرده است ، و شش برادر و يك جدّ بجاى نهاده است . امام فرمود : او نيز يكى از ايشانست .\r\nشرح : « يعنى او نيز يك هفتم بميراث خواهد برد » .\r\n5644 - و در روايت يونس ، از سيف بن عميره ، از اسحاق بن عمّار ، از ابو بصير آمده است كه گفت : از امام صادق عليه السّلام شنيدم كه در بارهء سهام شش برادر و جدّ ميفرمود : سهم جدّ سبع ( يك هفتم ) تركه است .\r\n5645 - و ابن محبوب ، از عبد الله بن سنان ، روايت كرده است كه گفت : از امام صادق عليه السّلام در بارهء مردى سؤال كردم كه برادران و خواهرانى ابوينى و جدّى از خود بجاى گذاشته است ، امام فرمود : جدّ مانند يكى از برادرانست ، و مال بقاعدهء « * ( لِلذَّكَرِ مِثْلُ حَظِّ الأُنْثَيَيْنِ ) * » ميان ايشان قسمت مىشود .\r\n","description":"","footnote":"","page_name":" 169 ","page_number":169},
  {"content":"\r\n5646 - و ابن محبوب ، از علىّ بن رئاب ، از أبو عبيده روايت كرده است كه گفت از امام باقر عليه السّلام در بارهء عموزاده اى و جدّى سؤال كردند ، امام فرمود :\r\nمال متعلَّق بجدّ است .\r\n5647 - بزنطى ، از مثنّى ، از حسن بن صيقل روايت كرده است كه گفت : از امام صادق عليه السّلام در بارهء حكم ارث برادرزاده اى و جدّى سؤال كردم . امام عليه السّلام فرمود : مال بين آن دو تنصيف مىشود .\r\nشرح : « خبر دلالت بر آن دارد كه فرزندان برادران جايگزين پدرانشان ميشوند و با وجود جدّ ارث مىبرند ، و در مسالك است كه جدّ مانع ارث برادرزاده نخواهد بود هر چند جدّ نزديك و برادرزاده دور باشد زيرا از يك صنف نيستند تا مراعات تقدّم الأقرب فالأقرب لازم باشد ، و همچنين برادر حاجب جدّ دور نخواهد گشت » .\r\n5648 - و حسن بن محبوب ، از سعد بن أبى خلف ، از يكى از اصحاب امام صادق عليه السّلام در بارهء دختران خواهرى و جدّ روايت كرده است كه امام عليه السّلام فرمود : ثلث تركه براى دختران خواهر ، و ما بقى براى جدّ است .\r\nشرح : « دختران خواهر جايگزين خواهرند ، و جدّ بمنزله برادر است » .\r\n5649 - و حسن بن علىّ بن نعمان ، از عبد الله بن نمير « 1 » ، از أعمش ، از سالم بن\r\n\r\n","description":"","footnote":"\r\n« 1 » عبد اللَّه بن نمير عامّى است و او را ثقه دانند ، و سليمان اعمش نيز عامى و همچنين سالم بن ابى الجعد همه عامى مذهبند . و سليمان اعمش هر چند پاره اى او را شيعى گفته‌اند ولى صرف وهم است .\r\n","page_name":" 170 ","page_number":170},
  {"content":"\r\nأبى الجعد روايت كرده است كه علىّ عليه السّلام همگى مال را بجدّه داد .\r\nمصنّف اين كتاب - رحمه الله - گفت : از آنرو امير المؤمنين عليه السّلام همگى مال را بجدّه داده است كه متوفّى وارثى غير از او نداشته است .\r\n5650 - و از امام علىّ بن ابى طالب عليه السّلام روايت شده است كه فرمود :\r\nهر كس دوست داشته باشد كه بىپروا خود را به اعماق جهنّم در افكند ، در بارهء جدّ سخن بميان آورد .\r\nو ابن سيرين از أبو عبيده روايت كرده است كه گفت : از يكى از صحابه صد قضيّه در بارهء جدّ حفظ كردم كه بعضى از آنها با بعض ديگر اختلاف دارد .\r\nو فضل بن شاذان گويد : بدان كه جدّ هميشه بمنزلهء برادر است ، هر كجا كه آن ، ارث ببرد اين نيز ارث ميبرد ، و هر كجا كه آن از شمار ورثه ساقط شود ، اين نيز ساقط مىشود . وى در اين باره بغلط رفته است ، زيرا جدّ با نوه ارث ميبرد ، و برادر با او ارث نميبرد . و جدّ پدرى با بودن پدر ارث ميبرد ، و همچنين جدّ مادرى با بودن مادر ، ولى برادر با بودن پدر و مادر ارث نميبرد . و پسر برادر با بودن جدّ ارث ميبرد ، ولى با بودن برادر ارث نميبرد ، بنا بر اين چگونه جدّ هميشه بمنزلهء برادر است ؟ ! و چگونه هر كجا كه او ارث ببرد ، اين نيز ارث ميبرد ، و هر كجا كه از شمار ورثه ساقط شود اين نيز\r\n","description":"","footnote":"","page_name":" 171 ","page_number":171},
  {"content":"\r\nساقط مىشود ؟ ! بلكه حقيقت امر اينست كه جدّ با وجود برادران بمنزلهء يكى از ايشانست ، و امّا اينكه هميشه بمنزلهء ايشان باشد ، چنان كه هر جا برادر ارث ببرد ، او نيز ارث ببرد ، و هر جا از شمار ورثه ساقط شود او نيز ساقط گردد ، چنين چيزى واقعيّت ندارد .\r\nشرح : « در كتاب كافى چنين آمده است كه فضل بن شاذان گفته است : همانا جدّ بمنزلهء برادر است و ارث ميبرد همانطور كه برادر ارث ميبرد و از ارث محروم مىشود هر كجا كه برادر محروم است ، زيرا كه خويشى برادر با ميّت بسبب پدر ميّت است و همچنين جدّ خويشىاش با ميّت بسبب پدر ميّت است ، پس چون در قرابت هر دو مساويند و از يك جهت بميّت نزديكند فرض و نصيب آنان يكى است . و قول فضل مشهور است ، و اعتراض صدوق - رحمه الله - بر او شايد وارد نباشد ، زيرا ارث بردن دو تن از يك شخص جز اين نيست كه هر دو در يك مرتبه واقع شده‌اند ، لا جرم اگر يكى ارث نبرد ديگرى نيز ارث نخواهد برد و به عكس ، و برادر با فرزند فرزند ارث نخواهد برد و جدّ نيز در همان مرتبه است پس لازم است كه او نيز از بردن ميراث ساقط باشد و اين قياس نيست » . » 1 » و فضل بن شاذان بعنوان دليل بر مدّعاى خود خبرى را ذكر كرده است كه :\r\n5651 - فراس ، از شعبى ، از ابن عبّاس روايت كرده است كه او گفت :\r\n« علىّ بن ابى طالب عليه السّلام در بارهء شش برادر و يك جدّ براى من نوشت كه او را مانند يكى از ايشان قرار ده ، و نامهء مرا محو كن » و بر اين گونه علىّ عليه السّلام او را\r\n\r\n","description":"","footnote":"\r\n« 1 » فضل بن شاذان مردى است فقيه ثقه و جليل القدر و يك صد و هشتاد كتاب در مذهب اماميّه دارد ، و حضرت عسكرى دو بار بر او رحمت فرستاده ، و مقامش اجلّ از آنست كه بر وى غمزى يا طعنى روا داريم ، و فتواى فضل را ديگران نيز ردّ نكرده‌اند .\r\n","page_name":" 172 ","page_number":172},
  {"content":"\r\nبا ايشان هفتمين قرار داده است . و اينكه امر كرده است تا نامه را محو كند ، بدان جهت است كه خوش نميداشته كه بعلَّت مخالفت با كسانى كه پيش از او ميبوده‌اند مورد سرزنش واقع شود .\r\nولى اين روايت حجّتى براى فضل بن شاذان نيست ، زيرا اين خبر تنها اين مطلب را ثابت مىكند كه جدّ چون در جمع برادران واقع شود بمنزلهء فردى از آن جمع است ، و ثابت نميكند كه او هميشه و در همگى موارد بمنزلهء برادر است ، و ثابت نميكند كه هر جا برادر ارث ببرد او نيز ارث ميبرد ، و هر جا برادر از شمار ورثه ساقط شود او نيز ساقط ميگردد .\r\nو مخالفين ما روايت كرده‌اند كه عمر پسر پسرش درگذشت ، و او را و دو برادرش را بجاى گذاشت ، پس عمر از زيد بن ثابت در اين باره سؤال كرد ، و زيد گفت : چنين بنظرم ميرسد كه تركهء او به صورت سه بخش درآيد ، پس عمر قول زيد را بپذيرفت ، و خود را كه جدّ بود بجاى برادر گرفت .\r\nو امّا ابن مسعود - رضى الله عنه - در بارهء برادرى أبوينى و برادرى پدرى و جدّ گفت : تركهء متوفّى ميان برادر ابوينى و جدّ بالمناصفه تقسيم مىشود ، و برادر پدرى بهره اى ندارد ، و او در اينجا جدّ را بجاى برادر گرفته است ، چنان كه گوئى متوفّى دو برادر ابوينى و يك برادر پدرى بجا نهاده است ، و اين قول از سوى ابن مسعود كه پدر را بجاى برادر تلقّى كرده با قول ما موافق است .\r\n","description":"","footnote":"","page_name":" 173 ","page_number":173},
  {"content":"\r\nو اگر مردى برادر و خواهرى مادرى ، و جدّ و جدّه اى مادرى ، و خواهرى ابوينى ، و برادرى پدرى بجاى گذارد ، برادر و خواهر مادرى ، و جدّ و جدّهء مادرى ثلث مال را بطور تساوى به ارث مىبرند ، و ما بقى آن براى خواهر ابوينى است ، و برادر پدرى از شما ورثه ساقط مىشود .\r\nو اگر برادران و خواهرانى مادرى ، و جدّ و جدّه اى مادرى ، و برادران و خواهرانى أبوينى و جدّ و جدّه اى پدرى ، و برادران و خواهرانى پدرى بجاى گذارد ، ثلث مال متعلَّق ببرادران و خواهران مادرى ، و جدّ و جدّهء مادرى است كه مرد و زن آن را بتساوى قسمت ميكنند ، و ما بقى آن ببرادران و خواهران ابوينى ، و جدّ و جدّهء پدرى تعلَّق دارد كه بقاعدهء « * ( لِلذَّكَرِ مِثْلُ حَظِّ الأُنْثَيَيْنِ ) * » ميان ايشان قسمت مىشود ، و برادران و خواهران پدرى از شمار ورثه ساقط ميشوند .\r\nو اگر برادرى مادرى ، و جدّى مادرى ، و برادرى ابوينى ، و جدّى پدرى و برادرى پدرى ، بجاى گذارد ، ثلث مال به برادر مادرى و جدّ مادرى تعلَّق ميگيرد كه بالسّويّه ميان ايشان قسمت مىشود ، و ما بقى متعلَّق ببرادر ابوينى و جدّ پدريست كه بالمناصفه از آن بهره ميگيرند ، و برادر پدرى از شمار ورثه ساقط مىشود .\r\n","description":"","footnote":"","page_name":" 174 ","page_number":174},
  {"content":"\r\nو اگر زنى ، و برادرى مادرى ، و جدّى مادرى ، و برادرى پدرى بجاى گذارد ، ربع مال متعلَّق به زن ، و ثلث آن متعلَّق ببرادر مادرى و جدّ مادريست كه بالسّويّه قسمت ميكنند ، و ما بقى متعلَّق به برادر پدرى است .\r\nو اگر زنى شوهرش ، و پسر پسرش ، و جدّ ، و برادران و خواهرانى ابوينى را بجاى گذارد ، ربع تركهء او براى شوهر ، و سدس آن براى جدّ ، و ما بقى براى پسر پسر است ، و برادران و خواهران از شمار ورثه ساقط ميشوند .\r\nو اگر زنى شوهر و والدين و جدّش - پدر مادرش - را بجاى گذارد ، نصف مال او براى شوهر ، و ثلث آن براى مادر است ، و نصف اين ثلث گرفته مىشود ، و بجدّ تحويل ميگردد ، و آن ، سدس از همگى مالست ، و پدر نيز سدس مال را به ارث ميبرد .\r\nو اگر مرد پدر و مادرش ، و جدّ پدرى و جدّ مادرى را بجاى گذارد ، سدس تركهء او براى مادر ، و همچنين سدس آن براى جدّ مادرى ، و نصف آن براى پدر ، و سدس آن براى جدّ پدرى او است .\r\nو اگر مردى پدرش ، و جدّش - پدر مادرش - را بجاى گذارد ، مال براى پدر است .\r\nو اگر مردى مادرش ، و جدّش - پدر پدرش - را بجا گذارد ، مال متعلَّق بمادر او\r\n","description":"","footnote":"","page_name":" 175 ","page_number":175},
  {"content":"\r\nاست ، زيرا جدّ - پدر پدر - سدسى بعنوان « طعمه » از مال پسرش دريافت مىكند ، و همچنين جدّ - پدر مادر - سدسى برسم طعمه از مال دخترش مىبرد .\r\nو اگر مرد ، زنش ، و أبوينش ، و جدّش - پدر پدرش - و جدّش - پدر مادرش - را بجا گذارد ، ربع مال متعلَّق به زن ، و سدس آن متعلَّق به مادر و سدس ديگر متعلَّق به جدّ - پدر مادر - و سدس ديگر متعلَّق به پدر پدر است . و بقيّهء ميراث متعلَّق به پدر است .\r\nو اگر زن شوهرش ، و پدر و مادرش ، و جدّش - پدر پدرش - و جدّش - پدر مادرش - را بجا گذارد ، نصف مال متعلَّق به شوهر ، و سدس آن متعلَّق بمادر ، و سدس ديگر متعلَّق به جدّ - پدر مادر - و سدس ديگر متعلَّق به پدر است ، و جدّ - پدر پدر - ارث نمىبرد . و از بردن ارث محروم است .\r\nو اين ، موردى است كه جدّ - پدر پدر - با بودن پدر ، در آن ارث نميبرد ، و علَّت اين امر اينست كه ميراث جدّ سدس از مال پسرش برسم طعمه است ، و در اين مورد كه پسرش جز سدس به ارث نبرده جدّ از طعمه ساقط مىشود .\r\nو اگر زنى شوهرش ، و پدر و مادرش ، و جدّش - پدر پدرش - و جدّش - پدر -\r\n","description":"","footnote":"","page_name":" 176 ","page_number":176},
  {"content":"\r\nمادرش - و برادران و خواهرانى پدرى ، يا ابوينى را بجاى گذارد ، در اين صورت نصف تركه براى شوهر ، و سدس آن براى مادر ، و سدس ديگر براى جدّ - پدر پدر - و ما بقى براى پدر است ، و جدّ - پدر مادر - از شمار ورثه ساقط مىشود ، و اين مورديست كه جدّ - پدر مادر - با بودن مادر در آن مورد ارث نميبرد . و علَّت اين امر اينست كه برادران و خواهران پدر و مادرى ، يا پدرى مادر را از ثلث محجوب ساخته‌اند ، و آن را به سدس بدل كرده‌اند ، و بدين جهت چون مادر بجز سدس دريافت نميكند ، پدرش از دريافت طعمه از مال او ساقط مىشود .\r\nو اگر آن زن جدّى يا جدّه اى پدرى يا مادرى ، و عمو يا عمّه اى ، يا خالى يا خاله اى ، بجاى گذارد ، در اين صورت مال متعلَّق بجدّ يا جدّه است ، و عمّ و عمّه و خال ( دائى ) و خاله از شمار ورثه ساقط ميشوند ، و در صورت بودن جدّ ، و برادر ، و خواهر ، و پسر برادر ، و پسر خواهر ، و دختر برادر ، و دختر خواهر ، هيچ گاه عمو و عمّه ، و خال و خاله ، و پسر عمو و پسر عمّه ، و پسر دائى و پسر خاله اى ارث نميبرند .\r\nو فرزندان برادر ، و فرزندان خواهر ، اگر چه در نسلهاى بعدى واقع شده باشند ، براى بهره گرفتن از ميراث ، از عموها و عمّه ها ، و خالوها و خاله ها سزاوارترند ، و لا\r\n","description":"","footnote":"","page_name":" 177 ","page_number":177},
  {"content":"\r\nقوّة الَّا با لله .\r\n\r\nباب ميراث خويشاوندان\r\nهر گاه شخص متوفّى عموئى بجاى گذارد ، همگى تركه متعلَّق به عمو است ، و همچنين اگر دو يا سه عمو يا بيشتر بجاى گذارد تركه به ايشان تعلَّق دارد كه بالسّويّه ميان ايشان قسمت مىشود .\r\nپس اگر عموها و عمّه هائى بجاى گذارد ، همگى تركه بقاعده « * ( لِلذَّكَرِ مِثْلُ حَظِّ الأُنْثَيَيْنِ ) * » ميان ايشان قسمت مىشود .\r\nو اگر دو عمو بجاى گذارد كه يكى أبوينى و ديگرى پدرى باشد ، مال براى عموى أبوينى است ، و عموى پدرى از شمار ورثه ساقط مىشود .\r\nو اگر عموئى أبوينى ، و عموئى مادرى ، بجاى گذارد ، عموى مادرى سدس تركه را به ارث ميبرد ، و ما بقى براى عموى أبوينى است ، و همچنين هر گاه عمّه اى پدرى ، و عمّه اى مادرى بجاى گذارد ، سدس مال متعلَّق بعمّهء مادرى ، و ما بقى براى عمّهء پدرى است .\r\nو اگر خالى بجاى گذارد همگى مال براى دائى است ، و همچنين اگر دو خال يا\r\n","description":"","footnote":"","page_name":" 178 ","page_number":178},
  {"content":"\r\nسه يا بيشتر بجاى گذارد ، پس مال بالسّويّه ميان ايشان توزيع مىشود .\r\nو اگر خالهائى و خاله هائى بجاى گذارد ، پس مال بالسّويّه ميان ايشان قسمت مىشود ، و مرد و زن در اين مورد مساويند .\r\nو اگر دو خال بجاى گذارد كه يكى از آن دو أبوينى و ديگرى پدرى باشد ، مال براى خال أبوينى است ، [ و خال پدرى از شمار ورثه ساقط است 
  ] .\r\nو اگر دو خال بجاى گذارد كه يكى از آن دو مادرى و ديگرى أبوينى باشد ، سدس مال براى خال مادرى ، و ما بقى براى خال أبوينى است ، و همچنين اگر خالى پدرى ، و خالى مادرى بجاى گذارد ، سدس مال براى خال مادرى ، و ما بقى براى خال پدرى است ، و همچنين اگر خاله اى مادرى و خاله اى پدرى بجاى گذارد ، سدس مال براى خالهء مادرى ، و ما بقى براى خالهء پدرى است .\r\nو اگر سه خال متفاوت ، و سه عمّ متفاوت بجاى گذارد ، ثلث مال براى دو خالست ، بر اين گونه كه سدس از ثلث بخال مادرى ، و پنج سدس از ثلث بخال أبوينى ، تعلَّق ميگيرد ، و خال پدرى از شمار ورثه ساقط مىشود ، و دو ثلث مال براى دو عمّ است ، بر اين گونه كه يك سدس آن دو ثلث بعمّ مادرى ، و پنج سدس دو\r\n","description":"","footnote":"","page_name":" 179 ","page_number":179},
  {"content":"\r\nثلث بعمّ ابوينى تعلَّق ميگيرد ، و عمّ پدرى ساقط مىشود ، و حساب آن از سى و شش سهم برآورده مىشود ، كه دو سهم آن متعلَّق بخال مادرى ، و ده سهم آن متعلَّق بخال ابوينى ، و چهار سهم آن بعمّ مادرى ، و بيست سهم بعمّ أبوينى تعلَّق ميگيرد .\r\nو اگر دو خال أبوينى ، و دو خال مادرى ، و دو عمّ أبوينى ، و دو عمّ مادرى بجاى گذارد ، ثلث ثلث چهار سهم از سى و شش سهم ، براى دو خال مادرى ، و دو ثلث هشت سهم از سى و شش سهم براى دو خال أبوينى و ثلث ثلثين هشت سهم از سى و شش سهم ، براى دو عمّ مادرى ، و شانزده سهم از سى و شش سهم براى دو عمّ أبوينى است .\r\nو اگر خالوها و خاله ها ، و عموها و عمّه هائى بجاى گذارد ، ثلث مال بطور تساوى ميان مرد و زن براى خالوها و خاله ها است ، و دو ثلث مال بقاعدهء « * ( لِلذَّكَرِ مِثْلُ حَظِّ الأُنْثَيَيْنِ ) * » براى عموها و عمّه ها است .\r\nو اگر خالى پدرى ، و عمّى مادرى بجاى گذارد ، ثلث مال براى خال پدرى است و دو ثلث آن سهم عموى مادرى است .\r\nو اگر خالى مادرى ، و عمّى پدرى بجاى گذارد ، ثلث آن مال از آن خال مادرى\r\n","description":"","footnote":"","page_name":" 180 ","page_number":180},
  {"content":"\r\nاست زيرا در اين مورد خويشاوندى مادرى كه در ميراث با او شريك باشد وجود ندارد . و دو ثلث مال براى عمّ پدرى است .\r\nشرح : « مراد آنست كه دائى بسبب قرابت مادرى ارث ميبرد و در اين مرتبهء قرابت ، كسى را شريك ندارد لذا تمام سهم مادر نصيب او مىشود » .\r\nو اگر عمّى پدرى ، و پسر عمّى ابوينى بجاى گذارد ، مال براى پسر عمّ أبوينى است ، زيرا او در دو كلاله عضويّت دارد : كلالهء پدر ، و كلالهء مادر ، و اين حكم به اصل فقهى مستند نيست بلكه به استناد خبر صحيح وارد از ائمّهء عليهم السّلام مسلَّم است .\r\nشرح : « زيرا اصل آنست كه : الأقرب يمنع الأبعد . هر چند أبعد از دو جهت ميراثبر باشد ، لكن اين مسأله اجماعى است و مخالف اصل و لذا اگر بجاى عمو دائى بود يا بجاى پسر عمو دختر عمو يا پسر دائى حكم تغيير ميكرد و به اصل عمل ميشد » .\r\nو اگر دو پسر عمّ بجاى گذارد يكى از آنها با وى برادر مادرى باشد ، مال براى برادر مادرى است .\r\nو اگر زنى دو پسر عمّ بجاى گذارد ، كه يكى از آن دو شوهر ( ش ) باشد ، نصف تركه براى شوهر است ، و نصف ديگر ميان ايشان قسمت مىشود .\r\nو اگر مردى دختر عمّى أبوينى ، و دختر عمّى مادرى بجاى گذارد ، سدس مال براى دختر عمّ مادرى ، و ما بقى براى دختر عمّ أبوينى است .\r\n","description":"","footnote":"","page_name":" 181 ","page_number":181},
  {"content":"\r\nو همچنين چون دختر خالوئى أبوينى ، و دختر خالوئى مادرى بجاى گذارد ، سدس - مال براى دختر خالوى مادرى ، و ما بقى براى دختر خالوى أبوينى است .\r\nو اگر خالى و جدّه اى مادرى بجاى گذارد ، مال براى جدّهء مادرى است ، و خال ساقط مىشود .\r\nو فضل بن شاذان كه گفته است : مال در اين مورد ، بمانند مورد پسر برادر و جدّ تنصيف ميگردد ، مرتكب غلط شده است .\r\nشرح : « زيرا جدّه با برادر در يك مرتبه شريك است ، و دائى بواسطهء اينكه فرزند جدّه است ميراث مىبرد و با بودن جدّه ارث نخواهد برد ، و اصل آنست كه با بودن برادر ، دائى محجوب است » .\r\nو اگر عمّى ، و پسر خواهرى بجاى گذارد ، مال براى پسر خواهر است .\r\nو اگر عمّى و پسر برادرى بجاى گذارد ، مال براى پسر برادر است ، و يونس ابن عبد الرّحمن كه گفته است ، مال بين آن دو تنصيف مىشود ، مرتكب غلط شده است ، و علَّت اينكه اين شبهه بذهن او راه يافته اينست كه او ديده است كه فاصله ميان عمّ و شخص متوفّى سه نسل است ، و فاصلهء ميان پسر برادر و متوفّى نيز سه نسل است ، و از ديگر سو ديده است كه رابطهء اين هر دو با متوفّى نيز از طريق پدر است ، به همين جهت گفته است : مال ميان آن دو تنصيف مىشود . و اين غلطست ، زيرا اگر\r\n","description":"","footnote":"","page_name":" 182 ","page_number":182},
  {"content":"\r\nچه آن هر دو بر آن گونه بوده‌اند كه او وصف كرده ، ولى پسر برادر از اولاد پدر است ، و عمّ از اولاد جدّ است ، و فرزندان پدر براى بهره گرفتن از ميراث از فرزند جدّ سزاوارترند اگر چه در طبقات بعد باشند . همانطور كه پسر پسر براى بهره گرفتن از ميراث ، احقّ و اولى از برادر است ، زيرا پسر پسر از فرزندان شخص متوفّى است ، و برادر از فرزندان پدر است ، و فرزندان متوفّى براى بهره گرفتن از ميراث ، از فرزندان پدر سزاوارترند ، اگر چه در بطون برابرند .\r\nو اگر متوفّى دختر خاله اش و عمّهء مادرش را بجاى گذارد ، مال براى دختر خالهء اوست ، زيرا دختر خاله از اولاد جدّه است ، و عمّهء مادر از اولاد جدّهء مادر است ، و فرزندان جدّه متوفّى براى بهره گرفتن از ميراث از فرزندان جدّهء مادر متوفّى اولى هستند . و همچنين اگر عمّ مادرش را و پسر دايىاش را بجاى گذارد ، مال براى پسر دايى است .\r\nو اگر عمّهء مادرش و دختر خاله اش را بجاى گذارد ، اين هر دو از نظر بطون برابرند ، إلَّا اينكه عمّهء مادر از اولاد جدّهء مادر است ، و دختر خاله از اولاد جدّه متوفّى است . و بنا بر اين ، دختر خاله بكليّهء آن مال سزاوارتر است ، و همچنين است پسر خاله .\r\nو اگر زنى شوهرش ، و عمّه اش ، و خاله اش را بجاى گذارد ، نصف تركهء او براى\r\n","description":"","footnote":"","page_name":" 183 ","page_number":183},
  {"content":"\r\nشوهرش ، و ثلث آن براى خاله و ما بقى براى عمّه است ، و اين چنان است كه زن شوهر و پدر و مادر خود را باقى گذاشته باشد ، پس براى شوهر نصف مال ، و براى مادر ثلث مال ، و براى پدر يك ششم آن منظور مىشود .\r\nشرح : « اينكه گفته است : براى مادر ثلث است . از اين جهت است كه مادر حاجبى ندارد ، زيرا مفروض اينست كه ميّت فرزند و برادرى ندارد ، چرا كه اگر داشت ، ديگر به عمّه و خاله اش ارثى نميرسيد و خداوند نصيب مادر را اگر بدون حاجب شد ثلث قرار داده است و فرموده : « * ( فَإِنْ لَمْ يَكُنْ لَه وَلَدٌ وَوَرِثَه أَبَواه فَلأُمِّه الثُّلُثُ ) * » .\r\nو اگر متوفّى خالوئى و خاله اى بجاى گذارد ، مال بين آن دو تنصيف مىشود ، و همچنين اگر پسر خالو و پسر خاله اى را بجاى بگذارد ، مال بين آن دو تنصيف مىشود .\r\nو اگر خالهء مادر ، و عمّهء پدرش را بجاى گذارد ، ثلث مال براى خالهء مادر ، و دو ثلث آن براى عمّهء پدر است .\r\nو اگر عمّى و خالوئى بجاى نهاد ، ثلث مال براى خالو ، و دو ثلث براى عمّ است .\r\nو اگر پسر خواهرى مادرى ، و دختر برادرى مادرى بجاى گذاشت ، در اين صورت مال بين آن دو تنصيف مىشود ، و همچنين است دختر خواهرى مادرى ، و پسر برادرى مادرى ، زيرا پسر و دختر از برادران مادرى در ميراث برابرند .\r\nو اگر سه پسر خواهر مختلف بجاى گذاشت ، سدس مال براى پسر خواهر مادرى ،\r\n","description":"","footnote":"","page_name":" 184 ","page_number":184},
  {"content":"\r\nو ما بقى براى پسر خواهر پدرى و مادرى است .\r\nو اگر سه دختر خواهر مختلف كه هر يك از آنان برادرى با خود داشته باشد بجاى بگذارد ، سدس مال براى دختر خواهر مادرى و برادر او است كه بالسّويّه از آن بهره مىبرند ، و ما بقى براى دختر خواهر أبوينى و برادر او است كه بقاعدهء « * ( لِلذَّكَرِ مِثْلُ حَظِّ الأُنْثَيَيْنِ ) * » آن را قسمت ميكنند .\r\nو اگر دختر خواهرى ، و پسر خواهرى از يك مادر را بجاى گذارد ، مال بقاعدهء « * ( لِلذَّكَرِ مِثْلُ حَظِّ الأُنْثَيَيْنِ ) * » ميان ايشان قسمت مىشود ، و اگر از دو خواهر باشند مال ميان ايشان تنصيف مىشود ، و همچنين اگر پنج پسر خواهر و دختر خواهر ديگرى باشند ، نصف تركه ميان پنج پسر خواهر و نصف ديگر به دختر خواهر ديگر تعلَّق مىگيرد . و تقسيم تركه در هر موردى از اين گونه ، بر همين حساب جريان مىپذيرد ، زيرا هر خويشاوندى سهم كسى را دريافت مىكند كه او را بجميع وارثان كشيده است .\r\nو اگر دختر خواهرى پدرى ، و پسر پسر خواهرى أبوينى را بجاى گذاشته باشد ، مال متعلَّق به دختر خواهر پدريست ، و آن ديگرى ساقط مىشود .\r\nو اگر سه پسر دختر خواهر أبوينى ، و سه پسر دختر خواهر پدرى ، و سه پسر دختر\r\n","description":"","footnote":"","page_name":" 185 ","page_number":185},
  {"content":"\r\nخواهر مادرى بجا گذاشته باشد ، سدس مال براى پسران دختر خواهر مادرى است ، و ما بقى براى پسران دختر خواهر أبوينى است ، و پسران دختر خواهر پدرى ساقط ميشوند .\r\nو فضل بن شاذان در اين مسأله و امثال آن مرتكب غلط شده است ، زيرا گفته است : نصف تركه متعلَّق به پسران دختر خواهر ابوينى است ، و سدس آن براى پسران دختر خواهر مادرى است ، و ما بقى مال به نسبت سهامشان به ايشان مردود مىشود .\r\nو اگر دختر برادر أبوينى ، و دختر برادر پدرى خود را بجاى گذارد ، مال براى دختر برادر أبوينى است .\r\nاگر ده دختر برادر مادرى ، و دختر برادرى أبوينى بجاى گذارد ، سدس مال براى دختران برادر مادرى است كه بالسّويّه بين ايشان قسمت مىشود ، و ما بقى براى دختر برادر أبوينى است .\r\nو اگر دو دختر از دو خواهر مادرى ، و يك دختر خواهر أبوينى بجاى گذارد ، ثلث مال براى دو دختر خواهران مادرى ، و ما بقى براى دختر خواهر أبوينى است .\r\nو اگر سه دختر از برادران مختلف ، و سه دختر از خواهران مختلف بجاى گذارد ، پس اصل حسابش از شش بر اين گونه است كه ثلث مال ، يعنى دو سهم ، براى دختر\r\n","description":"","footnote":"","page_name":" 186 ","page_number":186},
  {"content":"\r\nخواهر مادرى و دختر برادر مادرى است ، كه هر يك از آن دو يك سهم به ارث ميبرد ، و دو ثلث باقى ميماند كه يك ثلث از اين دو ثلث براى دختر خواهر أبوينى ، و دو ثلث از اين دو ثلث براى دختر برادر ابوينى است ، و چون چهار در ميان آن دو قابل قسمت نبود ، شش را در سه ضرب كرديم ، و حاصل آن هجده شد ، كه ثلث آن - يعنى شش سهم براى دختر خواهر مادرى ، و دختر براى مادرى است كه بالمناصفه آن را قسمت ميكنند ، و آنگاه دوازده سهم باقى ميماند ، كه هشت سهم آن براى دختر برادر أبوينى و چهار سهم براى دختر خواهر أبوينى است .\r\nو اگر يك دختر دختر برادر أبوينى ، و يك دختر پسر برادر پدرى بجاى گذارد ، مال براى دختر دختر برادر ابوينى است ، زيرا برادر پدرى در صورت بودن برادر أبوينى ارث نميبرد ، و از اين جهت كسى كه بواسطهء او خويشاوند شده است از ارث بهره اى ندارد . و همچنين پسر برادر پدرى با بودن دختر برادر ابوينى ارث نميبرد ، و بدعت « عصبه » نه از دين خداى عزّ و جلّ است ، و نه از سنّت رسول خدا صلَّى الله عليه و آله .\r\nشرح : « مراد به » عصبه « تقسيم اضافهء سهام مفروض به خويشان است بدون ردّ به صاحبان سهام » .\r\nو اگر پسر برادرى مادرى را - كه پسر خواهر پدرى نيز باشد - و پسر خواهر\r\n","description":"","footnote":"","page_name":" 187 ","page_number":187},
  {"content":"\r\nأبوينى را بجاى گذارد ، سدس مال براى پسر برادر مادرى است ، و ما بقى براى پسر خواهر أبوينى است .\r\nشرح : « پسر برادر پدرى وقتى پسر خواهر مادرى مىشود كه مثلا مادر زيد پس از مفارقت از پدر زيد با مردى ازدواج كرده و از وى پسرى آورده ، و پدر زيد از همسرى ديگر ، غير مادر زيد داراى دخترى بوده ، و اين دختر و پسر با يك ديگر ازدواج كرده و دخترى يا پسرى آورده‌اند كه خواهر زاده مادرى و برادر زاده پدرى زيد ميشوند » .\r\nو اگر دختر خواهرى مادرى را - كه دختر برادر پدرى نيز باشد - و دختر خواهرى أبوينى بجاى بگذارد ، سدس مال براى دختر خواهر مادرى ، و ما بقى براى دختر خواهر أبوينى است .\r\nو اگر دختر خواهرى مادرى را - كه دختر برادر مادر نيز باشد - و دختر خواهرى أبوينى ، و خواهرى مادرى ، و خواهرى پدرى را بجاى گذارد ، سدس مال براى خواهر مادرى ، و ما بقى براى خواهر پدرى است ، و دو دختر خواهران از شبكهء ورّاث ساقط ميشوند ، زيرا كه آن دو يك نسل دورترند .\r\nو اگر دختر خواهرى پدرى را - كه دختر برادر مادرى نيز باشد - و دختر خواهرى أبوينى ، و خالهء مادرى كه عمّه پدرى نيز باشد و خاله اى أبوينى بجاى گذارد ، سدس مال براى دختر برادر مادرى است ، و او از جهت اينكه دختر خواهر پدرى است چيزى نميبرد ، و ما بقى مال براى دختر خواهر أبوينى است ، - و خالهء مادر كه كذا عمّهء پدر نيز\r\n","description":"","footnote":"","page_name":" 188 ","page_number":188},
  {"content":"\r\nهست - و خالهء پدرى و مادرى همگى از وراثت ساقط ميشوند .\r\nو اگر پسر دختر خواهر ، و پسر پسر خواهرش را بجاى گذارد ، در صورتى كه مادر آن دو پسر و دختر يكى باشد مال ميان آنان بر سه سهم است ، دو ثلث مال براى پسر پسر خواهر ، و يك ثلث براى پسر دختر خواهر است ، ولى اگر از دو خواهر باشند ، مال ميان ايشان بالمناصفه قسمت مىشود .\r\nو اگر پسر دختر برادر أبوينى ، و دختر پسر برادر أبوينىاش را بجاى گذارد ، در صورتى كه پسر برادر و دختر برادر از يك پدر باشند ، يك ثلث مال براى پسر دختر برادر ، و دو ثلث براى دختر پسر برادر است . ولى در صورتى كه پدر دختر برادر غير از پدر پسر برادر باشد ، مال بالمناصفه بين ايشان قسمت مىشود ، و هر يك از آن دو از ميراث جدّ خود بهره ميبرد .\r\nو اگر پسر دختر برادر أبوينى ، و دختر دختر برادر أبوينىاش را از خود بجاى گذاشت ، در صورتى كه مادر آن دو يكى باشد ، مال بين ايشان بقاعدهء « * ( لِلذَّكَرِ مِثْلُ حَظِّ الأُنْثَيَيْنِ ) * » قسمت مىشود ، و اگر مادرشان يكى نباشد ، مال بالمناصفه بين ايشان قسمت مىشود .\r\n","description":"","footnote":"","page_name":" 189 ","page_number":189},
  {"content":"\r\nو اگر پسر دختر برادر مادريش ، و پسر دختر برادر پدريش را از خود بجاى گذارد ، سدس مال براى پسر دختر برادر مادرى است ، و ما بقى براى پسر دختر برادر پدرى است .\r\nو اگر دختر دختر برادر أبوينى ، و دختر برادر مادريش را بجاى گذارد ، مال براى دختر برادر مادرى است ، زيرا كه او به متوفّى نزديكتر است .\r\nو اگر سه دختر از خواهرهاى مختلف را بجاى گذارد ، سدس مال براى دختر خواهر مادرى ، و ما بقى براى دختر خواهر أبوينى است ، و دختر خواهر پدرى از جمع ورثه ساقط مىشود ، زيرا مادر او با بودن خواهر أبوينى ارث نميبرده است .\r\nو اگر پنج پسر خواهر ، و يك دختر از خواهرى ديگر بجاى گذارد ، نصف تركه براى پنج پسر خواهر است ، و نصف ديگر براى دختر خواهر ديگر است .\r\nشرح : « در اينجا ميراث يك زن پنج برابر يك مرد است ، با اينكه در طبقه برابرند » .\r\nو اگر زنى شوهرش ، و برادر مادريش ، و پسر عمّش ، و پسر دخترش را بجاى گذارد ، ربع تركهء او براى شوهر ، و ما بقى براى پسر دختر او است ، و ديگران ساقط ميشوند .\r\n","description":"","footnote":"","page_name":" 190 ","page_number":190},
  {"content":"\r\nو اگر مردى پسر دختر ، و دختر دخترش را بجاى گذارد ، در صورتى كه مادر آن دو يكى بوده و مرده باشد و ايشان را بجاى نهاده باشد مال بقاعده « * ( لِلذَّكَرِ مِثْلُ حَظِّ الأُنْثَيَيْنِ ) * » بين ايشان قسمت مىشود . و اگر دختر دخترى ، و دختر دختر پسرى را بجاى نهاده باشد مال براى دختر دختر است ، زيرا او يك نسل جلوتر است .\r\nو اگر پسر دختر پسر ، و پسر دختر دخترش را بجاى گذارد ، دو ثلث مال براى پسر دختر پسر است ، و يك ثلث آن براى پسر دختر دختر است . و همچنين اگر پسر پسر دخترش ، و دختر دختر پسرش را بجاى گذارد ، دو ثلث مال براى دختر دختر پسر ، و يك ثلث براى پسر پسر دختر است .\r\nو اگر پسرانى از يك دختر ، و يك دختر از دختر ديگر بجاى گذارد ، نصف تركه براى پسران دختر ، و نصف ديگر آن براى دختر دختر ديگر است . و همچنين اگر ده دختر دخترى ، و يك دختر دختر ديگر را بجاى گذارد ، نصف تركه يعنى ده سهم از بيست سهم براى ده تن دختر دختر ، و نصف باقى براى آن يك دختر دختر ديگر است . و همچنين اگر ده پسر دخترى ، و يك دختر دختر ديگرى را بجاى گذارد ، نصف مال براى ده پسر دختر ، و نصف ديگر براى دختر دختر ديگر است .\r\n","description":"","footnote":"","page_name":" 191 ","page_number":191},
  {"content":"\r\nو اگر يك دختر دختر دخترى ، و دو دختر دختر دختر ديگرى و سه دختر دختر دختر ديگر بجاى گذارد ، تركهء متوفّى بهجده سهم تقسيم مىشود ، كه شش سهم آن براى دختر دختر دختر ، و شش سهم براى دو دختر دختر دختر ، براى هر يك از آن دو سه سهم ، و شش سهم براى سه دختر دختر دختر ، براى هر يك دو سهم است .\r\nو اگر دختر پسر دختر ، و دختر دختر دخترش را كه جدّهء آن دو يكى باشد و يك دختر دختر دختر ديگر را بجاى گذارد ، مال در ميان ايشان طيّ شش سهم قسمت مىشود ، بر اين گونه كه دو سهم آن براى دختر پسر دختر ، و يك سهم براى دختر دختر دختر ، و سه سهم براى دختر دختر دختر ديگر باشد .\r\nو اگر دختر دختر دخترش را با دختر برادر بجا گذارد مال از آن دختر دختر دختر است .\r\nو اگر دختر دختر دخترش را با سه دختر از خواهرهاى مختلف بجا گذارد ، همگى مال براى دختر دختر دختر است ، و دختران برادران و خواهران با بودن دختران دختران هر چند كه در طبقات بعدى باشند ارث نميبرند .\r\nو اگر زنى پسر دخترش ، يا دختر دخترش ، و شوهرش ، و برادر مادريش يا پدرى و مادريش و پسر عمّش را بجاى گذارد ، ربع مال براى شوهر ، و ما بقى آن براى فرزندان دختر است .\r\n","description":"","footnote":"","page_name":" 192 ","page_number":192},
  {"content":"\r\nو اگر مردى عمو ، و پسر دختر ، يا دختر دخترش را بجاى گذارد ، همگى مال براى فرزندان دختر است . و عمو از دو جهت ساقط شده است : يكى آنكه فرزندان دختر ، اولاد متوفّى هستند ، در صورتى كه عمو فرزند جدّ است ، و فرزند خود متوفّى سزاوارتر و نزديكتر از فرزند جدّ است . و ديگر آنكه بين عمو و متوفّى سه نسل فاصله است ، زيرا عمو بوسيله جدّ و جدّ بوسيلهء پدر ، و پدر بلا واسطه كسب قرابت مىكند ، در صورتى كه فاصلهء ميان دختر دختر و متوفّى دو نسل است ، زيرا أولاد دختر بوسيله دختر ، و دختر بلا واسطه كسب قرابت مينمايد ، و بنا بر اين ، فرزند دختر از جهت نسلها و از جهت نسب بمتوفّى نزديكتر است ، و جدّ با بودن فرزند چيزى به ارث نميبرد ، و عمو بوسيله كسى بمتوفّى قرابت يافته است كه خودش ارث نميبرد ، و أولاد أولاد بوسيلهء كسى كسب قرابت ميكنند كه ارث ميبرد ، و از اين رو ايشان به آن مال سزاوارترند . و لا قوّة إلَّا با لله و با لله التوفيق .\r\nو برادر و اولاد برادر در اين باره بمنزلهء عمو هستند ، كه با بودن اولاد دختر سهمى از ميراث ندارند .\r\nو اگر متوفّى برادرى مادرى ، و دختر برادرى أبوينى ، و دختر دخترش و پسر دخترش را بجاى گذارد ، مال براى دختر دختر و پسر دختر است كه بقاعدهء « * ( لِلذَّكَرِ ) *\r\n","description":"","footnote":"","page_name":" 193 ","page_number":193},
  {"content":"\r\n* ( مِثْلُ حَظِّ الأُنْثَيَيْنِ ) * « ميان آن دو قسمت مىشود .\r\nو اگر دختر خواهر پدريش ، و دختر خواهر مادريش ، و عصبه اش را باقى گذارد سدس مال براى دختر خواهر مادرى ، و ما بقى آن براى دختر خواهر پدرى است ، و عصبه ساقط است .\r\nو اگر عمّه اى أبوينى ، و عمّه اى پدرى ، بجا گذارد ، مال براى عمّهء أبوينى است .\r\nو اگر عموئى و پسر خواهرى بجاى گذارد ، مال براى پسر خواهر است ، زيرا كه اولاد برادران بمنزلهء خود برادرانند ، و عمو بمنزلهء جدّ نيست ، و نيز از آن جهت كه اولاد برادران از اولاد پدرند ، و عمو از اولاد جدّ است . و نيز از آن جهت كه پسر برادر با بودن جدّ به اجماع فقهاء ارث ميبرد ، و پسر جدّ با بودن برادر ارث نميبرد . و همچنين اگر عموئى و پسر برادرى بجاى گذارد ، مال براى پسر برادر است .\r\nو اگر دختر عموئى أبوينى ، و دختر عموئى مادرى بجاى گذارد ، سدس مال براى دختر عموى مادرى است ، و ما بقى آن براى دختر عموى أبوينى است . و همچنين است دختر خالوى مادرى ، و دختر خالوى ابوينى ، كه سدس مال براى دختر خالوى مادرى ، و ما بقى آن براى دختر دايى أبوينى است .\r\nو اگر دختران عمو ، و پسران عموئى بجاى گذارد ، مال ميان ايشان بقاعدهء « * ( لِلذَّكَرِ ) *\r\n","description":"","footnote":"","page_name":" 194 ","page_number":194},
  {"content":"\r\n* ( مِثْلُ حَظِّ الأُنْثَيَيْنِ ) * « قسمت مىشود .\r\nو اگر دختران خالو ، و پسران خالويش را بجاى گذارد ، مال ميان ايشان بالسّويّه قسمت مىشود .\r\nو اگر پسر عموئى ، و دختر عمّه اى بجاى گذارد ، دو ثلث مال براى پسر عمو ، و يك ثلث آن براى دختر عمّه است .\r\nو اگر پسر عمّه اش ، و دختر عمّه اش را بجاى گذارد ، مال بقاعدهء « * ( لِلذَّكَرِ مِثْلُ حَظِّ الأُنْثَيَيْنِ ) * » قسمت مىشود .\r\nو اگر عموئى مادرى ، و خالويى أبوينى بجاى گذارد ، ثلث مال - كه نصيب مادر است - براى خالو ، و بقيّهء مال - كه نصيب پدر است - براى عموى مادرى است .\r\nاگر دختر عمّه اش ، و عمهء پدرش را بجاى گذارد ، همگى مال براى عمّه است .\r\nو اگر ده پسر عمّه ، و دخترى از عمّهء ديگر بجا گذارد ، نصف مال براى ده پسر عمّه ، و نصف باقى براى دختر عمّهء ديگر است .\r\nو اگر عمّه اى پدرى ، و عمّه اى أبوينى بجاى گذارد ، مال براى عمّهء أبوينى است .\r\nو اگر پنج دختر عمّهء أبوينى ، و يك دختر عمّهء مادرى ، و يك دختر عمّهء پدرى بجاى گذارد ، پنج سدس مال براى پنج دختر عمّهء أبوينى ، و يك سدس آن براى دختر عمّهء\r\n","description":"","footnote":"","page_name":" 195 ","page_number":195},
  {"content":"\r\nمادرى است ، و دختر عمهء پدرى ساقط مىشود .\r\nو اگر دو دختر عمو ، و يك دختر از عموى ديگرى بجاى گذارد ، نصف مال ميان دو دختر عمو قسمت مىشود ، و نصف باقى براى دختر عموى ديگر است ، و همچنين است در صورتى كه بجاى اين دختران پسران باشند .\r\nو اگر سه دختر از عموهاى مختلف ، يا سه دختر دختران عموهاى مختلف يا دختران عمّه هاى متعدّد بجاى گذارد ، حكم مسأله همانست كه در بارهء دختران خالوها ، و دختران عمّه ها ، و دختران دختران عمّه ها بيان كردم .\r\nشرح : « بيان آن چنانست كه كسانى كه منتسب به مادرند يك ششم ، و كسانى كه منتسب به پدر و مادرند پنج ششم ، و آنان كه تنها از طريق پدر منسوبند ساقطند » .\r\nو اگر پنج پسر از دختران عموهاى أبوينى ، و دختر دختر عموئى مادرى بجا گذارد ، سدس مال براى دختر دختر عموى مادرى ، و ما بقى براى پنج پسر دختران عموهاى أبوينى است .\r\nو اگر سه پسر دختران عموى أبوينى و يك دختر دختر عموئى أبوينى - كه دختر دختر عموئى غير از او ( كه سه دختر باقى گذاشته ) باشد - و دختر دختر عموئى مادرى بجاى گذارد ، در اين صورت تركهء متوفّى به سى و شش سهم تقسيم مىشود ، كه سدس مال\r\n","description":"","footnote":"","page_name":" 196 ","page_number":196},
  {"content":"\r\nيعنى شش سهم براى دختر دختر عموى مادرى ، و پانزده سهم براى دختر دختر عموى أبوينى ، و پانزده سهم براى سه پسر دختران عموى أبوينى است . هر يك پنج سهم .\r\nو اگر دختر عموى پدرش ، و دختر دختر عمويش را بجاى گذارد ، مال براى دختر دختر عموى او است ، و دختر عموى پدرش ساقط مىشود ، زيرا اين مورد بمانند آنست كه جدّ پدرش ، و عمويش را بجاى گذارد ، كه در اين صورت عمو براى بهره گرفتن از ميراث از جدّ سزاوارتر است .\r\nشرح : « زيرا عمو از اولاد جدّ ميّت است و قائم مقام اوست ، پس وى أحقّ بميراث است از جدّ پدر ميّت ، زيرا همچنان كه جدّ متوفّى اولى به اوست از جدّ پدرش ، همين طور كسى كه قائم مقام او باشد اولى بمتوفّى است از جدّ پدرش » .\r\nو اگر عمّه اى پدرى ، كه خالهء مادرى باشد ، و خاله اى ابوينى ، و عمّه اى پدرى بجاى گذارد ، تركهء متوفّى بهجده سهم تقسيم مىشود ، كه سدس ثلث - يعنى يكسهم از هجده سهم - بخالهء مادرى - كه عمّهء پدرى است - تعلَّق ميگيرد ، و پنج سدس ثلث - يعنى پنج سهم از هجده سهم به خالهء ابوينى ، و نصف ثلثين - يعنى شش سهم از هجده سهم به عمّهء پدرى ميرسد و به آن عمّهء پدرى كه خاله مادرى نيز هست نصف دو سوّم كه شش سهم از هجده سهم است ، تعلَّق ميگيرد ، و با يك سهمى كه بعنوان خالهء مادرى گرفته است در يد او هفت سهم خواهد بود .\r\n","description":"","footnote":"","page_name":" 197 ","page_number":197},
  {"content":"\r\nو اگر مردى خاله و عمّه و همسر خود را بجاى گذارد ، براى همسرش ربع مال ، و براى خاله اش ثلث ، و ما بقى آن ميراث عمّه خواهد بود .\r\nو اگر زنى شوهر و خاله و عمّه اش را بجاى گذارد ، نصف مال براى شوهر ، و ثلث آن براى خاله و ما بقى براى عمّه است ، و در اينجا نقصان بر عمّه وارد شده است ، همانطور كه چون زنى شوهر و والدين خود را بجاى گذارد نقصان بر پدر وارد مىشود .\r\nو اگر متوفّى زنش ، و پسران عمّه اش ، و دختران خالويش ، و پسران خالويش را بجاى گذارد ، ربع مال براى زن ، و ثلث آن براى پسران خالو و دختران خالو است كه زن و مرد بالسّويّه قسمت ميكنند ، و ما بقى براى پسران عمّه است .\r\nو اگر خالوهائى ، و خاله هائى ، و پسر عمّى بجاى گذارد ، مال براى خالوها و خاله ها است كه بالسويّه بين خود قسمت ميكنند ، و پسر عمّ از آنرو ساقط شده است كه يك نسل پائينتر است .\r\nو اگر دختر عمو ، و پسر عمّه را بجاى گذارد ، دو ثلث مال براى دختر عمو ، و يك ثلث براى پسر عمّه است .\r\nو اگر عمّه مادر ، و خالهء پدر را بجاى گذارد ، ثلث مال براى عمّهء مادر ، و دو ثلث\r\n","description":"","footnote":"","page_name":" 198 ","page_number":198},
  {"content":"\r\nبراى خالهء پدر است .\r\nو اگر پسر عمّ مادرى ، و پسر دختر عمّهء أبوينى را بجاى گذارد ، مال براى پسر عمّ مادرى است .\r\nو اگر پسر عمّى ، و دختر عمّى ، و خالوئى بجاى گذارد ، مال براى خالو است .\r\nو خاله ها و عمّه ها ، و عموها و خالوها و اولاد ايشان ، در صورت وجود أولاد برادران و خواهران ، و اولاد أولاد ايشان چيزى به ارث نميبرند ، زيرا اولاد برادران و خواهران أولاد پدرند ، ولى عموها و دائىها و عمّه ها و خاله ها از اولاد جدّند ، و اولاد پدر ، اگر چه در طبقات بعدى باشند أحقّ و أولى از اولاد جدّند .\r\nو اگر جدّى - پدر مادر - و پسر برادرى مادرى بجاى گذارد ، چنانست كه دو برادر مادرى بجا نهاده باشد ، و بنا بر اين تركهء او ميان آن دو تنصيف مىشود .\r\nو اگر جدّى - پدر مادر - و عموئى مادرى ، و پسر برادرى مادرى ، و پسر پسر عموئى بجاى گذارد ، مال ميان جدّ و پسر برادر تنصيف مىشود ، و بقيّه ساقط ميشوند .\r\nو اگر جدّه اش - مادر مادرش - و خالوئى و خاله اى ، و عموئى و عمّه اى بجاى گذارد ، مال براى جدّه : مادر مادر است ، زيرا او يك نسل نزديكتر است ، و همچنين\r\n","description":"","footnote":"","page_name":" 199 ","page_number":199},
  {"content":"\r\nاست اگر بجاى جدّه جدّ مادرى باشد ، زيرا جدّه و جدّ توسّط مادر نزديك ميشوند ، و عموها و خالوها توسّط جدّ بمتوفّى نزديك ميشوند ، و كسى كه بوسيلهء مادر نزديك مىشود ، بمتوفّى نزديكتر ، و از كسى كه بوسيلهء جدّ نزديك ميگردد براى دريافت ميراث سزاوارتر است ، و خالو پسر پدر مادر است ، پس چگونه با بودن پدر مادر ارث ميبرد ؟\r\nو اگر جدّى ، يعنى پدر مادر ، و دختر خواهرى أبوينى از خود بجاى گذارد ، سدس مال براى جدّ : يعنى پدر مادر است ، و ما بقى براى دختر خواهر أبوينى است .\r\nشرح : « مقتضاى قاعده آنست كه تمام نصيب مادر كه ثلث است به جدّ مادرى برسد ، زيرا مشاركى ندارد ، و مانند آن در ارث خالو گذشت ، و شهيد ثانى عليه الرّحمه اين كلام مؤلَّف را از اقوال نادره شمرده است » .\r\nو اگر متوفّى زن خود ، و جدّى - يعنى پدر مادر - و دو خواهر مادرى و دو دختر خواهر أبوينى بجاى گذارد ، ربع مال براى زن ، و سدس آن براى جدّ - يعنى پدر مادر - و سدس ديگر براى دو دختر خواهر مادرى است ، و ما بقى براى دو دختر خواهر أبوينى است .\r\nو اگر زن شوهرش ، و جدّش - يعنى پدر مادرش - و پسر خواهر پدريش ، و دختر برادر أبوينيش را بجاى گذارد ، نصف مال براى شوهر ، و سدس آن براى جدّ - پدر\r\n","description":"","footnote":"","page_name":" 200 ","page_number":200},
  {"content":"\r\nمادر - و ما بقى براى دختر برادر أبوينى است ، و پسر خواهر پدرى ساقط مىشود .\r\nو اگر متوفّى خالوئى أبوينى ، و خالوئى پدرى ، بجاى گذارد ، مال براى خالوى أبوينى است . و خاله نيز در مسير همين حكم است ، چنان كه عمو و عمّه نيز در اين مورد همين گونه‌اند . زيرا بطور كلَّى مال براى خويشاوند ابوينى است ، نه پدرى .\r\nو اگر دختر خالوئى أبوينى ، و دختر خالوئى مادرى بجاى نهاد ، سدس مال براى دختر خالوى مادرى ، و ما بقى براى دختر خالوى أبوينى است .\r\nو اگر خالوئى ، و دختر برادر مادرى ، بجاى نهاد ، مال براى دختر برادر مادرى است .\r\nو اگر خاله اى ، و پسر خاله اى بجاى نهاد ، مال براى خاله است ، زيرا كه او يكنسل نزديكتر است .\r\nو اگر خاله اى پدرى ، و پسر خواهر مادريش را بجاى نهاد ، مال براى پسر خواهر مادرى است .\r\nو اگر خاله اش ، و دختر دختر خواهرش و پسر برادر مادريش را بجاى گذارد ، مال براى پسر برادر مادرى او است .\r\nو اگر خاله اش ، و پسر برادرش ، و دختر پسر برادرش ، و دختر دختر برادرش را\r\n","description":"","footnote":"","page_name":" 201 ","page_number":201},
  {"content":"\r\nبجاى گذارد ، مال براى پسر برادر او است ، و ديگران ساقط شده‌اند .\r\nو اگر پسر خاله اش ، و خالوى مادرش ، و عموى مادرش را بجاى گذارد مال براى پسر خالهء او است .\r\nو اگر دختران خاله ، و پسران خاله ، و زنش را بجاى نهاد ، ربع مال براى زن اوست ، و ما بقى ميان پسران خاله ، و دختران خاله بالسّويّه تقسيم مىشود .\r\nو اگر سه خالهء مختلف بجاى نهاد ، سدس مال براى خاله مادرى ، و باقى آن براى خالهء أبوينى است ، و خالهء پدرى ساقط شده است .\r\nو اگر سه خالوى مختلف ، و سه خالهء مختلف بجاى نهاد ، ثلث مال براى خالو و خالهء مادرى است ، كه بالسّويّه ميان ايشان قسمت مىشود ، و ما بقى براى خالو و خالهء أبوينى است ، و خالو و خالهء پدرى ساقط شده‌اند .\r\nو اگر خاله و خالوى مادرش را بجاى نهاد ، مال بين آن دو تنصيف مىشود .\r\nو اگر دختر خالو ، و دختر خاله ، و خاله اى مادرى ، بجاى نهاد ، مال براى دختر خالو و دختر خاله است ، كه ميان آن دو تنصيف مىشود ، و خالهء مادرى ساقط شده است .\r\n","description":"","footnote":"","page_name":" 202 ","page_number":202},
  {"content":"\r\n\r\nباب ميراث خويشاوندان و موالى\r\n5652 - احمد بن محمّد بن عيسى ، از محمّد بن سهل ، از حسن بن حكم از امام ابو جعفر باقر عليه السّلام روايت كرده است كه در بارهء مردى كه دو خاله و مواليش را بجاى نهاده بود ، فرمود : « * ( أُولُوا الأَرْحامِ بَعْضُهُمْ أَوْلى بِبَعْضٍ ) * » - يعنى خويشاوندان به يكديگر سزاوارترند - و آنگاه فرمود : مال بين دو خاله قسمت مىشود .\r\n5653 - و علىّ بن يقطين از امام ابو الحسن عليه السّلام در بارهء مردى سؤال كرد كه اگر بميرد ، و خواهرش و مواليش را بجاى گذارد . امام فرمود : مال براى خواهر او است .\r\nشرح : « مراد به موالى آزاد كنندگان متوفّى بعتق يا ضامنان جريرهء او مىباشد ، و روايات باب دلالت دارد بر اينكه خويشاوندان هر چه دور باشند باز از موالى بمتوفّى نزديكترند » .\r\nو چون مردى خويشاوندى را بجاى گذارد - چه مرد باشد ، و چه زن - از قبيل دختر خواهر يا دختر دختر ، يا دختر دائى ، يا دختر خاله ، يا دختر عمو ، يا دختر عمّه ، يا دور تر از ايشان ، همگى مال براى خويشانست هر چه دور ، و موالى با بودن يكى از ايشان ارث نميبرند ، زيرا خداى عزّ و جلّ خويشاوندان را نام برده و سهم الإرث براى آنان\r\n","description":"","footnote":"","page_name":" 203 ","page_number":203},
  {"content":"\r\nمقرّر داشته ، و خبر داده است كه ايشان أولى هستند ، و اين در قول خداوند عزّ و جلّ است ، كه فرمود : « و خويشاوندان در كتاب خدا بعضى از آنان بر بعضى اولى هستند » ( احزاب : 6 ) ولى موالى را نام نبرده است .\r\n5654 - و جابر از امام ابو جعفر باقر عليه السّلام روايت كرده است كه علىّ عليه السّلام خويشاوندان را از ميراث بهره ميداد بر خلاف موالى .\r\nو أمّا حديثى كه مخالفين روايت كرده‌اند ، دائر بر اينكه مولائى از حمزه ( ابن عبد المطَّلب ) در گذشت ، و پيمبر صلَّى الله عليه و آله نيمى از ارث او را به دختر حمزه ، و نيم ديگر را بموالى عطا فرمود ، حديثى منقطع است ، زيرا آن از عبد الله بن شدّاد از پيمبر صلَّى الله عليه و آله است ، و آن مرسل است ، و شايد كه اين واقعه چيزى قبل از نزول فرائض و آيات ارث بوده و منسوخ شده است ، آرى خداى عزّ و جلّ در كتاب خود براى همپيمانان سهمى مقرّر داشته است ، و در اين باره فرموده : * ( وَالَّذِينَ عَقَدَتْ أَيْمانُكُمْ فَآتُوهُمْ نَصِيبَهُمْ ) * - يعنى بهره همپيمانانتان را به ايشان بپردازيد - ولى اين حكم بوسيلهء قول خداى عزّ و جلّ * ( وَأُولُوا الأَرْحامِ بَعْضُهُمْ أَوْلى بِبَعْضٍ ) * منسوخ شده است .\r\nروايت شده است كه ابراهيم نخعىّ حديث مولاى حمزه را ردّ ميكرده است ، و\r\n","description":"","footnote":"","page_name":" 204 ","page_number":204},
  {"content":"\r\nحكم صحيح در اين باره كتاب خداى عزّ و جلّ است ، نه حديث .\r\nشرح : « عبد الله بن شدّاد بن هاد ليثى اهل مدينه و از تابعين است و رسول خدا صلَّى الله عليه و آله را نديده ، وى خواهر زاده اسماء بنت عميس است ، و مادرش سلمى نام داشته ، و داراى خواهرى مادرى بوده كه دختر حمزة بن عبد المطَّلب است ، و غالبا از او روايت مىكند يا از ابن عبّاس يا از ابن مسعود ، و نيز ابراهيم بن يزيد نخعى يكى از فقهاى كوفه است و مردى عامّى المذهب ، فقيه و صالح و خداپرست و پرهيزكار و پارسا بوده ، و از حجّاج بن يوسف خود را مخفى كرده بود در سال 50 هجرى به دنيا آمده است و چهار ماه پس از مرگ حجّاج در گذشته است » .\r\n5655 - و از حنان روايت كرده‌اند كه گفت : در حضور سويد بن غفله نشسته بودم كه مردى بنزد او آمد ، و در بارهء ( سهم الإرث ) دختر و زنى و مولايانى از او سؤال كرد ، و سويد گفت : در اين مسأله تو را از قضاى علىّ بن ابى طالب عليه السّلام باز ميگويم . آن حضرت نصف تركه را براى دختر ، و ثمن آن را براى زن قرار داد ، و ما بقى آن را به دختر مردود ساخت ، و بموالى چيزى از آن را نداد .\r\nتذكَّر : « حنان ، در بعض از نسخ » حيّان « است ، و در بعض ديگر » حسّان « و به نظر ميرسد كه » حبّان « صحيح باشد » .\r\n\r\nباب ميراث موالى\r\nچون كسى مولائى بجاى گذارد ، چه آن مولى منعم باشد - يعنى ارباب - و چه مورد انعام - يعنى غلام - ، و وارثى جز او بجاى نگذارد ، مال براى او است .\r\n","description":"","footnote":"","page_name":" 205 ","page_number":205},
  {"content":"\r\nشرح : « اين مذهب و رأى صدوق و ابن جنيد است و مشهور غلام را وارث ندانند و همچنين كنيز را » .\r\nو اگر مولايانى منعم يا مورد انعام از مردان و زنان بجاى گذارد ، مال بقاعدهء « * ( لِلذَّكَرِ مِثْلُ حَظِّ الأُنْثَيَيْنِ ) * » ميان ايشان قسمت مىشود .\r\nو اگر پسران و دختران مولاى منعم يا مورد انعام خود را بجاى گذارد ، و وارثى جز ايشان بجاى نگذاشته باشد ، مال براى پسران و دختران مولاى او است ، كه بقاعدهء « * ( لِلذَّكَرِ مِثْلُ حَظِّ الأُنْثَيَيْنِ ) * » ميان ايشان قسمت مىشود ، زيرا كه « ولاء » قرابتى مانند قرابت نسب است .\r\nو چون وارثى از خويشاوندان بجاى بگذارد ، چه نسبش نزديك باشد و چه دور ، و مولاى منعم يا مورد انعامى را نيز بجا نهاده باشد ، مال براى وارثى است كه از خويشاوندانست ، و مولى در آن مال بهره اى ندارد ، زيرا خداى عزّ و جلّ ميگويد : * ( وَأُولُوا الأَرْحامِ بَعْضُهُمْ أَوْلى بِبَعْضٍ فِي كِتابِ الله ، مِنَ الْمُؤْمِنِينَ وَالْمُهاجِرِينَ ، إِلَّا أَنْ تَفْعَلُوا إِلى أَوْلِيائِكُمْ مَعْرُوفاً ) * . و مدلول اين آيه اينست كه : و خويشاوندان بمقتضاى احكام مقرّر در كتاب خدا ، براى توارث ما بين خود ، از مؤمنين و مهاجرين سزاوارترند ( و به همين جهت موالى كه ارتباطشان با يك ديگر نه از طريق نسب است ، بلكه از جهت شركت در ايمان و در مهاجرتست ) و پيش از نزول آيهء * ( « أُولُوا الأَرْحامِ » ) * از يك ديگر ارث ميبردند ، پس از نزول اين آيه با بودن خويشاوندان سهمى در ميراث\r\n","description":"","footnote":"","page_name":" 206 ","page_number":206},
  {"content":"\r\nندارند ، مگر آنكه بخواهيد نسبت بدوستانتان ( يعنى موالى ) كار پسنديده اى انجام دهيد . يعنى چيزى را بنفع ايشان وصيّت كنيد ، يا آنكه ورثه چيزى از ميراث را به ايشان هبه نمايند .\r\n\r\nباب ميراث كسانى كه غرق شوند يا سقفى فرود آيد و نتوان دانست كدام وارث ديگرى شده اند\r\n5656 - ابن محبوب ، از عبد الرّحمن روايت كرده است كه گفت : از امام صادق عليه السّلام در بارهء قومى سؤال كردم كه در كشتى غرق ميشوند ، يا سقف اتاق بر ايشان فرود مىآيد ، پس ميميرند و نميتوان دانست كه كدام يك پيش از آن ديگر مرده است . امام فرمود : ايشان از يك ديگر ارث مىبرند ، و اين موضوع در كتاب علىّ عليه السّلام نيز چنين است .\r\n5657 - و علىّ بن مهزيار ، از فضاله ، از أبان ، از فضل بن عبد الملك روايت كرده است كه امام صادق عليه السّلام در بارهء زن و شوهرى كه سقف اتاقى بر ايشان فرود آمده بود فرمود : نخست زن را از مرد ، و پس از آن مرد را از زن ارث ميدهند .\r\nشرح : « بايد توجّه داشت كه شرط توارث بقاء وارث پس از مرگ مورّث است ، هر چند يك نفس باشد ، و تا علم بتقدّم موت يكى بر ديگرى پيدا نشود ، بردن ارث\r\n","description":"","footnote":"","page_name":" 207 ","page_number":207},
  {"content":"\r\nوجهى ندارد ، و در مورد غرق و هدم و امثال آن نصّ شارع است كه در صورت عدم علم بوجود شرط ، هر يك از آن ديگر به خويشى ارث مىبرند ، و وارث در غير اين صورتها - غرق يا هدم يا امثال اين حوادث - از بردن ارث محروم است ، مثلا اگر پدر در شهرى و پسر در شهرى ديگر به دو سبب مختلف در گذشته باشند و تقدّم فوت يكى بر ديگرى معلوم نباشد هيچ يك از آن ديگر ارث نخواهد برد بلكه مال پدر بفرزندان و وارث ديگر او تقسيم مىشود ، و مال پسر بورثهء زنده او ، امّا اگر آسيب و آفت يكباره گروهى را فرا گيرد و هلاك كند مانند غرق شدن يا فرود آمدن سقف يا سقوط هواپيما و امثال اينها ، در صورتى كه تاريخ مرگ آنها را ندانيم ، از يك ديگر - بنصّ صريح - ارث مىبرند ، با اينكه خلاف قاعدهء توارث است ، و ما نميدانيم كه كدام پس از موت آن ديگر زنده بوده است ، و در روايتى كه تحت رقم 5657 گذشت امام صادق عليه السّلام در بارهء زن و شوهرى كه سقف بر ايشان فرو ريخته و هر دو را كشته بود فرمود : ابتدا سهم زن را از ميراث شوهر بدهند سپس مرد را از ميراث زن ، يعنى آنكه سهمش از ميراث در فرائض كمتر معيّن شده ، در تقسيم ارث او را مقدّم بدارند سپس آنكه سهمش بيشتر است ، و اين تقديم و تأخير چنانچه ارث از اموال اصلى هر كدام باشد تفاوتى نمىكند و صرف تعبّد است ، و امّا اگر ، هم از اموال اصلى و هم از ارث كه از يك ديگر برده‌اند باشد در بعض موارد و فروض به ضرر و زيان يك دسته از ورثه خواهد بود ، و چون اصل بردن ارث به نصّ خاصّ بوده و مخالف قاعده است پس احتياط آنست كه اقتصار بمورد نصّ شود و همان از مال اصلى سهمبرند نه از ارث ، و شيخ مفيد رأيش آنست كه هر كدام كه فرض فوتش را زودتر كرده‌ايم فقط از اموال اصليش به آن ديگر ارث دهيم و آنكه وارث او فرض شده است هم از اموال اصلى و هم از ارثى كه برده است به آن ديگر ارث دهيم ، زيرا هنگام مرگ ، اوّلى غير مال اصلى چيزى نداشته ، و دوّمى ارث هم داشته است . و در اين صورت نيز تقدّم و تأخّر موجب كم بهره گى و زيان يك دسته از ورثه خواهد بود ، و خلاف احتياط است ، و اينكه اشاره كرديم كه در پاره اى از فروض در بردن ارث هم از اصل مال و هم از ارث يك ديگر ، ورثهء يك دسته زيان خواهند ديد آن به اين صورت است كه مثلا زن و شوهرى بدون فرزند در حادثه اى غرق يا هدم جان سپرده‌اند ، و زن داراى شصت هزار\r\n","description":"","footnote":"","page_name":" 208 ","page_number":208},
  {"content":"\r\nدينار ، و مرد داراى چهل هزار دينار ما ترك بوده‌اند ، و إرث زن از مرد يك چهارم چهل هزار : ده هزار دينار است ، و إرث مرد از زن يك دوّم شصت هزار : سى هزار دينار خواهد بود ، و چهل بعلاوهء سى منهاى ده مساوى است با شصت هزار دينار كه نصيب وارثان مرد است ، و شصت منهاى سى ، بعلاوهء ده مساوى است با چهل هزار كه نصيب ورّاث زن است ، و در صورتى كه از ارث هم ارث برند از سى هزار ارث زن يك چهارم كه هفت هزار و پانصد است به زن باز مىگردد ، و از ده هزار ارث مرد پنج هزار آن بمرد باز مىگردد و 2500 دينار بزيان وارثان مرد و بنفع وارثان زن خواهد شد ، و چون اصل آن بر خلاف قاعدهء توارث است ، لذا احتياط در آنست كه اقتصار باصل تركه شود و مظلمه اى ببار نياورد ، و جمعى از فقها بردن ارث را فقط به هدم و غرق منحصر دانسته‌اند ، و در موارد ديگر مثل آتشسوزى و سقوط هواپيما و خفگى به گاز و يا ذغال را نپذيرفته‌اند ، به گمان اينكه قياس است ، ولى قولشان چندان عقلانى نيست و شارع هدم و غرق را مثال زده و ذكر آن دو از باب تعيين مصداق است و تنبيه بر مثال آن ، و اين استنباط را نبايد قياس گفت ، بلكه از لفظ خاصّ معنى عامّ ميتوان فهميد و نظير آن زياد است » .\r\n5658 - و عاصم بن حميد ، از محمّد بن قيس از امام أبو جعفر باقر عليه السّلام روايت كرده است كه فرمود : أمير المؤمنين عليه السّلام در بارهء مردى و زنى كه سقف اتاقى بر ايشان فرود آمد ، و ايشان را كشت ، و معلوم نبود كه كدام يك قبل از آن ديگر مرده است ، فرمود : هر يك از آن دو بر آن گونه كه خداوند عزّ و جلّ براى ورثهء آن دو فرض كرده است از همسر خود ارث ميبرد .\r\n5659 - و محمّد بن أبى عمير ، از عبد الرّحمن روايت كرده است كه گفت : از\r\n","description":"","footnote":"","page_name":" 209 ","page_number":209},
  {"content":"\r\nامام صادق عليه السّلام در بارهء اتاقى سؤال كردم كه بر گروهى گرد آمده فرود آيد ، و معلوم نشود كه كدام يك از ايشان پيش از رفيق خود مرده است ، امام فرمود ايشان از يك ديگر ارث مىبرند ، گفتم : أبو حنيفه چيزى را به اين بحث داخل كرده است . فرمود :\r\nچه چيز را به اين بحث داخل كرده است ؟ گفتم : او گفته است : اگر دو مرد در كشتى نشسته باشند ، كه يكى از آن دو ، صد هزار سكَّه با خود ميداشته ، و آن ديگر چيزى نداشته ، هر دو غرق شده‌اند ، و معلوم نشده است كه نخست كدام يك از آن دو مرده است ، ميراث براى ورثهء مسافريست كه چيزى نداشته است و براى ورثهء مسافر صاحب مال ، نصيبى از آن مال نيست ، امام صادق عليه السّلام فرمود : بحقيقت آن را شنيده است ، و مطلب همانست .\r\nمصنّف اين كتاب - رحمه الله - گفت : و اين در صورتيست كه آن دو مسافر وارثى ديگر نداشته باشند ، و هيچ كس بيكى از آن دو از رفيق همسفرش نزديكتر نباشد .\r\n5660 - و حمّاد بن عيسى ، از حسين بن مختار روايت كرده است كه گفت :\r\n« أبو حنيفه بمحضر امام صادق عليه السّلام داخل شد ، پس امام به او فرمود : رأى تو در بارهء اتاقى كه بر گروهى فرود آمده ، و دو كودك از آن گروه باقى مانده ، كه يكى از ايشان آزاد و ديگرى غلام رفيق خويش است ، ولى كودك آزاد از كودك برده باز\r\n","description":"","footnote":"","page_name":" 210 ","page_number":210},
  {"content":"\r\nشناخته نشده است ؟ پس أبو حنيفه گفت : نيمى از اين و نيمى از آن آزاد مىشود ، و مال ميان آن دو تنصيف ميگردد . امام صادق عليه السّلام فرمود : حكم مسأله چنين نيست ، ولى ميان آن دو قرعه ميكشند ، پس هر كدام كه قرعه به او اصابت كند آزاد است ، و آن ديگر را آزاد ميكنند ، و مولاى او قرار ميدهند .\r\nشرح : « مراد از مولى ، ضامن جريره و وارث است » .\r\n\r\nباب ميراث جنين و منفوس و سقط\r\n5661 - حريز ، از فضيل روايت كرده است كه گفت : حكم بن عتيبه از امام ابو جعفر باقر عليه السّلام در بارهء كودكى كه از مادرش ساقط مىشود ، بىآنكه بانگى برآورد ، آيا ارث ميبرد ؟ امام عليه السّلام روى از او بگرداند ، ولى او سؤال خود را بر امام اعاده كرد ، امام فرمود : وقتى كه حركتى آشكار از او سرزند ، ارث ميبرد ، زيرا ممكن است كه او لال باشد ، و قدرت بانگ برآوردن نداشته باشد .\r\nشرح : « ملاك ، زنده به دنيا آمدن كودك است و همين كه حركتى از او صادر شود دليل است كه زنده به دنيا آمده . و لال چون ميتواند شيون كشد پس لابد مراد آنست كه ممكن است طفل به جهتى صدايش جوهر نداشته باشد » .\r\n5662 - و حسن بن محبوب ، از حمّاد بن عيسى ، از سوار ، از حسن ( بصرى ) روايت كرده است ، كه گفت : علىّ عليه السّلام چون طلحه و زبير را شكست داد ،\r\n","description":"","footnote":"","page_name":" 211 ","page_number":211},
  {"content":"\r\nسپاه جمل رو بفرار نهادند ، و در وسط راه به زنى آبستن برخوردند ، پس آن زن از مشاهده فراريان وحشتزده و سراسيمه شد و جنين خود را زنده بيفكند ، و جنين همچنان دست و پا ميزد تا بمرد ، و بعد از آن مادر نيز درگذشت . حسن گفت : پس علىّ بن ابى طالب عليه السّلام و يارانش بر آن زن كه با كودكش در راه افتاده بوده بگذشتند . راوى گويد : عليّ عليه السّلام مردمان را از كار آن زن باز پرسيد ، و مردم گفتند : او آبستن بود ، و چون جنگ و هزيمت را بديد بهراسيد ، امام عليه السّلام از ايشان پرسيد كه كدام يك زودتر بمرد ؟ گفتند : پسرش پيش از خودش جان داد .\r\nگفت : امام عليه السّلام شوهر آن زن - پدر پسر مرده - را فرا خواند ، و دو ثلث ديهء پسرش را بعنوان ارث به او داد ، و ثلث ديه را براى مادر درگذشتهء كودك گذاشت ، و پس از آن نصف ديهء را كه بعنوان ارث پسر مرده بمادرش رسيده بود بابت ارث به شوهر آن زن داد ، و بقيّه را بخويشاوندان آن زن سپرد . گفت : سپس نصف ديهء آن زن در گذشته را كه 2500 درهم بود بابت ارث به شوهر داد ، و اين بدان جهت بود كه آن زن بهنگام سقط كودك در اثر بيم و هراس فرزند ديگرى نداشت . و بقيّهء ديه زن را بخويشاوندان او داد . حسن ( بصرى ) گفت : و امام همگى مبلغ ديه را از بيت المال بصره بپرداخت .\r\nشرح : « اين عمل امتياز و فرق حكومت حقّ و حكومت باطل را بوضوح نشان مىدهد » .\r\n","description":"","footnote":"","page_name":" 212 ","page_number":212},
  {"content":"\r\n\r\nباب ميراث دو كودكى كه زوج يك ديگر شده‌اند و آنگاه يكى از آن دو ميميرد\r\n5663 - نضر بن سويد ، از قاسم بن سليمان ، از عبيد بن زراره روايت كرده است كه او از امام صادق عليه السّلام در بارهء كودكى كه به كودكى ديگر تزويج كرده بودند پرسيده است كه آيا آن دو از يك ديگر ارث مىبرند ؟ امام فرموده : اگر پدر و مادرهاشان مباشر تزويج ايشان بوده‌اند ، آرى .\r\nقاسم بن سليمان گفت : اگر پدر و مادرهاشان زنده باشند ، آرى .\r\nشرح : « وجه قول قاسم بن سليمان بر ما معلوم نشد » .\r\n5664 - و حسن بن محبوب ، از عبد العزيز عبدى ، از عبيد بن زراره روايت كرده است كه گفت : از امام صادق عليه السّلام در بارهء مردى سؤال كردم كه دخترك يتيمى را كه در دامان تربيت دارد به ازدواج پسرش درمىآورد ، در حالى كه پسر او بالغ است ، و دختر يتيم بحدّ بلوغ نرسيده است ، امام فرمود : نكاح او در بارهء پسرش جايز و نافذ است ، و اگر آن پسر بميرد ميراث دختر از مال او جدا مىشود ، و در كنارى قرار ميگيرد تا زمانى كه دخترك بحدّ بلوغ برآيد ، پس چون بالغ شود ، او را به خدا قسم ميدهند چيزى جز رضايتش بنكاح او را بگرفتن ميراث وانداشته است . و پس از آن ،\r\n","description":"","footnote":"","page_name":" 213 ","page_number":213},
  {"content":"\r\nميراث و نصف مهريّه به او تحويل مىشود ، فرمود : پس اگر دختر قبل از رسيدن بمرز بلوغ و قبل از مردن شوهرش بميرد شوهر از او ارث نميبرد ، زيرا دختر از آنجا كه عقد نكاحش فضولى بوده وقتى كه بالغ شود در برابر پسر داراى اختيار است ، و ميتواند آن عقد را ردّ كند ، ولى پسر در برابر دختر داراى خيارى نيست .\r\nشرح : « اين خبر بر چند حكم دلالت دارد 1 - جواز عقد فضولى ، 2 - لزوم عقد ولىّ ، 3 - اينكه موت اگر قبل دخول باشد مهريّه نصف مىشود ، 4 - قسم براى گرفتن ميراث ، 5 - خيار فسخ براى صغيرى كه بالغ گشته است » .\r\n5665 - و حسن بن محبوب ، از علىّ بن حسن بن رباط ، از ابن مسكان ، از حلبى روايت كرده است كه گفت : به امام صادق عليه السّلام معروض داشتم : پسرى ده سال از عمر او ميگذرد ، و پدرش او را در كودكى به ازدواج واميدارد ، آيا آن پسر در ده سالگى ميتواند همسر برگزيدهء پدرش را طلاق گويد ؟ امام عليه السّلام فرمود : امّا تزويج پس امرى صحيح است ، و امّا در خصوص طلاق پس زنش را براى او نگاه دارند ، تا زمانى كه بالغ شود ، و معلومش دارند او را طلاق گفته است ، پس در آن وقت اگر به اين امر اقرار نمود ، و آن را امضاء كرد طلاق بائن است ، و آن پسر اگر وى را بخواهد بايد دوباره خواستگارى و عقد كند ، و اگر منكر شد و از امضاء آن امتناع كرد آن زن همسر او است . گفتم : پس اگر يكى از آن دو بميرد ؟ فرمود : ميراث او\r\n","description":"","footnote":"","page_name":" 214 ","page_number":214},
  {"content":"\r\nتوقيف مىشود ، تا زمانى كه فرد باقيمانده بالغ گردد ، پس او را به خدا قسم ميدهند كه جز رضايتش به اين نكاح چيزى او را بگرفتن ميراث وانداشته است . و آنگاه ميراث به او تحويل ميگردد .\r\n\r\nباب توارث مطلَّق و مطلَّقه\r\n5666 - حسن بن محبوب ، از علىّ بن رئاب ، از زراره از امام أبو جعفر باقر عليه السّلام روايت كرده است كه فرمود : چون مرد زن خود را طلاق بگويد ، تا زمانى كه زن در ايّام عدّه باشد از يك ديگر ارث مىبرند ، پس چون براى سوّمين بار او را طلاق گفت : حقّ رجوع به آن زن را ندارد ، و ميراثى بين آن دو مبادله نميشود .\r\nشرح : « خبر دلالت دارد بر توارث در عدّهء رجعيّه فقط » .\r\n\r\nباب توارث مرديكه در مرض موت زن را تزويج و بعد طلاق گويد\r\n5667 - حسن بن محبوب ، از أبى ولَّاد حنّاط روايت كرده است كه گفت : از امام صادق عليه السّلام در بارهء مردى سؤال كردم كه در دوران بيماريش ازدواج كرده است . امام فرمود : اگر با آن زن مقاربت كرده ، و در بيمارى خود مرده باشد ، زن از او ارث ميبرد ، و اگر با او مقاربت نكرده باشد ، زن از او ارث نميبرد ، و نكاحش باطل است .\r\nشرح : « اين خبر تحت رقم 4876 در طلاق مريض گذشت ، و مراد به بطلان\r\n","description":"","footnote":"","page_name":" 215 ","page_number":215},
  {"content":"\r\nنكاح نبودن مهريّه و ميراث ميان آن دو است ، و إلَّا چگونه با بطلان نكاح دخول جايز باشد » .\r\n5668 - و ابن أبى عمير ، از جميل بن درّاج ، از ابو العبّاس از امام صادق عليه السّلام روايت كرده است كه فرمود : چون مرد زن را در بيمارى خود طلاق گويد ، تا زمانى كه در اين بيمارى بسر برد ، زن از او ارث ميبرد ، اگر چه عدّه اش منقضى شده باشد ، مگر آنكه از اين بيمارى صحّت يابد . گفتم : پس اگر بيماريش بدرازا كشد ؟ فرمود : تا مدّت يك سال از او ارث ميبرد .\r\nشرح : « بردن ارث پس از تمام شدن عدّهء مطلَّقه در مرض موت و لو بائنه ، مخصوص است به زوجه نه زوج ، ولى شيخ و جماعتى ديگر آن را از هر دو سو دانند . و نيز شرط است كه زن پس از تمام شدن عدّه تا مدّت يك سال پس از فوت همسر خود شوهر اختيار نكرده باشد » .\r\n5669 - و حمّاد ، از حلبى روايت كرده است كه گفت : از امام صادق عليه السّلام در بارهء مردى سؤال كردند كه در حال احتضار زن خود را طلاق گويد ، آيا اين طلاق جايز و نافذ است ؟ فرمود : آرى ، و آن زن از مرد ارث ميبرد ، و اگر او بميرد مرد از او ارث نميبرد .\r\nشرح : « اين خبر محمول است به طلاق بائن يا پس از تمام شدن عدّه » .\r\n5670 - و صالح بن سعيد ، از يونس ، از يكى از رجالش روايت كرده است\r\n","description":"","footnote":"","page_name":" 216 ","page_number":216},
  {"content":"\r\nكه گفت : از امام صادق عليه السّلام سؤال كردم كه علَّت چيست كه مرد چون در وقت بيمارى ، و به قصد زيان رساندن ، زنش را طلاق گويد زن از او ارث ميبرد ، ولى او از زن ارث نميبرد ؟ امام فرمود : علَّت همان زيان رساندنست ، و معنى زيان رساندن ممنوع ساختن زن از ميراث مرد است ، و از اين رو مرد برسم كيفر بميراث ملزم شده است .\r\nشرح : « اين خبر را مؤلَّف در كتاب علل الشرائع بسند خود از يونس بن عبد الرحمن از جماعتى از مشايخش از امام صادق عليه السّلام نقل كرده است » .\r\n\r\nباب ميراث زن شوهر مرده\r\n5671 - و حسن بن محبوب ، از علاء ، از محمّد بن مسلم روايت كرده است كه گفت : « از امام أبو جعفر باقر عليه السّلام در بارهء مردى سؤال كردم كه با زنى ازدواج كند ، و پيش از آنكه با او همبستر شود بميرد . امام فرمود : ميراث بطور كامل به او تعلَّق ميگيرد ، و عدّهء چهار ماه و ده روز را بر عهده دارد و اگر مرد مهرى - يعنى صداقى - براى او معيّن كرده باشد ، نصف آن متعلَّق به او مىشود ، و اگر مهرى براى او معيّن نكرده باشد چيزى از اين بابت نصيب او نميشود .\r\nشرح : « خبر دلالت بر تنصيف مهر بموت قبل از دخول ، و تمام ميراث دارد ، و مشهور ميان فقهاى ما آنست كه بموت تنصيف نخواهد شد ، و اخبارى در اين خصوص وارد شده كه شيخ طوسى آنها را ذكر كرده است ، و مذهب مصنّف تنصيف است ، چنان كه در مقنع تصريح بدان كرده است ، و ابن جنيد گويد : به صرف عقد نيم مهر\r\n","description":"","footnote":"","page_name":" 217 ","page_number":217},
  {"content":"\r\nلازم ميگردد و نيم ديگر آن بدخول و بنا بر اين نيم مهر به عقد ثابت شده است ، و لزوم نيم ديگر نياز به اثبات دخول و دليل دارد » .\r\n5672 - و آن امام عليه السّلام در حديثى ديگر فرمود : اگر مرد با او همبستر شده باشد ، زن از صداق كامل برخوردار مىشود .\r\nشرح : « چنان كه خداوند فرموده : * ( وَآتُوا النِّساءَ صَدُقاتِهِنَّ نِحْلَةً ) * .\r\n5673 - و ابن أبى نصر ، از عبد الكريم بن عمرو ، از محمّد بن مسلم روايت كرده است كه گفت : به امام ابو جعفر باقر عليه السّلام معروض داشتم : مردى زنى را بمهرى بر اساس تعيين خود آن زن بهمسرى گرفته است ، ولى آن مرد پيش از آنكه زن در اين باره حكمى كند مرده است . امام فرمود : زن مهرى ندارد ، ولى از آن مرد ارث ميبرد .\r\nشرح : « از كلام فقها استفاده مىشود كه موت محكوم عليه اثرى در سقوط مهر ندارد شايد بتوان گفت : سقوط براى اينست كه زن وكيل بوده و اكنون وكالت ساقط شده است » .\r\n\r\nباب ميراث مخلوع\r\n5674 - صفوان بن يحيى ، از ابن مسكان ، از أبو بصير روايت كرده است كه از آن امام عليه السّلام در بارهء مخلوع سؤال كردم كه پدرش نزد سلطان ، از او و از ميراثش\r\n","description":"","footnote":"","page_name":" 218 ","page_number":218},
  {"content":"\r\nو جنايتش بيزارى ميجويد بنا بر اين ميراث مخلوع متعلَّق بكيست ؟ امام فرمود : علىّ عليه السّلام فرموده است : ميراث او متعلَّق بنزديكترين مردم به پدر او است .\r\nشرح : « مخلوع و خليع آن كس است كه اهلش او را رها كرده‌اند ، پس اگر جنايتى از او سرزند خويشانش ضامن او نيستند ، و در زمان جاهليّت هر گاه كسى ميگفت اين فرزند من است و او را رها كردم ، ديگر او را بجرمى كه آن فرزند مرتكب شده مأخوذ نمىداشتند » .\r\n\r\nباب ميراث حميل\r\n5675 - حسن بن محبوب ، از ابن مهزم ، از طلحة بن زيد روايت كرده است كه گفت : امام صادق عليه السّلام فرمود : و بحميل ارث نميدهند مگر بوسيلهء وجود بيّنه اى ، و فرمود : حميل كسى است كه زن اسيرشده اى كه هنگام دستگير شدن آبستن بوده است او را بياورد ، و بعدا پدرش يا برادرش او را بشناسد .\r\n5676 - و صفوان بن يحيى ، از عبد الرّحمن بن حجّاج روايت كرده است كه گفت : از امام صادق عليه السّلام در بارهء حميل سؤال كردم ، فرمود : و حميل چيست ؟\r\nگفتم : زن از سرزمين خود به اسارت ميرود ، در حالى كه كودكى خردسال بهمراه دارد ، و ميگويد : او پسر من است . و مردى را نيز به اسارت مياورند ، آن پسر او را ملاقات كرده و ادّعا مىكند كه اين مرد برادر من است ، بيّنه و شاهدى ندارند جز همين ادّعاء اخوّت كه مىكنند ؟ فرمود : مردم شما در اين ماجرا چه مىگويند ؟ عرض كردم آنان را\r\n","description":"","footnote":"","page_name":" 219 ","page_number":219},
  {"content":"\r\nوارث هم نمىدانند هر گاه بيّنه اى بر ميلاد او ندارند ، چرا كه ولادت ايشان در بلاد اجنبى و شرك بوده است ، امام فرمود : سبحان الله ! ! اگر زن با فرزندش از بلاد شرك آمده ، هميشه اقرار به فرزندى او داشته ، و همين كه برادرش را ديده شناخته و از نظر سنّ و اقرار و از جهات ديگر اشكالى ندارند و صحيح است ، و پيوسته اقرار به برادرى داشته‌اند از يك ديگر ارث مىبرند .\r\nشرح : « اين خبر با خبر قبل منافات ندارد ، زيرا در خبر اوّل كودك در رحم مادر بود ، و در اينجا كودك چند ساله است » .\r\n\r\nباب ميراث فرزند مورد شك\r\n5677 - حسن بن محبوب ، از عبد الله بن سنان از امام صادق عليه السّلام روايت كرده است كه فرمود : مردى از انصار بديدار پدرم عليه السّلام آمد ، و گفت :\r\nمن بكارى عظيم گرفتار شده‌ام ، كنيزى دارم كه با او مقاربت ميكرده‌ام ، پس روزى به عادت مألوف با او مقاربت كردم ، و پس از آنكه از مقاربت با او غسل كردم از خانه بيرون شدم ، چون درهمهايم را فراموش كرده بودم ، به قصد برداشتن آن به خانه بازگشتم ، و غلام خود را روى شكم او يافتم ، پس از آن روز نه ماه حساب كردم ، و او در رأس آن موعد دخترى به دنيا آورد ، امام فرمود : براى تو سزاوار نيست كه با آن دختر نزديكى\r\n","description":"","footnote":"","page_name":" 220 ","page_number":220},
  {"content":"\r\nكنى يا او را بفروشى ، بلكه تا هر زمان كه زنده باشى نفقهء او را از مال خودت به او انفاق كن ، و آنگاه بهنگام مردنت وصيّت كن كه از مال تو به او انفاق كنند ، تا آنگاه كه خدا براى تو و او راه نجاتى بگشايد .\r\nشرح : « از خبر چنين استفاده مىشود كه در اين مورد خاصّ و چنين شرط نميبايد بقاعدهء » الولد للفراش « تمسّك جست » .\r\n5678 - و از عبد الحميد ( بن اسماعيل ) روايت شده است كه گفت : از امام صادق عليه السّلام در بارهء مردى سؤال كردم كه كنيزى داشته كه با او مقاربت ميكرده ، و آن كنيز براى انجام امور و تهيّهء ما يحتاج او از خانه بيرون ميرفته است ، پس در اين ميان باردار شده و آن مرد بيم آن كرده است كه حمل از او نباشد ، در اين صورت او چه كند ؟ آيا كنيز و بچه اش را بفروشد ؟ امام فرمود كنيز را بفروشد ، ولى نه بچه را بفروشد ، و نه چيزى از ميراث خود را به او بدهد .\r\nشرح : « گفته‌اند خبر محمول است بر عدم احتمال بودن فرزند از وى و نيز خبر در تهذيب و استبصار و كافى از عبد الحميد بن اسماعيل است و مصنّف در مشيخه او را عنوان نكرده و عبد الحميد بن عواض و عبد الحميد ازدى را عنوان كرده » .\r\n5679 - و قاسم بن محمّد ، از سليم مولاى طربال ، از حريز روايت كرده است كه امام صادق عليه السّلام در بارهء مردى كه با كنيزى از آن خود مقاربت ميكرد ، و آن كنيز را براى برآوردن نيازهاى خود نيز ميفرستاد ، تا در اين ميان باردار شد ، و خبر\r\n","description":"","footnote":"","page_name":" 221 ","page_number":221},
  {"content":"\r\nفساد او به آن مرد رسيد ، فرمود : به او بگوئيد كه چون آن كنيز كودك خود را به دنيا آورد ، آن كودك را نگاه دار ، و او را مفروش ، از خانهء خود بهره اى به او اختصاص ده ، پس به آن امام معروض داشتند كه : مردى با كنيزى از آن خود مقاربت ميكرد ، و او را در پى حوائج خود نميفرستاد ، و آن مرد كنيز را مورد تهمت قرار داد ، در اين ميان آن كنيز باردار شد . امام عليه السّلام فرمود : چون كنيز كودك را به دنيا آورد ، آن مرد ميبايد كودك را نگاه دارد ، و او را نفروشد ، و سهمى هم از خانه اش و هم از غير خانه اش از مال براى او قرار دهد ، اين قضيّه بمانند آن قضيّه نيست .\r\n\r\nباب ميراث فرزندى كه پدرش انتساب او را پس از اقرار نفى كند\r\n5680 - حمّاد ، از امام صادق عليه السّلام روايت كرده است كه فرمود :\r\nهر آن مردى كه بصحّت نسب فرزند خود اقرار كند ، و پس از آن او را از خود نفى نمايد ، نه شرع چنين حقّى به او ميدهد ، و نه كرامت اخلاقى آن را مىپذيرد ، او ميبايد فرزندش را در صورتى كه از همسرش يا كنيزش ولادت يافته است ( از خود داند و ) به خود او ملحق خواهد بود .\r\n\r\nباب ميراث زنازاده\r\n5681 - حسين بن سعيد ، از محمد بن حسن بن أبى خالد أشعرى روايت كرده است كه گفت : يكى از ياران ما با معيّت من طىّ نامه اى از امام أبو جعفر ثانى\r\n","description":"","footnote":"","page_name":" 222 ","page_number":222},
  {"content":"\r\nمحمّد بن علىّ عليهما السّلام در بارهء مردى سؤال كرد كه با زنى مرتكب فجور شد ، و آن زن باردار گشت ، و پس از باردارى آن زن ، با او ازدواج كرد ، پس آن زن پسرى آورد ، و آن پسر شبيه ترين خلق خدا به آن مرد بود . و آن امام عليه السّلام با خطَّ و مهر خود نوشت : زنازاده ارث نميبرد .\r\n5682 - و يونس ، از عبد الله بن سنان روايت كرده است ، كه گفت : از امام صادق عليه السّلام سؤال كردم كه : فدايت شوم ، ديهء ولد الزّنا چند است ؟ فرمود :\r\nهزينه اى كه كسى براى او خرج كرده است بوى داده مىشود . گفتم : او مرده است ، و ثروتى دارد ، پس چه كسى از او ارث ميبرد ؟ فرمود : امام .\r\nو در روايتى آورده‌اند كه ديهء زنازاده هشتصد درهم است ، و ميراثش ميراث فرزند ملاعنه است .\r\n\r\nباب ميراث قاتل و آنكه از ديه ارث ميبرد ، و آنكه نميبرد\r\n5683 - صفوان بن يحيى ، از ابن أبى عمير ، از جميل از يكى از دو امام باقر و يا صادق عليهما السّلام روايت كرده است كه آن امام در بارهء مردى كه پدرش را بكشد ، فرمود : او از پدرش ارث نميبرد ، و اگر آن قاتل پسرى داشته باشد ، آن پسر از حدّ ارث ميبرد .\r\n","description":"","footnote":"","page_name":" 223 ","page_number":223},
  {"content":"\r\n5684 - و عاصم بن حميد ، از محمّد بن قيس ، از امام أبو جعفر باقر عليه السّلام روايت كرده است كه فرمود : در صورتى كه كسى مادر خود را از روى خطا بكشد ، از او ارث ميبرد ، و اگر از روى عمد بكشد از او ارث نميبرد .\r\nشرح : « اين خبر دلالت دارد بر اينكه قاتل در قتل خطا از ميراث سهم مىبرد ، و ديه را استثنا كرده‌اند و پاره اى مخصوص بمادر دانند » .\r\n5685 - و نضر ، از قاسم بن سليمان ، از عبيد بن زراره از امام صادق عليه السّلام روايت كرده است كه فرمود : « زن از ديهء شوهرش ، و مرد از ديهء زنش برخوردار مىشود در صورتى كه يكى از آن دو آن ديگر را نكشته باشد » .\r\nشرح : « اين خبر مفهوما دلالت دارد بر نبردن ارث بر تقدير قتل ، و شامل عمد و خطا هر دو هست ، و به خبر پيش تخصيص نمىخورد زيرا آن در مورد مادر بود نه مطلق » .\r\n5686 - و حسن بن محبوب ، از أبو أيّوب ، از سليمان بن خالد از امام صادق عليه السّلام روايت كرده است كه فرمود : أمير المؤمنين عليه السّلام در مورد ديهء مقتول حكم فرمود كه اگر مقتول دينى نداشته باشد ، ورثه به استثناى برادران و خواهران مادرى كه از ديهء او بهره اى ندارند آن را بر وفق حكم كتاب خداى تعالى و سهام آن به ارث مىبرند .\r\n","description":"","footnote":"","page_name":" 224 ","page_number":224},
  {"content":"\r\n5687 - و حسن بن محبوب ، از علىّ بن رئاب ، از زراره روايت كرده است كه گفت : از امام أبو جعفر باقر عليه السّلام در بارهء مردى سؤال كردم كه كشته شده است ، در حالى كه برادرى در دار الهجرة و برادر ديگرى در دار البدو ( صحرا ) دارد كه اين برادر هنوز هجرت نكرده است ، اكنون اگر آن برادر مهاجرى قاتل را عفو كند ، و برادر بدوى ارادهء قتل او را داشته باشد ، آيا او چنين حقّى دارد ؟ امام فرمود : شخص بدوى حقّ ندارد كه شخص مهاجرى را بكشد ، مگر آنگاه كه خود هجرت كند ، و اگر مهاجر قاتل را عفو كند ، عفو او جائز و نافذ است ، گفتم : در اين صورت آيا آن بدوى از ميراث سهمى دارد ؟ فرمود : امّا ميراث و سهم ديهء برادر مقتول او ، در صورتى كه بر گرفتن ديه توافق شود حقّ او است .\r\nشرح : « علَّامهء مجلسى فرموده : كسى از فقها را نميدانم كه بمضمون اين خبر فتوا داده باشد » .\r\n5688 - و حسن بن محبوب ، از عليّ بن رئاب ، از أبو عبيده روايت كرده است كه گفت : از امام أبو جعفر باقر عليه السّلام در بارهء زنى سؤال كردم كه در حال باردارى عمدا دوائى نوشيده ، و شوهرش را از اين كار آگاه نساخته ، تا جنين خود را سقط كرده است . امام فرمود : اگر جنين استخوانى داشته كه گوشت بر آن روئيده ، ديهء كامل بر ذمّه دارد كه ميبايد آن را به پدر جنين تسليم كند ، و اگر به صورت علقه و مضغه بوده ، چهل دينار بر ذمّهء او است ، يا غلامى يا كنيزى كه ميبايد آن را به پدر جنين تأديه\r\n","description":"","footnote":"","page_name":" 225 ","page_number":225},
  {"content":"\r\nكند . گفتم : در اين صورت آيا او از ديهء فرزندش با پدر او ارث نميبرد ؟ فرمود : نه زيرا كه آن زن او را كشته است و از اين جهت ارثى از او نميبرد .\r\n5689 - و زرعه از سماعة روايت كرده است كه از آن حضرت پرسيدم مردى دختر حاملهء خود را چنان زده است كه فرزندش مرده سقط شده ، پدر كودك شكايت كرده و دختر گفته است آنچه از ديه و ميراث طفل به من ميرسد بپدرم بخشيدم ؟ امام فرمود : براى پدر جايز است .\r\n5690 - و سليمان بن داود منقرى ، از حفص بن غياث روايت كرده است كه گفت : از امام جعفر بن محمّد عليهما السلام در بارهء دو طايفه از مؤمنين سؤال كردم كه يكى از آن دو باغى [ ستمكار 
  ] است ، و ديگرى عادل است ، و اين دو طايفه با يك ديگر جنگ كرده‌اند ، و مردى از اهل عراق پدرش يا پسرش يا برادرش يا دوستش را كه از اهل بغى بوده كشته است ، در حالى كه او وارث آن مقتول است در اين صورت آيا از او ارث ميبرد ؟ امام فرمود : آرى ، زيرا كه او مقتول را به آئين حقّ كشته است .\r\nفضل بن شاذان نيشابورى گفت : اگر مردى پسرش را به قصد تأديب بزند ، بىآنكه آن زدن بمرز اسراف برسد ، ولى پسر در اثر آن زدن بميرد ، پدر از او ارث ميبرد ، و كفّاره اى بر او لازم نميآيد ، زيرا پدر حقّ دارد كه بچنين كارى اقدام كند ، و او\r\n","description":"","footnote":"","page_name":" 226 ","page_number":226},
  {"content":"\r\nبتأديب فرزند خود مأمور است ، از آن جهت كه او در اين مقام بمنزلهء امام است كه بر مردى اقامهء حدّ كند ، و آن مرد در اثر آن حدّ بميرد ، پس ديه اى و كفّاره اى بر امام لازم نمىآيد ، و امام چون حدّ خداى عزّ و جلّ را بر كسى اقامه كند ، و او در اثر اجراء حدّ بميرد ، قاتل ناميده نميشود ، و اگر پدرى پسرش را بحدّ اسراف بزند ، چندان كه آن پسر بميرد ، پدر از او ارث نميبرد ، و كفّاره بر ذمّه اش تعلَّق ميگيرد ، و هر كس كه از ميراث بهره اى داشته باشد ، كفّاره بر ذمّه ندارد بر عكس غير وارث كه كفّاره بر ذمّه دارد .\r\nو اگر پسر جراحتى در بدن داشته ، و پدر آن را بشكافد ، و پسر در اثر آن بميرد ، چنين شخص قاتل نيست ، و از آن پسر ارث ميبرد ، و كفّاره اى بر ذمّه ندارد ، زيرا اين عمل بمنزلهء ادب و اصلاح و نياز فرزند به اين اقدام و معالجاتى از اين گونه است .\r\nو اگر مردى بر مركبى سوار باشد ، و آن مركب پدر يا برادر او را زيرپا لگد كند ، كه در اثر اين حادثه بميرد ، آن مرد از او ارث نميبرد ، و ديه بر عاقله است ، و كفّاره بر ذمّهء او است ، و اگر از عقب حيوان را براند يا از پيش آن برود و مهارش را بكشد و آن حيوان پدر و يا برادرش را زيرپا لگد كند ، چندان كه بميرد ، از او ارث ميبرد ، و ديه اى كه بر عاقله است ، متعلَّق به ورثه است ، و كفّاره اى بر او لازم نمىآيد .\r\n","description":"","footnote":"","page_name":" 227 ","page_number":227},
  {"content":"\r\nو اگر مردى چاهى در محلَّى بكند كه حقّ كندن چاه در آنجا را نداشته باشد يا حظيره اى براى چارپايان بسازد ، يا سايه بانى بنا كند ، و در آن ميان چيزى از آن بوارثى اصابت كند ، و او را بكشد ، كفّاره بر او لازم نمىآيد ، و ديه بر عاقله است و آن شخص از مقتول ارث ميبرد ، زيرا كه او قاتل نيست ، آيا نمىبينى كه آن شخص اگر كارى از اين گونه را در محلَّى كه حقّ او است بجا آورد قاتل نبوده است ، و از اين جهت ديه اى و كفّاره اى بر او لازم نمىآمده است ؟ بنا بر اين بجا آوردن آن كار در غير محلّ استحقاقيش قتل نيست ، زيرا كه عين اين عمل در محل استحقاقيش واقع مىشود ، و قتل محسوب نميشود . و امّا لازم آمدن ديه بر عاقله در اين مورد ، از نظر احتياط در دماء است ، و براى آنست كه خون مرد مسلمانى تباه نشود ، و مردم از مرز حقوق خودشان به جائى كه حقّى در آن ندارند گام فرا ننهند .\r\nو همچنين كودك و ديوانه اگر مرتكب قتلى شوند هر آينه ارث مىبرند ، و ديه بر عاقلهء آنانست . و قاتل اگر چه ارث نبرد حاجب مىشود . آيا نمىبينى كه برادران مادر را محجوب ميسازند ، و خود ارث نميبرند ؟\r\nشرح : « اينكه ديه را بر عاقله قرار داد مبتنى بر آنست كه قتل را خطا دانسته ، و در حديث محمّد بن قيس گذشت كه اگر كسى به خطا مادر خود را بكشد از ارثش محروم نخواهد بود . و اينكه گفت قاتل و لو اينكه ارث نمىبرد ولى حاجب هست ، مشهور ميان فقها آنست كه قاتل حاجب نيست بلكه پاره اى ادّعاى اجماع كرده‌اند ، و كلام فضل بن - شاذان اطلاقش صحيح نيست چرا كه لازم مىآيد در قتل پسر پدر خود را هر گاه وارث\r\n","description":"","footnote":"","page_name":" 228 ","page_number":228},
  {"content":"\r\nدر او منحصر باشد ، آنكه كسى از مقتول ارث نبرد ، زيرا پسر حاجب است از ارث غير خود چه آن غير ، پسر قاتل باشد چه غير او » .\r\n\r\nباب ميراث فرزند ملاعنه\r\nشرح : « ملاعنه آنست كه مرد زوجهء خود را كه حامله است متّهم كند و فرزند را از خود نداند ، و اين احكامى دارد كه توضيح آن در كتاب طلاق گذشت » .\r\nفرزند ملاعنه از طرف پدرش وارثى ندارد ، و تنها مادر و برادران مادريش ، و اولادش و خالوهايش و خاله هايش و همسرش از او ارث مىبرند ، پس اگر اولادى از خود بجاى گذارد ، مال بين ايشان بر سهامى كه خداى عزّ و جلّ مقرّر ساخته است قسمت مىشود .\r\nو اگر پدر و مادرش را بجاى گذارد ، مال متعلَّق بمادر او است .\r\nو اگر پدرش و پسرش را بجاى گذارد ، مال بپسرش تعلَّق ميگيرد .\r\nو اگر پدرش و خالوهايش را بجاى گذارد ، مال او براى خالوهاى او است .\r\nو اگر خالو و خاله اى بجاى گذارد ، مال بالسّويّه ميان ايشان قسمت مىشود .\r\nو اگر خالوهائى و خاله اى و عموئى و عمّه اى بجاى گذارد ، مال براى خالو و خاله است ، كه بالسّويّه بين ايشان قسمت مىشود ، و عمو و عمّه ساقط ميشوند .\r\nو اگر برادرانى مادرى و جدّه اى مادرى بجاى گذارد ، مال بالسّويّه بين ايشان\r\n","description":"","footnote":"","page_name":" 229 ","page_number":229},
  {"content":"\r\nقسمت مىشود .\r\nو اگر پسر خواهرى مادرى ، و جدّى - يعنى پدر مادرش - را بجاى گذارد مال بين آن دو تنصيف مىشود .\r\nشرح : « چون ابن اخت ( پسر خواهر ) با جدّ در يك طبقه است زيرا كه بجاى خواهر محسوب خواهد بود » .\r\nو اگر مادرش و همسرش را بجاى گذارد ، ربع مال براى همسرش و بقيّه براى مادر اوست .\r\nو اگر ابن ملاعنه زنى و جدّى مادرى ، و خاله اى بجاى گذارد ، ربع مال براى زنش ، و بقيّهء مال براى جدّ او است .\r\nو اگر سه خالهء مختلف ، و زن و پسر برادر مادرى بجاى گذارد ، ربع مال براى زنش ، و ما بقى براى پسر برادر او است .\r\nو اگر دخترش و مادرش را بجاى گذارد ، نصف مال براى دختر ، و سدس آن براى مادر ، و ما بقى ردّا براى ايشانست كه به نسبت سهامشان به ايشان تحويل مىشود .\r\nو اگر مادر و برادرش را بجاى گذارد ، مال براى مادر است .\r\nو اگر زن و دختر و جدّ و جدّه اى مادرى ، و برادر و خواهرى مادرى بجاى گذارد ، ثمن ( 1 / 8 ) مال براى زن ، و ما بقى براى دختر است .\r\n","description":"","footnote":"","page_name":" 230 ","page_number":230},
  {"content":"\r\nو اگر زنى و جدّى و مادر و جدّه اى ، و پسر برادرى ، و پسر خواهرى ، و خالوئى و خاله اى بجاى گذارد ، ربع مال براى زن و ما بقى براى مادر است و بقيّه ساقط ميشوند ، و اگر دخترى ، و دختر پسرش را بجاى گذارد ، مال براى دختر است . و همچنين اگر دخترى و پسر پسرى بجاى گذارد ، مال براى دختر است .\r\nپس اگر ابن ملاعنه برادرى أبوينى ، و برادرى مادرى به جاى گذارد ، مال بالسّويّه بين ايشان قسمت مىشود . و همچنين اگر خواهرى مادرى ، و خواهرى ابوينى بجاى گذارد ، مال بين آن دو تنصيف مىشود .\r\nو اگر پسر برادرى ، و دختر خواهرى مادرى بجاى گذارد ، مال بين ايشان تنصيف مىشود . و اگر دختر ملاعنه بميرد و پسر دختر ، و پسر دختر پسرش ، و شوهرش ، و خالويش ، و جدّش ، و پسر خواهرش ، و پسر برادرش را بجاى گذارد ، ربع مال براى شوهر ، و ما بقى براى پسر دختر او است ، و بقيّهء خويشاوندان ساقط ميشوند .\r\nو اگر پسر ملاعنه خواهر و دختر برادر مادريش را بجاى گذارد ، همگى مال براى خواهر است .\r\nو اگر زنى ، و جدّه اى ، و جدّى مادرى بجاى گذارد ، ربع مال براى زن است ، و ما بقى ميان جدّ و جدّهء مادرى تنصيف مىشود ، و امّا فرزند فرزند پسر ملاعنه چون\r\n","description":"","footnote":"","page_name":" 231 ","page_number":231},
  {"content":"\r\nبميرد ، ميراث او مانند غير پسر ملاعنه است ، و در همگى سهام مواريث با ديگران مساوى است . و ميراث زنا زاده مثل ميراث فرزند ملاعنه است .\r\nشرح : « اينكه گفت در همگى سهام مواريث يعنى غير از منتسبين بسبب پدر ملاعنه » .\r\n5691 - و حمّاد ، از حلبى روايت كرده است كه گفت : از امام صادق عليه السّلام در بارهء زن ملاعنه سؤال كردم ، كه شوهرش او را متّهم كند ، و فرزندش را نفى نمايد ، و با او ملاعنه كند ، و پس از آن شوهرش بگويد : فرزند متعلَّق به من است ، و بر اين گونه خودش را تكذيب نمايد . امام عليه السّلام فرمود : امّا زن هرگز به او باز نميگردد ، و امّا در بارهء فرزند پس وى را چون مدّعى صحّت نسبش گردد ، به او باز ميگردانم ، و فرزندش را بحالى وانميگذارم كه ميراثى از او نداشته باشد ، و آن پسر از پدر ارث ميبرد ، ولى آن پدر از پسر ارث نميبرد ، بلكه ميراث او بخالوهايش تعلَّق ميگيرد ، و اگر كسى او را زنازاده بخواند حدّ قذف بر او اجراء مىشود .\r\n5692 - و موسى بن بكر ، از زراره از امام أبو جعفر باقر عليه السّلام روايت كرده است ، كه فرموده : ميراث فرزند ملاعنه متعلَّق بمادر او است ، و اگر مادرش زنده نباشد ، به نزديكترين مردم بمادرش كه خالوها هستند تعلَّق ميگيرد .\r\n","description":"","footnote":"","page_name":" 232 ","page_number":232},
  {"content":"\r\nمصنّف اين كتاب - رحمه الله - گفت : زمانى كه امام غائب باشد ، ميراث ابن ملاعنه براى مادر او است ، و زمانى كه امام ظاهر باشد ، ثلث تركه براى مادرش ، و بقيّه براى امام مسلمين است . و دليل صدق اين مدّعى خبريست كه آن را\r\n5693 - حسن بن محبوب ، از أبو أيّوب ، از عبيده از امام أبو جعفر باقر عليه السّلام روايت كرده است كه فرمود : فرزند ملاعنه ثلث تركه اش بمادرش ميرسد ، و باقى آن براى امام مسلمين است .\r\n5694 - و ابن أبى عمير ، از أبان و غير او ، از زراره از امام أبو جعفر باقر عليه السّلام روايت كرده است كه فرمود : أمير المؤمنين در بارهء اولاد ملاعنه حكم راند كه مادرش ثلث تركه اش را به ارث ميبرد ، و باقى آن براى امام است ، زيرا كه ضمانت قتل خطاى او نيز بر عهده امام است .\r\nشرح : « شيخ طوسى - رحمه الله - در استبصار اين دو خبر را عنوان كرده و گفته است : توجيه اين دو روايت آنست كه ميگوئيم : در صورتى ثلث مال بمادرش تعلَّق ميگيرد كه عاقله اى كه ديهء خطاى او را ضامن باشد نداشته باشد ، پس چنين كسى چون ضامن جريره اش امام است ميراث خور او نيز امام خواهد بود ، و حقّ آنست كه مادرش ثلث برد و باقى از آن امام شود ، و چنانچه متوفّى داراى خويشانى بود كه عاقله اش بودند تمام مال بمادرش ميرسيد ، يا به كسى كه بسبب مادر با وى خويش مىشدند اگر مادر وفات كرده بود .\r\nو شهيد - عليه الرّحمه - در دروس گفته است : « اگر ابن ملاعنه تنها مادر را باقى\r\n","description":"","footnote":"","page_name":" 233 ","page_number":233},
  {"content":"\r\nگذاشت ثلث مال به فرض به او تعلَّق مىگيرد و باقى به ردّ ، بدليل روايت ابى الصّباح و زيد شحّام از امام صادق عليه السّلام [ كه تحت رقم 5698 خواهد آمد 
  ] » . و بايد دانست آنچه صدوق عليه الرّحمة - گفته است مبتنى بر آنست كه زمان حضور امام معصوم مراد باشد و حال آنكه اين دو خبر كه وى بدان تمسّك جسته است هيچ يك مقيّد بحضور و ظهور نيست ، و بعض علماء هم جمع ميان اين دو دسته روايات را به اين كرده‌اند كه امام خود براى توسعه بمادر بخشيده است و اين جمع چنان كه ديده مىشود بسيار از صواب دور است » .\r\n5695 - و أبو الجوزاء ، از حسين بن علوان ، از عمرو بن خالد ، از زيد بن علىّ ، از پدرش ، از جدّش روايت كرده است از علىّ - عليهم السّلام - در بارهء مردى كه زن خود را متّهم سازد ، و پس از آن به سفر رود ، چون از سفر باز آيد آن زن وفات يافته باشد . امام عليه السّلام فرمود : در اين صورت به او اختيار ميدهند كه يكى از دو كار را برگزيدن : اگر بخواهى گناه را به خود بخر ، تا حدّ قذف بر تو اجراء گردد و ميراث به تو داده شود ، و اگر بخواهى در قول خود پابرجا بمان ، و با نزديكترين خويشاوند آن زن ملاعنه كن ، و در اين صورت ميراثى براى تو نيست .\r\nشرح : « ابو الجوزاء كنيهء منبّه بن عبد الله تميمى است ، و او صحيح الحديث و مورد اعتماد است و طريق مؤلَّف به او نيز صحيح است ، و اما حسين بن علوان عامّى مذهب و موثّق است ، و اما عمرو بن خالد ابو خالد واسطى توثيق نشده و داراى كتاب بزرگيست و عامّى مذهب است » .\r\n5696 - و منصور بن حازم از امام صادق عليه السّلام روايت كرده است كه فرمود : علىّ عليه السّلام ميفرمود : چون ابن ملاعنه بميرد ، و برادرانى بجاى گذارد ، مال\r\n","description":"","footnote":"","page_name":" 234 ","page_number":234},
  {"content":"\r\nاو بمقتضاى سهامى كه خداوند عزّ و جلّ مقرّر فرموده است قسمت مىشود .\r\nو مقصود برادران مادرى يا أبوينى هستند ، زيرا برادران پدرى ارث از او نميبرند ، و برادران أبوينى از جهت مادر از او ارث مىبرند ، نه از جهت پدر ، و به همين جهت در ميراث با برادران مادرى برابرند .\r\n5697 - و حسن بن محبوب ، از علىّ بن رئاب ، از حلبى روايت كرده است كه گفت : از امام صادق عليه السّلام در بارهء مردى سؤال كردم كه با زن خود ملاعنه كند ، در حالى كه آن زن آبستن باشد ، و آثار باردارى او آشكار شده باشد ، و آن مرد جنينى را كه در شكم او است انكار كند ، ولى چون وضع حمل كرد آن مرد مدّعى پدرى كودك شود ، و به انتسابش معترف گردد ، و چنين پندارد كه نوزاد از او است .\r\nپس امام صادق عليه السّلام فرمود : در اين صورت نوزاد به او باز گردانده مىشود ، و از او ارث ميبرد ، و حدّ بر مرد اجراء نميگردد ، زيرا لعان گذشته است .\r\nشرح : « در جملهء متن كه گفته شده است\r\n« لا يجلد » و ترجمه شده است به آنكه « حدّ بر او جارى نمىشود » در مسالك شهيد - عليه الرّحمه - نقل شده\r\n« لا يحل له » يعنى ميراث ميبرد ولى بر او حلال نيست . به نظر ميرسد نسخه اش تصحيف شده بوده » .\r\n5698 - و محمّد بن فضيل ، از أبو الصّباح ؛ و عمرو بن عثمان ، از مفضّل ، از زيد\r\n","description":"","footnote":"","page_name":" 235 ","page_number":235},
  {"content":"\r\nروايت كرده است كه از امام صادق عليه السّلام در بارهء پسر ملاعنه سؤال كرد كه چه كسى از او ارث ميبرد ؟ امام عليه السّلام فرمود : مادرش از او ارث ميبرد ، گفتم :\r\nاگر مادرش بميرد ، و او از مادر ارث ببرد ، و پس از آن او نيز بميرد ، در اين صورت چه كسى از او ارث ميبرد ؟ فرمود خويشاوندان مادريش ، و او از خالوهايش ارث ميبرد .\r\nشرح : « مراد از مفضّل ، مفضّل بن صالح است و مراد از زيد ، زيد شحّام » .\r\n5699 - و حمّاد بن عيسى ، از شعيب ، از أبو بصير از امام صادق عليه السّلام روايت كرده است كه فرمود : « پسر ملاعنه بمادرش نسبت داده مىشود ، و امورش همگى با او است » .\r\n\r\nباب ميراث كسى كه بر سر ميراث اسلام آورد يا آزاد شود\r\n5700 - محمّد بن أبى عمير ، از أبان بن عثمان ، از محمّد بن مسلم روايت كرده است كه از امام صادق عليه السّلام در بارهء مردى سؤال كردند كه بر سر ميراث اسلام آورده است . امام فرمود : اگر ميراث قسمت شده باشد ، حقّى براى او نميماند ، و اگر قسمت نشده باشد ، ارث ميبرد ، گفت : گفتم : غلامى بر سر ميراث آزاد مىشود ؟\r\nفرمود او نيز در مقام همان مرد است .\r\nشرح : « اين خبر دلالت دارد بر اينكه اگر وارث كافر بود و هنگام تقسيم ما ترك\r\n","description":"","footnote":"","page_name":" 236 ","page_number":236},
  {"content":"\r\nمتوفّى اسلام آورد ، ارث خواهد برد . ولى اگر ميراث تقسيم شده باشد و بعد از آن اسلام آورد چيزى به او نخواهد رسيد ، بدون در نظر گرفتن اينكه ميّت مسلمان باشد يا كافر ، و وارثان ديگر مسلمان باشند يا نه ، فرق نمىكند قبلا ايمان آورد نصيبش را مىبرد و بعدا نمىبرد ، چه مشارك داشته باشد چه نداشته باشد . و اگر مشارك مسلمان داشت سهم مفروض خود را مىبرد و اگر نداشت تمام مال را » .\r\n\r\nباب ميراث خنثى\r\n5701 - حسن بن موسى الخشّاب ، از غياث بن كلَّوب ، از اسحاق بن عمّار ، از امام جعفر بن محمّد ، از پدرش عليهما السّلام روايت كرده است كه : علىّ عليه السّلام ميفرمود : ميراث خنثى از وضع مجراى ادرارش تعيين مىشود ، پس اگر از هر دو مجرى ادرار كند از هر كدام كه ادرار زودتر جارى شود ارث بر آن اساس تعيين مىشود ، ولى اگر بميرد ، و ادرار نكند نصف ميراثش بعنوان مرد ، و نصف ديگرش بعنوان زن مقرّر ميگردد .\r\nشرح : « مشهور نيز ميراث خنثى مشكل را نيم ميراث مرد و زن فتوا داده و به ذيل اين خبر استناد كرده‌اند ، لكن احتمال ميرود كه در آن مورد باشد كه قبل از استعلام درگذشته باشد » .\r\n5702 - و سكونى ، از امام جعفر بن محمّد ، از پدرش عليهما السّلام روايت كرده است كه « علىّ بن ابى طالب عليه السّلام براى تعيين ميراث خنثى دنده هاى او را\r\n","description":"","footnote":"","page_name":" 237 ","page_number":237},
  {"content":"\r\nميشمرد ، پس اگر دنده هايش يكى از دندهء زن كمتر ميبود ، ارث او را به حساب مرد مىپرداخت ، زيرا كه دنده هاى مرد يك دنده از دنده هاى زن كمتر است ، و اين بدان جهت است كه حوّاء از آخرين دندهء سمت چپ آدم خلق شده ، و از اين رو يكى از دنده هايش ناقص شده است .\r\nشرح : « طريق مصنّف به سكونى ضعيف است و خبر نيز مخالف اعتبار ، و مشهور در كتب تشريح مساوات دنده هاى زن و مرد است ، و گفته‌اند عدد آن بيست و چهار است از هر جانب دوازده عدد إلَّا اينكه دو دندهء زيرين كوتاه تر است و محيط مانند ديگر دنده ها نيست از ستون فقرات تا اوّل پهلو است ، و منعطف نيست » .\r\nمصنّف اين كتاب - رحمه الله - گفت : حوّاء از باقىماندهء گلى كه آدم عليه السّلام از آن خلق شده است آفريده شده . اين گل از گل دنده هاى او بوده است ، نه آنكه پس از كامل شدن خلقت آدم از دندهء او خلق شود ، به اين معنى كه دنده اى از دنده هاى چپ او را بگيرند و حوّاء را از آن خلق كنند . و اگر واقع امر چنان ميبود كه جهّال ميگويند ، ياوه گوئى از عيبجويان را امكان آن بود كه بگويد بخشى از وجود آدم با بخشى ديگر نكاح ميكرده است .\r\nو بر همين سياق خداوند عزّ و جلّ نخل را از باقيماندهء گل آدم عليه السّلام خلق فرموده ، و همچنين كبوتر را ، اگر همگى اينها پس از اكمال خلقت آدم عليه السّلام از بدن او گرفته شده بود ، هر آينه جايز نبود كه با حوّاء ازدواج كند ، زيرا در اين صورت\r\n","description":"","footnote":"","page_name":" 238 ","page_number":238},
  {"content":"\r\nلازم مىآمد كه بخشى از وجود آدم با بخش ديگر آن ازدواج كرده باشد ، و براى او روا نميبود كه خرما بخورد ، زيرا لازمه آن اين ميبود كه بخشى از وجود خود را خورده باشد ، و همچنين كبوتر را و به همين جهت :\r\n5703 - پيمبر صلَّى الله عليه و آله راجع به نخل فرمود : در بارهء عمّه تان بخير و خوبى عمل كنيد .\r\n5704 - و عاصم بن حميد ، از محمّد بن قيس از امام أبو جعفر باقر عليه السّلام روايت كرده است كه فرمود : در آن ميان كه شريح قاضى در مجلس قضاء بود ، زنى نزد او آمد ، و گفت : أيّها القاضى ، ميان من و دشمنم قضاوت كن ، و شريح گفت :\r\nدشمن تو كيست ؟ زن گفت : تو ، قاضى گفت از سر راه او بيكسو رويد ، پس حاضران بيكسو رفتند ، تا زن بدرون آمد . پس شريح گفت : چه ظلمى بر تو رفته است ؟ زن گفت : آنچه مردان و زنان دارند من به تنهائى دارم . شريح گفت :\r\nامير المؤمنين عليه السّلام در اين باره بر وضع مجراى ادرار قضاوت مىكند ، زن گفت :\r\nمن با هر دو ادرار ميكنم . و هر دو يكوقت آرام ميگيرند . شريح گفت : به خدا قسم من چيزى عجيبتر از اين نشنيده‌ام ! زن گفت : در اين ميان چيزى عجيبتر وجود دارد ، شريح گفت : آن چيست ؟ زن گفت : شوهرم با من مجامعت كرده ، و من از او\r\n","description":"","footnote":"","page_name":" 239 ","page_number":239},
  {"content":"\r\nفرزندى آورده‌ام ، و من با كنيز خود مجامعت كرده‌ام و او از من فرزندى آورده است ، در اين هنگام شريح از سر تعجّب دستها را بر هم زد ، و آنگاه بنزد امير المؤمنين عليه السّلام آمد ، و گفت : يا أمير المؤمنين قضيّه اى بر من عرضه شده است كه عجيبتر از آن نشنيده‌ام ، سپس داستان آن زن را گزارش كرد ، امير المؤمنين عليه السّلام در اين باره از او سؤال كرد ، زن گفت : داستان همان گونه است كه او گفت . فرمود : شوهر تو كيست ؟ گفت : فلان شخص . پس امير عليه السّلام كسى از پى او فرستاد ، و او را فراخواند ، و گفت : آيا اين زن را ميشناسى ؟ گفت : آرى او همسر منست ، پس در بارهء اظهارات زن از او جويا شد ، و او گفت : واقع امر همين است ، على عليه السّلام به آن مرد فرمود : راستى را كه تو از سوارشوندهء بر شير جسورترى كه با او مقاربت ميكنى ! سپس قنبر را فرمود : آن زن را با زنى ديگر درون حجره اى ببر ، و دنده هايش را بشمار . پس شوهر آن زن گفت : يا امير المؤمنين ، من مردى را بر او امين نميشمارم ، و بزنى بر او اطمينان ندارم . پس علىّ عليه السّلام فرمود : تا\r\n« دينار خصىّ » را كه مردى از صالحان مردم كوفه و مورد وثوق بود حاضر كردند ، پس او را فرمود : اى دينار ، اين زن را بحجره اى درآور و جامه هايش را بدر آور ، و او را بفرماى تا لنگى بر ميان بندد ، و آنگاه دنده هايش را بشمار ، دينار چنين كرد ، و دنده هايش هفده عدد بود ، نه دنده در\r\n","description":"","footnote":"","page_name":" 240 ","page_number":240},
  {"content":"\r\nسمت راست ، و هشت در سمت چپ ، پس علىّ عليه السّلام جامهء مردان و كلاه و نعلين به او پوشاند ، و رداء بدوشش بيفكند ، و او را بجمع مردان پيوست . پس شوهرش گفت : يا امير المؤمنين دختر عمويم را كه از من فرزند آورده بجمع مردان مىپيوندى ؟\r\nپس على عليه السّلام فرمود : من حكم خداى عزّ و جلّ را بر او راندم ، زيرا خداى تعالى حوّاء را از آخرين دندهء چپ آدم آفريده است ، و دنده هاى مردان نقصان دارد و دنده هاى زنان كاملست .\r\nشرح : « اين خبر هر چند از نظر سند حسن است ، لكن از نظر متن مخالف اعتبار است و اصل در خبر خلق حوّاء از ضلع آدم عامّه‌اند ، و طعن بر آن از طريق اماميّه آمده است ، و شيخ اين خبر را در تهذيب آورده و جملهء » شوهرم با من مجامعت كرده و من از او فرزندى آورده‌ام « را ندارد ، و نبايد هم داشته باشد زيرا اين خنثى در واقع مرد بوده و مرد حامله نمىشود ، و به نظر ميرسد راجع به قضاء امير مؤمنان عليه السلام در مورد خنثاى مشكل مطلبى بوده ، و راوى آن را به صورت حكايت جالب درآورده است و كاملا از لفظ رداء و قلنسوه و نعلين آشكار است كه قصّه است نه خبر ، و در مسالك شهيد ثانى عليه الرّحمه - علامت خنثى را با شناخت مخرج بول معيّن كرده ، و چنانچه از هر دو مخرج باشد ، به آنكه پيشتر ريزد ، و اگر هر دو با هم بود به آنكه زودتر قطع مىشود » .\r\n5705 - حسن بن محبوب ، از جميل بن درّاج - يا جميل بن صالح - از فضيل بن - يسار روايت كرده است كه گفت : از امام صادق عليه السّلام در بارهء نوزادى سؤال\r\n","description":"","footnote":"","page_name":" 241 ","page_number":241},
  {"content":"\r\nكردم كه نه آنچه مردان دارند دارد ، و نه آنچه زنان دارند ؟ فرمود : در اين باره امام قرعه مىافكند ، و بر يك چوبهء تير مينويسد : غلام خدا ، و بر چوبهء ديگر مينويسد :\r\nكنيز خدا ، سپس امام يا متصدّى قرعه ميگويد : « خدايا تو آن الله هستى كه معبود حقّى جز تو نيست . كه عالم نهان و آشكارى ، تو ميان بندگانت در آن امور كه در آن اختلاف داشته‌اند حكم همى رانى ، كار اين نوزاد را براى ما بيان فرما ، تا سهمى را كه در كتاب خود براى او مقرّر داشته اى به ارث ببرد » ، سپس آن دو چوبهء تير را در ميان تيرهاى مبهمى مىافكنند ، و پس از آن آنها را تكان ميدهند و هر تير را با هر نوشته اى كه بيرون آمد ، بمقتضاى آن ارث او را تعيين ميكنند .\r\nشرح : « از اين خبر حصر انسان در ذكر و انثى بعيد نيست استفاده بشود ، و نيز نميتوان آن را بمورد سؤال تنها حصر كرد ، و حكم خنثاى مشكل را حكم دگر دانست » .\r\n\r\nباب نوزادى كه دو سر متولَّد مىشود\r\n5706 - احمد بن محمّد بن عيسى ، از علىّ بن احمد بن أشيم ، از محمّد بن قاسم جوهرى ، از پدرش ، از حريز بن عبد الله از امام صادق عليه السّلام روايت كرده است كه فرمود : بروزگار أمير المؤمنين عليه السّلام نوزادى متولَّد شد كه دو سر داشت ، و از امير المؤمنين عليه السّلام سؤال كردند كه آيا او ارث دو نفر را ميبرد ، يا يكنفر ؟ امام فرمود او را به حال خود ميگذارند تا بخواب رود ، و در آن حال بانگ بر او ميزنند ، پس\r\n","description":"","footnote":"","page_name":" 242 ","page_number":242},
  {"content":"\r\nاگر هر دو جمعا و با هم بيدار شدند ميراث يكنفر به وى تعلَّق ميگيرد ، و اگر يكى از آن دو بيدار شد ، و آن ديگر همچنان خفته بماند ، از ميراث دو نفر بهره ميگيرد .\r\nشرح : « مراد از بانگ بر او زدن بيدار كردن اوست به صورتى كه موجب بيدارى آن ديگر نباشد » .\r\nو احمد بن محمّد بن أبى نصر بزنطى ، از أبو جميله روايت كرده است كه گفت : در فارس زنى را ديدم كه دو سر ، و دو سينه در يك خاصره داشت ، كه آن دو بر يك ديگر غيرت مىآوردند .\r\nشرح : « با آنكه ابو جميله را كذّاب و ضعيف و خبر ساز معرّفى كرده‌اند ولى گفته اش بعيد نيست » .\r\n\r\nباب ميراث مفقود\r\n5707 - يونس بن عبد الرّحمن ، از اسحاق بن عمّار ، روايت كرده است كه گفت : امام أبو الحسن عليه السّلام در بارهء مفقود فرمود : چهار سال با مال او منتظر ميمانند ، و پس از انقضاء آن مدّت آن را قسمت ميكنند .\r\nمصنّف اين كتاب - رحمه الله - گفت : يعنى بعد از آنكه زندگيش از مرگش شناخته نشود ، و معلوم نباشد كه او در كدام سرزمين است ، و بعد از آنكه چهار سال\r\n","description":"","footnote":"","page_name":" 243 ","page_number":243},
  {"content":"\r\nاز چهار طرف از وى جستجو به عمل آيد ، و خبر زنده بودن يا مردنش بدست نيايد در اين وقت عدّهء وفات را زوجهء او معمول ميدارد ، و مالش به آئين سهام و فرائض مقرّر از سوى خداوند عزّ و جلّ قسمت مىشود .\r\n5708 - و صفوان بن يحيى ، از عبد الله بن جندب ، از هشام بن سالم ، روايت كرده است كه گفت : حفص أعور با حضور من به امام صادق عليه السّلام معروض داشت كه پدرم أجيرى داشت ، و آن أجير سپرده اى نزد پدرم داشت ، پس اجير در گذشت ، در حالى كه نه وارثى بجاى گذاشت ، و نه خويشاوندى ، و من اكنون در تنگنا قرار گرفته‌ام كه چگونه عمل كنم ؟ پس امام فرمود : آن بينوايان تو را بسرگردانى شكّ و ترديد كشيده‌اند . [ آن بينوايان تو را بسرگردانى شك و ترديد كشيده‌اند 
  ] پس گفتم : فدايت شوم ، من از اين جهت در تنگنا افتاده‌ام كه با آن چه كنم ؟ فرمود : راه بر - خورد تو با آن مال همان راه برخورد تو با مال خود تو است ، كه آن را حفظ ميكنى تا چون طالبى فراز آمد آن را به او بدهى .\r\nشرح : « مراد از بينوايان فقهاى مذاهباند » .\r\n5709 - و ابن أبى نصر ، از حمّاد ، از اسحاق بن عمّار روايت كرده است كه گفت : از آن امام عليه السّلام در بارهء مردى سؤال كردم كه در گذشته است ، و فرزندانى بجاى نهاده است ، و يكى از ايشان در آن حال غائب بوده ، و معلوم نبوده است كه در كجا بسر ميبرد ، امام فرمود : ميراث آن مرد را قسمت ميكنند ، و سهم وارث\r\n","description":"","footnote":"","page_name":" 244 ","page_number":244},
  {"content":"\r\nغائب را براى او كنار ميگذارند ، گفتم : آيا زكات به آن تعلَّق نميگيرد ؟ فرمود نه . تا او خود وارد شود ، و سهمش را تحويل بگيرد ، و سال بر آن بگذرد . گفتم : اگر معلوم نشود كه او در كجاست ؟ فرمود اگر ورثه ثروتمند باشند ميراث او را بين خودشان قسمت ميكنند ، پس اگر باز آمد به او باز ميگردانند .\r\n5710 - و يونس بن عبد الرّحمن ، از ابن عون ، از معاوية بن وهب از امام صادق عليه السّلام در بارهء مردى روايت كرده است كه بر ذمّهء مردى حقّى داشته است ، و اين مرد كه حقّ بر ذمّه دارد مرد صاحب حقّ را گم كرده ، و نميداند كه او را در كجا جستجو كند ، و نميداند كه آيا او زنده است يا مرده ، و وارثى و نسبى و فرزندى از او را نميشناسد كه حقّ را به او اداء كند . امام فرمود : ميبايد در بارهء او جستجو كند ، راوى گفت : كار جستجوى او بدرازا كشيده است ، در اين صورت آيا جايز است كه آن را به صدقه دهد ؟ فرمود در بارهء او جستجو كند .\r\n5711 - و در اين باره خبرى ديگر روايت شده است ، به اين مضمون كه « اگر وارثى براى او نيافتى ، و خداوند عزّ و جلّ كوشش تو را در اين باره شناخت ، پس آن را صدقه كن » .\r\n\r\nباب ميراث مرتدّ\r\n5712 - حسن بن محبوب ، از أبى ولَّاد حنّاط روايت كرده است كه گفت : از\r\n","description":"","footnote":"","page_name":" 245 ","page_number":245},
  {"content":"\r\nامام صادق عليه السّلام در بارهء مردى سؤال كردم كه از اسلام مرتدّ شده است ، در اين صورت ميراث او براى چه كسى خواهد بود ؟ فرمود ميراث او بنا به ارشاد كتاب خداوند عزّ و جلّ بر ورثه اش قسمت مىشود .\r\n5713 - و حسن بن محبوب ، از سيف بن عميره ، از ابو بكر حضرمى از امام صادق عليه السّلام روايت كرده است كه فرمود : چون مرد مسلمان از اسلام مرتدّ گردد ، همسرش بمانند زن سه طلاقه از او جدا مىشود ، و بمانند زن مطلَّقه از او عدّه ميگيرد ، پس اگر به اسلام باز گردد ، و پيش از آنكه آن زن ازدواج نمايد توبه كند ، او خواستگار است و از نو بايد او را به عقد جديد درآورد ، و زن از جهت او عدّه اى ندارد ، و عدهء او براى ازدواج با غير است ، پس اگر قبل از انقضاء عدّهء آن مرد كشته شود ، يا بميرد ، عدّهء متوفّى را براى او برگزار مىكند . و زن در دوران عدّه از او ارث ميبرد ، ولى اگر زن در حال ارتداد شوهرش بميرد ، شوهر از او ارث نميبرد .\r\nشرح : « خبر دلالت دارد بر اينكه اگر مرتدّ ملَّى يا فطرى در ايّام عدّهء زن از ارتداد رجوع كرد توبه اش قبول است امّا بايد از نو صيغهء عقد جارى سازد ، و عدّهء زن سه طهر است مانند عدّهء طلاق امّا نه براى شوهرش بلكه براى استبراء رحم به جهت شوهر ديگر و مرد حقّ ندارد مانند طلاق رجوع كند ، و بايد از نو عقد كند هر چند در ايّام عدّه باشد ، و ممكن است مراد اين باشد كه اگر در ايّام عدّهء زن از ارتداد رجوع كرد پس زن زوجهء اوست ، و اگر پس از عدّه رجوع كرد بايد عقد جديد كند اگر زن شوهر نكرده باشد . و ارث هنگاميست كه قاضى حكم كند كه اموالش متعلَّق به ورثه مىباشد ،\r\n","description":"","footnote":"","page_name":" 246 ","page_number":246},
  {"content":"\r\nو در فطرى حين الارتداد ، و در غير فطرى هنگام مرگ ، و مؤلَّف در كتاب مقنع گويد : اگر ترسائى اسلام آورد سپس به نصرانيّت باز گردد اموالش متعلَّق بورثهء نصرانى او خواهد بود پس از مرگش ، و اگر مسلمانى نصرانى شود سپس بميرد اموالش متعلَّق به اولاد مسلمانش مىباشد » .\r\nو اينكه گفته شده مرتدّ فطرى توبه ندارد ، صحيح است ، بدين معنا كه لازم نيست حاكم شرع او را مانند مرتدّ ملَّى توبه دهد ، و باصطلاح استيتاب ندارد ، نه آنكه توبه اش قبول نيست ، چه اگر او قبل از صدور حكم توبه كرد توبه اش بنا بر نصّ صريح قرآن كريم كه فرموده : * ( « أَنَّ الله هُوَ يَقْبَلُ التَّوْبَةَ عَنْ عِبادِه ) * » پذيرفته است ، و مفتوح بودن باب توبه را بصريح آيه به صرف استنباطي از خبر مجمل بلكه متشابهى نمىتوان ناديده گرفت .\r\nو جملهء « لا توبة له » كه در حسنهء محمّد بن مسلم از امام باقر عليه السّلام در كتاب كافى نقل شده است ، صريح نيست و مجمل است ، و ميتوان آن را حمل بر صحيحهء عليّ بن جعفر از امام كاظم عليه السّلام كرد كه فرموده است\r\n« يقتل و لا يستتاب » و معناى آن را عدم لزوم استيتاب گرفت كه با آيهء مذكور سازگار است ، و در اين صورت آيه بر عموميّت خود باقى است و تخصيص نخورده است ، و عدم پذيرش توبه را بنا بر نصّ صريح آيهء مباركه * ( إِنَّ الَّذِينَ كَفَرُوا بَعْدَ إِيمانِهِمْ ثُمَّ ازْدادُوا كُفْراً لَنْ تُقْبَلَ تَوْبَتُهُمْ ) * مقيّد به ازدياد كفر و بازنگشتن از ضلال بدانيم ، يعنى آنكه خود توبه نكند و به اسلام رجوع ننمايد ، و پس از صدور حكم خود را در معرض هلاك بيند و آنگاه اظهار ندامت كرده و توبه نمايد كه البتّه پذيرفته نيست چه اين توبه نوعى حيله براى نجات از مرگ است نه توبهء حقيقى ، و اين تفصيل كلام در اينجا از آن جهت است كه شارع مقدّس اسلام در مورد دماء و فروج امر اكيد به احتياط و دقّت فرموده ، و مقتضاى احتياط آنست كه حكم مرتدّ تائب را با غير تائب يكى ندانيم ، و آنچه نزديكتر به احتياط است عمل نمائيم » .\r\n","description":"","footnote":"","page_name":" 247 ","page_number":247},
  {"content":"\r\n\r\nباب ميراث كسى كه وارث ندارد\r\n5714 - علاء ، از محمّد بن مسلم از امام أبو جعفر باقر عليه السّلام روايت كرده است كه فرمود : كسى كه بميرد در حالى كه نه وارثى از خويشاوندان بجاى گذارد ، و نه بندهء آزادشده اى كه جريرهء او را ضامن شده باشد از او بجاى مانده باشد ، مال او از انفالست .\r\nشرح : « مقيّد به عتاق كرده است تا آزادشدهء به كفّاره ، و آزادشدهء غير ضامن خارج باشد » .\r\n5715 - و در خبر ديگر آمده است كه : كسى كه بميرد ، و وارثى نداشته باشد ، مالش متعلَّق بهمشهريان او است .\r\nمصنّف اين كتاب - رحمه الله - گفت : زمانى كه امام ظاهر باشد مال او براى امامست ، و چون امام غائب باشد ، مال او براى مردم شهر او است ، و اين در صورتيست كه وارثى و كسى نزديكتر از مردم شهر خود نداشته باشد .\r\nشرح : « صاحب مسالك الأفهام گفته است : هر گاه وارثى براى متوفّى نبود حتّى ضامن جريره ، مشهور آنست كه وارث او امام عليه السّلام است چنان كه در چندين روايت آمده است ، و عامّه گويند ميراث چنين كسى بيت المال است ، و اين فتواى شيخ در استبصار است ، و در صورتى كه امام معصوم حضور داشته باشد به وى دهند و\r\n","description":"","footnote":"","page_name":" 248 ","page_number":248},
  {"content":"\r\nدر صورت غيبتش ، ميان فقراء و مساكين تقسيم كنند ، و فرقى نمىكند اهل بلد او باشند يا اهل ديگر شهرها ، و آنچه متعلَّق به امام است از باب امامت اوست نه از باب شخص او لذا به نفع تمام مسلمين به مصرف خواهد رسيد » .\r\n5716 - و حسن بن محبوب ، از مالك بن عطيّه ، از سليمان بن خالد روايت كرده است كه از امام صادق عليه السّلام در بارهء مرد مسلمانى سؤال كردند كه كشته شده ، و پدرى نصرانى بجاى نهاده است ، در اين صورت ديهء او متعلَّق بكيست ؟ . فرمود :\r\nآن را ميگيرند ، و در بيت المال مسلمين ميگذارند ، زيرا كه ديهء جنايتش بر عهدهء بيت المال مسلمين است .\r\n\r\nباب ميراث اهل اديان مختلف\r\nاهل دو دين از يك ديگر ارث نميبرند ، و مسلمان از كافر ارث ميبرد ، و كافر از مسلمان ارث نميبرد ، و اين بدان جهت است كه اصل حكم در بارهء اموال مشركين اينست كه آن ، فيئ مسلمين است ، و مسلمين نسبت به آن اموال از مشركين سزاوارترند ، و خداوند عزّ و جلّ همانا كه ميراث را از آنرو بر كفّار حرام كرده است تا كيفر كفرشان باشد ، همانطور كه آن را بر قاتل بكيفر ارتكاب قتلش حرام كرده است .\r\nولى شخص مسلمان بكدام گناه ، و بكيفر كدامين خطا از ميراث محروم شود ؟ و چگونه\r\n","description":"","footnote":"","page_name":" 249 ","page_number":249},
  {"content":"\r\nاسلام چنان شود كه شرّى بر او بيفزايد ؟ ! با آنكه پيغمبر صلَّى الله عليه و آله فرموده است :\r\n5717 - اسلام مىافزايد و نميكاهد « 1 » . و نيز فرموده است :\r\n5718 - ضررى و اضرارى در اسلام نيست « 2 » .\r\nو بنا بر اين ، اسلام بر شخص مسلمان خير مىافزايد ، و شرّى بر او نمىافزايد . و پيغمبر صلَّى الله عليه و آله در اين باره فرموده است :\r\n5719 - اسلام همچنان به برترى ميرود ، و هيچ دينى بر آن برتر نميشود . و كفّار بمنزلهء مردگانند كه نه حاجب از ارث ميشوند ، و نه ارث مىبرند .\r\n5720 - و از أبو الاسود دئلىّ روايت كرده‌اند كه معاذ بن جبل در يمن بود ، پس مردم بر او گرد آمدند ، و گفتند : مردى يهودى مرده است ، و برادرى مسلمان بجاى نهاده است ، پس معاذ گفت : از رسول خدا صلَّى الله عليه و آله و سلَّم شنيدم كه مىفرمود : اسلام مىافزايد ، و نمىكاهد . و از اين رو مرد مسلمان از برادر يهوديش ارث برد .\r\n\r\n","description":"","footnote":"\r\n« 1 » اين خبر را ابو داود سجستانى در سنن خود ، و حاكم نيشابورى در مستدرك الصحيحين و احمد بن - حنبل در مسند با سند از معاذ از رسول خدا صلَّى اللَّه عليه و آله نقل كرده‌اند مانند حديثى كه خواهد آمد .\r\n« 2 » اين خبر را ابن ماجهء قزوينى در سنن خود و احمد بن حنبل در مسند با سند از ابن عباس و عبادة به اين لفظ نقل كرده اند\r\n« لا ضرر و لا ضرار في الاسلام »\r\n.\r\n","page_name":" 250 ","page_number":250},
  {"content":"\r\n5721 - و محمّد بن سنان ، از عبد الرّحمن بن أعين روايت كرده است كه از امام أبو جعفر باقر عليه السّلام ، در بارهء مردى نصرانى كه بميرد ، و پسرى مسلمان بجاى گذارد سؤال كردند . امام فرمود : خداوند عزّ و جلّ بوسيلهء اسلام جز عزّت بر ما نيفزوده است ، و از اين رو ما از ايشان ارث ميبريم ، و ايشان از ما ارث نميبرند .\r\n5722 - و زرعه ، از سماعه در روايت خود آورده است كه گفت : « از امام صادق عليه السّلام سؤال كردم كه » آيا شخص مسلمان از مشرك ارث ميبرد ؟ امام فرمود : آرى . و امّا مشرك از مسلمان ارث نميبرد .\r\nشرح : « مسلمان از كافر ارث مىبرد چرا كه اگر اسلام نداشت ارث مىبرد اكنون كه اسلام آورده اگر ارث نبرد پس اسلام موجب زيان و ضرر و خسران او شده و او را فرود آورده است نه آنكه بالا برده باشد ، و چون اسلام شخص را بالا برد و فرود نياورد پس بايد از كافر ارث ببرد » .\r\n5723 - و موسى بن بكر ، از عبد الرّحمن بن اعين از امام صادق عليه السّلام روايت كرده است ، كه فرمود : اهل دو دين از يك ديگر ارث نميبرند . ما از ايشان ارث ميبريم ، و ايشان از ما ارث نميبرند ، زيرا خداوند عزّ و جلّ بوسيله اسلام جز عزّت بر ما نيفزوده است .\r\nشرح : « مشهور آنست كه كفّار و لو اهل دو ملَّت باشند از يك ديگر ارث مىبرند ، يعنى يهودى از نصرانى ، و نصرانى از يهودى ، و اين روايت دلالت بر عدم ارث آنها از يك ديگر مىكند ، و فقها آن را حمل بر نفى توارث ميان مسلم و كافر از جانبين كرده‌اند .\r\n","description":"","footnote":"","page_name":" 251 ","page_number":251},
  {"content":"\r\nو شرط توارث كفّار را از هر ملَّت كه باشند عدم داشتن وارث مسلمان به غير از امام و حاكم دانند » .\r\n5724 - و حسن بن محبوب ، از حسن بن صالح از امام صادق عليه السّلام روايت كرده است كه فرمود : مسلمان در برابر كافر حاجب مىشود ، و از او ارث ميبرد ، و كافر نه حاجب مسلمان مىشود ، و نه از او ارث ميبرد .\r\nشرح : « فقهاء ضامن جريرهء كافر را اگر مسلمان باشد وارث كافر و حاجب « 1 » وارث كافر دانند » .\r\n5725 - و حسن بن محبوب ، از أبى ولَّاد [ حنّاط 
  ] روايت كرده است كه گفت :\r\nاز امام صادق عليه السّلام شنيدم ميفرمود : مسلمان از زن ذمّي خود ارث ميبرد ، ولى آن زن از او ارث نميبرد .\r\n5726 - و حسن بن عليّ خزّاز ، از احمد بن عائذ ، از أبى خديجه از امام صادق عليه السّلام روايت كرده است كه فرمود : كافر از مسلمان ارث نميبرد ، و مسلمان را ميرسد كه از كافر ارث ببرد ، مگر آنكه مسلمان چيزى را براى كافر وصيّت كرده\r\n\r\n","description":"","footnote":"\r\n« 1 » مراد از « حاجب » مانع است يعنى مانع مىشود كافر را از بردن ارث و مسلمان چه نزديك باشد و چه دور و متوفّى چه كافر باشد و چه مسلمان .\r\n","page_name":" 252 ","page_number":252},
  {"content":"\r\nباشد .\r\nشرح : « حمل شده بر كافرى كه محارب نباشد ، و الَّا وصيّت براى كافر محارب موادّات محسوب مىشود و حرام خواهد بود » .\r\n5727 - و عاصم بن حميد ، از محمد بن قيس روايت كرده است ، كه گفت : از امام أبو جعفر باقر عليه السّلام شنيدم كه ميفرمود : يهودى و نصرانى از مسلمين ارث نميبرند ، و مسلمين از يهودى و نصرانى ارث مىبرند .\r\n5728 - و حسن بن محبوب ، از عليّ بن رئاب ، از أبو بصير روايت كرده است كه گفت : از امام أبو جعفر باقر عليه السّلام در بارهء مرد مسلمانى سؤال كردم كه وفات يافته است ، و مادرى نصرانى ، و همسرى و فرزندانى مسلمان از او بجاى مانده‌اند ، فرمود : اگر مادرش پيش از آنكه ميراثش قسمت شود اسلام آورد سدس تركه به او داده مىشود .\r\nگفتم : پس اگر زنى و فرزندى و وارثى كه در كتاب سهمى براى ايشان تعيين شده است ، از جمع مسلمين نداشته باشد ، و مادرش و خويشاوندانش همگى نصرانى و از آنان باشند كه اگر مسلمان ميبودند در كتاب سهمى ميداشتند ، در اين صورت ميراث او براى كيست ؟ فرمود : اگر مادرش اسلام بياورد همگى ميراثش متعلَّق به او است .\r\nو اگر مادرش اسلام نياورد و يكى از آن خويشاوندانش كه در كتاب خدا سهمى\r\n","description":"","footnote":"","page_name":" 253 ","page_number":253},
  {"content":"\r\nدارند ، به اسلام بگرود ، ميراث او براى همين خويشاوند است . و اگر هيچ يك از ايشان اسلام نياورد ميراثش براى امام است .\r\nشرح : « سزاوار است كه خويشان سببى را جزء خويشان و اقرباى او قرار داد ، چنان كه زن و شوهر باشند » .\r\n5729 - و حسن بن محبوب ، از هشام بن سالم ، از عبد الملك بن اعين ؛ يا مالك بن اعين روايت كرده است ، كه : از امام باقر عليه السّلام در بارهء ترسائى سؤال كردم كه مرده است ، در حالى كه برادرزاده اى مسلمان ، و خواهرزاده اى مسلمان بجاى گذاشته و آن نصرانى اولاد و همسرى نصرانى نيز دارد ، امام عليه السّلام فرمود :\r\nرأى من اينست كه دو ثلث تركه را بپسر برادر مسلمانش و ثلث آن را بپسر خواهر مسلمانش بدهند ، و اين در صورتيست كه فرزند صغيرى نداشته باشد ، زيرا در اين صورت آن دو وارث مكلَّفند كه از آن مال كه از پدر صغار به ارث برده‌اند در تأمين امور معيشت ايشان صرف كنند ، تا آنگاه كه بحدّ بلوغ برسند ، در اين هنگام در بارهء كيفيّت صرف مال بر صغار از امام سؤال كردند . حضرت فرمود : وارث دو ثلث مال دو ثلث مخارج را بر عهدهء ميگيرد ، و وارث يك ثلث آن يك ثلث از مخارج را متقبّل مىشود ، پس زمانى كه صغار بالغ شدند ، آن مخارج را از ايشان قطع ميكنند ، گفتند :\r\nپس اگر اولاد او در همان دوران كودكى اسلام بياورند ؟ فرمود : در اين صورت تركهء پدرشان در اختيار امام قرار داده مىشود ، تا زمانى كه بالغ شوند ، پس اگر بعد از بلوغ در\r\n","description":"","footnote":"","page_name":" 254 ","page_number":254},
  {"content":"\r\nمسلمانى استوار ماندند ، امام ميراثشان را به ايشان تحويل ميدهد ، و اگر در مسلمانى استوار نماندند ، امام ميراث او را بپسر برادر و پسر خواهرش كه هر دو مسلمانند تحويل ميدهد . بر اين گونه كه دو ثلث آن را بپسر برادرش ، و يك ثلث را بپسر خواهرش مىبخشد .\r\nشرح : « يعنى خواهر و برادر پدرى يا ابوينى . و بايد دانست كه بدين خبر با اينكه صحيح الاسناد است اشكالاتى شده است كه در اين مختصر مجال ذكر آن نيست به نسخهء اصل عربى كه در چهار مجلَّد بطبع رسيده ج 4 ص 338 مراجعه شود » .\r\n5730 - و ابن أبى عمير ، از ابراهيم بن عبد الحميد روايت كرده است ، كه گفت : به امام صادق عليه السّلام معروض داشتم كه : ترسائى اسلام آورده و آنگاه بنصرانيّت بازگشته ، و پس از آن مرده است ، امام فرمود : ميراثش براى فرزندان نصرانى او است گفتم . و مسلمانى كه نصرانى شود و پس از آن بميرد ؟ فرمود ميراثش براى فرزندان مسلمان او است .\r\n\r\nباب ميراث بردگان\r\n5731 - محمّد بن أبى عمير ، از هشام بن سالم ، از سليمان بن خالد از امام صادق عليه السّلام روايت كرده است كه فرمود : امير المؤمنين عليه السّلام در بارهء مردى كه\r\n","description":"","footnote":"","page_name":" 255 ","page_number":255},
  {"content":"\r\nبميرد ، در حالى كه مادرى برده داشته باشد ميفرمود : او را از محلّ مال پسرش ميخرند ، و آزاد ميكنند ، و پس از آن او را در مقام وارث قرار ميدهند .\r\n5732 - و حنان بن سدير ، از ابن أبى يعفور ، از اسحاق بن عمّار از امام صادق عليه السّلام روايت كرده است كه فرمود : مولائى از امير المؤمنين وفات يافت ، پس فرمود : بنگريد كه آيا وارثى براى او مىيابيد ؟ گفتند : او در يمامه دو دختر ، برده دارد ، و امام عليه السّلام از محلّ مال متوفّى آن دو را خريد ، و آنگاه بقيّهء ميراث را به ايشان بپرداخت .\r\n5733 - و محمّد بن أبى عمير ، از جميل روايت كرده است كه گفت : از امام صادق عليه السّلام در بارهء مردى سؤال كردم كه بميرد ، و پسرى برده بجاى گذارد ، امام فرمود : پسر او از محلّ مالش خريده و آزاد مىشود ، و ما بقى تركه را به ارث ميبرد .\r\n5734 - و در روايت ابن مسكان ، از سليمان بن خالد آمده است كه گفت :\r\nامام صادق عليه السّلام فرمود : علىّ عليه السّلام چون مردى ميمرد ، و زن برده اى داشت ، آن زن را از محلّ مال او ميخريد ، و آزاد ميساخت ، و آنگاه او را از ارث بهره ميداد .\r\n","description":"","footnote":"","page_name":" 256 ","page_number":256},
  {"content":"\r\n5735 - و عبد الله بن مغيره ، از عبد الله بن سنان از امام صادق عليه السّلام روايت كرده است ، كه فرمود : أمير المؤمنين عليه السّلام در بارهء كسى كه نسبت بغلام كسى ادّعائى اقامه مىكرد ، و مىپنداشت كه آن غلام پسر او است ، قضاوت فرمود كه آن غلام با بهاى تأمين شده از مال مدّعي آزاد مىشود ، و در اين صورت اگر مدّعى وفات يافت ، و مال او پيش از آنكه غلام آزاد شود قسمت شد ، مال بر او سبقت گرفته و فرصت بهره گرفتن از سهم الارث را از او ربوده است ، ولى اگر غلام پيش از آنكه مال قسمت شود آزاد شد ، غلام آزاد شده از تركهء مدّعى بهره مند ميگردد .\r\n5736 - و حسن بن محبوب ، از وهب بن عبد ربّه روايت كرده است كه : از امام صادق عليه السّلام در بارهء مردى سؤال كردم كه امّ ولدى داشته ، ولى فرزندى كه آن زن از آن مرد داشته مرده است ، و پس از آن امّ ولد را با مردى تزويج كرده ، و آن مرد فرزندى به او داده ، و پس از آن مرده است ، و زن به صاحب اصليش باز گشته است ، در اين صورت آيا اين مرد ميتواند كه پيش از ازدواج با او مقاربت كند ؟ امام فرمود : نميتواند با او مقاربت كند مگر بعد از آنكه آن زن چهار ماه و ده روز عدّه وفات شوهر متوفّى را برگزار نمايد ، ولى پس از انقضاء عدّه ميتواند از طريق مالكيّت ، نه از طريق نكاح با او مقاربت كند . گفتم : پس وضع فرزندى كه از آن شوهر آورده چه مىشود ؟ فرمود : اگر آن شوهر مالى بجاى نهاده باشد ، آن فرزند از محل آن مال از صاحبش خريده و آزاد مىشود ، و از تركهء پدرش ارث ميبرد . گفتم : پس اگر آن شوهر\r\n","description":"","footnote":"","page_name":" 257 ","page_number":257},
  {"content":"\r\nمالى بجاى نگذاشته باشد ؟ فرمود : در اين صورت حكم او حكم مادر او است .\r\nشرح : « امّ ولد كنيزى است كه از صاحبش داراى اولاد شود » .\r\nمصنّف اين كتاب - رحمه الله - گويد : اين خبر ، همين گونه آمده است ، و من آن را بعلَّت قوّت اسنادش در اينجا آوردم ، و اصل نزد ما اينست كه چون يكى از والدين آزاد باشد . فرزند آزاد است . و گاهى مطلبى از ناحيهء امام بالفظ اخبار صادر مىشود ، كه معنى آن انكار و حكايت از قائلين آنست .\r\nشرح : « اين خبر دلالت دارد كه فرزند مانند مادرش مملوك است ، و اين ممكن است مثلا هر گاه صاحب كنيز هنگام عقد او با شخص شوهر شرط كرده باشد كه فرزند رقّ باشد . و يا مرد رقّ باشد و پس از حمل زوجه آزاد شود و مالى بدست آورد » .\r\n5737 - و حسن بن محبوب ، از عليّ بن رئاب روايت كرده است كه گفت :\r\nامام صادق عليه السّلام فرمود : غلام ارث نميبرد ، و طليق ارث نميبرد .\r\nشرح : « در كافى در هر دو موضع\r\n« لا يرث » آمده و ترجمه مطابق كافى شده است ، و بنا بر متن ( كه بصيغهء تفعيل مجهول خوانده شود ) معنايش آنست كه او را ارث نمىدهند . و طليق يا مطلَّقهء بائنه است و يا اسير آزاد شده ، و بعيد نيست مراد بطليق كافر باشد زيرا بيشتر طلقاء كافر بودند » .\r\n5738 - و محمّد بن اسماعيل بن بزيع ، از منصور بن يونس بزرج ، از جميل بن درّاج روايت كرده است كه گفت : از امام صادق عليه السّلام شنيدم كه ميفرمود :\r\n","description":"","footnote":"","page_name":" 258 ","page_number":258},
  {"content":"\r\nآزاد و برده از يك ديگر ارث نميبرند .\r\nشرح : « شيخ در تهذيب گفته است : زيرا مملوك مالك نيست تا ارثى گذارد ، و آزاد از او ارث برد ، و او از آزاد ارث نبرد تا مادامى كه جز او كس آزادى را متوفّى نداشته باشد ، و در صورت وجود غير ، برده هرگز از آزاد ارث نبرد » .\r\n5739 - و علىّ بن مهزيار ، از فضاله ، از أبان ، از فضل بن عبد الملك روايت كرده است كه گفت : از امام صادق عليه السّلام در بارهء غلام و كنيز سؤال كردم كه آنها كه ارث نميبرند حاجب ديگرى ميشوند ؟ فرمود : نه .\r\nشرح : « مراد آنست كه اگر پسر پسر آزاد شده بود و پدرش مملوك بود اگر جدّش وفات يافت فرزند مملوك او حاجب نوهء او مىشود يا نه » .\r\n\r\nباب ميراث مكاتب\r\n5740 - يونس بن عبد الرّحمن ، از عبد الله بن سنان روايت كرده است كه گفت : به امام صادق عليه السّلام معروض داشتم : مكاتبى خود را باز خريده و مالى به ارزش صد هزار درهم بجاى نهاده است ، و وارثى ندارد ، در اين صورت چه كسى از او ارث ميبرد ؟ فرمود : ارث او را كسى ميبرد كه مولاى جرائر او شده است ، پرسيدم :\r\nچه كسى ضامن جريرهء اوست ؟ فرمود آنكه ضامن جرائر مسلمين است .\r\nشرح : « خبر دلالت دارد بر اينكه مكاتب سائبه است و امام وارث اوست » .\r\n5741 - و در روايت محمد بن أبى عمير ، از يكى از اصحاب ما از امام صادق\r\n","description":"","footnote":"","page_name":" 259 ","page_number":259},
  {"content":"\r\nعليه السّلام آمده است كه مردى با غلام خود مكاتبه نمود ، و با او شرط كرد كه ميراثش براى او باشد ، پس چون اين داستان بمحضر أمير المؤمنين عليه السّلام معروض شد ، شرط اوّل او را ابطال كرد ، و فرمود : شرط خدا مقدّم بر شرط تو است .\r\nشرح : « مشهور آنست كه ولاء قابل خريد و فروش و بخشش و شرط معاملات نيست » .\r\n5742 - و عاصم بن حميد ، از محمّد بن قيس از امام أبو جعفر باقر عليه السّلام روايت كرده است كه فرمود : أمير المؤمنين عليه السّلام در بارهء مكاتبى كه مرده و مالى بجاى نهاده بر اين گونه حكم فرمود كه : مال او به نسبت بخشى از وجود او كه آزاد شده است به حساب ورثه اش گذاشته مىشود ، و به نسبت آن بخش كه هنوز آزاد نشده است به حساب صاحبانش كه با او مكاتبه كرده‌اند احتساب ميگردد .\r\n5743 - و صفوان بن يحيى ، از منصور بن حازم از امام صادق عليه السّلام روايت كرده است كه فرمود : مكاتب به اندازهء مبلغى كه از بابت مكاتبه پرداخته است ارث ميبرد ، و از سوى او ارث برده مىشود .\r\n5744 - و احمد بن محمّد بن أبى نصر بزنطى در روايت خود گفته است كه محمّد بن سماعه ، از عبد الحميد بن عوّاض ، از محمّد بن مسلم از امام أبو جعفر باقر عليه السّلام براى من حديث كرد كه آن امام در بارهء مكاتبى كه بخشى از قرارداد\r\n","description":"","footnote":"","page_name":" 260 ","page_number":260},
  {"content":"\r\nمكاتبه اش را بپردازد ، و پس از آن درگذرد ، و پسرى و مالى بيش از دينى كه از بابت مكاتبه بر ذمّه دارد بر جاى گذارد ، فرمود : آنچه از بابت مكاتبه بدهكار است بمواليش تأديه مىشود ، و ما بقى بفرزندش تعلَّق ميگيرد .\r\n\r\nباب ميراث مجوس\r\nمجوس از رهگذر نسب ارث مىبرند ، ولى از رهگذر نكاح فاسد ارث نميبرند ، و بنا بر اين اگر مردى مجوسى بميرد ، و مادرش را كه خواهر و زن او نيز هست بجاى گذارد ، تركهء او بزنش از جهت مادر بودنش تعلَّق ميگيرد ، ولى از جهت خواهرى و همسرى بهره اى ندارد .\r\nشرح : « ميراث مجوس چنان كه با آنان شرط شده باشد كه به احكام اسلام ملتزم باشند ذكرش فائده دارد ، و الَّا نتيجه اى بر آن متصوّر نيست مگر اينكه بقاضى شرع مرافعه آورند ، و در اين صورت مسأله اختلافى است پاره اى گفته‌اند : به نسب صحيح و فاسدش ارث برند ، و امّا بسبب بصحيحش ارث برند نه فاسدش ، و برخى گفته‌اند : به سبب و نسب صحيح فقط ارث برند نه فاسد آن ، بعضى گفته‌اند ، بسبب و نسب صحيح و فاسدش ارث خواهند برد » .\r\n5745 - و در روايت سكونى آمده است كه : علىّ عليه السّلام مرد مجوسى را هر گاه با مادر و خواهر ، و دختر خود ازدواج كرده بود ، از دو جهت ارث مىبخشيد :\r\nيك جهت آنكه آن زن مادر او است ، و ديگر آنكه همسر او است .\r\n","description":"","footnote":"","page_name":" 261 ","page_number":261},
  {"content":"\r\nو من به آنچه سكونى در روايت آن منفرد است فتوى نميدهم .\r\nو اگر مادرش را كه خواهرش نيز هست ، و دخترش را بجاى گذارد ، سدس تركه اش براى مادر ، و نصف آن براى دختر او است ، و ما بقى مال به نسبت سهم آن دو به ايشان مردود مىشود ، ولى مادر از جهت اينكه خواهر متوفّى بوده است چيزى نميبرد ، زيرا برادر و خواهرها با بودن مادر ارث نميبرند .\r\nو اگر دخترش را كه خواهر و همسرش نيز هست بجاى گذارد ، نصف تركه براى او است ، و اين بدان جهت است كه او دختر متوفّى بوده ، و بقيّه مال ردّا به او داده مىشود ، ولى از جهت خواهرى و همسرى چيزى به او تعلَّق نميگيرد .\r\nو اگر خواهرش را كه همسرش نيز هست ، و برادرش را بجاى گذارد ، مال بقاعدهء « * ( لِلذَّكَرِ مِثْلُ حَظِّ الأُنْثَيَيْنِ ) * » بين آن دو تقسيم مىشود . و آن خواهر از جهت همسر بودن چيزى نميبرد ، و اين باب همگى فروع و شقوقش بر همين منوالست .\r\nو اگر مردى مجوسى دختر خود را بهمسرى بگيرد ، و از او دو دختر بياورد ، و آنگاه بميرد ، در حقيقت او سه دختر بجاى نهاده است ، و از اين رو مال بالسّويّه بين آن سه قسمت مىشود و اگر يكى از دو دختر بميرد ، در واقع مادرش را كه خواهر پدرى او است ، و خواهر أبوينش را بجاى نهاده است ، و بنا بر اين تركهء او بمادرش كه خواهر\r\n","description":"","footnote":"","page_name":" 262 ","page_number":262},
  {"content":"\r\nپدرى او است تعلَّق ميگيرد ، زيرا با وجود والدين برادران و خواهران ارث نميبرند .\r\nو اگر دختر دختر بعد از مرگ پدر بميرد ، او مادرش را كه خواهر پدرى او است بجاى نهاده است ، و تركه اش براى مادرش از جهت مادر بودن او است ، ولى از جهت خواهر بودن چيزى به او تعلَّق نميگيرد .\r\nو اگر مردى مجوسى با دخترش ازدواج كند ، و آن دختر براى او دخترى بياورد ، و آنگاه دختر دخترش را بهمسرى بگيرد ، و او نيز دخترى برايش بياورد ، و پس از آن مرد مجوسى بميرد ، در اين صورت هر يك از آنها يك ثلث از تركه را به ارث ميبرد ، پس اگر اوّلين دخترى كه مجوسى با او ازدواج كرده است بميرد ، مال بدخترش يعنى دختر وسطى ميرسد ، و اگر دختر وسطى بعد از مرگ پدرش بميرد سدس مال بمادرش يعنى به دختر اوّلى و نصف آن به دختر سوّمى يعنى آخرين ميرسد ، و باقى به حساب سهام اين دو ميان ايشان به عنوان ردّ توزيع ، و اگر آنكه مرده سوّمين باشد و دختر اوّل بجاى مانده باشد همگى مال بمادرش يعنى به دختر وسطى ميرسد ، و دختر اوّلى ساقط مىشود ، زيرا كه او از يكسو - خواهر و از ديگر سو جدّه است ، و در صورت بودن مادر ، خواهر ميراثى ندارد .\r\nو اگر مردى مجوسى با دختر خود ازدواج كند ، و دو دختر از او بياورد ، و آنگاه يكى از آن دو را بزوجيّت بگيرد و اين يك براى او دخترى بياورد ، سپس آن مرد بميرد ، مال در ميان ايشان به چهار قسم مساوى قسمت مىشود ، و از طريق تزويج چيزى\r\n","description":"","footnote":"","page_name":" 263 ","page_number":263},
  {"content":"\r\nبه ايشان نميرسد ، پس اگر آن دخترى كه در مرحلهء اخير با او ازدواج كرده است ، بميرد ، دخترش و مادرش و خواهرش را كه جدّه دختر او است ، از خود بجاى نهاده است ، و در اين صورت نصف مال بدخترش ، و سدس آن بمادرش ميرسد ، و ما بقى آن به نسبت سهامشان به ايشان مردود ميگردد ، و آن خواهر كه جدّه است بهره اى ندارد .\r\nپس اگر مردى مجوسى با مادر خود ازدواج كند ، و دخترى از او بياورد ، سپس با آن دختر ازدواج كند ، و پسرى از او بياورد ، و آنگاه بميرد ، سدس مال براى مادرش ، و ما بقى براى دختر و پسر است كه بقاعدهء « * ( لِلذَّكَرِ مِثْلُ حَظِّ الأُنْثَيَيْنِ ) * » بين آن دو قسمت مىشود . پس اگر مادرش بعد از او بميرد ، مال براى آن دختريست كه مجوسى با آن ازدواج كرده ، و با بودن دختر ، پسر دخترش بهره اى ندارد ، ولى اگر مادرش نميرد ، بلكه بعد از مجوسى دختر اوّلش بميرد ، در اين صورت سدس مال براى مادر او است كه وى مادر مجوسى است « 1 » ، ما بقى آن براى پسر است ، و اگر بعد از مردن پدر پسر بميرد ، و مادرش زنده باشد ، و مادر مجوسى در قيد حيات باشد ، مال بطور كلَّى براى مادر او است ، و براى مادر مجوسى بهره اى نيست .\r\nو اگر مرد مجوسى با مادرش ازدواج كند ، و پسرى و دخترى از او بياورد ، سپس\r\n\r\n","description":"","footnote":"\r\n« 1 » در كلام سهوى روى داده و در عبارت متن غفلت شده ، و در ترجمهء صحّت معنى رعايت گشته\r\n","page_name":" 264 ","page_number":264},
  {"content":"\r\nپسرش نيز با جدّه اش كه مادر مجوسى است ازدواج كند و دخترى بياورد ، سپس مجوسى بميرد ، در اين صورت سدس مال براى مادر او ، و ما بقى ميان پسر و دختر او است كه بقاعدهء « * ( لِلذَّكَرِ مِثْلُ حَظِّ الأُنْثَيَيْنِ ) * » بين ايشان قسمت مىشود ، پس اگر مادرش بعد از او بميرد ، مال بقاعدهء « * ( لِلذَّكَرِ مِثْلُ حَظِّ الأُنْثَيَيْنِ ) * » ميان پسرش و دخترش قسمت مىشود ، پس اگر مادرش نميرد ، ولى پسر بعد از مرگ پدرش بميرد ، در اين صورت سدس مال براى مادرش ، و نصف آن براى دختر او است ، و ما بقى به نسبت سهام بين آن دو قسمت مىشود ، و خواهرش از آن مال بهره اى ندارد .\r\nو اگر مردى مجوسى با مادرش ازدواج كند ، و پسرى و دخترى از او بياورد ، سپس با خواهرش ازدواج كند و پسر و دخترى از او بياورد آنگاه اين پسر نيز با خواهرش ازدواج كند ، و پسرى و دخترى از او بياورد ، سپس آن مجوس بميرد ، در اين صورت سدس مال براى مادر او است و ما بقى ميان پسرش و دخترش بقاعدهء « * ( لِلذَّكَرِ مِثْلُ حَظِّ الأُنْثَيَيْنِ ) * » بين پسر و دختر قسمت مىشود . پس اگر پسرش بعد از او بميرد ، سدس مال براى مادر او است ، و ما بقى آن بقاعدهء « * ( لِلذَّكَرِ مِثْلُ حَظِّ الأُنْثَيَيْنِ ) * » ميان پسرش و دخترش قسمت مىشود . پس اگر پسر پسرش بعد از او بميرد ، سدس مال براى مادرش ، و ما بقى ميان پسرش و دخترش بقاعدهء « * ( لِلذَّكَرِ مِثْلُ حَظِّ الأُنْثَيَيْنِ ) * »\r\n","description":"","footnote":"","page_name":" 265 ","page_number":265},
  {"content":"\r\nقسمت مىشود . پس اگر مادر آن مجوسى پس از آنكه اين جمع مردند بميرد ، همگى مال براى دختر او است ، و بقيّه ساقطند .\r\n\r\nباب نوادر و مطالب متفرّقه مربوط بمواريث\r\n5746 - حمّاد بن عيسى ، از ربعى بن عبد الله از امام صادق عليه السّلام روايت كرده است كه فرمود : چون مرد بميرد ، شمشيرش ، و قرآنش ، و انگشتريش و كتابهايش ، و اشياء اختصاصيش ، و لباسش براى بزرگترين فرزند او است ، ولى اگر بزرگترين فرزندش دختر باشد ، پس اين اشياء براى بزرگترين فرزند ذكور او است .\r\nشرح : « مراد از كتابهايش رسالهء عمليّه و كتاب دعا يا بعض ديوانها كه با آن همدم بوده است مىباشد نه كتابخانهء او » .\r\n5747 - و حمّاد بن عيسى ، از شعيب بن يعقوب ، از أبو بصير ، از امام صادق عليه السّلام روايت كرده است كه فرمود : چون كسى بميرد ، شمشير و اشياء اختصاصى ، و لباسهايش - لباسهائى كه ميپوشيده است - براى بزرگترين پسر او است .\r\n5748 - و علىّ بن حكم ، از أبان أحمر ، از ميسّر روايت كرده است كه از امام صادق عليه السّلام در بارهء ميراثى كه بزنان تعلَّق ميگيرد سؤال كردم ، فرمود : بهاى آجر\r\n","description":"","footnote":"","page_name":" 266 ","page_number":266},
  {"content":"\r\nو بناء ، و چوب و نى متعلَّق به ايشانست ، ولى ايشان از زمين و باغ و ملك بهره اى ندارند ، گفتم : پس لباسها ؟ فرمود : لباس متعلَّق به خود ايشانست ، گفت : گفتم : پس چگونه چنين شده است ( و چرا بهرهء زن از زمين فرو كاسته است و زن از ضياع و عقار محروم گشته است ) در صورتى كه خدا در موردى ثمن ، و در موردى ديگر ربع تركه را بنام او كرده است ؟ امام فرمود :\r\nاين بدان جهت است كه زن پيوند نسبى با خانوادهء شوهر ندارد ، كه با تمسّك به آن ارث ببرد بلكه او عنصر بيگانه اى است كه در جمع صاحب نسبان داخل شده ، و وضع زن در اين مرحله بدان جهت چنين شده است كه نتواند بوسيلهء ازدواج جديد پاى شوهر تازه اش را ، كه فرزند قومى ديگر است بخانواده باز كند ، و براى قومى كه در ملك و باغ خودشان زندگى و فعاليّت ميكنند مزاحمتى بوجود آورد .\r\nشرح : « بايد اين مطلب را توجّه داشت كه اين حكم كه زن از زمين خانهء مسكونى ارث نمىبرد و از ساختمان نيز قيمت آن را طلبكار مىشود ، در جايى است كه خود حقّى در تهيّه و ساختن آن نداشته باشد ، و زن و شوهرى كه با معاونت يك ديگر زمينى تهيّه كرده‌اند - مثل اينكه از طريق دولت بعنوان اينكه داراى فرزند هستند گرفته باشند يا از طريق ديگر بدست آورده باشند - و با معيّت و يارى يك ديگر و گرفتن وام بنائى را براى سكونت خود و فرزندانشان بالا برده باشند بقسمى كه اگر فعاليّت و پشتكار زن در تهيّه مخارج آن نبود خانه اى نبود ، اكنون كه در آن سامان گرفته و مرد از دنيا ميرود ، حقّ زن در آن خانه محفوظ است ، و حكمش غير از آنست كه گفته شد ، زيرا زن خود نحوه شركتى در آن خانه دارد هر چند قباله و سند بنام مرد است ، و نبايد اين موارد را مشمول حكم عدم ارث از اراضى و ساختمان دانست ، بلكه آن حكم در موردى است كه مرد بدون هيچ گونه دخالت زن زمينى تهيّه كرده و خانه اى ساخته يا ساخته آن را خريدارى كرده و يا به ارث برده و زن كوچكترين زحمتى\r\n","description":"","footnote":"","page_name":" 267 ","page_number":267},
  {"content":"\r\nرا در آن متحمّل نشده است ، و لذا جز ارث كه شارع معيّن كرده است چيزى نخواهد برد ، و اين را نيز بايد دانست كه جماعتى از فقها حكم حرمان زوجه را از اين مالها مخصوص به غير زنى كه از شوهر متوفّايش فرزند دارد دانسته‌اند ، و جماعتى از ايشان مانند شيخ مفيد و سيد مرتضى و شيخ طوسى در استبصار ، و ابو الصلاح و ابن ادريس رضوان الله عليهم گفته‌اند حكم عام است در هر زوجه اى چه داراى فرزند باشد و چه نباشد ، ولى مصنّف - رحمه الله - حكم را منحصر به غير ذات ولد داند ، چنان كه بيايد » .\r\n5749 - و امام رضا عليه السّلام ضمن جواب مسائل محمّد بن سنان ، براى او نوشت : علَّت اينكه زن از عقارات چيزى جز بهاى آجر و مصالح ساختمان را به ارث نميبرد ، اينست كه عقار چيزيست كه تغيير و منقلب كردن آن ممكن نيست ، و زن گاهى جايز است كه رابطهء زوجيّتش با شوهر منقطع شود ، و تغيير و تبديل او ممكن و جايز است ، ولى فرزند و پدر چنين نيستند ، زيرا رها شدن از پيوند موجود بين ايشان براى آنان ممكن نيست ، و در مورد زن ممكنست كه او را به ديگرى تعويض كرد ، و بنا بر اين ، موضوعى كه آمد و رفت آن جايز است ميراث او هم در چيزى مقرّر شده است كه تبديل و تغييرش جايز باشد ، زيرا بين آن دو شباهتى وجود دارد ، همانطور كه رقبات ثابت نيز از جهت ثبات و قيام بعناصر ثابت خانواده شباهت دارند .\r\n5750 - و در روايت حسن بن محبوب ، از محمّد بن نعمان احوال آمده است كه گفت : از امام صادق عليه السّلام شنيدم كه ميفرمود : زنان از\r\n« عقار » - يعنى ملك و\r\n","description":"","footnote":"","page_name":" 268 ","page_number":268},
  {"content":"\r\nمزرعه و باغ - ارثى نميبرند ، و سهم ايشان بهاى ساختمان و درخت و نخل است - مقصود از ساختمان در اين بيان خانه ها است ، و مراد از زنان همسر است - .\r\n5751 - و محمّد بن وليد ، از حمّاد بن عثمان ، از امام صادق عليه السّلام روايت كرده است ، كه فرمود : همانا بدان جهت بهاى چوب و آجر را براى زن مقرّر داشته‌اند ، كه او با ازدواج جديد عنصر بيگانه اى را كه موجب فساد مواريث است بجمع ورثه وارد نكند - و\r\n« طوب » - كه در عبارت اين خبر آمده - نوعى از آجرهاى بزرگ پخته است .\r\n5752 - و در روايت حسن بن محبوب ، از علىّ بن رئاب ، و ابو محمد خطَّاب همدانىّ ، از طربال از امام أبو جعفر باقر عليه السّلام آمده است كه فرمود : زن از دهكده ها ، و خانه ها ، و سلاح ، و اسبهائى كه شوهرش بجا نهاده است ارث نميبرد ، و از مال ، و بردگان ، و جامه ها ، و اثاث خانه كه آنها را بجا نهاده است ارث ميبرد ، آنگاه فرمود : و مصالح از تنه هاى نخل و نى و درها ارزشيابى مىشود ، و حقّ او از آن اشياء به او داده مىشود .\r\n5753 - و أبان ، از فضل بن عبد الملك ، و [ يا از 
  ] ابن أبى يعفور روايت كرده\r\n","description":"","footnote":"","page_name":" 269 ","page_number":269},
  {"content":"\r\nاست كه گفت : از امام صادق عليه السّلام سؤال كردم كه آيا مرد چيزى از خانهء زنش را و زمين مزروعيش را به ارث ميبرد ؟ يا در اين مورد بمنزلهء زن است و چيزى از اينها به ارث نميبرد ؟ امام فرمود : هر يك از مرد و زن از هر چيزى كه يكى از آن دو بجاى نهاده باشد ارث ميبرد .\r\nمصنّف اين كتاب - رحمه الله - گفت : اين در صورتيست كه آن زن از آن مرد فرزندى داشته باشد ، ولى اگر از آن مرد فرزندى نداشته باشد ، از اصول چيزى بجز بهاى آن را به ارث نميبرد ، و دليل صدق اين مدّعى :\r\n5754 - خبريست كه محمّد بن أبى عمير ، از ابن اذينه روايت كرده است ، دائر بر اينكه زنان زمانى كه فرزندى داشته باشند از رباع - يعنى خانه و مسكن و بوستان و كشتزار - سهمى به ايشان داده مىشود .\r\n5755 - و امام رضا عليه السّلام ضمن جواب مسائل محمّد بن سنان براى او نوشته است : علَّت اينكه سهم زنان از ميراث را نصف سهم مردان قرار ميدهند ، اينست كه زن چون ازدواج كند ميگيرد ، ولى مرد مىبخشد ، پس به همين جهت بر سهم مردان افزوده شده است .\r\nو علَّت ديگر در اينكه سهم مرد را دو برابر سهم زن قرار ميدهند اينست كه زن\r\n","description":"","footnote":"","page_name":" 270 ","page_number":270},
  {"content":"\r\nاگر احتياج پيدا كند تحت كفالت مرد است ، و مرد مكلَّف است كه امور معاش او را كفايت كند و نفقه اش را بپردازد ، در صورتى كه زن مكلَّف نيست كه معاش مرد را سامان بخشد ، و اگر مرد محتاج شود زن بپرداختن نفقهء او الزامى ندارد ، پس به همين جهت بر سهم مرد افزوده شده است ، و بيان خداوند عزّ و جلّ ناظر به همين معنى است آنجا كه ميفرمايد : مردان قيّم و سرپرست زنانند ، و اين بدان جهتست كه خدا بعضى از آدميان را بر بعضى برترى داده است ، و نيز بدان جهت است كه ايشان از اموال خودشان انفاق ميكنند و سامان دادن اقتصاد خانواده را بر عهده دارند .\r\n5756 - و در روايت حمدان بن حسين ، از حسين بن وليد ، از ابن بكير ، از عبد الله بن سنان آمده است كه گفت : به امام صادق عليه السلام معروض داشتم كه بچه علَّتى ميراث مرد برابر با سهم دو زن شده است ؟ امام فرمود : اين بعلَّت صداقى است كه خدا براى زن مقرّر فرموده است .\r\n5757 - و ابن أبى عمير ، از هشام روايت كرده است كه ابن أبى العوجاء بمحمّد بن نعمان احول گفت : زن ضعيف را چه موجب شده است كه داراى يك سهم است ، در حالى كه مرد قوىّ و بدون نياز داراى دو سهم است ؟ وى گفت : من اين سخن را براى امام صادق عليه السلام باز گفتم ، امام فرمود : زن عاقله اى ندارد ، و\r\n","description":"","footnote":"","page_name":" 271 ","page_number":271},
  {"content":"\r\nنفقه اى و جهادى بر عهده اش نيست . - و امام موارد ديگرى غير اين را شماره كرد - و اين مسئوليّتها همگى بر عهدهء مرد است ، پس بدين جهت براى او دو سهم ، و براى زن يكسهم مقرّر شده است .\r\nشرح : « عاقله اى ندارد ، يعنى ديهء كسى از خويشان را كه به خطا مرتكب قتلى شده به عهده ندارد » .\r\n5758 - و محمّد بن أبى عبد الله كوفىّ ، از موسى بن عمران نخعىّ ، از عمويش حسين بن يزيد ، از علىّ بن سالم ، از پدرش روايت كرده است كه گفت : از امام صادق عليه السلام سؤال كردم كه : چگونه ميراث براى مرد دو برابر زن شده است ؟\r\nفرمود : اين بدان جهت است كه دانه هائى كه آدم عليه السلام و حوّاء در بهشت خوردند ، هجده دانه بوده ، كه آدم دوازده دانهء آن را خورده ، و حوّاء شش دانهء آن را پس بدين جهت ميراث يك مرد برابر با دو زن شده است .\r\nشرح : « در سند اين خبر على بن سالم ضعيف است و اعتبارى ندارد ، و خوردن آدم دوازده دانه گندم منهيّ عنه را و حوّا شش دانه را كه نيم آنست در حقيقت كمتر بودن جرم حوّا را مىرساند و بايد ارث بيشتر برد چون كمتر خلاف از او سر زده است ، ولى ميتوان گفت : نياز بيشتر مرد را در نظر داشته چون با خوردن شش دانه نيازش بر طرف نمىشده است ، و مؤلَّف در علل الشرائع روايت ديگرى با سند از حضرت رضا عليه السلام آورده است كه امير مؤمنان عليه السلام فرموده سنبله سه دانه گندم برآورد ، و ابتدا حوّا از آن يك حبّه خورد و دو دانه را بخورد آدم داد از اين جهت زن نيم سهم مرد را مىبرد . بارى اين گونه اخبار در غير احكام شرعيّه چندان حجيّت ندارد و در\r\n","description":"","footnote":"","page_name":" 272 ","page_number":272},
  {"content":"\r\nاحكام شرعيّه نيز با شرائطى قابل قبول است ولى غالبا فاقد آن شرائط هستند » .\r\n5759 - و نضر بن سويد ، از يحيى الحلبىّ ، از ايّوب بن عطيّهء حذّاء روايت كرده است كه گفت : از امام صادق عليه السّلام شنيدم كه ميفرمود : رسول خدا صلَّى الله عليه و آله فرموده : من نسبت به ولايت امور و تأمين مصالح هر مؤمن از خود او اولى هستم ، و هر كس كه مال بجاى گذارد ، آن مال براى وارث اوست ، و كسى كه دينى يا عيالى بجاى گذارد ، مرجع آن منم و مسئوليّت آن بر عهده منست .\r\nشرح : « يعنى ولايت من در آن جهت است كه همه بنفع و سود امّت است . و گفته‌اند : روايت شده كه اين كلام رسول خدا صلَّى الله عليه و آله سبب اسلام بيشتر يهوديان شد » .\r\n5760 - و اسماعيل بن مسلم سكونى ، از امام جعفر بن محمّد ، از پدرش - صلوات الله عليهما - از أبو ذرّ - رحمة الله عليه - روايت كرده است كه گفت : از رسول خدا - صلَّى الله عليه و آله - شنيدم ميفرمود : چون كسى در سفرى بميرد ، وفاتش را از خانواده اش مكتوم مداريد ، زيرا كه آن امانتى براى عدّهء زن او است تا آن را نگاه دارد ، و ميراث او كه ميان خويشاوندانش قسمت شود ، پيش از آنكه يكى از ايشان بميرد ، و سهم الإرث او از ميان برود .\r\n5761 - و امام صادق عليه السلام فرمود : خداى تبارك و تعالى دو هزار سال\r\n","description":"","footnote":"","page_name":" 273 ","page_number":273},
  {"content":"\r\nپيش از آنكه اجساد را خلق كند ، در جهان مجرّدات پيوند دوستى و رابطهء اخوّتى ميان ارواح منعقد ساخت ، و از اين رو چون قائم ما اهل بيت قيام كند ، دو برادرى را كه در جهان مجرّدات ميان ايشان ارتباط برقرار كرده است ، وارث يك ديگر ميسازد ، و برادر نسبى را وارث قرار نميدهد .\r\nشرح : « عالم ارواح را گويند عالم اظلَّه است ، و گفته‌اند مراد به خلق تقدير است نه خلق ذوات ، و اخبار چون تواتر ندارد تأويل كرده‌اند ، و بيان آن در مجلَّد 61 بحار مفصّل نقل شده و يكتن از فضلاى معاصر آن را توضيح داده و ميان اخبار مختلفش را بوجهى وجيه جمع كرده است » .\r\n\r\nباب نوادر ، و آن آخر ابواب اين كتابست\r\n5762 - حمّاد بن عمرو ، و أنس بن محمّد ، از پدرش ، همگى از امام جعفر بن - محمّد از پدرش ، از جدّش ، از امام علىّ بن ابى طالب - عليهم السّلام - از پيامبر صلَّى الله عليه و آله روايت كرده‌اند كه بعلىّ عليه السلام فرمود :\r\nيا علىّ تو را بوصيّتى توصيه ميكنم ، پس آن را محفوظ همى دار ، زيرا تا هر زمان كه وصيّت مرا محفوظ بدارى از خير برخوردارى :\r\nيا علىّ : كسى كه خشمى را فرو خورد در حالى كه به اجراء آن قادر باشد ، خدا بروز قيامت امنى و ايمانى را براى او در پى مىآورد كه طعم آن را در كام جانش مىيابد .\r\n","description":"","footnote":"","page_name":" 274 ","page_number":274},
  {"content":"\r\nيا علىّ : كسى كه وصيّتش را بهنگام رحلتش نيكو و كامل نسازد ، اين كوتاهى از جانب او نقصى در مردانگى او است .\r\nيا علىّ : برترين نوع جهاد ، جهاد كسى است كه چون روز را آغاز كند بظلم در بارهء كسى همّت نگمارد .\r\nيا علىّ : كسى كه مردم از زبانش بترسند از اهل دوزخ است .\r\nيا علىّ : بدترين مردم كسى است كه مردم براى احتراز از زخم زبان و آزارش او را گرامى دارند . و در روايتى ديگر آمده است كه براى احتراز از شرّش .\r\nشرح : « اين خبر را ابن ابى الدّنيا در ذمّ غيبت از طريق انس از پيغمبر صلَّى الله عليه و آله و سلَّم نقل كرده كه « شرّ النّاس يوم القيامة من يخاف لسانه أو يخاف شرّه » .\r\nيا علىّ : بدترين مردم كسى است كه آخرتش را بدنيايش بفروشد ، و بدتر از او كسى است كه آخرتش را بدنياى غير خود بفروشد .\r\nيا علىّ : كسى كه عذر معتذرى را - چه راستگو باشد و چه دروغگو - نپذيرد .\r\nبشفاعت من نخواهد رسيد .\r\nشرح : « چون ندامت طرف براى قبول عذر كافى است ، لذا چه عذر او درست باشد چه نباشد بايد انسان بپذيرد » .\r\nيا علىّ : خداوند عزّ و جلّ دروغ مصلحت آميز را دوست ميدارد ، و راست\r\n","description":"","footnote":"","page_name":" 275 ","page_number":275},
  {"content":"\r\nمفسده انگيز را منفور ميشمارد .\r\nيا علىّ : كسى كه نوشيدن شراب را براى غير خدا ترك گويد خدا او را از صراحيهائى مهر مشك بر نهاده سقايت مىكند . پس علىّ عليه السّلام گفت : براى غير خدا ؟ ! فرمود : آرى ، اگر به قصد حفظ جان خود آن را ترك گويد ، خدا عمل او را مشكور ميدارد .\r\nيا علىّ : شرابخوار بمانند بت پرست است .\r\nشرح : « يعنى عقوبتش چون بت پرست است ، لكن معلوم است كه عابد وثن مخلَّد در آتش است ، ولى صاحب گناه كبيره تا مادامى كه در دوزخ است عذابش مانند بت پرست است امّا خلود ندارد » .\r\nيا علىّ : خداوند عزّ و جلّ نماز شرابخوار را تا چهل روز قبول نميكند ، پس اگر او در اين چهل روز بميرد كافر مرده است .\r\nمصنّف اين كتاب - رحمه الله - گفت : يعنى در صورتى كه آن را حلال بداند .\r\nيا علىّ : هر مسكرى حرام است ، و هر چيز كه مقدار بسيار آن مست كند ، جرعه اى از آن نيز حرامست .\r\nيا علىّ : همگى گناهان را در حجره اى نهاده‌اند ، و شرب خمر را كليد آن قرار داده‌اند .\r\n","description":"","footnote":"","page_name":" 276 ","page_number":276},
  {"content":"\r\nيا علىّ : بر شرابخوار ساعتى ميگذرد كه در آن ساعت پروردگار عزّ و جلّ خود را نميشناسد .\r\nيا علىّ : برافكندن كوههاى استوار از برافكندن حكومتى كه دوران او سپرى نشده باشد آسانتر است .\r\nشرح : « مراد آنست كه تا اسباب زوال حكومتى پيدا نشود آن حكومت بر جا است و از بين نخواهد رفت ، مثل اينكه مردم خود راضى بحكومتى باشند و از آن اطاعت كنند ، و فرمان او را مخالفت نكنند ممكن نيست آن حكومت زائل شود مگر با مردمش » .\r\nيا علىّ : كسى كه نه از دينش متنفع شوى و نه از دنيايش ، تو را در همنشينى او خيرى نيست ، و كسى كه مقام تو را پاس ندارد ، و تو را محترم نشمارد ، مقام او را پاس مدار ، و او را محترم مشمار .\r\nيا علىّ : همى سزد تا هشت خصلت در وجود مؤمن دست بهم دهد : متانت و مقاومتى بهنگام بلاء ، و شكرى بهنگام رفاه ، و قناعتى به روزى مقدّر از جانب خداوند عزّ و جلّ ، چنان كه بر دشمنان ستم روا ندارد ، و بار توقّع خود را بر دوستان تحميل نكند ، بدنش از تحمّل كار خود خسته و ملول است ، و مردمان از جانب او در آسايش و امانند .\r\nيا علىّ : چهار گروهند كه دعائى از ايشان ردّ نميشود : پيشوائى كه عدالت پيشه سازد ، و پدرى كه بفرزندش دعا كند ، و مردى كه در غياب دوستش او را بدعا ياد\r\n","description":"","footnote":"","page_name":" 277 ","page_number":277},
  {"content":"\r\nكند ، و كسى كه از فشار ظلم دست بدعا بردارد ، و خداوند عزّ و جلّ در خطاب به او ميگويد : قسم بعزّت و جلالم اگر چه زمانى بر مظلوميّت تو بگذرد انتقام تو را خواهم گرفت .\r\nيا علىّ : هشت گروهند كه اگر مورد اهانت واقع شوند ميبايد تا كسى جز خودشان را سرزنش نكنند : كسانى كه بسفره اى روند كه به آن دعوت نشده‌اند ، و آنان كه به صاحب خانه فرمان دهند ، و كسانى كه از دشمنانشان طلب خير كنند ، و آنان كه از لئيمان احسان طلب كنند ، و كسانى كه ميان دو نفر كه رازى با يك ديگر باز ميگويند بىدعوتى داخل شوند ، و كسانى كه به قدرت حاكم بىاعتنائى كنند ، و آنان كه در جايى بنشينند كه شايستگى آن را ندارند ، و كسانى كه روى سخن خود را به كسى آورند كه گوش به گفتارشان فرا نميدهد .\r\nيا علىّ : خدا بهشت را بر هر انسان زشتخوى بدزبانى كه از هر چه بگويد و از هر چه در باره اش بگويند باكى نميدارد حرام كرده است .\r\nيا علىّ : خوشا به حال كسى كه عمرش دراز و عملش نيكو باشد .\r\nيا علىّ : مزاح مكن كه هيبت از ميان برود ، و دروغ مگو كه فروغت فرو ميرد ، و از دو خصلت حذر كن ، يكى بىحوصلگى ، و ديگر تنبلى ، زيرا اگر بىحوصله شوى بر حقّ صبر نميكنى ، و اگر تنبل شوى حقّى را اداء نمينمائى .\r\n","description":"","footnote":"","page_name":" 278 ","page_number":278},
  {"content":"\r\nيا علىّ : هر گناهى را توبه اى است ، مگر سوء خلق را كه صاحب آن از هر گناه كه بيرون آيد بگناهى ديگر داخل مىشود .\r\nيا علىّ : چهار كس كيفر عملشان از همگان سريعتر است : يك آن كس كه تو در باره اش نيكى كرده اى ، ولى او مزد نيكى تو را با بدى داده ، و ديگر كسى كه تو در بارهء او ستم نكنى ، و او بر تو ستم كند ، و ديگر كسى كه براى انجام كارى با او تعهّدى كنى ، و تو بتعهّد خود وفا نمائى و او با تو خيانت كند ، و چهارم كسى كه تو خويشى وى را رعايت ميكنى و او از تو ميگسلد .\r\nتوضيح : « ترجمه جمله اخير مطابق نسخهء تحف العقول است و به نظر ميرسد در كلام تصرّف شده است » .\r\nيا علىّ : كسى كه بيحوصلگى بر او چيره شود ، آسايش از محيط او رخت بر مىبندد .\r\nيا علىّ : دوازده خصلت است كه مرد مسلمان را همى سزد بر خوان طعام بياموزد ، چهار خصلت از آن واجبست ، و چهار خصلت سنّت است ، و چهار خصلت أدبست أمّا آن چهار خصلت واجب : يكى آنست كه آنچه را مىخورد بشناسد ، و ديگر آنكه بهنگام گشودن دست بخوان طعام نام خدا را بر زبان براند ، و ديگر آنكه خدا را سپاس گويد ، و چهارم آنكه از منعم كريم خود راضى باشد .\r\n","description":"","footnote":"","page_name":" 279 ","page_number":279},
  {"content":"\r\nو امّا چهار خصلت سنّت عبارت از اينست كه روى پاى چپ بنشيند ، و با سه انگشت طعام صرف كند ، و از طعامى كه نزديك او نهاده شده بخورد ، و انگشتان را بمكد .\r\nو امّا چهار خصلت ادب نيز اينكه لقمه را كوچك بگيرد ، و آن را بنحو كامل بجود ، و كمتر به صورت مردم نگاه كند ، و دستها را بشويد .\r\nيا علىّ : خدا بهشت را از دو خشت آفريد : خشتى از زر و خشتى از سيم ، و ديوارهايش را از ياقوت و سقفش را زبرجد ، و سنگريزه اش را مرواريد ، و خاكش را زعفران ، و مشك بويا قرار داد ، و آنگاه به او گفت : سخن بگوى ! پس بهشت گفت : معبود حقّى جز خداى حىّ قيّوم نيست . سعادتمند كسى است كه بدرون من درآيد ، خداوند جلّ جلاله گويد : بعزّت و بجلالم قسم است ، كه شخص شرابخواره اى ، و سخن چينى ، و زن بمزدى ، و عسسى ، و مخنّثى ، و كفن دزدى ، و مأمور گمركى ، و قاطع رحمى ، و قدرى مذهبى به آن داخل نميشود .\r\nيا علىّ : از اين امّت ده طايفه بخداى عظيم كافر شده‌اند ؛ و آن ده طايفه عبارتند از نمّام ، و ساحر ، و زن به مزد ، و كسى كه به حرام در دبر زنى مواقعه كند ، يا با چهار پائى جمع شود ، يا با محرم خود نكاح نمايد ، يا براى انگيختن فتنه سعايت كند ، يا بمردمان\r\n","description":"","footnote":"","page_name":" 280 ","page_number":280},
  {"content":"\r\nجنگ افروز سلاح بفروشد ، يا از دادن زكات امتناع نمايد ، يا با داشتن ثروت حجّ نكرده بميرد .\r\nيا علىّ : وليمه اى جز در پنج مورد نيست : در عرس ، يا خرس ، يا عذار ، يا و كار يا ركاز . پس عرس وليمهء ازدواج است ، و خرس وليمهء تولَّد است ، و عذار وليمهء ختنه است ، و و كار وليمهء ساختن يا خريدن خانه است ، و ركاز وليمهء حاجّ بهنگام بازگشت از مكَّه است .\r\nمصنّف اين كتاب - رحمه الله - گفت : يكى از اهل لغت را شنيدم كه در معنى و كار ميگفت : طعامى را كه مردم بمناسبت ساختن يا خريدن خانه به آن دعوت ميشوند « وكيره » و و كار از آنست ، و طعامى را كه بمناسبت ورود از سفر اتّخاذ ميكنند « نقيعه » و « ركاز » ميگويند ، و ركاز بمعنى غنيمت است ، و گوئى كه تشريع اين اطعام و ترتيب اين وليمه براى قدوم از مكَّه بمناسبت ثواب عظيمى است كه صاحب آن به « غنيمت » ميبرد ، و سخن پيمبر صلَّى الله عليه و آله كه فرمود : « روزه در فصل زمستان غنيمتى بىزحمت و بدون تحمّل مشقت است » از اين باب است .\r\nيا علىّ : براى انسان خردمند شايسته نيست كه جز در سه مورد از وطن كوچ\r\n","description":"","footnote":"","page_name":" 281 ","page_number":281},
  {"content":"\r\nكند : يا به قصد مرمّت معاش ، و يا ساختن توشه براى معاد ، يا لذّتى در غير حرام .\r\nيا علىّ : سه چيز در دنيا و آخرت از مكارم اخلاقست : نخست آنكه چون كسى بر تو ستم كرد از او درگذرى ، و ديگر آنكه با كسى كه از تو ببرد بپيوندى ، و سوّم آنكه در مقابل كسى كه با تو سفاهت و لجاجت كند بردبارى كنى .\r\nيا علىّ : بشناخت قدر چهار چيز پيش از فرارسيدن چهار چيزى بشتاب : جوانيت پيش از پيريت ، و تندرستيت پيش از بيماريت ، و توانگريت پيش از درويشيت ، و زندگيت پيش از مرگت .\r\nيا علىّ ، خداوند عزّ و جلّ اين امور را براى امّت من ناپسند داشته است : سبك شمردن نماز ، و منّت نهادن در صدقه ، و وارد شدن به مسجد در حال جنابت ، و خنده در گورستان ، و سركشيدن بخانهء مردم ، و نگاه كردن بفروج زنان ، - كه آن موجب نابيناشدنست - و سخن گفتن در حال مجامعت را - كه موجب گنگشدنست - ، و خواب ما بين نماز مغرب و عشاء را - كه موجب حرمان از رزقست - ، و غسل در فضاى باز بدون زير جامه ، و داخل شدن به نهرها با نداشتن ساتر عورت - زيرا كه درون نهرها فرشتگانى سكونت دارند - ، و داخل شدن بحمّام بدون زير جامه را ، و سخن گفتن ميان اذان و اقامه در نماز صبح را ، و سفر كردن در درياى طوفانى را ، و خوابيدن بالاى بام بدون نرده و ديواره را ، و فرمود : كسى كه بر بامى بدون نرده بخوابد تعهّد خدا در\r\n","description":"","footnote":"","page_name":" 282 ","page_number":282},
  {"content":"\r\nحفظ و حراستش را از دست داده است ، و خدا ناپسند ميدارد كه شخصى در خانه اى تنها بخوابد ، و ناپسند ميدارد كه با همسرش در حال حيض مقاربت كند ، پس اگر چنين كرد و طفل در حال ابتلاء به خوره يا پيسى متولَّد شد كسى جز خودش را سرزنش نكند ، و خدا ناپسند ميدارد كه شخص با كسى كه مبتلا به خوره است همسخن شود ، مگر آنكه به قدر ذراعى با او فاصله داشته باشد ، و فرمود : از شخص مبتلا به خوره بگريز ، چنان كه از شير ميگريزى .\r\nو خدا ناپسند ميدارد كه چون شخص محتلم شود ، قبل از غسل از احتلام با همسرش مقاربت كند ، پس اگر چنين كرد و كودك ديوانه متولَّد شد جز خودش را سرزنش نكند .\r\nو خدا ادرار كردن در كرانهء نهر جارى را و قضاء حاجت در زير درخت يا نخلى بارور را ، و قضاء حاجت در حال ايستادن را ناپسند داشته است ، و نيز پوشيدن كفش در حال ايستادن را ناپسند داشته ، همچنين ناپسند ميدارد كه كسى با نداشتن چراغ به حجره اى تاريك داخل شود .\r\nيا علىّ : آفت شرافت اصل فخر فروختن است .\r\nيا علىّ : كسى كه از خداوند عزّ و جلّ بترسد همه چيز از او ميترسد ، و كسى كه از\r\n","description":"","footnote":"","page_name":" 283 ","page_number":283},
  {"content":"\r\nخداوند عزّ و جلّ نترسد ، خدا او را از همه چيز ميترساند .\r\nيا علىّ : هشت گروهند كه خدا نمازشان را قبول نميكند ، بندهء فرارى تا زمانى كه بسوى مولاى خود بازگردد ، و زن نافرمانى كه شوهرش بر او خشمگين باشد ، و آن كس كه از پرداختن زكات امتناع كند ، و آن كس كه وضوء را واگذارد ، ( بىوضو به نماز ايستد ) و دختر بالغى كه بدون مقنعه نماز بگذارد ، و امام قومى كه به امامت ايشان بايستد در حالى كه از او كراهت داشته باشند ، و شخص مست ، و كسى كه بول و غائطش بر او فشار آورد و او خوددارى كند .\r\nيا علىّ : چهار صفت است كه در وجود هر كس باشد خداى تعالى خانه اى در بهشت براى او بنا مىكند : كسى كه يتيمى را پناه دهد ، و بر ضعيفى رحمت آورد ، و بر والدينش دلسوزى كند ، و در بارهء مملوكش مدارا نمايد .\r\nيا علىّ : سه چيز است كه چون كسى با داشتن آن خداى عزّ و جلّ را ديدار كند ، از برترين مردم خواهد بود : كسى كه بسوى خدا آيد در حالى كه عمل به فرائض الهى را با خود داشته باشد عابدترين مردم است ، و كسى كه از محارم خداوند عزّ و جلّ اجتناب كند از پارساترين مردم است ، و كسى كه به روزى خدا داده اش قانع باشد از بىنيازترين مردمان است .\r\n","description":"","footnote":"","page_name":" 284 ","page_number":284},
  {"content":"\r\nيا علىّ : سه چيز است كه مردم طاقت آن را ندارند : مواسات با برادر در مال خود ، و دادن داد مردم از وجود خود ، و ذكر خدا در همه حال ، و اين ذكر خدا « سبحان الله و الحمد لله و لا إله الَّا الله و الله أكبر » نيست ، بلكه آنست كه چون در برابر چيزى كه بر او حرامست واقع شود از خداوند عزّ و جلّ در بارهء آن بترسد ، و آن را ترك كند .\r\nيا علىّ : سه گروهند كه اگر چه به آئين انصاف با ايشان رفتار كنى بر تو ستم ميكنند : فرومايگان ، و خاندان ، و خدمتكارت . و سه گروهند كه حقّ خود را به سنگ تمام از سه گروه نميستانند : آزادى از برده اى ، و عالمى از جاهلى ، و نيرومندى از ناتوانى .\r\nشرح : « مراد از صدر كلام بيان روحيّات آن افراد است به حقيقت و واقع ، نه آنكه تجويز ترك انصاف باشد ، بدين معنى كه اينان چون اين چنين هستند لذا انسان لابد و ناگزير است با ايشان به مدارا و صبر و نرمى رفتار كند ، و آزار آنها را تحمّل نمايد ، و مراد به ذيل كلام آنست كه نمىسزد كه با اين گروه مردم سختگيرى كرد ، چون در مرتبهء ادنى هستند و درجه سوّم جامعه بشمار ميروند » .\r\nيا علىّ : هفت صفت است كه چون در وجود كسى گرد آيد حقيقت ايمان را بكمال يافته است ، و درهاى بهشت به روى او باز است : كسى كه وضوى خود را شاداب سازد ، و نمازش را نيكو بجاى آورد ، و زكات مالش را بپردازد ، از خشم خود جلوگيرى كند ، و زبانش را زندانى سازد ، و از گناهانش آمرزش بطلبد ، و شرط پيروى و دوستى\r\n","description":"","footnote":"","page_name":" 285 ","page_number":285},
  {"content":"\r\nاهل بيت پيمبرش ( سلام الله عليهم ) را بجا آورد .\r\nيا علىّ : خدا سه كس را از رحمت خود محروم و مهجور ساخته است : كسى كه توشه اش را تنها بخورد ، و كسى كه تنها راه بيابان را در پيش گيرد ، و كسى كه تنها در خانه اى بخوابد .\r\nيا علىّ : سه عمل است كه بيم جنون از آن ميرود : قضاء حاجت در ميان قبور ، و راه رفتن در يك پاى افزار ، و تنها خفتن در خانه .\r\nيا علىّ : سه مورد است كه دروغ گفتن در آن نيكو است : تدبير در جنگ ، و وعده دادن به همسر و زوجه ، و اصلاح ميان مردم . و همنشينى سه طايفه دل را ميميراند : همنشينى فرومايگان ، و همنشينى توانگران ، و گفتگو با زنان .\r\nيا علىّ : سه چيز از حقايق ايمانست ! انفاق در حال تنگدستى ، و گرفتن داد مردم از خويشتن ، و بذل علم بر جويندهء آن .\r\nيا علىّ : سه چيز است كه چون در وجود كسى نباشد ، عملش كامل نميشود :\r\nيكى آن پارسائى كه او را از معاصى خدا مانع شود ، و ديگر خلقى كه بوسيلهء آن با مردم مدارا كند ، و سوّم حلمى كه سفاهت سفيهان را از سوى خود بگرداند .\r\n","description":"","footnote":"","page_name":" 286 ","page_number":286},
  {"content":"\r\nيا علىّ : براى مؤمن در دنيا سه شادمانى موجود است : ديدار برادران ، و افطارى دادن به روزه دار ، و تهجّد در ساعات آخر شب .\r\nيا علىّ : تو را از سه خصلت نهى ميكنم : از حسد ، و حرص و كبر .\r\nيا علىّ : چهار خصلت علامت شقاوتست : خشكى چشم ، و قساوت قلب و طول أمل ( درازى آرزو ) ، و حبّ بقاء در اين سراى .\r\nيا علىّ : سه چيز موجب ترفيع درجاتست ، و سه چيز كفّاره سيّئاتست ، و سه چيز علَّت هلاكست ، و سه چيز موجب نجات .\r\nامّا آن سه چيز كه موجب ترفيع درجاتست : كامل ساختن وضوء ، در هواى بسيار سرد ، و انتظار نماز از پى نماز ، و پيمودن راه در شب و روز بسوى جماعات است .\r\nو امّا آن سه چيز كه كفّارهء سيّئاتست بر ملا ساختن سلام ، و اطعام طعام ، و گذراندن بخشى از شب بهنگام خفتن مردم به ركوع و سجود و قيام است . و امّا آن چيز كه علَّت هلاكست ، يكى بخلى است كه ( مانعى از عقل و شرع در برابر خود نيابد ، و ) آدمى را مطيع خود سازد و بموجب آن عمل نمايد ، و ديگر هواى نفسى است كه همگى نيروهاى وجود انسان تابع و فرمانبردار آن گردد ، و ديگر آنكه آدمى گرفتار خوى مهلك خودپسندى شود . و امّا آن سه چيز كه موجب نجات است ، خوف خدا در نهان و آشكار ، و رعايت اعتدال در حال فقر و غنى ، و سخن عدل است در حال\r\n","description":"","footnote":"","page_name":" 287 ","page_number":287},
  {"content":"\r\nرضايت و بهنگام خشم .\r\nيا علىّ : طفل بعد از آنكه از شير گرفته شد حكم رضاع مورد ندارد ، و نوجوان چون محتلم شود يتيمى ديگر وجود ندارد .\r\nيا علىّ : اگر احسان بوالدينت به پيمودن دو سال راه ، و اگر صلهء رحم بيك سال ، و اگر عيادت مريضى به پوئيدن دو ميل راه ، و اگر تشييع جنازه اى به سه ميل ، و اگر ديدار برادرى داراى رابطهء اخوّت في الله چهار ميل ، و اگر فريادرسى گرفتارى به پنج ميل ، و اگر يارى مظلومى به پيمودن شش ميل راه نيازمند باشد آن راه را طى كن ، و در همه حال از خدا آمرزش بطلب .\r\nيا علىّ : مؤمن را سه علامت است : نماز و زكات و روزه ؛ و متكلَّف را سه علامت است : در حضور تملَّق ميگويد ، و در غياب غيبت مىكند ، و چون مصيبتى به كسى رسد او را بشماتت ميگيرد ، و ظالم را سه علامت است : زير دستان را بسر پنجه چيرگى ، و زبردستان را بنافرمانى مقهور ميسازد ، و از ستمكاران پشتيبانى مىكند ، و رياكار را سه علامت است : چون در برابر مردم باشد خود را فعّال نشان ميدهد ، و چون تنها مىشود تنبلى مىكند ، و دوست ميدارد كه مردم در همگى شئون زندگيش او را بستايند . و منافق را سه علامت است : چون سخن بگويد دروغ ميگويد ، و چون وعده كند\r\n","description":"","footnote":"","page_name":" 288 ","page_number":288},
  {"content":"\r\nتخلَّف مىكند ، و چون او را امين قرار دهند خيانت روا ميدارد .\r\nيا علىّ : نه چيز موجب نسيانست : خوردن سيب ترش ، و خوردن پنير و گشنيز و نيمخوردهء موش ، خواندن سنگ نوشتهء قبور ، راه رفتن در ميان دو زن ، و زنده رها كردن شپش ، و حجامت در نزديكى مخچه ، و ادرار كردن در آب راكد .\r\nيا علىّ : لذّت زندگى در سه چيز است : خانه اى وسيع ، و كنيزكى زيبا ، و اسبى « قبّاء » - يعنى ميان باريك .\r\nمصنّف اين كتاب - رحمه الله - گفت : در كوفه از مردى لغتشناس شنيدم كه ميگفت : اسب قبّاء آنست كه شكمش لاغر باشد . در لغت ميگويند : « فرس أقبّ و قبّاء » زيرا فرس هم بر نر اطلاق مىشود ، و هم بر ماده ، ولى كلمهء « قبّاء » مخصوص اسب ماده است .\r\nذو الرّمّه گفته است : روزى اسبانى طلائى رنگ دراز پشت كه لاغرى در احشائشان راه يافته بود پيرامون او گوشها را تيز كرده و بمراقبتش پرداخته بودند .\r\nو كلمه « صحر » كه در شعر ذو الرّمه آمده ، اسبى است كه رنگ آن متمايل بسرخى است ، و اين رنگ در گور خرها ديده مىشود ، و « سماحيج » در آن بيت جمع سمحج بمعنى دراز است و « قبب » بمعنى لاغرى است .\r\n","description":"","footnote":"","page_name":" 289 ","page_number":289},
  {"content":"\r\nيا علىّ : به خدا قسم اگر در دولت اشرار ( مردم شرير ) فرد فرومايه اى در قعر چاهى باشد ، هر آينه خداوند عزّ و جلّ بادى را بسوى او ميفرستد تا او را از آن پست بر جاى برآورد ، و بر فراز سر مردم خيّر قرار دهد .\r\nيا علىّ : كسى كه خود را به غير موالى خود نسبت دهد ، پس لعنت خدا بر او باد ؛ و كسى كه مزد اجيرى را از او باز دارد ، پس لعنت خدا بر او باد ؛ و كسى كه حادثه اى پديد آورد ، و يا حادثه سازى را پناه دهد ، پس لعنت خدا بر او باد ! پس سؤال كردند كه آن حادثه چيست ؟ فرمود : آن حادثه قتل است .\r\nيا علىّ : مؤمن كسى است كه مردم او را بر اموال و نفوسشان امين شمارند ، و مسلم كسى است كه مسلمين از دست و زبانش در سلامت باشند ، و مهاجر كسى است كه از بديها هجرت كرده باشد .\r\nيا علىّ : محكمترين دستگيره ايمان دوستى در راه خدا و دشمنى در راه خداست .\r\nيا علىّ : كسى كه از زن خود اطاعت كند ، خدا او را برو در آتش مىافكند ، پس علىّ عليه السلام پرسيد : مقصود از اين اطاعت چيست ؟ فرمود مقصود اينست كه او را در رفتن بحمّامها و عروسىها و عزاها و پوشيدن لباسهاى نازك آزاد گذارد .\r\n","description":"","footnote":"","page_name":" 290 ","page_number":290},
  {"content":"\r\nيا علىّ : خداوند تبارك و تعالى بوسيلهء اسلام كبر و غرور جاهليّت و افتخار آن بپدران را بزدود ، كه مردمان همگى از آدمند ، و آدم از خاكست ، و گرامىترين ايشان نزد خدا پرهيزگارترين ايشانست .\r\nيا علىّ : بهاى ميته ، و بهاى سگ ، و بهاى شراب ، و مهر زانيه ، و رشوه در قضاء ، و مزد كاهن از اقسام سحت و از مكاسب حرام و پليد است .\r\nيا علىّ : كسى كه علمى را بياموزد ، تا با سفيهان لجاج و تفاخر كند ، يا آن را وسيلهء مجادلهء با دانشمندان قرار دهد ، يا مردم را بسوى خود بخواند ، پس او از اهل دوزخ است .\r\nيا علىّ : چون بندهء خدا بميرد مردم ميگويند چه چيز بجاى نهاده ، و فرشتگان ميگويند : چه چيز از پيش فرستاده است ؟\r\nيا علىّ : دنيا زندان مؤمن و بهشت كافر است .\r\nيا علىّ : مرگ فجأه و ناگهانى براى مؤمن راحت و براى كافر حسرتست .\r\nيا علىّ : خداى تبارك و تعالى به دنيا وحى كرد كه هر كس مرا خدمت كند او را خدمت كن ، و هر كه تو را خدمت كند خسته و رنجورش ساز .\r\n","description":"","footnote":"","page_name":" 291 ","page_number":291},
  {"content":"\r\nيا علىّ : دنيا اگر نزد خداى تبارك و تعالى برابر با بال پشه اى ارزش ميداشت ، هر آينه شربت آبى از آن را بكافر نمينوشاند .\r\nيا علىّ : هيچ فردى از اقوام نخستين و مردم عصر واپسين وجود ندارد يعنى از گذشتگان و آيندگان نباشد مگر آنكه در روز قيامت آرزو مىكند كه اى كاش جز قوتى از اين دنيا به او داده نشده بود .\r\nيا علىّ : بدترين مردم كسى است كه خدا را در قضايش متّهم سازد .\r\nشرح : « يعنى چنان پندارد كه اگر خدا فلان تقدير را نمىكرد بهتر بود ، يا بهتر اين بود كه فلان چيز فلان طور بود و امثال اينها » .\r\nيا علىّ : نالهء مؤمن تسبيح ، و فريادش تهليل ، و خوابيدنش در بستر عبادت ، و گشتنش از اين پهلو به آن پهلو جهاد در راه خداست ، پس اگر از بيماريش عافيت يافت بحالتى در ميان مردم گام ميسپارد كه گناهى بر ذمّه ندارد .\r\nيا علىّ : اگر پاچهء گوسفندى به من هديّه كنند آن را قبول ميكنم ، و اگر به صرف پاچه اى ( يا به راه دورى ) دعوت شوم اجابت ميكنم .\r\nشرح : « اين خبر در كتاب معيشت » فقيه « گذشت و شرحى بر آن ذكر شد به مجلد 4 برقم 4070 مراجعه شود » .\r\nيا علىّ : زنان جمعه و جماعت ، و أذان و اقامه و عيادت بيمار ، و تشييع جنازه ، و\r\n","description":"","footnote":"","page_name":" 292 ","page_number":292},
  {"content":"\r\nهروله ميان صفا و مروه ، و دست سودن بر حجر الأسود ، و تراشيدن سر ، و تصدّى منصب قضا را بر عهده ندارند ، و ايشان مورد مشورت واقع نميشوند ، و جز بهنگام ضرورت ذبح نميكنند ، و آواز خود را به تلبيه بر نمىآورند ، و در كنار قبرى اقامت نميكنند ، و باستماع خطبهء عيدين نمىنشينند ، و امر ازدواجشان را خود متصدّى نميشوند ، و از خانهء شوهر جز به اذن او بيرون نميروند ، پس اگر زنى بىاذن شوهرش از خانهء او بيرون رود ، خدا و جبرئيل و ميكائيل او را لعنت ميكنند ، و زن چيزى از خانهء شوهرش بىاذن او نمىبخشد ، و شب را در حالى كه شوهرش بر او خشمگين باشد بصبح نمىآورد ، اگر چه شوهرش در حقّ او ظالم باشد .\r\nشرح : « اينكه فرمود : در كنار قبرى اقامت نمىكنند ، از اين رو است كه در عصر جاهلى زنان پس از مردن شوهر بر گور او چادر ميزدند و تا يك سال يا كمتر در آنجا عدّهء وفات را مىگذرانيدند و اسلام از اين كار منع فرموده است » .\r\nيا علىّ : اسلام برهنه است ، پس لباسش حيا ، و آرايشش وفا ، و مردانگيش عمل صالح ، و ستونش پارسائى است ، و هر چيزى را پايه اى است ، و پايهء اسلام محبّت اهل بيت است .\r\nيا علىّ : زشتخوئى شوم است ، و اطاعت زن مايهء پشيمانيست .\r\nيا علىّ : اگر نحوستى در چيزى باشد ، پس آن در زبان زنست .\r\n","description":"","footnote":"","page_name":" 293 ","page_number":293},
  {"content":"\r\nيا علىّ : سبكباران نجات يافتند .\r\nيا علىّ : كسى كه از روى عمد چيزى را بدروغ از من روايت كند ميبايد بداند كه جايگاهش دوزخ است .\r\nيا علىّ : سه چيز است كه بر نيروى حافظه مىافزايد ، و بلغم را از ميان ميبرد :\r\nيكى كندر ، و ديگرى مسواك ، و سوّم خواندن قرآنست .\r\nيا علىّ : مسواك از سنّت است ، و پاك و پاكيزه كننده دهانست ، و چشم را جلا ميدهد ، و خداى رحمان را خشنود ميسازد ، و دندانها را سفيد مىكند ، و زنگ و زردى دندانها را ميزدايد ، و لثه را محكم ميسازد ، و اشتهاى طعام را موجب مىشود ، و بلغم را از ميان ميبرد ، و نيروى حافظه را مىافزايد ، و حسنات را دو چندان مىكند ، و فرشتگان از آن شاد ميشوند .\r\nيا علىّ : خواب بر چهار قسم است : خواب پيمبران عليهم السلام بر پشتهاشان ، و خواب مؤمنان روى سمت راستشان ، و خواب كفّار و منافقين روى سمت چپشان ، و خواب شياطين برويشان .\r\nيا علىّ : خداوند عزّ و جلّ هيچ پيمبرى را مبعوث نكرده است ، مگر آنكه\r\n","description":"","footnote":"","page_name":" 294 ","page_number":294},
  {"content":"\r\nذرّيّه اش را از صلب خودش قرار داده ، و ذرّيّهء مرا از صلب تو قرار داده است ، و اگر تو نميبودى من ذرّيّه اى نميداشتم .\r\nيا علىّ : چهار چيز از شكننده هاى پشت است : امام و پيشوائى كه خداوند عزّ و جلّ را معصيت كند ، و امرش مطاع باشد ، و زنى كه شوهرش او را نگهدارى كند و او به شوهر خود خيانت نمايد ، و فقرى كه مبتلاى به آن چاره اى نيابد ، و همسايهء بد هميشگى .\r\nيا علىّ : عبد المطَّلب ( ع ) در عصر جاهليّت پنج سنّت را تأسيس كرد كه خداوند عزّ و جلّ آن را در اسلام جريان بخشيد : همسران پدران را بر پسران تحريم كرد ، پس خداوند عزّ و جلّ اين آيه را فرو فرستاد كه : « و زنانى را كه پدرانتان با ايشان نكاح كرده‌اند بنكاح مگيريد » . و او گنجى بيافت پس خمس آن را خارج ساخت ، و به صدقه داد ، پس خداى عزّ و جلّ اين آيه را فرو فرستاد كه : « و بدانيد كه هر غنيمت را كه بدست آوريد خمس آن براى خدا و براى رسول است - تا آخر آيه » و چون چاه زمزم را حفر كرد آن را\r\n« سقاية الحاجّ » ناميد ، پس خداى تبارك و تعالى اين آيه را فرو فرستاد كه : « آيا سقايت حاجّ و عمارت مسجد الحرام را با ايمان به خدا و روز باز پسين برابر نهاده‌ايد ؟ » . و براى خونبهاى آدمى صد شتر را مقرّر داشت ، پس خداى عزّ و جلّ آن را در اسلام اجراء فرمود : و طواف نزد قريش شمار معيّنى نداشت ، پس عبد المطَّلب\r\n","description":"","footnote":"","page_name":" 295 ","page_number":295},
  {"content":"\r\nهفت شوط را براى ايشان مقرّر داشت ، پس خداى عزّ و جلّ آن را در اسلام مجرى ساخت .\r\nيا علىّ : عبد المطَّلب با ازلام قرعه نمىافكند ، و بتها را نميپرستيد ، و از گوشت قربانيها براى بتها نميخورد ، و ميگفت : من پيرو آئين ابراهيمم عليه السلام .\r\nيا علىّ : عجيبترين مردم از جهت ايمان ، و عظيمترين ايشان از جهت يقين گروهى هستند كه در آخر الزمان زيست ميكنند ، زيرا ايشان بديدار پيمبر نپيوسته‌اند ، و حجّت از ايشان غائب است ، ولى ايشان به نوشته اى ايمان آورده‌اند .\r\nيا علىّ : سه چيز قسوت قلب مىآورد : شنيدن لهو ، و طلب شكار ، و آمدن بدرگاه و دربار پادشاه .\r\nيا علىّ : در لباسى از پوست حيوانى كه نوشيدن شير و خوردن گوشتش را حرام ميدانى نماز مگذار ، و همچنين در\r\n« ذات الجيش » و\r\n« ذات الصّلاصل » و\r\n« ضجنان » نماز به پا مدار .\r\nشرح : « ذات الجيش و ذات الصّلاصل و ضجنان نام سه وادى است در حجاز » .\r\nيا علىّ : از تخم پرندگان آن را كه دو طرفش با هم اختلاف داشته باشد ، و از ماهى آن را كه فلس داشته باشد ، و از پرندگان آن را كه بهنگام پرواز بال بر هم زدنش\r\n","description":"","footnote":"","page_name":" 296 ","page_number":296},
  {"content":"\r\nبيشتر باشد بخور . و خوردن گوشت آن را كه بهنگام پرواز بالش را گشوده بدارد ، و آن را بيحركت گذارد ، واگذار ، و از پرندگان آب زى آن را كه بمانند انسان معده داشته باشد ، يا در پشت پايش خارى داشته باشد بخور .\r\nشرح : « مراد از معده شايد سنگدان باشد زيرا همهء پرندگان داراى معده و روده هستند ، و شرح آن در كتاب ذبايح گذشت » .\r\nيا علىّ : از درندگان هر كدام كه داراى نيش باشد ، و از پرندگان هر كدام كه چنگال داشته باشد ، خوردنش حرامست ، تو آن را مخور .\r\nيا علىّ : سرقت ميوهء آويخته بدرخت ، و پيه خرما حدّ قطع ندارد .\r\nيا علىّ : مرد زناكننده مهرى بر عهده ندارد ، و قذفى كه به صورت كنايه و گوشه زدن باشد حدّى ندارد ، و حدّ شفاعت بر نميدارد ، و در قطع رحم ، و در مورد فرزند نسبت بپدرش ، و زن نسبت به شوهرش ، و غلام نسبت بمولايش قسم واقع نمىشود ، و سكوت يك روز تا شب ، و وصال در روزه ، و تعرّب بعد از هجرت بى مورد است .\r\nشرح : « يكى از اقسام روزه در اديان گذشته روزهء صمت بوده كه از قصّه مريم بنت عمران فهميده مىشود و اسلام آن را نسخ كرده است و همچنين دو روز را در روزه بهم پيوستن » .\r\nيا علىّ : پدرى را بكيفر قتل پسرش نميكشند .\r\nيا علىّ : خدا دعاى دل بىتوجّه را مستجاب نميكند .\r\nيا علىّ : خواب عالم از عبادت عابد برتر است .\r\n","description":"","footnote":"","page_name":" 297 ","page_number":297},
  {"content":"\r\nيا علىّ : دو ركعتى كه عالم بجا آورد ، از هزار ركعتى كه عابد بگزارد برتر است .\r\nيا علىّ : زن جز با اجازهء همسرش ، و غلام جز با اجازهء مولايش ، و ميهمان جز با اجازهء ميزبانش روزهء مستحبّ نميگيرند .\r\nشرح : « مشهور كراهت اين امور است » .\r\nيا علىّ : روزهء عيد فطر حرامست ، و روزهء عيد اضحى حرام است ، و روزهء وصال حرامست ، و روزهء خاموشى ( صمت ) حرامست ، و روزهء نذر معصيت حرامست ، و روزهء سراسر عمر ( روزهء دهر ) حرامست . ( شرح آن در مجلَّد دوم گذشت )\r\nيا علىّ : در زنا شش خصلت است : سه خصلت آن در دنيا ، و سه خصلت در آخرتست . امّا آن سه كه در دنيا است اينست كه رونق و هيبت را ميبرد ، و فنا را سرعت مىبخشد ، و رزق را قطع مىكند . و امّا آن سه كه در آخرت است ، دشوارى حساب ، و خشم خداى رحمان ، و جاودانگى در دوزخ است .\r\nيا علىّ : ربا ، هفتاد جزء است ، كه ساده ترين آنها بمانند اينست كه مرد با مادر خود در خانهء خدا زنا كند .\r\nيا علىّ : يكدرهم ربا نزد خداوند عزّ و جلّ از هفتاد زنا كه همگى آنها با محارم ، در\r\n","description":"","footnote":"","page_name":" 298 ","page_number":298},
  {"content":"\r\nخانهء خدا سر زده باشد عظيمتر است .\r\nيا علىّ : كسى كه قيراطى از زكات مالش را نپردازد ، نه مؤمن است ، و نه مسلم است و نه از كرامت انسانى و عزّت اسلامى برخوردار است .\r\nيا علىّ : تارك زكات بازگشت به دنيا را از خدا مسألت مىكند ، و اين در قول خداوند عزّ و جلّ آمده است كه فرمود : « تا چون يكى از ايشان را مرگ فرا رسد ميگويد : پروردگارا مرا باز گردانيد . تا آخر آيه » ( سورهء مؤمنون : 100 )\r\nيا علىّ : ترككنندهء حجّ اگر استطاعت داشته باشد كافر است چنان كه خداوند مىفرمايد : و خداى را حجّ بر ذمّهء مردم هر يك از ايشان كه استطاعت آن را داشته باشد مقرّر است ، و كسى كه كافر شود زيانى به خدا وارد نمىآورد ، زيرا خدا از جهانيان و همگى عوالم جهان بىنياز است . ( آل عمران : 97 )\r\nيا علىّ : كسى كه حجّ را بتأخير افكند تا بميرد خدا او را بروز قيامت يهودى يا نصرانى محشور مىكند .\r\nيا علىّ : صدقه قضائى را كه بشدّت استحكام يافته است ( يعنى قضاى حتمى ) بر طرف ميسازد .\r\nيا علىّ : صلهء رحم بر عمر مىافزايد .\r\nيا علىّ : طعامت را با نمك افتتاح كن ، و با نمك بپايان بر ، زيرا در نمك شفاء از هفتاد و دو درد نهفته است .\r\n","description":"","footnote":"","page_name":" 299 ","page_number":299},
  {"content":"\r\nيا علىّ : اگر در « مقام محمود » قيام كنم ، هر آينه براى پدرم ، و مادرم ، و عمويم ، و برادرى كه در عصر جاهليّت داشتم شفاعت خواهم كرد .\r\nيا علىّ : من پسر دو ذبيحم .\r\nشرح : « مراد از دو ذبيح اسماعيل فرزند ابراهيم خليل الرّحمن عليهما السّلام است ، و عبد الله بن عبد المطَّلب ، و هر دو اسما ذبيحند نه رسما ، و ما توضيحى در بارهء ذبح عبد الله پدر رسول خدا صلَّى الله عليه و آله در مجلَّد چهارم باب قرعه داده‌ايم بدان جا مراجعه شود ، و در روايت سليمان اعمش از امام صادق عليه السلام آمده است كه مراد از ذبيحين اسماعيل و برادرش اسحاق است زيرا وقتى كه اسماعيل سرافراز از امتحان بيرون آمد ، و ميان فرشتگان سربلندى يافت اسحاق تمنّا كرد اى كاش من بجاى او بودم ، خداوند فرشتگان را فرمود او را نيز ذبيح خوانيد ، و عرب عمو را نيز پدر خواند ، و قرآن نيز اسماعيل و اسحاق را پدران يعقوب گفته است » .\r\nيا علىّ : من حاصل دعاى ابراهيمم .\r\nشرح : « ناظر است به دعاى ابراهيم در آيهء شريفهء : * ( رَبَّنا وَابْعَثْ فِيهِمْ رَسُولًا مِنْهُمْ يَتْلُوا عَلَيْهِمْ آياتِكَ وَيُعَلِّمُهُمُ الْكِتابَ وَالْحِكْمَةَ ) * - الآية .\r\nيا علىّ : عقل چيزيست كه بوسيلهء آن بهشت بدست آيد ، و خشنودى خداى رحمان بوسيلهء آن خواسته شود .\r\nيا علىّ : نخستين مخلوقى كه خداوند عزّ و جلّ آن را خلق كرده ، عقل است ، پس چون آن را بيافريد ، او را فرمود : به پيش آى . پس عقل به پيش آمد ، سپس او را فرمود : واپس رو ، پس واپس رفت ، آنگاه فرمود : بعزّت و جلال خودم قسم آفريده اى\r\n","description":"","footnote":"","page_name":" 300 ","page_number":300},
  {"content":"\r\nرا نيافريده‌ام كه در پيشگاه من محبوبتر از تو باشد ، من بسبب تو ميگيرم و مىبخشم ، و بسبب تو پاداش مىدهم و بكيفر ميرسانم .\r\nشرح : « راغب اصفهانى در كتاب تفصيل النّشأتين گفته است : « مراد بعقل در اين خبر عقول بشرى نيست ، بلكه اشاره به آن جوهر شريفى است كه عقول بشر از آن سرچشمه گرفته است » . و اينكه در ابتداء كلام فرمود : نخستين مخلوق ، سپس گفت :\r\nآفريده اى را نيافريدم كه در پيشگاه من محبوبتر از تو باشد يعنى آفريده اى را تقدير نكردم كه نزد من از تو با ارزشتر باشد ، و مراد باقبال و ادبار او ، قابليّت او را براى عمل باوامر و نواهى و اكتساب علوم و معارف و كمالات و ارتقاء معرّفى فرمود ، و همان كه مدار تكليف و اختيار است تا ثواب و عقاب وجه داشته باشد » .\r\nيا علىّ : با بودن خويشاوندى نيازمند جاى صدقه ( به غير ) نيست .\r\nيا علىّ : صرف يكدرهم براى خضاب ، از انفاق هزار درهم در راه خدا بهتر است ، و در خضاب چهارده خاصيت است : باد را از گوشها ميراند ، و چشم را جلا ميدهد ، و موئين رگهاى درون بينى را نرم ميسازد ، و دهان را خوشبو مىكند ، و لثه ها را محكم مىسازد . و لاغرى و ضعف را از ميان ميبرد ، و وسوسهء شيطان را ميكاهد ، و فرشتگان از بوى آن شاد ميشوند ، و مؤمن بوسيلهء آن مسرور ميگردد ، و كافر بوسيله آن خشم ميگيرد ، و آن زينت و عطر است ، و منكر و نكير از آن شرم ميكنند ، و آن براى صاحبش در قبرش برات رهائى است .\r\nيا علىّ : گفتار را جز با كردار ، و ظاهر را جز با باطن ، و مال را جز با سخاوت و\r\n","description":"","footnote":"","page_name":" 301 ","page_number":301},
  {"content":"\r\nصدق را جز با وفاء ، و فقه را جز با پارسائى ، و صدقه را جز با نيّت ، و زندگى را جز با تندرستى ، و وطن را جز با امنيّت و مسرّت خيرى نيست .\r\nيا علىّ : از گوسپند هفت چيز حرام شده است : خون ، و نرى ، و مثانه ، و نخاع ، و غدّه ها ، و سپرز ، و زهره .\r\nيا علىّ : در چهار چيز چانه مزن : در خريدن قربانى ، و كفن ، و برده ، و كرايه مركب براى سفر مكَّه .\r\nيا علىّ : آيا شما را از شبيهترينتان در جهت خلق بخودم باز نگويم ؟ گفت : آرى يا رسول الله . فرمود : شبيهترين شما به من خوشخوى ترين ، و بردبارترين ، و خوشرفتارترين شما بخويشاوندانش و منصفترين شما در داورى راجع بخويشتن است .\r\nيا علىّ : امّت من بهنگام سوار شدن بكشتيها چون اين بيان الهى را بخوانند بيگمان در امانند :\r\n« * ( بِسْمِ الله الرَّحْمنِ الرَّحِيمِ ) * * ( : وَما قَدَرُوا الله حَقَّ قَدْرِه وَالأَرْضُ جَمِيعاً قَبْضَتُه يَوْمَ الْقِيامَةِ وَالسَّماواتُ مَطْوِيَّاتٌ بِيَمِينِه سُبْحانَه وَتَعالى عَمَّا يُشْرِكُونَ ) * . * ( بِسْمِ الله مَجْراها وَمُرْساها إِنَّ رَبِّي لَغَفُورٌ رَحِيمٌ ) * » « بنام خداوند بخشندهء مهربان ، و مشركين قدر و منزلت خدا را چنان كه حقّ شناختن است نشناخته‌اند ، در صورتى كه همگى زمين بروز قيامت در قبضهء قدرت او ، و آسمانها درنورديده بدست تواناى او است . و منزّه و\r\n","description":"","footnote":"","page_name":" 302 ","page_number":302},
  {"content":"\r\nمتعالى است از شرك آوردن ايشان ( زمر : 66 ) « بنام خدا و خواست او اين كشتى در دريا روان شود ، و هر آن وقت كه لنگر افكند و ثابت بماند ، زيرا پروردگار من هر آينه آمرزنده و مهربانست . - هود : 41 » .\r\nيا علىّ : ايمنى امّت من از سرقت در اين بيان الهى است : « * ( قُلِ ادْعُوا الله أَوِ ادْعُوا الرَّحْمنَ أَيًّا ما تَدْعُوا فَلَه الأَسْماءُ الْحُسْنى ) * - تا آخر سوره » « بگو : چه الله را بخوانيد ، و چه رحمان را ، هر كدام را بخوانيد او را خوانده‌ايد ، زيرا كه اسماء حسنى همگى از آن او است - تا آخر سورهء اسراء : 110 » .\r\nيا علىّ : ايمنى امّت من از ويرانى در اين بيان الهى است : * ( إِنَّ الله يُمْسِكُ السَّماواتِ وَالأَرْضَ أَنْ تَزُولا وَلَئِنْ زالَتا إِنْ أَمْسَكَهُما مِنْ أَحَدٍ مِنْ بَعْدِه إِنَّه كانَ حَلِيماً غَفُوراً ) * « همانا كه خدا آسمانها و زمين را از اختلال نظم و زوالشان مانع مىشود ، و اگر او زوال را براى آنها مقدّر كند ، بعد از خدا هيچ نيروئى را ياراى آن نيست كه آنها را حفظ كند ، همانا كه او حليم است ، و در كيفر دادن مخالفين شتاب نميكند ، و آمرزنده است و گناهان تائبان را مىآمرزد - فاطر : 41 » .\r\nيا علىّ : ايمنى امّت من از همّ و غمّ در اين بيان الهى است :\r\n« لا حول و لا قوّة الَّا با لله العليّ العظيم ، لا ملجأ و لا منجا من الله إلَّا إليه » « هيچ توانى و نيروئى جز بمدد خداوند علىّ عظيم نيست ، هيچ پناهگاهى و راه نجاتى از حيطهء قدرت خدا جز بسوى او نيست » .\r\nشرح : « گفته‌اند اين دعاى بسيار مجرّبى است براى هر امر مهمّ » .\r\n","description":"","footnote":"","page_name":" 303 ","page_number":303},
  {"content":"\r\nيا علىّ : ايمنى امّت من از آتشسوزى به اين بيان الهى است : * ( إِنَّ وَلِيِّيَ الله الَّذِي نَزَّلَ الْكِتابَ وَهُوَ يَتَوَلَّى الصَّالِحِينَ ) * ، * ( « وَما قَدَرُوا الله حَقَّ قَدْرِه ) * - تا آخر آيه » « همانا سرپرست من خدائى است كه اين كتاب را فرو فرستاده ، و او صالحان را سرپرستى مىكند - تا آخر سوره » ( اعراف 195 ) * ( وَما قَدَرُوا الله حَقَّ قَدْرِه ) * - تا آخر آيه در سورهء انعام : 91 » .\r\nيا علىّ : هر كس كه از درندگان بترسد ، ميبايد اين بيان الهى را بخواند : * ( لَقَدْ جاءَكُمْ رَسُولٌ مِنْ أَنْفُسِكُمْ عَزِيزٌ عَلَيْه ما عَنِتُّمْ ) * - تا آخر سوره « هر آينه پيمبرى از خودتان بسوى شما آمده است ، كه زيانكارى شما بر او گران مىآيد ، و او بر هدايت شما علاقه اى شديد دارد ، و عطوفت و محبّتش نسبت بمؤمنان عظيم است - توبه :\r\n129 » .\r\nيا علىّ : چون مركب كسى بر او توسنى ( چموشى ) كند ، ميبايد اين بيان الهى را در گوش راستش بخواند : * ( وَلَه أَسْلَمَ مَنْ فِي السَّماواتِ وَالأَرْضِ طَوْعاً وَكَرْهاً وَإِلَيْه يُرْجَعُونَ ) * « و هر آن كس كه در آسمانها و زمين است ، خواه و ناخواه در برابر او سر تسليم فرود آورده است ، و همگان بسوى او باز ميگردند - آل عمران : 83 » .\r\nيا علىّ : كسى كه در شكمش آبى زرد باشد ، ميبايد آية الكرسى را بر شكمش بنويسند ، و آن را بشويد ، و بنوشد تا بفرمان خدا و يارى او شفا يابد .\r\nشرح :\r\n« ماء اصفر » كه به آبى زرد ترجمه شده است هروى در بحر الجواهر گفته\r\n","description":"","footnote":"","page_name":" 304 ","page_number":304},
  {"content":"\r\nاست : « ماء أصفر ، صفرائيست كه از طريق ادرار دفع مىشود » و ممكن است مراد بيمارى استسقاء باشد » .\r\nيا علىّ : كسى كه از جادوگرى يا شيطانى بترسد ، اين آيه را بخواند : * ( إِنَّ رَبَّكُمُ الله الَّذِي خَلَقَ السَّماواتِ وَالأَرْضَ ) * - تا آخر آيه « » اينكه پروردگار شما خدائى است كه آسمانها و زمين را آفريده است - تا آخر آيه » . اعراف 54 ، يونس 3 .\r\nيا علىّ : حقّ فرزند بر پدرش اينست كه در انتخاب نام و أدب او بكوشد ، و او را در موضعى شايسته جاى دهد ، و حقّ پدر بر فرزندش اينست كه او را بنام خطاب نكند ، و پيشاپيش او راه نرود ، و در برابر او ننشيند ، و با او بحمّام داخل نشود .\r\nيا علىّ : سه چيز از وسواس است : خوردن گل ، و جويدن سر ناخنها ، و جويدن ريش .\r\nيا علىّ : خدا لعنت كند پدر و مادرى را كه فرزند خود را بنافرمانى و بىاحترامى خود وادارند .\r\nشرح : « يعنى بر او تكليف كنند چيزى را كه در طاقت او نيست و يا توقعات بى جا » .\r\nيا علىّ : والدين را از عقوق فرزندشان همان لازم مىآيد كه فرزند را از عقوق ايشان .\r\n","description":"","footnote":"","page_name":" 305 ","page_number":305},
  {"content":"\r\nيا علىّ : خداوند رحمت آورد بر آن والدينى كه فرزند خود را بر نيكى كردن بر آنان وادار كنند .\r\nشرح : « يعنى نوعى او را تربيت كنند كه وظايف خود را نسبت به پدر و مادر بشناسد و بدان پايبند بوده عمل بنمايد » .\r\nيا علىّ : كسى كه والدينش را غمگين سازد ، ايشان را خوار داشته و در بارهء آن دو بىمهر شده است .\r\nيا علىّ : كسى كه در حضور او از برادر مسلمانى غيبت كنند ، و توانائى يارى او را داشته باشد ، و بياريش قيام نكند خدا او را در دنيا و آخرت مخذول و درمانده ميسازد .\r\nيا علىّ : كسى كه مخارج يتيمى را با مال خود تأمين كند تا زمانى كه آن يتيم بىنياز شود البتّه بهشت بر او واجب مىشود .\r\nيا علىّ : كسى كه از روى ترحّم دست بر سر يتيمى بسايد ، خداوند عزّ و جلّ بروز قيامت در برابر هر تار موئى نورى به او عطا خواهد فرمود .\r\nيا علىّ : فقرى سختتر از جهل ، و ثروتى سودمندتر از عقل ، و تنهايى دهشتناكتر از خودپسندى ، و عقلى همچون عاقبت انديشى ، و پارسائى همچون خوددارى از محرّمات خداوند سبحان ، و شأن و عنوانى همچون حسن خلق ، و عبادتى همچون تفكَّر نيست .\r\n","description":"","footnote":"","page_name":" 306 ","page_number":306},
  {"content":"\r\nشرح : « خود پسند و آن كس كه داراى عجب است خود را بهترين و شايسته ترين افراد مىشمرد لا جرم توقّع احترام و تعظيم بيشترى از مردم دارد و چون توقّع پيش سلامى و احترام از ديگران دارد و آنان وى را چندان كه خواستهء اوست ، تحويل نمىگيرند ناچار از مردم دور مىشود و بوحشت شديد مبتلا مىگردد » .\r\nيا علىّ : آفت سخن گفتن ، دروغ ، و آفت علم فراموشى ، و آفت عبادت سستى ، و آفت زيبائى خودپسندى و تكبّر ، و آفت دانش حسد است .\r\nيا علىّ : چهار چيز است كه بهدر ميرود : خوردن پس از سيرى ، و چراغ در مهتاب ، و كشت و كار در شوره زار ، و احسان به نااهل .\r\nشرح : « در صورتى كه چراغ در مهتاب اسراف باشد در نظر رسول خدا صلَّى الله عليه و آله پس حال روشن نمودن شمع در روز در مشاهد مشرّفه معلوم است » .\r\nيا علىّ : كسى كه صلوات بر من را فراموش كند در حقيقت راه بهشت را گم كرده است .\r\nيا علىّ : زنهار كه سجده را بمانند منقار بر زمين زدن كلاغ بجا نياورى و در آن بمانند شير اعضاء خود را بر زمين نگسترى .\r\nيا علىّ : هر آينه اگر دست خود را تا مرفق به دهان اژدها برم ، براى من خوشتر از آنست كه از نوكيسه اى چيزى بخواهم .\r\n","description":"","footnote":"","page_name":" 307 ","page_number":307},
  {"content":"\r\nيا علىّ : ستمگرترين مردم نزد خداوند عزّ و جلّ كسى است كه غير دشمن خود را بكشد و غير زنندهء خود را بزند ، و كسى كه خود را از انتساب بمولاى خود به ديگرى نسبت دهد ، به آنچه خداوند عزّ و جلّ بر من نازل كرده كافر شده است .\r\nيا علىّ : انگشترى در دست راست كن ، زيرا كه آن فضيلتى از جانب خدا براى مقرّبين است ، علىّ عليه السّلام پرسيد : با چگونه نگينى انگشترى بدست كنم ؟ فرمود با عقيق سرخ ، زيرا كه آن نخستين كوهيست كه براى خدا بربوبيّت ، و براى من به نبوّت ، و براى توبه وصايت و براى فرزندانت به امامت ، و براى شيعيان تو به بهشت و براى دشمنان توبه دوزخ اقرار كرده است .\r\nيا علىّ : خدا از اوج مقام ربوبيّتش به اهل دنيا بنگريست ، پس مرا بر مردان جهان بگزيد ، سپس بار دوم بنگريست و تو را بر مردان جهان بگزيد ، آنگاه براى سوّمين بار به اهل دنيا بنگريست ، و امامان از فرزندان تو را بر مردان جهان بگزيد ، سپس چهارمين بار بنگريست ، و فاطمه را بر زنان جهان بگزيد .\r\nيا علىّ : من نام تو را در سه جا با نام خويش مقرون ديدم ، پس با نگريستن به آن دلم آرام گرفت : در سفر معراجم به آسمان چون به بيت المقدس رسيدم اين عبارت را بر صخرهء آن يافتم : « معبود حقّى جز الله نيست ، محمّد رسول خداست ، او را بوسيلهء\r\n","description":"","footnote":"","page_name":" 308 ","page_number":308},
  {"content":"\r\nوزيرش تأييد كردم ، و بوسيلهء وزيرش نصرت دادم » .\r\nپس جبرئيل عليه السّلام را گفتم : وزير من كيست ؟ گفت : علىّ بن ابى طالب است . پس چون بسدرة المنتهى رسيدم بر آنجا نوشته يافتم كه : « من الله هستم ، معبود حقّى جز من نيست كه يكتا و بىهمتايم ، محمّد برگزيدهء من از خلق منست . او را بوسيلهء وزيرش تأييد كردم ، و بوسيلهء وزيرش نصرت دادم » پس جبرئيل عليه السّلام را گفتم : وزير من كيست ؟ گفت :\r\nعلىّ بن أبى طالب است . پس چون از سدرة المنتهى بگذشتم بعرش ربّ العالمين جلّ جلاله پيوستم ، پس بر پايه هاى عرش اين عبارت را نوشته يافتم : « من الله هستم ، معبود حقّى جز من نيست ، كه يكتا و بىهمتايم ، محمّد حبيب من است كه او را بوسيله وزيرش تأييد كردم ، و بوسيلهء وزيرش نصرت دادم » .\r\nيا علىّ : خداى تبارك و تعالى مرا در هفت خصلت با تو شريك ساخته است : تو نخستين كسى هستى كه همراه من قبر از او شكافته مىشود ، و تو نخستين كسى هستى كه بر صراط با من مىايستد ، و تو نخستين كسى هستى كه چون مرا بجامه هاى بهشتى بپوشانند با من به آن جامه ها پوشيده مىشود ، و چون من زندگى را باز يابم زنده مىشود و تو نخستين كسى هستى كه در علَّيين با من سكونت مىكند ، و تو نخستين كسى هستى\r\n","description":"","footnote":"","page_name":" 309 ","page_number":309},
  {"content":"\r\nكه با من از شراب مهر بر نهاده اى مينوشد كه مهر آن مشك است .\r\nسپس پيمبر - صلَّى الله عليه و آله - بسلمان - رحمة الله عليه - فرمود : تو را در بيماريت بهنگامى كه بيمار شوى سه خصلت است : نخست آنكه تو دائما در ياد خداى تبارك و تعالى بسر ميبرى ، و ديگر آنكه دعايت در آن حال مستجاب مىشود ، و سوّم آنكه بيمارى همگى گناهانت را ميزدايد . خدا تو را تا سپرى شدن دوران زندگيت از عافيت برخوردار كناد ! سپس پيمبر - صلَّى الله عليه و آله و سلَّم - به أبو ذر - رحمة الله عليه - فرمود :\r\nزنهار ، از سؤال بپرهيز ، زيرا سؤال ذلَّتى حاضر و فقريست كه آمدنش را شتاب ميدهى و بروز قيامت نيز حسابى طولانى در پى دارد .\r\nاى أبا ذرّ ، تو تنها زندگى ميكنى ، و تنها ميميرى ، و تنها به بهشت داخل ميشوى ، گروهى از اهل عراق بوسيلهء تو سعادتمند ميشوند ، و غسل و تجهيز و دفن تو را مباشرت ميكنند .\r\nشرح : « ابو ذرّ پس از آنكه او را بربذه تبعيد كردند چندى نگذشت كه در آنجا فرزندش ذرّ وفات يافت ، و خود با كمال فرسودگى و پيرى به نگهدارى چند گوسفندى كه با آن معاش خود را ميگذرانيد مشغول شد ، و زوجه اش ويرا يارى ميكرد ، و به سختى روزگار ميگذرانيدند تا زن نيز مريض شد و از دنيا رفت ، و ابو ذرّ\r\n","description":"","footnote":"","page_name":" 310 ","page_number":310},
  {"content":"\r\nماند و دخترى از او ، اين دختر گويد : پس از مرگ برادرم و مادرم آفتى در ميان گوسفندان افتاد و يكى پس از ديگرى تلف شدند ، و روزگار بر ما تنگ شد تا بحدّى كه سه روز بر من و پدرم گذشت چيزى بدست نياورديم تا سدّ جوع كنيم ، گرسنگى بر ما غلبه كرد ، پدرم مرا گفت : بيا تا بصحرا رويم شايد گياهى بدست آوريم و شكم خود را سير كنيم ، بهمراه پدر بصحرا رفتم ولى چيزى نيافتم ، پدرم از شن بالشى ساخت و سر بر آن نهاد و مهيّاى مرگ شد ، و من در روى او مىنگريستم و مىگريستم چون به حال احتضار رفته بود ، و مىگفتم اى پدر بگو من با اين تنهائى و غربت ، با جنازهء تو در اين بيابان چه كنم ، او چشم باز كرد و گفت : اى دخترم مترس كه چون من بميرم جمعى از اهل عراق بيايند و امر غسل و نماز و كفن و دفن مرا به عهده گيرند و حبيب من رسول خدا صلَّى الله عليه و آله در غزوه تبوك به من از عاقبت كارم خبر داده است .\r\nدخترم هنگامى كه من جان سپردم عبايم را بر روى من بكش و بر سر راه عراق بنشين و چون قافله اى پيدا شد نزديك رو و بگو ابو ذرّ صحابى رسول خدا صلَّى الله و عليه و آله از دنيا رفته ، كسانى خواهند آمد و امر مرا كفايت خواهند كرد ، گويد :\r\nچون روحش بعالم قدس شتافت دستورش را انجام دادم و قافله اى كه در ميان آنان مالك اشتر و عبد الله بن مسعود بودند آمدند و او را به خاك سپردند » .\r\nاى أبا ذرّ ، دست طلب بسوى مردم مگشاى ، و اگر چيزى براى تو برسد آن را بپذير .\r\nسپس پيامبر صلَّى الله عليه و آله به اصحاب خود فرمود : آيا شما را از شريرترينتان باز نگويم ؟ گفتند : چرا ، يا رسول الله . فرمود : آرى آنان كسانى هستند كه راه نمّامى را همى پويند ، و دوستان را از هم جدا ميسازند ، و از پاكان و پاكيزگان عيبجوئى ميكنند .\r\n","description":"","footnote":"","page_name":" 311 ","page_number":311},
  {"content":"\r\n\r\nو اينك سخنانى موجز و بيسابقه از رسول خدا صلَّى الله عليه و آله\r\n5763 - دست بالا - كه ببخشش گشوده مىشود - از دست زيرين - كه آن را دريافت مىكند - بهتر است .\r\n5764 - مقدار كمى از مال كه نيازمنديها را كفايت كند از مال فراوانى كه صاحبش را از ياد خدا و تفقّد از بينوايان باز دارد بهتر است .\r\n5765 - بهترين توشهء راه تقوى است .\r\n5766 - سر فصل حكمت خوف خداوند عزّ و جلّ است .\r\n5767 - بهترين چيزى كه بقلب آدمى فرو افتد يقين است .\r\n5768 - شكّ و ريب از آثار كفر است .\r\n5769 - نوحه گرى بر متوفّى از اعمال جاهليّت است .\r\nشرح : « توضيح در بارهء اين گونه اخبار در كتاب جنائز گذشت » .\r\n5770 - آنچه مستى آورد زبانهء آتش است .\r\n","description":"","footnote":"","page_name":" 312 ","page_number":312},
  {"content":"\r\n5771 - ( و آن ) شعر ( كه از حكمت منحرف و بقول زور منصرف باشد ) از ابليس است .\r\nشرح : « اين كلام جزء خطبه اى است كه رسول خدا صلَّى الله عليه و آله در هنگامى كه بسوى تبوك از مدينه خارج ميشد خوانده است ، و كلام مبهم است ، و معلوم نيست » شعر « ضبطش چيست آيا بفتح شين است يا بكسر ، يا نه بفتح و نه بكسر بلكه بضمّ شين و عين است كه هر كدام معناى جداگانه دارد ، بفتح بمعنى مو است ، و بكسر بمعنى كلام منظوم ، و بضمّ شين و عين بمعنى پشه هاى ريزى است كه بر زخم شتر يا حيوانات ديگر گرد مىآيد .\r\nو بعيد نيست كه تصحيفى در نسخهء اصل رخ داده باشد و اصل كلام رسول خدا صلَّى الله عليه و آله\r\n« السّعر من ابليس » ميبوده و سين بىنقطه بواسطهء اعجام به شين با نقطه تبديل و « السّعر » ، « الشّعر » خوانده و نسخه بردارى شده است ، و سعر و سعر - بضمّ سين و سكون عين و ضمّ هر دو - بمعنى ديوانگى و گرسنگى و حرارت و تندى است ، و شايد مراد تندخوئى و خشم باشد . و العلم عند الله » .\r\n5772 - خمر مجموعهء گناهانست . ( يعنى موجب ارتكاب آنها است )\r\n5773 - زنان دام شيطانند .\r\n5774 - جوانى شاخه اى از جنونست .\r\n5775 - بدترين كسبها كسب ربا است .\r\n5776 - بدترين خوردنيها خوردن مال يتيم است .\r\n5777 - سعادتمند كسى است كه از ديگران پند بگيرد .\r\n","description":"","footnote":"","page_name":" 313 ","page_number":313},
  {"content":"\r\n5778 - شقى كسى است كه در شكم مادرش شقى باشد .\r\nشرح : « شقاء و شقاوت بدبختى است در مقابل سعادت ، و همچنان كه سعادت دنيوى و اخروى دارد شقاء و شقاوت نيز دنيوى و اخروى دارد ، و در اينجا مراد شقاوت دنيوى است زيرا شقاوت اخروى بستگى به اختيار انسان و اعمال او دارد ، و چون در شكم مادر ، انسان نه اختيارى دارد و نه عملى ، از اين رو لا جرم مراد شقاوت دنيوى است ، و آن سه قسم است يا از نظر جسم بدبخت است يعنى معتدل نيست ، يا از نظر روح و روان يا از نظر ديگر خارج از اين دو ، و در اينجا ممكن است هر كدام از اينها مراد باشد يا همه ، و بنا بر اين معنى كلام اين خواهد شد كه شقى و بدبخت حقيقى آن كس است كه بدبختى او از هنگامى كه در شكم مادر است شروع شود ، و ممكن است مراد اين باشد كه بدبخت آن كس است كه نطفه اش بحرامى در رحم مادرش ريخته شود » .\r\n5779 - فرجام كارتان خانه اى بمساحت چهار ذراع است .\r\nهر كه را خوابگه آخر به دو مشتى خاكست گو چه حاجت كه به افلاك كشى ايوان را\r\n5780 - معصيتى كه عقابش از همگى معاصى بيشتر است ، دروغ گفتن است .\r\n5781 - دشنام گفتن بمؤمن فسق است ، جنگ با مؤمن كفر است ، خوردن گوشتش - يعنى غيبتش - معصيت خداوند عزّ و جلّ است ، احترام مالش بمانند احترام خون او است .\r\n5782 - كسى كه خشم را فرو خورد خدا به او اجر ميدهد .\r\n","description":"","footnote":"","page_name":" 314 ","page_number":314},
  {"content":"\r\n5783 - كسى كه بر مصيبت صبر كند خدا به او پاداش ميدهد .\r\n5784 - در غزوهء حنين فرمود : هم اكنون تنور جنگ شعله ور شده است .\r\n5785 - مؤمن دو بار از يك سوراخ گزيده نميشود .\r\n5786 - هر بلا كه بر سر انسان آيد از جانب خود او است .\r\n\r\nز دست غير ننالم چرا كه همچو حباب\r\nهميشه خانه خراب هواى خويشتنم .\r\n\r\n5787 - نيرومند كسى است كه بر نفس خود پيروز گردد .\r\n5788 - شنيدن كسى بود مانند ديدن ؟ .\r\n5789 - خدايا امّت مرا در پگاه خاستن روز شنبه و پنجشنبه اش بركت عنايت فرما .\r\n5790 - اسرار مجالس در حكم امانت است .\r\n5791 - رئيس هر قوم خادم آن قوم است .\r\n( 10 ) 5792 - اگر كوهى بكوهى ستم كند ، خدا آن را متلاشى خواهد ساخت .\r\n( 11 ) 5793 - چون قصد انفاق كنى از اهل و عيال خود شروع كن .\r\n( 12 ) 5794 - جنگ در گرو نيرنگست .\r\n","description":"","footnote":"","page_name":" 315 ","page_number":315},
  {"content":"\r\n5795 - شخص مسلمان آئينه اى براى برادر خويش است .\r\n5796 - بمرگ طبيعى بمرد .\r\nشرح : « در حديثى آمده كه رسول خدا صلَّى الله عليه و آله فرمود :\r\n« من مات حتف أنفه في سبيل الله فهو شهيد » و مؤلَّف نظرش در اينجا فصاحت رسول خداست كه مردن در فراش و بستر را بلفظ\r\n« مات حتف أنفه » گفته است » .\r\n5797 - بلاء بر سخن گفتن گمارده شده است .\r\nشرح : « خطيب بغدادى در تاريخ خود از ابو درداء نقل كرده است كه مىگفت بلاء بر گفتن موكَّل است و انسان در بارهء چيزى نمىگويد » كه نه به خدا سوگند هرگز فلان كار را نخواهم كرد مگر اينكه شيطان كارهاى خود را رها كرده و به دو مىپردازد تا او را بدان كار وادار كند » . و از ابن مسعود نقل كرده كه گفت : « بلا به نطق و گفتن موكَّل است كه اگر كسى را انسان به خوردن شير سگ ملامت كند خودش گرفتار خوردن آن خواهد شد » . و اين را سمعانى در تاريخش از علىّ عليه السّلام نقل كرده است » .\r\n5798 - مردم بمانند دندانه هاى شانه برابرند .\r\n5799 - كدام درد سختتر از درد بخل است ؟\r\n5800 - حياء سراسرش خير است .\r\n5801 - قسم دروغ شهرها را ويران ، و از ساكنينش تهى ميسازد .\r\n5802 - كيفر ظلم از هر گناه ديگر سريعتر است .\r\n","description":"","footnote":"","page_name":" 316 ","page_number":316},
  {"content":"\r\n5803 - اجر نيكوكارى از هر كار خيرى سريعتر است .\r\n5804 - مسلمانان در گرو شروط خويشند .\r\n5805 - هر آينه قسمتى از شعر حكمتست ، و هر آينه بخشى از بيان سحر است .\r\n5806 - به اهل زمين رحم كن تا اهل آسمان به تو رحم كنند .\r\n5807 - كسى كه در دفاع از مال خود كشته شود شهيد است .\r\n5808 - كسى كه مال بخشيدهء خود را باز پس خواهد ، عملش از جهت زشتى بمانند كار كسى است كه بخواهد قى كردهء خود را باز پس خورد .\r\n5809 - براى مؤمن روا نيست كه بيش از سه روز از برادر مؤمنش ( بقهر ) دورى كند .\r\n5810 - كسى كه رحم نكند مورد رحم واقع نميشود .\r\n5811 - پشيمانى حقيقت توبه است .\r\n( 10 ) 5812 - فرزند متعلَّق به صاحب بستر - يعنى شوهر - است ، و نصيب - شخص زانى - كه مدّعى پدرى آن فرزند شده - خيبت و نوميدى است .\r\n( 11 ) 5813 - راهنماى بخير بمانند انجام دهندهء آن عمل خير است .\r\n","description":"","footnote":"","page_name":" 317 ","page_number":317},
  {"content":"\r\n5814 - دلبستگيت به چيزى تو را از ديدن و شنيدن عيوب آن كور و كر ميسازد .\r\n5815 - كسى كه شكر احسان مردم را منظور نداشته باشد خدا را شكر نميكند .\r\n5816 - زن گمراه را جز مرد گمراه در پناه خود نميگيرد .\r\n5817 - از آتش جهنّم بپرهيز ، هر چند با بخشيدن نيمى از يك حبّهء خرما باشد .\r\n5818 - ارواح ، گروههائى صفآرايى شده‌اند ، و از همان آغاز خلقت بر اساس ائتلاف و اختلاف آفريده شده‌اند ، و بمانند دو سپاه متخاصم در برابر هم قرار گرفته‌اند ، آنها كه در عالم مجرّدات آشنائى داشته‌اند ، پس از تعلَّق به ابدان در دنيا با يك ديگر مأنوس و مؤتلف ميشوند ، و آنها كه با هم ناآشنا بوده‌اند در دنيا هم با يك ديگر نامأنوس و مختلفند .\r\n5819 - مماطله و تأخير غنى در پرداختن دين يا حقوق فقير ظلم است .\r\n5820 - سفر پاره اى از عذابست .\r\n5821 - مردم از نظر تفاوت در ارزشها معادنى متفاوت بمانند معادن و كانهاى زر و سيمند .\r\n5822 - صاحب مجلس بصدر مجلس خود سزاوارتر است .\r\n( 10 ) 5823 - به روى ستايشگران متملَّق خاك بيفشانيد .\r\n","description":"","footnote":"","page_name":" 318 ","page_number":318},
  {"content":"\r\nشرح : « مراد آنست كه پاداش آنان ( چاپلوسان ) بىاعتنائى به ايشان و بىارج دانستن كار آنان و خوار شمردن شخصيّتشان است » .\r\n5824 - روزى را با دادن صدقه طلب كنيد .\r\n5825 - بلا را با دعا بر طرف كنيد .\r\n5826 - دلها به فطرت دوست داشتن كسى كه به ايشان نيكى كند ، و دشمن داشتن كسى كه به ايشان بدى كند آفريده شده‌اند .\r\n5827 - هيچ مالى از دادن صدقه كاسته نشده است .\r\n5828 - با بودن خويشاوندى محتاج جاى صدقه ( به غير ) نيست .\r\n5829 - تندرستى و فراغ خاطر دو نعمت پوشيده و ناشناخته‌اند .\r\n5830 - چشم پوشى والى از خطاى رعيّت براى بقاء سلطنت مؤثّرتر از انتقام او است .\r\n5831 - هديّهء مرد بهمسرش عفّت او را مىافزايد .\r\n5832 - فرمانبردارى هيچ مخلوقى در نافرمانى خالق براى مردم جايز نيست .\r\n( 10 ) 5833 - و محمّد بن ابراهيم بن اسحاق - رضي الله عنه - از احمد بن محمّد بن - سعيد همدانيّ براى من روايت كرد كه : حسن بن قاسم بر سبيل قراءت براى من\r\n","description":"","footnote":"","page_name":" 319 ","page_number":319},
  {"content":"\r\n\r\nحكايت كرد ، كه : علىّ بن ابراهيم بن معلَّى براى ما حديث كرد ، كه : محمد بن خالد براى ما حديث كرد كه : عبد الله بن بكر مرادى ، از موسى بن جعفر ، از پدرش ، از جدّش ، از علىّ بن الحسين از پدرش عليهم السّلام براى ما حديث كرد ، كه فرمود : در آن ميان كه أمير المؤمنين عليه السّلام روزى با ياران خود براى مهيّا ساختنشان به كار جنگ نشسته بود ناگهان پيرى كه آثار رنج سفر بر چهره اش نمودار بود ، بنزد آن امام آمد ، و گفت : أمير المؤمنين كجاست ؟ ياران گفتند : اينك او است ، وى به آن حضرت سلام كرد ، و آنگاه گفت : يا أمير المؤمنين ، من از ناحيهء شام بسوى تو آمده‌ام ، و من پيرى بزرگسالم كه در فضيلت تو چيزها شنيده‌ام كه بشمار درنمىآورم ، و خود چنين گمان ميبرم كه تو به زودى با مكر دشمنان شهيد خواهى شد ، پس چيزى از آنچه خدا به تو آموخته است به من بياموز ، فرمود : آرى اى شيخ : كسى كه دو روز از ايّام زندگيش يكسان باشد مغبونست ، و كسى كه هدف همّتش دنيا باشد ، حسرتش بهنگام مفارقت آن شديد است ، و كسى كه فردايش بدترين دو روز او باشد ، محرومست ، و كسى كه چون دنياى او سالم بماند بكاسته شدن از آخرتش بىاعتناء باشد هلاكشونده است ، و كسى كه در بارهء بيرون آوردن نفس خود از كاستى تعهّد نكند هواى نفس بر او چيره مىشود ، و كسى كه در حال كاهش بسر برد مردن براى او بهتر است .\r\n","description":"","footnote":"","page_name":" 320 ","page_number":320},
  {"content":"\r\nاى شيخ براى مردم همان را بپسند كه براى خود مىپسندى ، و با مردم چنان برخورد كن كه دوست دارى تا مردم همان گونه با تو برخورد كنند .\r\nسپس رو به اصحاب خود كرد ، و فرمود : أيا اى مردمان ، آيا نمىبينيد كه اهل دنيا بر حالات متفاوتى روز را شب ميكنند ، و شب را بصبح مىآورند : يكى از شدّت درد از اين پهلو به آن پهلو مىشود ، و يكى عيادتكننده و ديگرى عيادت شده است ، و يكى در حال جان دادنست ، و ديگرى اميد بزنده ماندنش نمانده است ، و آن يك در بستر مرگ غنوده است . يكى طالب دنيا است ، در حالى كه مرگ او را همى طلبد ، و ديگرى غافليست كه احكام قضاء و قدر از او غفلت نميكند ، و بازماندگان اين كاروان بدنبال در گذشتگان آن روانند .\r\nپس زيد بن صوحان عبدى به آن حضرت معروض داشت كه : يا أمير المؤمنين كدام سلطه چيره تر و نيرومندتر است ؟ فرمود : هواى نفس ، گفت : كدام ذلَّت ذليلكننده تر است ؟ فرمود : حرص نسبت به دنيا ، گفت : پس كدامين فقر سختتر است ؟ فرمود : كفر بعد از ايمان ، گفت : كدام دعوت گمراه كننده تر است ؟ فرمود :\r\nدعوتكننده به چيزى كه امكان تحقّق آن نيست ، گفت : پس چه عملى افضل است ؟\r\nفرمود : تقوى ، گفت : پس چه عملى موفّقتر است ؟ فرمود : طلبيدن آن چيز كه نزد خداوند عزّ و جلّ است ، گفت : پس كدام معاشر براى آدمى بدتر است ؟ فرمود : آن\r\n","description":"","footnote":"","page_name":" 321 ","page_number":321},
  {"content":"\r\nمعاشر كه معصيت خداوند عزّ و جلّ را براى تو بيارايد ، گفت : پس كدام مخلوق بدبختتر است ؟ فرمود : كسى كه دين خود را بدنياى ديگرى بفروشد ، گفت : پس كدام مخلوق نيرومندتر است ؟ فرمود : شخص بردبار ، گفت : پس كدام مخلوق حريصتر است ؟ فرمود : كسى كه مال را از راه غير حلال بدست آورد ، و در غير حقّ آن صرف كند ، گفت : پس كدام فرد از افراد مردم زيركتر است ؟ فرمود : كسى كه هدايتش را از ضلالت باز شناسد ، و به طرف هدايت متمايل شود ، گفت : پس حليمترين مردم كيست ؟ فرمود : كسى است كه خشم نميگيرد ، گفت : پس ثابترأىترين مردم كيست ؟ فرمود : كسى است كه مردم او را نسبت به خودش مغرور نسازند ، و دنيا با نمايش زينتهايش او را نفريبد ، گفت : پس احمق مردمان كيست ؟ فرمود : كسى است كه دنيا او را بفريبد ، در حالى كه دگرگون شدن احوال آن را همى نگرد ، گفت : پس كدام كس حسرتش شديدتر است ؟ فرمود : كسى است كه هم از دنيا محروم شده باشد ، و هم از آخرت ، و او مظهر\r\n« خسران مبين » است ، گفت : پس كدام آفريده اى نابينا است ؟ فرمود : آن كسى كه براى غير خدا كار كند ، و ثواب آن كار را از جانب خداوند عزّ و جلّ بطلبد ، گفت : كدام قانع افضل است ؟ فرمود : كسى است كه بدادهء خداوند عزّ و جلّ قانع باشد ، گفت : پس كدام مصيبت سختتر است ؟ فرمود :\r\n","description":"","footnote":"","page_name":" 322 ","page_number":322},
  {"content":"\r\nمصيبت در دين ، گفت : پس كدام عمل نزد خداوند عزّ و جلّ خوشايندتر است ؟\r\nفرمود : انتظار فرج ، گفت : پس كدام يك از مردم نزد خدا بهتر است ؟ فرمود : كسى كه از خدا بيشتر بترسد ، و تقوى را بيشتر به كار بندد ، و زهدش نسبت بتمتّعات دنيا افزون باشد ، گفت : پس كدام سخن نزد خداوند عزّ و جلّ افضل است ؟ فرمود : كثرت ذكر او ، و تضرّع بوسيلهء دعاء در پيشگاه او ، گفت : كدام سخن صادقتر است ؟\r\nفرمود : شهادت به اينكه معبود حقّى جز الله نيست . گفت : پس كدام عمل نزد خداوند عزّ و جلّ عظيمتر است ؟ فرمود : تسليم و پارسائى ، گفت : پس چه كسى از مردمان راستگوتر است ؟ فرمود : كسى كه در موارد سخت همه راست بگويد .\r\nسپس امام عليه السّلام رو به آن شيخ كرد ، و فرمود : اى شيخ ، خداوند عزّ و جلّ حلقى را بيافريد ، كه چون به ايشان نظر داشت ، دنيا را بر ايشان تنگ ساخت ، و از اين رو ايشان را نسبت به آن و متاع آن بىرغبت كرد ، تا به دار السّلام ، كه ايشان را به آن فراخوانده بوده راغب شدند ، و بر سختى معيشت و وضع ناپسند صبر كردند ، و بكرامت و عزّتى كه نزد خداوند عزّ و جلّ است مشتاق گشتند ، تا جانهاشان را در طلب خشنودى خدا بذل كردند ، و پايان اعمال ايشان شهادت بود ، پس خداى عزّ و جلّ را در حالتى ديدار كردند كه او از ايشان راضى بود ، و اين بزرگواران دانستند كه راه گذشتگان و آيندگان مرگست ، از اين رو براى آخرتشان توشه اى غير از زر و سيم آماده\r\n","description":"","footnote":"","page_name":" 323 ","page_number":323},
  {"content":"\r\nساختند ، و جامهء زبر پوشيدند ، و در برابر بلايا صبر كردند ، و ما زاد درآمد خود را از پيش فرستادند ، و حبّ و بغض خود را در راه رضاى خدا مبذول داشتند . ايشان چراغهاى راه هدايت و اهل نعمت در سراى آخرتند . و السّلام .\r\nشيخ گفت : پس بهشت را بگذارم و بكجا بروم ، در حالى كه آن را و اهل آن را با تو مىبينم . يا امير المؤمنين ، مرا به نيروئى مجهّز ساز كه آن را بر ضدّ دشمنت به كار برم ، پس امير المؤمنين عليه السّلام سلاحى به او داد و او را بر مركبى سوار كرد ، و او در ميدان رزم پيش روى امير المؤمنين عليه السّلام دليرانه شمشير ميزد ، و أمير المؤمنين عليه السّلام از كار پيكار او تعجّب ميكرد ، پس چون كار جنگ شدّت گرفت ، اسب خود را به پيش تاخت و بقلب سپاه دشمن حمله برد تا او - كه رحمت بر روانش باد - شهيد شد ، و مردى از ياران امير المؤمنين عليه السّلام بجستجوى او روان شد ، تا پيكر پاكش را به خاك و خون آغشته يافت ، و اسبش را و شمشيرش را كه همچنان در دستش مانده بود بيافت ، پس چون جنگ سپرى شد اسب و سلاح او را بنزد امير المؤمنين عليه السّلام آوردند ، و آن حضرت بر او نماز گزارد ، و فرمود : به خدا قسم اين همان سعادتمند حقيقى است ، پس براى برادرتان طلب رحمت كنيد .\r\n\r\n5834 - و أمير المؤمنين عليه السّلام در وصيّت بپسرش محمّد بن حنفيّه - رضى\r\n","description":"","footnote":"","page_name":" 324 ","page_number":324},
  {"content":"\r\nالله عنه - فرمود : فرزند عزيزم ، زنهار از اتّكاء بر آرزوها ، زيرا كه آنها سرمايه هاى مردم احمق و موجب تعويق از پرداختن به كار آخرتست ، و از بهترين بهره هاى مرد ، مصاحبى صالح است ، با اهل خير همنشين شو تا از جمع ايشان باشى ، و از اهل شرّ و كسى كه تو را با سخنان باطل آرايش يافته ، و از اخبار دروغ و زشت خود ساختهء بهم بافته از ياد خداوند عزّ و جلّ و تذكَّر مرگ باز دارد ، دورى گزين ، تا از جمع ايشان جدا باشى ، و مبادا كه بدگمانى نسبت به خداوند عزّ و جلّ بر تو چيره گردد زيرا كه آن ، جاى هيچ گونه آشتى ميان تو و دوست تو را باقى نخواهد گذاشت . دل خود را بوسيلهء ادب بر افروز ، همان گونه كه آتش را بوسيلهء هيزم بر افروزى ، زيرا أدب براى حفظ سلامت ، و همچنين تجارب براى خردمند ، نيكو مساعد و ياوريست . آراء رجال را ضميمهء يك ديگر ساز ، و آنگاه نزديكترين آنها بصواب ، و دورترين آنها از شكّ و ريب را بگزين .\r\nفرزند عزيزم ، هيچ شرف والاتر از اسلام ، و هيچ چيز نفيس عزيزتر از تقوى ، و هيچ قلعه محكمتر از پارسائى ، و هيچ شفيع موفّقتر از توبه ، هيچ لباس زيباتر از خلعت عافيت ، و هيچ حافظ منيعتر از سلامت ، و هيچ گنج غنىتر از قناعت ، و هيچ مال\r\n","description":"","footnote":"","page_name":" 325 ","page_number":325},
  {"content":"\r\nفقرزداتر از رضايت به قوت نيست ، و كسى كه بزندگى كفاف اكتفاء كند آسايش را برشتهء انتظام كشيده ، و در سراى وسعت عيش مسكن گزيده است . حرص آدمى را به در افتادن در گناهان همى خواند ؛ بار گران واردات هموم را بوسيلهء عزيمتهاى صبر از خود فرو افكن .\r\nنفس خود را بصبر عادت ده ، زيرا كه صبر نيكو خلقى است ، و نفس را بتحمّل مخاطر و همومى از دنيا كه بر تو اصابت مىكند بگمار . كاميابان بمدد صبر كامياب شده‌اند ، و كسانى كه سرنوشت خوب از سوى خدا براى ايشان مقدّر شده است با بهره گرفتن از صبر رستگار گشته‌اند ، زيرا كه صبر سپرى در برابر احتياج و فقر است .\r\nو نفس خود را در همگى امور بخداى واحد قهّار بسپار ، زيرا اگر چنين كنى آن را در پناه ملجئى مستحكم ، و دژى استوار ، و مدافعى نيرومند قرار مىدهى .\r\nو سؤال از خدا را از مسألت غير خدا پيراسته ساز ، زيرا زمام خير و شرّ ، و بخشش و دريغ ، و صله دادن و محروم ساختن همگى ، بدست او است .\r\nو أمير المؤمنين عليه السّلام در همين وصيّت فرمود : فرزند عزيزم ، رزق دو رزق است ، يكى آن رزق كه تو آن را ميجوئى ، و ديگر رزقى كه آن تو را ميجويد ، چنانچه اگر تو بسراغ آن نروى خود بسوى تو مىآيد ، پس غم سالت را بر غم روزت بار مكن ، و براى هر روز از ايّام عمرت همان روزى يا غم و دلمشغولى كه در آن وجود دارد كافيست ، و اگر آن سال كه تو در بارهء آن مىانديشى از عمر تو باشد ، خداوند\r\n","description":"","footnote":"","page_name":" 326 ","page_number":326},
  {"content":"\r\nعزّ و جلّ در هر بامداد از ايّام آن سال روزى تازهء مقسوم تو را براى تو مىآورد ، و اگر آن سال از عمر تو نباشد پس تو را با همّ و غمّ چيزى كه از آن تو نيست چه كار ؟ ! و بدان كه هيچ جوينده اى برزق تو سبقت نخواهد گرفت ، و هيچ غالبى بدست يافتن به آن بر تو چيره نخواهد شد ، و آنچه بنام تو مقدّر شده است هرگز از تو روى نخواهد پوشيد پس چه بسا جوينده را ديده اى كه جان خود در اين راه خسته ساخته و با اين حال روزيش بر او تنگ آمده ، و چه بسا جويندهء معتدل و ميانه روى را ديده اى كه تقدير با تدبيرش موافق شده ! و در حال همگى توأم با فنايند .\r\nامروز كه در آن بسر ميبرى از آن تو است ، و تو از رسيدن بفردا يقين ندارى . و چه بسا استقبالكنندهء روزى كه آن را بدرقه نميكند ! - فرصت شام كردن آن روز را نمىيابد - و چه بسا كسا كه در اوّل شب مورد رشك همگنان بوده ، و در آخر شب مويه گران بر مصيبت مرگش گريه سر كرده‌اند ! .\r\nپس طول مدّت توالى انعام ، و بتأخير افتادن روز انتقام تو را از جانب خدا مغرور نسازد ، زيرا اگر خدا بيم آن ميداشت كه فرصت انتقام را از دست بدهد ، پيش از فرا رسيدن مرگ پيشدستى ميكرد .\r\nفرزند عزيزم ، پندهاى حكيمان را بپذير ، و در احكامشان تدبّر كن ، و بيش از ساير مردم اوامر خود را به كار بند ، و افزون از ساير مردم از ارتكاب آنچه نهى كرده اى خوددارى كن و مردم را به كار پسنديده بفرماى تا خود از اهل آن باشى ، زيرا بكمال\r\n","description":"","footnote":"","page_name":" 327 ","page_number":327},
  {"content":"\r\nرسيدن امور نزد خداوند تبارك و تعالى با امر بمعروف و نهى از منكر است . حقايق و معارف دين را بياموز ، و در اين باره تفقّه كن ، زيرا فقيهان وارثان پيمبرانند . پيمبران دينار و درهمى به ارث ننهاده‌اند ، بلكه ميراث علم را بجاى گذاشته‌اند ، از اين رو كسى كه از اين ميراث بهره اى ببرد ، حظَّى وافر و بهره اى عظيم بدست آورده است .\r\nو بدان كه طالب علم در موضعى قرار دارد كه اهل آسمانها و زمين ، حتّى پرندگان در فضاى آسمان ، و نهنگ در دريا براى او آمرزش مىطلبد ، و فرشتگان بالهاشان را بعلامت رضايت از طلب علم براى طالب علم ميگسترند . و شرف دنيا و دست يافتن بهشت بروز قيامت در علم نهفته است ، زيرا فقيهان خود دعوتكنندگان به بهشت و راهنمايان بسوى خداوند تبارك و تعالى هستند .\r\nو در بارهء همگى مردم نيكى كن همانسان كه دوست دارى كه در بارهء تو نيكى كنند ، و همان را براى ايشان بپسند كه براى خودت مىپسندى ، و چيزى را كه از ديگران زشت ميدارى از خود نيز زشت شمار ، و خلق خود را با مردم چنان نيكو ساز كه چون از جمع ايشان غائب شوى مشتاق ديدارت باشند ، و چون بميرى بر تو بگريند ، و كلمهء استرجاع « * ( إِنَّا لِلَّه وَإِنَّا إِلَيْه راجِعُونَ ) * » بر زبان جارى كنند و بگويند : ( ما از آن خدائيم و بسوى او باز گردنده‌ايم ) ، و از آنان مباش كه مردم بهنگام مردنشان\r\n","description":"","footnote":"","page_name":" 328 ","page_number":328},
  {"content":"\r\nبگويند :\r\n« الحمد لله ربّ العالمين » ( سپاس خداى ربّ العالمين را ) .\r\nو بدان كه رأس عقل ، بعد از ايمان به خداوند عزّ و جلّ سازش با مردم است ، و آن كس كه با كسى كه معاشرتش اجتناب ناپذير باشد به نحوى پسنديده معاشرت نكند ، تا زمانى كه خدا راهى براى نجات از او بگشايد ، خيرى در وجود او نيست ، زيرا كه من محتواى همگى همزيستىها و معاشرتهاى مردم را چنان يافته‌ام كه دو ثلث آن حمل بر خوبى و يك ثلث تغافل و ناديده انگاشتن است ، و خداوند عزّ و جلّ چيزى را نيافريده است كه زيباتر از كلام و زشتتر از آن باشد ، گروهى بوسيلهء كلام رو سفيد شده‌اند ، و گروهى بوسيلهء كلام رو سياه گشته‌اند ، و بدان كه كلام تا به آن تكلَّم نكرده باشى در بند تو است ، ولى چون به آن تكلَّم كردى تو خود در بند آن گرفتارى ، پس زبانت را در خزانهء دهان بدار ، همچنان كه زر و سيم خود را در خزانه همى دارى ، زيرا زبان سگى درنده است ، كه اگر آن را به حال خود گذارى ميدرد ، و بسا يك كلمه كه نعمتى را سلب كرده است ، كسى كه عنان آن را رها كند او را بسوى هر امر ناپسند و رسوا سوق ميدهد ، و آنگاه از دوران زندگانى خود جز خشم شديدى ، از جانب خدا و نكوهشى از جانب مردم بدست نمىآورد .\r\nكسى كه خود را با رأى خود از آراء ديگران بىنياز بداند ، جان خود را بخطر مىافكند ، و كسى كه ببرسى وجوه آراء روى آورد ، موارد خطا را باز ميشناسد .\r\n","description":"","footnote":"","page_name":" 329 ","page_number":329},
  {"content":"\r\nكسى كه بىتوجّه بعواقب امور خود را بورطهء مشكلات آن در افكند خويشتن را در معرض مصيبتهاى سخت قرار ميدهد ، و انديشيدن در پايان كار پيش از اقدام به آن ، تو را از پشيمانى در امان ميدارد ؛ عاقل كسى است كه تجربه ها او را پند دهد ، در طىّ تجارب ، علمى باز يافته نهفته است ، و در دگرگون شدن اوضاع و احوال گوهر مردان شناخته مىشود ؛ روزگار پردهء استتار را از رازهاى نهفته بر طرف ميسازد ، اين وصيّت مرا فهم كن ، و مبادا كه از روى بىاعتنائى از خاطرت محو گردد ، زيرا كه بهترين سخن آنست كه سودمند باشد .\r\nبدان اى فرزند عزيزم كه تو را از كوشش در طلب - خير و صلاح - و تهيّهء توشه اى كه با سبكبارى بمنزلت برساند ، گزيرى نيست ، پس بارى افزون از طاقتت بر دوش خود مگذار ، كه تو را در حشر و نشرت در قيامت گرانبار سازد ، زيرا تعدّى بر عباد توشهء بديست براى راه معاد .\r\nو بدان كه در پيش روى تو مهالك و پرتگاهها و پلهائى ، و گردنه هاى صعب العبورى است كه ناگزير ميبايد از آنها فرود آئى ، و جاى فرود آمدنش يا بهشت است ، و يا جهنّم . پس پيش از فرود آمدنت به آنجا بهشت را براى خود بگزين ، و اگر از مستمندان كسى را بيابى كه توشه ات را بسوى قيامت بدوش گيرد ، و فردا كه به آن نياز خواهى داشت آن را بطور كامل در اختيار تو قرار دهد ، پس او را مغتنم شمار ، و\r\n","description":"","footnote":"","page_name":" 330 ","page_number":330},
  {"content":"\r\nآن بار را ( به انفاق ) بر دوش او گذار ، و اكنون كه قدرت داراى محمولهء او را بيفزاى ، زيرا بسا كه او را بجوئى و نيابى . و زنهار كه براى بار كردن توشه ات به كسى كه پارسائى و امانت ندارد اعتماد نكنى ، كه اگر چنين كنى مثل تو مثل تشنه اى باشد كه سرابى را ببيند ، تا چون بسوى آن آيد ، آن را چيزى نيابد ، و در اين حال تو در قيامت بدون توشه خواهى ماند .\r\nو امام عليه السّلام در اين وصيّت فرمود : ظلم سوق دهنده بسوى هلاك است .\r\nكسى كه قدر خود را بشناسد هلاك نخواهد شد .\r\nكسى كه شهوت خود را حفظ كند آبرويش را مصون داشته است .\r\nارزش هر كس به نسبت دانش او است .\r\nعبرت گرفتن هدايت را براى تو ببار مىآورد .\r\nشريفترين نوع بىنيازى ترك آرزوها است .\r\nحرص فقرى حاضر است .\r\nدوستى نوعى خويشاوندى بدست آمده است . دوست تو خود برادر أبوينى تو است ، و هر برادر أبوينيت دوست تو نيست ، مبادا كه دشمن دوستت را دوست بگيرى ، كه در اين صورت با دوستت دشمنى كرده اى ، بسا شخص دورى كه از نزديك به تو نزديكتر است .\r\nفقيرى كه بسيار بپيوندد از ثروتمندى كه فاصله گيرد بهتر است .\r\n","description":"","footnote":"","page_name":" 331 ","page_number":331},
  {"content":"\r\nموعظه پناهگاهى براى كسى است كه آن را درنپوشد .\r\nكسى كه با احسانش منّت نهد ، آن احسان را تباه كرده است .\r\nكسى كه خوى خود را بد كند ، خويش را معذّب ميسازد ، و دشمنى به او سزاوارتر است .\r\nداورى به گمان در بارهء كسى كه مورد وثوق تو بوده عادلانه نيست .\r\nشرح : « يعنى هر گاه به دوستى و امانت و ديانت كسى اطمينان پيدا كردى ، پس به صرف گمان و پندار از وى مگرد و تا علم بزوال آن صفات از او براى تو حاصل نگشته است ، در حقّ او داورى مكن كه اين خود دور از عدالت است » .\r\nچه زشت است سركشى بهنگام پيروزى و بيتابى در برابر پيشامد ناگوار و دشوار ، و سنگدلى نسبت به همسايه ، و مخالفت با دوست بويژه در سفر ، و تخلَّف از قسم از صاحب مروّت ، و خيانت و پيمانشكنى از سلطان ! كفران نعمت حماقت است ، و همنشينى احمق شوم است .\r\nنسبت به كسى كه حق تو را بشناسد حقشناس باش ، چه شريف باشد و چه دون .\r\nكسى كه روش اعتدال در كارها را واگذارد ، ناگزير از حقّ منحرف مىشود ، كسى كه از حقّ تجاوز كند راه فلاح بر او تنگ مىآيد .\r\nبسا مبتلا به بيمارى مزمن كه جان بدر برد ، و تندرستى كه از پا درآيد .\r\n\r\nشخصى همه شب بر سر بيمار گريست\r\nچون صبح شد او بمرد و بيمار بزيست\r\n\r\nبسا كه نوميدى كاميابى ببار آورد ، و بسا كه اميدوارى موجب هلاك گردد .\r\nچون از كسى بيم ملامت دارى ، پيش از آنكه تو را ملامت كند رضايتش را\r\n","description":"","footnote":"","page_name":" 332 ","page_number":332},
  {"content":"\r\nكسب كن .\r\nشب را در انديشهء خيانت در بارهء كسى روز مكن ، خيانت بدترين لباسى بر قامت شخص مسلمانست .\r\nكسى كه پيمانى را بشكند چه سزاوار است كه نسبت به او وفا نكنند ! فساد و اسراف ، مال بسيار را از ميان ميبرد ، و ميانه روى مال اندك را رشد و نما مىبخشد .\r\nاز جمله آثار كرم وفا كردن بتعهّد است . كسى كه كرم پيشه سازد بسرورى ميرسد ، و كسى كه در مقام فهميدن باشد شخصيّت معنويش افزوده مىشود .\r\nدر نصيحت برادرت شرط اخلاص را بجاى آور ، و تا زمانى كه تو را به معصيت خداوند عزّ و جلّ واندارد ، در همه حال او را يارى كن ، هر جا كه حركت كند با او حركت كن . به صرف پديد آمدن شكّ و ترديدى رابطه ات را از برادرت مگسل ، و چون ارتكاب خلافى را از جانب او بشنوى بىآنكه از علَّت آن جويا شوى و بر حقيقت امر واقف گردى پيوند اخوّتت را قطع مكن ، زيرا بسا كه او عذرى داشته باشد ، در حالى كه تو او را سرزنش ميكنى .\r\nعذر كسى را كه پوزش طلبد بپذير ، تا از شفاعت برخوردار شوى .\r\nو كسانى را كه در برابر دشمن بازوى تواند گرامى دار ، و در طول مدّت مصاحبت ، بر نيكى و اكرام و تجليل و تعظيمشان بيفزاى زيرا مزد كسى كه شأن تو را عظيم شمارد اين نيست كه از قدر او بكاهى ، و جزاى كسى كه تو را شاد كند اين\r\n","description":"","footnote":"","page_name":" 333 ","page_number":333},
  {"content":"\r\nنيست كه او را ناشاد سازى .\r\nتا بتوانى به نيكى در بارهء همنشين خود بيفزاى ، زيرا اگر بخواهى رشد او را همى نگرى .\r\nكسى كه حياء خلعت خود را بر او بپوشاند عيب او از ديده ها پوشيده ميماند .\r\nكسى كه اعتدال را بجويد ، بار تكاليف زندگى بر او سبك مىشود ، و كسى كه از خواهشهاى دل خود پيروى نكند به رشد و صلاح خود دست مىيابد .\r\nبا هر سختى گشايشى ، با هر لقمه اى گلوگير شد نهائى هست .\r\nنعمتى جز از پس رنجى بدست نمىآيد .\r\nدر برابر كسى كه بر تو خشم گيرد ، نرمى كن تا بخواسته ات برسى .\r\nساعتهاى هموم ساعات كفّاره‌اند ، و ساعتها عمر تو را از ميان مىبرند .\r\nدر لذّتى كه پس از آن جهنّم باشد خيرى نيست ، و هيچ خيرى كه پس از آن جهنّم باشد خير نيست ، و هيچ شرّى كه پس از آن بهشت باشد شرّ نيست .\r\nهر نعمتى در برابر بهشت حقير است ، و هر بلائى در قياس بدوزخ سلامت است .\r\nحقّ برادرت را با اتّكاء به رابطه اى كه ميان تو و اوست ضايع مكن ، زيرا كسى كه تو حقّ او را ضايع كنى برادر تو نيست ، و مبادا كه برادرت به بريدن از تو نيرومندتر از تو در پيوستن تو به او باشد . و مبادا كه او در بدى نسبت به تو نيرومندتر از تو در خوبى به او باشد .\r\n","description":"","footnote":"","page_name":" 334 ","page_number":334},
  {"content":"\r\n\r\nفرزند عزيزم ، هر زمان كه نيرومند باشى نيروى خود را در طاعت خداوند عزّ و جلّ صرف كن ، و هر زمان كه ناتوان شوى ناتوانيت را از معصيت خداوند عزّ و جلّ قرار ده .\r\nو اگر بتوانى كه زن را جز در امور شخصيش صاحب اختيار نسازى پس چنين كن ، زيرا كه اين روش ، جمالش را بادوامتر ، و دلش را آسوده تر ، و حالش را بهتر ميسازد ، از آنرو كه زن شاخه ريحانى حسّاس و زود رنج است ، و تنظيمكنندهء امور مربوط به اقتصاد و شئون راجع بستد و داد نيست ، پس در هر حال با او مدارا كن ، و مصاحبتش را نيكو بدار ، تا زندگيت از لطف و صفا برخوردار گردد .\r\nبه قضاى الهى تن در ده ، و به آن راضى شو ، و اگر خوش داشته باشى كه خير دنيا و آخرت را گرد آورى طمع خود را از آنچه در دست مردمست قطع كن .\r\nسلام ، و رحمت و بركات خدا بر تو باد اين آخرين بخش از وصيّت امام عليه السّلام بمحمّد بن حنفيّه است .\r\n5835 - و محمّد بن أبى عمير ، از أبان بن عثمان ؛ و هشام بن سالم ؛ و محمّد بن حمران از امام صادق عليه السّلام روايت كرده است كه فرمود : از كسى تعجّب كرده‌ام كه از چهار چيز ميترسد ، چگونه به چهار چيز پناه نميبرد : از كسى تعجّب\r\n","description":"","footnote":"","page_name":" 335 ","page_number":335},
  {"content":"\r\nكرده‌ام كه خوف بر او چيره شده است ، چگونه بقول خداوند عزّ و جلّ كه فرمود :\r\n* ( حَسْبُنَا الله وَنِعْمَ الْوَكِيلُ ) * « خدا براى ما كافيست و او نيكو وكيلى است » پناه نميبرد زيرا كه من از خداى عزّ و جلّ شنيده‌ام كه بدنبال اين بيان ميگويد : « * ( فَانْقَلَبُوا بِنِعْمَةٍ مِنَ الله وَفَضْلٍ لَمْ يَمْسَسْهُمْ سُوءٌ ) * » « پس ( آن مؤمنان كه كار خود را به خدا باز گذاشته بودند و با بدنهاى مجروح بىاعتناء به تبليغات مشركين بتعقيب ايشان پرداخته بودند پس از آنكه سپاه شرك از هيبتشان متوارى شدند ) با ارمغان نعمت سلامت و تفضّلى الهى بمدينه بازگشتند . در حالى كه هيچ گونه گزندى به ايشان نرسيده بود - آل عمران :\r\n174 » .\r\nو از كسى تعجّب كرده‌ام كه دچار مشكلى شده است ، چگونه بقول خداوند عزّ و جلّ پناه نميبرد كه ( به حكايت از يونس پيغمبر ) فرموده : « * ( لا إِله إِلَّا أَنْتَ سُبْحانَكَ إِنِّي كُنْتُ مِنَ الظَّالِمِينَ ) * » « معبود حقّى جز تو نيست ، منزّهى تو ، همانا كه من از ستمكاران بوده‌ام » زيرا كه من از خداوند عزّ و جلّ شنيده‌ام كه بدنبال اين بيان ميگويد : * ( فَاسْتَجَبْنا لَه وَنَجَّيْناه مِنَ الْغَمِّ وَكَذلِكَ نُنْجِي الْمُؤْمِنِينَ ) * « پس ما دعاى او را مستجاب كرديم ، و او را از آن بليّه نجات داديم ، و مؤمنين را اين چنين نجات ميدهيم - انبياء : 88 » .\r\nو از كسى تعجّب كرده‌ام كه در بارهء او مكرى به كار رفته است ، چگونه به گفتار خداوند تعالى پناه نميبرد كه فرمود : * ( وَأُفَوِّضُ أَمْرِي إِلَى الله إِنَّ الله بَصِيرٌ بِالْعِبادِ ) * « و كار خود را به خدا تفويض ميكنم ، زيرا كه او نسبت به بندگان - و خير و صلاح ايشان - بصير است » . زيرا كه من از خداوند عزّ و جلّ شنيده‌ام كه بدنبال اين بيان ميگويد : * ( فَوَقاه الله سَيِّئاتِ ما مَكَرُوا ) * « پس خدا او را از گزندهاى مكر ايشان محفوظ داشت - مؤمن : 44 » .\r\n","description":"","footnote":"","page_name":" 336 ","page_number":336},
  {"content":"\r\nو از كسى كه دنيا و زينت آن را ميخواهد تعجّب كرده‌ام ، كه چگونه بنقل خداوند تعالى پناه نميبرد كه فرمود : « * ( ما شاءَ الله لا قُوَّةَ إِلَّا بِالله ) * » « هر چه خدا بخواهد واقع مىشود ، هيچ نيروئى جز با مدد خدا وجود ندارد » . زيرا كه من از خداوند عزّ و جلّ شنيده‌ام كه بدنبال اين بيان ميگويد : « * ( إِنْ تَرَنِ أَنَا أَقَلَّ مِنْكَ مالًا وَوَلَداً فَعَسى رَبِّي أَنْ يُؤْتِيَنِ خَيْراً مِنْ جَنَّتِكَ ) * - الآية » « اگر مرا مىبينى كه از جهت مال و فرزند از تو كمترم ، پس اميد است كه پروردگار من بوستانى بهتر از بوستان تو را به من عطا فرمايد - كهف : 41 » و كلمهء « عسى » كه در اين آيه آمده بمعنى وجوب تحقّق متعلَّق آنست .\r\n5836 - و محمّد بن زياد أزدى ، از أبان بن عثمان الأحمر ، روايت كرده است مردى بنزد امام جعفر بن محمّد صادق عليه السّلام آمد ، گفت : پدر و مادرم بفداى تو يا ابن رسول الله پندى به من بياموز ، پس امام عليه السّلام فرمود : اگر خداوند تبارك و تعالى رزق را بر عهده گرفته است پس دلمشغولى تو براى چيست ؟ ! و اگر رزق مقسوم است ، پس حرص براى چيست ؟ ! و اگر حساب حقّ است پس گرد آوردن و اندوختن براى چيست ؟ ! و اگر عوض دادن انفاق از جانب خداوند عزّ و جلّ حقّ است ، پس بخل براى چيست ؟ ! و اگر كيفر از سوى خداوند عزّ و جلّ دوزخ است پس معصيت براى چيست ؟ و اگر مرگ حقّ است ، پس شادى براى چيست ؟ و\r\n","description":"","footnote":"","page_name":" 337 ","page_number":337},
  {"content":"\r\nاگر عرض اعمال بر خداوند عزّ و جلّ حقّ است ، پس مكر براى چيست ؟ ! و اگر شيطان دشمن است پس غفلت براى چيست ؟ ! و اگر گذشتن بر صراط حقّ است ، پس خود پسندى براى چيست ؟ ! و اگر هر چيز وابسته بقضائى از جانب خداست و قدر او ، پس اندوه براى چيست ؟ ! و اگر دنيا فانيست ، پس تكيه كردن بر آن براى چيست ؟ ! .\r\n5837 - و آن امام عليه السّلام فرمود : « من بر سه كس رحم مىآورم ، و ايشان سزاوار رحم آوردنند : عزيزى كه پس از عزّت ذلَّتى به او اصابت كرده است ، و توانگرى كه پس از توانگرى حاجتى به او اصابت كرده ، و عالمى كه خانواده اش و گروه جاهل او را سبك ساخته ، و بىاعتنائي مىكنند .\r\n\r\nگفت پيغمبر كه بر اين سه گروه\r\nرحم آريد ار ز سنگيد ار ز كوه\r\nآنكه او بعد از عزيزى خوار شد\r\nو آن كه بد با مال بىاموال شد\r\nو ان سوّم آن عالمى كاندر جهان\r\nمبتلا گشته ميان ابلهان\r\nچون كه از عزّت به خوارى آمدن\r\nهمچو قطع عضو باشد از بدن\r\n\r\n5838 - و آن امام عليه السّلام فرمود : پنج چيز است كه آن بگونه اى است كه من ميگويم : هيچ بخيلى را آسايشى نيست ، و هيچ حسودى را لذّتى نيست ، و هيچ برده اى را وفائى نيست ، و هيچ دروغگوئى را مردانگى نيست . و هيچ سفيهى برياست قومى نخواهد رسيد .\r\n","description":"","footnote":"","page_name":" 338 ","page_number":338},
  {"content":"\r\n5830 - و رسول خدا صلَّى الله عليه و آله فرمود : شما نميتوانيد بوسيلهء اموالتان بهمگى مردم بهره برسانيد ، پس بوسيلهء اخلاقتان ايشان را بهره مند سازيد .\r\n5840 - و يونس بن ظبيان از امام صادق عليه السّلام روايت كرده است كه فرمود : مشهور شدن بعبادت از مظانّ شك است ، زيرا پدرم ، از پدرش ، از جدّش عليهم السّلام براى من حكايت كرد كه رسول خدا صلَّى الله عليه و آله و سلم فرمود :\r\nعابدترين مردم كسى است كه واجبات را بجاى آورد ، و سخىترين مردم كسى است كه زكات مالش را بپردازد ، و زاهدترين مردم كسى است كه از حرام اجتناب كند ، و با تقوىترين مردم كسى است كه حقّ را چه بنفع او باشد ، و چه به ضرر او ، بگويد ، و عادلترين مردم كسى است كه براى مردم همان را بپسندد كه براى خود مىپسندد ، و براى ايشان همان را ناپسند بدارد كه براى خود ناپسند ميدارد ، و زيركترين مردم كسى است كه بيش از همگان مرگ را به ياد آورد ، و شادترين و خوشحالترين مردم كسى است كه زير خاك از كيفر ايمن است ، و ثواب را اميد همى دارد ، و غافلترين مردم كسى است كه از دگرگون شدن دنيا از حالى به حال ديگر پند نگيرد ، و گرانقدرترين مردم كسى است كه براى دنيا در نظر خود قدر و منزلتى قرار ندهد ، و عالمترين مردم كسى است كه علم مردم را با علم خود جمع كند ، و\r\n","description":"","footnote":"","page_name":" 339 ","page_number":339},
  {"content":"\r\nشجاعترين مردم كسى است كه بر هواى نفس خود پيروز باشد ، و پر ارزشترين مردم عالمترين ايشانست ، و كمبهاترين مردم كمعلمترين ايشانست ، و كملذّتترين مردم حسود است ، و كمآسايشترين مردم بخيل است ، و بخيلترين مردم كسى است كه در بارهء حقوقى كه خداوند عزّ و جلّ بر او واجب ساخته است بخل ورزد و سزاوارترين مردم برعايت حقّ داناترين ايشان نسبت بحقّ است ، و كمحرمتترين مردم فاسق است ، و كموفاترين مردم برده است ، و كمدوستترين مردم پادشاهست ، و فقيرترين مردم شخص طمعكار است ، و بىنيازترين مردم كسى است كه اسير حرص نباشد ، و برترين مردم از جهت ايمان خوشخوىترين ايشانست ، و گرامىترين مردم پرهيزگارترين ايشانست ، و عظيمقدرترين مردم كسى است كه در آنچه مربوط به او نيست مداخله نكند ، و پارساترين مردم كسى است كه مجادله را ترك كند ، اگر چه حقّ بجانب او باشد ، و كم بهره ترين از مردانگى كسى است كه دروغگو باشد ، و شقىترين مردم پادشاهانند ، و مبغوضترين مردم متكبّر است ، و سرسختترين جهادكننده كسى است كه گناهان را ترك كند ، و محكمترين مردم كسى است كه از جهّال مردم بگريزد ، و سعادتمندترين مردم كسى است كه با مردم كريم بياميزد . و عاقلترين مردم سازگارترين ايشان با مردم است ، و سزاوارترين مردم بتهمت كسى است كه با اهل تهمت همنشين باشد ، و جبّارترين مردم قاتل\r\n","description":"","footnote":"","page_name":" 340 ","page_number":340},
  {"content":"\r\nكسى است كه قصد قتل او را نداشته ، و ضارب كسى است كه او را نزده است ، يا ارادهء زدن او را نداشته است ، و سزاوارترين مردم بعفو تواناترين ايشان بكيفر دادنست ، و شايسته ترين مردم بگناه كسى است كه در حضور سفيهانه سخن بگويد ، و در غياب غيبت كند ، و ذليلترين مردم كسى است كه بمردم توهين كند ، و محتاطترين مردم كسى است كه بيشتر از ديگران خشم خود را فرو مىخورد ، و صالحترين مردم كسى است كه براى مردم صلاحيّت بيشتر داشته باشد ، و بهترين مردم كسى است كه مردم از طرف او سود مىبرند .\r\n5841 - و أمير المؤمنين عليه السّلام به مردى گذشت كه سخنانى بيحاصل بر زبان ميراند ، پس در مكانى مشرف بر او توقّف كرد ، و آنگاه فرمود : اى مرد ، تو بر دو فرشته اى كه سخنت را حفظ ميكنند نامه اى بسوى پروردگارت املاء ميكنى ، پس سخنانى بر زبان بران كه تو را به كار آيد و سخنانى را كه تو را به كار نيايد واگذار .\r\n5842 - و نيز امام عليه السّلام فرمود : مرد مسلمان تا هر زمان كه خاموش باشد ، همچنان در شمار نيكوكاران نوشته مىشود ، سپس چون سخن بگويد يا در شمار نيكوكاران نوشته مىشود ، و يا در شمار تبهكاران .\r\n5843 - و امام صادق عليه السّلام فرمود : خاموشى گنجى كاهش ناپذير ، و آرايش حليم ، و پوشش جاهل است .\r\n","description":"","footnote":"","page_name":" 341 ","page_number":341},
  {"content":"\r\n5844 - و آن امام عليه السّلام فرمود : سخنى در حقّ از سكوتى بر باطل بهتر است .\r\n5845 - و اسماعيل بن مسلم ، از امام جعفر بن محمّد ، از پدرش ، از پدرانش عليهم السّلام روايت كرده است كه فرمود : أمير المؤمنين عليه السّلام فرمود : فقهاء و حكماء چون با يك ديگر مكاتبه ميكردند ، سه چيز مينوشتند كه چهارمين نداشت :\r\nكسى كه انديشه اش معطوف به آخرت باشد ، خدا او را از انديشيدن در كار دنيا بىنياز مىكند ، و كسى كه درون خود را اصلاح نمايد خدا برونش را اصلاح مىكند ، و كسى كه رابطهء خود با خدا را اصلاح كند ، خدا رابطه اش با مردم را اصلاح مىكند .\r\n5846 - و رسول خدا صلَّى الله عليه و آله فرمود : خوشا به حال كسى كه عمرش دراز شود ، و عملش نيكو باشد ، كه در اين صورت بازگشتش بسوى خدا بازگشتى نيكو خواهد بود ، زيرا كه پروردگارش از او راضى است ، و واى به حال كسى كه عمرش دراز شود ، و عملش بد باشد كه بازگشت بدى خواهد داشت ، زيرا كه پروردگارش عزّ و جلّ بر او خشمگين است .\r\n5847 - و عمرو بن شمر ، از جابر بن يزيد جعفى از امام أبو جعفر محمّد بن علىّ باقر عليهما السّلام روايت كرده است كه فرمود : خداوند عزّ و جلّ برسول خود صلى الله\r\n","description":"","footnote":"","page_name":" 342 ","page_number":342},
  {"content":"\r\nعليه و آله وحى فرستاد كه من چهار خصلت از خصال جعفر بن ابى طالب را مشكور داشته‌ام ، پس پيمبر صلَّى الله عليه و آله او را فراخواند و از مضمون اين وحى او را آگاه ساخت ، جعفر گفت : اگر نه خداوند تبارك و تعالى تو را از اين امر خبر داده بود ، من تو را با خبر نميساختم ، من هرگز شراب ننوشيده‌ام ، زيرا ميدانستم كه اگر آن را بنوشم عقلم زايل مىشود ، و هرگز دروغ نگفته‌ام ، زيرا دروغ مردانگى را ميكاهد ، و هرگز زنا نكرده‌ام ، زيرا بيم آن داشتم كه اگر بناموس كسى تجاوز كنم بناموسم تجاوز شود ، و هرگز بتى را نپرستيده‌ام ، زيرا ميدانستم كه آن نه زيان مىرساند ، و نه سود .\r\nپس پيمبر صلَّى الله عليه و آله دست مرحمت بر شانهء او زد ، و فرمود : خداوند عزّ و جلّ را ميسزد كه براى تو دو بال قرار دهد ، كه بوسيلهء آنها با فرشتگان در بهشت پرواز كنى .\r\n5848 - و رسول خدا صلَّى الله عليه و آله و سلم فرمود : خداوند جلّ جلاله فرموده است : بندگان من ، شما همگيتان گمراهيد مگر كسى كه من او را هدايت كنم ، و همگيتان فقيريد ، مگر كسى كه من او را غنى سازم ، و همگيتان گناهكاريد مگر كسى كه من او را از سقوط در ورطهء گناه نگاه دارم .\r\n","description":"","footnote":"","page_name":" 343 ","page_number":343},
  {"content":"\r\n5840 - و در روايت سكونى آمده است كه گفت : علىّ عليه السّلام فرمود :\r\nهيچ روزى بر فرزند آدم نميگذرد ، مگر آنكه آن روز به او ميگويد : من روزى جديدم ، و من بر تو گواهم ، پس در ساعات من سخن خيرى بگو ، و كار خيرى بكن ، تا بروز قيامت براى تو به آن گفتار نيك و كردار نيك گواهى دهم ، زيرا تو بعد از اين هرگز مرا نخواهى ديد .\r\n5850 - و در روايت مسعدة بن صدقه آمده است كه گفت : رسول خدا صلى الله عليه و آله فرمود : « هر مؤمن را بر مؤمن ديگر هفت حقّ واجبست كه خداوند عزّ و جلّ آن را بر او فرض كرده است : او را در چشم خود بزرگ ببيند ، و در دل ، دوست بدارد ، و در مال خود با او مواسات كند ، و غيبتش را حرام بدارد ، و در بيماريش از او عيادت كند ، و جنازه اش را تشييع نمايد ، و پس از مردنش در بارهء او بجز خير نگويد .\r\n5851 - و ابن أبى عمير ، از أبو زياد نهدى ، از عبد الله بن وهب از امام صادق ، جعفر بن محمّد عليهما السّلام روايت كرده است كه فرمود : براى مؤمن همين يارى از جانب خداوندگارش كافى است كه دشمن خود را در حال معصيت خداوند عزّ و جلّ ببيند .\r\n","description":"","footnote":"","page_name":" 344 ","page_number":344},
  {"content":"\r\n5852 - و ابن أبى عمير ، از معاوية بن وهب از امام صادق جعفر بن محمّد عليهما السّلام روايت كرده است كه فرمود : در برابر دشمنان نعمتها صبر كن ، زيرا صبر طاعت خداست ، و كيفر كسى كه در بارهء تو خدا را معصيت مىكند ، هيچ چيز بهتر از اينكه تو در بارهء او خدا را اطاعت كنى نيست .\r\n5853 - و معلَّى بن محمّد بصرى ، از احمد بن محمّد بن عبد الله ، از عمر [ و 
  ] بن زياد ، از مدرك بن عبد الرحمن از امام صادق عليه السّلام روايت كرده است كه فرمود : چون روز قيامت شود ، خداوند عزّ و جلّ مردم را در يك زمين مسطَّح گرد هم مىآورد ، و ميزانها برقرار مىشود ، پس خونهاى شهيدان با مركَّب دانشمندان سنجيده ميگردد ، ولى وزن مركب دانشمندان بر خونهاى شهيدان راجح و افزون باشد .\r\nشرح : « مراد از سنجيدن مركَّب علماء و خون شهداء با هم ، و افزونى مركَّبها آنست كه بفهماند آنچه بيشتر سبب پيشرفت دين و تبليغ آئين بوده قلم بوده كه كنايه است از منطق و برهان و حجّت ، نه خون و جان فشانى در راه آن ، و دعوت مردم با كتاب و نوشته هاى برهانى و مواعظ حكيمانه اصل و اساس تبليغ بوده نه شمشير و جهاد و قدرت . و اينكه گويند\r\n« مداد العلماء افضل من دماء الشّهداء » از اين روايت گرفته شده ولى چندان درست نمىنمايد زيرا داراى دو مفهوم مباين است » .\r\n5854 - و محمّد بن أبى عمير ، از عبد الله بن قاسم ، از امام صادق جعفر بن -\r\n","description":"","footnote":"","page_name":" 345 ","page_number":345},
  {"content":"\r\nمحمد ، از پدرش از جدّش از امام علىّ عليهم السلام روايت كرده است ، كه فرمود :\r\nبه چيزى كه اميد دست يافتن به آن ندارى از چيزى كه بحصول آن اميدوارى ، اميدوارتر باش ، چنان كه موسى بن عمران عليه السلام به آن منظور بيرون شد كه قبس آتشى براى خانواده اش بدست آورد ، ولى خداوند عزّ و جلّ با او سخن گفت ، و چون بازگشت پيمبر بود ، و ملكهء سبأ به قصد ديدار سليمان عليه السّلام بيرون شد ، ولى با سليمان عليه السلام اسلام آورد ؛ و ساحران فرعون در طلب عزّت فرعون بيرون شدند ، ولى به صورت جمعى مؤمن بازآمدند .\r\n5855 - و از عبد الله بن عبّاس از رسول خدا صلَّى الله عليه و آله روايت شده است ، كه فرمود : اشراف امّت من حافظان قرآن ، و عاملان به احكام آن ، و شبزنده دارانند .\r\n5856 - و جبرئيل عليه السّلام بر پيمبر صلَّى الله عليه و آله نازل شد ، رسول خدا صلَّى الله عليه و آله به او فرمود : مرا پند ده ، اى جبرئيل ، پس جبرئيل گفت : يا محمّد ، هر چه خواهى زندگى كن ، كه سرانجام خواهى مرد ، و هر كه را خواهى دوست بدار ، كه سرانجام از او جدا خواهى شد ، و هر كار كه خواهى بجا آور كه با آن ديدار خواهى كرد ، شرف مؤمن نماز او در شب است ، و عزّتش خوددارى از مردم آزاريست .\r\n","description":"","footnote":"","page_name":" 346 ","page_number":346},
  {"content":"\r\n5857 - و حسن بن موسى الخشّاب ، از غياث بن كلَّوب ، از اسحاق بن عمّار از امام صادق جعفر بن محمد ، از پدرانش عليهم السّلام روايت كرده است كه علىّ عليه السّلام ميفرمود : هيچ مبتلائى ، اگر چه ابتلايش عظيم باشد ، از سالمى كه ايمن از بلاء نباشد ، سزاوارتر بدعاء نيست .\r\n5858 - و علىّ بن مهزيار ، از حسين بن سعيد ، از حارث بن محمّد بن نعمان أحول ، صاحب الطَّاق ، از جميل بن صالح ، از امام أبى عبد الله صادق از پدرانش عليهم السّلام روايت كرده است كه فرمود : رسول خدا صلَّى الله عليه و آله و سلَّم فرمود : هر كس دوست دارد كه گرامىترين مردم باشد ، ميبايد تقواى خدا را پيشه سازد ، و هر كس كه دوست دارد كه باتقوىترين مردم باشد ، ميبايد بر خداى تعالى توكَّل كند ، و هر كس دوست دارد كه بىنيازترين مردم باشد ، ميبايد اطمينانش به آنچه نزد خداى عزّ و جلّ است ، از آنچه در دست او است بيشتر باشد ، سپس فرمود : آيا شما را از بدترين مردم خبر ندهم ؟ گفتند : چرا يا رسول الله ، فرمود : او كسى است كه مردم را دشمن دارد ، و مردم نيز او را دشمن دارند . سپس فرمود : آيا شما را از بدتر از اين خبر ندهم ؟ گفتند : چرا يا رسول الله ، فرمود : او كسى است كه از هيچ خطائى\r\n","description":"","footnote":"","page_name":" 347 ","page_number":347},
  {"content":"\r\nچشم پوشى نميكند ، و عذرى را نمىپذيرد ، و گناهى را نمىبخشد . سپس فرمود : آيا شما را از بدتر از اين شخص خبر ندهم ؟ گفتند : چرا يا رسول الله ، فرمود : او كسى است كه از شرّش ايمن نميتوان بود ، و بخيرش اميد نميتوان داشت ، همانا عيسى بن مريم عليه السّلام در ميان بنى اسرائيل بپاخاست ، گفت : اى بنى اسرائيل حكمت را بجهّال باز مگوئيد كه به آن ستم كرده باشيد ، و از اهلش دريغ مداريد كه به ايشان ستم كرده باشيد ، و ظالم را بر ظلمش يارى مكنيد كه برترى شما باطل مىشود .\r\nكارها بر سه گونه است : كارى كه رشد و صلاحش براى تو آشكار شده است ، پس از آن پيروى كن ، و كارى كه گمراهيش براى تو آشكار شده است ، پس از آن اجتناب كن ، و كارى كه در بارهء آن اختلاف كرده‌اند ، پس آن را به خداوند عزّ و جلّ باز گذار .\r\n5859 - و حسن بن علىّ بن فضّال ، از حسن بن جهم ، از فضيل بن يسار روايت كرده است كه گفت : امام صادق جعفر بن محمد عليهما السّلام فرمود : هيچ بدنى از تحمّل آنچه نيّت توان آن را داشته باشد ناتوان نشده است .\r\n5860 - و ابن فضّال ، از غالب بن عثمان ، از شعيب عقرقوفى از امام صادق جعفر بن محمّد عليهما السّلام روايت كرده است كه فرمود : كسى كه بهنگام دوست داشتن و ترسيدن ، و در برابر شهوت و غضب ، و بهنگام رضا مالك نفس خويش\r\n","description":"","footnote":"","page_name":" 348 ","page_number":348},
  {"content":"\r\nباشد ، خدا بدنش را بر آتش جهنّم حرام مىكند .\r\n5861 - و چون از امام عليه السّلام در بارهء زاهد در دنيا سؤال كردند ، فرمود :\r\nزاهد كسى است كه حلال دنيا را بعلَّت ترس از حسابش ، و حرام آن را از بيم عذابش ترك كند .\r\n5862 - و محمّد بن سنان ، از عبد الله بن مسكان از امام أبو عبد الله صادق عليه السّلام روايت كرده است كه فرمود : سزاوارترين مردم به اينكه براى مردم تمنّاى غنى كنند بخيلانند ، زيرا مردم چون مستغنى شوند از چشم داشت به اموال ايشان خوددارى ميكنند ، و سزاوارترين مردم به اينكه براى مردم تمنّاى سلامتى كنند مردم داراى عيب هستند چرا كه مردم چون سلامت باشند از عيبجوئى ديگران خوددارى ميكنند ، و سزاوارترين مردم به اينكه براى مردم تمنّاى حلم كنند اهل سفاهتند ، چرا كه احتياج بعفو ايشان دارند . ولى اكنون وضع چنان شده است كه بخيلان فقر مردم را تمنّا ميكنند ، و اهل عيوب معيوب شدن مردم را آرزو دارند ، و اهل سفاهت آرزو ميكنند كه همگى مردم سفيه شوند ، در صورتى كه فقر موجب احتياج ببخيل ، و فساد علَّت جستجو از نقاط اهل عيوب ، و انتشار سفاهت باعث كيفر دادن گناهكارانست .\r\n","description":"","footnote":"","page_name":" 349 ","page_number":349},
  {"content":"\r\n5863 - و از أبو هاشم جعفرى روايت شده است كه گفت : تنگدستى سختى بر من عارض شد ، از اين رو بسوى امام ابو الحسن علىّ بن محمّد عليهما السّلام رفتم ، و اذن ورود بمحضر آن امام را طلب كردم ، و آن حضرت مرا اذن داد ، پس چون بنشستم فرمود : اى أبا هاشم ميخواهى كدام نعمت از نعمتهائى را كه خدا به تو بخشيده است شكر گوئى ؟ در اين حال من سر به زير افكندم و خاموش ماندم ، زيرا نميدانستم كه در جواب آن امام چه بگويم ، پس او خود سخن آغاز كرد ، و فرمود : خداوند عزّ و جلّ ايمان را نصيب تو ساخت ، از اين رو بدنت را بر دوزخ حرام ساخت ، و سلامت را روزيت كرد ، از اين رو تو را در طاعت خود يارى فرمود : و قناعت را بهرهء تو فرمود و از اين رو تو را از بىآبروئى مصون داشت ، اى أبا هاشم ، من از اين رو بر اين گونه با تو آغاز سخن كردم كه گمان بردم كه تو ميخواهى از كسى كه اين چنين با تو رفتار كرده است نزد من شكايت كنى ، اكنون امر كرده‌ام كه صد دينار در اختيار تو قرار دهند ، پس آن را بستان .\r\n5864 - و محمّد بن سنان ، از طلحة بن زيد روايت كرده است كه گفت : از امام صادق عليه السّلام شنيدم كه ميفرمود : كنندهء كار بدون بصيرت بمانند رونده در غير راه صحيح است ، كه سرعت سير چيزى جز دور شدن از راه بر او نمىافزايد .\r\n5865 - و امام صادق عليه السّلام فرمود : خواب آسايش تن ، و نطق آسايش\r\n","description":"","footnote":"","page_name":" 350 ","page_number":350},
  {"content":"\r\nروح ، و سكوت آسايش عقل است .\r\n5866 - و محمّد بن سنان ، از مفضّل بن عمر روايت كرده است كه گفت :\r\nامام صادق جعفر بن محمّد عليهما السّلام فرمود : كسى كه واعظى از قلبش ، و مانعى از نفسش ، نداشته باشد ، و مصاحب هدايتكننده براى او نباشد دشمنش بر گردنش سوار مىشود .\r\n5867 - و جعفر بن محمّد بن مالك فزارى كوفى ، در روايت خود گفت :\r\nجعفر بن محمّد بن سهل ما را حديث كرد ، از سعيد بن محمّد ، از مسعده كه گفت :\r\nامام ابو الحسن موسى بن جعفر عليهما السّلام مرا فرمود : عيال مرد اسيران اويند ، پس هر كس كه خدا نعمتى به او عطا فرموده است همى بايد تا بر اسيران خود توسعه اى بخشد ، زيرا اگر چنين نكند ، بيم آنست كه آن نعمت از دست برود .\r\n5868 - و صفوان بن يحيى ، از ابو الصّباح كنانى روايت كرده است كه گفت : به امام صادق جعفر بن محمّد - عليهما السّلام - معروض داشتم كه : براى من بيان فرمائيد اين سخن ، سخن كيست كه فرمود : ايمان و تقوى را از خدا مسألت دارم ، و از بدفرجامى كارها به خدا پناه ميبرم ، در حقيقت شريفترين حديث ذكر\r\n","description":"","footnote":"","page_name":" 351 ","page_number":351},
  {"content":"\r\nخداى تعالى ، و رأس حكمت طاعت او ، و راست ترين ، و بليغترين پند ، و زيباترين قصص كتاب خدا ، محكمترين دستگيره ها ايمان به خدا ، و بهترين آئينها آئين ابراهيم عليه السّلام ، و بهترين سنّتها سنّت پيمبران ، و بهترين هدايت ، هدايت محمّد صلَّى الله عليه و آله است ، و بهترين توشه تقوى است ، و بهترين علم علمى است كه سود ببخشد ، و بهترين طريقهء حقّ آنست كه آن را متروك نگذارند و از آن پيروى كنند ، و بهترين غنى غناى نفس است ، و بهترين چيزى كه بقلب القا شود يقين است ، و زينت حديث صدق است ، و زينت علم احسان است ، و شريفترين مرگ كشته شدن بشهادت و بهترين امور نيكفرجامترين آنها است ، و چيزى كه كم و كافى باشد ، از چيزى كه بسيار و موجب غفلت باشد بهتر است ، و شقى كسى است كه در شكم مادرش شقى بوده ، « 1 » و سعيد كسى است كه از زندگى ديگران پند گرفته است ، و عاليترين نمونهء زيركى تقوى ، و بارزترين نشانهء حمق فجور ، و بدترين راوىها راوى كذب است ، و بدترين امور بدعتها ، و بدترين كورى كورى دل ، و بدترين پشيمانى پشيمانى روز قيامت است ، و عظيمترين خطاكاران نزد خداوند عزّ و جلّ زبان دروغگو است ، و بدترين دستاورد ، دستاورد ربا است ، و بدترين خوردنها ، خوردن ظالمانهء مال يتيم است ، و بهترين زينت مرد وقار توأم با\r\n\r\n","description":"","footnote":"\r\n« 1 » در ص 314 معنى آن توضيح داده شد .\r\n","page_name":" 352 ","page_number":352},
  {"content":"\r\nايمانست ، و كسى كه استهزاء و مضحكه را پىگيرى كند ، خدا او را وسيلهء استهزاء و خنده ديگران ميسازد ، و كسى كه حقيقت بلا را بشناسد در برابر آن صبر مىكند ، و كسى كه آن را نميشناسد به انكار آن مىپردازد ، و شك و دو دلى در كار دين كفر است ، و كسى كه استكبار كند ، خدا قدر و اعتبار او را فرو ميكاهد ، و كسى كه از شيطان اطاعت كند ، خداى را معصيت مىكند ، و كسى كه خداى را معصيت كند ، خدا او را عذاب ميفرمايد ، و كسى كه او را شكر كند خدا نعمتش را بر او مىافزايد ، و كسى كه در برابر مصيبت صبر پيشه سازد خدا بفرياد او ميرسد ، و كسى كه كار خود را به خدا واگذارد خدا براى سامان دادن كار او كافى است ، و كسى كه به خدا توكَّل كند خدا به او پاداش ميدهد ، و خدا را با خشنود كردن يكى از افراد خلقش خشمگين مسازيد ، و با دور شدن از خدا بفردى از خلق تقرّب مجوئيد ، زيرا ميان خدا و فردى از خلق تعهّدى وجود ندارد كه بمقتضاى آن ، خيرى را به او عطا كند ، يا شرّى را از او بگرداند مگر بوسيلهء طاعتش و طلب خشنوديش . بيگمان طاعت خداوند تبارك و تعالى وسيلهء دست يافتن بهر خيريست كه آن را ميجويند ، و نجات از هر شرّيست كه از آن پرهيز ميكنند ، و خداوند عزّ و جلّ هر كه را كه اطاعتش كند محفوظ ميدارد ، و هر كه او را عصيان كند از خشم او مصون نميماند ، و كسى كه از خدا فرار كند پناهگاهى نمىيابد ، زيرا فرمان خداى - تعالى ذكره - بخوار ساختن او صادر شده است ، اگر چه خلائق خوش نداشته باشند ، و هر چه آمدنى است\r\n","description":"","footnote":"","page_name":" 353 ","page_number":353},
  {"content":"\r\nنزديكست ، هر چه خدا بخواهد واقع مىشود ، و هر چه نخواهد واقع نميگردد ، بر نيكوكارى و پرهيزگارى همكارى كنيد ، و بر گناه و ظلم با يك ديگر يارى مكنيد ، و از خدا بپرهيزيد ، زيرا خدا شديد العقاب است .\r\nپس امام صادق جعفر بن محمّد - عليهما السّلام - فرمود : اين ، سخن رسول - خدا - صلَّى الله عليه و آله و سلَّم - است .\r\n5869 - و رسول خدا صلَّى الله عليه و آله فرمود : خدا - جلّ جلاله - فرمود : هر آن بنده كه مرا اطاعت كند ، او را به غير خود وانميگذارم ، هر آن بنده كه مرا عصيان كند ، او را به خودش واميگذارم ، و آنگاه باك نميدارم كه در كدامين درّه و پرتگاه هلاك شود .\r\n5870 - و محمّد بن أبى عمير ، از عيسى الفرّاء ، از عبد الله بن أبى يعفور روايت كرده است كه گفت : از امام صادق عليه السّلام شنيدم كه ميگفت : امام أبو جعفر باقر عليه السّلام فرمود : كسى كه ظاهرش از باطنش برتر باشد ميزان عملش سبك شده است .\r\n5871 - و رسول خدا - صلَّى الله عليه و آله و سلَّم - فرمود : خداوند عزّ و جلّ فرموده است : چون كسى از آفريدگانم كه مرا ميشناسد نافرمانى من كند ، كسى از\r\n","description":"","footnote":"","page_name":" 354 ","page_number":354},
  {"content":"\r\nآفريدگانم را بر او مسلَّط ميكنم كه مرا نميشناسد .\r\n5872 - و ابن أبى عمير ، از اسحاق بن عمّار ، روايت كرده است كه گفت :\r\nامام صادق عليه السّلام فرمود : اى اسحاق با منافق بزبانت مدارا كن ، و با مؤمن دوستيت را از هر شائبه اى پيراسته ساز ، اگر يهودىاى با تو همنشين شود همنشينيش را نيكو بدار .\r\n5873 - و مفضّل بن عمر ، از امام صادق جعفر بن محمّد ، از پدرش ، از جدّش - عليهم السّلام - روايت كرده است كه فرمود : بحسين بن - علىّ - عليه السّلام - گفتند : چگونه صبح كردى ، اى پسر رسول خدا ؟ فرمود : در حالى صبح كرده‌ام كه پروردگار بالاى سرم ، و دوزخ پيش رويم قرار دارد ، و مرگ مرا ميطلبد ، و حساب از هر سو مرا فرا گرفته ، و من در گرو عمل خويشم ، نه آنچه را دوست دارم مىيابم ، و نه بدفع آنچه ناپسند ميدارم قادرم ، و كارها همگى بدست غير منست ، پس اگر بخواهد مرا عذاب ميفرمايد ، و اگر بخواهد از من در ميگذرد ، پس كدامين فقير از من فقيرتر است ؟ ! تذكَّر : در پاره اى از نسخ بجاى « حسين بن على » « حسين بن على » است .\r\n5874 - و مفضّل از امام صادق عليه السّلام روايت كرده است كه فرمود :\r\n« ميان سلمان فارسى - رحمة الله عليه - و مردى دشمنى افتاده بود ، آن مرد بسلمان\r\n","description":"","footnote":"","page_name":" 355 ","page_number":355},
  {"content":"\r\nگفت : تو كيستى و چيستى ؟ ! پس سلمان گفت : امّا در آغاز هم من و هم تو نطفه اى پست بوده‌ايم ، و امّا در آخر كار هر دو لاشه اى گندزا خواهيم بود ، پس چون قيامت فرا رسد و ترازوهاى سنجش اعمال بر پا گردد ، هر كس كه كفّهء اعمالش سنگين باشد ، او گرامى و نفيس است ، و هر كس كه كفّهء اعمالش سبك باشد ، او بيمقدار و دونست .\r\n5875 - مفضّل گفت : و از امام صادق عليه السّلام شنيدم كه ميفرمود : بليّهء مردم بر ما عظيم است ، اگر ايشان را بخوانيم ما را اجابت نميكنند ، و اگر ايشان را واگذاريم ، بوسيلهء غير ما هدايت نميشوند .\r\n5876 - و أمير المؤمنين عليه السّلام فرمود : همگى انواع خير در سه خصلت گرد آمده است : نگاه كردن ، و خاموش بودن ، و سخن گفتن ، پس هر نگاهى كه عبرتى در آن نباشد سهو است ؛ و هر سخنى كه ذكرى در آن نباشد لغو است ، و هر خاموشى كه فكرتى در آن نباشد غفلتست . پس خوشا به حال كسى كه نگاهش عبرت ، و سكوتش فكرت و سخنش ذكر باشد ، و بر گناه خود بگريد ، و مردم از شرّش در امان باشند .\r\n5877 - و امام صادق عليه السّلام فرمود : خداوند عزّ و جلّ به آدم وحى كرد ، كه اى آدم ، من همگى خير را در چهار كلمه براى تو گرد مىآورم ، يكى براى من ،\r\n","description":"","footnote":"","page_name":" 356 ","page_number":356},
  {"content":"\r\nو يكى براى تو ، و يكى ميان من و تو ، و يكى ميان تو و مردم . امّا آن كه براى منست ، اينست كه مرا بندگى كنى ، و چيزى را شريك من نسازى ؛ و امّا آنكه براى تو است ، اينست كه تو را در مقابل عملت بهنگامى مزد مىدهم كه از هر وقت به آن محتاجتر باشى . امّا آنكه ميان من و تو است ، پس دعاء بر ذمّهء تو ، و اجابت بر عهدهء منست . و امّا آنكه ميان تو و مردمست ، اينست كه براى مردم همان چيز را بپسندى كه براى خودت مىپسندى .\r\n5878 - و امام صادق جعفر بن محمّد - عليهما السّلام - فرمود : سلامت نعمتى پنهانست كه چون موجود باشد ، از ياد ميرود ، و چون مفقود مىشود به ياد مىآيد .\r\n5879 - و سكونى ، از امام جعفر بن محمّد ، از پدرش ، از پدرانش عليهم السّلام روايت كرده است كه : « رسول خدا صلَّى الله عليه و آله فرمود : دو سخن غريبند ، پس آن دو را تحمّل كنيد : كلمهء حكمتى از سفيهى ، پس آن را قبول نمائيد ، و كلمهء سفاهت آميزى از حكيمى پس آن را بيامرزيد .\r\n5880 - و عمرو بن شمر ، از جابر بن يزيد جعفى ، از أبو جعفر محمّد بن علىّ الباقر ، از پدرش از جدّش عليهم السّلام روايت كرده است كه أمير المؤمنين عليه السّلام\r\n","description":"","footnote":"","page_name":" 357 ","page_number":357},
  {"content":"\r\nدر خطبه اى كه پس از وفات پيمبر صلَّى الله عليه و آله ايراد كرد ، فرمود : ايا اى مردمان ، شرفى برتر از اسلام ، و كرمى عزيزتر از تقوى و قلعه اى محكمتر از پارسائى ، و شفيعى موفّقتر از توبه ، و گنجى سودبخشتر از علم ، و عزّتى بالاتر از حلم ، و شرف خاندانى رفيعتر از أدب ، و رنجى پستتر از غضب ، و جمالى زيباتر از عقل ، و هيچ نوع زشتى زشتتر از دروغ ، و حافظى حفظكننده تر از خاموشى ، و لباسى برازنده تر از سلامت ، و غائبى و دورى نزديكتر از مرگ نيست .\r\nأيا اى مردمان ، بيگمان هر كس كه بر روى زمين راه پيموده است ، بدرون آن روان مىشود ، و شب و روز در ويران كردن بنياد عمرها شتابنده‌اند ، و هر كه را بقيّهء حياتى باشد قوتى ، و هر دانه اى را خورنده اى است ، و تو خود قوت مرگى ، و بيگمان كسى كه روزگار را بشناسد ، از آمادگى غفلت نخواهد كرد ، هيچ توانگرى بمدد مالش ، و هيچ فقيرى بعلَّت كمى دارائيش ، از مرگ نجات نخواهد يافت .\r\nأيا اى مردمان ، كسى كه از خداى خود بترسد ظلمش را از مردم باز ميدارد ، و كسى كه در سخن گفتنش رعايت نكند سخنان زشت و هذيان گفتنش آشكار ميگردد . و كسى كه خير را از شرّ نشناسد در موضع بهائم است . چه كوچكست مصيبت دنيا در جنب فقر و فاقهء فردا ! هيهات ! و شما دشمن و مخالف يك ديگر نشديد مگر بعلَّت رواج معصيتها و گناهها در ميانتان ، پس چه نزديكست راحت اين دنيا برنج\r\n","description":"","footnote":"","page_name":" 358 ","page_number":358},
  {"content":"\r\nآخرت ! و شدّت فقر دنيا بنعمتهاى آخرت ! و شرّى كه منتهى به بهشت شود شرّ نيست ، و خيرى كه پس از آن دوزخ باشد خير نيست . و هر نعمتى در جنب بهشت حقير و بىارزش است ، و هر بلائى در قياس با دوزخ سلامت است .\r\n5881 - و در روايت اسماعيل بن مسلم آمده است كه گفت : رسول خدا صلَّى الله عليه و آله فرمود : سه چيز است كه من پس از درگذشت خود از آنها بر امّتم بيم دارم : گمراهى بعد از هدايت ، و فتنه هاى گمراه كننده ، و شهوت شكم و فرج .\r\n5882 - و رسول خدا - صلَّى الله عليه و آله و سلَّم - بگروهى بگذشت كه آنان در برداشتن سنگى مسابقه ميدادند ، پس فرمود اين كار چيست ، و چه داعى شما را به اين كار ميخواند ؟ گفتند : ميخواهيم مقاومتر و نيرومندترمان را بشناسيم ، فرمود :\r\nآيا مقاومتر و نيرومندترتان را بشما نشان ندهم ؟ گفتند : چرا يا رسول الله ، فرمود :\r\nمقاومتر و نيرومندترتان كسى است كه در حال رضا رضايتش او را در گناهى و باطلى داخل نكند ، و در حال خشم خشمش او را از گفتن حقّ باز ندارد ، و چون مالك امر شود چيزى را كه متعلَّق به او نيست نگيرد .\r\nو در خبر ديگر نقل شده است و چون قادر شود چيزى را كه حقّ او نيست نگيرد .\r\n","description":"","footnote":"","page_name":" 359 ","page_number":359},
  {"content":"\r\n5883 - و حسن بن محبوب ، از أبو ولَّاد حنّاط روايت كرده است كه گفت : از أبو عبد الله جعفر بن محمد صادق - عليهما السّلام - در بارهء قول خداوند عزّ و جلّ : * ( « وَبِالْوالِدَيْنِ إِحْساناً » ) * سؤال كردم كه اين احسان چيست ؟ امام فرمود : احسان اينست كه حقّ صحبتشان را نيكو ادا كنى و ايشان را بر آن ندارى كه چيز مورد احتياجشان را از تو سؤال كنند ، اگر چه مستغنى باشند ، زيرا خداوند عزّ و جلّ ميفرمايد : * ( لَنْ تَنالُوا الْبِرَّ حَتَّى تُنْفِقُوا مِمَّا تُحِبُّونَ ) * ( به بهشت دست نخواهيد يافت ، مگر زمانى كه از آنچه دوست داريد انفاق كنيد - آل عمران : 92 ) . و آنگاه امام اين آيه را قراءت فرمود : * ( إِمَّا يَبْلُغَنَّ عِنْدَكَ الْكِبَرَ أَحَدُهُما أَوْ كِلاهُما فَلا تَقُلْ لَهُما أُفٍّ ) * ( اگر يكى از آن دو يا هر دو نزد تو پير شوند ، پس سخنى كاشف از ملالت و آزردگى با ايشان مگوى - اسراء 23 ) اگر چه تو را خسته و ملول سازند ، * ( وَلا تَنْهَرْهُما ) * ( و ايشان را ميازار ) اگر تو را بزنند ، * ( وَقُلْ لَهُما قَوْلًا كَرِيماً ) * ( و با ايشان سخنى كريم بگوى ) و سخن كريم اينست كه به ايشان بگوئى : خدا خطاهاى شما را بيامرزد ! كه اين از سوى تو قول كريمست * ( وَاخْفِضْ لَهُما جَناحَ الذُّلِّ مِنَ الرَّحْمَةِ ) * ( و بال تذلَّل و خضوع را از سر رحمت و شفقت براى ايشان فرود آور - اسراء : 24 ) بر اين گونه كه بهنگام نگريستن با چشم دريده به ايشان ننگرى زيرا كه « چشم دريده ادب نگاه ندارد » - و از روى رحمت و رأفت به ايشان نظر كنى و صدايت را و دستت را بر\r\n","description":"","footnote":"","page_name":" 360 ","page_number":360},
  {"content":"\r\nصداى ايشان و دستشان بلند نكنى ، و در جلو ايشان گام بر ندارى .\r\n5884 - و حسن بن محبوب ، از مالك بن عطيّه ، از عائذ احمسى ، از أبو حمزهء ثمالى روايت كرده است كه گفت : امام زين العابدين علىّ بن الحسين عليهما السلام فرمود : آگاه باشيد كه محبوبترين شما نزد خداوند عزّ و جلّ كسى است كه عملش خوبتر باشد ، و پر بهره ترين شما نزد خدا كسى است كه اشتياقش به آنچه نزد خداست عظيمتر باشد ، و نجاتيافته ترين شما از عذاب خدا كسى است كه بيم و هراسش از خدا بيشتر باشد ، و نزديكترين شما به خدا كسى است كه گنجايش اخلاقيش افزون باشد ، و پسنديده ترين شما نزد خدا كسى است كه معاش عيالش را وسعت بيشترى بخشد ، و گرامىترين شما نزد خدا پرهيزگارترين شما است .\r\n5885 - و حسن بن محبوب از سعد بن أبى خلف ، از امام أبو الحسن موسى بن - جعفر عليهما السلام روايت كرده است كه آن امام بيكى از فرزندان خود فرمود : فرزند عزيزم ، زنهار از اينكه خداوند عزّ و جلّ تو را در حال معصيتى ببيند كه از آن منعت كرده است ، و زنهار از اينكه خداى تعالى تو را در مقام طاعتى كه به آن مأمورت ساخته است نيابد ، و بر تو باد بكوشش و خويشتن را بيرون از تقصير در عبادت خدا قرار مده ، زيرا خداوند عزّ و جلّ چنان كه حقّ عبادت او است عبادت نميشود ، و زنهار\r\n","description":"","footnote":"","page_name":" 361 ","page_number":361},
  {"content":"\r\nاز مزاح ، زيرا كه آن نور ايمانت را ميزدايد ، و مردانگيت را بىاعتبار ميسازد ، و زنهار از تنبلى و ملالت زيرا كه آن دو تو را از بهرهء دنيا و آخرتت باز ميدارند .\r\n5886 - و علىّ بن حكم از هشام بن سالم از امام صادق جعفر بن محمد عليهما السلام روايت كرده است كه فرمود : دنيا طالب و مطلوبست ، پس كسى كه دنيا را طلب كند ، مرگ او را ميطلبد تا از دنيا بيرونش برد ، و كسى كه آخرت را طلب كند دنيا او را مىطلبد تا رزقش را به سنگ تمام به او بپردازد .\r\n5887 - و امام صادق عليه السلام فرمود : براى يارى خدا نسبت بمؤمن همين بس كه دشمنش را در حال ارتكاب معاصى خداوند عزّ و جلّ ببيند .\r\n5888 - و پيمبر خدا صلَّى الله عليه و آله و سلَّم فرمود : بشتابيد بسوى چمنزارهاى بهشت ، گفتند : يا رسول الله ، چمنزارهاى بهشت چيست ؟ فرمود :\r\nحلقه هاى ذكر .\r\nشرح : « مراد مجالس علم و آموزش است ، يا مجالس وعظ و خطابه كه انسان را متوجّه وظايفش مىسازد ، نه مجالس ذكرى كه انسان را از انجام وظايف و تكاليف شرعى و اجتماعيش باز ميدارد ، و بنام خدا تأسيس مىشود ولى به سوارى گرفتن از خلق خدا مىانجامد ، مانند بسيارى از مجالس اختراعى كه اصلى در شرع مقدّس ندارد ، و از ساخته هاى اهل دنيا و دينسازان و بدعتگذاران است » .\r\n5889 - و محمّد بن احمد بن يحيى ، از محمّد بن آدم ، از پدرش از امام ابو الحسن\r\n","description":"","footnote":"","page_name":" 362 ","page_number":362},
  {"content":"\r\nالرضا ، از پدرانش ، از عليّ عليهم السلام روايت كرده است كه فرمود : رسول خدا صلَّى الله عليه و آله بعلىّ عليه السلام فرمود : يا علىّ مبادا كه با جبانى مشورت كنى ، زيرا كه او راه بيرون شدن از مشكل را بر تو تنگ ميسازد ، و مبادا كه با بخيلى مشورت كنى ، زيرا كه او تو را از رسيدن بهدفت باز ميدارد ، و مبادا كه با حريصى مشورت كنى ، زيرا جنبهء شرّ آن كار را براى تو مىآرايد و بدان كه جبن و بخل و حرص غرائزى هستند كه جامع آنها سوء ظن به تقدير است .\r\nشرح : « يعنى مبادى اين صفات رذيله جز يك امر نيست و آن عدم ايمان است به مقدّرات و نظام آفرينش حق و مشيّت و خواست الهى » .\r\n5890 - و حسن بن محبوب ، از هيثم بن واقد روايت كرده است كه گفت : از امام صادق جعفر بن محمّد عليهما السّلام شنيدم كه ميفرمود : آن كسى كه خداوند عزّ و جلّ او را از ذلَّت معاصى بعزّت تقوى برآورد ، پس او را بدون داشتن مالى غنى ، و بدون طايفه و عشيره قوى و عزيز ، و بدون داشتن همدمى مأنوس ميسازد ، و كسى كه از خداوند عزّ و جلّ بترسد ، خدا هر چيزى را از او ميترساند ، و كسى كه از خداوند عزّ و جلّ نترسد خدا او را از هر چيزى ميترساند ، و كسى كه از خداوند عزّ و جلّ به اندكى از رزق راضى باشد ، خدا به اندكى عمل از او راضى مىشود ، و كسى كه از طلب معاش شرم نكند ، بار سنگين زندگيش سبك مىشود ، و خانواده اش در رفاه بسر\r\n","description":"","footnote":"","page_name":" 363 ","page_number":363},
  {"content":"\r\nمىبرند ، و كسى كه در دنيا زهد پيشه كند ، خدا حكمت را در دلش ثابت ميسازد ، و زبانش را به آن گويا مىكند ، و او را به عيوب دنيا و درد و دواى آن بصيرت مىبخشد ، و از دنيا سالم بدار السّلام بيرون ميبرد .\r\n5891 - و أبو حمزهء ثمالى در روايت خود گفته است ، كه امام أبو جعفر باقر عليه السّلام به من فرمود كه : چون زمان وفات پدرم فرا رسيد ، مرا بسينهء خود فشرد ، و آنگاه فرمود : فرزند عزيزم ، بر حقّ صابر باش ، اگر چه تلخ باشد ، تا اجرت بيدريغ به تو پرداخته گردد .\r\n5892 - و ابن مسكان ، از عبد الله بن أبى يعفور روايت كرده است ، كه گفت :\r\nامام صادق جعفر بن محمّد عليهما السّلام مردى را فرمود : دلت را مصاحبى ساز ، كه با او مشورت ميكنى ، و علمت را پدرى قرار ده كه از او پيروى مينمائى ، و نفس خود را دشمنى قرار ده كه با او جهاد ميكنى ، و مالت را بمانند عاريه اى قرار ده كه آن را باز پس ميدهى .\r\n5893 - و آن امام عليه السّلام فرمود : با هواى نفس خود چنان جهاد كن كه با دشمنت جهاد ميكنى .\r\n5894 - و حسن بن راشد ، از أبو حمزهء ثمالى از ابو جعفر باقر عليه السّلام روايت\r\n","description":"","footnote":"","page_name":" 364 ","page_number":364},
  {"content":"\r\nكرده است كه فرمود : مردى بنزد پيمبر صلَّى الله عليه و آله آمد و گفت : چيزى به من بياموزان يا رسول الله ، پس پيمبر صلَّى الله عليه و آله فرمود : بر تو باد بنوميدى از آنچه در دستهاى مردم است ، زيرا كه آن ، يك بىنيازى حاضر است ، گفت : بيفزاى مرا يا رسول الله ، فرمود : زنهار از طمع ، زيرا كه آن ، فقرى حاضر است ، گفت : بيفزاى مرا يا رسول الله ، فرمود : چون قصد اقدام بكارى كنى ، در عاقبت آن بينديش ، تا اگر خيرى يا استقامت در راه حقّى باشد ، آن را پىگيرى كنى ، و اگر شرّى يا گمراهىاى باشد آن را واگذارى .\r\n5895 - و حسين بن يزيد ، از علىّ بن غراب روايت كرده است كه گفت :\r\nامام صادق جعفر بن محمّد عليهما السّلام فرمود : كسى كه به قصد ارتكاب گناهى خلوت گزيند ، پس در آن حال خداى تعالى ذكره را مشرف و مطَّلع بر خويشتن بيابد ، و از فرشتگان حافظ و مراقب خود حيا كند ، و آن گناه را واگذارد ، خداوند عزّ و جلّ همگى گناهانش را ، اگر چه برابر با گناه ثقلين باشد ، براى او مىآمرزد .\r\nشرح : « مراد از ثقلين جنّ و انس مىباشد و البتّه چنين شخصى به خدا روى آورده و از ارتكاب گناه حذر كرده و در حقيقت به خدا بازگشته و اين خود توبه است كه موجب آمرزش گناهان خواهد بود ان شاء الله » .\r\n5896 - و عبّاس بن بكَّار ضبّى ، در روايت خود گفت : محمّد بن سليمان بزّاز كوفى براى ما حديث كرد ، كه عمرو بن خالد ، از زيد بن علىّ ، از پدرش\r\n","description":"","footnote":"","page_name":" 365 ","page_number":365},
  {"content":"\r\nعلىّ بن الحسين ، از پدرش حسين بن علىّ ، از پدرش امير المؤمنين على بن ابى طالب سلام الله عليهم براى ما حديث كرد ، كه فرمود : كسى كه روز پنجشنبه بعد از زوال شمس تا روز جمعه وقت زوال بميرد ، در حالى كه مؤمن باشد ، خدا او را از فشار قبر پناه ميدهد ، و شفاعتش را در جمعى بشمارهء دو قبيلهء ربيعه و مضر قبول مىكند ، و كسى از مؤمنين كه روز شنبه بميرد ، خداوند عزّ و جلّ ، هرگز در دوزخ او را با يهود جمع نميكند ، و كسى از مؤمنين كه روز يك شنبه بميرد ، خداوند عزّ و جلّ هرگز در دوزخ او را با نصارى جمع نميكند ، و كسى از مؤمنين كه روز دوشنبه بميرد ، خداوند عزّ و جلّ ، هرگز در دوزخ او را با دشمنان ما از بنى اميّه جمع نميكند ، و كسى از مؤمنين كه روز سه شنبه بميرد ، خداوند عزّ و جلّ او را در\r\n« رفيق أعلى » با ما محشور مينمايد ، و كسى از مؤمنين كه روز چهارشنبه بميرد ، خدا او را از نحوست روز قيامت حفظ مىكند ، و بمجاورت خود سعادتمند ميسازد ، و از تفضّل خود در\r\n« دار المقامه » جاى ميدهد ، چنان كه در آنجا ، هيچ گونه درد و رنجى به او نمىپيوندد ، سپس امام عليه السّلام فرمود : مؤمن ، در هر حال ، و در هر روز ، و هر ساعت كه قبض روح شود ، صدّيق شهيد است ، و از حبيبم رسول خدا صلَّى الله عليه و آله شنيدم كه ميفرمود : اگر مؤمن در حالى از دنيا خارج\r\n","description":"","footnote":"","page_name":" 366 ","page_number":366},
  {"content":"\r\nشود كه گناهانى بمانند گناهان اهل زمين را با خود داشته باشد ، هر آينه مرگ كفّارهء آن گناهان خواهد بود ، سپس فرمود : كسى كه از سر اخلاص بگويد :\r\n« لا إله الَّا الله » او از شرك منزّهست ، و كسى كه بحالى از دنيا خارج شود كه چيزى را شريك خدا نسازد ، ببهشت داخل خواهد شد ، سپس اين آيه را تلاوت فرمود : * ( إِنَّ الله لا يَغْفِرُ أَنْ يُشْرَكَ بِه وَيَغْفِرُ ما دُونَ ذلِكَ لِمَنْ يَشاءُ ) * ( همانا كه خدا نمىآمرزد كه به او شرك آورده شود ، و مادون آن را براى هر كه بخواهد مىآمرزد - نساء : 16 ) ايشان از شيعيان و دوستان تواند ، يا علىّ ، أمير المؤمنين عليه السّلام فرمود : پس گفتم : يا رسول الله ، اين امتياز براى شيعهء منست ؟ فرمود : آرى ، بپروردگارم قسم اين براى شيعهء تو است ، و ايشان بروز قيامت در حالى از قبرهاشان خارج ميشوند كه ميگويند :\r\nلا إله إلَّا الله ، محمّد رسول الله ، علىّ بن ابى طالب حجّة الله ، پس حلَّه هائى سبز از بهشت ، و پيشانى بندهاى مرصّع بجواهرى از بهشت ، و تاجها از بهشت ، و اشتران نيرومند سبكخيزى از بهشت براى ايشان مىآورند ، و در اين حال هر يك از ايشان را حلَّه اى سبز بپوشانند و تاج سلطنت و پيشانى بند كرامت بر سر او همى گذارند ، و آنگاه بر آن اشتران سوار ميشوند تا ايشان را بسوى بهشت پرواز ميدهند ، و\r\n« فزع اكبر » ايشان را محزون نميسازد ، و فرشتگان به استقبال ايشان مىآيند و ميگويند : اين ، همان روزيست كه شما را وعده ميدادند .\r\n","description":"","footnote":"","page_name":" 367 ","page_number":367},
  {"content":"\r\n5897 - و از امام صادق عليه السّلام سؤال كردند كه حدّ حسن خلق چيست ؟ فرمود : حسن خلق اينست كه نسبت بمردم ملايمت و مدارا به كار برى ، و سخنت پاكيزه باشد ، و برادرت را با روى گشاده و چهره خندان ديدار كنى .\r\n5898 - و از آن امام عليه السّلام سؤال كردند كه حدّ سخاء چيست ؟ فرمود :\r\nحدّ سخاء اينست كه حقّى را كه خداوند عزّ و جلّ بر تو واجب كرده از مال خود خارج كنى ، و آن را در جاى خود قرار دهى .\r\n5899 - و يعقوب بن يزيد ، از احمد بن حسن ميثمى ، از حسين بن ابى حمزه روايت كرده است كه گفت : از امام صادق عليه السّلام شنيدم ميفرمود : انفاق كن ، و يقين ميدار كه جاى آن پر خواهد شد ، و بدان كه چون كسى در راه طاعت خدا انفاق نكند ، گرفتار آن خواهد شد كه در راه معصيت خداى عزّ و جلّ انفاق كند ، و كسى كه در پى حاجت دوست خدا گام نسپارد ، گرفتار آن خواهد شد كه در پى حاجت دشمن خدا رهسپار گردد .\r\n5900 - و احمد بن اسحاق بن سعد ، از عبد الله بن ميمون از امام صادق جعفر بن - محمّد ، از پدرش عليهما السّلام روايت كرده است ، كه فرمود : فضل بن عبّاس گفت :\r\nاسترى برسول خدا صلَّى الله عليه هديّه شد ، كه آن را كسرى يا قيصر هديّه داده بود ،\r\n","description":"","footnote":"","page_name":" 368 ","page_number":368},
  {"content":"\r\nپس پيمبر صلَّى الله عليه و آله بر آن استر كه جلى از موى بر آن افكنده بودند سوار شد ، و مرا در پشت سر خود برديف سوار كرد ، سپس مرا فرمود : اى پسر جانب خدا را حفظ كن تا خدا تو را حفظ كند ، و جانب خدا را حفظ كن تا او را پيش روى خود بيابى ، در حال گشايش و آسايش خود را به خدا معرّفى كن تا خدا در حال شدّت خود را به تو بنماياند ، چون سؤال كنى از خدا سؤال كن ، و چون يارىطلبى از خداوند عزّ و جلّ يارى بجوى ، زيرا قلم تقدير آنچه را كه بايد واقع شود امضاء كرده ، پس اگر همگى مردم بكوشند تا در موردى كه خدا براى تو ننوشته باشد سودى به تو رسانند قادر بر آن نخواهند بود ، پس اگر بتوانى كه در محدودهء صبر و يقين كار كنى چنين كن ، و اگر نتوانى پس صبر پيشه ساز ، زيرا كه در صبر بر آنچه خوش نميدارى خيرى كثير است ، و بدان كه پيروزى با صبر است ، و فرج همراه با مشقّت است . و بيگمان از پس هر دشوارى آسانى هست ، بيگمان با دشوارى آسانى خواهد بود .\r\n5901 - و محمد بن علىّ كوفى ، از اسماعيل بن مهران ، از مرازم ، از جابر بن - يزيد ، از جابر بن عبد الله انصارى روايت كرده است كه مىگفت : رسول خدا صلَّى الله عليه و آله و سلم فرموده : چون فرزند در شكم مادرش قرار گيرد ، اگر پسر\r\n","description":"","footnote":"","page_name":" 369 ","page_number":369},
  {"content":"\r\nباشد صورتش به طرف پشت مادر است ، و اگر دختر باشد صورتش به طرف شكم مادر است ، و دو دستش بر دو گونهء او ، و زنخدانش بالاى زانوان او ، و به شكل محزونى مهموم است ، زيرا او بمانند دربند بسته اى بوسيله روده اى از ناف خود بناف مادرش بسته شده است ، چنان كه بوسيلهء همان ناف تا زمان مقدّر براى ولادتش از طعام و شراب مادرش تغذيه مىكند ، پس خداوند عزّ و جلّ فرشته اى را بسوى او ميفرستد تا بر پيشانيش مينويسد : شقى يا سعيد ، مؤمن يا كافر ، غنىّ يا فقير ، و همچنين اجلش و رزقش و بيماريش و تندرستيش را مينويسد ، پس چون رزقى كه از ناف مادرش برايش مقدّر شده بود قطع شد ، بانگى بر او مىزند كه از وحشت آن بانگ واژگون مىشود ، و سرش به طرف مخرج قرار ميگيرد . پس چون بر زمين قرار گيرد ، در برابر هولى عظيم و عذابى اليم واقع مىشود ، اگر بادى به او بوزد ، يا دستى بر او سوده شود چنان دردى برابر با درد كسى احساس مىكند كه پوستش را بكنند . گرسنه مىشود ولى قادر بر طلب طعام نيست ، و تشنه مىشود ولى توان طلبيدن آب ندارد ، و احساس درد مىكند ولى قدرت آن را ندارد كه فريادرسى را طلب كند ، پس خداى تبارك و تعالى برحمت و شفقت خود بر او و بنا بر محبّت در بارهء او كارش را بمادرش واميگذارد ، تا او را بجان و دل خويش از گرما و سرما حفظ مىكند ، چندان كه گوئى ميخواهد جان خود را فداى او كند ، و در اظهار مهر و ابراز عاطفه نسبت به او چنان مىشود كه چون او سير باشد\r\n","description":"","footnote":"","page_name":" 370 ","page_number":370},
  {"content":"\r\nخود گرسنه بماند ، و چون او سيراب شود خود تشنه بسر برد ، و چون او پوشيده گردد خود برهنه باشد ، و خداى - تعالى ذكره - رزق او را در دو پستان مادرش در يكى نوشيدنيش را و در ديگرى طعامش را قرار داده است ، تا زمانى كه شيرخوارگيش بسر رسد خداوند عزّ و جلّ به قدر نيازش روزى او را تقدير فرموده ، و چون برشد رسد همسر و فرزند و مال و بيشطلبى و آز را به دو فهمانده ، سپس او ، علاوه بر اين ، از هر سو در معرض آفات و عاهات و بليّات قرار دارد ، و فرشتگان او را هدايت و ارشاد ميكنند ، و شياطين گمراه و سرگردانش ميسازند ، و در اين شرائط او هلاكشونده است ، مگر آنكه خداوند عزّ و جلّ او را نجات بخشد ، و خداوند - تعالى ذكره - وضع انسان را در كتاب محكم خود ( يعنى قرآن ) ذكر كرده ، و در اين باره فرموده است : ( و انسان را از خلاصه اى از گل خلق كرديم ، سپس نسل او را نطفه اى در قرارگاهى مستحكم قرار داديم ، پس آنگاه نطفه را به صورت خونى نيم بسته درآورديم ، سپس آن خون نيم بسته را به شكل گوشتى جويده درآورديم و آنگاه آن را به پيكرى با استخوانها مبدّل ساختيم ، و استخوانها را به گوشت پوشانديم ، سپس آن را در مرحلهء آفرينش ديگرى مغاير با مبدء پيدايشش ايجاد كرديم ، پس متعالى است شأن خدا در عظمت و قدرتش كه بهترين آفرينندگانست ، پس آنگاه شما بعد از طىّ همگى اين مراحل هر آينه بمردگان خواهيد پيوست ، و پس از آن بروز قيامت برانگيخته خواهيد شد - مؤمنون : 14 )\r\n","description":"","footnote":"","page_name":" 371 ","page_number":371},
  {"content":"\r\nجابر بن عبد الله گفت : پس گفتم : يا رسول الله ، اين حال ما است ، ولى حال تو و حال اوصياء پس از تو ، در ولادت چگونه است ؟ رسول خدا صلَّى الله عليه و آله مدّتى سكوت كرد ، و آنگاه فرمود : اى جابر تو از امرى خطير سؤال كردى كه جز صاحب بهره اى عظيم آن را تحمّل نميكند . پيمبران و اوصياء ايشان از نور عظمت خدا - جلّ ثناؤه - آفريده شده‌اند ، خدا انوار ايشان را در اصلابى پاكيزه و ارحامى پاك بوديعت مينهد ، آنها را بوسيلهء فرشتگانش حفظ مىكند ، و با حكمت خود پرورش ميدهد ، و با علم خود تغذيه مينمايد ، و بنا بر اين كار ايشان برتر از آنست كه به وصف درآيد ، و احوال ايشان دقيقتر از آنست كه دانسته شود ، زيرا ايشان ستارگان خدا در زمين او ، و علمها و نشانه هاى راه او براى آفريدگان ، و خلفاى او بر بندگانش ، و انوار او در سرزمينهايش ، و حجّتهاى او بر خلق اويند ، اى جابر ، اين از مكنون علم و مخزون آنست ، پس آن را جز از اهلش مكتوم دار .\r\n5902 - و مفضّل بن عمر ، از ثابت ثمالى ، از حبابهء والبيه رضى الله عنها روايت كرده است كه گفت : از مولايم أمير المؤمنين عليه السّلام شنيدم كه ميفرمود : ما اهل بيتى هستيم كه مسكر نمينوشيم ، و\r\n« جرّى » نميخوريم ، و بر موزه ها مسح نميكشيم ، پس هر كس از شيعهء ما باشد ، ميبايد بما اقتداء كند ، و از سنّت ما تبعيّت نمايد . شرح : « جرّى نوعى ماهى حرام گوشت است » .\r\n","description":"","footnote":"","page_name":" 372 ","page_number":372},
  {"content":"\r\n5903 - و حمّاد بن عثمان ، از امام صادق جعفر بن محمّد عليهما السّلام روايت كرده است كه فرمود : در حكمت آل داود آمده است كه : خردمند را همى سزد كه متوجّه نقاط ضعف خود باشد ، و زبان خود را نگاه دارد ، و مردم روزگار خود را بشناسد .\r\n5904 - و صفوان بن يحيى ؛ و محمّد بن أبى عمير ، از موسى بن بكر ، از زراره از امام صادق جعفر بن محمّد عليهما السّلام روايت كرده است آن حضرت فرمود : « احسان جز در بارهء صاحب حسب يا دين ، احسان نيست ، نماز وسيله تقرّب متّقيانست ، حجّ جهاد هر ناتوانست ، هر چيزى را زكاتيست ، و زكات بدن روزه است ، جهاد زن ، نيكو شوهردارى كردنست ، رزق را بوسيله صدقه از آسمان كرم و رزاقيّت خدا فرود آوريد ، كسى كه يقين داشته باشد كه خدا عوض ميدهد در عطا كردن جود و سخاوت به كار ميبرد ، خداى تبارك و تعالى كمك و يارى را به اندازهء خرج و انفاق نازل ميسازد ، اموالتان را بوسيلهء زكات محفوظ داريد ، اندازه نگاه داشتن ، نصف ( عقل ) معاش است ، كسى كه اقتصاد پيشه سازد فقير نميشود ، كمى عيال يكى از دو بخش توانگريست ، دعاكننده بدون عمل ، همانند تيرافكنندهء بدون زه است ، اظهار دوستى نيمى از عقل است ، غصّه و اندوه نصف پيريست ، خداوند تبارك و تعالى صبر را به قدر\r\n","description":"","footnote":"","page_name":" 373 ","page_number":373},
  {"content":"\r\nمصيبت نازل ميسازد ، كسى كه بهنگام مصيبت دست بر ران خود زند اجرش تباه مىشود ، كسى كه والدينش را غمگين سازد ايشان را سبك ساخته و شرط احسان را در بارهء آن دو پاس نداشته است .\r\n5905 - و امام صادق عليه السّلام فرمود : خداوند تبارك و تعالى اخلاقتان را بمانند ارزاقتان در ميان شما قسمت كرده است .\r\n5906 - و از أبو جميله مفضّل بن صالح ، از سعد بن طريف ، از أصبغ بن نباته از أمير المؤمنين علىّ بن ابى طالب عليه السّلام فرمود : جبرئيل عليه السّلام بر آدم عليه السّلام نازل شد ، و گفت : اى آدم ، من مأمور شده‌ام كه تو را در انتخاب يكى از سه چيز مخيّر سازم ، پس يكى از آن سه امر را اختيار كن ، و دوى ديگر را واگذار . آدم عليه السّلام گفت : آن سه كدامست ؟ گفت : عقل و حياء و دين ، پس آدم عليه السّلام گفت : در اين صورت من عقل را برگزيدم ، در اين حال جبرئيل عليه السّلام حياء و دين را گفت : در پى كار خود رويد ، و آن را واگذاريد ، ولى آن دو گفتند : اى جبرئيل ، ما مأمورشده‌ايم كه عقل هر جا كه باشد با او باشيم ، پس گفت : در اين صورت بمأموريّت خود عمل كنيد ، و آنگاه صعود نمود .\r\n","description":"","footnote":"","page_name":" 374 ","page_number":374},
  {"content":"\r\nشرح : « مراد از اين بيان آنست كه حيا و ديندارى ملازم عقلند ، و از او جدائى ندارند ، و هر كس عاقل باشد لا جرم ديندار و با حيا است و عدم هر يك از اين دو در شخص دليل عدم عقل است » .\r\n5907 - و احمد بن محمّد بن عيسى ، از علىّ بن اسماعيل ، از عبد الله بن وليد ، از أبو بصير از امام صادق جعفر بن محمّد - عليهما السّلام - روايت كرده است كه فرمود :\r\nچهار چيز است كه بهدر ميرود : دوستىاى كه در بارهء بيوفائى مصروف گردد ، و احسانى كه در بارهء فرد ناسپاسى مبذول شود ، و علمى كه به كسى تعليم كنند كه گوش به آن فرا نميدهد ، و سرّى كه نزد كسى بوديعت نهند كه نگهدار آن نيست .\r\n5908 - و امام صادق عليه السّلام فرمود : خداوند تبارك و تعالى قطعاتى از زمين دارد كه\r\n« منتقمه » ناميده مىشود ، پس چون خدا مالى به بنده اى عطا كند ، كه حقّ خداوند عزّ و جلّ را از آن نپردازد ، خداوند قطعه اى از آن قطعات را بر او مسلَّط ميسازد ، تا آن مال را در آنجا تلف كند ، و آنگاه صاحب مال ميميرد و آن زمين را واميگذارد .\r\n5909 - و امام صادق عليه السّلام فرمود : كسى كه از ناسزاگوئى خود در بارهء ديگران و از ديگران در بارهء خود باكى نداشته انعقاد نطفه اش با مشاركت\r\n","description":"","footnote":"","page_name":" 375 ","page_number":375},
  {"content":"\r\nشيطانست ، و كسى كه باكى نداشته باشد كه مردم او را بدرفتار بدانند از آن شيطانست ، و كسى كه از برادر مؤمنش بدون وجود عداوتى ميان آن دو غيبت كند ، او فرزند شيطانست ، و كسى كه شيفتهء محبّت حرام و شهوت زنا شود ، از آن شيطانست ، سپس امام عليه السلام فرمود : زنا زاده را نشانهائى است : يكى از آنها كينهء ما اهل بيت است ، و دوّمين آنها اينست كه او بحرامى كه از آن خلق شده است اشتياق دارد ، و سوّمين آنها استخفاف بدين ، و چهارمين آنها بدرفتارى و خشونت در مصاحبت مردم و اين چنين رفتار را جز شخصى بىپدر يا نطفهء حيض به كار نمىبندد .\r\nشرح : « در جملهء عربى\r\n« فهو شرك شيطان » ترجمه بنا بر قراءت « شرك شيطان » است ، ولى در صورتى كه « شرك شيطان » قراءت شود معنى آن « دام شيطان » خواهد بود » .\r\n5910 - و أمير المؤمنين عليه السّلام فرمود : كسى كه از دنيا به چيزى كه او را كفايت كند راضى شود ، اندك چيزى كه در آن وجود دارد او را كفايت مىكند ، و كسى كه از دنيا به چيزى كه او را كفايت كند راضى نشود ، هيچ چيز از آنچه در آن وجود دارد او را كفايت نميكند .\r\n5911 - و اسحاق بن عمّار از امام صادق عليه السّلام روايت كرده است كه فرمود : كمك از آسمان به اندازهء انفاق نازل مىشود .\r\n5912 - و حسن بن علىّ بن فضّال ، از ميسّر روايت كرده است كه : امام\r\n","description":"","footnote":"","page_name":" 376 ","page_number":376},
  {"content":"\r\nصادق جعفر بن محمّد عليهما السّلام فرمود : در ضمن آنچه وحى آن را از آسمان فرود آورده ، اين حكمتست كه : اگر فرزند آدم دو رودخانه داشته باشد كه از يكى زر و از ديگرى سيم جارى شود رودخانهء سوّمى را اضافه بر آنها طلب مىكند ، اى پسر آدم ، همانا كه شكم تو دريائى از درياها و رودخانه اى از رودخانه ها است ، كه جز خاك چيزى آن را پر نميكند .\r\n5913 - و رسول خدا صلى الله عليه و آله فرمود : دشنام گفتن بمؤمن فسق است ، و جنگيدن با او كفر است ، و خوردن گوشتش ( به صورت غيبت ) از معصيت خداى تعالى ، و حرمت مالش مانند حرمت خون او است .\r\n5914 - و احمد بن محمّد بن سعيد ، ابن عقدهء كوفىّ در روايت خود گفت :\r\nعلىّ بن حسن بن فضّال ، از پدرش از امام ابو الحسن علىّ بن موسى الرّضا - عليهما السّلام - براى ما حكايت كرد كه آن امام عليه السّلام فرمود : براى امام علامتهائى است ، و آن علامات عبارت از اينست كه او دانشمندترين مردم ، و حكيمترين مردم ، و پرهيزگارترين مردم ، و حليمترين مردم ، و شجاعترين مردم ، و سخىترين مردم ، و عابدترين مردم است ، و او ختنه كرده متولَّد مىشود ، و پاك و پاكيزه مىباشد ، و از پشت سرش بمانند پيش رويش مىبيند ، و او سايه ندارد ، و چون از شكم مادرش بر زمين قرار گيرد ، بر روى دو كف دستش قرار ميگيرد ، در حالى\r\n","description":"","footnote":"","page_name":" 377 ","page_number":377},
  {"content":"\r\nكه صدايش را به أداء شهادتين بلند مىكند ، و او محتلم نميشود ، و چشمش بخواب ميرود ولى دلش بخواب نميرود ، و او محدّث است ( يعنى از غيب با او سخن ميگويند ) و زره رسول خدا بقامتش مىبرازد ، و هيچ گاه بول يا غائطى از او ديده نميشود ، زيرا خداوند عزّ و جلّ زمين را ببلعيدن آنچه از او خارج شود مكلَّف ساخته است ، ( يعنى در محلَّى كه در معرض ديد ديگران است به استنجا نمىنشيند ، بلكه در جايى كه چاهك و كنيف دارد تخلَّى مىكند و از ديد ديگران مدفوعش پنهان مىشود ، بر خلاف غالب مردم عرب آن زمان كه در پس ديوار روى زمين و محلّ ديد ديگران قضاء حاجت مىكردند ) و بوى او از بوى مشك خوشتر است ، و او نسبت بمردم از خودشان اولى و احقّ است ، و از پدران و مادرانشان در بارهء ايشان مهربانتر و دلسوزتر است ، و او در برابر خداى - جلّ ذكره - از همگى مردم تواضعتر است ، و آنچه را كه بگويد خود عاملتر ، و از منهيّات خود خويشتندارتر است ، و دعايش مستجابست ، حتّى اينكه اگر بر صخره اى دعا كند ، هر آينه به دو نيم مىشود ، و سلاح رسول خدا صلَّى الله عليه و آله و شمشير آن حضرت ذو الفقار نزد او است ، و صحيفه اى ديگر كه نام دشمنانش تا روز قيامت در آن مكتوب و محفوظست ، « و جامعه » كه صحيفه اى به طول هفتاد ذراع ، و مشتمل بر همگى نيازمنديهاى اولاد آدم است ، و همچنين\r\n","description":"","footnote":"","page_name":" 378 ","page_number":378},
  {"content":"\r\nجفر اكبر و جفر اصغر كه پوست بزى و پوست قوچى است و همگى علوم ، حتّى ارش خراش ، و حتّى زدن يك يا نيم يا ثلث تازيانه در آن ثبت شده ، و همچنين مصحف فاطمهء زهراء سلام الله عليها نزد او است .\r\n5915 - و عبد الواحد بن محمّد بن عبدوس نيشابورى - رضى الله عنه - گفت :\r\nعلىّ بن محمد بن قتيبه ، از فضل بن شاذان براى ما حكايت كرد كه گفت : از امام رضا - عليه السّلام - شنيدم كه ميفرمود : چون سر امام حسين عليه السّلام را بسوى شام بردند ، يزيد - لعنه الله - فرمان داد تا آن را در محلَّى نهادند ، و سفره اى بر آن نصب كردند ، پس او و يارانش بدان سو آمدند ، و به خوردن طعام و نوشيدن فقّاع ( آبجو ) مشغول شدند ، و چون از كار خوردن و نوشيدن بپرداختند فرمان داد تا آن سر مطهّر را در طشتى زير تختش نهادند و رقعه شطرنجى به روى آن گستردند ، و يزيد - لعنه الله - بنشست و ببازى شطرنج و گفتگو از حسين بن علىّ و پدرش و جدّش - سلام الله عليهم - و استهزاء بذكر ايشان سرگرم شد ، و هر زمان كه در قمار از حريف خود ميبرد ظرف فقّاعى را ميگرفت و سه نوبت مينوشيد ، و آنگاه باقى مانده آن را در كنار طشت بر زمين ميريخت ، پس هر كس كه از شيعيان ما باشد ، ميبايد از نوشيدن فقّاع و بازى شطرنج خوددارى كند ، و هر كس كه بفقاع يا بشطرنج بنگرد ميبايد حسين -\r\n","description":"","footnote":"","page_name":" 379 ","page_number":379},
  {"content":"\r\nعليه السّلام - را به ياد آورد ، و يزيد و آل زياد را لعن كند كه خداوند عزّ و جلّ در برابر اين عمل گناهان او را ، اگر چه به شماره ستارگان باشد محو مىكند .\r\n5916 - و امام رضا - عليه السّلام - فرمود : كسى كه شب را بحالى صبح كند كه بدنش سالم ، و خاطرش آسوده ، و قوت روز خود را در اختيار داشته باشد ، چنانست كه گوئى همگى ( خوشى ) دنيا را براى او گرد آورده‌اند .\r\n5917 - و آن امام عليه السّلام فرمود : دلها آن گونه آفريده شده‌اند كه چون كسى در بارهء آنها نيكى كند او را دوست ميدارند ، و چون كسى نسبت به آنها بدى كند او را دشمن ميدارند .\r\n5918 - و سعد بن طريف ، از أصبغ بن نباته روايت كرده است كه گفت :\r\nأمير المؤمنين علىّ عليه السّلام در يكى از خطبه هاى خود فرمود : أيا اى مردمان ، سخن مرا بشنويد و از طرف من نگاه داريد و در آن بينديشيد ، زيرا كه فراق نزديكست ، من امام همگى مردم ، و وصىّ بهترين خلق خدايم ، و همسر سرور زنان امّت ، و پدر عترت طاهره و ائمهء هدايتكننده‌ام ، من برادر و وصىّ و ولىّ و وزير و يار و برگزيده و حبيب و دوست رسول خدايم ، من امير مؤمنين و پيشواى آنان كه دست و پا و پيشانى سپيدند ، و سرور اوصيايم ، جنگ با من جنگ با خدا ، و آشتى با من آشتى با خدا ، و طاعت\r\n","description":"","footnote":"","page_name":" 380 ","page_number":380},
  {"content":"\r\nمن طاعت خدا ، و ولايت من ولايت خدا است ، و شيعيان من دوستان خدا ، و ياران من ياران خدايند . قسم به آن خدائى كه مرا در حالى آفريد كه چيزى نبودم كه رازداران اصحاب محمّد - صلَّى الله عليه و آله و سلَّم - دانسته‌اند كه ناكثين و قاسطين و مارقين بر زبان پيمبر امّى بلعنت ياد شده‌اند ، - و اين حقيقتى دور از پيرايهء افتراء است - و بيگمان كسى كه افتراء ببندد زيانكار خواهد بود .\r\nشرح : « مراد از كسانى كه دست و پا و پيشانى سپيدند كسانى هستند كه هميشه با طهارت و وضو بسر مىبرند » .\r\n5919 - و امام امير المؤمنين عليه السّلام فرمود : رسول خدا صلَّى الله عليه و آله - به پيشگاه خدا معروض داشت كه : خدايا خلفاى مرا از رحمت خود برخوردار ساز ، گفتند : يا رسول الله ، خلفاى شما كيانند ؟ فرمود : ايشان كسانى هستند كه حديث و سنّت مرا روايت ميكنند .\r\n5920 - و معلَّى بن محمّد بصرى ، از جعفر بن سلمه ، از عبد الله بن حكم ، از پدرش ، از سعيد بن جبير ، از ابن عبّاس روايت كرده است ، كه گفت . پيغمبر صلَّى الله عليه و آله فرمود : همانا على وصى و خليفهء منست ، و همسرش فاطمه سرور زنان جهانيان دختر من ، و حسن و حسين دو سرور جوانان اهل بهشت دو فرزند منند ، هر كس كه ايشان را دوست بدارد در حقيقت مرا دوست داشته ، و هر كس كه با\r\n","description":"","footnote":"","page_name":" 381 ","page_number":381},
  {"content":"\r\nايشان دشمنى كند در حقيقت با من دشمنى كرده ، و هر كس كه با ايشان نزاع كند با من بنزاع برخاسته ، و هر كس كه در بارهء ايشان جفا كند ، با من جفا كرده ، و هر كس كه با ايشان نيكى كند با من نيكى كرده است ، خدا رشتهء لطفش را به كسى كه با ايشان بپيوندد پيوسته بدارد ، و از كسى كه از ايشان گسستن بخواهد بگسلد ، و خدا كسى را كه بنصرت ايشان قيام كرده يا كند ، يارى فرمايد ، و كسى را كه از نصرتشان خوددارى كند از يارى خود محروم سازد .\r\nخدايا هر يك از پيمبران و رسولان تو خود ذخيره نفيسى و اهل بيتى داشته پس علىّ و فاطمه و حسن و حسين اهل بيت من و نفائس ذخائر منند ، پس هر گونه پليدى را از ايشان بزداى ، و ايشان را هماره در كمال پاكى و پاكيزگى بدار [ يا ربّ العالمين 
  ] .\r\n« كتاب من لا يحضره الفقيه » تأليف شيخ عالم سعيد مورد تأييد أبو جعفر محمد بن - على بن حسين بن موسى بن بابويه قمّى - كه خدا از او خشنود باد ، و او را خشنود كناد - بخش اخبار و روايات آن بپايان رسيد . صدر الدّين بلاغى\r\n","description":"","footnote":"","page_name":" 382 ","page_number":382},
  {"content":"\r\nنيك بنگريد كه دانش خود را ( در دين ) از چه شخصى تعليم مىگيريد آرى در خاندان ما اهل بيت در هر عصر و زمان مردمى عادل وجود دارند كه انحرافات و تغييراتى كه تندروان در دين ايجاد كرده ، و بدعتهائى كه دينسازان آورده ، و تأويلات نادرستى كه نادانان در اثر كجفهمى خود به آئين نسبت داده‌اند از آن مىزدايند .\r\nكافى از امام صادق عليه السّلام\r\nراويان احاديث كتاب و شناخت طريق مؤلَّف به آنان\r\n","description":"","footnote":"","page_name":" 383 ","page_number":383},
  {"content":"\r\nبنام خداوند بخشندهء مهربان شرح المشيخه\r\nنويسنده كتاب محمّد بن على بن حسين بن موسى بن بابويه قمّى - رحمه الله - گفته است :\r\nآنچه در اين كتاب از عمّار بن موسى ساباطى آمده است ، پس روايت كرده‌ام آن را از پدرم و محمّد بن حسن بن احمد بن وليد - رضى الله عنهما - از سعد بن عبد الله - از احمد بن حسن بن على بن فضّال از عمرو بن سعيد المدائنى از مصدّق بن صدقه از عمّار .\r\nتوضيح : « عمّار بن موسى و دو برادرش قيس و صبّاح از اصحاب امام صادق و كاظم عليهما السّلاماند و عمّار فطحى مذهب است و برادران او ثقه‌اند ، و عمّار داراى كتابى بزرگ و مورد اعتماد است ، و روات و رجال طريق مؤلَّف به او يعنى هر سه : احمد و عمرو و مصدّق فطحى مذهب بوده ولى توثيق شده‌اند » .\r\n","description":"","footnote":"","page_name":" 384 ","page_number":384},
  {"content":"\r\nو آنچه در آن از علىّ بن جعفر عليه السّلام آمده است ، پس روايت كرده‌ام آن را از پدرم - رضى الله عنه - از محمّد بن يحيى العطَّار از عمركي بن عليّ بوفكى از علىّ بن - جعفر و او از برادرش موسى بن جعفر عليهما السّلام ، و نيز بواسطهء ابن الوليد ( استادم ) از محمد بن حسن بن فرّوخ صفّار و سعد بن عبد الله هر دو از احمد بن محمّد بن عيسى و فضل بن عامر و اين دو از موسى بن قاسم بجلى از علىّ بن جعفر و او از برادرش موسى بن جعفر عليهما السّلام ، و همچنين همهء كتاب على بن جعفر را به همين سند روايت كرده‌ام .\r\nتوضيح : « علىّ بن جعفر مردى بسيار جليل القدر و مورد وثوق بوده و داراى كتابى معتمد است ، گويند مزارى كه در قم مىباشد قبر او است ، ولى اين قول ناصواب است ، زيرا وى در اصل اهل عريض مدينه بوده و بعد هم به بصره آمده و در آنجا سكنى گزيده ، و بعلاوه اگر وى به قم آمده باشد مشايخ قم بايد از وى حديث مىداشتند با اينكه چنين چيزى نيست ، و تنها بعض اشعريين كه قبلا كوفه يا مدينه بوده‌اند و سپس بقم مهاجرت كرده‌اند از وى روايت دارند ، و اين دليل نيست كه وى بقم آمده باشد ، و راويانش : عمركى اهل نيشابور است و موسى بن قاسم اهل كوفه ، و به نظر ميرسد اين مزار از علىّ بن جعفر هرمزانى قمّى و يا علىّ بن جعفر بن موسى بن - جعفر عليه السّلام باشد . و العلم عند الله .\r\nو امّا دو طريق صدوق - عليه الرحمة - به او رجالش از ثقاتند جز فضل بن عامر كه ضرر نمىرساند چون عطف بر احمد بن محمّد است » .\r\nو آنچه در آن از اسحاق بن عمّار نقل شده است ، پس روايت كرده‌ام آن را از\r\n","description":"","footnote":"","page_name":" 385 ","page_number":385},
  {"content":"\r\nپدرم - رضى الله عنه - از عبد الله بن جعفر حميرى از علىّ بن اسماعيل از صفوان بن يحيى از اسحاق بن عمّار .\r\nتوضيح : « مراد اسحاق بن عمّار بن حيّان صيرفى تغلبى است كه امامى مذهب و ثقه مىباشد ، چنان كه مؤلَّف خود در عنوان يونس بن عمّار بدان اشاره نموده است ، و تصوّر اينكه ، او اسحاق بن عمّار ساباطى است نادرست است ، و رجال طريق صدوق به او ، تمامى از ثقاتند » .\r\nو آنچه در آن از يعقوب بن عثيم نقل شده است ، پس روايت كرده‌ام آن را از محمد بن موسى بن متوكَّل - رضى الله عنه - از على بن ابراهيم از پدرش از محمّد بن - ابى عمير از يعقوب بن عثيم ، و نيز روايت كرده‌ام آن را از پدرم از سعد بن عبد الله از ابن ابى عمير از وى .\r\nتوضيح : « يعقوب بن عثيم در كتب رجال مذكور نيست و در كتب اربعه فقط در كتاب طهارت در فصل منزوحات بئر يكى دو حديث از وى روايت كرده‌اند ، و امّا دو طريق مؤلَّف به او اوّلى حسن است و دوّمى صحيح » .\r\nو امّا آنچه از جابر بن يزيد جعفى است ، روايت كرده‌ام آن را از محمّد بن علىّ ماجيلويه - رضى الله عنه - از عمويش محمّد بن ابى القاسم از احمد بن محمّد بن خالد از پدرش از عمرو بن شمر از جابر بن يزيد .\r\nتوضيح : « جابر بن يزيد از تابعين بوده و حضرت باقر و امام صادق عليهما السّلام\r\n","description":"","footnote":"","page_name":" 386 ","page_number":386},
  {"content":"\r\nرا درك كرده ، و ثقه است و عامّه نيز او را توثيق كرده‌اند و ابن الغضائرى پس از اينكه او را توثيق مىكند مىگويد : بيشتر كسانى كه از او روايت كرده‌اند ضعيفاند و طريق مؤلَّف به او نيز براى بودن عمرو بن شمر در طريق ضعيف مىباشد » .\r\nو آنچه را در آن از محمّد بن مسلم ثقفى آورده‌ام ، پس روايت كرده‌ام آن را از علىّ بن - احمد بن عبد الله بن احمد بن ابى عبد الله از پدرش از جدش احمد بن ابى عبد الله برقى و او از پدرش محمّد بن خالد و او از علاء بن رزين و او از محمّد بن مسلم .\r\nتوضيح : « محمّد بن مسلم بن رباح ثقفى از بزرگان و فقهاء اصحاب امام صادق و موسى بن جعفر عليهما السّلام است و در طريق مؤلَّف به او علىّ بن احمد بن عبد الله خود و پدر و جدّش در كتب رجاليّه مذكور نيستند » .\r\nو آنچه در آن از كردويه همدانى آمده است ، پس روايت كرده‌ام آن را از پدرم - رضى الله عنه - از علىّ بن ابراهيم از پدرش از كردويه .\r\nتوضيح : « كردويه در كتب رجال مذكور نيست و در باب مياه از كتاب طهارت از حضرت كاظم عليه السّلام روايت مىكند . و طريق مؤلَّف به او يا به كتاب او ، به جهت ابراهيم بن هاشم حسن است » .\r\nو آنچه در آن از سعد بن عبد الله بن أبى خلف اشعرى آمده است ، پس روايت كرده‌ام آن را از پدرم و محمّد بن حسن بن وليد استادم - رضى الله عنهما - از سعد بن - عبد الله .\r\nتوضيح : « سعد بن عبد الله از اشعريين است كه از كوفه بقم آمده ، و احاديث اهل بيت عليهم السّلام را در قم رواج داده و شخصى است بسيار جليل القدر و پر نقل و از\r\n","description":"","footnote":"","page_name":" 387 ","page_number":387},
  {"content":"\r\nاصحاب حضرت عسكرى است . و طريق صدوق به او صحيح مىباشد » .\r\nو آنچه در آن از هشام بن سالم آمده است ، پس روايت كرده‌ام آن را از پدرم و محمّد بن حسن بن احمد بن وليد - رضى الله عنهما - از سعد بن عبد الله و عبد الله بن جعفر حميرىّ هر دو از يعقوب بن يزيد ؛ و حسن بن ظريف ؛ و ايّوب بن نوح ، از نضر بن سويد از هشام بن سالم ، و أيضا از پدرم از على بن ابراهيم ، از پدرش از محمّد بن ابى عمير ؛ و علىّ بن الحكم هر دو از هشام بن سالم جواليقى .\r\nتوضيح : « هشام بن سالم جواليقى از اصحاب امام صادق و امام كاظم عليهما السّلام است و ثقه و داراى كتاب مىباشد . و طريق اوّل مؤلَّف به او صحيح است ، و طريق دوّم حسن است » .\r\nو آنچه در آن از عمر بن يزيد آمده است ، پس روايت كرده‌ام آن را از پدرم - رضى الله عنه - از محمّد بن يحيى العطَّار از يعقوب بن يزيد ، از محمد بن أبى عمير ؛ و صفوان بن يحيى از عمر بن يزيد . و نيز گاهى روايت كرده‌ام آن را از پدرم - رضى الله عنه - از عبد الله بن جعفر حميرىّ ، از محمد بن عبد الحميد ، از محمّد بن عمر بن يزيد ، از حسين بن عمر بن يزيد از پدرش عمر بن يزيد ، و أيضا از پدرم - رحمه الله - از عبد الله بن جعفر حميرى از محمّد بن عبد الجبّار ، از محمّد بن اسماعيل از محمّد بن عبّاس\r\n","description":"","footnote":"","page_name":" 388 ","page_number":388},
  {"content":"\r\nاز عمر بن يزيد .\r\nتوضيح : « عمر بن يزيد از اهل كوفه بوده و عرب صميم و خالص نيست و وابسته به بنى ثقيف است ، و او را بياع سابرى گويند ، چون فروشندهء لباس سابرى يعنى لباسى كه از شاپور مىآورده‌اند بوده ، وى داراى كتاب است ، و از ثقات اصحاب امام كاظم عليه السّلام مىباشد ، و طريق اوّل و سوّم مؤلَّف به او صحيح است ولى طريق دوم به جهت محمّد بن عمر بن يزيد حسن است » .\r\nو آنچه در آن از زرارة بن اعين آمده است ، روايت كرده‌ام آن را از پدرم - رضى الله عنه - از عبد الله بن جعفر حميرى از محمّد بن عيسى بن عبيد ؛ و حسن بن ظريف ؛ و علىّ بن اسماعيل بن عيسى همگى از حمّاد بن عيسى از حريز بن عبد الله ، از زرارة - بن اعين .\r\nتوضيح : زرارة بن اعين ، شيبانى است به ولاء متوفّاى 150 ، وى قارى قرآن ، فقيه ، استاد علم كلام و معارف و شاعر و اديب و مردى با ايمان و داراى تصنيفات است ، و ثقه و از اصحاب امام باقر و امام صادق عليهما السّلام مىباشد گفته‌اند وى در آغاز مذهب عامّه را داشته و بعد به حق گرائيده است . و طريق مؤلَّف به او صحيح است » .\r\nو آنچه در آن از حريز بن عبد الله\r\nو حمّاد بن عيسى آمده است به همين طريقى است كه آن را در طريق زراره نقل كردم .\r\nتوضيح : « حريز بن عبد الله سجستانى ازدى است به ولاء ، و از اصحاب امام صادق عليه السّلام است و اصلا اهل كوفه بوده و به سيستان زيت و روغن صادر ميكرده و در آنجا تجارت خانه و كاروانسرائى داشته از اين رو او را سجستانى گفته‌اند ،\r\n","description":"","footnote":"","page_name":" 389 ","page_number":389},
  {"content":"\r\nو گويند بغلامانش كشتن خوارج را كه در سيستان زندگى مىكردند فرمان داده بوده و از اين جهت امام صادق بر او خشم گرفته و هنگامى كه او بمدينه آمده بود و آهنگ زيارت آن حضرت را كرد امام دستور داد او را براى ملاقات راه ندهند ، فضل بقباق براى او وساطت كرد و از امام درخواست نمود او را بپذيرد ، امام عليه السّلام فرمود :\r\nنه ، فضل اصرار كرد ، قبول نفرمود ، فضل گفت : مولا تا چه اندازه ميتواند غلامش را در امرى كه ناروا بوده كيفر كند ؟ امام فرمود : به اندازه گناهى كه از او سر زده است ، فضل گفت : شما حريز را بيش از آن عقوبت فرموديد ، امام فرمود : اى واى بر تو من چنين كارى كرده‌ام كه او بدون دستور ما به روى خوارج شمشير كشيده است ، آنگاه فرمود : اگر بجاى تو حذيفه بن منصور مىبود هرگز درخواست خود را پس از ردّ تكرار نمىكرد .\r\nو اين تأديب از سوى امام عليه السّلام موجب قدح و تضعيف او در روايات نيست و او را جرح نمىكند ، و نجاشىّ و شيخ او را ثقه دانند . و امّا حمّاد بن عيسى الجهنى اصلا اهل كوفه بوده و در بصره اقامت داشته ، و از امام صادق و موسى بن جعفر و حضرت رضا عليهم السّلام روايت مىكند و در زمان حضرت جواد بدرود حيات گفته و در حديث ثقه و راستگو است . و در سنهء 208 يا 209 در بازگشت از سفر حج ميان راه مدينه و مكَّه در جحفه سيل او را غرق نمود و در سن نود و چند سالگى از اين دنيا رفت و پنجاه بار حجّ بجاى آورد ، و داراى كتابهائى است » .\r\nو هر آنچه در كتاب آمده است كه جماعتى از يهود نزد رسول خدا صلَّى الله عليه و آله آمدند و سؤالاتى كردند و از جملهء آنها اين بود كه پرسيدند و گفتند اى محمّد بگو علَّت اينكه در وضو چهار عضو را مىشويند چيست . و از اين قبيل مسائل از پرسشهاى آنان ، پس روايت كرده‌ام آن را از علىّ بن احمد بن عبد الله برقى - رضى الله عنه - از پدرش از جدش احمد بن أبى عبد الله از پدرش از ابى الحسن علىّ بن الحسين برقى از\r\n","description":"","footnote":"","page_name":" 390 ","page_number":390},
  {"content":"\r\nعبد الله بن جبله ، از معاوية بن عمّار ، از حسن بن عبد الله ، از پدرانش از جدّش حسن ابن علىّ بن ابى طالب عليهما السلام .\r\nتوضيح : « در اين طريق كه صدوق - عليه الرحمة - ذكر كرد چندين تن در كتب رجال نامى ندارند ، و به نظر ميرسد كه مجموعه اى بوده كه به غرض صحيحى نوشته بودند تا پاره اى از مطالب حق را در لابلاى اين قضايا بسمع مردم برسانند مانند كتاب طرائف ابن طاوس و حسنيّه و امثالهما و اين كار در عصر ما نيز رواج دارد ، و بغرض صحيح و صواب انجام داده مىشود ، ولى از نظر حديث چندان اعتبارى ندارد » .\r\nو آنچه در آن از زيد شحّام نقل شده است ، پس روايت كرده‌ام آن را از پدرم و محمد بن حسن بن وليد - رضى الله عنهما - از سعد بن عبد الله از محمد بن عبد الحميد از ابى جميله ( مفضّل بن صالح ) از زيد شحّام ابو اسامه .\r\nتوضيح : « زيد بن يونس شحّام ابو اسامه اهل كوفه و ازدى است به ولاء ، و از اصحاب امام صادق عليه السلام مىباشد ، ثقه و داراى كتابيست كه جماعت بسيارى از او روايت مىكنند ، و در طريق مؤلَّف به او مفضل بن صالح است كه او را تضعيف كرده‌اند » .\r\nو آنچه در آن از عبد الرّحمن بن ابى عبد الله بصرى آمده است ، پس روايت كرده‌ام آن را از پدرم - رضى الله عنه - از سعد بن عبد الله از ايّوب بن نوح از محمّد بن أبى عمير و غير او از عبد الرحمن بن أبى عبد الله .\r\nتوضيح : « عبد الرحمن بن أبى عبد الله از اهل بصره يا كوفه است نام پدرش ميمون\r\n","description":"","footnote":"","page_name":" 391 ","page_number":391},
  {"content":"\r\nبوده . و پاره اى او را عرب صميم از قبيله كنده دانند ، و بعضى او را شيبانى به ولاء ، و به نظر ميرسد كه وى همان ميمون كندى ابو عبد الله بصرى باشد كه در كتب عامّه عنوان شده است و او را از تابعين شمرده‌اند و او همان كس است كه كثير النّواء از او تعبير به ابى عبد الله مىكند و ديگران مثل خالد بن مهران حذّاء و شعبة بن حجّاج و عوف بن ابى جميله و ديگران بنام ميمون از او روايت مىكنند ، و پسرش عبد الرّحمن را نيز بعنوان عبد الرحمن بن ميمون ذكر كرده و گويند ابن حبّان او را توثيق نموده است ، بارى عبد الرّحمن از اصحاب امام صادق عليه السلام و ثقه و صاحب كتاب است ، و همچنين فرزندش همّام و فرزند فرزندش اسماعيل بن همّام بن عبد الرّحمن بن ميمون همگى از ثقاتند . و طريق مؤلَّف به او صحيح است » .\r\nو آنچه در آن از اسماعيل بن جابر آمده است ، پس آن را روايت كرده‌ام از محمّد بن موسى بن متوكَّل - رضى الله عنه - از عبد الله بن جعفر حميرى از محمّد بن عيسى از صفوان بن يحيى از اسماعيل بن جابر .\r\nتوضيح : « اسماعيل بن جابر خثعمى از اهل كوفه است و از اصحاب امام باقر و امام صادق عليهما السّلام مىباشد ، و ثقه و صاحب چندين اصل از اصول است كه مورد اعتماد محدّثين بوده ، و طريق مؤلَّف را به او علَّامهء حلَّى صحيح ميداند و ديگران در بارهء محمد بن عيسى بن عبيد با وى اختلاف دارند » .\r\nو آنچه در آن از سماعة بن مهران آمده است پس روايت كرده‌ام آن را از پدرم - رضى الله عنه - از علىّ بن ابراهيم بن هاشم از پدرش از عثمان بن عيسى عامرى از سماعة بن مهران .\r\nتوضيح : « سماعة بن مهران حضرمى به ولاء واقفى مذهب است ولى او را توثيق\r\n","description":"","footnote":"","page_name":" 392 ","page_number":392},
  {"content":"\r\nكرده‌اند ، داراى كتابى است و از امام صادق و امام موسى بن جعفر عليهما السّلام روايت مىكند ، وى در مدينه از دنيا رفته است . و طريق مؤلَّف به او به وجود عثمان ابن عيسى بزرگ و شيخ واقفه كه توثيق نشده است ضعيف مىباشد . ولى علَّامه آن را حسن داند » .\r\nو آنچه در آن از زرعه از سماعه آمده است ، پس روايت كرده‌ام آن را از پدرم - رضى الله عنه - از سعد بن عبد الله از احمد بن محمّد بن عيسى از حسين بن سعيد از برادرش حسن بن سعيد از زرعة بن محمد حضرمى ، از سماعة بن مهران .\r\nتوضيح : « زرعة بن محمّد حضرمى واقفى مذهب است ولى توثيق شده است و از امام صادق و امام موسى بن جعفر عليهما السّلام روايت مىكند ، و داراى اصل است و طريق مؤلف به او صحيح است » .\r\nو آنچه در آن از عبد الله بن أبى يعفور آمده است ، پس روايت كرده‌ام آن را از احمد بن محمّد بن يحيى العطَّار - رضى الله عنه - از سعد بن عبد الله ، از احمد بن أبى - عبد الله برقى از پدرش از محمّد بن ابى عمير از حمّاد بن عثمان از عبد الله بن أبى - يعفور .\r\nتوضيح : « عبد الله بن ابى يعفور واقد يا وقدان عبدى به ولاء از اهل كوفه است و بسيار جليل القدر و مورد احترام امام صادق عليه السّلام است و رجاليّون او را از حواريان امام باقر و امام صادق دانسته‌اند ، در زمان حضرت صادق از دنيا رفت و حضرتش براى او رحمت فرستاد و مدحش در روايات بسيار آمده است ، و طريق مؤلَّف به او صحيح است » .\r\n","description":"","footnote":"","page_name":" 393 ","page_number":393},
  {"content":"\r\nو آنچه در آن از عبد الله بن بكير آمده است ، پس روايت نموده‌ام آن را از پدرم - رضى الله عنه - از عبد الله بن جعفر حميرى از احمد بن محمّد بن عيسى از حسن بن علىّ بن فضّال از عبد الله بن بكير .\r\nتوضيح : « عبد الله بن بكير فطحى مذهب است ولى توثيق شده و داراى كتاب است ، وى برادرزادهء زرارة بن اعين مىباشد ، چنان كه گذشت به ولاء شيبانى است ، و طريق مؤلَّف به وى موثّق است چون حسن بن علىّ بن فضّال فطحى مذهب بوده است » .\r\nو آنچه در آن از محمّد بن علىّ حلبى آمده است ، پس روايت كرده‌ام آن را از پدرم ؛ و محمد بن حسن بن وليد ، و محمّد بن موسى بن متوكَّل - رضى الله عنه - از عبد الله بن جعفر حميرى از ايّوب بن نوح از صفوان بن مهران جمّال از عبد الله بن مسكان از محمّد بن عليّ حلبى .\r\nتوضيح : « محمد بن علىّ بن أبى شعبهء حلبى ، كنيه اش ابو جعفر است ، وى كوفى و وابسته به بنى تيم الله بن ثعلبه است و چون پدر و عمو و جدّش بحلب براى تجارت بسيار مسافرت مىكرده‌اند آن را حلبى خوانند ، جدّش ابو شعبه از اصحاب حضرت مجتبى و حضرت سيّد الشهداء عليهما السّلام است و خود از اصحاب امام باقر عليه السّلام و داراى چند كتاب است و او را ثقه گفته‌اند ، و طريق صدوق - رحمه الله - بوى صحيح مىباشد » .\r\nو آنچه در آن از حكم بن حكيم صيرفى برادرزادهء خلَّاد ( منقرى ) آمده است ، پس\r\n","description":"","footnote":"","page_name":" 394 ","page_number":394},
  {"content":"\r\nروايت كرده‌ام آن را از پدرم و محمّد بن حسن - رضى الله عنهما - از سعد بن عبد الله ، و عبد الله بن جعفر حميرى از احمد بن ابى عبد الله برقى از پدرش از محمّد بن ابى عمير از حكم بن حكيم .\r\nتوضيح : « حكم بن حكيم - مصغّرا - از اصحاب امام صادق عليه السّلام است ، وى پسر برادر يا پسر عموى خلَّاد بن عيسى است ، و داراى كتاب و ثقه است ، و طريق مؤلَّف به او صحيح مىباشد ، و مراد به خلَّاد ظاهرا خلَّاد بن عيسى يا ابن مسلم عبدى صفّار است » .\r\nو آنچه در آن از ابراهيم بن أبي محمود آمده است ، پس روايت نموده‌ام آن را از محمّد ابن على ما جيلويه - رضى الله عنه - از على بن ابراهيم از پدرش از ابراهيم بن أبى محمود ، و أيضا از پدرم - رضى الله عنه - از حسن بن احمد مالكى از پدرش از ابراهيم بن محمود ، و نيز از محمّد بن حسن - رضى الله عنه - از سعد بن عبد الله ، و محمّد بن حسن صفّار از احمد بن محمّد بن عيسى از ابراهيم بن أبى محمود .\r\nتوضيح : « ابراهيم بن أبى محمود خراسانى از اصحاب حضرت ابى الحسن علىّ بن موسى عليهما السّلام است و گاهى از امام كاظم و يا حضرت جواد عليهما السّلام روايت مىكند ، و داراى كتابى است ، و او را ثقه دانند ، و طريق اوّل مؤلَّف به او به جهت ابراهيم بن هاشم حسن است و طريق دوم مجهول است به حسن بن احمد بن - مالكى ، و پدرش نيز ، و طريق سوّم صحيح است » .\r\n","description":"","footnote":"","page_name":" 395 ","page_number":395},
  {"content":"\r\nو آنچه در آن از حنان بن سدير آمده است ، پس روايت كرده‌ام آن را از پدرم و محمّد بن حسن - رضى الله عنهما - از سعد بن عبد الله ، و عبد الله بن جعفر حميرى جملگى از محمّد بن عيسى بن عبيد ، از حنان ، و أيضا از محمّد بن حسن - رضى الله عنه - از محمّد بن حسن صفّار ، از عبد الصمد بن محمّد ، از حنان ، و نيز روايت كرده‌ام آن را از محمّد بن على ماجيلويه - رضى الله عنه - از علىّ بن ابراهيم بن هاشم از پدرش از حنان بن سدير .\r\nتوضيح : « حنان - بر وزن امان - واقفى مذهب است ولى توثيق شده است ، و پدرش سدير - بر وزن امير - نيز واقفى مذهب است ، و حنان داراى كتابى است . و طريق اوّل كه مؤلَّف به او ذكر كرده است در نزد علَّامه حلَّى صحيح است ، و امّا طريق دوّم بواسطهء عبد الصمد بن محمّد قمّى اشعرى هر چند كه امامى مذهب و ممدوح است لكن چون در بارهء او ساكتند حسن است ، و طريق سوّم نيز به ابراهيم بن هاشم نيز حسن است » .\r\nو آنچه در آن از محمّد بن نعمان آمده است ، پس روايت نموده‌ام آن را از محمّد بن علىّ ما جيلويه - رضى الله عنه - از علىّ بن ابراهيم بن هاشم از پدرش از ابن ابى - عمير ؛ و حسن بن محبوب هر دو از محمّد بن نعمان .\r\nتوضيح : « محمّد بن علىّ بن نعمان صاحب الطاق كه او را مؤمن الطاق گويند از اصحاب امام صادق و موسى بن جعفر عليهما السّلام است و مردى ثقه و دانشمند و\r\n","description":"","footnote":"","page_name":" 396 ","page_number":396},
  {"content":"\r\nحاضر جواب بوده ، گويند يكى از مخالفين روزى پس از فوت امام صادق عليه السّلام به او گفت : آنكه او را امام و پيشواى خود مىدانستى بمرد ، مؤمن الطاق بدون درنگ گفت : و أمّا امامك من المنظرين الى يوم الوقت المعلوم . يعنى امام تو كه شيطان باشد چنان كه خداوند در كتاب خود فرموده تا روز قيامت زنده است ، و آن شخص مخالف ناچار زبان از طعن بازداشت ، بارى وى داراى چند كتاب است ، و طريق مؤلف به او حسن است » .\r\nو آنچه در آن از ابى الأعزّ نخّاس آمده است ، پس روايت كرده‌ام آن را از پدرم - رضى الله عنه - از محمّد بن يحيى العطَّار ، از ابراهيم بن هاشم ، از صفوان بن يحيى و محمد بن ابى عمير از أبى الأعزّ النخّاس .\r\nتوضيح : « براى ما معلوم نشد كه ابو الأعزّ كيست و نام و حال او چيست ، ولى روايت صفوان و محمّد بن أبي عمير از او في الجمله اعتمادى براى انسان مىآورد زيرا هر دو اين راويان از اصحاب اجماع ميباشند ، و به نظر ميرسد » ابو الأغر « صحيح باشد ، چرا كه در اسماء اشخاص » أعز « بازاى منقوطه ديده نشده بخلاف » أغر « با غين منقوطه و راء مهمله كه هست ، و همچنين نخّاس كه احتمال ميرود صواب » نحّاس « با حاء مهمله باشد . و بهر حال صدوق از او در كتاب طهارت و كلينى در باب ابوال الدّوابّ و ارواثها در كافى از او روايت نقل كرده‌اند » .\r\nو آنچه در آن « ممّا كتبه الرّضا عليه السّلام الى محمّد بن سنان » است و در جواب نامه هاى محمّد بن سنان در راز پاره اى از مسائل امام عليه السّلام مرقوم فرموده است ، پس روايت مىكنم آن را از علىّ بن احمد بن موسى الدّقاق و محمّد بن احمد سنانى و حسين بن ابراهيم بن احمد بن هشام مكتّب - رضى الله عنهم - كه اينان گفته اند\r\n","description":"","footnote":"","page_name":" 397 ","page_number":397},
  {"content":"\r\nحديث كرد ما را محمّد بن ابى عبد الله كوفى از محمّد بن اسماعيل برمكىّ از علىّ بن عبّاس از قاسم بن ربيع صحّاف ، از محمّد بن سنان از امام هشتم علىّ بن موسى الرّضا عليهما السّلام .\r\nتوضيح : « محمّد بن سنان - بكسر سين - ابو جعفر زاهرى از اولاد زاهر مولى عمرو بن حمق خزاعى ، وى داراى كتبى است و در بارهء او كلام بسيار است كه آيا مورد اعتماد است يا نه و سخن در بارهء او در عنوان مخصوص به وى خواهد آمد ، و در طريق مؤلَّف به او علىّ بن عبّاس رازى جرازينى است كه او را رمى به غلو كرده‌اند و گويند جدّا ضعيف است و رواياتش مورد اعتماد نيست ، و ديگر قاسم بن ربيع صحّاف كه او نيز مانند راويش رمى بغلوّ و فساد مذهب شده است » .\r\nو آنچه در آن از عبيد الله بن علىّ حلبىّ آمده ، پس روايت كرده‌ام آن را از پدرم و محمّد بن حسن - رضى الله عنهما - از سعد بن عبد الله ، و حميرى هر دو از احمد و عبد الله پسران محمد بن عيسى ، از محمّد بن ابى عمير از حمّاد بن عثمان ، از عبيد الله بن علىّ حلبى ، و أيضا از پدرم و محمّد بن الحسن و جعفر بن محمّد بن مسرور - رضى الله عنهم - از حسين بن محمّد بن عامر از عمويش عبد الله بن عامر ، از محمّد بن ابى عمير از حمّاد بن عثمان از عبيد الله بن علىّ حلبى .\r\nتوضيح : « عبيد الله بن علىّ بن أبى شعبة الحلبى و برادرش محمّد بن علىّ حلبى گذشت كه تيملى است به ولاء ، و كنيه اش ابو علىّ و اهل كوفه است و براى تجارت\r\n","description":"","footnote":"","page_name":" 398 ","page_number":398},
  {"content":"\r\nبه حلب بسيار مسافرت مىكرده‌اند از اين رو به حلبى معروف شده‌اند و در ميان آل ابى شعبه كه همگى از شيعيان بنام هستند عبيد الله برجسته تر و بزرگتر از نظر روايت و نقل نسبت به ديگران است و در هر كجاى كتاب « فقيه » كه گفته است حلبى از فلان و نامش را ذكر نكرده مراد همين عبيد الله حلبى است ، وى داراى كتابى است كه گويند آن را به امام صادق عليه السّلام عرضه داشت و امام عليه السّلام آن را نيكو شمرد و تصديق فرمود ، و در هنگام قراءت آن فرمود : « در موضوع فقه اهل جماعت و سنّت آيا چنين كتابى دارند » و طريق اوّل مؤلَّف به او صحيح است ، و اما طريق دوّم حسين بن محمّد بن عامر ظاهرا همان حسين بن محمّد بن عمران اشعرى است و در نسخه بردارى اشتباه شده و اوست كه از عمويش عبد الله بن عامر بسيار روايت دارد ، پس بدين حساب طريق دوّم نيز صحيح است چون اين عمو و برادر زاده هر دو نزد علماء رجال ثقه هستند » .\r\nو آنچه در آن از معاوية بن ميسرة آمده است ، پس روايت كرده‌ام آن را از پدرم - رضى الله عنه - از عبد الله بن جعفر حميرى از احمد بن محمّد بن عيسى ، از على بن الحكم ، از معاوية بن ميسرة بن شريح القاضى .\r\nتوضيح : « معاوية بن ميسرة از اصحاب امام صادق عليه السّلام است و داراى كتابى است و ابن أبى عمير آن كتاب را روايت مىكند و وحيد بهبهانى گويد :\r\n« فضالة و عبد الله بن مغيره و عبد الله بن بكير و بزنطى و صفوان از وى روايت دارند و اين دليل وثاقت اوست » . و طريق مؤلف به او صحيح است » .\r\nو آنچه در آن از عبد الرحمن بن أبى نجران آمده است ، پس روايت كرده‌ام آن را از محمّد بن حسن - رضى الله عنه - از محمّد بن حسن صفّار از احمد بن محمّد بن عيسى\r\n","description":"","footnote":"","page_name":" 399 ","page_number":399},
  {"content":"\r\nاز عبد الرّحمن بن أبي نجران .\r\nتوضيح : « عبد الرحمن بن أبي نجران تميمى از اصحاب حضرت رضا و امام جواد عليهما السّلام است و ثقه و مورد اعتماد است در آنچه روايت مىكند ، و كتابهاى بسيارى دارد ، و طريق مؤلف به او صحيح است » .\r\nو آنچه در آن از محمّد بن حمران ، و جميل بن درّاج آمده است ، پس روايت كرده‌ام آن را از پدرم - رضى الله عنه - از سعد بن عبد الله ، از يعقوب بن يزيد ، از ابن - أبى عمير از محمّد بن حمران ، و جميل بن درّاج .\r\nتوضيح : « محمّد بن حمران و جميل بن درّاج هر دو از ثقات اصحاب امام صادق عليه السّلاماند و در تأليف يك كتاب با يك ديگر شريكند ، و طريق مؤلَّف به اين دو صحيح است ، و نجاشى آن كتاب مشترك را بطريقى از حسن بن علىّ وشاء روايت مىكند ، و گويد : جميل با مرازم بن حكيم در كتاب ديگرى مشتركند كه آن را بسندى از علىّ بن حديد از آن دو روايت مىكند » .\r\nو آنچه در آن از عبد الله بن سنان آمده است ، پس روايت كرده‌ام آن را از پدرم - رضى الله عنه - از عبد الله بن جعفر حميرى از ايّوب بن نوح از محمّد بن أبى عمير از عبد الله بن سنان ، و او ، آن كس است كه وقتى نزد امام صادق عليه السّلام يادش كردند فرمود : آرى او هر چه عمرش طول بكشد خير او افزون مىگردد .\r\nتوضيح : « در يك روايت از امام صادق عليه السّلام آمده كه آن حضرت به عبد الله فرمود :\r\n« الزم أباك فانّه لا يزداد على الكبر الَّا خيرا » و در روايت ديگر عمر بن يزيد گويد نزد امام صادق عليه السّلام صحبت از عبد الله بن سنان بميان آمد حضرت فرمود :\r\n« انّه يزيد على كبر السّنّ خيرا » و در كلام مؤلف ضمير « انّه » امكان دارد به\r\n","description":"","footnote":"","page_name":" 400 ","page_number":400},
  {"content":"\r\nپسر باز گردد و امكان دارد به پدر ، بارى عبد الله بن سنان بن ظريف مولى بنى هاشم يا مولى بنى العبّاس ، وى خازن منصور دوانيقى و مهدى و هادى و رشيد بوده است ، و كوفى و صاحب چند كتاب است و او را ثقه دانند ، و طريق مؤلَّف به او صحيح است » .\r\nو آنچه در آن از احمد بن محمّد بن ابى نصر بزنطى آمده است ، پس روايت نموده‌ام آن را از پدرم و محمّد بن حسن - رضى الله عنهما - از سعد بن عبد الله و حميرى هر دو از احمد بن محمّد بن عيسى ، از احمد بن محمّد بن ابى نصر بزنطى ، و نيز روايت كرده‌ام آن را از پدرم و محمّد بن علىّ ماجيلويه - رضى الله عنهما - از علىّ بن ابراهيم از پدرش از احمد بن محمّد بن ابى نصر بزنطى .\r\nتوضيح : « احمد بن محمّد بن ابى نصر بزنطى - بكسر باء - كوفى ، و از خاصّان امام ابو الحسن الرضا و فرزندش امام جواد ابو جعفر ثانى عليهما السّلام است ، تمامى علماء رجال در وثاقت و عدالت وى اتّفاق دارند و او را از اصحاب اجماع شمرده‌اند . او داراى كتابى است به نام جامع بزنطى كه نزد علما مشهور و معروف مىباشد . و طريق اوّل مؤلَّف به او صحيح و طريق دوم حسن است . و در نسبت هر چند بزنطى را بفتح باء ثبت كرده‌اند ولى به نظر ميرسد صحيح آن بكسر باء باشد چون در اصل منسوب به بيزنطيّه كه شهرى باستانى در روم شرقى بوده ، و استامبول امروزى بجاى آن بنا شده است و اين شهر را در آغاز يونانيان در سال 658 قبل از ميلاد بنا كرده بودند و در كنار به سفر كه تنگه اى ميان بحر احمر و مرمره است واقع شده ، و در سال 196 ميلادى دولت روم بر آن مسلَّط شد ، و قسطنطين اوّل آنجا را براى تأسيس قسطنطينيه انتخاب كرد و بعد به صورت پايتخت امپراتورى بيزانطى در آمد ، و بنا بر گفتهء ابن ادريس در مستطرفات سرائر نسبت به ثيابى است كه از بيزانطه به اطراف صادر ميشده است ، و\r\n","description":"","footnote":"","page_name":" 401 ","page_number":401},
  {"content":"\r\nلذا بكسر باء كه مخفّف بيزانط است صواب مينمايد » .\r\nو آنچه در آن از ابو بصير آمده است ، پس روايت كرده‌ام آن را از محمّد بن علىّ ماجيلويه - رضى الله عنه - از عمويش محمّد بن أبى القاسم از احمد بن محمّد بن خالد از پدرش از محمّد بن ابى عمير از علىّ بن أبي حمزه از ابو بصير .\r\nتوضيح : « مراد در اينجا ابو بصير مكفوف است كه نامش يحيى بن قاسم اسدى است و او را به مذهب وقف رمى كرده‌اند . و پاره اى پنداشته‌اند كه مراد ليث مرادى است و اين اشتباه محض است و او راويش ابن مسكان است نه علىّ بن ابى حمزه كه خود عصاكش يحيى بن قاسم مكفوف است ، و طريق مؤلَّف به او ضعيف است ، و اگر چه ابن ابى عمير در سند قبل از اوست لكن چون مراسيل ابن ابى عمير را در حكم مسانيد مىدانند و او را كسى ميدانند كه در مراسيل از غير ثقه روايت نمىكند ، و لذا چون اينجا سند بدست داده است از آن حكم خارج مىدانند و از اين روست كه علَّامهء حلَّى ( ره ) در خلاصه الرجال طريق صدوق را بابى بصير تضعيف كرده است » .\r\nو آنچه در آن از عبيد الله رافقى آمده است ، پس روايت كرده‌ام آن را از جعفر بن - محمّد بن مسرور - رضى الله عنه - از حسين بن محمّد بن عامر از عمويش عبد الله بن - عامر از ابى احمد محمّد بن زياد الأزدى از عبيد الله رافقى .\r\nتوضيح : « اين نسبت به شهرى است در كنار فرات كه آن را در قديم رافقه مىگفته‌اند و بعد بنام رقّه و اكنون معلوم نيست بدان نام باقى است يا نه ، و عبيد الله شخصش مجهول است و در كتب رجال نامى از او به اين عنوان نيست ، ولى از طريق مؤلَّف به او پيداست صاحب كتابى بوده است كه ابن ابى عمير كه محمّد بن زياد\r\n","description":"","footnote":"","page_name":" 402 ","page_number":402},
  {"content":"\r\nازدى است از او روايت مىكند ، و طريق مؤلَّف به او بوجود جعفر بن محمد بن مسرور حسن است و چون او از مشايخ اجازه مىباشد گفته‌اند حسن كالصحيح است » .\r\nو آنچه در آن از سعدان بن مسلم كه نامش عبد الرحمن بن مسلم است آمده ، پس روايت كرده‌ام آن را از محمّد بن حسن - رضى الله عنه - از محمّد بن حسن صفّار ، از عبّاس بن معروف ، و احمد بن اسحاق بن سعد هر دو از سعدان بن مسلم .\r\nتوضيح : « عبد الرحمن بن مسلم كه لقبش سعدان عامرى است از اصحاب امام ششم و امام هفتم عليهما السّلام است ، و عمرى طولانى كرده و داراى كتابى است كه ثقات ما از او روايت كرده‌اند ، و طريق مؤلَّف به او صحيح است ، و اخبارش معتبر است زيرا كه ثقات بر آن اعتماد كرده‌اند » .\r\nو آنچه در آن از ريّان بن صلت آمده است ، پس روايت كرده‌ام آن را از پدرم و محمد بن موسى بن متوكَّل ، و محمّد بن علىّ ماجيلويه ، و حسين بن ابراهيم - رضى الله عنهم - از على بن ابراهيم بن هاشم از پدرش از ريّان بن صلت .\r\nتوضيح : « ريّان - بفتح » راء « مهمله و تشديد » ياء « دو نقطه در زير ، و صلت - بفتح » صاد « بىنقطه و سكون » لام « اهل بغداد است و از اشعريّين قم مىباشد ، و گفته‌اند اصلا خراسانى است ، و كنيه اش ابو على است و از حضرت رضا و امام جواد عليهما السّلام روايت مىكند ، و ثقه و صدوق مىباشد ، داراى كتابى است ، و طريق مؤلَّف به او حسن است » .\r\nو آنچه در آن از حسن بن جهم آمده است ، پس روايت كرده‌ام آن را از محمّد بن -\r\n","description":"","footnote":"","page_name":" 403 ","page_number":403},
  {"content":"\r\nعلىّ ما جيلويه - رضى الله عنه - از علىّ بن ابراهيم بن هاشم از پدرش از حسن بن جهم .\r\nتوضيح : « حسن بن جهم بن بكير بن اعين از اصحاب حضرت كاظم و امام رضا عليهما السّلام است ، او را ثقه دانند و گويند داراى كتابى بوده است ، و طريق مؤلَّف به او حسن است » .\r\nو آنچه در آن از عبد الرحيم قصير اسدى آمده است ، پس روايت كرده‌ام آن را از جعفر بن علىّ بن حسن بن علىّ بن عبد الله بن مغيرهء كوفى از جدّش حسن بن علىّ از عبّاس بن عامر قصبانى ، از عبد الرّحيم قصير اسدى ، و او را از آن جهت اسدى گويند كه از وابستگان بنى اسد است .\r\nتوضيح : « عبد الرّحيم بن روح - بفتح راء - از اصحاب امام صادق و پدرش حضرت باقر عليهما السّلام بوده است ، وى را ممدوح ميدانند ولى توثيق نشده است ، و طريق مؤلَّف به او ، بوجود جعفر بن على مغيرى مجهول است » .\r\nو آنچه در آن از حسين بن أبى العلاء آمده است ، پس روايت كرده‌ام آن را از پدرم - رضى الله عنه - از سعد بن عبد الله از محمّد بن حسين بن أبى الخطاب از موسى بن سعدان از عبد الله بن [ ابى 
  ] القاسم از حسين بن أبى العلاء خفاف اسدى به ولاء .\r\nتوضيح : « ابو علىّ حسين بن أبى العلاء خفّاف أعور كوفى عامرى به ولاء او و برادرانش على و عبد الحميد همگى از اصحاب امام باقر و امام صادق عليهما السّلام مىباشند و حسين بن ابى العلاء از ديگران موقعيّت بهترى را دارا مىباشد . چون نجاشى ، حسين را از ديگر برادرانش اوجه مىدانسته ، و عبد الحميد را ثقه مىداند .\r\nپس توثيق حسين از آن فهميده مىشود . بارى وى داراى كتابهائى است ، و طريق\r\n","description":"","footnote":"","page_name":" 404 ","page_number":404},
  {"content":"\r\nمؤلَّف به وى بوجود موسى بن سعدان ضعيف است ، و نيز معلوم ما نيست مراد از عبد الله بن قاسم كيست چون مهمل يا ميان چهار تن مشترك است » .\r\nو آنچه در آن از محمّد بن حسن صفّار - رحمه الله - آمده است ، پس روايت كرده‌ام آن را از محمّد بن حسن بن احمد بن وليد - رضى الله عنه - از محمّد بن حسن - صفّار .\r\nتوضيح : « محمّد بن حسن بن فرّوخ صفّار أبو جعفر أعرج قمىّ ، يكى از بزرگان مشايخ قم و داراى منزلتى عظيم است و در نقل بسيار دقيق بود ، و در سنهء 290 در قم از دنيا رفت ، و طريق مؤلَّف به او صحيح است ، و ابن الوليد و صفّار هر دو از بزرگانند » .\r\nو آنچه در آن از علىّ بن بلال آمده است ، پس روايت كرده‌ام آن را از محمّد بن علىّ ماجيلويه - رضى الله عنه - از علىّ بن ابراهيم بن هاشم از پدرش علىّ بن بلال .\r\nتوضيح : « علىّ بن بلال بغدادى ، از اصحاب امام جواد و حضرت هادى عليهما السّلام است ، و داراى كتاب و ثقه مىباشد ، و طريق مؤلَّف به او حسن است » .\r\nو آنچه در آن از يحيى بن عبّاد مكَّى نقل شده است . پس روايت كرده‌ام آن را از محمّد بن موسى بن متوكَّل - رضى الله عنه - از محمّد بن أبى عبد الله الأسدى الكوفى ، از موسى بن عمران النّخعى ، از عمويش حسين بن يزيد ، از يحيى بن عبّاد مكَّى .\r\nتوضيح : « يحيى بن عبّاد - يا عبادة - المكَّى ، وى را از اصحاب امام صادق عليه السّلام شمرده‌اند ولى مجهول الحال است ، و او رواياتى در احكام اموات دارد كه در مجلد اول برقم 405 گذشت ، و در طريق مؤلَّف به او حسين بن يزيد نوفلى است و او را تضعيف و رمى بغلو در آخر عمر ، كرده‌اند و نجاشى گويد : ما دليلى در رواياتش\r\n","description":"","footnote":"","page_name":" 405 ","page_number":405},
  {"content":"\r\nبر اينكه او در آخر عمر غالى شده است نديده‌ايم » .\r\nو آنچه در آن از أبى النمير مولى حارث بن مغيره نصرى آمده است ، پس روايت كرده‌ام آن را از حمزة بن محمّد علوى - رضى الله عنه - از علىّ بن ابراهيم ، از پدرش از محمد بن سنان از أبى النمير .\r\nتوضيح : « ابو النمير نامش معلوم نيست و حالش نيز مجهول است ، و طريق مؤلَّف به او به خاطر محمّد بن سنان ضعيف بنا بر مشهور است » .\r\nو آنچه در آن از منصور بن حازم آمده است ، پس روايت كرده‌ام آن را از محمّد بن على ما جيلويه - رضى الله عنه - از محمّد بن يحيى العطَّار از محمّد بن عبد الحميد از سيف بن عميرة از منصور بن حازم أسدى كوفى .\r\nتوضيح : « منصور بن حازم كوفى و ثقه است ، و كنيه اش أبو ايّوب ، و از اصحاب امام صادق و امام كاظم عليهما السّلام است . داراى كتابهائى است كه از جملهء آنها ، كتاب اصول الشرائع و كتاب حجّ است و طريق مؤلَّف به او صحيح است بنا بر آنچه در خلاصة الرجال علامهء حلَّى - رحمه الله - است » .\r\nو آنچه در آن از مفضّل بن عمر آمده است ، پس روايت نموده‌ام آن را از محمّد بن - حسن - رحمه الله - از حسن بن متّيل دقّاق از احمد بن ابى عبد الله از پدرش از محمّد بن - سنان از مفضّل بن عمر جعفى كوفى و او مولى بود .\r\nتوضيح : « مفضّل بن عمر ابو عبد الله جعفى مورد اختلاف است پاره اى چون مفيد و\r\n","description":"","footnote":"","page_name":" 406 ","page_number":406},
  {"content":"\r\nشيخ طوسى از محرمان اسرار و خواصّ امام صادق عليه السّلام دانند ، و پاره اى چون نجاشى و علَّامهء حلَّى او را فاسد المذهب و مضطرب الرواية و بىاهميّت و بىاعتبار شمرده‌اند و پاره اى گفته‌اند : وى خطَّابى و از پيروان محمّد بن مقلاص غالى است كه ادّعاء ربوبيّت و الهيّت براى امام صادق عليه السّلام - العياذ با لله - و بعدا براى خود كرده ، نجاشى و علَّامه گويند : وى از اصحاب امام هفتم است و جعفر بن محمد عليهما السّلام را درك كرده است . و ميتوان گفت : نظر هر دو گروه هم مادحين و هم ذمكنندگان به دو اعتبار صحيح مىباشد ، وى در ابتداء از هواداران غلات بوده و سپس مستبصر شده ، و يا به عكس در آغاز از خواصّ و محرمان اسرار امام بوده ، و بعد بگروه ضالَّه پيوسته است ، در هر حال چون امرش درست معلوم نيست و داراى چندين كتاب روائى است لذا نجاشى گويد : « لا يجوز ان يكتب حديثه » جايز نيست احاديثش را نوشت .\r\nولى كتاب توحيد مفضّل منسوب به وى هر چند مطالبش گير و اشكالى ندارد ، لكن علماء رجال چنين كتابى را براى او ذكر نكرده‌اند ، و به نظر ميرسد اين كتاب مشهور از پرداخته هاى اسماعيليان باشد كه بوى نسبت داده‌اند ، چنان كه نجاشى گفته است : « قد زيد عليه شيء كثير و حمل الغلاة في حديثه حملا عظيما » بارى طريق مؤلَّف - رحمه الله - بوجود محمّد بن سنان ضعيف است » .\r\nو آنچه در آن از ابو مريم انصارى آمده است ، پس روايت كرده‌ام آن را از پدرم - رضى الله عنه - از سعد بن عبد الله از احمد بن محمّد بن عيسى از حسين بن سعيد از فضالة بن ايّوب از ابان بن عثمان از ابو مريم .\r\nتوضيح : « ابو مريم كنيه عبد الغفّار بن قاسم كوفى است . وى ثقه و از اصحاب امام سجاد و حضرت باقر و امام صادق عليهم السّلام است و داراى كتابى است ، و طريق مؤلَّف به او بوجود ابان بن عثمان چون ناووسى مذهب است مورد اختلافست ، و علامهء حلَّى آن را صحيح ميداند » .\r\n","description":"","footnote":"","page_name":" 407 ","page_number":407},
  {"content":"\r\nو آنچه در آن از ابان بن تغلب كه كنيه اش ابو سعيد است نقل شده ، پس آن را روايت كرده‌ام از پدرم - رضى الله عنه - از سعد بن عبد الله از يعقوب بن يزيد از صفوان بن يحيى از ابى ايّوب از ابى على صاحب كلل از ابان بن تغلب ، و او كندى و از اهل كوفه است ، و در ايّام امام صادق عليه السّلام از دنيا رفته است ، و جميل بن درّاج در نزد امام صادق عليه السّلام نام او را برد و آن حضرت گفت : خدايش رحمت كند آرى به خدا سوگند مرگ او دلم را به درد آورد . و نيز به ابان بن عثمان فرمود :\r\nبراستى كه أبان بن تغلب از من روايات بسيارى نقل كرده است ، پس تو هر روايتى را كه او براى تو نقل كرده است آن را از من روايت كن . و او حضرت باقر و حضرت صادق عليهما السّلام را ديدار كرده و از آن دو امام روايت مىكند .\r\nتوضيح : « ابان بن تغلب ثقه و از بزرگان است ، و در فقه و حديث و قراءت و ادب و لغت وارد و استاد است ، و داراى كتابهائى است كه از جملهء آنها غريب القرآن ( يعنى تفسير لغات مشكل قرآن ) و كتاب فضائل است ، و قراءت معروفى دارد در نزد قرّاء مشهور و طريق مؤلَّف به او به ابو على صاحب كلل كه مجهول الحال است ، ضعيف است ، ولى طريق او بصفوان صحيح است ، و چون صفوان از اصحاب اجماع است ميتوان اين طريق را به اين جهت تصحيح نمود » .\r\nو آنچه در آن از فضل بن عبد الملك آمده است ، پس روايت كرده‌ام آن را از پدرم - رضى الله عنه - از سعد بن عبد الله از محمد بن حسين بن ابى الخطَّاب از جعفر\r\n","description":"","footnote":"","page_name":" 408 ","page_number":408},
  {"content":"\r\nابن بشير از حمّاد بن عثمان از فضل بن عبد الملك ابو العبّاس بقباق كوفى .\r\nتوضيح : « فضل بن عبد الملك ابو العبّاس مولى است ( عرب صميم نيست ) در كوفه مىزيسته و او را ثقه و عين گفته‌اند يعنى چهره درخشان و ممتاز و صد در صد مورد اطمينان ، او داراى كتابى است ، و طريق مؤلَّف به او صحيح است » .\r\nو آنچه در آن از حسن بن زياد آمده است ، پس آن را روايت كرده‌ام از محمّد بن موسى بن متوكَّل - رضى الله عنه - از پدرش از علىّ بن حسين سعدآبادى از احمد بن ابى عبد الله برقى از پدرش از يونس بن عبد الرّحمن از حسن بن زياد الصيقل ابو وليد كوفى كه عرب صميم نيست و مولى است .\r\nتوضيح : « حسن بن زياد صيقل مجهول الحال است ، و على بن حسين سعدآبادى در طريق ممدوح است ، لكن او را توثيق صريح نكرده‌اند » .\r\nو آنچه در آن از فضيل بن عثمان اعور آمده است ، پس روايت كرده‌ام آن را از محمّد بن حسن بن احمد بن وليد - رضى الله عنه - از محمّد بن حسن صفّار از محمّد بن عيسى بن عبيد از صفوان بن يحيى از فضيل بن عثمان اعور مرادى كوفى .\r\nتوضيح : « فضيل بن عثمان - كه گاهى او را » فضل « گويند ، خواهر زاده على ابن ميمون است ، كنيه اش ابو محمد صيرفى است و در باره اش » ثقه ثقة « گفته‌اند ( يعنى مورد اطمينان و بدون هيچ عيب ) وى داراى كتابى است ، و طريق مؤلَّف به او نزد علَّامهء حلَّى صحيح است ، و نزد غير او قوى براى وجود محمّد بن عيسى در سند كه پس از اين سخن راجع به او خواهد آمد » .\r\n","description":"","footnote":"","page_name":" 409 ","page_number":409},
  {"content":"\r\nو آنچه در آن از صفوان بن مهران جمّال آمده است ، پس روايت كرده‌ام آن را از محمد بن على ماجيلويه - رضى الله عنه - از عمويش محمّد بن أبى القاسم از احمد بن محمّد بن خالد از پدرش از ابن ابى عمير از صفوان بن مهران جمّال ، و نيز روايت كرده‌ام آن را از پدرم - رضى الله عنه - از محمّد بن يحيى العطَّار از محمّد بن أحمد بن يحيى از موسى بن عمر از عبد الله بن محمّد حجّال از صفوان بن مهران جمّال .\r\nتوضيح : « صفوان بن مهران از اهل كوفه و از وابستگان بنو كاهل است ، و وى همان كسى است كه گفته‌اند : موسى بن جعفر عليهما السّلام به او گفت : اى صفوان همه چيزت نيكو و زيباست جز يك كار ، گويد : عرضكردم آن كدام است ؟ فرمود : شتر كرايه دادن تو است به اين مرد ( يعنى هارون الرشيد ) گويد : گفتم به خدا سوگند من براى كار فاسد و شرارت و تباهى و سركشى و يا لهو و لعب به او كرايه نداده‌ام بلكه براى سفر حجّ بوده ، و كار آن را خود نيز انجام نمىدهم بلكه غلامان خود را بر آن گماشته‌ام ، فرمود : اى صفوان آيا كرايهء خود را از ايشان طلبكارى ؟ عرضكردم آرى ، فرمود : آيا دوست دارى كه باقى و روى كار باشند تا كرايهء تو را بپردازند ؟ گفتم :\r\nآرى ، آن حضرت عليه السّلام فرمود : هر كس بقاى اينان را بخواهد او از ايشان است و هر كس از آنان باشد به دوزخ خواهد رفت ، گويد : رفتم و تمام شتران خود را فروختم و اين خبر به هارون رسيد و مرا بخواست و گفت : به من گفته‌اند تو شترانت را بفروخته اى ؟ گفتم : صحيح است ، پرسيد : براى چه ؟ گفتم : من پير شده‌ام ، و كارگران درست وظائف خود را انجام نمىدهند ، گفت : هيهات اين طور نيست من ميدانم چه كسى تو را بدين كار واداشت ، آرى موسى بن جعفر به تو چنين كارى را اشاره كرده است ، گفتم : مرا با موسى بن جعفر چكار ، هارون گفت : اين كلام را بگذار ، اگر رفتار نيكويت با ما نبود به خدا سوگند ترا ميكشتم . بارى وى داراى كتاب\r\n","description":"","footnote":"","page_name":" 410 ","page_number":410},
  {"content":"\r\nاست ، و علَّامه حلَّى طريق مؤلَّف را - كه ظاهرا باعتبار طريق اوّل است - صحيح دانسته ، طريق دوم به وجود موسى بن عمر بن يزيد صيقل در آن حسن مىباشد » .\r\nو آنچه در آن از يحيى بن عبد الله هاشمى آمده است ، پس روايت كرده‌ام آن را از احمد بن حسين قطَّان از احمد بن محمّد بن سعيد ( ابن عقدهء ) همدانى مولى بنى هاشم از عبد الرحمن بن جعفر حريرى از يحيى بن عبد الله بن محمّد بن عمر بن علىّ بن ابى طالب عليه السّلام .\r\nتوضيح : « نامى از يحيى بن عبد الله در كتب رجاليّه ديده نشد ، بلكه در كتب انساب پاره اى گفته‌اند عبد الله بن محمّد علوى نسلى باقى نگذاشت ، ولى به احتمال قوى ميتوان گفت : كه در اصل » عيسى بن عبد الله « بوده ولى بواسطهء مشابهت خطَّ به » يحيى بن عبد الله « تصحيف شده است ، و اگر چه مؤلَّف در جاى ديگر » علىّ بن - عبد الله « را عنوان كرده و طريق خود را كه همه از شيعه هستند به او ذكر كرده لكن در آنجا عيسى بن عبد الله بن علىّ بن عمر بن علىّ بن ابى طالب عليه السّلام است ، و شايد اين شخص ديگرى باشد ، و طريق مؤلَّف به وى مجهول است زيرا از احمد بن - حسين قطَّان كه عامى است و نيز از عبد الرحمن بن جعفر ذكرى در كتب رجاليّه عامّه و خاصّه ديده نشده است » .\r\nو آنچه در آن از هشام بن حكم آمده است ، پس روايت كرده‌ام آن را از پدرم و محمّد بن حسن - رضى الله عنهما - از سعد بن عبد الله ، و حميرى هر دو از احمد بن محمّد ابن عيسى از علىّ بن حكم ، و محمّد بن ابى عمير هر دو از هشام بن حكم ، و كنيهء او ابو محمد است و از وابستگان بنى شيبان ، و كارش خريد و فروش كرباس ميبوده ، و\r\n","description":"","footnote":"","page_name":" 411 ","page_number":411},
  {"content":"\r\nدر آخر عمر از بغداد بكوفه رفته است .\r\nتوضيح : « هشام بن حكم شخصيّت معروفى از بزرگان اصحاب حضرت صادق و موسى بن جعفر عليهما السّلام است ، و از ارباب اصول و ثقه است ، و طريق مؤلَّف به وى در غايت صحّت است » .\r\nو آنچه در آن از جرّاح مدائنى آمده است ، پس روايت كرده‌ام آن را از پدرم - رضى الله عنه - از سعد بن عبد الله از احمد بن محمّد بن عيسى از حسين بن سعيد از نضر بن سويد از قاسم بن سليمان از جرّاح مدائنى .\r\nتوضيح : « جرّاح مدائنى از اصحاب امام صادق و امام باقر عليهما السّلام است صريحا توثيق نشده است لكن داراى كتاب است ، و قاسم بن سليمان كه نامش در طريق مؤلَّف آمده است مهمل است يعنى ذكرى از وى در كتب رجال قدما نيست » .\r\nو آنچه در آن از حفص بن البخترى آمده است ، پس روايت كردم آن را از پدرم و محمد بن حسن - رضى الله عنهما - از سعد بن عبد الله ، و عبد الله بن جعفر حميرى هر دو از يعقوب بن يزيد از محمّد بن ابى عمير از حفص بن البخترى .\r\nتوضيح : « حفص بن البخترى از اهل كوفه است ولى به بغداد رفته و در آنجا اقامت گزيده ، نجاشى و ديگران او را توثيق كرده‌اند ، و طريق مؤلف به او صحيح است » .\r\nو آنچه در آن از احمد بن ابى عبد الله برقى نقل شده است ، پس روايت كرده‌ام آن را از پدرم و محمّد بن موسى بن متوكَّل - رضى الله عنهما - از علىّ بن حسين سعدآبادى از\r\n","description":"","footnote":"","page_name":" 412 ","page_number":412},
  {"content":"\r\nاحمد بن ابى عبد الله برقى .\r\nتوضيح : « احمد بن ابى عبد الله ( محمّد ) بن خالد برقى صاحب كتاب معروف به » محاسن « است او را ثقه دانند ولى گويند از ضعفا بسيار روايت مىكند و بر روايات مرسل اعتماد مينمايد ، ترجمهء حالش بقلم استاد ما مرحوم سيّد جلال الدّين محدّث ارموى در مقدّمه كتاب شريف محاسن ذكر شده است ، و اما طريق مؤلَّف به وى در اينجا قوى است لكن مؤلَّف بار ديگر او را عنوان مىكند و در آنجا به دو طريق اشاره مىنمايد يكى همين طريق و ديگر از پدرش از محمّد بن حسن از سعد بن عبد الله كه البتّه اين طريق صحيح است و خواهد آمد » .\r\nو آنچه در آن زيد بن علىّ بن الحسين بن علىّ بن ابى طالب عليهم السّلام آمده است پس روايت كرده‌ام آن را از پدرم و محمّد بن حسن - رضى الله عنهما - از سعد بن - عبد الله از ابى الجوزاء منبّه بن عبد الله از حسين بن علوان از عمرو بن خالد از زيد بن - علىّ بن الحسين بن علىّ بن أبى طالب عليهم السّلام .\r\nتوضيح . » زيد بن علىّ بن الحسين عليهما السّلام كنيه اش ابو حسين است و مردى است بسيار جليل و متّقى و فقيه ، وى در زمان هشام بن عبد الملك بن مروان براى جلوگيرى از فحشاء و ظلم قيام كرد و با جماعتى در كوفه كشته شد . و در طريق حسين ابن علوان عامّى مذهب است و توثيق نشده ، و عمرو بن خالد بترى مذهب است ولى توثيق شده است ، و زيد صاحب كتاب است ، و علماء ما طريق را بسبب حسين بن علوان و عمرو تضعيف كرده‌اند » .\r\nو آنچه در آن از اسماء بنت عميس در خبر ردّ شمس براى امير المؤمنين عليه السّلام\r\n","description":"","footnote":"","page_name":" 413 ","page_number":413},
  {"content":"\r\nدر زمان رسول خدا صلَّى الله عليه و آله آمده است ،\r\nپس روايت كرده‌ام آن را از احمد بن - حسن قطَّان كه گويد حديث كرد ما را حسين بن محمّد بن صالح كه گفت : حديث كرد ما را عمر بن خالد مخزومى كه گفت حديث كرد ما را از ابو نباته از محمّد بن موسى از عمارة بن مهاجر ، از امّ جعفر و امّ محمّد دختران محمّد بن جعفر از اسماء بنت عميس و او جدّه و مادر بزرگ آن دو بود ، و نيز روايت كرده‌ام آن را از احمد بن محمد بن اسحاق كه گفت : حديث كرد مرا حسين بن موسى النخّاس كه گفت : حديث كرد ما را عثمان بن أبى شيبه كه گفت : حديث كرد ما را عبد الله بن موسى از ابراهيم بن - الحسن از فاطمهء بنت الحسين از اسماء بنت عميس .\r\nتوضيح : « رجال طريق در هر دو سند از روات عامّه‌اند ، و ظاهرا مؤلَّف براى احتجاج از طريق آنان در اين كتاب آورده و در كتاب علل الشرائع طريقش با اين دو طريق مغاير است ، و اسماء بنت عميس خثعمى زوجهء جعفر بن ابى طالب بوده و بهمراه وى بحبشه مهاجرت كرده است و پس از مرگ و شهادت جعفر بزوجيّت ابو بكر درآمد و پس از وى زوجهء امير المؤمنين عليه السّلام گشت ، وى داراى كتاب نيست تا اينكه بگوئيم صدوق - رحمه الله - طريق خود را به كتاب او گفته است بلكه طريق خود را در روايت ردّ شمس در اينجا ذكر نموده است » .\r\nو آنچه در آن از جويرية بن مسهر در ردّ شمس براى امير مؤمنان عليه السّلام بعد از وفات رسول خدا صلَّى الله عليه و آله آمده است ، پس روايت كرده‌ام آن را از پدرم و\r\n","description":"","footnote":"","page_name":" 414 ","page_number":414},
  {"content":"\r\nمحمد بن حسن - رضى الله عنهما - كه گفتند : حديث كرد ما را سعد بن عبد الله از احمد بن محمد بن عيسى از حسين بن سعيد از احمد بن عبد الله قروى از حسين بن مختار قلانسى از ابو بصير از عبد الواحد بن مختار انصارى از امّ مقدام ثقفيّه از جويرية بن - مسهر .\r\nتوضيح : « جويرية بن مسهر از تابعين است و كوفى است ، و در ركاب امير المؤمنين عليه السّلام در جنگهايش بوده و در طريق مؤلَّف به او مجاهيلى است ، لكن خبرش مشهور است » .\r\nو آنچه در آن از حديث سليمان بن داود عليهما السّلام در معنى قول خداوند عزّ و جلّ « * ( فَطَفِقَ مَسْحاً بِالسُّوقِ وَالأَعْناقِ ) * » ( پس شروع كرد به كشيدن دست بر ساقهاى اسبان و گردن و يالشان ) پس روايت كرده‌ام آن را از على بن احمد بن موسى - رضى الله عنه - از محمّد بن ابى عبد الله كوفى از موسى بن عمران نخعى از عمويش حسين بن يزيد نوفلى از علىّ بن سالم از پدرش از امام جعفر بن محمّد صادق عليهما السّلام .\r\nتوضيح : « علىّ بن سالم كوفى ظاهرا همان علىّ بن ابى حمزهء بطائنى كوفى است كه او را تضعيف كرده‌اند از سران فرقه واقفيّه است ، و موسى بن عمران نخعى مجهول الحال يا مهمل است » .\r\nو آنچه در آن از سليمان بن خالد بجلى آمده است ، پس روايت كرده‌ام آن را از پدرم - رضى الله عنه - از سعد بن عبد الله از ابراهيم بن هاشم ، از محمّد بن ابى عمير از\r\n","description":"","footnote":"","page_name":" 415 ","page_number":415},
  {"content":"\r\nهشام بن سالم از سليمان بن خالد بجلى كه بعض انگشتانش را بريدند ، و با زيد بن - على عليه السّلام خروج كرد و خلاصى يافت .\r\nتوضيح : « سليمان بن خالد كه كنيه اش ابو ربيع هلالى است ، او تنها كسى است از اصحاب امام باقر عليه السّلام كه با زيد بن على بن الحسين خروج كرد و به همين جهت يوسف بن عمر حاكم خود انگشت او را قطع كرد ، و در كتاب سعد آمده كه سليمان در اواخر عمر از اين كار پشيمان شد و بازگشت و امام صادق عليه السّلام در مرگ او ناله كرد ، و براى فرزندانش دعا نمود و اصحابش را بتوجّه به ايشان سفارش فرمود ، وى ثقه و صاحب كتاب است ، و طريق مؤلَّف به او حسن است به جهت ابراهيم بن هاشم » .\r\nو آنچه در آن از معمّر بن يحيى آمده است ، پس روايت كرده‌ام آن را از پدرم - رضى الله عنه - از عبد الله بن جعفر حميرى از احمد بن محمد بن عيسى از حسين بن سعيد ، از فضالة از حمّاد بن عثمان از معمّر بن يحيى .\r\nتوضيح : « معمّر بن يحيى - با تشديد عين و تخفيف آن - عجلى كوفى ثقه است ، و صاحب كتاب است ، و طريق مؤلَّف به او صحيح است ، عامّه او را بعنوان معمّر بن - سام بن يحيى عنوان كرده‌اند » .\r\nو آنچه در آن از عائذ أحمسى آمده است ، پس روايت كرده‌ام آن را از پدرم و محمّد ابن حسن - رضى الله عنهما - از سعد بن عبد الله و حميرى هر دو از احمد بن محمّد بن - عيسى از حسين بن سعيد از فضّالة بن ايّوب از جميل از عائذ بن حبيب احمسى .\r\n","description":"","footnote":"","page_name":" 416 ","page_number":416},
  {"content":"\r\nتوضيح : « عائذ بن حبيب أحمسى در كوفه فروشنده لباسهاى هراتى بوده لذا او را » بيّاع الهروى « گويند ، شيخ در رجال خود او را از اصحاب امام صادق عليه السّلام شمرده است و عامّه او را صدوق دانند و گويند : او را بتشيّع نسبت داده‌اند ؛ و باحتمال بسيار ضعيف عائذ احمسى غير از عائذ بياع هروى است و در اين صورت وى مجهول الحال و الهويّه است . و طريق مؤلَّف به او صحيح است ، چون جميل در طريق او است و او از اصحاب اجماع است و روايات او در اين كتاب قابل اعتماد است » .\r\nو آنچه را كه در آن از مسعدة بن صدقه آمده است ، پس روايت كرده‌ام آن را از پدرم - رضى الله عنه - از عبد الله بن جعفر حميرى از هارون بن مسلم از مسعدة بن صدقة الرّبعى .\r\nتوضيح : « مسعدة بن صدقه مردى است عامى يا بترى مذهب و توثيق هم نشده است ، وى داراى كتابى است ، و طريق مؤلَّف به او صحيح است » .\r\nو آنچه را كه در آن از معاوية بن وهب آمده است پس روايت كرده‌ام آن را از محمد بن على ماجيلويه - رضى الله عنه - از محمّد بن يحيى العطَّار ، عن احمد بن محمد ابن عيسى ، از حسن بن محبوب ، عن أبى القاسم معاوية بن وهب بجلى كوفى .\r\nتوضيح : « معاوية بن وهب عرب خالص است و ثقه و نيكو روش ، و از اصحاب امام صادق و امام كاظم عليهما السّلام ، و داراى كتاب است و طريق مؤلَّف به او صحيح است » .\r\nو آنچه در آن از مالك جهنى آمده است ، پس روايت كرده‌ام آن را از پدرم - رضى\r\n","description":"","footnote":"","page_name":" 417 ","page_number":417},
  {"content":"\r\nالله عنه - از علىّ بن موسى بن جعفر بن ابى جعفر كمندانى ، از احمد بن محمّد بن - عيسى از حسن بن محبوب از عمرو بن ابى المقدام از ابى محمّد مالك بن اعين جهنى ، وى عرب اصيل است و از آل اعين بن سنسن نيست .\r\nتوضيح : « مالك بن أعين جهنى از اصحاب امام باقر و امام صادق عليهما السّلام است از تيره اى از قبيله اى كه از بنى قضاعه است مىباشد و عرب صميم و خالص است و قبيلهء جهينه بكوفه و بصره آمدند و در آنجا ساكن شدند . و طريق صدوق به او متضمّن علىّ بن موسى و عمرو بن ثابت بن ابى المقدام است و يكى از آنها توثيق نشده و ديگرى ، عنوان نگشته مگر جزء مشايخ كلينى كه يكى از افراد » عدّه « اوست و لذا طريق حسن است » .\r\nو آنچه در آن از عبيد بن زرارة آمده است ، پس روايت كرده‌ام آن را از پدرم - رضى الله عنه - از سعد بن عبد الله . از محمّد بن حسين بن ابى الخطَّاب از حكم بن - مسكين ثقفى از عبيد بن زرارة بن اعين ، و او لوچ چشم و دوبين ميبوده است .\r\nتوضيح : « عبيد بن زراره ثقه و مورد اعتماد است و داراى كتابى است ، و حكم ابن مسكين توثيق نشده ، و طريق مؤلَّف به او بدين جهت صحيح نيست » .\r\nآنچه در آن از فضيل بن يسار آمده است ، پس روايت كرده‌ام آن را از محمد بن موسى بن متوكَّل - رضى الله عنه - از علىّ بن حسين بن سعدآبادى از احمد بن أبى - عبد الله برقى از پدرش از ابن ابى عمير از عمر بن اذينه از فضيل بن يسار ، او اهل كوفه\r\n","description":"","footnote":"","page_name":" 418 ","page_number":418},
  {"content":"\r\nو از وابستگان بنى نهد بوده است و ببصره انتقال يافته ، و امام باقر عليه السّلام هنگامى كه با او ملاقات كرده فرموده :\r\n« بشّر المخبتين » ( مژده باد خاشعان را به سعادت جاويد ) و ربعى بن عبد الله گويد : شخصى كه جنازهء فضيل را غسل ميداده به من گفت : من فضيل را غسل مىدادم و هنگام شستن دست او بسوى ستر عورتش از من پيشى ميگرفت ، ربعى گويد : من اين مطلب را به امام صادق عليه السّلام خبر دادم ، فرمود : خدا رحمت كند فضيل بن يسار را او از ما اهل بيت ميبود .\r\nتوضيح : « علماء رجال گويند : فضيل بن يسار عرب خالص و بصرى بود ، و داراى كتاب وثقه ، و در طريق مؤلَّف به او علىّ بن حسين سعدآبادى مورد اختلاف است و بيشتر او را معتبر مىدانند » .\r\nو آنچه در آن از بكير بن اعين آمده است ، پس روايت كرده‌ام آن را از پدرم - رضى الله عنه - از على بن ابراهيم از پدرش از محمّد بن ابى عمير از بكير بن اعين ، و او كوفى است و كنيه اش ابو جهم و از وابستگان بنى شيبان ، و هنگامى كه خبر مرگ او به امام صادق عليه السّلام رسيد فرمود : « آرى به خدا سوگند خداوند او را در كنار رسولش و امير مؤمنان صلوات الله عليهما منزل داد » .\r\nتوضيح : « بكير برادر زرارة بن اعين است و يكى از پسران ششگانهء او جهم بن بكير است و اولاد جهم همگى از بزرگان محدّثين شيعه اماميه هستند و داراى كتاب ، و ثقه و از جملهء آنها حسن بن جهم جدّ ابو غالب احمد بن محمّد بن سليمان بن حسن بن -\r\n","description":"","footnote":"","page_name":" 419 ","page_number":419},
  {"content":"\r\nجهم زرارى است ، و گويند سليمان اوّل كسى است از آل زراره كه منسوب بزراره گشت و حضرت هادى عليه السّلام او را زرارى لقب داد ، و پيش از آن ايشان را بكيريّون مىناميدند و در بيرون شهر دامغان بقعه اى است و گويند مزار بكير بن اعين است و الله اعلم . و طريق مؤلَّف به بكير حسن است بوجود ابراهيم بن هاشم » .\r\nو آنچه در آن از محمّد بن يحيى خثعمى آمده است ، پس روايت كرده‌ام آن را از پدرم - رضى الله عنه - از سعد بن عبد الله از محمّد بن عيسى از زكريا المؤمن از محمّد بن - يحيى الخثعمى .\r\nتوضيح : « خثعمى به خاء مفتوحه و ثاء ساكنه بر وزن كفعمى است ، وى از اهل كوفه مىباشد و از ثقات اصحاب امام صادق عليه السّلام است . داراى كتابى است ، و در طريق مؤلَّف به او زكريّا بن محمّد ابو عبد الله المؤمن ضعيف است زيرا وى واقفى مذهب است و توثيق نشده است » .\r\nو آنچه در آن از بكر بن محمّد ازدى آمده است ، پس روايت كرده‌ام آن را از محمّد بن حسن - رضى الله عنه - از محمّد بن حسن صفّار از عبّاس بن معروف و احمد بن - اسحاق بن سعد و ابراهيم بن هاشم از بكر بن محمّد ازدى .\r\nتوضيح : « بكر بن محمّد بن عبد الرحمن بن نعيم ازدى غامدى وى عرب و از اهل كوفه و ثقه است ، از آل نعيم بن غامد جماعتى از اعيان شيعهء اماميّه مىباشند مانند شديد بن محمّد بن عبد الرحمن ازدى و برادرش عبد السّلام ازدى و موسى بن عبد السّلام و غنيمة عمّهء بكر كه همگى از اصحاب ائمّهء اطهارند و از امام صادق و امام كاظم و حضرت رضا عليهم السّلام روايت مىكنند . بارى طريق مؤلَّف به بكر در غايت صحّت است و گفته‌اند بكر از عمرى طولانى برخوردار بود ، و داراى كتاب است » .\r\n","description":"","footnote":"","page_name":" 420 ","page_number":420},
  {"content":"\r\nو آنچه در آن از اسماعيل بن رباح نقل شده است ، پس روايت كرده‌ام آن را از محمّد بن علىّ ماجيلويه - رضى الله عنه - از پدرش از احمد بن ابى عبد الله برقى از پدرش از محمد بن ابى عمير از اسماعيل بن رباح كوفى .\r\nتوضيح : « اسماعيل بن رباح كوفى از اصحاب امام صادق عليه السلام است ، ولى حالش مجهول است و چون ابن ابى عمير كه در طريق رواياتش واقع شده ، و او از اصحاب اجماع است رواياتش را صحيح ميدانند و طريق مؤلَّف به وى صحيح است » .\r\nو آنچه در آن از ابو عبد الله فرّاء آمده است ، پس روايت كرده‌ام آن را از پدرم - رضى الله عنه - از سعد بن عبد الله از احمد بن محمّد از پدرش از محمّد بن أبى عمير از ابى - عبد الله فرّاء .\r\nتوضيح : « ظاهرا وى سليم فرّاء باشد كه كوفى است و از اصحاب امام صادق و امام كاظم عليهما السّلام مىباشد و ثقه است و داراى كتاب است كه جماعتى از وى روايت مىكنند از جمله آنان ابن ابى عمير است ، و طريق مؤلَّف به او صحيح است » .\r\nو آنچه در آن از حسين بن مختار آمده است ، پس روايت كرده‌ام آن را از پدرم - رضى الله عنه - از سعد بن عبد الله ، و حميرى ، و محمد بن يحيى العطَّار ، و احمد بن - ادريس همگى از محمد بن حسين بن ابى الخطَّاب از حمّاد بن عيسى از حسين بن مختار قلانسى ، و أيضا از محمّد بن حسن - رضى الله عنه - از حسين بن حسن بن ابان از\r\n","description":"","footnote":"","page_name":" 421 ","page_number":421},
  {"content":"\r\nحسين بن سعيد از حمّاد بن عيسى از حسين بن مختار قلانسى .\r\nتوضيح : « حسين بن مختار از اهل كوفه و واقفى مذهب است كه توثيق نشده است ، و داراى كتابى مىباشد ، و پاره اى از ابن فضّال نقل كرده‌اند كه وى گفته است :\r\nحسين بن مختار ثقه است ، و نيز شيخ مفيد در ارشاد او را از خاصّان امام هفتم عليه السّلام شمرده و از جملهء ثقات و اهل ورع و علم و فقه دانسته است ، و طريق مؤلَّف به او اوّلى صحيح و دوّمى كه حسين بن حسن بن ابان در آن است بواسطه عدم توثيق او صريحا ، حسن است » .\r\nو آنچه در آن از عمر بن حنظله آمده است ، پس روايت كرده‌ام آن را از حسين بن - احمد بن ادريس - رضى الله عنه - از پدرش از محمّد بن احمد بن يحيى از محمّد بن - عيسى از صفوان بن يحيى از داود بن حصين از عمر بن حنظله .\r\nتوضيح : « ابو الصخر عمر بن حنظلهء عجلى كوفى از اصحاب امام باقر و امام صادق عليهما السّلام است ، و توثيق نشده است ، و لكن شهيد ثانى او را توثيق كرده ، و ظاهرا مستند وى خبريست كه راجع به اوقات نماز ، تهذيب از وى نقل كرده كه يزيد بن خليفه گويد : به امام صادق عليه السّلام عرض كردم : عمر بن حنظله از شما در وقت نماز چنين و چنان براى ما نقل كرده است ؟ امام عليه السّلام فرمود :\r\n« إذا لا يكذب علينا » ( در اين صورت وى بر ما دروغ نمىبندد ) ، چنانچه مستند توثيق تنها اين خبر باشد - چون در طريق آن يونس بن ظبيان است كه فضل بن شاذان او را كذّاب و نجاشى او را ضعيف شمرده‌اند ، و ابن الغضائرى او را وضّاع حديث مىداند ، و نيز يزيد ان خليفه نيز واقفى مذهب و غير موثّق است - مفيد توثيق نيست » .\r\n","description":"","footnote":"","page_name":" 422 ","page_number":422},
  {"content":"\r\nو آنچه در آن از حريز بن عبد الله آمده است ، پس روايت كرده‌ام آن را از پدرم و محمد بن حسن - رضى الله عنه - از سعد بن عبد الله ، و حميرى ، و محمّد بن يحيى العطَّار ، و احمد بن ادريس از احمد بن محمّد بن عيسى از حسين بن سعيد ، و علىّ بن حديد و عبد الرحمن بن أبى نجران از حمّاد بن عيسى الجهنىّ از حريز بن عبد الله سجستانى ، و نيز روايت كرده‌ام آن را از پدرم و محمّد بن حسن و محمّد بن موسى بن متوكَّل - رضي الله عنهم - از عبد الله بن جعفر حميرى از علىّ بن اسماعيل ، و محمّد بن عيسى ، و يعقوب ابن يزيد ، و حسن بن ظريف از حمّاد بن عيسى از حريز بن عبد الله سجستانى .\r\nتوضيح : « ترجمهء حريز بن عبد الله در ص 389 گذشت ، و طريق مؤلَّف به وى در هر دو اسناد صحيح است » .\r\nو آنچه از حريز بن عبد الله در مورد زكات آمده است ، پس روايت كرده‌ام آن را از پدرم - رضى الله عنه - از علىّ بن ابراهيم از پدرش از حمّاد از حريز .\r\nتوضيح : « طريق اوّل صحيح و طريق دوم حسن است » .\r\n","description":"","footnote":"","page_name":" 423 ","page_number":423},
  {"content":"\r\nو آنچه در آن از خالد بن ماد قلانسى آمده ، پس روايت كرده‌ام آن را از پدرم - رضى الله عنه - از عبد الله بن جعفر حميرى از محمّد بن عبد الجبّار از نضر بن شعيب از خالد بن مادّ قلانسى .\r\nتوضيح : « خالد بن مادّ قلانسى از اهل كوفه است ولى عرب اصيل نيست ، و از ياران امام صادق و امام كاظم عليهما السّلام است ، او را توثيق كرده‌اند و داراى كتابى است كه نضر از وى روايت مىكند ، و طريق مؤلَّف به او به جهت نضر مجهول است » .\r\nو آنچه در آن از ابو حمزه ثمالى آمده است ، پس روايت كرده‌ام آن را از پدرم - رضى الله عنه - از سعد بن عبد الله از ابراهيم بن هاشم از احمد بن محمّد بن أبى نصر بزنطى از محمّد بن فضيل از ابى حمزه ثابت بن دينار ثمالى ، و كنيهء دينار ابو صفيّه بود ، و او منسوب به بطنى است از بنى ثعل و چون خانه اش در ميان خانه هاى قبيلهء ثماله بود از اين جهت او را ثمالى گويند ، و وى در سال يك صد و پنجاه درگذشت و ثقه و عادل است و چهار تن از ائمّه را ديدار كرده است : علىّ بن الحسين و محمّد بن علىّ و جعفر بن - محمّد و موسى بن جعفر عليهم السّلام را ، و طرق روائى من به او بسيار است و لكن بيك طريق بسنده كردم .\r\nتوضيح : « ثابت بن دينار را شيخ و نجاشى توثيق كرده‌اند ، و رواياتى در مدح و ذمّ او نقل شده ، ولى روايات ذمّ از نظر سند و متن معتبر نيست و اصحاب از آن اعراض\r\n","description":"","footnote":"","page_name":" 424 ","page_number":424},
  {"content":"\r\nكرده‌اند ، و او داراى كتبى در حديث و تفسير است ، و محمّد بن فضيل مشترك بين ثقه و ضعيف است ، و لكن غالب فقهاء بأخبار ابى حمزه عمل كرده‌اند ، و از ظاهر كلام صدوق - رحمه الله - چنان پيداست كه كتاب ابو حمزه نزد او موجود بوده و مسلَّم ميداشته كه از آن او است و سند را فقط براى دفع توهّم ارسال آورده است » .\r\nو آنچه در آن از عبد الأعلى وابستهء آل سام آمده است ، پس روايت كرده‌ام آن را از محمّد بن حسن - رضى الله عنه - از حسن بن متّيل از محمّد بن حسين بن ابى الخطَّاب از جعفر بن بشير از خالد بن اسماعيل از عبد الأعلى مولى آل سام .\r\nتوضيح : « عبد الاعلى بن اعين كوفى ، و از وابستگان آل سام است ، از امام صادق عليه السّلام رواياتى دارد و مدح شده است ولى توثيق نگشته ، و طريق مؤلَّف به او صحيح است چنان كه علَّامه در خلاصه فرموده است » .\r\nو آنچه در آن از اصبغ بن نباته آمده است ، پس روايت كرده‌ام آن را از محمّد بن - على ما جيلويه - رضى الله عنه - از پدرش از احمد بن محمد بن خالد از هيثم بن عبد الله النهدى از حسين بن علوان از عمرو بن ثابت از سعد بن طريف از اصبغ بن نباته .\r\nتوضيح : « اصبغ بن نباته تابعى است ، و از خاصّان امير المؤمنين عليه السّلام ميبوده است و گفته‌اند وى مشكور است يعنى در راه حقّ فعّاليّت بسزا داشته و عهدنامهء مالك اشتر را او روايت كرده است و نيز وصيّت آن حضرت را به محمد حنفيّه و از روايات چنان استفاده مىشود كه جزء شرطة الخميس نيز بوده است ، طريق مؤلَّف به وى ضعيف است به حسين بن علوان عامّى ، و عمرو بن ثابت كه پاره اى او را ضعيف شمرده‌اند » .\r\n","description":"","footnote":"","page_name":" 425 ","page_number":425},
  {"content":"\r\nو آنچه در آن از جابر بن عبد الله انصارى آمده است ، پس روايت كرده‌ام آن را از علىّ بن احمد بن موسى - رضى الله عنه - از محمّد بن أبى عبد الله كوفى از محمّد بن - اسماعيل برمكىّ از جعفر بن احمد از عبد الله بن فضل از مفضّل بن عمر از جابر بن - يزيد جعفى از جابر بن عبد الله انصارى .\r\nتوضيح : « جابر بن عبد الله انصارى خزرجى يكى از آن هفتاد نفرى است كه در بيعت عقبه با رسول خدا صلَّى الله عليه و آله پيمان بستند و او را به هجرت بمدينه دعوت كردند ، و در وقعه صفّين در ركاب امير المؤمنين عليه السّلام بود ، جلالت و قدر وى بيش از آنست كه در اين مختصر گفته شود ، در سنهء 78 در مدينه وفات كرد و او آخرين كسى بود از آن هفتاد تن ليله عقبه كه از دنيا رفت ، گويند سنّ او در هنگام وفات بيش از نود سال بود ، طريق مؤلَّف به او به جهت مفضّل بن عمر ضعيف است » .\r\nو آنچه در آن از صالح بن حكم آمده است ، پس روايت كرده‌ام آن را از محمّد بن - علىّ ماجيلويه - رضى الله عنه - از سعد بن عبد الله از محمد بن حسين بن ابى الخطاب از جعفر بن بشير از حمّاد بن عثمان از صالح بن حكم الأحول .\r\nتوضيح : « صالح بن حكم نيلى را نجاشى تضعيف كرده است ، وى داراى كتابى است ، و طريق مؤلَّف به او صحيح است ، و چون حمّاد بن عثمان از اصحاب اجماع است ميتوان اخبار او را از نظر سند معتبر دانست » .\r\nو آنچه در آن از عامر بن نعيم قمىّ آمده است ، پس روايت كرده‌ام آن را از محمّد بن - علىّ ما جيلويه - رضى الله عنه - از على بن ابراهيم از پدرش از محمّد بن ابى عمير از\r\n","description":"","footnote":"","page_name":" 426 ","page_number":426},
  {"content":"\r\nعامر بن نعيم قمّى .\r\nتوضيح : « عامر بن نعيم قمّى در كتب رجال ذكرش نيامده و مهمل است ، و شايد اعتماد مؤلَّف به او و كتابش از جهت ابن أبى عمير راوى او بوده است ، و طريق مؤلَّف به وى حسن است براى بودن ابراهيم بن هاشم در آن » .\r\nو آنچه در آن از علىّ بن مهزيار نقل شده است ، پس روايت كرده‌ام آن را از پدرم - رضى الله عنه - از محمّد بن يحيى العطَّار از حسين بن اسحاق تاجر از علىّ ابن مهزيار ، و نيز روايت كرده‌ام آن را از پدرم - رضى الله عنه - از سعد بن عبد الله و حميرى هر دو از ابراهيم بن مهزيار از برادرش علىّ بن مهزيار ، و همچنين روايت كرده‌ام از محمّد بن حسن - رضى الله عنه - از محمّد بن حسن صفّار از عبّاس بن معروف از علىّ ابن مهزيار اهوازى .\r\nتوضيح : « على بن مهزيار ابو الحسن از اهل اهواز است و پدرش ابتدا نصرانى بوده و بعدا اسلام آورده است در حالى كه علىّ فرزندش صغير بوده است ، و خداوند بر او و فرزندش منّت نهاد باسلام ، و علىّ از اصحاب ابو جعفر ثانى امام جواد عليه السّلام است و از جانب آن حضرت وكيل پاره اى امور مذهبى بوده و داراى محلّ و مقام بلندى است در نزد امام جواد عليه السّلام و پدرش حضرت رضا سلام الله عليه ، وى ثقه و صحيح الحديث است ، و داراى سى و سه كتاب مىباشد ، و طريق اوّل مؤلَّف به او مورد گفتگو است چون حسين بن اسحاق تاجر مجهول است ، و دو طريق ديگر صحيح است » .\r\n","description":"","footnote":"","page_name":" 427 ","page_number":427},
  {"content":"\r\nو آنچه در آن از صفوان بن يحيى آمده است ، پس روايت كرده‌ام آن را از پدرم - رضى الله عنه - از علىّ بن ابراهيم بن هاشم از پدرش از صفوان بن يحيى .\r\nتوضيح : « صفوان بن يحيى ابو محمّد بجلىّ بيّاع سابرىّ ( فروشنده لباسهاى شاپورى ) اهل كوفه بوده و ثقه است و از اصحاب حضرت رضا عليه السّلام مىباشد ، و گاهى از حضرت كاظم عليه السّلام روايت مىكند ، وى داراى سى كتاب است ، و طريق مؤلَّف به او حسن است به ابراهيم بن هاشم ، و علامهء حلَّى طريق را صحيح مىداند » .\r\nو آنچه در آن از حسن بن علىّ كوفى آمده است ، پس آن را روايت كرده‌ام از پدرم - رحمه الله - از على بن حسن بن على كوفى از پدرش ، و نيز روايت كرده‌ام آن را از جعفر بن على بن الحسن كوفى از جدّش حسن بن علىّ كوفى .\r\nتوضيح : « حسن بن علىّ بن عبد الله بن مغيرهء كوفى بجلى جليل القدر و ثقه است و داراى شخصيّتى بزرگ و معروف در ميان محدّثين كوفى است ، وى داراى كتابى است بنام نوادر ، و طريق اوّل مؤلَّف به او مجهول است و همچنين طريق دوّم ، و ظاهرا پسر و نوهء او از مشايخ اجازه باشند نه از روات » .\r\nو آنچه در آن از ابو الجارود ( زياد بن منذر ) آمده است ، پس روايت كرده‌ام آن را از محمد بن على ماجيلويه - رضى الله عنه - از عمويش محمّد بن ابى القاسم از محمّد ابن على قرشى كوفى از محمّد بن سنان از ابى الجارود زياد بن منذر كوفى .\r\nتوضيح : « وى زيدى مذهب است و او را ابو الجارود خارقى گويند ، و فرقهء\r\n","description":"","footnote":"","page_name":" 428 ","page_number":428},
  {"content":"\r\nجاروديّه منسوب به اويند ، و ذمّ او در رواياتى رسيده است ، و طريق مؤلَّف به وى بمحمّد بن سنان ضعيف است بنا بر مشهور » .\r\nو آنچه در آن از حبيب بن معلَّى نقل شده است ، پس روايت كرده آن را از پدرم - رضى الله عنه - از سعد بن عبد الله از محمّد بن وليد خزّاز از حمّاد بن عثمان از حبيب ابن معلَّى خثعمى .\r\nتوضيح : « حبيب بن معلَّى سجستانى است و شيخ طوسى وى را در اختيار رجال كشّى عنوان كرده و او را از اصحاب امام باقر و حضرت صادق عليهما السّلام شمرده ، و ابتدا شارى بود ( يعنى از خوارج نهروان ) و بعدا بحقّ پيوست و از شيفتگان آن دو امام عليهما السّلام گرديد ، و بايد دانست كه او حبيب خثعمى نيست و آن در كلام مؤلَّف سهو است ، و حبيب خثعمى حبيب بن معلَّل است نه حبيب بن معلَّى ، و در كتب رجال حبيب بن معلَّى الخثعمى وجود ندارد ، بخلاف ابن معلَّل كه نجاشى او را عنوان كرده و گفته است : « ثقة ثقة له كتاب « و حبيب سجستانى از اصحاب سبطين و صادقين عليهم السّلام است ، و خثعمى از اصحاب امام صادق و امام كاظم و حضرت رضا عليهم السّلام است ولى كتابى براى او ذكر نكرده‌اند ، بهر حال طريق مؤلَّف به وى صحيح است و محمّد بن وليد خزّاز كوفى فطحى مذهب است ولى توثيق شده » .\r\nو آنچه در آن از عبد الرّحمن بن حجّاج آمده است ، پس روايت كرده‌ام آن را از احمد بن محمّد بن يحيى العطار - رضى الله عنه - از پدرش از احمد بن محمّد بن عيسى از ابن أبى عمير ، و حسن بن محبوب هر دو از عبد الرحمن بن حجّاج بجلى كوفى و وى عرب خالص نبود بلكه از وابستگان قبيلهء بجيله است ، و امام صادق و حضرت كاظم\r\n","description":"","footnote":"","page_name":" 429 ","page_number":429},
  {"content":"\r\nعليهما السّلام را ملاقات كرده است ، و چون نامش را نزد امام كاظم عليه السّلام مىبردند ميفرمود : وى در دل انسان موقعيّت شايسته اى دارد ، و يا نامش كه عبد الرّحمن است و پدرش كه حجّاج است بر دل سنگين است چون ابن ملجم و ابن يوسف ثقفى .\r\nتوضيح : « وى استاد صفوان بن يحيى است و ساكن بغداد بوده ، گفته‌اند ابتدا گرايشى به كيسانيّه داشته و سپس به حق گرويده و از امام صادق و امام كاظم عليهما السّلام روايت مىكند و در ايّام حضرت رضا عليه السّلام از دنيا رفته ، و او را ثقه و عادل و مورد احترام و آبرومند گفته‌اند ، و طريق مؤلَّف به او صحيح است » .\r\nو آنچه در آن از موسى بن عمر بن بزيع آمده است ، پس روايت كرده‌ام آن را از محمّد بن على ماجيلويه - رحمه الله - از علىّ بن ابراهيم از پدرش از موسى بن عمر بن - بزيع .\r\nتوضيح : « موسى بن عمر بن بزيع كوفى و ثقه است ، و داراى كتاب است ، و طريق مؤلَّف به او حسن است به ابراهيم بن هاشم » .\r\nو آنچه در آن از عيص بن قاسم آمده است ، پس روايت كرده‌ام آن را از محمّد بن - حسن - رضى الله عنه - از محمّد بن حسن صفّار از يعقوب بن يزيد از صفوان بن يحيى از عيص بن قاسم .\r\nتوضيح : « عيص بن قاسم بجلى از اهل كوفه است ، وى خواهرزادهء سليمان بن - خالد است وى ثقه و مورد توجّه اهل حديث و همچنين از امام صادق و كاظم عليهما السّلام روايت مىكرده است ، و داراى كتابى است و طريق مؤلَّف به او صحيح\r\n","description":"","footnote":"","page_name":" 430 ","page_number":430},
  {"content":"\r\nاست » .\r\nو آنچه در آن از سليمان بن جعفر جعفرى آمده است ، پس روايت كرده‌ام آن را از محمّد بن موسى بن متوكل - رضى الله عنه - از على بن حسين سعدآبادى از احمد بن أبى عبد الله برقى از سليمان بن جعفر جعفرى ، و نيز روايت كرده‌ام آن را از پدرم - رحمه الله - از على بن ابراهيم از پدرش از سليمان بن جعفر جعفرى ، و أيضا از پدرم - رضى الله عنه - از حميرى از احمد بن محمّد بن عيسى از حسين بن سعيد از سليمان بن جعفر جعفرى .\r\nتوضيح : « سليمان بن جعفر از احفاد جعفر بن أبى طالب است و كنيه اش ابو محمّد طالبى و از اصحاب حضرت رضا عليه السّلام است ، وى داراى كتابى است ، و طريق اوّل مؤلَّف به او قوى است به سعدآبادى ، و دوّم حسن است به ابراهيم بن هاشم ، و سوّم صحيح است » .\r\nو آنچه در آن از اسماعيل بن عيسى نقل شده است ، پس روايت كرده‌ام آن را از محمّد بن موسى بن متوكَّل - رضى الله عنه - كه گويد : حديث كرد ما را علىّ بن ابراهيم از پدرش از اسماعيل بن عيسى .\r\nتوضيح : « اسماعيل بن عيسى در كتب رجال عنوان نشده است و مهمل مىباشد ، و علامهء حلَّى طريق مؤلَّف را به وى صحيح ميداند » .\r\n","description":"","footnote":"","page_name":" 431 ","page_number":431},
  {"content":"\r\nو آنچه در آن از جعفر بن محمد بن يونس نقل شده است ، پس روايت كرده‌ام آن را از پدرم - رضى الله عنه - از سعد بن عبد الله از ابراهيم بن هاشم از جعفر بن محمّد بن يونس .\r\nتوضيح : « جعفر بن محمّد بن يونس ثقه و صاحب كتاب است ، و از امام جواد و امام هادى عليهما السّلام روايت مىكند . و طريق مؤلَّف به او صحيح است . نجاشى گويد وى لوچ چشم و از وابستگان بجيله و نام كتابش نوادر است » .\r\nو آنچه در آن از هاشم حنّاط آمده است ، پس روايت كرده‌ام آن را از محمّد بن - حسن - رضى الله عنه - از محمد بن حسن صفّار ، از ابراهيم بن هاشم و احمد بن - اسحاق بن سعد از هاشم حنّاط .\r\nتوضيح : « هاشم بن مثنّى الحنّاط ظاهرا با هشام بن مثنّى كه صدوق - رحمه الله - در مجلَّد اوّل تحت رقم 558 از او روايتى نقل مىكند يكى باشد و اختلاف اسم از جهت تشابه در كتابت هاشم و هشام باشد زيرا در خطَّ قدما هر دو را » هشم « مينوشتند و اگر بالاى هاء الف مقصوره ميگذاشتند هاشم قراءت مىشد و اگر بالاى شين مىگذاردند هشام خوانده مىشد لذا اختلاف در قراءت پيدا شده است ، و بهر حال وى ثقه و از اصحاب حضرت صادق عليه السّلام است و داراى كتابى است ، و امّا در طريق مؤلَّف به او ظاهرا سقطى واقع شده زيرا ابراهيم بن هاشم و احمد بن اسحاق هر دو از اصحاب حضرت هادى و جواد عليهما السّلاماند و هاشم بن مثنّى از اصحاب امام صادق عليه السّلام و زمانشان يكى نيست ، و ظاهرا افتاده » ابن أبى عمير « باشد كه راوى كتاب هاشم يا هشام بن مثنّى است و لذا طريق صحيح است » .\r\nو آنچه در آن از ابو جميله آمده است ، پس روايت كرده‌ام آن را از پدرم - رضى الله\r\n","description":"","footnote":"","page_name":" 432 ","page_number":432},
  {"content":"\r\nعنه - از حميرى از احمد بن محمّد بن عيسى از احمد بن محمّد بن ابى نصر بزنطى از ابو جميله مفضّل بن صالح .\r\nتوضيح : « مفضّل بن صالح النخّاس ، اسدى و از اهل كوفه ميبوده ، و داراى كتاب است . بيشتر علماء رجال او را ضعيف شمرده‌اند ، وى در زمان حضرت رضا و پدرش عليهما السّلام مىزيسته و در حيات آن حضرت از دنيا رفته است و از امام صادق عليه السّلام نيز رواياتى دارد ، و چون در طريق مؤلَّف به او بزنطى وجود دارد لذا پاره اى احاديثش را در اين كتاب ( فقيه ) معتبر مىدانند » .\r\nو آنچه در اين كتاب از داود صرميّ نقل شده است ، پس روايت كرده‌ام آن را از محمّد بن موسى بن متوكَّل - رضي الله عنه - از سعد بن عبد الله و علىّ بن ابراهيم بن - هاشم جميعا از محمّد بن عيسى بن عبيد از داود صرمىّ .\r\nتوضيح : « داود بن مافنّه صرمى كنيه اش ابو سليمان بوده و عرب غير خالص و از اهل كوفه است و از اصحاب حضرت رضا عليه السّلام بوده و امام هادى عليه السّلام را نيز درك كرده و از آن جناب سؤالاتى دارد ، و طريق مؤلَّف به وى قوىّ است ولى خود او توثيق نشده است » .\r\nو آنچه در آن از ابراهيم بن مهزيار آمده است ، پس روايت كرده‌ام آن را از پدرم - رضى الله عنه - از حميرى از ابراهيم بن مهزيار .\r\nتوضيح : « ابراهيم بن مهزيار اهوازى برادر علىّ بن مهزيار است ، و كنيه اش ابو اسحاق ميبوده ، او توثيق صريح نشده است ، لكن علَّامهء حلَّى در خلاصة الرّجال طريق مؤلَّف را به بحر سقّاء كه ابراهيم در آن است صحيح دانسته ، و طريق مؤلَّف به\r\n","description":"","footnote":"","page_name":" 433 ","page_number":433},
  {"content":"\r\nوى نياز به توثيق ندارد از ظهور و وضوح » .\r\nو آنچه در آن از يحيى بن أبي عمران آمده است ، پس روايت كرده‌ام آن را از محمّد ابن علىّ ماجيلويه - رضى الله عنه - از علىّ بن ابراهيم از پدرش از يحيى بن أبى عمران ، و او از شاگردان يونس بن عبد الرّحمن است .\r\nتوضيح : « ظاهرا وى همان يحيى بن أبى عمران همدانى است كه محمّد بن فروخ صفّار در بصائر از محمّد بن عيسى از ابراهيم بن محمّد روايت كرده است كه گفته :\r\nابو جعفر محمّد بن علىّ عليهما السّلام به من نامه اى نوشت و امر كرده بود كه آن را نگشايم تا يحيى بن عمران از دنيا برود ، و من چند سال درنگ نمودم تا روزى كه يحيى وفات كرد در آن روز نامهء آن حضرت عليه السّلام را گشودم ، و چنين نوشته بود :\r\n« قم بما كان يقوم به » به همان كار كه وى به آن مشغول بود تو اقدام نما . و اين ظهور در وكالت وى از جانب آن حضرت عليه السّلام دارد ، و او داراى كتاب است و طريق مؤلَّف به او حسن است به ابراهيم بن هاشم » .\r\nو آنچه در آن از مسمع بن مالك بصرى آمده است ، پس روايت كرده‌ام آن را از پدرم - رضى الله عنه - از سعد بن عبد الله از احمد بن محمد بن عيسى از حسين بن - سعيد از قاسم بن محمّد از ابان از مسمع بن مالك بصرى ، و او را مسمع بن عبد الملك بصرى نيز ميگويند ، و لقبش كردين است و وى عرب خالص از بنى قيس بن ثعلبه است ، و كنيه اش ابو سيّار مىباشد ، و گويند : اوّلين بار كه امام صادق عليه السّلام او را ملاقات فرمود پرسيد نام تو چيست ؟ عرض كرد مسمع ، فرمود : پسر چه كس ؟\r\n","description":"","footnote":"","page_name":" 434 ","page_number":434},
  {"content":"\r\nگفت : پسر مالك ، امام فرمود : بلكه تو مسمع بن عبد الملك ميباشى .\r\nتوضيح : « مسمع بن مالك ، يا ابن عبد الملك در عنوان كردويه همدانى سابقا گذشت ، و وى ثقه و صاحب تأليف است و مراد از » ابان « در طريق ابان بن عثمان احمر است ، و قاسم بن محمّد جوهرى ضعيف است » .\r\nو آنچه در آن از محمّد بن اسماعيل بن بزيع آمده است ، پس روايت كرده‌ام آن را از محمّد بن حسن - رضى الله عنه - از محمّد بن حسن صفّار از احمد بن محمّد بن عيسى از محمّد بن اسماعيل بن بزيع .\r\nتوضيح : « محمّد بن اسماعيل بن بزيع ثقه و از اهل كوفه است و از اصحاب امام كاظم و حضرت رضا عليهما السّلام روايت مىكند ، كنيه اش ابو جعفر و از كارداران ابو جعفر دوانيقى است ، و علىّ بن نعمان اعلم نخعى كه از بزرگان و وجوه محدّثين اهل كوفه است وصيّت كرد كه كتابهاى او را به محمّد بن اسماعيل بدهند ، در مدح او رواياتى است كه در اين مختصر مجال ذكر آنها نيست ، و نجاشى پاره اى از آن را نقل كرده است ، طريق صدوق به وى صحيح است » .\r\nو آنچه در آن از علىّ بن ريّان آمده است ، پس روايت كرده‌ام آن را از محمّد بن علىّ ماجيلويه - رضى الله عنه - از علىّ بن ابراهيم ، از پدرش از علىّ بن ريّان .\r\nتوضيح : « علىّ بن ريّان - با تشديد ياء - ابن صلت اشعرى قمّى ثقه و صحيح و اصلا كوفى است ولى بقمّ منسوب است زيرا پدرانش از مدينه بكوفه و از كوفه به قم هجرت كرده و در قم منزل گزيدند ، وى از جانب امام هادى وكيل بوده و از آن حضرت نسخه اى را روايت مىكند ، و او و برادرش محمّد بن ريّان كتاب مشتركى دارند ، و طريق مؤلَّف به او حسن است به ابراهيم بن هاشم » .\r\n","description":"","footnote":"","page_name":" 435 ","page_number":435},
  {"content":"\r\nو آنچه در آن از يونس بن يعقوب آمده است ، پس روايت كرده‌ام آن را از پدرم - رضى الله عنه - از سعد بن عبد الله از محمّد بن حسين بن أبى الخطَّاب از حكم بن - مسكين از يونس بن يعقوب بجلي .\r\nتوضيح : « يونس بن يعقوب ابو علىّ بجلىّ كوفى خواهرزادهء معاوية بن عمّار دهني است ، و ابتدا فطحىّ مذهب بوده و بعد بحقّ رجوع كرده و از مخلصين و ارادتمندان امام كاظم گشته ، وى از امام صادق عليه السّلام بسيار روايت دارد ، و در ايّام حيات حضرت رضا عليه السّلام در مدينهء طيّبه از دنيا رفته و آن حضرت كفن و حنوط و ديگر ما يحتاج او را فرستاده ، و دوستان خود را امر فرموده كه بجنازهء يونس حاضر شوند ، و نيز گفته است او از اصحاب جدّم ابو عبد الله عليه السّلام است و در عراق زندگى مىكرده و بايد در قبرستان بقيع دفن شود ، و فرموده اگر ممانعتى كردند و نگذاردند كه در آنجا دفن شود مقاومت كنيد و بگوئيد ما نيز پس از اين نخواهيم گذارد شما موالى خود را در بقيع دفن كنيد ، آنگاه محمد بن حباب جلاب را فرمان داد مواظب قبر و مزار او باشد ، و مأمور گورستان را فرمود تا چهل روز يا چهل ماه هر روز روى قبر او آب بپاشد ، و اين مطلب را حسن بن علىّ بن فضّال روايت كرده است ، بارى وى داراى كتاب است ، و در طريق مؤلف به وى حكم بن مسكين مكفوف ، مهمل است و توثيق صريح ندارد » .\r\nو آنچه در آن از علىّ بن يقطين آمده است ، پس روايت كرده‌ام آن را از پدرم - رضى الله عنه - از سعد بن عبد الله از احمد بن محمّد بن عيسى از حسن بن علىّ بن - يقطين از برادرش حسين از پدرش على بن يقطين .\r\nتوضيح : « علىّ بن يقطين بن موسى اصلا اهل كوفه بوده و در بغداد سكونت\r\n","description":"","footnote":"","page_name":" 436 ","page_number":436},
  {"content":"\r\nداشته و ثقه است ، وى يك حديث از امام صادق عليه السّلام دارد و از اصحاب امام كاظم مىباشد و در نزد آن حضرت منزلت و مقامى داشته و كنيه اش ابو الحسن است ، و در رجال كشى اخبار بسيارى در مدح او ذكر شده است ، و مرحوم محدّث قمّى احوال او و برادرش عبيد بن يقطين و پدرش را بطور مفصّل در كتاب تحفة الأحباب نقل كرده است و طالبين مىتوانند بدان جا مراجعه كنند ، وى داراى چندين كتاب است كه شيخ طوسى پاره اى از آنها را در فهرست نام برده . و طريق خود را به وى ذكر كرده است .\r\nو طريق مؤلَّف به او صحيح است . و بنا بر آنچه علَّامهء حلَّى در خلاصة الرجال آورده وى در نزد موسى بن جعفر عليهما السّلام موقعيّت بسزائى داشته كه حضرت مظانّ استجابت دعا او را فراموش نمىكرده است » .\r\nو آنچه در آن از رفاعة بن موسى النّخاس آمده است ، پس روايت كرده‌ام آن را از پدرم - رضي الله عنه - از سعد بن عبد الله از يعقوب بن يزيد از محمّد بن أبي عمير از رفاعة بن موسى النخّاس .\r\nتوضيح : « رفاعة - بكسر راء بىنقطه - اسدى است و از امام صادق و موسى بن - جعفر عليهما السّلام روايت مىكند و ثقه و مورد اعتماد است ، وى داراى كتابى مبوّب در ارث مىباشد ، و طريق مؤلَّف به او صحيح است » .\r\nو آنچه در آن از زياد بن سوقه آمده است ، پس روايت كرده‌ام آن را از پدرم - رضى الله عنه - از سعد بن عبد الله از ايّوب بن نوح از محمّد بن أبى عمير از زياد بن - سوقه .\r\nتوضيح : « زياد بن سوقه - بضمّ سين بىنقطه و سكون واو - ثقه و از اصحاب حضرت باقر عليه السّلام است وى را جريرى گويند چون از ياران جرير بن عبد الله تابعى بوده است ، و طريق مؤلَّف به او صحيح است » .\r\n","description":"","footnote":"","page_name":" 437 ","page_number":437},
  {"content":"\r\nو آنچه در آن از حمّاد بن عثمان آمده است ، پس روايت كرده‌ام آن را از پدرم - رضى الله عنه - از سعد بن عبد الله و حميرى هر دو از يعقوب بن يزيد از محمد بن ابى عمير از حمّاد بن عثمان .\r\nتوضيح : « حمّاد بن عثمان النّاب از اصحاب امام صادق و حضرات موسى بن - جعفر و على بن موسى عليهم السّلام است ، وى جليل القدر و ثقه و از اصحاب اجماع مىباشد . و ظاهرا او غير از حمّاد بن عثمان فزارى باشد هر چند گفته‌اند كه هر دو يكى هستند ، بارى وى داراى كتاب است ، و طريق مؤلَّف به او صحيح است » .\r\nو آنچه در آن از ياسر خادم آمده است ، پس روايت كرده‌ام آن را از پدرم - رضى الله عنه - از على بن ابراهيم از پدرش از ياسر خادم .\r\nتوضيح : « ياسر ، خادم حضرت رضا عليه السّلام بود ، و مولاى حمزة بن يسع اشعرى است ، و سؤالاتى از آن حضرت دارد كه برقى از وى روايت كرده است ، و طريق مؤلَّف به او حسن است » .\r\nو آنچه در آن از حسن بن محبوب آمده است . پس روايت كرده‌ام آن را از محمّد بن - موسى بن متوكَّل - رضى الله عنه - از عبد الله بن جعفر حميرى و سعد بن عبد الله از احمد ابن محمّد بن عيسى از حسن بن محبوب .\r\nتوضيح : « حسن بن محبوب سرّاد يا زرّاد ابو على از وابستگان بجيله و از اهل كوفه است ، وى جليل القدر و ثقه و از اصحاب اجماع است ، و از 60 تن از اصحاب امام صادق عليه السّلام روايت مىكند ، كتابهاى بسيارى دارد ، و طريق مؤلَّف به او\r\n","description":"","footnote":"","page_name":" 438 ","page_number":438},
  {"content":"\r\nصحيح است » .\r\nو آنچه در آن از داود بن أبى زيد آمده است ، پس روايت كرده‌ام آن را از پدرم - رضى الله عنه - از سعد بن عبد الله از محمّد بن عيسى بن عبيد از داود بن ابى زيد .\r\nتوضيح : « داود بن أبى زيد زنكان يا زنكار ابو سليمان نيشابورى ثقه و صادق اللَّهجه از اصحاب علىّ بن محمّد الهادى عليهما السّلام است : وى داراى چند كتاب است ، و صحّت طريق مؤلَّف به او مورد اختلاف است به جهت عبيدى » .\r\nو آنچه در آن از علىّ بن بجيل آمده است ، پس روايت كرده‌ام آن را از محمّد بن - حسن - رضى الله عنه - از حسن بن متّيل دقّاق از محمّد بن حسين بن أبى الخطاب از ابى عبد الله حكم بن مسكين ثقفى از علىّ بن بجيل بن عقيل كوفى .\r\nتوضيح : « علىّ بن بجيل مجهول الحال است ، و اينكه پاره اى از بزرگان ، عنوان نمودن صدوق او را دليل حسن حال او گرفته صرف ادّعا است ، و دليل صحيح نيست زيرا بسيارى از كسانى كه صدوق يا شيخ در مشيخه عنوان كرده‌اند خود در تضعيف آنها شكَّى نكرده‌اند ، و در نسخه عربى همين كتاب در ذيل عنوان اسماعيل بن عيسى اين نظر را مورد تحقيق قرار داده‌ايم به آنجا مراجعه شود ، و حكم بن مسكين در طريق مهمل است » .\r\nو آنچه در آن از معاوية بن عمّار آمده است ، پس روايت كرده‌ام آن را از پدرم و محمّد بن حسن - رضى الله عنهما - از سعد بن عبد الله و حميرى هر دو از يعقوب بن يزيد\r\n","description":"","footnote":"","page_name":" 439 ","page_number":439},
  {"content":"\r\nاز صفوان بن يحيى و محمّد بن ابى عمير از معاوية بن عمّار الدّهنى غنوى كوفى مولى و وابسته بجيله كه كنيه اش ابو القاسم است .\r\nتوضيح : « معاوية بن عمّار خود امامى و ثقه و كبير الشأن و عظيم القدر است و داراى كتبى است ، و پدرش عامّى مذهب بوده لكن ثقه است نزد ايشان و عسقلانى گويد : عمّار دهنى ابو معاويهء بجلى كوفى است و احمد بن حنبل و ابن معين و ابو حاتم و نسائى او را ثقه دانند و ابن حبّان او را در ثقات ذكر كرده است ، و طريق صدوق به معاوية بن عمّار صحيح است و بنو دهنه قبيله اى باشند در مصر » .\r\nو آنچه در آن از حسن بن قارن آمده است ، پس روايت كرده‌ام آن را از حمزة بن - محمّد علوى - رحمه الله - از علىّ بن ابراهيم از پدرش از حسن بن قارن .\r\nتوضيح : « حسن بن قارن در رجال عنوان نشده و مهمل است ، و مؤلَّف در مجلَّد اوّل اين كتاب در تحت رقم 862 باب حدّ سنّيكه كودكان را بايد به نماز واداشت خبرى از وى نقل مىكند . و حمزة بن محمّد علوى مجهول الشخص و غير معلوم الحال است ، و شايد مراد حمزة بن محمّد بن احمد بن جعفر بن زيد بن علىّ بن الحسين بن علىّ بن أبى - طالب عليهم السّلام باشد كه وى زيدى مذهب است و در كتاب تدوين رافعى عنوان شده است پس در اين صورت مجهول الحال است نه شخص » .\r\nو آنچه در آن از عبد الله بن فضالة آمده است ، پس روايت كرده‌ام آن را از محمّد بن - موسى بن متوكَّل - رضى الله عنه - از علىّ بن حسين سعدآبادى از احمد بن محمّد بن - خالد از پدرش از محمّد بن سنان از بندار بن حمّاد از عبد الله بن فضاله .\r\nتوضيح : « عبد الله بن فضاله در رجال ذكر نشده است ، و مؤلَّف در مجلَّد اوّل تحت رقم 863 خبرى از او نقل كرده است ، و در طريق ، محمّد بن سنان بنا بر مشهور ضعيف است ، و بندار بن حمّاد نيز مهمل مىباشد ، و در كتب رجال عامّه دو عبد الله بن فضاله\r\n","description":"","footnote":"","page_name":" 440 ","page_number":440},
  {"content":"\r\nعنوان شده كه يكى قاضى بصره و ليثى است ، و ديگرى حالش مجهول است و اوّلى را ابن حبّان در ثقات آورده است » .\r\nو آنچه در آن از خالد بن نجيح آمده است ، پس روايت كرده‌ام آن را از پدرم - رضى الله عنه - از عبد الله بن جعفر حميرى از احمد بن محمّد بن عيسى از ابن ابى عمير از خالد بن نجيح جوّان .\r\nتوضيح : « خالد بن نجيح - مكبّرا هموزن شريف - عرب غير خالص است و از اهل كوفه ميبوده و كنيه اش ابو عبد الله است و از امام صادق و موسى بن جعفر عليهما السّلام روايت مىكند ولى حالش مجهول است و چون ابن أبى عمير در طريق اوست ممكن است سند را صحيح بدانيم » .\r\nو آنچه در آن از حسن بن السّرى آمده است ، پس روايت كرده‌ام آن را از محمّد بن - حسن - رضى الله عنه - از حسن بن متّيل دقّاق از محمّد بن الحسين بن ابى الخطَّاب از جعفر بن بشير از حسن بن السّري .\r\nتوضيح : « حسن بن السّرى كاتب بلخى كوفى است و در كرخ بغداد منزل گزيده ، و او و برادرش علىّ بن السّرى كه گاهى به علىّ بن السّندى ، و گاهى به علىّ ابن اسماعيل كرخى ياد شده است هر دو ثقه‌اند ، و حسن داراى كتاب و از اصحاب امام صادق عليه السّلام است ، و طريق مؤلَّف به او صحيح است » .\r\nو آنچه در آن از عبّاس بن هلال آمده است ، پس روايت كرده‌ام آن را از حسين ابن ابراهيم بن ناتانه - رضى الله عنه - از على بن ابراهيم از پدرش از عبّاس بن هلال .\r\n","description":"","footnote":"","page_name":" 441 ","page_number":441},
  {"content":"\r\nتوضيح : « عبّاس بن هلال شامى از اصحاب ابو الحسن الرضا عليه السّلام است ، و داراى نسخه اى است كه از ابو الحسن الرضا عليه السّلام روايت كرده ، و از مرحوم مجلسى نقل است ، كه فرموده : « ناتانه « معرّب ناتوان است ، و از رواشح السّماويه محقّق داماد نقل است كه أصحّ » بابايه « است ولى دليل آن را ذكر نكرده است ، بارى طريق مؤلَّف به وى حسن است به ابراهيم بن هاشم » .\r\nو آنچه در آن از حارث بن مغيره نصرى آمده است ، پس روايت كرده‌ام آن را از محمّد بن على ماجيلويه - رضى الله عنه - از پدرش از احمد بن أبى عبد الله از پدرش از يونس بن عبد الرحمن و محمد بن أبى عمير هر دو از حارث بن مغيره .\r\nتوضيح : « حارث بن مغيره از بنى نضر بن معاويه است ، و از سه امام حضرت باقر و حضرت صادق و موسى بن جعفر عليهم السّلام روايت مىكند و مورد وثوق و اعتماد و ثقه است ، و داراى كتابى است كه عموما صفوان بن يحيى راوى آن است ، و در طريق مؤلَّف به او ماجيلويه از مشايخ اجازه است نه راوى ، و پدرش علىّ بن محمّد بن - عبد الله بن عمران برقى نوهء دخترى ابو عبد الله احمد بن محمّد بن خالد برقى است و مردى است اديب و فقيه و نزد جدّش احمد بن محمّد بن خالد تلمّذ كرده و از او روايت مىكند ، و بقيهء رجال طريق ثقه‌اند » .\r\nو آنچه در آن از ابو بكر حضرمي و كليب اسدى آمده است ، پس روايت كرده‌ام آن را از پدرم - رضى الله عنه - از سعد بن عبد الله ، از محمّد بن الحسين بن أبى الخطَّاب از عبد الله بن عبد الرّحمن الأصم از ابو بكر حضرمى و كليب اسدى .\r\nتوضيح : « ابو بكر عبد الله بن محمّد حضرمى كوفى است و از اصحاب امام باقر و\r\n","description":"","footnote":"","page_name":" 442 ","page_number":442},
  {"content":"\r\nامام صادق عليهما السّلام است ، علَّامهء حلَّى وى را در بخش اوّل خلاصة الرجال كه مخصوص بثقات است آورده ، و از وى بسيارى از اصحاب اجماع روايت مىكنند ، و امّا كليب بن معاويهء اسدى ابو محمّد صيداوى داراى كتابى است ، و شيخ طوسى در كتاب اختيار رجال كشى روايتى نقل كرده كه شخصى از امام صادق عليه السّلام پرسيد آيا ممكن است انسان شخصى را كه نديده است دوست داشته باشد ، امام عليه السّلام در پاسخ او فرمود : آرى اينك من كليب صيداوى را دوست مىدارم در حالى كه وى را نديده‌ام . و اما در طريق عبد الله بن عبد الرحمن اصم وجود دارد كه ضعيف و از غلات بصره بوده است ، و كتابى در زيارات دارد كه همان كتاب دلالت بر خباثت عقيدهء او دارد و از دروغسازان اهل بصره است . و ظاهرا در خلاصة الرّجال كه طريق مؤلَّف را با اينكه عبد الله اصم در آن است صحيح شمرده ، نسخه سقط دارد و صحيح آن « غير صحيح » بوده و لفظ « غير » افتاده است » .\r\nو آنچه در آن از هشام بن ابراهيم آمده است ، پس روايت كرده‌ام آن را از محمّد بن عليّ ماجيلويه - رضى الله عنه - از محمّد بن يحيى العطَّار از ابراهيم بن هاشم از هشام ابن ابراهيم صاحب حضرت رضا عليه السّلام .\r\nتوضيح : « هشام بن ابراهيم آن كس است كه مؤلَّف در مجلَّد اوّل كتاب در باب اذان تحت رقم 903 از وى روايت كرده است و او هشام بن ابراهيم مشرقى است نه هشام بن ابراهيم عبّاسى ، و از بررسى دقيق چنين معلوم مىشود كه در كتب رجال دو هشام بن ابراهيم وجود دارد يكى هشام بن ابراهيم مشرقى كه او را ختلى و يا احمر و يا صاحب الرضا عليه السّلام گويند و ممدوح است ، و ديگرى هشام بن ابراهيم راشدى عبّاسى است كه صاحب يونس بن عبد الرّحمن بوده و مورد طعن و جرح است ، و امّا طريق مؤلَّف به او حسن است به ابراهيم بن هاشم ، و بايد دانست كه نجاشى عباسى را هاشم بن ابراهيم گفته است و علَّامه نيز از وى پيروى كرده و او را هاشم ثبت كرده است و اين اختلاف چنان كه گفتيم از طرز كتابت هاشم كه » هشم »\r\n","description":"","footnote":"","page_name":" 443 ","page_number":443},
  {"content":"\r\nمىنوشتند و بالاىها اگر الف مقصوره مىنهادند هاشم و اگر بالاى شين مىنهادند هشام خوانده مىشد ، پيدا شده است » .\r\nو آنچه در آن از خبر بلال و ثواب اذان گفتن با تفصيل آمده است ، آن را روايت كرده‌ام از احمد بن زياد بن جعفر همدانى - رضي الله عنه - از علىّ بن ابراهيم بن - هاشم ، از پدرش از احمد بن عبّاس ، و عبّاس بن عمرو فقيمى كه گفتند : حديث كرد ما را هشام بن حكم از ثابت بن هرمز از حسن بن ابى الحسن از احمد بن عبد الحميد از عبد الله بن علىّ كه گويد : من متاع خود را از بصره به مصر ميبردم و حديث را با طول آن نقل كرده است .\r\nتوضيح : « بلال - بكسر باء - فرزند رباح از ياران اوّليّهء رسول خدا صلَّى الله عليه و آله است كه در غزوات آن حضرت از بدر و ديگر غزوات در همه شركت داشته ، و از آن افرادى است كه در راه توحيد و ايمان به خدا و رسولش رنجها و شكنجه ها ديد و صبر و پايدارى نمود ، در تاريخ اسلام جمعى را » معذّبين في الله « گويند و بلال يكتن از آنان است ، در دمشق در سال هجدهم هجرى به مرض طاعون درگذشت و قبر وى در آنجاست ، و در طريق مؤلَّف به او چند تن مجهول است و عبد الله بن علىّ در كتب رجال ذكر نشده است » .\r\nو آنچه در آن از فضل بن شاذان از علل احكامى كه از حضرت رضا عليه السّلام روايت كرده آمده است ، پس روايت نموده‌ام آن را از عبد الواحد بن عبدوس نيشابورى عطَّار - رضى الله عنه - از علىّ بن محمّد بن قتيبه از فضل بن شاذان نيشابورى از\r\n","description":"","footnote":"","page_name":" 444 ","page_number":444},
  {"content":"\r\nحضرت رضا عليه السّلام .\r\nتوضيح : « فضل بن شاذان بن خليل ابو محمّد ازدى نيشابورى امرش در جلالت بالاتر از آنست كه گفته شود ، نقل كرده‌اند كه او يك صد و هشتاد كتاب تأليف كرده است ، يكى از آنها كتاب ايضاح است كه با تصحيح و تعليق استاد ما مرحوم مير جلال الدّين محدّث ارموى طبع و منتشر شده است ، امّا طريق مؤلَّف به وى صحيح است زيرا علىّ بن محمّد بن قتيبه نيشابورى خود از فقها و اجلَّاء و صاحبان تأليف است و راويش عبد الواحد بن عبدوس از مشايخ اجازه و مترضّى است » .\r\nو آنچه در آن از حمّاد بن عيسى آمده است ، پس روايت كرده‌ام آن را از پدرم - رضى الله عنه - از سعد بن عبد الله ، از ابراهيم بن هاشم از يعقوب بن يزيد از حمّاد بن - عيسى الجهنى ، و نيز روايت كرده‌ام آن را از پدرم - رضى الله عنه - از علىّ بن ابراهيم بن - هاشم از پدرش از حمّاد بن عيسى .\r\nتوضيح : « حمّاد بن عيسى ثقه و صدوق و از اصحاب امام صادق عليه السّلام است ، وى در سنهء 209 در حادثهء سيلى كه در جحفه آمد در سنّ نود و چند سالگى غرق شد ، و او از اصحاب اجماع است و داراى كتاب ، و طريق اوّل مؤلَّف به او صحيح است ، و طريق دوّم حسن » .\r\nو آنچه در آن از عبد الله بن جندب آمده است ، پس روايت كرده‌ام آن را از محمّد ابن على ماجيلويه - رضوان الله عليه - از علىّ بن ابراهيم بن هاشم از پدرش از عبد الله ابن جندب .\r\nتوضيح : « عبد الله بن جندب - بضم جيم و فتح دال - ثقه و از اهل كوفه است و از\r\n","description":"","footnote":"","page_name":" 445 ","page_number":445},
  {"content":"\r\nامام موسى بن جعفر و حضرت رضا عليهم السّلام روايت مىكند و وكيل آن دو امام بود ، و طريق مؤلَّف به وى حسن است .\r\nو آنچه در آن از جهم بن أبى جهم آمده است ، پس روايت ميكنم آن را از محمّد بن - حسن - رضى الله عنه - از محمّد بن حسن صفّار از عبّاس بن معروف از سعدان بن - مسلم از جهيم بن ابى جهم ، و او را ابن أبى جهمه نيز گويند .\r\nتوضيح : « جهيم - بر وزن زبير - شيخ او را از اصحاب موسى بن جعفر عليهما السّلام شمرده است ، عبّاس بن معروف ثقه است ، و سعدان بن مسلم در عنوان مستقل گذشت ، و طريق مؤلَّف به جهيم قوى است » .\r\nو آنچه در آن از ابراهيم بن عبد الحميد آمده است ، پس روايت كرده‌ام آن را از محمّد بن حسن - رضى الله عنه - از محمّد بن حسن صفّار از عبّاس بن معروف از سعدان بن مسلم از ابراهيم بن عبد الحميد كوفى ، و نيز روايت كرده‌ام آن را از پدرم - رضى الله عنه - از علىّ بن ابراهيم بن هاشم از پدرش از ابن ابى عمير از ابراهيم بن - عبد الحميد .\r\nتوضيح : « ابراهيم بن عبد الحميد كوفى و ثقه و داراى اصل و كتاب است ، چنان كه شيخ در فهرست عنوان كرده ، و طريق اوّل مؤلَّف به او مانند طريق سابق است ، و طريق دوّم حسن است به ابراهيم بن هاشم » .\r\nو آنچه در آن از سليمان بن حفص مروزى آمده است ، پس روايت كرده‌ام آن را از\r\n","description":"","footnote":"","page_name":" 446 ","page_number":446},
  {"content":"\r\nپدرم - رضى الله عنه - از سعد بن عبد الله از احمد بن ابى عبد الله برقى از سليمان بن - حفص مروزى .\r\nتوضيح : « سليمان بن حفص مروزى يكى از علماى كلام خراسان است . و مؤلَّف مباحثه او را با حضرت علىّ بن موسى عليهما السّلام در كتاب توحيد مبحث بداء ذكر كرده است ، و او بحقّ گرائيده ، و با امام جواد و هادى و عسكرى عليهم السّلام مكاتباتى دارد ، و طريق مؤلَّف به او صحيح است » .\r\nو آنچه در آن از احمد بن أبى عبد الله برقىّ آمده است ، پس روايت كرده‌ام آن را از پدرم و محمّد بن حسن - رضى الله عنهما - از سعد بن عبد الله از احمد بن ابى عبد الله برقىّ ، و نيز روايت كرده‌ام آن را از پدرم و محمّد بن موسى بن متوكَّل - رضى الله عنهما - از على بن حسين سعدآبادى از احمد بن أبى عبد الله برقىّ .\r\nتوضيح : « عنوان احمد بن أبى عبد الله برقى » سابقا گذشت در اينجا تكرار شده و طريق اوّل اضافه گشته .\r\nو آنچه در آن از عبد الكريم بن عتبه آمده است ، پس روايت كرده‌ام آن را از پدرم - رضى الله عنه - از سعد بن عبد الله از احمد بن محمّد بن عيسى ، از احمد بن محمّد ابن ابى نصر بزنطى از عبد الكريم بن عمرو خثعمى ، از ليث مرادى از عبد الكريم بن عتبة الهاشمىّ .\r\n","description":"","footnote":"","page_name":" 447 ","page_number":447},
  {"content":"\r\nتوضيح : « عتبه - بضمّ عين مهمله - است ، و عبد الكريم بن عتبه قرشى و هاشمىّ است و از نسل أبى لهب عموى رسول خدا صلَّى الله عليه و آله است ، وى ثقه و از اصحاب امام موسى بن جعفر عليهما السّلام مىباشد ، و عبد الكريم خثعمى را نجاشىّ ثقه ميداند و گويد : « كان ثقة عينا ، ثمّ وقف على أبي الحسن عليه السّلام « ( يعنى وى ثقه و مورد توجّه بود ، سپس واقفىّ گشت ) ولى شيخ در رجالش يك بار او را در اصحاب امام صادق عليه السّلام آورده است ، و يك بار در اصحاب موسى بن جعفر عليهما السّلام و بعد گويد : او كوفى و واقفى خبيث است ، و داراى كتابى است كه از امام صادق عليه السّلام نقل مىكند ، و چون در طريق مؤلَّف به او احمد بن ابى نصر بزنطى وجود دارد و او از اصحاب اجماع است راهى براى تصحيح سند وجود دارد » .\r\nو آنچه در آن از اسماعيل بن مسلم سكونى كوفى آمده است ، پس روايت كرده‌ام آن را از پدرم و محمد بن حسن - رضى الله عنه - از سعد بن عبد الله از ابراهيم بن هاشم از حسين بن يزيد نوفلى از اسماعيل بن مسلم سكونى .\r\nتوضيح : « اسماعيل بن مسلم سكونى يا اسماعيل بن ابى زياد كه معروف به سكونى و شعيرى است عامّى مذهب و داراى كتابى است كه از امام صادق عليه السّلام روايت كرده است و بسبب همين كتاب علماء عامّه چون عسقلانى او را تضعيف كرده‌اند و گويند واضع حديث است ، و نجاشى او را عنوان كرده و اشاره به مذهبش ننموده ، لكن شيخ در عدّة الاصول ، و ابن ادريس در سرائر ، و محقّق در كتاب معتبر ، و علَّامه در خلاصة الرجال و جماعت ديگرى او را عامّى مذهب گفته‌اند ، و اين مطلب براى كسى كه با كتب حديث آشنا باشد و تعبير روايت را از معصومين عليهم السّلام بداند جاى شك و ترديد نيست كه وى شيعه و امامى مذهب نيست ، و در همه جا امام صادق عليه السّلام براى او مطالب را بعنوان حديث از پدرانش بازگو مىكند ، و او از امام صادق عليه السّلام به جعفر يا جعفر بن محمّد عن ابيه عن آبائه تعبير مىكند و اين علامت عامّى بودن اوست ، و اينكه پاره اى از\r\n","description":"","footnote":"","page_name":" 448 ","page_number":448},
  {"content":"\r\nمتأخّرين او را امامى پنداشته‌اند جز تعصّب بىجا دليلى ندارند ، امّا جواز عمل بأخبار او و كتابش در صورتى كه معارض نداشته باشد معهود و مشهور است ميان متقدّمين و متأخّرين ، و اعتماد بكتاب ربطى به مذهب صاحب آن ندارد ، بارى طريق مؤلَّف بواسطهء حسين بن يزيد نوفلى كه توثيقى ندارد مورد گفتگو است ، بعلاوه كه نجاشى گفته است : پاره اى از علماء قم ( اشعريّين ) گفته‌اند كه : در آخر عمر غالى شده ، ولى من در اخبار او چنين چيزى كه دلالت بر غلوّ او كند ، نديده‌ام » .\r\nو آنچه در آن از عبد الله بن مغيره آمده است ، پس روايت كرده‌ام آن را از جعفر بن علىّ كوفىّ - رضي الله عنه - از جدّش حسن بن علىّ از جدّش عبد الله بن مغيرهء كوفى ، و نيز روايت كرده‌ام آن را از پدرم - رضى الله عنه - از على بن ابراهيم از پدرش از عبد الله بن مغيرة ، و نيز از محمّد بن حسن - رضى الله عنه - از محمّد بن حسن صفّار از ابراهيم بن هاشم و ايّوب بن نوح از عبد الله بن مغيره .\r\nتوضيح : « ابو محمّد عبد الله بن مغيرهء بجلى در حدّ اعلا ثقه و عادل و جليل و ورع است و در آغاز واقفى بوده و از اصحاب موسى بن جعفر عليهما السّلام است ولى بحقّ بازگشته ، و گفته‌اند وى از اصحاب اجماع و داراى سى كتاب است ، و طريق اوّل مؤلَّف به او مانند طريق سوّم صحيح است ، و طريق دوم حسن » .\r\nو آنچه در آن از محمّد بن ابى عمير آمده است پس روايت كرده‌ام آن را از پدرم و محمّد بن حسن - رضى الله عنهما - از سعد بن عبد الله ، و حميرى هر دو از ايّوب بن نوح\r\n","description":"","footnote":"","page_name":" 449 ","page_number":449},
  {"content":"\r\nو ابراهيم بن هاشم و يعقوب بن يزيد و محمّد بن عبد الجبّار همگى از محمّد بن ابى عمير .\r\nتوضيح : « محمّد بن ابى عمير - زياد - بن عيسى ، ابو احمد ازدى بغدادى از موثّقترين مردم نزد اماميّه و عامّه است ، و موسى بن جعفر عليهما السّلام را درك كرده و از وى احاديثى شنيده كه در پاره اى از آنها امام او را بكنيه ياد كرده و يا ابا احمد خطاب نموده ، و رواياتش بيشتر از علىّ بن موسى عليهما السّلام است وى داراى نود و چهار كتاب است و در ايّام هارون الرشيد از وى خواستند منصب قضا را بپذيرد وى امتناع كرد ، و او را بزندان افكندند ، و فضل بن شاذان نيشابورى گويد : از وى خواستند كه خانه شيعيان و موسى بن جعفر عليه السّلام را معرّفى كند ولى وى حاضر نشد ، و او را ضرباتى تازيانه زدند باز ابا كرد ، آنقدر شكنجه اش كردند كه نزديك بود جانش بدر آيد ، طاقتش از دست برفت اراده آن كرد كه بگويد ، ناگهان نوائى بگوشش رسيد و شنيد كه محمّد بن يونس بن عبد الرحمن بخطاب مىگويد : « يا محمّد اتّق الله « اى محمّد از خدا بترس ، اين كلام روح او را تقويت نمود و لب فرو بست ، و خداوند او را خلاص فرمود ، ابو عمرو كشّى گويد : يك صد و بيست ضربه با چوب او را زدند و ضاربش سندى بن شاهك بود ، و او را رها نكردند تا اينكه بيست و يك هزار درهم از وى جريمه گرفتند ، و مدّت زندانيش چهار سال و بقولى هفده ماه طول كشيد ، و گويند : خواهرش در مدّت فرار و زندانش كتابهاى او را در بالاخانه اى پنهان كرده بود ، و باران از سقف بر آن راه يافت و بيشتر آنها را محو كرد و بدين جهت از حفظ روايت مىكرد و يا از رونويس آنهايى كه نسخه ديگرش در دست مردم بود ، و از اين رو علماء ما مراسيل او را در حكم مسانيد مىشمرند ، و مؤلَّف - رحمه الله - در مجلَّد چهارم تحت رقم 3715 از ابراهيم بن هاشم خبرى نقل كرده است كه دلالت بر مقام والاى ابن ابى عمير و سماحت و بزرگوارى وى دارد ، طالبين براى اطَّلاع بيشتر بدان جا رجوع كنند . بارى وى از اصحاب اجماع است و طريق مؤلَّف به او صحيح مىباشد » .\r\nو آنچه در آن از حسين بن حمّاد آمده است ، پس روايت كرده‌ام آن را از پدرم و محمّد بن حسن - رضى الله عنهما - از سعد بن عبد الله و حميرى هر دو از احمد بن محمّد بن\r\n","description":"","footnote":"","page_name":" 450 ","page_number":450},
  {"content":"\r\nعيسى از بزنطى از عبد الكريم بن عمرو از حسين بن حمّاد الكوفىّ .\r\nتوضيح : « حسين بن حمّاد بن ميمون العبدى كوفى ، و از وابستگان بنى عبد قيس است ، وى را جزء اصحاب امام صادق عليه السلام شمرده‌اند ، و داراى كتابى است كه داود بن حصين و ابراهيم بن مهزم آن را روايت كرده‌اند ، وى صريحا توثيق نشده ولى چون در طريق احمد بن محمّد بن ابى نصر بزنطى هست رواياتش را معتبر دانند و طريق مؤلف بوى به جهت عبد الكريم بن عمرو قوى است » .\r\nو آنچه در آن از علاء بن رزين آمده است ، پس روايت كرده‌ام آن را از پدرم و محمّد بن حسن - رضى الله عنهما - از سعد بن عبد الله و حميرى هر دو از احمد بن محمّد بن - عيسى از محمّد بن خالد از علاء بن رزين ، و نيز از پدرم و محمّد بن حسن - رضى الله عنهما - از سعد بن عبد الله و حميرى هر دو از محمّد بن ابى الصّهبان ( محمّد بن عبد الجبّار ) از صفوان بن يحيى از علاء ، و أيضا از پدرم - رضي الله عنه - از علىّ بن سليمان رازى كوفى از محمّد بن خالد از علاء بن رزين القلَّاء ، و همچنين از محمّد بن حسن - رضى الله عنه - از محمّد بن حسن صفّار از احمد بن محمّد بن عيسى از حسن بن علىّ بن فضّال و حسن بن محبوب از علاء بن رزين .\r\nتوضيح : « علاء بن رزين - بتقديم راء مهمله بر زاى معجمه - و قلَّاء - با تشديد\r\n","description":"","footnote":"","page_name":" 451 ","page_number":451},
  {"content":"\r\nلام - بريانكنندهء گندم يا آرد را گويند - وى ثقه و جليل القدر و مورد توجّه است و از شاگردان محمّد بن مسلم ثقفى است و فقه را نزد وى آموخته ، و داراى كتاب است ، و محمّد بن خالد در طريق اوّل و سوّم محمّد بن خالد طيالسى است كه در 259 وفات يافته و توثيق نشده و داراى كتابى است ، و على بن سليمان فقيه و ثقه و از احفاد بكير ابن اعين است و او نيز داراى كتابى است ، و علَّامهء حلَّى در خلاصة الرجال طريق مؤلَّف را به علاء بن رزين به اعتبار طريق دوم و چهارم صحيح گفته است » .\r\nو آنچه در آن از عبد الله بن مسكان آمده است ، پس روايت كرده‌ام آن را از پدرم و محمّد بن حسن - رضى الله عنهما - از محمّد بن يحيى العطَّار از محمّد بن حسين بن أبى - الخطَّاب از صفوان بن يحيى از عبد الله بن مسكان . و او كوفى و از وابستگان بنى عنز [ - به عين مفتوحه مهمله ، و نون ساكنه و زاى - 
  ] ، است و گفته مىشود كه از وابستگان بنى عجل است .\r\nتوضيح : « عبد الله بن مسكان - بضمّ ميم و سكون سين مهمله - ثقه و بزرگ است و از اصحاب موسى بن جعفر عليهما السّلام مىباشد ، و گاهى روايتى از امام صادق عليه السّلام نيز دارد ، و او از اصحاب اجماع و داراى كتابى است و طريق مؤلَّف بوى صحيح است » .\r\nو آنچه در آن از عامر بن جذاعه آمده است ، پس روايت كرده‌ام آن را از محمّد بن حسن - رضى الله عنه - از محمّد بن حسن صفّار از محمّد بن حسين بن ابى الخطاب از حكم بن مسكين از عامر بن جذاعه ازدى ، و وى عامر بن عبد الله بن جذاعه است\r\n","description":"","footnote":"","page_name":" 452 ","page_number":452},
  {"content":"\r\nاهل كوفه و عرب صميم و خالص مىباشد .\r\nتوضيح : « عامر بن جذاعه - بضمّ جيم و ذال معجمه - توثيقش نكرده‌اند ، و داراى كتابى است ، و حكم بن مسكين در طريق مهمل است و در كتب رجال ذكر نشده است » .\r\nو آنچه در آن از نعمان رازى آمده ، پس روايت كرده‌ام آن را از محمّد بن حسن - رضى الله عنه - از حسن بن متّيل دقّاق از احمد بن ابى عبد الله ، از محمّد بن سالم از محمّد بن سنان از نعمان رازى .\r\nتوضيح : « نعمان رازى در كتب رجال - مراد رجال قدما است - مذكور نيست ، و گويند : از عنوان مؤلَّف او را در مشيخه پيدا است كه صاحب كتاب بوده ، و چون در طريق محمّد بن سنان واقع شده و وى داراى كتاب است و احتمال مىرود كه صدوق از كتاب محمّد بن سنان حديث او را نقل كرده باشد داراى كتاب بودنش چندان ثابت نيست مگر بطريق احتمال ، و محمّد بن سنان بنا بر مشهور ضعيف است » .\r\nو آنچه در آن از ابى كهمس آمده است ، پس روايت كرده‌ام آن را از پدرم - رضى الله عنه - از سعد بن عبد الله از محمّد بن حسين بن ابى الخطَّاب از حكم بن مسكين از عبد الله بن علىّ الزرّاد از ابى كهمس كوفى .\r\nتوضيح : « ابو كهمس او هيثم بن عبد الله يا هيثم بن عبيد شيبانى عرب صميم است از اهل كوفه و داراى كتاب ، و در طريق عبد الله بن على زراد يا رزّار چنان كه در بعض نسخ مىباشد مجهول الحال است ، و حكم بن مسكين مهمل » .\r\n","description":"","footnote":"","page_name":" 453 ","page_number":453},
  {"content":"\r\nو آنچه در آن از سهل بن يسع آمده است ، پس روايت كرده‌ام آن را از احمد بن - زياد بن جعفر همدانى - رضى الله عنه - از علىّ بن ابراهيم از پدرش از سهل بن يسع .\r\nتوضيح : « سهل بن يسع بن عبد الله بن سعد الأشعرى قمّى ثقه و مورد وثوق و از اصحاب موسى بن جعفر و حضرت رضا عليهم السّلام است ، وى داراى كتابى است كه فرزندش محمد از او روايت مىكند ، و طريق مؤلَّف به او حسن است » .\r\nو آنچه در آن از بزيع مؤذّن آمده است ، پس روايت كرده‌ام آن را از محمّد بن - موسى بن متوكَّل - رضى الله عنه - از علىّ بن الحسين سعدآبادى از احمد بن أبى - عبد الله از پدرش از محمّد بن سنان از بزيع مؤذّن .\r\nتوضيح : « بزيع نامى است مشترك ميان شخصى ملعون و ديگرى مجهول الحال و در رجال كشّي اخبارى در ذمّ اوّل نقل شده است ، و بهر حال ضعيف است ، و طريق مؤلَّف به او ضعيف است به محمّد بن سنان » .\r\nو آنچه در آن از عمر بن اذينه آمده است ، پس روايت كرده‌ام آن را از پدرم - رضى الله عنه - از سعد بن عبد الله از احمد بن محمّد بن عيسى از حسين بن سعيد از محمّد بن أبى عمير از عمر بن اذينه .\r\nتوضيح : « عمر بن اذينه ثقه و از اصحاب موسى بن جعفر عليهما السّلام است و داراى كتاب و طريق مؤلَّف به وى صحيح است » .\r\nو آنچه در آن از ايّوب بن نوح آمده است ، پس روايت كرده‌ام آن را از پدرم و محمّد\r\n","description":"","footnote":"","page_name":" 454 ","page_number":454},
  {"content":"\r\nابن حسن - رضى الله عنه - از سعد بن عبد الله و حميرى هر دو از ايّوب بن نوح .\r\nتوضيح : « أيّوب بن نوح ثقه و از اصحاب حضرت هادى عليه السّلام و صاحب كتاب است ، و طريق مؤلَّف به او صحيح است » .\r\nو آنچه در آن از مرازم بن حكيم نقل شده است ، پس روايت كرده‌ام آن را از محمّد ابن على ما جيلويه - رضى الله عنه - از على بن ابراهيم از پدرش از محمّد بن أبى عمير از مرازم بن حكيم .\r\nتوضيح : « مرازم - بضمّ ميم و كسر راى معجمه - ابن حكيم - بضمّ حاء مهمله - ازدى مدائنى وابسته به ازد است و عرب خالص نيست ، و ثقه و داراى كتاب است و طريق مؤلَّف به او حسن است » .\r\nو آنچه در آن از ابراهيم بن أبى زياد كرخى آمده است ، پس روايت كرده‌ام آن را از پدرم - رضى الله عنه - از سعد بن عبد الله از ايّوب بن نوح از محمّد بن ابى عمير از ابراهيم ابن أبى زياد كرخىّ .\r\nتوضيح : « ابراهيم بن ابى زياد كرخى توثيق نشده و از اصحاب امام صادق عليه السّلام شمرده شده است ، و چون در طريق ابن أبى عمير هست ميتوان بأخبار وى اعتماد كرد چون ابن ابى عمير از اصحاب اجماع شمرده شده است ، و طريق مؤلَّف بوى نيز صحيح است » .\r\nو آنچه در آن از عبد الله بن سليمان آمده است ، پس روايت نموده‌ام آن را از محمّد\r\n","description":"","footnote":"","page_name":" 455 ","page_number":455},
  {"content":"\r\nابن حسن - رضى الله عنه - از محمّد بن حسن صفّار از يعقوب بن يزيد از صفوان بن - يحيى و محمّد بن ابى عمير از عبد الله بن سليمان .\r\nتوضيح : « ظاهرا وى عبد الله بن سليمان نخعى كوفى است بقرينهء روايت ابن ابى - عمير از او در موارد بسيار ، و چنانچه وى باشد ، پس از اصحاب امام صادق عليه السّلام مىباشد و توثيق صريح نشده است و ممكن است : عبد الله بن سليمان صيرفى باشد و در اين صورت وى كوفى است و صاحب اصل است و از امام صادق عليه السّلام روايت مىكند ولى توثيق نشده ، و احتمال امكان اتّحاد هر دو بسيار قوى است و طريق مؤلَّف به او صحيح است » .\r\nو آنچه در آن از عمر بن أبى زياد آمده است ، پس روايت كرده‌ام آن را از پدرم - رضى الله عنه - از سعد بن عبد الله از محمّد بن حسين بن أبى الخطَّاب از حكم بن - مسكين از عمر بن ابى زياد .\r\nتوضيح : « عمر بن أبى زياد ابزارى كوفى ثقه و صاحب كتاب است ، و طريق مؤلَّف به او ضعيف است به حكم بن مسكين » .\r\nو آنچه در آن از محمّد بن بجيل برادر علىّ بن بجيل آمده است ، پس روايت كرده‌ام آن را از پدرم - رضي الله عنه - از سعد بن عبد الله از هيثم بن أبى مسروق نهدى از حسن بن محبوب از علىّ بن حسن بن رباط از محمد بن بجيل برادر علىّ بن بجيل بن - عقيل كوفى .\r\n","description":"","footnote":"","page_name":" 456 ","page_number":456},
  {"content":"\r\nتوضيح : « محمّد بن بجيل - كأمير - مجهول الحال است ، و هيثم بن أبى مسروق توثيق صريح نشده است لكن علَّامه طريق مؤلَّف را به ثوير بن ابى فاتحه تصحيح كرده و وى در آن طريق است » .\r\nو آنچه در آن از ابى زكريّاى اعور آمده است ، پس روايت كرده‌ام آن را از احمد بن - زياد بن جعفر همدانى - رضى الله عنه - از على بن ابراهيم بن هاشم از محمّد بن عيسى ابن عبيد از ابى زكريّا الأعور .\r\nتوضيح : « ابو زكريّاى أعور - واحد العين - ثقه و از اصحاب موسى بن جعفر عليهما السّلام است ، و طريق مؤلَّف به وى بواسطهء اختلاف در محمّد بن عيسى بن - عبيد مورد گفتگو است ، و علامه آن را صحيح دانسته » .\r\nو آنچه در آن از ناجيه ابو حبيب آمده است ، پس روايت كرده‌ام آن را از پدرم - رضى الله عنه - از سعد بن عبد الله از معاوية بن حكيم از عبد الله بن مغيره از مثنّى الحنّاط از ابو حبيب ناجيه .\r\nتوضيح : « ابو حبيب ناجيه بن أبى عماره حالش مجهول است ، و چون عبد الله بن - مغيره كه از اصحاب اجماع است در طريق اوست رواياتش در نزد كسانى كه روايات اصحاب اجماع را ارج مىنهند معتبر است » .\r\nو آنچه در آن از اسماعيل ( بن عبد الرّحمن كوفى ) جعفى آمده است ، پس روايت كرده‌ام آن را از محمّد بن علىّ ما جيلويه - رضى الله عنه - از عمويش محمّد بن أبى - القاسم از احمد بن محمّد بن خالد از پدرش از محمّد بن سنان ، و صفوان بن يحيى از\r\n","description":"","footnote":"","page_name":" 457 ","page_number":457},
  {"content":"\r\nاسماعيل بن عبد الرحمن جعفى كوفى .\r\nتوضيح : « اسماعيل بن عبد الرحمن جعفى كوفى تابعى و از اصحاب امام صادق عليه السّلام و از عامر بن واثله و امام باقر عليه السّلام نيز حديث شنيده است ، و در زمان حيات حضرت صادق وفات يافته ، و او را از فقهاء شمرده‌اند ، و پاره هاى او را با اسماعيل بن جابر جعفى متّحد دانند لكن بسيار بعيد مىنمايد ، و طريق مؤلَّف به او صحيح است » .\r\nو آنچه در آن از حفص بن سالم آمده است ، پس روايت كرده‌ام آن را از پدرم - رضى الله عنه - از سعد بن عبد الله از محمّد بن حسين بن أبى الخطَّاب از جعفر بن بشير از حمّاد بن عثمان از حفص أبى ولَّاد بن سالم الكوفى و او مولى است .\r\nتوضيح : « ابو ولَّاد حفص بن سالم حنّاط كوفى از وابستگان بنو جعف است ، او ثقه و صاحب اصل و از اصحاب امام صادق عليه السّلام مىباشد ، و طريق مؤلَّف به وى صحيح است ، و در عنوان ديگرى كه خواهد آمد طريقش حسن است » .\r\nو آنچه در آن از وهيب بن حفص آمده است ، پس روايت كرده‌ام آن را از محمّد بن - على ما جيلويه - رضى الله عنه - از عمويش محمّد بن ابى القاسم از محمّد بن علىّ همدانى از وهيب بن حفص كوفى كه معروف است به منتوف .\r\nتوضيح : « وهيب بن حفص ابو علىّ جريرى اسدى نخّاس ثقه و داراى تصانيفى است ، و از اين رو او را منتوف گويند كه با دست ريش خود را شانه ميزده و موى آن را\r\n","description":"","footnote":"","page_name":" 458 ","page_number":458},
  {"content":"\r\nمىكنده ، طريق مؤلَّف به او بوجود محمّد بن علىّ همدانى ضعيف است » .\r\nو آنچه در آن از ابراهيم بن ميمون آمده است ، پس روايت كرده‌ام آن را از محمّد بن - حسن - رضى الله عنه - از حسين بن حسن بن آبان از حسين بن سعيد از حمّاد بن - عيسى از معاوية بن عمّار از ابراهيم بن ميمون فروشندهء لباسهاى هراتى از وابستگان آل زبير .\r\nتوضيح : « ابراهيم بن ميمون مجهول الحال است ، و مؤلَّف در مجلَّد سوّم كتاب تحت رقم 2363 و 2815 از ابن مسكان از او روايت مىكند و طريق مؤلَّف به ابن - مسكان صحيح است ، ولى در اينجا بوجود حسين بن حسن بن ابان طريق حسن است هر چند ابن داود او را توثيق كرده و علَّامه طرقى را كه وى در آن است تصحيح نموده است » .\r\nو آنچه در آن از داود بن حصين - بضمّ حاء مهمله - آمده است ، پس روايت كرده‌ام آن را از پدرم و محمّد بن حسن - رضي الله عنهما - از سعد بن عبد الله از محمّد ابن حسين بن ابى الخطَّاب از حكم بن مسكين از داود بن حصين اسدى كه از وابستگان آنهاست .\r\nتوضيح : « داود بن حصين اسدى كه عرب غير خالص و از موالى است ، وى اهل كوفه و واقفى مذهب و موثّق ، و داراى كتاب مىباشد و طريق مؤلَّف به وى ضعيف است به حكم بن مسكين » .\r\nو آنچه در آن از ابى بكر بن أبى سمّال آمده است ، پس روايت كرده‌ام آن را از محمّد بن حسن - رضى الله عنه - از حسين بن حسن بن آبان از حسين بن سعيد از\r\n","description":"","footnote":"","page_name":" 459 ","page_number":459},
  {"content":"\r\nفضالة از عثيم از ابى بكر بن أبى سمال .\r\nتوضيح : « ابراهيم ابو بكر بن أبى سمّال - يا سماك - واقفى مذهب و داراى كتاب و موثّق است و طريق مؤلَّف به وى به عثيم و حسين بن حسن بن أبان ضعيف است » .\r\nو آنچه در آن از زياد بن مروان قندى آمده است ، پس روايت كرده‌ام آن را از پدرم - رضى الله عنه - از سعد بن عبد الله از محمّد بن عيسى بن عبيد ، و يعقوب بن - يزيد ، از زياد بن مروان قندى .\r\nتوضيح : « زياد بن مروان قندى انبارى واقفى مذهب و داراى كتاب است ، و او از كسانى مىباشد كه نصّ بر حضرت رضا عليه السّلام را از موسى بن جعفر عليهما السّلام شنيده بودند ، و او اظهار آن را كرد ولى بعد مخالفت نمود ، و گفته‌اند اموالى از موسى عليه السّلام در اختيار او بود كه به هفتاد هزار دينار ميرسيد براى تصاحب كردن آن منكر وفات موسى بن جعفر عليهما السّلام گشت و سبب وقفش اين شد ، طريق مؤلَّف به او صحيح است » .\r\nو آنچه در آن از ابو المغرا حميد بن مثنّاى عجلى آمده است ، پس روايت كرده‌ام آن را از پدرم - رحمه الله - از سعد بن عبد الله از محمّد بن حسين بن أبى الخطَّاب از عثمان بن عيسى از ابى المغرا حميد بن المثنى العجلى ، وى عرب خالص و از اهل كوفه و ثقه و صاحب كتابى است .\r\nتوضيح : « ابو المغرا حميد بن مثنّاى عجلى ، وى ثقه است به اجماع رجاليّون ، و\r\n","description":"","footnote":"","page_name":" 460 ","page_number":460},
  {"content":"\r\nصاحب اصلى است از اصول ، و از امامان حضرت كاظم و حضرت رضا عليهما السّلام روايت مىكند ، و در طريق مؤلَّف به وى عثمان بن عيسى واقفى است و توثيق نشده » .\r\nو آنچه در آن از معاوية بن شريح آمده است ، پس روايت كرده‌ام آن را از پدرم - رضى الله عنه - از سعد بن عبد الله از احمد بن محمّد بن عيسى از عثمان بن عيسى از معاوية بن شريح .\r\nتوضيح : « معاوية بن شريح داراى كتابى است كه ابن ابى عمير از وى روايت كرده است ، و طريق مؤلف به او به عثمان بن عيسى كه واقفى غير موثّق است ، ضعيف است ، و عجب آنست كه علامه - رحمه الله - طريق سابق را بوجود او قوى مىداند و در اينجا صحيح با اينكه او را در قسم ضعفاى خلاصه آورده است » .\r\nو آنچه در آن از سليمان بن داود منقرى آمده است ، پس روايت كرده‌ام آن را از پدرم - رضى الله عنه - از سعد بن عبد الله از قاسم بن محمّد اصفهانى از سليمان بن داود منقرى معروف به ابن شاذكونى .\r\nتوضيح : « سليمان بن داود منقرى ابو ايّوب شاذكونىّ كه به ظاهر عامّى مىنمايند ، و خطيب بغدادى در تاريخ گويد : « سليمان بن داود بن بشر بن زياد ابو ايّوب منقرى بصرى معروف بشاذكونى حافظ و مكثر - بسيار حديث - به بغداد آمد و با محدّثين و حفّاظ مشهور همصحبت بود و از آنجا به اصفهان رفت و در آنجا اقامت گزيد ، و احاديثش در آنجا نشر يافت « و ابن اثير در لباب گويد : « نسبت شاذكونى به جهت شاذكونه كه ( لباس ضخيم يا حصير ) كه بتجارت به يمن مىبردند بوده است و مشهور است به آن ابو ايّوب سليمان بن داود بن بشر بن زياد منقرى است ، با اينكه گويد :\r\n","description":"","footnote":"","page_name":" 461 ","page_number":461},
  {"content":"\r\nدانشمند در حديث بود ضعيف است وى در جمادى الاولى سنهء 234 بدرود حيات گفته است » . و شيخ - رحمه الله - گويد : وى صاحب كتابى است ، و نجاشى گويد : ثابت نيست كه وى از ما باشد ، جز اينكه او از بسيارى از اصحاب ما از جعفر بن محمّد عليهما السّلام روايت مىكند ، و او ثقه است ، و خطيب از بخارى نقل كرده است كه گفته است او نزد من از هر ضعيفى ضعيفتر است ، و از يحيى بن معين نقل كرده كه گفته است : « وى حديث وضع مىكرده » . حقير گويد : اين تضعيفات جمله براى آنست كه وى از روات شيعه و ائمّهء معصومين عليهم السّلام روايت مىكرده ، و تعصّبات مذهبى و قومى همه جا كار خلاف حقّ خود را انجام مىدهد ، و توثيقات و تضعيفات رجاليّون عامّه بر اساس تعصّب استوار است و نزد مردان خدا ترس و جانبدار حقّ پشيزى ارزش نداشته و نخواهد داشت ، بارى طريق مؤلَّف به وى بوجود قاسم بن - محمّد اصفهانى معروف بكاسولا ضعيف است ، و اينكه مؤلَّف گفته است ابن - شاذكونى و در فهرست نجاشى لفظ ابن ندارد مهمّ نيست زيرا در اصل لقب پدر او بوده است » .\r\nو آنچه در آن از ربعيّ بن عبد الله آمده است ، پس روايت كرده‌ام آن را از پدرم - رضى الله عنه - از سعد بن عبد الله و حميرى هر دو از احمد بن محمّد بن عيسى از حسين - بن سعد از حمّاد بن عيسى از ربعيّ بن عبد الله بن جارود الهذلي و وى عرب خالص و از اهل بصره است .\r\nتوضيح : « ربعى - بكسر راء بىنقطه و سكون باء يك نقطه - ابن عبد الله بن جارود بن ابى سبرة الهذلى بصرى است و از اصحاب امام صادق و امام كاظم عليهما السّلام است ، و صاحب يك اصل از اصول چهار صدگانه است ، و عامة و خاصة او را در كتب رجال عنوان كرده و او را از ثقات شمرده‌اند و طريق مؤلَّف به او صحيح است » .\r\n","description":"","footnote":"","page_name":" 462 ","page_number":462},
  {"content":"\r\nو آنچه در آن از عبد العظيم بن عبد الله حسنى آمده است ، پس روايت كرده‌ام آن را از محمّد بن موسى بن متوكَّل - رضى الله عنه - از على بن حسين سعدآبادى از احمد بن - أبى عبد الله برقى از عبد العظيم بن عبد الله حسنى و او مرضيّ است - يعنى از كسانيست كه صحيح العقيده است و اصحاب از احاديث وى راضى هستند و بدان عمل مىكنند - و نيز روايت كرده‌ام آن را از على بن احمد بن موسى - رحمه الله - از محمد ابن ابى عبد الله كوفى از سهل بن زياد الآدمى از عبد العظيم .\r\nتوضيح : « نسب عبد العظيم چنان كه در رجال نجاشى آمده چنين است :\r\nعبد العظيم بن عبد الله بن علىّ بن الحسن بن زيد بن الحسن بن علىّ بن ابى طالب عليهما السّلام . ابو عبد الله غضائرى روايت كرده است از علىّ بن حسين سعدآبادى از جعفر بن محمّد بن قولويه از احمد بن محمد بن خالد برقى كه گفت عبد العظيم در حال فرار از حاكم زمان به شهر رى وارد شد و در سردابى در خانهء مردى از شيعيان كه در محلَّهء غرباء بود منزل كرد ، و در آنجا مشغول به عبادت ميبود ، روزها را روزه مىگرفت ، و شبها به نماز و راز و نياز مىپرداخت ، و در تاريكى شب پنهانى بيرون مىشد و قبرى كه اكنون مقابل قبر اوست و فاصله اش قدمى چند بيش نيست زيارت مىكرد و ميگفت اين قبر يكى از فرزندان موسى بن جعفر عليهما السّلام است ، و مدّت زمانى در آن سرداب مىزيست و شيعيان تك تك از او خبر مىيافتند تا اينكه بيشتر شيعيان آن ناحيه با وى آشنا شدند ، تا اينكه مردى از آنان در خواب رسول خدا صلَّى الله عليه و آله را ديد كه به دو فرمود : مردى از فرزندان من جنازه اش را از محلَّهء غريبان خواهند آورد و در باغ عبد الجبّار بن عبد الوهّاب در كنار درخت سيبى كه در آنجاست دفن خواهند نمود و بدان مكان با دست اشاره كرد ، مرد چون برخاست بسوى باغ عبد الجبّار رفت تا محلّ قبر و آن درخت سيب را از صاحب و مالكش خريدارى كند ،\r\n","description":"","footnote":"","page_name":" 463 ","page_number":463},
  {"content":"\r\nصاحب باغ پرسيد اين را براى چه مىخواهى ؟ گفت : چنين خوابى ديده‌ام و قصّه را بيان كرد ، مرد صاحب باغ گفت : من خود نيز چنين خوابى ديده‌ام مكان اين درخت و همهء باغ را وقف آن سيّد و شيعيان كرده‌ام كه در آن دفن شوند ، چندى بعد عبد العظيم - رحمه الله - مريض شده ، در گذشت و هنگامى كه او را براى غسل برهنه مىكردند در جيب آن رقعه اى يافتند كه در آن چنين مرقوم بود : من ابو القاسم عبد العظيم بن عبد الله بن علىّ بن حسن بن زيد بن حسن بن علىّ بن ابى طالب عليهما السّلام هستم . و اما طريق مؤلَّف به وى بسيار است ، و آنچه در اينجا ذكر شده اوّلى قوى است و دوّمى ضعيف است به وجود سهل بن زياد آدمى » .\r\nو آنچه در آن از داود بن سرحان آمده است ، پس روايت كرده‌ام آن را از پدرم و محمد بن حسن - رحمهما الله - از سعد بن عبد الله از احمد بن محمّد بن عيسى از احمد بن - محمد بن ابى نصر بزنطى ، و عبد الرّحمن بن ابى نجران از داود بن سرحان عطَّار كوفى .\r\nتوضيح : « داود بن سرحان - بكسر سين بىنقطه - مولى است ، و كوفى و ثقه و از اصحاب ابى عبد الله صادق و موسى بن جعفر عليهما السّلام است ، و داراى كتابى است ، و طريق مؤلف به او صحيح است » .\r\nو آنچه در آن از معلَّى بن خنيس آمده است ، پس روايت كرده‌ام آن را از پدرم - رحمه الله - از سعد بن عبد الله از احمد بن محمّد بن عيسى از عبد الرحمن بن أبى نجران از حمّاد بن عيسى از مسمعى از معلَّى بن خنيس و او مولى و وكيل نفقات عيال امام صادق عليه السّلام و كوفى و بزّاز بود ، و داود بن على - حاكم مدينه - او را بقتل\r\n","description":"","footnote":"","page_name":" 464 ","page_number":464},
  {"content":"\r\nرسانيد .\r\nتوضيح : « معلَّى بن خنيس - بضمّ خاء معجمه و فتح نون - از قوّام و كارگزاران امام صادق عليه السّلام ميبوده ، قبلا از وابستگان بنى اسد بوده ، وى داراى كتابى است و نجاشى او را تضعيف نموده ، و جمعى او را مدح كرده‌اند ، و چون سبب تضعيف نجاشى ذكر نشده است ، با اخبار مدح منافات ندارد زيرا ممكن است ضعف از جهت عدم حسن حافظه باشد نه بىپروا بودن شخص ، لذا با ممدوح بودن تعارضى ندارد ، و ممكن است مردى صحيح العقيده و راستگو بوده لكن داراى حافظه قوى نبوده و سهو و نسيان بسيار داشته لذا تضعيف شده است ، و روايت است كه امام صادق عليه السّلام شبى در حقّ داود بن علىّ نفرين كرد و همان شب او هلاك شد ، بارى طريق مؤلَّف به او صحيح است ، اگر مراد به مسمعى مسمع بن عبد الملك باشد و اگر مراد محمد بن عبد الله مسمعى باشد حسن ، و چنانچه مراد عبد الله بن عبد الرحمن بصرى غالى باشد ضعيف است ، ولى روايت عبد الله بن عبد الرحمن از معلَّى به نظر بسيار بعيد ميرسد ، على اىّ حال مسمعى در سند مشترك ميان ثقه و حسن و ضعيف است و تمييز آن مشكل » .\r\nو آنچه در آن از ابراهيم بن أبى البلاء آمده است ، پس روايت كرده‌ام آن را از پدرم - رحمه الله - از عبد الله بن جعفر حميرى از محمّد بن حسين بن أبى الخطَّاب از ابراهيم بن ابى البلاد و او كنيه اش ابو اسماعيل است .\r\nتوضيح : « ابراهيم بن يحيى - ابى البلاد - ثقه و اهل كوفه و از اصحاب امام صادق و موسى بن جعفر عليهما السّلام است ، و صاحب اصلى از اصول اربعمائة\r\n","description":"","footnote":"","page_name":" 465 ","page_number":465},
  {"content":"\r\nمىباشد ، و طريق مؤلَّف به وى صحيح است » .\r\nو آنچه در آن از ابى ولَّاد حنّاط آمده است ، پس روايت كرده‌ام آن را از پدرم - رضى الله عنه - از سعد بن عبد الله از هيثم بن ابى مسروق نهدى از حسن بن محبوب از ابى ولَّاد حنّاط ، و نامش حفص بن سالم و از وابستگان بنى مخزوم است .\r\nتوضيح : « اين شخص سابقا بعنوان حفص بن سالم يا ذكر طريقى صحيح گذشت ، و طريق او در اينجا حسن است » .\r\nو آنچه در آن از محمد بن خالد برقى آمده است ، پس روايت كرده‌ام آن را از محمّد ابن حسن - رضى الله عنه - از محمّد بن حسن صفّار از محمّد بن خالد برقى .\r\nتوضيح : « محمّد بن خالد - ابو عبد الله - برقى منسوب به برق رود قم است ، و شيخ در رجال او را از اصحاب ابو الحسن علىّ بن موسى عليهما السلام شمرده و ثقه اش ميداند ، ولى ابن داود گفته است او از اصحاب موسى بن جعفر عليهما السلام است ، و نجاشى نيز گفته است وى در حديث ضعيف و داراى چندين كتاب است ، كه فرزندش احمد از او روايت مىكند و به نظر چنان ميرسد كه منافاتى ميان قول شيخ و نجاشى - رحمة الله عليهما - نيست ، زيرا مراد نجاشى - چنان كه از كلام و لحن آن پيداست - آنست كه چون از ضعفا بسيار نقل مىكند اعتمادى به احاديثش نيست ، نه آنكه او خود ضعيف است ، و مراد شيخ خود اوست نه احاديثش » .\r\nو آنچه در آن از سيف تمّار آمده است ، پس روايت كرده‌ام آن را از محمّد بن - موسى بن متوكَّل - رحمه الله - از علىّ بن حسين سعدآبادى از احمد بن ابى عبد الله برقىّ\r\n","description":"","footnote":"","page_name":" 466 ","page_number":466},
  {"content":"\r\nاز حسن بن محبوب از حسن بن رباط از سيف تمّار .\r\nتوضيح : « سيف بن سليمان تمّار ابو الحسن كوفى و ثقه و از اصحاب امام صادق عليه السلام است و كتابى دارد كه محمّد بن ابى حمزه آن را روايت كرده است ، و سعدآبادى و حسن بن رباط در طريق هر دو مهمل و غير مذكورند » .\r\nو آنچه در آن از زكريّا بن آدم آمده است ، پس روايت كرده‌ام آن را از احمد بن زياد بن جعفر همدانى - رضى الله عنه - از على بن ابراهيم از احمد بن اسحاق بن سعد از زكريّا ابن آدم قمّى صحابى حضرت رضا عليه السلام .\r\nتوضيح : « زكريّا بن آدم بن عبد الله بن سعد الأشعريّ قمّى ثقه و جليل القدر و عظيم الشأن و بزرگوار است و او همانست كه يك بار در سفر حجّ در راه مكَّه هم محمل حضرت رضا عليه السلام بوده ، و از علىّ بن مسيّب همدانى كه خود از ثقات است نقل كرده‌اند كه گفت : به ابى الحسن عليّ بن موسى عليهما السّلام عرضه داشتم راه من بمدينه بسيار دور است و نميشود كه هر گاه كه لازم شود خود را بشما برسانم . بفرمائيد از چه كسى احكام دينم را بپرسم ، امام عليه السلام فرمود :\r\n« از زكريّا بن آدم قمّى المأمون على الدّين و الدّنيا » آنكه در دين و دنيا مورد اعتماد است : بارى طريق مؤلف به او صحيح است ، و قبر وى در قم در كنار قبر ابو جرير بن ادريس أشعرى و آدم بن اسحاق اشعرى است كه آنجا موسوم مىباشد به شيخان » .\r\nو آنچه در آن از بحر سقّاء آمده است ، پس روايت كرده‌ام آن را از پدرم - رضى الله عنه - از سعد بن عبد الله از ابراهيم بن مهزيار از برادرش علىّ از حمّاد بن عيسى از حريز از بحر سقّاء و او بحر بن كثير است .\r\nتوضيح : « وى بحر بن كنيز - بنون و زاى منقوط - سقّاى بصرى باهلى است ، ابن -\r\n","description":"","footnote":"","page_name":" 467 ","page_number":467},
  {"content":"\r\nسعد كاتب واقدى وى را در طبقات و ابن قايماز ذهبى در ميزان الاعتدال و ابن حجر عسقلانى در تهذيب التهذيب او را عنوان كرده‌اند و در ذيل تاريخ طبرى آمده است كه بحر بن كنيز سقّاى باهلى كنيه اش ابو الفضل و از ساكنين بصره بوده است ، و در همان جا در سنهء 160 وفات يافته است ، و از كسانيست كه برواياتش اعتمادى نيست ، و عسقلانى از جماعتى از علماء ضعف او را نقل كرده است ، و ظاهرا لفظ « كثير » در نسخه ها تصحيف « كنيز » است ، و اين شخص از معاريف روات اهل سنّت است و چون رواياتى از طريق شيعه دارد او را تضعيف كرده و متروك گفته‌اند ، بارى طريق مؤلَّف به وى صحيح است » .\r\nو آنچه در آن از جابر بن اسماعيل آمده است ، پس روايت كرده‌ام آن را از پدرم - رحمه الله - از سعد بن عبد الله از سلمة بن خطَّاب از محمّد بن اللَّيث از جابر بن - اسماعيل .\r\nتوضيح : « جابر بن اسماعيل در كتب رجال قدماى ما عنوان نشده است ، ولى در كتب رجاليّهء عامّه شخصى بنام جابر بن اسماعيل كه كنيه اش ابو عبّاد است و نسبتش حضرمى مصرى است ذكر شده است ، و از نظر طبقه موافقاند چون هر دو در نيمهء اوّل قرن دوّم بوده‌اند و اتّحادشان چندان دور نيست بلكه قريب نيز هست ، بهر حال طريق مؤلَّف به او ضعيف است بسلمة بن خطَّاب علاوه بر اينكه محمّد بن ليث هم مهمل است » .\r\nو آنچه در آن از ابو جرير بن ادريس آمده است ، پس روايت كرده‌ام آن را از محمد ابن علىّ ما جيلويه - رضى الله عنه - از علىّ بن ابراهيم بن هاشم از پدرش از ابى جرير ابن ادريس صحابى موسى بن جعفر عليهما السلام .\r\n","description":"","footnote":"","page_name":" 468 ","page_number":468},
  {"content":"\r\nتوضيح : « زكريّا بن ادريس ابو جرير قمّى اشعرى پسر عموى زكريّا بن آدم اشعرى است كه سابقا گذشت و ثقه و جليل القدر ، و داراى كتابى است كه برقى از او روايت كرده است و حضرت رضا عليه السلام براى او طلب رحمت فرموده ، و طريق مؤلَّف به او حسن است » .\r\nو آنچه در آن از زكريّاى نقّاض آمده است ، پس روايت كرده‌ام آن را از پدرم - رحمه الله - از محمّد بن يحيى از محمّد بن احمد از علىّ بن اسماعيل از صفوان بن يحيى از عبد الله بن مسكان از ابو العبّاس فضل بن عبد الملك از زكريّاى نقّاض ، و او زكريّا بن - مالك جعفى است .\r\nتوضيح : « وى به زودى تحت عنوان زكريّا بن مالك الجعفى خواهد آمد با اختلاف طريق » .\r\nو آنچه در آن از معروف بن خرّبوذ آمده است ، پس روايت كرده‌ام آن را از پدرم - رضى الله عنه - از سعد بن عبد الله از احمد بن محمّد بن عيسى از حسن بن - محبوب از مالك بن عطيّهء احمسى از معروف بن خرّبوذ مكَّى .\r\nتوضيح : « معروف بن خرّبوذ - بتشديد راء و آخرش ذال با نقطه - مكَّى و قرشى است بولاء و از امام صادق و پدر و جدّش على بن الحسين عليهم السلام روايت مىكند ، و از اصحاب اجماع مىباشد ، و ابن حجر عسقلانى او را در تقريب عنوان كرده و گويد : صدوق است و نيز ابن حبّان او را از ثقات شمرده ، وى اصلا كوفى است ، و رواياتى در مدح او آمده است و روايات ضعيفى در ذمّ او ، و طريق مؤلَّف به او صحيح است . و علامه حلَّى - رحمه الله - طريق را حسن داند » .\r\n","description":"","footnote":"","page_name":" 469 ","page_number":469},
  {"content":"\r\nو آنچه در آن از سعيد أعرج آمده است ، پس روايت كرده‌ام آن را از پدرم - رضى الله عنه - از سعد بن عبد الله از احمد بن محمّد بن عيسى از احمد بن محمّد بن أبى نصر بزنطى از عبد الكريم بن عمرو خثعمى از سعيد بن عبد الله أعرج كوفى .\r\nتوضيح : « سعيد بن عبد الله يا عبد الرحمن اعرج سمّان كنيه اش ابو عبد الله است و از وابستگان تيم و كوفى و ثقه است و از امام صادق عليه السلام روايت مىكند ، و داراى كتابى است ، و طريق مؤلَّف به وى بعبد الكريم بن عمرو واقفى موثّق و قوى است ، و چون راوى او احمد بزنطى است ممكن است كه سند را تصحيح كنيم » .\r\nو آنچه در آن از عليّ بن عطيّه آمده است ، پس روايت كرده‌ام آن را از پدرم - رحمه الله - از سعد بن عبد الله از احمد بن محمّد بن عيسى از علىّ بن حسّان از علىّ بن عطيّهء أصمّ حنّاط كوفى .\r\nتوضيح : « علىّ بن عطيّهء حنّاط از اصحاب امام صادق عليه السلام وثقه است ، و علىّ بن حسّان أبو الحسين قصير واسطى است كه از ثقات است ، نه على بن حسّان هاشمى ضعيف و غالى ، زيرا وى جز از عمويش عبد الرحمن بن كثير هاشمى از ديگرى روايت نمىكند ، و توضيح آن خواهد آمد ، پس بنا بر اين طريق صحيح است » .\r\nو آنچه در آن از معمر بن خلَّاد آمده است ، پس روايت كرده‌ام آن را از محمّد بن - موسى بن متوكَّل ، و محمّد بن علىّ ماجيلويه ، و احمد بن زياد بن جعفر همدانى - رضى الله عنهم - از علىّ بن ابراهيم بن هاشم از پدرش از معمر بن خلَّاد .\r\n","description":"","footnote":"","page_name":" 470 ","page_number":470},
  {"content":"\r\nتوضيح : « معمر - كجعفر - ابن خلَّاد - بشدّ لام - از اصحاب ابو الحسن علىّ بن - موسى عليهما السلام بوده و ثقه و داراى كتاب مىباشد ، و طريق مؤلَّف به وى حسن است » .\r\nو آنچه در آن از هارون بن حمزهء غنوى آمده است ، پس روايت كرده‌ام آن را از محمّد بن حسن - رحمه الله - از محمّد بن حسن صفّار از محمّد بن حسين بن ابو الخطَّاب از يزيد بن اسحاق شعر از هارون بن حمزة غنوى .\r\nتوضيح : « هارون بن حمزهء غنوى صيرفى كوفى از اصحاب امام باقر و امام صادق عليهما السلام بوده و ثقه و مورد اعتماد و داراى كتابى است ، و طريق مؤلَّف به او نزد علَّامهء حلَّى صحيح است و لكن يزيد بن اسحاق صريحا توثيق نشده است » .\r\nو آنچه در آن از جعفر بن بشير بجلى آمده است ، پس روايت كرده‌ام آن را از پدرم - رضى الله عنه - از سعد بن عبد الله از محمّد بن حسين بن أبى الخطَّاب از جعفر بن بشير بجلى .\r\nتوضيح : « جعفر بن بشير الوشّاء ابو محمّد بجلى ثقه و جليل القدر و از اصحاب على ابن موسى عليهما السلام مىباشد ، نجاشى گويد : او از زهّاد و عبّاد و شب زنده داران اصحاب ما است ، و در ابواء سنه 208 در گذشته است ، شيخ گويد : او داراى كتابى است كه محمّد بن الحسين زيّات از وى روايت كرده است ، و كتاب ديگرى دارد كه روايات امام صادق عليه السلام را از طريق حضرت رضا عليه السلام نقل مىكند ، و طريق مؤلف به وى صحيح است » .\r\nو آنچه در آن از حفص بن غياث آمده است ، پس روايت كرده‌ام آن را از پدرم -\r\n","description":"","footnote":"","page_name":" 471 ","page_number":471},
  {"content":"\r\nرضى الله عنه - از سعد بن عبد الله از احمد بن ابى عبد الله از پدرش از حفص بن - غياث ، و نيز روايت كرده‌ام آن را از على بن احمد بن موسى - رحمه الله - از محمّد بن أبى - عبد الله از محمّد بن أبى بشير كه گفت حديث كرد ما را حسين بن هيثم و او گفت :\r\nحديث كرد ما را سليمان بن داود منقرى از حفص بن غياث ، و نيز روايت كرده‌ام آن را از پدرم - رضى الله عنه - از سعد بن عبد الله از قاسم بن محمّد اصفهانى از سليمان بن داود منقرى از حفص بن غياث قاضى .\r\nتوضيح : « حفص بن غياث بن طلق بن معاويهء نخعى ابو عمر كوفى قاضى ، عامّى مذهب است ، و داراى كتابيست كه از امام صادق و موسى بن جعفر عليهما السلام روايت مىكند و بر كتابش اعتماد كرده‌اند ، وى منصب قضاء را در شرق بغداد از هارون پذيرفت ، و سپس منصب قضاوت كوفه را متصدّى شد و در همان جا از دنيا رفت ، وى توثيق صريح نشده است لكن شيخ در عدّة الاصول فرموده اماميّه بروايات حفص بن غياث و غير او از عامّه با شرائطى اگر از ائمّهء ما عليهم السلام نقل كنند ، عمل مىكنند . و عامّه وى را در كتب رجالى خود عنوان كرده و توثيق نموده‌اند ، و طريق اوّل مؤلَّف به او صحيح است هر چند برقى و پدرش در آن است ، و طريق دوّم مجهولانى از عامّه در آنست ، و طريق سوّم نيز قاسم بن محمّد اصفهانى و سليمان بن داود منقرى عامّى در آن است » .\r\nو آنچه در آن از علىّ بن رئاب آمده است ، پس روايت كرده‌ام آن را از پدرم و محمّد بن حسن - رحمهما الله - از سعد بن عبد الله و حميرى از احمد بن محمّد بن عيسى و\r\n","description":"","footnote":"","page_name":" 472 ","page_number":472},
  {"content":"\r\nابراهيم بن هاشم هر دو از حسن محبوب از على بن رئاب .\r\nتوضيح : « علىّ بن رئاب - بكسر راء - كوفى و از وابستگان بنى سعد است و كنيه اش ابو الحسن و لقبش طحّان مىباشد ، و ثقه و بزرگوار و از دانشمندان بنام اماميّه است ، همچنان كه برادرش يمان بن رئاب از علماى معروف خوارج است ، و مسعودى در مروج الذّهب در اواخر احوال عمر بن عبد العزيز بمناسبتى ذكر خوارج را بميان آورده و گويد : يمان بن رئاب از بزرگان علماى خوارج بود ، و برادرش علىّ بن رئاب از بزرگان علماى رافضه و سالى سه روز نزد هم آمده به مناظره و بحث مىپرداختند و هيچ كدام تسليم ديگرى نمىشد و بدون سلام و خداحافظى جدا مىشدند و ديگر با هم سخن نمىگفتند تا بار ديگر حتّى از سلام نيز دريغ مىداشتند ، و علىّ بن رئاب همانست كه حسن بن محبوب در هر حديثى كه از وى مينوشت پدرش يكدرهم به او عطا ميكرد ، بارى طريق مؤلَّف به علىّ بن رئاب صحيح است » .\r\nو آنچه در آن از عبد الرّحمن بن كثير هاشمى آمده است ، پس روايت كرده‌ام آن را از محمّد بن الحسن - رضى الله عنه - عن محمّد بن حسن صفّار از علىّ بن حسّان الواسطى از عمويش عبد الرحمن بن كثير هاشمى .\r\nتوضيح : « لفظ » واسطى « بعد از ذكر » علىّ بن حسّان « اشتباه است ، و صحيح آن » علىّ بن حسّان هاشمى « است زيرا چنان كه گذشت اوست كه تنها از عمويش روايت مىكند ، و عبد الرحمن و برادرزاده اش هر دو ضعيفاند » .\r\nو آنچه در آن از سليمان بن ديلمىّ آمده است ، پس روايت كرده‌ام آن را از پدرم و محمّد بن حسن - رحمهما الله - از سعد بن عبد الله از عبّاد بن سليمان از محمّد بن - سليمان از پدرش سليمان ديلمى .\r\n","description":"","footnote":"","page_name":" 473 ","page_number":473},
  {"content":"\r\nتوضيح : « سليمان بن عبد الله ، ابو محمّد ديلمى اهل كوفه است و براى تجارت به خراسان مىرفته و بردگان ديلمى را خريدارى مىكرده و مىفروخته از اين رو او را ديلمى گفته‌اند ، و گويند : وى غالى و كذّاب است و همچنين فرزندش محمّد ، و به متفرّدات او عمل نمىكنند ، و او داراى كتابى است كه پسرش محمّد از او روايت مىكند ، و طريق مؤلَّف به او ضعفش واضح است » .\r\nو آنچه در آن علىّ بن فضل واسطى آمده است ، پس روايت كرده‌ام آن را از پدرم - رحمه الله - از على بن ابراهيم از پدرش از علىّ بن فضل واسطى صاحب حضرمى رضا عليه السلام .\r\nتوضيح : « علىّ بن فضل ابو الحسن الخزّاز كوفى است و داراى كتابى است موسوم بنوادر ، نجاشى وى را عنوان كرده ولى معيّن نكرده است كه از اصحاب كدام يك از معصومين عليهم السلام ميبوده ، ولى شيخ يك بار در اصحاب امام صادق عليه السلام و يك بار در اصحاب امام هشتم وى را ذكر كرده است ، و در فهرست گويد : علىّ بن - فضل ، يا بنا بر بعضى نسخ فضيل داراى رواياتى است ، و تعدّد بعيد است و ابراهيم بن - هاشم با يك واسطه نمىتواند از حضرت صادق عليه السلام روايت كند لذا بايد همان كس باشد كه از ابو الحسن الرضا عليه السلام روايت مىكند ، و طريق مؤلَّف به او حسن است » .\r\nو آنچه در آن از موسى بن قاسم بجلى آمده است ، پس روايت كرده‌ام آن را از پدرم و محمد بن حسن - رضى الله عنهما - از سعد بن عبد الله از فضل بن عامر و احمد بن - محمّد بن عيسى از موسى بن قاسم بجلى .\r\nتوضيح : « موسى بن قاسم بن معاويهء بجلى عربى اصيل و از اهل كوفه است و ثقه و جليل و واضح الحديث و درست اعتقاد و از اصحاب حضرت رضا عليه السلام\r\n","description":"","footnote":"","page_name":" 474 ","page_number":474},
  {"content":"\r\nبوده ، وى صاحب سى كتاب است ، و طريق مؤلَّف به او صحيح است » .\r\nو آنچه در آن از يونس بن عمّار آمده است ، پس روايت كرده‌ام آن را از پدرم - رحمه الله - از سعد بن عبد الله از احمد بن أبى عبد الله از حسن بن محبوب از مالك بن عطيّه از أبى الحسن يونس بن عمّار بن فيض صيرفى تغلبي كوفى ، و وى برادر اسحاق بن عمّار است .\r\nتوضيح : « كلينى در كافى باب شدة ابتلاء المؤمن خبرى نقل كرده كه دلالت بر كمال ايمان و اخلاص يونس بن عمّار صيرفى و خضوع او در نزد امام صادق عليه السلام مىكند ، و طريق مؤلَّف به او صحيح است هر چند راجع به برقىّ سخن است » .\r\nو آنچه در آن از محمّد بن احمد بن يحيى بن عمران الأشعرى آمده است ، پس روايت كرده‌ام آن را از پدرم و محمّد بن حسن - رحمهما الله - از محمّد بن يحيى العطَّار ، و احمد بن - ادريس هر دو از محمّد بن احمد بن يحيى بن عمران اشعرى .\r\nتوضيح : « ابو جعفر محمّد بن احمد بن يحيى اشعرى قمّى فردى است ثقه و بزرگوار و داراى كتابى است موسوم به نوادر الحكمة كه نزد مشايخ حديث قم معروف بوده به دبّة الشّبيب ، و آن صندوق بوده كه داراى خانه هاى متعدّد و هر كس از شبيب ، هر نوع روغنى مىخواسته يا عطرى ، از آن بيرون مىآورده و به مشترى مىداده ، و كتاب نوادر او را از كثرت مطالب مختلف بدان تشبيه كرده‌اند ، وى داراى كتاب ديگرى نيز هست ، و طريق مؤلَّف به او صحيح است » .\r\n","description":"","footnote":"","page_name":" 475 ","page_number":475},
  {"content":"\r\nو آنچه در آن از هارون بن خارجه آمده است ، پس روايت كرده‌ام آن را از پدرم - رضى الله عنه - از سعد بن عبد الله از احمد بن أبى عبد الله از محمّد بن علىّ كوفى از عثمان بن عيسى از هارون بن خارجهء كوفى .\r\nتوضيح : « هارون بن خارجه صيرفى مولى و از اهل كوفه مىباشد و داراى كتاب و ثقه است ، و طريق مؤلَّف به وى به محمّد بن علىّ كه ظاهرا ابو سمينه صيرفى است ضعيف است » .\r\nو آنچه در آن از محمّد بن خالد قسري آمده است ، پس روايت كرده‌ام آن را از جعفر بن محمّد بن مسرور - رحمه الله - از حسين بن محمّد بن عامر از عمويش عبد الله بن - عامر از حفصه از محمّد بن خالد بن عبد الله قسرى بجلى و او از اهل كوفه و عرب خالص است .\r\nتوضيح : « محمّد بن خالد بن عبد الله قسرى والى مدينه ، پدرش خالد نيز امير حجاز بود و پس از حجّاج والى عراق - كوفه و بصره - شد و مردى پست و ظالم بود و رواياتى از امام صادق عليه السلام دارد ، و حفصه در طريق در پاره اى از نسخ » حفقه « ثبت شده و در رجال به هيچ يك از هر دو عنوان مذكور نيست » .\r\nو آنچه در آن از مبارك عقرقوفى آمده است ، پس روايت كرده‌ام آن را از حسين بن - ابراهيم بن ناتانه - رضى الله عنه - از علىّ بن ابراهيم بن هاشم از پدرش از محمّد بن - سنان از مبارك عقرقوفي أسدى .\r\n","description":"","footnote":"","page_name":" 476 ","page_number":476},
  {"content":"\r\nتوضيح : « مبارك بن عبد الله غلام شعيب اسدى عقرقوفى است ، و از امام كاظم عليه السلام روايت مىكند ، و طريق مؤلَّف به وى به جهت محمّد بن سنان على المشهور ضعيف است » .\r\nو آنچه در آن از ابو الحسين محمّد بن جعفر اسدى - رضى الله عنه - آمده است ، پس روايت كرده‌ام آن را از علىّ بن احمد بن موسى ، و محمّد بن احمد سنانى و حسين بن - ابراهيم بن احمد بن هشام مؤدّب - رضى الله عنهم ، از ابو الحسين محمّد بن جعفر اسدى كوفى - رضى الله عنه - .\r\nتوضيح : محمّد بن جعفر بن محمّد بن عون اسدى ابو الحسين داراى كتابى است كه كلينى - رحمه الله - بلا واسطه آن را از وى روايت كرده است ، وى اهل كوفه بوده ولى در روى مسكن داشته ، و خود ثقه است لكن از ضعفاء نقل مىكند و اجتماع مشايخ را در طريق ، دليل بر معتمد بودن كتاب وى گيرند » .\r\nو آنچه در آن از عمرو بن جميع آمده است ، پس روايت كرده‌ام آن را از پدرم - رحمه الله - از احمد بن ادريس از محمّد بن احمد از حسن بن حسين لؤلؤى از حسن بن - علىّ بن يوسف از معاذ جوهرى از عمرو بن جميع .\r\nتوضيح : « عمرو بن جميع - بضمّ جيم - ابو عثمان ازدى بصرى قاضى ري بوده و ضعيف الحديث است ، و داراى كتابى است ، و معاذ بن ثابت جوهرى در طريق مهمل است و كتب عنوان نشده است » .\r\nو آنچه در آن از مروان بن مسلم آمده است ، پس روايت كرده‌ام آن را از پدرم -\r\n","description":"","footnote":"","page_name":" 477 ","page_number":477},
  {"content":"\r\nرضى الله عنه - از محمّد بن يحيى العطَّار از محمّد بن احمد بن يحيى ، از سهل بن زياد از محمّد بن حسين از على بن يعقوب هاشمى از مروان بن مسلم .\r\nتوضيح : « مروان بن مسلم كوفى و ثقه و صاحب كتابى است ، و طريق مؤلَّف به وى به سهل بن زياد ضعيف است ، بعلاوه على بن يعقوب هاشمى غير معنون است » .\r\nو آنچه در آن از عاصم بن حميد آمده است ، پس روايت كرده‌ام آن را از پدرم و محمّد بن حسن - رحمهما الله - از سعد بن عبد الله از ابراهيم بن هاشم از عبد الرحمن بن - ابى نجران از عاصم بن حميد .\r\nتوضيح : « عاصم بن حميد - بضم الحاء المهمله - حنّاط ، كوفى و عرب غير خالص است ، و ثقه و مورد اعتماد و راستگو و داراى كتابى است و از امام صادق عليه السلام روايت مىكند ، و طريق مؤلَّف به وى حسن است » .\r\nو آنچه در آن از محمّد بن عبد الجبّار آمده است پس روايت كرده‌ام آن را از پدرم و محمّد بن حسن - رضى الله عنهما - از سعد بن عبد الله و حميرى و محمّد بن يحيى العطَّار و احمد بن ادريس همگى از محمّد بن عبد الجبّار و وى همان محمّد بن ابى الصّهبان باشد .\r\nتوضيح : « محمّد بن عبد الجبّار قمّى ملقّب بشيبانى ثقه و از اصحاب ائمّهء سه گانه امام جواد و هادى و عسگرى عليهم السلام است و رواياتى دارد ، و طريق مؤلَّف به وى صحيح است » .\r\nو آنچه در آن از يعقوب بن شعيب آمده است ، پس روايت كرده‌ام آن را از\r\n","description":"","footnote":"","page_name":" 478 ","page_number":478},
  {"content":"\r\nمحمد بن حسن - رضى الله عنه - از حسن بن متّيل از محمّد بن حسين بن ابى الخطَّاب از جعفر بن بشير از حمّاد بن عثمان از يعقوب بن شعيب بن ميثم اسدى و او عرب غير خالص و كوفى است .\r\nتوضيح : « يعقوب بن شعيب از اصحاب امام باقر و امام صادق و موسى بن جعفر عليهم السلام است ، و نجاشى او را توثيق كرده ، و داراى كتابى است ، و علامه طريق مؤلَّف را به وى صحيح دانسته است » .\r\nو آنچه در آن از درست بن أبى منصور آمده است ، پس روايت كرده‌ام آن را از پدرم - رحمه الله - از سعد بن عبد الله از احمد بن محمّد بن عيسى از حسن بن علىّ وشّاء از درست بن ابى منصور واسطى .\r\nتوضيح : « درست - بضمّ دال و راء - ابن ابى منصور - محمّد - وى واقفى مذهب و از اصحاب امام صادق و موسى بن جعفر عليهما السلام است ، و توثيق نشده داراى كتابى مىباشد ، و طريق مؤلف به وى صحيح است . لكن واقفى بودن او درست معلوم ما نيست و در رجال نجاشى و فهرست شيخ اشاره اى بدان ندارد و تنها اختيار رجال كشى از حمدويه بن نصير نقل كرده ؛ قال : حدّثنى بعض أشياخى قال : درست واسطى واقفى ، و باحتمال قوى در نسخه » واسطى « به » واقفى « تصحيف شده و در نسخه بردارى هر نسخه با هم آمده و شيخ - رحمه الله - در هنگام تلخيص هر دو را آورده ، و نسخه رجال كشى داراى أغلاط و تصحيف و تحريف بسيار بوده و شيخ به همين جهت آن را تلخيص و اختيار كرده است ، و شايد قول محقّق ( ره ) در معتبر بصحّت روايات درست بن أبى منصور از همين جهت بوده است ، و العلم عند الله » .\r\nو آنچه در آن از وهب بن وهب آمده است ، پس روايت كرده‌ام آن را از پدرم و\r\n","description":"","footnote":"","page_name":" 479 ","page_number":479},
  {"content":"\r\nمحمّد بن حسن - رضى الله عنهما - از سعد بن عبد الله از احمد بن محمد بن خالد از پدرش از ابى البخترى وهب بن وهب قاضى قرشى .\r\nتوضيح : « وهب بن وهب ابو البخترى قاضى سنّى مردى ضعيف بلكه خبيث و غير قابل اعتماد است ، و حكم او در بارهء يحيى بن عبد الله بن حسن در حضور هارون الرشيد بر خباثت وى بهترين دليل است . ابو الفرج اصفهانى در مقاتل الطالبيّين بطور مفصل قضيّه را شرح داده است وهب پسر زوجهء امام صادق عليه السلام است و نجاشى گويد : « كان كذّابا و له أحاديث مع الرّشيد في الكذب « ، و شيخ گويد :\r\nوى قاضى سنّى مذهب و ضعيف است ، و نيز علَّامه گويد : وى احاديثى از امام صادق عليه السلام نقل كرده كه به هيچ كدام آن اعتمادى نيست . و غالبا مؤلَّف از وى اخبارى را كه ديگران از امام صادق عليه السلام بسند بهتر نقل كرده‌اند آورده است » .\r\nو آنچه در آن از ابو خديجه سالم بن مكرم جمّال آمده است ، پس روايت كرده‌ام آن را از محمّد بن علىّ ماجيلويه - رحمه الله - از عمويش محمّد بن ابى القاسم از محمّد بن - علىّ كوفى از عبد الرّحمن بن أبى هاشم از ابى خديجه سالم بن مكرم جمّال .\r\nتوضيح : « سالم بن مكرم - بفتح ميم و راء با تخفيف - ابو خديجه جمّال كوفى از وابستگان بنى اسد و از اصحاب امام صادق عليه السلام است ، و ابو سلمه او را امام خطاب مىكرده ، نجاشى او را ثقه مىداند وى داراى كتابى است كه جماعتى از او روايت كرده‌اند ، و طريق مؤلَّف به او به محمّد بن علىّ كه ظاهرا ابو سمينهء صيرفى است ، ضعيف است » .\r\n","description":"","footnote":"","page_name":" 480 ","page_number":480},
  {"content":"\r\nو آنچه در آن از قاسم بن سليمان آمده است ، پس روايت كرده‌ام آن را از محمّد بن - حسن - رحمه الله - از محمّد بن حسن صفّار از محمّد بن عيسى بن عبيد از نضر بن سويد از قاسم بن سليمان .\r\nتوضيح : « قاسم بن سليمان كوفى يا بغدادى داراى اصل يا كتاب است ، و از اصحاب امام صادق عليه السّلام مىباشد و توثيق صريح نشده است ، و طريق مؤلَّف نزد علَّامه حلى صحيح است » .\r\nو آنچه در آن از زكريّا بن مالك جعفى آمده است ، پس روايت كرده‌ام آن را از حسين بن احمد بن ادريس - رحمه الله - از پدرش از محمّد بن احمد از علىّ بن اسماعيل از صفوان بن يحيى از عبد الله بن مسكان از ابو العبّاس فضل بن عبد الملك ( بقباق ) از زكريّا بن مالك جعفىّ .\r\nتوضيح : « وى تحت عنوان » زكريّا النقّاض « گذشت . و طريق مؤلَّف به وى در اينجا به جهت حسين بن احمد بن ادريس حسن است » .\r\nو آنچه در آن از ابراهيم بن محمد همدانى آمده است ، پس روايت كرده‌ام آن را از احمد بن زياد بن جعفر همدانى - رضى الله عنه - از علىّ بن ابراهيم بن هاشم از پدرش از ابراهيم بن محمّد همدانى .\r\n","description":"","footnote":"","page_name":" 481 ","page_number":481},
  {"content":"\r\nتوضيح : « ابراهيم بن محمّد همدانى - يا همذانى - از اصحاب سه امام : جواد و هادى و عسكرى عليهم السّلام است و از جانب ايشان وكيل بوده ، و از نامه اى كه امام جواد به وى نوشته است و كشّي آن را نقل كرده است مورد اعتماد بودن وى فهميده مىشود بلكه توثيقى غير صريح است ، و طريق مؤلَّف به او صحيح است » .\r\nو آنچه در آن از مصادف آمده است ، پس روايت كرده‌ام آن را از محمّد بن موسى ابن متوكَّل - رحمه الله - از عبد الله بن جعفر حميرى از احمد بن محمّد بن عيسى از حسن ابن محبوب از علىّ بن رئاب از مصادف .\r\nتوضيح : « مصادف مولى ابن عبد الله عليه السّلام ضعيف است ، و طريق مؤلَّف به او صحيح است ، وى حكايتى دارد با امام صادق عليه السّلام كه كلينى - رحمه الله - در كافى كتاب روضه آن را از مرازم بن حكيم نقل كرده است » .\r\nو آنچه در آن از مصعب بن يزيد انصارى عامل امير المؤمنين عليه السّلام آمده است ، پس روايت كرده‌ام آن را از پدرم و محمد بن حسن - رضى الله عنهما - از سعد ابن عبد الله از احمد بن محمّد بن عيسى از على بن حكم از ابراهيم بن عمران شيبانى از يونس بن ابراهيم از يحيى بن أبى أشعث كندى از مصعب بن يزيد انصارى كه گفت :\r\nامير مؤمنان عليه السّلام مرا عامل چهار روستاى مدائن كرد - و حديث را تا به آخر ذكر كرد .\r\nتوضيح : « مصعب - بضمّ ميم - ابن يزيد انصارى از تابعين است ، و مؤلَّف در\r\n","description":"","footnote":"","page_name":" 482 ","page_number":482},
  {"content":"\r\nباب خراج و جزيه در مجلَّد دوّم از وى آن حديث را كه مؤلَّف اشاره به آن كرده ، از وى نقل مىكند . اين شخص غير از مصعب بن يزيدى است كه نجاشى او را عنوان كرده و گويد : او از امام صادق عليه السّلام روايت مىكند با واسطه . و در طريق مؤلَّف به وى افرادى ناشناخته موجود است كه شايد عامّى باشند و در كتب رجالى آنان را نيافتم » .\r\nو آنچه در آن از طلحة بن زيد آمده است ، پس روايت كرده‌ام آن را از پدرم و محمّد ابن حسن - رضى الله عنهما - از سعد بن عبد الله از احمد بن محمّد بن عيسى از محمّد بن - يحيى الخزّاز و محمّد بن سنان هر دو از طلحه بن زيد .\r\nتوضيح : « طلحة بن زيد ابو خزرج نهدى شامى و گفته شده : جزرى ، عامّى مذهب و يا بترى است ، جز آنكه كتابش مورد اعتماد است ، از دو امام باقر و صادق عليهما السّلام روايت مىكند ، و عامّه در كتب رجالى او را نامبرده و جرح نموده‌اند ، و طريق مؤلَّف به وى صحيح است ، و جرح عامّه چون سبب را ذكر نكرده‌اند شايد براى اين باشد كه از ائمّه شيعه روايت مىكند لذا اعتبارى ندارد و از اين رو كتابش مورد اعتماد اصحاب ما است » .\r\nو آنچه در آن از ابو الورد آمده است ، پس روايت كرده‌ام آن را از پدرم - رحمه الله - از حميرى از محمّد بن حسين بن أبى الخطَّاب از حسن بن محبوب از عليّ بن رئاب از أبو الورد .\r\nتوضيح : « ابو الورد را گفته‌اند همان ورد بن زيد است كه روايت او در مجلَّد سوّم تحت رقم 4182 از امام باقر عليه السّلام گذشت . و كلينى - رحمة الله عليه - در كافى باب فضل حجّ بسند صحيح از سلمة بن محرز خبرى آورده كه گفت : من خدمت امام\r\n","description":"","footnote":"","page_name":" 483 ","page_number":483},
  {"content":"\r\nصادق عليه السّلام بودم ، كه مردى را كه ابو الورد مىگفتند وارد شد و به آن حضرت عرض كرد : خداوند بر شما رحمت آرد اى كاش بدنتان را به استقرار در محمل و سايهء آن آسوده مىداشتيد ، حضرت فرمود : اى ابا الورد دوست دارم مشاهده كنم منافعى را كه خداوند تبارك و تعالى فرموده است : * ( لِيَشْهَدُوا مَنافِعَ لَهُمْ ) * زيرا كسى مشاهده نكند آنها را جز اينكه خداوند فوائدى نصيب او گرداند ، امّا شما پس از حجّ بازمىگرديد در حالى كه خدا شما را آمرزيده است ، و ديگران تنها در اهل و مال مورد حفاظت خداوند واقع مىشوند . از اين خبر نوع مدحى در خطاب حضرت به او كه وى را با كنيه نام برده است هست و معلوم مىشود كه مرضى آن حضرت بوده ، و طريق مؤلف به او صحيح است » .\r\nو آنچه در آن از فضل بن ابى قرّهء سمندى آمده است ، پس روايت كرده‌ام آن را از پدرم - رحمه الله - از على بن حسين سعدآبادى از احمد بن أبى عبد الله برقى از شريف بن - سابق تفليسى از فضل بن ابى قرّهء سمندى .\r\nتوضيح : « فضل بن أبى قرّهء سمندى - يا سهندى - چنان كه در پاره اى از نسخه ها است ، از امام صادق عليه السّلام روايت مىكند و ضعيف است و داراى كتابى است ، و طريق مؤلَّف به او نيز ضعيف است به شريف بن سابق تفليسى » .\r\nو آنچه در آن از وصّافى آمده است ، پس روايت كرده‌ام آن را از محمّد بن على ماجيلويه - رضى الله عنه - از محمّد بن يحيى العطَّار از احمد بن محمّد بن عيسى از ابن - فضّال از عبيد الله بن وليد وصّافى .\r\nتوضيح : « عبيد الله بن وليد وصّافى كنيه اش ابو سعيد است ثقه مىباشد و از\r\n","description":"","footnote":"","page_name":" 484 ","page_number":484},
  {"content":"\r\nامامان باقر و صادق عليهما السّلام روايت مىكند ، و داراى كتابى است كه ابن - مسكان از وى روايت كرده است ، و وصّافى نسبتش به مردى از بزرگان عرب مىباشد كه گويا وصّاف بن عامر عجلى باشد ، ابن اثير در لباب گويد : « آن نسبت به وصّاف است ، و اين نام جماعتى است ، كه از جمله ايشان وصّاف بن عامر عجلى است ، و اسم او مالك بوده و منسوب به او است عبيد الله بن وليد بن عبد الرحمن بن قيس وصّافى كه روايت مىكند از عطيّه و عطا ، و از او روايت كنند يعلى بن عبيد و وكيع » و بخارى نيز او را با كنيهء أبو اسماعيل از اولاد وصّاف بن عامر شمرده است ، و عسقلانى روايت او را از جماعتى از معاصرين امام باقر و امام صادق عليهما السّلام و از جماعتى از هم مذهبان خود جرح او را نقل كرده ، و چنانچه وى با آن كس كه عامّه آورده‌اند متّحد باشد جرح آنان چندان صحّت ندارد ، و آنچه به نظر حقير پس از اندكى بررسى رسيده است اتّحاد عبد الله بن وليد وصّافى و عبيد الله بن وليد وصّافى و عبد الله بن وليد عجلى كوفى است ، بارى طريق مؤلَّف به وى قوى است به ابن فضّال فطحى موثّق » .\r\nو آنچه در آن از زهرى آمده است ، پس روايت كرده‌ام آن را از پدرم - رضى الله عنه - عن سعد بن عبد الله از قاسم بن محمد اصفهانى از سليمان بن داود منقرى از سفيان بن عيينه از زهرى - و نامش محمّد بن مسلم بن شهاب است - از علىّ بن - الحسين عليهما السّلام .\r\nتوضيح : « محمّد بن مسلم عبيد الله بن شهاب زهرى مدنى تابعى از فقهاى عامّه و محدّثان ايشان است ، در سال 52 به دنيا آمده و در 124 درگذشته ، و از منحرفين از على امير المؤمنين عليه السّلام است ، شيخ او را در رجال عنوان كرده و گويد : عدوّ\r\n","description":"","footnote":"","page_name":" 485 ","page_number":485},
  {"content":"\r\nاست و همچنين علَّامه و ابن داود و مير مصطفى صاحب نقد الرجال او را دشمن دانند ، ابن ابى الحديد در شرح نهج البلاغه شرح كلام 56 - گويد : جرير بن عبد الحميد از محمّد بن شيبه روايت كرده است كه گفته : من در مسجد النّبى صلَّى الله عليه و آله ديدم كه زهرى و عروة بن زبير ، علىّ بن ابى طالب را سبّ مىكردند و علىّ بن الحسين عليه السّلام بر آنها گذشت و فرمود : اى عروه پدرم با پدر تو نزد خدا بمحاكمه رفتند و خداوند پدر مرا ذى حق دانست ، و تو اى زهرى اگر در مكَّه بودى خانهء پدرت را به تو نشان مىدادم - مراد آنست كه پدرت با مشركين مكَّه در بدر حاضر شده بود - و در تحف العقول از علىّ بن الحسين به او نامه اى است كه انحراف او را از حقّ بيان مىكند ، پنجاه سال در دربار بنى اميه شاغل پستهاى مهمّ و مروّج آنان بود ، ابن خلكان گفته است : پيوسته زهرى با عبد الملك بن مروان بود سپس با هشام بن عبد الملك و بعد با يزيد بن عبد الملك و او وى را به سمت قضاء برگزيد ، و هشام وى را معلَّم فرزندانش نمود و دستور داد كه حديث بفرزندانش بياموزد ، بارى مؤلَّف درين كتاب احاديثى را از وى در مقام احتجاج از باب جدل نقل كرده است ، و در طريق وى قاسم ابن محمّد اصفهانى است كه معروف بكاسام يا كاسولا مىباشد ، و مجروح است » .\r\nو آنچه در آن از حسن بن علىّ وشّاء آمده است ، پس روايت كرده‌ام آن را از محمد بن حسن - رضى الله عنه - از محمّد بن حسن صفّار از احمد بن محمّد بن عيسى و ابراهيم بن هاشم هر دو از حسن بن على وشّاء كه معروف است به ابن بنت الياس .\r\nتوضيح : « حسن بن علىّ وشّاء خزّاز ابو محمد بجلى كوفى از اصحاب ابى الحسن الرضا عليه السّلام است و از بزرگان محدّثين اماميّه و داراى مقام بلند و رفيعى است ، و طريق مؤلَّف به او صحيح است » .\r\nو آنچه در آن از حسن بن راشد آمده است ، پس روايت كرده‌ام آن را از پدرم - رضي الله عنه - از سعد بن عبد الله و احمد بن محمّد بن عيسى و ابراهيم بن هاشم همگى\r\n","description":"","footnote":"","page_name":" 486 ","page_number":486},
  {"content":"\r\nاز قاسم بن يحيى از جدّش حسن بن راشد ، و نيز روايت كرده‌ام آن را از محمّد بن علىّ ماجيلويه - رضى الله عنه - از علىّ بن ابراهيم بن هاشم از پدرش از قاسم بن يحيى از جدّش حسن بن راشد .\r\nتوضيح : « حسن بن راشد كنيه اش ابو علىّ و از وابستگان آل مهلَّب است ، و در روايت ضعيف مىباشد و از امام جواد عليه السّلام روايت مىكند ، وى كتابى دارد بنام راهب و راهبه و ابن غضائرى ويرا تضعيف نموده است ، و طريق مؤلَّف به وى به قاسم بن يحيى ضعيف است و ذكر او بعدا خواهد آمد » .\r\nو آنچه در آن از أبان بن عثمان آمده است ، پس روايت كرده‌ام آن را از محمّد بن - حسن - رضى الله عنه - از محمّد بن حسن صفّار از يعقوب بن يزيد و ايّوب بن نوح و ابراهيم بن هاشم و محمّد بن عبد الجبّار همگى از محمّد بن ابى عمير و صفوان بن يحيى از ابان بن عثمان احمر .\r\nتوضيح : « ابان بن عثمان احمر بجلى به ولاء از اصحاب امام صادق عليه السّلام است و او را كوفى و هم بصرى گفته‌اند ، و شيخ او را در فهرست از اصحاب ابى الحسن عليه السّلام نيز شمرده است و گويد : از كتابهاى وى جز كتابى كه در آن مبدء و مبعث و مغازى و وفات و سقيفه و ردّه را جمع كرده نمىشناسم و همچنين گفته‌اند ، وى ناووسى مذهب است و توثيق شده از اصحاب اجماع شمرده شده است ، علَّامهء حلَّى فرموده : نزديكتر بصواب نزد من پذيرفتن روايات اوست هر چند مذهبش فاسد است - انتهى . و ناووسى مذهب بودن وى مورد گفتگو است و محقّق اردبيلى در شرح ارشاد فرموده : « كونه ناووسيّا غير واضح بل قيل : كان ناووسيّا « و از كلام وى چنين استفاده مىشود كه وى ابتدا ناووسى بوده سپس به اصحاب ما\r\n","description":"","footnote":"","page_name":" 487 ","page_number":487},
  {"content":"\r\nپيوسته است ، بهر حال طريق مؤلَّف به او صحيح است » .\r\nو آنچه در آن از عمرو بن خالد آمده است ، پس روايت كرده‌ام آن را از پدرم - رضى الله عنه - از سعد بن عبد الله از هيثم بن أبى مسروق نهدى از حسين بن علوان از عمرو بن خالد .\r\nتوضيح : « عمرو بن خالد عامّي مذهب و بترى است ، و مؤلَّف در مواردى از كتاب از وى حديثى از زيد بن علىّ بن الحسين عليهما السّلام نقل كرده است ، البتّه او علاقه و محبّت شديدى به اهل بيت داشته ، ولى با اين حال علماى رجال خاصّه و عامّه او را توثيق نكرده‌اند ، و تنها كشى توثيق او را از ابن فضّال فطحى نقل كرده است ، و در طريق مؤلَّف به او حسين بن علوان كلبى عامّى و غير موثّق است هر چند از محبّان اهل بيت مىباشد » .\r\nو آنچه در آن از منصور بن يونس آمده است ، پس روايت كرده‌ام آن را از پدرم - رضى الله عنه - از عبد الله بن جعفر حميرى از أحمد بن محمّد بن عيسى از علىّ بن حديد و محمد بن اسماعيل بن بزيع هر دو از منصور بن يونس بزرج .\r\nتوضيح : « منصور بن يونس ملقب به بزرج از اصحاب امام صادق و امام كاظم عليهما السّلام است ، واقفى مذهب و غير موثّق است يعنى توثيقش ثابت نيست ، و داراى كتابى است امّا طريق مؤلَّف به او صحيح است » .\r\nو آنچه در آن از محمّد بن فيض التيمى آمده است ، پس روايت كرده‌ام آن را از\r\n","description":"","footnote":"","page_name":" 488 ","page_number":488},
  {"content":"\r\nپدرم - رضى الله عنه - از احمد بن ادريس از احمد بن ابى عبد الله از داود بن اسحاق حذّاء از محمّد بن فيض تيمى .\r\nتوضيح : « محمّد بن فيض از اصحاب امام صادق عليه السّلام است ، و توثيق نشده او از تيم الرّباب است ، و در طريق وى داود بن اسحاق ابو سليمان جبلى مهمل است » .\r\nو آنچه در آن از عبد المؤمن بن قاسم انصارى كوفى آمده است ، پس روايت كرده‌ام آن را از پدرم - رحمه الله - از سعد بن عبد الله از محمّد بن حسين بن ابى الخطَّاب از حكم بن مسكين از ابو كهمس از عبد المؤمن بن قاسم انصارى كوفى كه عرب اصيل برادر ابو مريم عبد الغفّار بن قاسم انصارى است .\r\nتوضيح : « عبد المؤمن بن قاسم بن قيس انصارى كوفى و برادرش عبد الغفّار هر دو ثقه و از اصحاب امام باقر و امام صادق عليهما السّلاماند ، و عبد المؤمن يك سال پيش از امام صادق عليه السّلام در سنّ 81 سالگى از دنيا رفت . وى داراى كتاب است ، و در طريق مؤلَّف به وى حكم بن مسكين و ابو كهمس هر دو توثيق نشده‌اند » .\r\nو آنچه در آن از ادريس بن هلال آمده است ، پس روايت كرده‌ام آن را از محمّد ابن علىّ ما جيلويه - رضى الله عنه - از محمّد بن يحيى العطَّار از محمّد بن حسين بن أبى - الخطَّاب از محمّد بن سنان از ادريس بن هلال .\r\nتوضيح : « در كتب رجال ذكرى از ادريس بن هلال نيامده ، و تنها مؤلَّف در مجلَّد\r\n","description":"","footnote":"","page_name":" 489 ","page_number":489},
  {"content":"\r\nدوّم تحت رقم 1887 خبرى از وى در حكم كسى كه در روز ماه رمضان با زوجه اش نزديكى كند نقل كرده است از امام صادق عليه السّلام ، و طريقش به وجود محمّد بن - سنان ضعيف است على المشهور » .\r\nو آنچه در آن از قاسم بن عروه آمده است ، پس روايت كرده‌ام آن را از پدرم - رضى الله عنه - از عبد الله بن جعفر حميرى از هارون بن مسلم بن سعدان از قاسم بن - عروه .\r\nتوضيح : « قاسم بن عروة ابو محمّد مولى ابى ايوب موريانى وزير منصور دوانيقى است . وى داراى كتابى است كه برقى و عبد الله بن احمد بن نهيك از او روايت مىكنند ، توثيق نشده و از امام صادق عليه السّلام روايت مىكند ، و طريق مؤلَّف به او صحيح است هر چند هارون بن مسلم در جبر و تشبيه داراى مذهب نادرستى است ولى موجب جرح او در نقل نيست » .\r\nو آنچه در آن از محمّد بن قيس آمده است ، پس روايت كرده‌ام آن را از پدرم - رحمه الله - از سعد بن عبد الله از ابراهيم بن هاشم از عبد الرّحمن بن أبى نجران از عاصم ابن حميد ، از محمّد بن قيس .\r\nتوضيح : « محمّد بن قيس ابو عبد الله بجلى ثقه و مورد اعتماد و از اصحاب امام باقر عليه السّلام است وى داراى كتاب قضايا و داوريهاى امير مؤمنان عليه السّلام است ، و محمّد بن قيس ديگرى نيز هست كه او اسدى است ، و طريق مؤلَّف به بجلى حسن است » .\r\nو آنچه در آن از بشير نبّال آمده است ، پس روايت كرده‌ام آن را از محمّد بن علىّ\r\n","description":"","footnote":"","page_name":" 490 ","page_number":490},
  {"content":"\r\nماجيلويه - رضى الله عنه - از محمّد بن يحيى العطَّار از ابراهيم بن هاشم از محمّد بن - سنان از بشير نبال .\r\nتوضيح : « بشير بن ميمون نبّال وابشى كوفى و از اصحاب امام باقر و امام صادق عليهما السّلام است و از حملهء حديث آن دو امام است و چنان كه مؤلَّف در كمال الدّين آورده ممدوح است و طريقش به وى ضعيف است بمحمّد بن سنان » .\r\nو آنچه در آن از عبد الكريم بن عمرو آمده است ، پس روايت كرده‌ام آن را از پدرم و محمّد بن حسن - رضى الله عنهما - از سعد بن عبد الله از احمد بن محمّد بن عيسى از احمد بن محمّد بن ابى نصر بزنطى از عبد الكريم بن عمرو خثعمىّ و لقبش كرّام است .\r\nتوضيح : « عبد الكريم بن عمرو بن صالح خثعمى به ولاء كوفى و از امام صادق و امام موسى بن جعفر عليهما السّلام روايت مىكند ، و داراى كتابى است . شيخ در رجالش او را ضعيف دانسته و گويد : « واقفيّ خبيث « و علَّامه حلَّى او را در مجروحين آورده ، و نجاشىّ گويد : ثقه است و واقفى مذهب و طريق مؤلَّف به او صحيح است » .\r\nو آنچه در آن از عيسى بن ابى منصور آمده است ، پس روايت كرده‌ام آن را از محمّد بن حسن - رضى الله عنه - از محمّد بن حسن صفّار از محمّد بن حسين بن - ابى الخطَّاب از جعفر بن بشير از حمّاد بن عثمان از عيسى بن ابى منصور ، و كنيه اش ابو صالح و اهل كوفه و عرب غير خالص است و محمّد بن حسن - رضى الله عنه - ما\r\n","description":"","footnote":"","page_name":" 491 ","page_number":491},
  {"content":"\r\nرا حديث كرد از محمّد بن حسن صفّار از يعقوب بن يزيد ، از ابن أبى عمير از ابراهيم ابن عبد الحميد ، از عبد الله بن سنان از ابن ابى يعفور كه گفت : من نزد امام صادق عليه السّلام بودم كه عيسى بن أبى منصور وارد شد ، امام به من فرمود : هر گاه بخواهى به برگزيده اى در دنيا و برگزيده اى در آخرت بنگرى بدين شخص نظر كن .\r\nتوضيح : « عيسى بن ابى منصور چه با عيسى شلقان يا عيسى بن صبيح عرزمى متّحد باشد و چه نباشد ، از خبرى كه مؤلَّف آورده ممدوح بودن بلكه ثقه بودن او ظاهر است ، و طريق مؤلَّف به وى صحيح است » .\r\nو آنچه در آن از عمرو بن شمر آمده است ، پس روايت كرده‌ام آن را از محمد بن - موسى بن متوكَّل - رضى الله عنه - از على بن حسين سعدآبادى از احمد بن ابى عبد الله برقى از پدرش از احمد بن نضر خزّاز از عمرو بن شمر .\r\nتوضيح : « عمرو بن شمر از اصحاب امامان باقر و صادق عليهما السّلام است ، و جدّا مردى ضعيف الحديث و غير مورد اعتماد است ، و در طريق وى سعدآبادى توثيق نشده است » .\r\nو آنچه در آن از سليمان بن عمرو آمده است ، پس روايت كرده‌ام آن را از محمّد ابن حسن - رضى الله عنه - از محمّد بن حسن صفّار ، از احمد بن أبى عبد الله برقى از احمد بن على از عبد الله بن جبله از على بن شجره از سليمان بن عمرو الأحمر .\r\nتوضيح : « سليمان بن عمرو اگر سليمان بن عمرو بن عبد الله بن وهب نخعى\r\n","description":"","footnote":"","page_name":" 492 ","page_number":492},
  {"content":"\r\nباشد ، وى مجروح است ، و چنانچه ديگرى باشد پس مهمل است ، و در طريق مؤلَّف احمد بن علىّ مجهول است » .\r\nو آنچه در آن از عبد الملك بن عتبهء هاشمى آمده است ، پس روايت كرده‌ام آن را از پدرم - رضى الله عنه - از سعد بن عبد الله از محمّد بن حسين بن ابى الخطَّاب از حسن بن على بن فضّال از محمّد بن أبى حمزه از عبد الملك بن عتبهء الهاشمى .\r\nتوضيح : « عبد الملك بن عتبهء هاشمى از اصحاب امام باقر و امام صادق عليهما السّلام است و داراى كتابى نيست ، و آنكه داراى كتاب است عبد الملك بن - عتبهء نخعى است چنان كه نجاشى ذكر كرده است ، و طريق مؤلَّف به او قوى است به ابن فضّال فطحى موثّق ، و ظاهرا » هاشمى « سهو القلم است » .\r\nو آنچه در آن از علىّ بن أبى حمزه آمده است ، پس روايت كرده‌ام آن را از محمّد بن على ماجيلويه - رضى الله عنه - از محمّد بن يحيى العطَّار از محمّد بن حسين بن أبى - الخطَّاب از احمد بن محمد بن ابى نصر بزنطى از على بن ابى حمزه .\r\nتوضيح : « علىّ بن أبى حمزهء بطائني از سران واقفه است و داراى كتابهائى است و سخت ضعيف و غير معتمد است ، و طريق مؤلَّف به او صحيح است » .\r\nو آنچه در آن از يحيى بن أبى العلاء آمده است ، پس روايت كرده‌ام آن را از محمّد ابن حسن - رضى الله عنه - از حسين بن حسن بن أبان از حسين بن سعيد از فضالة ابن ايّوب از ابان بن عثمان از يحيى بن ابى العلاء .\r\n","description":"","footnote":"","page_name":" 493 ","page_number":493},
  {"content":"\r\nتوضيح : « يحيى بن ابى العلاء رازى از اصحاب امام باقر و امام صادق عليهما السّلام است و او با يحيى بن علاء بجلى متّحد است ، داراى كتابى است و نجاشى او را ثقه گفته و در رى قاضى بوده و عسقلانى نيز او را عنوان كرده ، و از قول ديگران او را تضعيف نموده ، و طريق مؤلَّف به او صحيح است » .\r\nو آنچه در آن از محمّد بن حكيم آمده است ، پس روايت كرده‌ام آن را از پدرم - رحمه الله - از عبد الله بن جعفر حميرى از احمد بن ابى عبد الله از پدرش از حمّاد بن - عيسى از حريز از محمّد بن حكيم ، و نيز روايت كرده‌ام آن را از محمّد بن حسن - رحمه الله - از محمّد بن حسن صفّار از يعقوب بن يزيد از محمّد بن أبى عمير از محمّد بن - حكيم .\r\nتوضيح : « محمّد بن حكيم چنان كه در رجال نجاشى ذكر شده است خثعمى و از اصحاب ابى عبد الله صادق و ابو الحسن كاظم عليهما السّلام است و كنيه اش ابو جعفر مىباشد ، داراى كتابى است ، و توثيق صريح نشده است ولى مورد رضايت مىباشد ، و طريق اوّل و دوّم هر دو صحيح است هر چند در طريق اوّل محمّد بن خالد برقى است » .\r\nو آنچه در آن از علىّ بن حكم آمده است ، پس روايت كرده‌ام آن را از پدرم - رضى الله عنه - از سعد بن عبد الله از احمد بن محمّد بن عيسى از علىّ بن حكم .\r\nتوضيح : « علىّ بن حكم شاگرد و تلميذ ابن ابى عمير است ، ثقه و جليل القدر و داراى كتابى است ، و طريق مؤلَّف به او صحيح است » .\r\nو آنچه در آن از على بن سويد آمده است ، پس روايت كرده‌ام آن را از پدرم و محمّد\r\n","description":"","footnote":"","page_name":" 494 ","page_number":494},
  {"content":"\r\nابن حسن - رضى الله عنهما - از سعد بن عبد الله و عبد الرحمن بن جعفر حميرى هر دو از علىّ بن حكم از علىّ بن سويد .\r\nتوضيح : « علىّ بن سويد سائى از اصحاب ابى الحسن موسى عليه السّلام است و از حضرت رضا عليه السّلام رواياتى دارد ، و ثقه و داراى كتاب است و طريق مؤلَّف به وى صحيح است .\r\nو آنچه در آن از ادريس بن زيد ، و علىّ بن ادريس مصاحبان رضا عليه السّلام آمده است ، پس روايت كرده‌ام آن را از محمّد بن علىّ ما جيلويه - رضى الله عنه - از علىّ بن ابراهيم بن هاشم از پدرش از ادريس بن زيد و علىّ بن ادريس از امام رضا عليه السّلام .\r\nتوضيح : « ادريس بن زيد و علىّ بن ادريس جز در مشيخه صدوق - رحمه الله - در جايى ديگر عنوان نشده‌اند و مهملند ، و لكن توصيف مؤلَّف به جهت آنكه هر دو از اصحاب حضرت رضا عليه السّلاماند خود نوعى مدح بليغ است ، و طريق مؤلَّف به آن دو حسن است » .\r\nو آنچه در آن از محمّد بن حمران آمده است ، پس روايت كرده‌ام آن را از پدرم - رضى الله عنه - از علىّ بن ابراهيم از پدرش از محمّد بن ابى عمير از محمّد بن حمران ، و نيز روايت كرده‌ام آن را از محمّد بن حسن - رحمه الله - از محمّد بن حسن صفّار از ايّوب ابن نوح و ابراهيم بن هاشم هر دو از صفوان بن يحيى و ابن ابى عمير هر دو از محمّد بن -\r\n","description":"","footnote":"","page_name":" 495 ","page_number":495},
  {"content":"\r\nحمران .\r\nتوضيح : « محمّد بن حمران - بر وزن سبحان - سابقا عنوان او با معيّت جميل بن - درّاج گذشت چون يك كتاب را هر دو با نظر و يارى هم تأليف كرده بوده‌اند ، و محمد بن حمران خود كتاب ديگرى دارد كه تأليف خود اوست و مستقلا نوشته است ، و در اينجا مراد مؤلَّف طريق كتاب مستقلّ اوست ، وى توثيق صريح نشده است ولى آل اعين جز دو تن آنان همگى مورد اعتمادند . و طريق مؤلَّف در اينجا به او اوّلى حسن و دوّمى صحيح است » .\r\nو آنچه در آن از سعيد نقّاش آمده است ، پس روايت كرده‌ام آن را از محمّد بن - موسى بن متوكَّل - رضى الله عنه - از على بن حسين سعدآبادى از احمد بن ابى عبد الله برقى از پدرش از محمّد بن سنان از سعيد نقّاش .\r\nتوضيح : « سعيد نقّاش جز در مشيخه مؤلَّف نامش در رجال نيامده ، و مؤلَّف در مجلَّد دوّم در تكبيرات شب عيد فطر از كتاب وى مطلبى نقل كرده است و طريق مؤلَّف به وى به محمد بن سنان ضعيف است بنا بر مشهور » .\r\nو آنچه در آن از قاسم بن يحيى آمده است ، پس روايت كرده‌ام آن را از پدرم و محمّد بن حسن - رضى الله عنهما - از سعد بن عبد الله ، و حميرى هر دو از احمد بن محمّد بن عيسى ، و ابراهيم بن هاشم هر دو از قاسم بن يحيى .\r\nتوضيح : « علَّامه در خلاصة الرجال قاسم بن يحيى بن راشد الراشدى را صريحا تضعيف و در بخش ضعفاء آورده است ، و نجاشى گويد : وى داراى كتابى است ، و متعرّض حال او نشده ، تنها به ذكر طريق خود به كتاب او بسنده كرده ، ولى مؤلَّف در كتاب زيارات در كيفيّت زيارت ابى عبد الله الحسين عليه السّلام در مجلَّد سوّم زيارتى\r\n","description":"","footnote":"","page_name":" 496 ","page_number":496},
  {"content":"\r\nنقل كرده و سپس گفته است : « اين زيارت را براى اين كتاب اختيار كردم زيرا از نظر من صحيحترين زيارات است از حيث سند و روايت ، و در طريق آن قاسم بن - يحيى است ، از اين رو ميتوان او را معتبر دانست ، وى داراى كتابى است در آداب امير المؤمنين عليه السّلام كه احمد بن محمّد بن عيسى راوى آنست ، بارى طريق مؤلف در اينجا به او صحيح است » .\r\nو آنچه در آن از حسين بن سعيد آمده است ، پس روايت كرده‌ام آن را از محمّد بن - حسن - رضى الله عنه - از حسين بن حسين بن آبان از حسن بن سعيد . و نيز از پدرم - رضى الله عنه - از سعد بن عبد الله از احمد بن محمّد بن عيسى از حسين بن - سعيد .\r\nتوضيح : « حسين بن سعيد بن حمّاد اهوازى از اصحاب حضرت رضا و امام جواد و امام هادى عليهم السّلام است ، و ثقه و جليل و از كسانيست كه اصلا اهل كوفه بوده و بعد به اهواز منتقل شده و از آنجا بقمّ آمده و بر حسن بن ابان وارد شده و در قم از دنيا رفته است ، وى داراى تصانيفى است و هر دو طريق مؤلَّف به وى صحيح است » .\r\nو آنچه در آن از غياث بن ابراهيم آمده است ، پس روايت كرده‌ام آن را از پدرم - رضى الله عنه - از سعد بن عبد الله از احمد بن محمّد بن عيسى از محمّد بن اسماعيل بن - بزيع و محمّد بن يحيى الخزّاز از غياث بن ابراهيم .\r\nتوضيح : « غياث بن ابراهيم ابو محمّد تيمى اسدى اصلا بصرى است ولى در كوفه\r\n","description":"","footnote":"","page_name":" 497 ","page_number":497},
  {"content":"\r\nميزيسته و بترى مذهب است ، و از امام باقر و امام صادق و موسى بن جعفر عليهم السّلام روايت مىكند ، نجاشى او را توثيق كرده و علَّامه نيز از وى متابعت نموده ، وى داراى كتابى است ، و طريق مؤلَّف به او صحيح است » .\r\nو آنچه در آن از علىّ بن محمّد نوفلى آمده است ، پس روايت كرده‌ام آن را از محمّد ابن علىّ ما جيلويه - رضى الله عنه - از پدرش از احمد بن محمّد بن خالد از پدرش از علىّ بن محمّد نوفلى .\r\nتوضيح : « على بن محمّد نوفلى را شيخ طوسى از اصحاب امام هادى عليه السّلام شمرده ، و او روايتى در باب نوادر كتاب صوم كافى دارد كه در مجلَّد سوّم همين كتاب نقل شده و از آن چنين استفاده مىشود كه وى از مخلصين ائمّه است ، و نيز از روايت ديگرش كه در كافى در باب » ما أعطى الأئمّة عليهم السّلام من اسم الله الأعظم « نقل شده است ، همين معنى فهميده مىشود ، و طريق مؤلَّف به او صحيح است هر چند محمّد برقى در آن است » .\r\nو آنچه در آن از عبد الله بن لطيف تفليسى آمده است ، پس روايت كرده‌ام آن را از جعفر بن محمّد بن مسرور - رضى الله عنه - از حسين بن محمد بن عامر از عمويش عبد الله بن عامر از محمّد بن ابى عمير از عبد الله بن لطيف تفليسى .\r\nتوضيح : « عبد الله بن لطيف تفليسى مجهول الحال است ، شيخ او را در رجال از اصحاب امام ششم عليه السّلام شمرده است ، و طريق مؤلَّف به وى صحيح است » .\r\nو آنچه در آن از ابن ابى نجران آمده است ، پس روايت كرده‌ام آن را از پدرم -\r\n","description":"","footnote":"","page_name":" 498 ","page_number":498},
  {"content":"\r\nرضى الله عنه - از سعد بن عبد الله - از احمد بن محمّد بن عيسى از عبد الرّحمن بن ابى - نجران .\r\nتوضيح : « مؤلَّف سابقا او را در ص 399 عنوان كرده و طريقش را از استاد خود ، محمّد بن حسن بن وليد از صفّار از احمد بن محمّد بن عيسى به او آورده بود ، و ما در آنجا حالش را ذكر كرديم ، و طريق در اينجا صحيح است » .\r\nو آنچه در آن از محمّد بن قاسم بن فضيل بصرى مصاحب ابى الحسن الرضا عليه السّلام آمده است ، پس روايت كرده‌ام آن را از حسين بن ابراهيم - رضى الله - عنه - از علىّ بن ابراهيم از پدرش از عمرو بن عثمان از محمّد بن قاسم بن فضيل بصرى .\r\nتوضيح : « محمّد بن قاسم بن فضيل نهدى بوده و نجاشى او را توثيق كرده و مؤلَّف او را به مصاحبت با حضرت رضا وصف نموده ، وى داراى كتابى است و طريق مؤلَّف به او حسن است » .\r\nو آنچه در آن از سيف بن عميره آمده است ، پس روايت كرده‌ام آن را از محمّد بن - حسن - رضى الله عنه - از محمّد بن حسن صفّار از احمد بن محمد بن عيسى از على بن - سيف از برادرش حسين بن سيف از پدرش سيف بن عميره نخعى .\r\nتوضيح : « سيف بن عميره - بفتح عين - اهل كوفه است ، و شيخ در فهرست او را توثيق كرده و علَّامه از وى پيروى نموده ، و ابن شهرآشوب او را واقفى موثّق داند ، وى داراى كتابى است ، و در طريق حسين بن سيف مهمل است و عنوان نشده » .\r\nو آنچه در آن از محمّد بن عيسى آمده است ، پس روايت كرده‌ام آن را از پدرم -\r\n","description":"","footnote":"","page_name":" 499 ","page_number":499},
  {"content":"\r\nرضى الله عنه - از سعد بن عبد الله از محمّد بن عيسى بن عبيد يقطينى ، و از محمّد بن - حسن - رضى الله عنه - از محمّد بن حسن صفّار از محمّد بن عيسى بن عبيد يقطينى .\r\nتوضيح : « محمّد بن عيسى بن عبيد بن يقطين از وابستگان بنى اسد بن خزيمه است ، و كنيه اش ابو جعفر ، و در باره اش اختلاف كرده‌اند نجاشى او را توثيق كرده است ، و شيخ در فهرست او را تضعيف نموده ، و مؤلَّف در كلمات خود از استادش محمّد بن حسن بن وليد عدم اعتماد خود را به متفرّداتش از كتاب يونس نقل كرده است ، و كشّى از على بن محمد قتيبى نقل كرده است كه فضل بن شاذان عبيدى را دوست مىداشت ، و او را مىستود و مدح مىكرد ، و مىگفت : در همگنانش مانند او نيست ، و اصل در جرح او ابن وليد است ، و مصنّف و همچنين شيخ از وى نقل كرده‌اند ، و به نظر ميرسد كه جرح از جهت آنست كه محمّد بن عيسى قدح پاره اى از بزرگان امثال زراره و محمّد بن مسلم و مؤمن الطاق و ابو بصير و بريد عجلى را نقل كرده است ، بارى طريق مؤلَّف به او صحيح است » .\r\nو آنچه در آن از محمّد بن مسعود عيّاشى آمده است ، پس روايت كرده‌ام آن را از مظفّر بن جعفر بن مظفّر علوى - رضى الله عنه - از جعفر بن محمّد بن مسعود از پدرش ابى النّضر محمّد بن مسعود عيّاشى - رضى الله عنه - .\r\nتوضيح : « محمّد بن مسعود بن عيّاش سلمى سمرقندى معروف به عيّاشى صاحب تفسير مشهور كنيه اش ابو نضر است ، وى چشم و چراغ شيعهء اماميّه است بسيار جليل القدر و داراى بيش از دويست كتاب است ، در ابتداى امر عامّى مذهب بوده و سپس مستبصر شده و در آن هنگام جوان بوده ، و از مشايخ كوفه و بغداد و قم حديث شنيده ، و تنها طعنى كه بر وى وارد است آنست كه از ضعفا بسيار روايت مىكند ، و\r\n","description":"","footnote":"","page_name":" 500 ","page_number":500},
  {"content":"\r\nخوش باورى او تا حدّى از مقام والايش كاسته است ، و شايد نظرش صرف نقل باشد نه آنكه به روايات ضعفا احتجاج كند ، وى ثروت بسيارى از پدر به ارث برد و همهء آن را در ترويج روايات اهل البيت عليهم السّلام به كار گرفت و خرج نمود ، بارى طريق مؤلَّف به وى صحيح است » .\r\nو آنچه در آن از ميمون بن مهران آمده است ، پس روايت كرده‌ام آن را از احمد بن - محمّد بن يحيى العطَّار - رضى الله عنه - از پدرش از جعفر بن محمّد بن مالك از ابى - يحيى الأهوازى از محمّد بن جمهور از حسين بن مختار فروشندهء كفن از ميمون بن مهران .\r\nتوضيح : « ميمون بن مهران تابعى و عامّى مذهب است و از جانب عمر بن - عبد العزيز قاضى بوده و رجاليّون اهل سنّت او را عنوان كرده و بيش از حدّ توثيق و مدح نموده‌اند ، زيرا وى فضل خلفاء راشدين را همانند تاريخ خلافتشان ميدانسته ، و ترتيب برترى را به ترتيب زمان آنها معتقد بوده ، و در بعض رواياتشان آمده كه بر علىّ عليه السّلام اعتراض داشته است ، بارى مؤلَّف از وى خبرى در باب اعتكاف نقل كرده كه موافق مذهب اماميّه روايت كرده است و بدان بر عامّه حجّت آورده .\r\nچون در روايت او خروج معتكف از مسجد براى انجام حاجت ضرورى جائز است چنان كه اماميّه گويند بر خلاف عامّه ، و اينكه برقى در رجال خود و علَّامهء حلَّى در خلاصه او را از خواصّ امير المؤمنين گفته‌اند وجهش بر ما معلوم نشده ، و اينكه اردبيلى در جامع الرواة گفته است : حسين بن مختار در طبقه اصحاب امام صادق أبى الحسن و موسى بن جعفر و حضرت رضا عليهم السّلام است و نمىتواند از تابعين روايت كند صرف استبعاد است زيرا ميمون بن مهران وفاتش در سنهء 117 بوده چنان كه حافظ مزّى در تذهيب الكمال ذكر كرده است ، و حضرت رضا عليه السّلام در سال 148 كه مصادف بود با وفات امام صادق عليه السّلام به دنيا آمده و چنانچه فرض شود اين شخص در سن 20 سالگى ميمون بن مهران را درك كرده باشد ، در\r\n","description":"","footnote":"","page_name":" 501 ","page_number":501},
  {"content":"\r\nسن 51 سالگى او امام هشتم به دنيا آمده ، و اگر در 75 سالگى از دنيا رود 24 سال از زمان امام رضا عليه السّلام را درك كرده است ، بهر حال طريق مؤلَّف به وى به محمّد ابن جمهور ضعيف است ، و در جعفر بن محمّد بن مالك نيز قولى به ضعف آمده است » .\r\nو آنچه در آن از محمّد بن عمران عجلى آمده ، پس روايت كرده‌ام آن را از محمّد بن - على ما جيلويه - رضى الله عنه - از عمويش محمد بن ابى القاسم از احمد بن ابى عبد الله از پدرش از محمّد بن أبى عمير از محمّد بن عمران عجلى .\r\nتوضيح : « محمّد بن عمران عجلى مهمل است و ذكرى در رجال ندارد و طريق مؤلَّف به وى صحيح است ، ولى چون در طريق ، ابن ابى عمير آمده كار سهل است » .\r\nو آنچه در آن از عيسى بن عبد الله هاشمى آمده است ، پس روايت كرده‌ام آن را از محمّد بن موسى بن متوكَّل - رضى الله عنه - از محمّد بن يحيى العطَّار از محمّد بن - حسين بن أبى الخطاب از محمّد بن ابى عبد الله از عيسى بن عبد الله بن على بن عمر بن - علىّ بن الحسين بن علىّ بن ابى طالب عليهم السّلام .\r\nتوضيح : « در كتب انساب ذكرى براى او نيافتم و به نظر ميرسد ذكر نسب اشتباه است ، و صواب عيسى بن عبد الله بن محمّد بن عمر بن عليّ بن ابى طالب عليه السّلام باشد كه در كتب انساب مذكور است ، و چنانچه مراد اين باشد ، پس وى داراى كتابى است و اگر ديگرى باشد پس حالش مجهول و خود مهمل است ، امّا طريق مؤلَّف به وى صحيح است » .\r\nو آنچه در آن از ابى همّام اسماعيل بن همّام آمده است ، پس روايت كرده‌ام آن را\r\n","description":"","footnote":"","page_name":" 502 ","page_number":502},
  {"content":"\r\nاز پدرم - رضى الله عنه - از سعد بن عبد الله ، و عبد الله بن جعفر حميرى هر دو از احمد ابن محمد بن عيسى ، و ابراهيم بن هاشم هر دو از ابى همّام اسماعيل بن همّام .\r\nتوضيح : « اسماعيل بن همّام ثقه و از اصحاب امام هشتم عليه السّلام است ، و طريق مؤلَّف به وى صحيح است » .\r\nو آنچه در آن از عيسى بن يونس آمده است ، پس روايت كرده‌ام آن را از احمد بن - محمّد بن زياد بن جعفر همدانى - رضى الله عنه - از على بن ابراهيم از پدرش از محمّد ابن سنان از حمّاد بن عثمان از عيسى بن يونس .\r\nتوضيح : « عيسى بن يونس از اصحاب امام صادق و امام كاظم عليهما السّلام است ، و داراى كتابى است ، و طريق مؤلَّف به او ضعيف است به محمد بن سنان بنا بر مشهور » .\r\nو آنچه در آن از حذيفة بن منصور آمده است ، پس روايت كرده‌ام آن را از پدرم - رضى الله عنه - از سعد بن عبد الله از احمد بن محمّد بن عيسى از محمّد بن سنان از حذيفة بن منصور .\r\nتوضيح : « حذيفه بن منصور ظاهرا مراد خزاعى است كه از وابستگان بنى اسد بوده و در بارهء او اختلاف است ، و بيشتر او را توثيق كرده‌اند ، و طريق مؤلَّف به او به محمّد بن سنان ضعيف است بنا بر مشهور » .\r\nو آنچه در آن از داود رقّى آمده است ، پس روايت كرده‌ام آن را از حسين بن احمد\r\n","description":"","footnote":"","page_name":" 503 ","page_number":503},
  {"content":"\r\nابن ادريس - رضى الله عنه - از پدرش از محمّد بن احمد بن عبد الله بن احمد الرازى از حريز بن صالح از اسماعيل بن مهران از زكريّا بن آدم از داود بن كثير رقّى ، و از امام صادق عليه السّلام روايت شده است كه بياران چنين فرموده : داود رقّى را نسبت به من بمنزلهء مقداد نسبت برسول خدا صلَّى الله عليه و آله بدانيد .\r\nتوضيح : داود بن كثير رقّى - بفتح راء - ابو سليمان ، ثقه است و لكن چون غلات او را از بزرگان خود گفته‌اند ، نجاشى او را جدّا ضعيف مىداند ، و كتاب اهليلجه را به وى نسبت داده و گويد : وفاتش پس از وفات حضرت رضا عليه السّلام است ، و رجاليّون عامّه او را عنوان كرده‌اند و ابن حبّان او را در ثقات آورده است ، و طريق مؤلَّف به وى داراى دو تن مجهول است » .\r\nو آنچه در آن از اسحاق بن بريد آمده است ، پس روايت كرده‌ام آن را از محمّد بن - موسى بن متوكَّل - رضى الله عنه - از علىّ بن حسين سعدآبادى از احمد بن أبى عبد الله برقى از احمد بن محمّد بن ابى نصر بزنطى از مثنّى بن وليد از اسحاق بن بريد .\r\nتوضيح : « اسحاق بن بريد بن اسماعيل ابو يعقوب طائى كوفى است ، و از اصحاب امام صادق عليه السّلام است و ثقه مىباشد و پدرش از اصحاب امام باقر عليه السّلام بوده ، و طريق مؤلَّف به او قوى است به جهت علىّ بن حسين سعدآبادى » .\r\nو آنچه در آن از ابراهيم بن عمر آمده است ، پس روايت كرده‌ام آن را از پدرم -\r\n","description":"","footnote":"","page_name":" 504 ","page_number":504},
  {"content":"\r\nرضى الله عنه - از سعد بن عبد الله از يعقوب بن يزيد از حمّاد بن عيسى از ابراهيم بن - عمر يمانى .\r\nتوضيح : « ابراهيم بن عمر يمانى صنعانى از اصحاب امام باقر و امام صادق عليهما السّلام است ، و نجاشى او را توثيق كرده ، و ابن الغضائرى او را تضعيف كرده ، وى داراى كتابى است و طريق مؤلَّف به او صحيح است » .\r\nو آنچه در آن از حسن بن علىّ بن فضّال آمده است ، پس روايت كرده‌ام آن را از پدرم - رضى الله عنه - از سعد بن عبد الله از احمد بن محمّد بن عيسى از حسن بن علىّ ابن فضّال .\r\nتوضيح : « حسن بن علىّ بن فضّال از وابستگان تيم الله بن ثعلبه ، كوفى است ، و از اصحاب حضرت رضا عليه السّلام مىباشد ، وى تا اواخر عمر فطحى مذهب بود ولى عاقبت به حق گرائيد و از خاصّان على بن موسى عليه السّلام گرديد ، و داراى كتابهائى است كه پاره اى از آنها را شيخ در فهرست ذكر كرده است ، و طريق مؤلف به او صحيح است » .\r\nو آنچه در آن از نضر بن سويد آمده است ، پس روايت كرده‌ام آن را از محمّد بن - حسن - رضى الله عنه - از محمّد بن حسن صفّار از محمّد بن عيسى بن عبيد از نضر بن - سويد .\r\nتوضيح : « نضر بن سويد صيرفى از اصحاب امام هفتم عليه السّلام مىباشد و ثقه و داراى كتابى است ، و در طريق محمد بن عيسى بن عبيد مورد گفتگو است ، و علامه طريق مؤلف به او را صحيح مىداند » .\r\nو آنچه در آن از شهاب بن عبد ربّه آمده است ، پس روايت كرده‌ام آن را از\r\n","description":"","footnote":"","page_name":" 505 ","page_number":505},
  {"content":"\r\nپدرم - رضى الله عنه - از سعد بن عبد الله - از احمد بن محمّد بن عيسى از حسن بن محبوب از شهاب بن عبد ربّه .\r\nتوضيح : « شهاب بن عبد ربّه از وابستگان بنى اسد و كوفى و از اصحاب امام باقر و امام صادق عليهما السّلام است ، و مردى ثروتمند بوده و داراى كتابى است ، و طريق مؤلَّف به وى صحيح است » .\r\nو آنچه در آن از حسن الصيقل آمده ، پس روايت كرده‌ام آن را از محمّد بن - موسى بن متوكَّل - رضى الله عنه - از علىّ بن حسين سعدآبادى از احمد بن ابى عبد الله برقى از پدرش از يونس بن عبد الرحمن از حسن بن زياد صيقل كوفى و كنيه اش ابو وليد و مولى است .\r\nتوضيح : « قبلا بعنوان حسن بن زياد گذشت ، به ص 409 مراجعه شود » .\r\nو آنچه در آن از عمرو بن ابى المقدام آمده است ، پس روايت كرده‌ام آن را از محمّد بن - حسن - رضى الله عنه - از محمّد بن حسن صفّار از محمّد بن حسين بن ابى الخطاب از حكم بن مسكين كه گفت : حديث كرد مرا عمرو بن ابى المقدام ، و اسم ابى المقدام ثابت بن هرمز حدّاد است .\r\nتوضيح : « عمرو بن ابى المقدام عجلى بولاء از اصحاب صادقين عليهما السّلام است ، و داراى كتابى لطيف است ، وى ضعيف است نزد ابن الغضائرى در يك قول ، و ابن حجر در تهذيب التهذيب او را بعنوان عمرو بن ثابت بن هرمز بكرى ابو محمّد ذكر كرده\r\n","description":"","footnote":"","page_name":" 506 ","page_number":506},
  {"content":"\r\nو پس از ذكر مشايخ و روات او گويد : علىّ بن حسن بن شقيق گفت : شنيدم عبد الله بن مبارك ميگفت : از عمرو بن ثابت روايت نكنيد زيرا او پيشينيان را سبّ مىكرده ، تا آنكه گويد : - ابو حاتم او را ضعيف الحديث و زشت انديش و شيعهء سخت شمرده است ، بارى طريق مؤلَّف به او به جهت حكم بن مسكين ضعيف است چون گذشت كه او مهمل است » .\r\nو آنچه در آن از ابراهيم بن ابى يحيى مدائنىّ آمده است ، پس روايت كرده‌ام آن را از محمد بن حسن - رضى الله عنه - از محمّد بن حسن صفّار از محمّد بن عبد الجبّار از حسن بن - عليّ بن فضّال از ظريف بن ناصح از ابراهيم بن أبى يحيى المدائنى .\r\nتوضيح : « ابراهيم بن محمّد بن ابى يحيى عامّه او را تضعيف كرده و خاصّه او را توثيق و جرح عامّه سببش آنست كه وى سلف را دشنام ميداده ، شيخ در فهرست گويد : يعقوب بن سفيان در تاريخ خود ذكر كرده كه از اسباب تضعيف وى آنست كه پاره اى از مردم از وى شنيده بودند كه بعض صحابه را لعن مىكرده است . بارى طريق مؤلَّف به او موثّق است به جهت ابن فضّال » .\r\nو آنچه در آن از عبد الملك بن اعين آمده است ، پس روايت كرده‌ام آن را از محمّد بن - على ما جيلويه - رضى الله عنه - از عمويش محمّد بن ابى القاسم از احمد بن ابى عبد الله از پدرش از يونس بن عبد الرّحمن از عبد الملك بن أعين و كنيه اش ابو ضريس است ، و امام صادق عليه السّلام مزارش را در مدينه با اصحاب خود زيارت كرد .\r\nتوضيح : « عبد الملك بن اعين برادر زراره است ، و از امام باقر و امام صادق\r\n","description":"","footnote":"","page_name":" 507 ","page_number":507},
  {"content":"\r\nعليهما السّلام روايت مىكند و در حيات امام صادق عليه السّلام در گذشته است ، چنان كه كشّى نقل كرده وى در مكَّه فوت كرده و امام صادق عليه السّلام در مكَّه براى او طلب مغفرت كرده و رحمت طلبيده ، نه در مدينه چنان كه مؤلَّف گفته است ، و عامّه او را عنوان كرده‌اند و گويند عبد الملك و زراره و حمران سه برادر رافضى هستند و از همهء آنها پستتر عبد الملك است ، ولى ابن حبّان و عجلى او را ثقه گفته‌اند ، و طريق مؤلَّف به او صحيح است ، با اينكه محمّد بن خالد برقى در آنست » .\r\nو آنچه در آن از علىّ بن اسباط آمده است ، پس روايت كرده‌ام آن را از محمّد بن - حسن - رضى الله عنه - از محمّد بن حسن صفّار از محمّد بن حسين بن ابى الخطَّاب از علىّ بن اسباط .\r\nتوضيح : « علىّ بن اسباط بن سالم الكندى كنيه اش ابو الحسن است در آغاز فطحى مذهب بود علىّ بن مهزيار نامه هائى در نادرستى عقيده اش به دو نوشته و وى جواب داده و هر دو به امام جواد عليه السّلام مراجعه كرده ، تا اينكه وى بحقّ گرائيده ، چنان كه نجاشى ذكر كرده است ، و از امام هشتم عليه السّلام رواياتى دارد قبل از اينكه مستبصر گردد و از روات ثقه و راستگوترين مردم است ، كتابى بنام دلائل و كتاب ديگرى بنام تفسير و كتاب سوّمى بنام مزار ، و چهارمى بنام نوادر دارد ، و نجاشىّ طرق خود را بر هر چهار كتاب در فهرست خود آورده است ، و طريق مؤلَّف به او صحيح است » .\r\nو آنچه در آن از ابو ربيع شامى آمده است ، پس روايت كرده آن را از پدرم - رضى الله عنه - از سعد بن عبد الله از محمّد بن حسين بن ابى الخطَّاب از حكم بن مسكين از حسن بن رباط از ابو ربيع شامى .\r\n","description":"","footnote":"","page_name":" 508 ","page_number":508},
  {"content":"\r\nتوضيح : « وى نامش خليد بن اوفى شامى عنزى است ، و پاره اى او را خالد بن اوفى گفته‌اند كه ظاهرا اشتباه باشد ، وى از كسانيست كه از امام باقر عليه السّلام روايت مىكند و نام او را جزء اصحاب امام صادق عليه السّلام هم ذكر كرده‌اند ، و توثيق صريح نشده است ، و در طريق مؤلَّف به او حكم بن مسكين مهمل است چنان كه گذشت » .\r\nو آنچه در آن از عمّار بن مروان كلبى آمده است ، پس روايت كرده‌ام آن را از محمّد بن موسى بن متوكَّل - رضى الله عنه - از عبد الله بن جعفر حميرى از محمّد بن - حسين بن ابى الخطَّاب از حسن بن محبوب از ابو ايّوب خزّاز از عمّار بن مروان .\r\nتوضيح : « بعيد نيست وى با عمّار بن مروان يشكرى كه رجاليّون وى را عنوان كرده‌اند متّحد باشد .\r\nو مؤلَّف - رحمة الله عليه - در مجلَّد سوّم خبرى برقم 2426 از وى نقل كرده است بعنوان مروان بن عمّار كلبى ، و برقى در محاسن نيز همان خبر را از مروان كلبى آورده ، لكن در كافى در كتاب العشرة آن را از مروان بن عمّار ، بدون ذكر نسبت نقل نموده ، و همين طور در هر كجاى كافى بدون نسبت آمده است لذا قول بتعدّد بسيار بعيد مينمايد هر چند روات مختلف باشند ، و او از اصحاب امام صادق عليه السّلام است و ثقه مىباشد ، و طريق مؤلَّف به او صحيح است » .\r\nو آنچه در آن از بكر بن صالح آمده است ، پس روايت كرده‌ام آن را از پدرم - رضى الله عنه - از على بن ابراهيم بن هاشم از پدرش از بكر بن صالح رازى .\r\nتوضيح : « بكر بن صالح از روات حضرت رضا عليه السّلام است ، و اگر از موسى بن جعفر عليهما السّلام از وى روايتى ديده شود ، واسطه داشته و ساقط شده است ، وى را نجاشى و ابن الغضائرى تضعيف كرده‌اند ، و داراى كتابى است موسوم\r\n","description":"","footnote":"","page_name":" 509 ","page_number":509},
  {"content":"\r\nبنوادر ، و طريق مؤلَّف به او حسن است » .\r\nو آنچه در آن از ايّوب بن اعين آمده است ، پس روايت كرده‌ام آن را از پدرم - رضى الله عنه - از سعد بن عبد الله از محمّد بن حسين بن ابى الخطَّاب از حكم بن مسكين از ايّوب بن اعين .\r\nتوضيح : « ايّوب بن اعين كوفى است و از وابستگان بنى طريف يا بقولى بنى رباح ، و از اصحاب امام ششم و امام هفتم عليهما السّلام است ، و حال وى مجهول است ، و در طريق مؤلَّف به او حكم بن مسكين مهمل است » .\r\nو آنچه در آن از منذر بن جيفر آمده است ، پس روايت كرده‌ام آن را از پدرم - رضى الله عنه - از محمّد بن يحيى العطَّار از ابراهيم بن هاشم از عبد الله بن مغيره از منذر بن جيفر .\r\nتوضيح : « منذر - بر وزن محسن - ابن جيفر - بر وزن جعفر بنا بر ثبت رجال شيخ ، و جفير - بر وزن امير ، بنا بر ثبت رجال نجاشى - و اولى صحيح است - وى عبدى و از اهل كوفه و از روات امام صادق عليه السّلام است ، و داراى كتابى است و توثيق صريح نشده ، و طريق مؤلَّف به او حسن است » .\r\nو آنچه در آن از عبد الله بن ميمون آمده است ، پس روايت كرده‌ام آن را از پدرم و محمّد بن حسن - رضى الله عنهما - از سعد بن عبد الله از ابراهيم بن هاشم از عبد الله بن - ميمون ، و نيز روايت كرده‌ام آن را از پدرم و محمّد بن موسى بن متوكَّل و محمّد بن علىّ ماجيلويه - رضى الله عنهم - از على بن ابراهيم از پدرش از عبد الله بن ميمون قدّاح مكَّى .\r\nتوضيح : « عبد الله بن ميمون بن اسود قدّاح مكَّى از وابستگان بنى مخزوم و ثقه\r\n","description":"","footnote":"","page_name":" 510 ","page_number":510},
  {"content":"\r\nاست و از اصحاب امام صادق عليه السلام مىباشد و داراى كتابهائى است ، و عامّه او را در رجال عنوان كرده‌اند و تضعيف نموده‌اند ، و اين شخص غير از عبد الله بن ميمون قدّاح است كه از سران باطنيه و قرامطه بوده و مردى شعبده باز و ملحد بوده زيرا اين مرد تا سال 261 در قيد حيات بود و به دو نامه نوشته‌اند چنان كه ابن النديم و ديگران گفته‌اند . و علَّامهء قزوينى در حواشى و اضافات تاريخ جهانگشاى جوينى طبع ليدن ج 3 ص 153 راجع به اين موضوع تحقيق بسيار دقيق و مفيدى دارد ، بارى عبد الله بن - ميمون قدّاح امامى مذهب بوده و چنان كه از ظاهر كتب رجال دانسته مىشود امامت موسى بن جعفر عليهما السلام را درك نكرده و چگونه ميتوان گفت او همانست كه در 261 به دو نامه نوشته و جواب گرفته‌اند ، و البتّه پاره اى از معروفين خلط كرده و اين دو را يكى دانسته‌اند و اين اشتباه محض و قول بلا تعقّل است ، بارى ، طريق مؤلَّف به وى حسن است به ابراهيم بن هاشم » .\r\nو آنچه در آن از جعفر بن قاسم آمده است ، پس روايت كرده‌ام آن را از پدرم و محمّد بن حسن - رضى الله عنهما - از سعد بن عبد الله و محمّد بن يحيى و احمد بن ادريس هر سه از احمد بن ابى عبد الله از پدرش جعفر بن قاسم .\r\nتوضيح : « در تمامى نسخه ها كه نزد ما است » جعفر بن قاسم « ثبت شده ، و به اين نام در كتب رجال ذكرى نيامده است ، و مؤلَّف در مجلَّد سوّم تحت رقم 2518 خبرى از وى از امام صادق عليه السلام نقل كرده است كه از طريق مذكور در اينجا پيداست كه از محاسن برقىّ اخذ شده و در كتاب سفر محاسن حفص بن قاسم است و نيز در كافى در كتاب حجّ در باب الدّعاء في الطريق از علىّ بن ابراهيم از پدرش از\r\n","description":"","footnote":"","page_name":" 511 ","page_number":511},
  {"content":"\r\nمحمّد بن ابى عمير از قاسم صيرفى از حفص بن قاسم آمده است ، و لذا بايد بگوئيم در نسخه هاى اين كتاب يا در نسخه اصل سهوى روى داده و حفص « جعفر » خوانده يا نوشته شده براى تشابهى كه در خطَّ ميان آن دو است ، و شيخ در رجال گويد :\r\nحفص بن قاسم از اصحاب امام صادق عليه السلام و كوفى است ، و مدح يا ذمّى در بارهء او ندارد ، و علَّامهء حلَّى طريق مؤلَّف را به وى صحيح ميداند » .\r\nو آنچه در آن از منصور صيقل آمده است ، پس روايت كرده‌ام آن را از پدرم - رضى الله عنه - از سعد بن عبد الله از محمّد بن عبد الجبّار از ابو محمّد ذهلى از ابراهيم بن - خالد عطَّار از محمّد بن منصور صيقل از پدرش منصور صيقل .\r\nتوضيح : « منصور بن وليد صيقل كوفى و از اصحاب امام صادق عليه السلام و پدرش امام باقر صلوات الله عليه مىباشد ، و از دو خبر كه در كافى يكى در باب تمحيص و امتحان و ديگرى در كتاب روضه برقم 520 آمده است چنين بدست مىآيد كه وى از مخلصين و ارادتمندان اهل بيت عليهم السلام بوده است ، امّا ابو محمّد ذهلى نامش معلوم نيست ، و از طريق احاديث و كتب رجال آن ابو محمّد كه محمّد بن - عبد الجبّار از وى نقل مىكند عبد الله بن جبله است ، لكن وى كنانى است نه ذهلى ، و در كافى در باب نوادر كتاب جنائز برقم 3 خبرى از ابو علىّ اشعرى از محمّد بن - عبد الجبّار از ابو محمّد هذلى از ابراهيم بن خالد قطَّان از محمّد بن منصور صيقل از پدرش منصور نقل مىكند و از اين سند معلوم مىشود كه ابو محمّد هذلى با ابو محمّد ذهلى متّحدند و نيز ابراهيم بن خالد عطَّار با ابراهيم بن خالد قطَّان يكى است ، و حال اين دو تن به هر دو عنوان كه دارا هستند در كتب رجال مجهول است ، و همچنين محمّد بن - منصور » .\r\nو آنچه در آن از علىّ بن ميسرة آمده است ، پس روايت كرده‌ام آن را از پدرم -\r\n","description":"","footnote":"","page_name":" 512 ","page_number":512},
  {"content":"\r\nرضى الله عنه - از سعد بن عبد الله از محمّد بن عيسى از حسن بن علىّ وشّاء از علىّ بن - ميسرة .\r\nتوضيح : « علىّ بن ميسرهء بصرى از اصحاب حضرت رضا و امام جواد عليهما السلام است ، و مؤلَّف در مجلَّد سوّم تحت رقم 2551 نامه اى از وى نقل كرده كه به امام جواد عليه السلام نوشته و سؤالى كرده است ، لكن شيخ او را در عداد اصحاب امام صادق عليه السّلام ذكر كرده است ، وى توثيق صريح نشده و داراى كتابى است ، و طريق مؤلَّف به نزد علَّامه صحيح است ، و اختلاف در مورد محمّد بن عيسى بن عبيد است » .\r\nو آنچه در آن از محمّد بن قاسم استرآبادى آمده است ، پس از خود او روايت كرده‌ام .\r\nتوضيح : « محمّد بن قاسم استرآبادي مفسّر همان كس است كه تفسير امام حسن عسكرى عليه السلام منسوب به او است ، نجاشى وى را عنوان نكرده ولى استادش ابن الغضائرى او را در ضعفا - چنان كه از او نقل كرده‌اند - عنوان نموده و ضعيفش شمرده و گويد : كذّاب است . و مرحوم مجلسىّ اوّل در شرح فقيه نظر او را ردّ كرده و گويد : « شخصى چون صدوق به دو اعتماد كرده و از او نقل مىكند ، و شيخ اجازهء خود معرّفى كرده است ، و نيز گويد : پندار اينكه چنين تفسيرى شايسته آن نيست كه بمعصوم نسبت داده شود گمانى است باطل و مردود . و هر كس را كه با سخنان اهل بيت انسى باشد داند كه كلمات آنان است ، و استاد ما شهيد ثانى بر او اعتماد كرده و از تفسير وى در كتابهايش بسيار نقل مىكند . و همان اعتماد شاگرد و تلميذش صدوق بر او براى صحّت قول ما كافى است - انتهى « و علَّامهء حلَّى در خلاصة الرجال او را ضعيف و كذّاب گفته ، و گويد : « ابو جعفر ابن بابويه از وى تفسيرى را كه او از دو تن مجهول الحال ، بنام يوسف بن محمّد بن زياد و علىّ بن محمّد بن يسار از پدرانشان از امام عسكرى عليه السّلام آن را نقل كرده روايت مىكند و اين تفسير از قول سهل بن - احمد بن عبد الله ديباجى از پدرش احمد بن عبد الله با احاديثى اين چنين منكر ساخته شده است « و استرآبادى در منهج المقال همين گفتار را از علَّامه نقل كرده است ، و\r\n","description":"","footnote":"","page_name":" 513 ","page_number":513},
  {"content":"\r\nصاحب جامع الرّوات نيز از منهج المقال مثل آن را ذكر نموده است .\r\nو آنچه نظر ما است هم در بارهء تفسير و هم در بارهء مؤلَّفش ، اينست كه اختلاف را رها كنيم و به خود تفسير مراجعه كرده تا حقّ ظاهر شود ، در اين تفسير موجود كه ثابت نيست همان باشد كه مصدر صدوق - عليه الرحمة - بوده مطالب درستى هست كه نسبتش را بمعصوم ميتوان داد چون با اصول مذهب و كتاب و سنّت و عقل سازگار است ، و مطالبى نيز هست كه با تأويل و توجيه و تكلَّف ميتوان آن را با اصول مذهب توفيق داد ، و مطالبى هم هست كه به هيچ وجه نمىتوان آن را بمعصومين نسبت داد نه تنها به معصومين عليهم السّلام بلكه حتّى به يك فرد مسلمان امامى مذهب كه به اصول اماميّه پاى بند باشد نميتوان نسبت داد ، براى نمونه يكى دو مثال آورده مىشود : مثلا گويد : « هنگامى كه ابو جهل از رسول خدا صلَّى الله عليه و آله و سلَّم خواست كه اگر تو براستى پيغمبرى بخواه كه صاعقه اى اكنون فرود آيد و مرا بسوزاند و صاعقه نيامد ، رسول خدا صلَّى الله عليه و آله به او فرمود : اى ابا جهل جز اين نيست كه خداوند به يك علَّت عذاب را از تو برداشت ، و آن اينست كه از صلب تو ذرّيّهء طيّبه اى به دنيا خواهد آمد و او عكرمه فرزند تو است ، و به زودى امور مسلمانان را در دست خواهد گرفت و چنانچه رعايت فرمان خدا را بكند در نزد او جليل و بزرگ خواهد بود كه اگر اين سبب نبود هر آينه عذاب بر تو نازل مىشد » . و بايد دانست كه اين ذرّيّهء طيّبه را ارباب تاريخ و تراجم جزء دشمنان سرسخت رسول خدا صلَّى الله عليه و آله نام برده‌اند و گويند : « كان شديد العداوة لرسول الله صلَّى الله عليه و آله و سلَّم في الجاهليّة » و اسد الغابه گويد : « و من أشبه أباه فما ظلم » هر كس به پدرش مشابه باشد ستم نكرده ، و ويرا در جاهليّت در دشمنى رسول خدا همگام پدرش همى دانند ، و در غزوهء احد فرماندهء ستون چپ لشكر مشركين بوده ، و در غزوهء بدر چند تن از مسلمانان را بقتل رسانيده كه از جمله آنها رافع بن معلَّى بن لوذان است ، و دشمنى اين ذرّيّهء طيّبه با امير المؤمنين عليه السلام براى آنان كه با تاريخ اسلام آشنايند محلّ ترديد نيست ، و توجيه باينكه مراد فردى از نسل عكرمه است بىوجه است زيرا علماء انساب و ارباب سير جملگى نصّ صريح دارند كه وى پس از خود كسى را نگذاشت و گويند : « ليس\r\n","description":"","footnote":"","page_name":" 514 ","page_number":514},
  {"content":"\r\nلعكرمة عقب و انقرض نسل ابي جهل الَّا من بناته »\r\nو نيز اين ذرّيّه طيّبه ! از آن چند تنى است كه رسول خدا صلَّى الله عليه و آله در روز فتح مكَّه فرمان داد مسلمانان مأمورند در هر كجا اينان ديده شدند آنها را بكشند و لو پناه به پردهء خانهء كعبه برده باشند يا در زير پرده خانه پنهان شده باشند ، و بيمن فرار كرد ، و از جمله مطالب نادرست كه در اين تفسير آمده اينست كه گويد : آيهء شريفهء : * ( وَمِنَ النَّاسِ مَنْ يَشْرِي نَفْسَه ابْتِغاءَ مَرْضاتِ الله ) * در بارهء جماعتى آمده كه از جمله آنان صهيب رومى غلام عبد الله بن جدعان بوده است « ، با اينكه صهيب از منحرفين از امير المؤمنين عليه السلام بوده و شيخ مفيد در اختصاص و كشّى در رجال از امام صادق عليه السلام روايت كرده‌اند كه فرمود :\r\n« رحم الله بلالا كان يحبّنا اهل البيت و لعن الله صهيبا فإنّه كان يعادينا » و\r\n« كان بلال عبدا صالحا و صهيب عبد سوء يبكي على فلان » . و نيز از جمله مطالب غير صحيح آن اينست كه گفته است : « چون رسول خدا صلَّى الله عليه و آله مسجد خود را بنا كرد مهاجر و انصار از خانه هاى خود در اطراف مسجد هر يك درى به مسجد باز كردند و جبرئيل نازل شد و ابلاغ كرد كه خداوند امر فرموده همهء اصحاب بايد درهائى را كه به مسجد باز كرده‌اند مسدود كنند و اوّلين كسى كه مأموريّت به بستن باب خود كرد عبّاس بن عبد المطَّلب بود » . در حالى كه عبّاس هنوز نه ايمان آورده بود و نه مهاجرت بمدينه كرده بود . و در غزوهء بدر جزء اسيران بود كه با دادن فديه آزاد گشت . و از اين قبيل مطالب نادرست كه گفتن همه آنها در اينجا مناسب نيست و گفتن پاره اى هم در اين روزگار مصلحت نمىباشد ، اكنون خواننده خود بينديشد كه ممكن است اين گونه سخنان را به ائمّهء معصومين صلوات الله عليهم اجمعين نسبت داد يا نه ، و آيا اختيار كردن صدوق - عليه الرحمه - بعض از روايات كتابى را دليل بر آنست كه بر تمام آن كتاب و مؤلَّفش اعتماد كرده است ، اگر چنين باشد بايد بر تمام ضعفا و مجروحين كه در مشيخه عنوان كرده و در اين كتاب از ايشان حديث آورده اعتماد كرده باشد و حال اينكه ما مىبينيم از وهب بن وهب كذّاب احاديثى نقل كرده و خود او را در مجلَّد پنجم ذيل حديث 5023 تضعيف نموده است ، و همچنين از احمد بن هلال عبرتائى اخبارى نقل كرده و خود او را در مقدّمهء كمال الدّين ضعيف مىداند و مىگويد وى\r\n","description":"","footnote":"","page_name":" 515 ","page_number":515},
  {"content":"\r\nنزد مشايخ ما مجروح است ، و گويند عمل به متفرّدات وى جايز نيست .\r\nو همچنين سكونى را در مشيخه عنوان كرده و در كتاب احاديثى از وى نقل كرده و خود در باب ميراث مجوس در همين مجلَّد گويد : « لا افتى بما ينفرد السّكوني بروايته » پس به آنچه وى تنها روايت كرده اعتمادى نداشته و معلوم مىشود وى بهر حديثى كه صدور آن را به هر دليل ثابت مىدانسته اعتماد مىكرده است نه بكتاب يا صاحب كتاب ، و هنگامى ميتوان گفت كه فلان كس بر فلان كتاب يا مؤلَّف آن اعتماد داشته كه خود آن شخص تصريح كرده باشد ، نه آنكه چون مطالبى از كتابى نقل كرده ، پس بدان اعتماد داشته است هر چند در مقام احتجاج باشد ، زيرا دليل أخصّ از مدّعى است ، و چه بسيار بزرگان ما از كتب عامّه مطالبى در مقام احتجاج نقل كرده‌اند ولى به تمام كتاب اعتمادى ندارند و به آنچه صحيح دانسته‌اند تمسّك نموده‌اند . و اينكه فرموده :\r\nصاحب تفسير استاد اجازهء او بوده اين نيز نادرست است ، زيرا تنها كتاب خود او را از وى نقل كرده و در سلسلهء اجازات و مشايخ چنان كه از همين مشيخه پيداست در هيچ كجا جزء مشايخ كه كتاب ديگران را به اجازه ايشان روايت كرده باشد نامى از او نيست ، و قدما رسمشان چنين بوده كه هر كتاب را از مؤلَّف يا از مجاز از مؤلَّف يا از مجاز از مجاز مؤلَّف اجازه گرفته سپس از آن روايت مىكرده‌اند و آنانى كه تنها كتاب خودشان را اجازه داده‌اند واضح است كه جزء مشايخ و اساتيد بدان معنى كه منظور شده نبوده‌اند ، و اينكه گفته‌اند : در همه جا از وى مترضّيا يا مترّحما ياد كرده اين درست است ولى دليل توثيق و اعتماد نيست زيرا صدوق - رحمه الله - از بسيارى از علماء عامّه بلا واسطه نقل مىكند ، و براى تميز آنان از علماء خاصّه ، شيعيان از ايشان را با ترضّى و استرحام مشخّص ميسازد ، و اساسا رضيله و رحمله ( رضى الله عنه و رحمه الله ) دليل اعتماد نيست بدليل اينكه نجاشى احمد بن محمّد جوهرى را عنوان كرده و در باره اش رحمه الله گفته است و خود ميگويد : « رأيت شيوخنا يضعّفونه فلم أرو عنه شيئا » ( مشايخ ما او را تضعيف كرده‌اند پس من از وى روايتى نقل نكردم ) ، بارى چون امام عليه السلام را حجّت خدا مىدانيم و از گفتن نادرست و بيهوده او را مبرّا و منزّه مىدانيم ، اگر در كتابى از كتب مذهبى مطلبى را به امام نسبت داده‌اند و\r\n","description":"","footnote":"","page_name":" 516 ","page_number":516},
  {"content":"\r\nنادرستى آن مطلب آشكار است نقل آن را جايز نمىدانيم تا چه رسد به تمسّك و احتجاج ، مگر اينكه ثابت شود از روى تقيّه فرموده است ،\r\nو چنانچه محملى از قبيل تقيّه نداشت بضرس قاطع آن را افترا مىشمريم ، و ابن الغضائرى و اتباعش از اين رو مؤلَّف را جرح و كتاب را موضوع مىدانند ، و اينكه در متأخّرين يعنى پس از قرن دهم به اين كتاب عنايت بيشترى شده از جهت اخباريست كه در فضائل و مناقب اهل بيت عصمت عليهم السّلام و طعن مخالفينشان در آنست بوده . و مطلبى كه بايد ناگفته نماند اينست كه ابن الغضائرى كتاب را نسبت به ابى الحسن الثالث عليه السلام يعنى حضرت هادى داده است ، و حال اينكه اين كتاب موجود منسوب به حسن بن عليّ حضرت عسكرى عليه السلام است .\r\nو مطلب ديگر اينكه شيخ صدوق در اين كتاب و امالى و هر كجا كه از تفسير جرجانى نقل كرده است از محمد بن ابى القاسم از يوسف بن محمد بن زياد و علىّ بن محمّد بن سيّار از پدران آن دو از امام عسكرى عليه السلام و يا از آن حضرت از پدرش ابى الحسن الثالث نقل كرده است ، و حال آنكه بمقتضاى آنچه در مقدّمهء اين تفسير موجود آمده راوى امام پسران هستند كه نزد امام باقى ماندند نه پدران آنها ، و اين امور همه علائم خلط و ضعف مستند است و يا آن نسخه كه صدوق از آن نقل كرده غير اين بوده كه اكنون موجود است - * ( وَالسَّلامُ عَلى مَنِ اتَّبَعَ الْهُدى ) * » .\r\nو آنچه در آن از حمّاد نوّاء آمده است ، پس روايت كرده‌ام آن را از محمّد بن علىّ ماجيلويه - رضى الله عنه - از عمويش محمّد بن ابى القاسم از پدرش از محمّد بن خالد برقى از محمّد بن سنان از ابن مسكان از حمّاد نوّاء .\r\nتوضيح : « ابن اثير در لباب الانساب نوّاء را به فروشنده هسته هاى خرما معنى كرده است ، و حمّاد نوّاء در رجال شيخ جزء اصحاب امام صادق عليه السلام ذكر شده است ولى حالش مجهول است ، و طريق مؤلَّف به وى بمحمّد بن سنان ضعيف است بنا بر مشهور » .\r\n","description":"","footnote":"","page_name":" 517 ","page_number":517},
  {"content":"\r\nو آنچه در آن از خالد بن أبى العلاء خفّاف آمده است ، پس روايت كرده‌ام آن را از محمّد بن حسن - رضى الله عنه - از محمّد بن حسن صفّار از يعقوب بن يزيد از محمّد بن - ابى عمير از خالد بن أبى العلاء خفّاف .\r\nتوضيح : « ظاهرا لفظ » ابن « از جانب نسخه بردارها اضافه شده و در اصل خالد ابو العلاء خفّاف بوده است وى خالد بن طهمان است كه نجاشى از بخارى ترجمه او را نقل كرده است ، و عسقلانى در تهذيب التهذيب گويد : خالد بن طهمان سلولى ابو العلاء خفّاف كوفى و از ابن معين نقل كرده كه وى ابتدا او را ثقه مىدانست و ده سال قبل از مرگش از قول خود بازگشت و او را تضعيف كرد ، ولى ابن حبّان او را در قسم ثقات آورده ، و طريق مؤلَّف به وى صحيح است » .\r\nو آنچه در آن از كاهلى آمده است ، پس روايت كرده‌ام آن را از پدرم - رضى الله عنه - از سعد بن عبد الله از احمد بن محمّد بن عيسى از احمد بن محمّد بن أبى نصر بزنطى از عبد الله بن يحيى الكاهلىّ .\r\nتوضيح : « عبد الله بن يحيى الكاهليّ كوفى است ، و كنيه اش ابو محمّد ، وى برادر اسحاق بن يحيى است و هر دو از اصحاب امام صادق و امام كاظم عليهما السّلاماند ، و عبد الله در نزد امام كاظم عليه السلام موقعيّت خاصّى داشته ، و داراى كتابى است و طريق مؤلَّف به او صحيح است » .\r\nو آنچه در آن از اسماعيل بن فضل آمده است ، پس روايت كرده‌ام آن را از جعفر بن محمّد بن مسرور - رضى الله عنه - از حسين بن عامر از عمويش عبد الله بن عامر\r\n","description":"","footnote":"","page_name":" 518 ","page_number":518},
  {"content":"\r\nاز محمد بن ابى عمير از عبد الرحمن بن محمّد از فضل بن اسماعيل بن فضل از پدرش اسماعيل بن فضل هاشمىّ .\r\nتوضيح : « اسماعيل بن فضل بن يعقوب بن فضل بن عبد الله بن حارث بن نوفل بن - حارث بن عبد المطَّلب ثقه و از اصحاب امام باقر و امام صادق عليهما السلام است و بصرى بوده ، و در طريق ، جعفر بن محمّد بن مسرور و لو غير مذكور است ولى چون از مشايخ اجازه است ضررى نميرساند » .\r\nو آنچه در آن از ابو الحسن نهدىّ آمده است ، پس روايت كرده‌ام آن را از پدرم - رضى الله عنه - از سعد بن عبد الله از احمد بن محمّد بن عيسى از حسن بن علىّ وشّاء از ابى الحسن نهدى » .\r\nتوضيح : « اين شخص در باب كنيه رجال نجاشىّ و فهرست شيخ طوسى ذكر شده ولى حال و نامش مجهول است و ظاهرا امامى مذهب و داراى كتابى است ، و طريق مؤلَّف به او صحيح است » .\r\nو آنچه در آن از عمران حلبىّ آمده است ، پس روايت كرده‌ام آن را از پدرم - رضى الله عنه - از سعد بن عبد الله از محمّد بن حسين بن ابى الخطَّاب از جعفر بن بشير از حمّاد بن عثمان از عمران حلبى و كنيه اش ابو الفضل است .\r\nتوضيح : « عمران بن علىّ بن ابى شعبهء حلبىّ از اهل كوفه ، و از اصحاب امام صادق عليه السلام است ، نجاشى او را در جمله آل ابى شعبه حلبىّ توثيق نموده ، و مرجع شمرده است ، و طريق مؤلَّف به او صحيح است » .\r\n","description":"","footnote":"","page_name":" 519 ","page_number":519},
  {"content":"\r\nو آنچه در آن از حسن بن هارون آمده است ، پس روايت كرده‌ام آن را از محمّد بن - حسن - رضى الله عنه - از محمّد بن حسن صفّار از احمد بن محمد بن عيسى از احمد بن - محمّد بن ابى نصر بزنطى از عبد الكريم بن عمرو از حسن بن هارون .\r\nتوضيح : « حسن بن هارون مشترك است ميان حسن بن هارون كندى و حسن بن - هارون كوفى و حسن بن هارون بن خارجه ، و ممكن است هر سه يكى باشند ، يا كندى و كوفى وصف يكى باشد و ابن خارجه شخص ديگر و يا هر يك عنوانى على جده باشند بهر حال مجهول الحال و ناشناخته‌اند و طريق مؤلَّف به وى قوى است بعبد الكريم بن عمرو كه واقفى موثق است » .\r\nو آنچه در آن از ابراهيم بن سفيان آمده است . پس روايت كرده‌ام آن را از محمّد بن - علىّ ماجيلويه - رضى الله عنه - از عمويش محمّد بن ابى القاسم از محمّد بن علىّ كوفى از محمّد بن سنان از ابراهيم بن سفيان .\r\nتوضيح : « ابراهيم بن سفيان در رجال مذكور نيست و مهمل و مجهول است ، و طريق مؤلَّف به وى ضعيف است به محمّد بن سنان بنا بر مشهور » .\r\nو آنچه در آن از حسين بن سالم آمده است ، پس روايت كرده‌ام آن را از پدرم - رضى الله عنه - از سعد بن عبد الله از محمّد بن حسين بن أبى الخطَّاب از عبد الله بن جبله از ابى عبد الله خراسانى از حسين بن سالم .\r\nتوضيح : « شايد وى همان حسين بن سالم همدانى خازنى كوفى باشد كه شيخ طوسى\r\n","description":"","footnote":"","page_name":" 520 ","page_number":520},
  {"content":"\r\nويرا در اصحاب امام صادق عليه السلام ذكر كرده است ، و شايد شخص ديگرى باشد بهر حال حالش مجهول است ، و در طريق ابو عبد الله خراسانى در كتب رجال مذكور نيست و از خبرى كه مؤلَّف در مجلَّد سوّم تحت رقم 2884 نقل كرده است وى از مخالفين بوده و بحقّ باز گشته است و عنوانش بعدا خواهد آمد » .\r\nو آنچه در آن از يوسف طاطرى آمده است ، پس روايت كرده‌ام آن را از پدرم - رضى الله عنه - از سعد بن عبد الله از ابراهيم بن هاشم از محمّد بن سنان از يوسف بن - ابراهيم طاطرى .\r\nتوضيح : « طاطرى - بفتح طاء اوّل و دوم - به كسى گويند كه فروشندهء لباس سفيد دمشقى و مصرى بوده است ، و يوسف بن ابراهيم طاطرى را شيخ در اصحاب امام صادق عليه السلام ذكر كرده و حالش مجهول است ، و طريق مؤلَّف به وى بمحمّد بن - سنان ضعيف است بنا بر مشهور » .\r\nو آنچه در آن از فضالة بن ايّوب آمده است ، پس روايت كرده‌ام آن را از پدرم - رحمه الله - از سعد بن عبد الله از احمد بن محمّد بن عيسى از حسين بن سعيد از فضالة بن - ايّوب . و نيز از محمّد بن حسن - رضى الله عنه - از حسين بن حسن بن ابان از حسين بن - سعيد از فضالة بن ايّوب .\r\nتوضيح : « فضالة بن ايّوب دانشمندى فقيه و ثقه و از اصحاب امام هفتم و امام هشتم عليهما السلام است ، و ويرا از كسانى دانند كه اخبار وى را صحيح دانند و سند آن را ننگرند ( كه وى از چه كسى يا كسانى از معصوم روايت كرده است ) و داراى كتابى است ، و هر دو طريق مؤلَّف به وى صحيح است » .\r\n","description":"","footnote":"","page_name":" 521 ","page_number":521},
  {"content":"\r\nو آنچه در آن از يحيى ازرق آمده است ، پس روايت كرده‌ام آن را از پدرم - رضى الله عنه - از علىّ بن ابراهيم بن هاشم از پدرش از محمّد بن ابى عمير از ابان بن - عثمان از يحيى بن حسّان ازرق .\r\nتوضيح : « يحيى بن حسّان - يا ابن عبد الرحمن - از رق ثقه و از اصحاب موسى بن - جعفر و على بن موسى عليهما السلام مىباشد ، و طريق مؤلَّف به وى حسن است » .\r\nو آنچه در آن از على بن نعمان آمده است ، پس روايت كرده‌ام آن را از پدرم و محمّد بن حسن - رضى الله عنهما - از سعد بن عبد الله از احمد بن محمّد بن عيسى و ابراهيم بن هاشم هر دو از علىّ بن نعمان .\r\nتوضيح : « علىّ بن نعمان رازيّ حالش بلكه شخصش نيز مجهول است ، مؤلَّف در مجلَّد 2 تحت رقم 1011 خبرى از وى از امام صادق عليه السلام نقل كرده ، ولى در كتب رجال عليّ بن نعمان نخعى كه از اصحاب حضرت رضا عليه السلام است عنوان شده ، و اتّحاد اين دو عنوان بعيد است ، و بهر حال اين شخص مجهول الحال است ، و امّا طريق مؤلَّف به وى نزد علامهء حلَّى صحيح است » .\r\nو آنچه در آن از احمد بن محمّد بن مطهّر يار ( امام عسكرى ) عليه السلام آمده است ، پس روايت كرده‌ام آن را از پدرم و محمّد بن حسن - رضى الله عنهما - از سعد بن عبد الله و عبد الله بن جعفر حميرى هر دو از احمد بن محمّد بن مطهّر يار أبى محمّد عليه السلام .\r\n","description":"","footnote":"","page_name":" 522 ","page_number":522},
  {"content":"\r\nتوضيح : « احمد بن محمّد بن مطهّر در كتب رجال عنوان نشده است و لكن اينكه مؤلَّف او را به يار امام ، و همنشينى با آن حضرت ستوده خود مدحى است بالغ ، و در كتاب حجّ ج 3 رقم 2868 در روايتى با امام عسكرى عليه السلام مكاتبه اى دارد ، و طريق مؤلَّف به وى صحيح است » .\r\nو آنچه در آن از أبى عبد الله خراسانى آمده است ، پس روايت كرده‌ام آن را از پدرم - رضى الله عنه - از سعد بن عبد الله از ابراهيم بن هاشم از أبى عبد الله خراسانى .\r\nتوضيح : « گذشت كه وى ابتدا از مخالفين حقّ بوده و بعدا به حق گرويده و طريق مؤلَّف به او صحيح است » .\r\nو آنچه در آن از حارث - فرش فروش - آمده ، پس روايت كرده‌ام آن را از محمّد ابن على ماجيلويه - رضى الله عنه - از على بن ابراهيم از پدرش از محمّد بن سنان از حارث بيّاع أنماط .\r\nتوضيح : « حارث را شيخ دو بار در اصحاب امام صادق عليه السلام ذكر كرده ، امّا حالش مجهول است ، و طريق مؤلَّف به او از جهت محمّد بن سنان بنا بر مشهور ضعيف است » .\r\nو آنچه در آن از عمرو بن سعيد ساباطى آمده است ، پس روايت كرده‌ام آن را از احمد بن محمّد بن يحيى العطَّار - رضى الله عنه - از سعد بن عبد الله از احمد بن حسن بن - على بن فضّال از عمرو بن سعيد ساباطى .\r\nتوضيح : « عمرو بن سعيد زيّات ساباطى ظاهرا از اهل مدائن بوده و از اصحاب\r\n","description":"","footnote":"","page_name":" 523 ","page_number":523},
  {"content":"\r\nحضرت رضا عليه السلام است ، و نجاشى او را ثقه گفته است ، و شيخ در كتاب غيبت او را فطحى دانسته ، و طريق مؤلَّف به او به جهت أحمد بن الحسن موثّق است » .\r\nو آنچه در آن از علىّ بن محمّد حضيني آمده است ، پس روايت كرده‌ام آن را از محمّد بن علىّ ما جيلويه - رضى الله عنه - از عمويش محمّد بن أبى القاسم از محمّد بن - علىّ كوفى از محمّد بن سنان از علىّ بن محمّد حضينى .\r\nتوضيح : « اين شخص را در كتب رجال نيافتم ، و ظاهرا امامى مذهب است زيرا كه در فضيلت زيارت امام كاظم روايتى از على بن عبد الله بن مروان از ابراهيم بن عقبه نقل مىكند ، و همچنين در كتاب ارث در ابطال عول ، بارى طريق مؤلَّف به او به جهت محمّد بن سنان ضعيف است » .\r\nو آنچه در آن از سويد القلَّاء آمده است ، پس روايت كرده‌ام آن را از محمّد بن - حسن - رحمه الله - از محمّد بن حسن صفّار از حسن بن متيل از محمّد بن حسين بن - أبى الخطَّاب از علىّ بن نعمان از سويد القلَّاء .\r\nتوضيح : « سويد » بر وزن « زبير » ، و « قلَّاء » بر وزن « فلَّاح » ابن مسلم مولاى شهاب بن عبد ربّه است ، و از اصحاب امام صادق عليه السلام بوده ، و نجاشىّ او را ثقه گفته است ، و طريق مؤلَّف به او صحيح است » .\r\nو آنچه در آن از مثنّى بن عبد السّلام آمده است ، پس روايت كرده‌ام آن را از محمّد ابن حسن - رضى الله عنه - از محمّد بن حسن صفّار از معاوية بن حكيم از عبد الله بن -\r\n","description":"","footnote":"","page_name":" 524 ","page_number":524},
  {"content":"\r\nمغيره از مثنّى بن عبد السّلام » .\r\nتوضيح : « مثنّى بن عبد السّلام عبدي - به ولاء - از أهل كوفه بوده و لقبش » حنّاط « است ، وى داراى كتابى است ، لكن توثيق صريح نشده است ، و طريق مؤلَّف به او به جهت معاوية بن حكيم قوى است » .\r\nو آنچه در آن از جعفر بن ناجيه آمده است ، پس روايت كرده‌ام آن را از محمّد بن - حسن - رضى الله عنه - از حسن بن متّيل دقّاق از محمّد بن حسين بن أبي الخطَّاب از جعفر بن بشير بجلى از جعفر بن ناجيه .\r\nتوضيح : « جعفر بن ناجيه از اهل كوفه و عرب خالص نيست ، و از امام صادق عليه السلام روايت مىكند ، و طريق مؤلَّف - عليه الرّحمه - به او صحيح است » .\r\nو آنچه در آن از ذريح محاربى آمده است ، پس روايت كرده‌ام آن را از پدرم - رضى الله عنه - از علىّ بن ابراهيم از پدرش از محمّد بن ابى عمير از ذريح بن يزيد بن محمّد محاربىّ ؛ و أيضا از پدرم - رضى الله عنه - از على بن ابراهيم از پدرش از حسن بن محبوب از صالح بن رزين از ذريح .\r\nتوضيح : « ذريح - بر وزن أمير - و محاربى - بر وزن محاسبى - است ، و ذريح بن محمّد شخصى جليل القدر و ثقه از اصحاب امام كاظم و على بن موسى عليهما السلام است ، كنيه اش ابو الوليد است و داراى كتابى مىباشد ، و طريق اوّل مؤلَّف به وى حسن همانند صحيح است ، و طريق دوم حسن است » .\r\nو آنچه در آن از كليب اسدى آمده است ، پس روايت كرده‌ام آن را از پدرم - رضى\r\n","description":"","footnote":"","page_name":" 525 ","page_number":525},
  {"content":"\r\nالله عنه - از سعد بن عبد الله از احمد بن محمّد بن عيسى از محمّد بن عيسى از محمّد بن خالد از فضالة بن - ايّوب از كليب بن معاويهء اسدى صيداوى .\r\nتوضيح : « قبلا در ص 442 عنوان وى گذشت » .\r\nو آنچه در آن از عبد الله بن جعفر حميرى آمده است ، پس روايت كرده‌ام آن را از پدرم و محمد بن حسن و محمد بن موسى بن متوكَّل - رضى الله عنهم - از عبد الله بن جعفر حميرى .\r\nتوضيح : « عبد الله بن جعفر بن حسن بن مالك بن جامع حميرى كنيه اش ابو العبّاس است وى وارد كوفه شد و اهل كوفه از وى اخذ حديث كردند و بسيار از او استفاده نمودند ، او از اصحاب امام هادى و عسكرى عليهما السّلام است ، و از شيوخ قم و بزرگان محدّثين آن ديار بشمار ميرود ، داراى كتابهاى بسيارى است ، و طريق مؤلَّف به وى صحيح است » .\r\nو آنچه در آن از محمّد بن عثمان عمروى - قدّس الله روحه - آمده است ، پس روايت كرده‌ام آن را از پدرم و محمّد بن حسن و محمّد بن موسى بن متوكَّل - رضى الله عنهم - از عبد الله بن جعفر حميرى از محمد بن عثمان عمروى .\r\nتوضيح : « محمّد بن عثمان بن سعيد عمروى - رضوان الله عليه - وكيل ناحيهء مقدّسه بوده و دومين فرد از نوّاب اربعه است ، كنيه اش ابو جعفر و داراى منزلت و مقامى است - همانند پدرش عثمان بن سعيد نايب اوّل - در نزد اماميّه ، در سال 305 هجرى در جمادى الاولى او از دنيا رفته ، و قبرش در بغداد مشهور است وى داراى كتابهائى\r\n","description":"","footnote":"","page_name":" 526 ","page_number":526},
  {"content":"\r\nاست چنان كه شيخ در غيبت ذكر كرده است ، و طريق مؤلَّف به وى صحيح است » .\r\nو آنچه در آن از صالح بن عقبة آمده است ، پس روايت كرده‌ام آن را از محمّد بن - موسى بن متوكَّل - رضى الله عنه - از علىّ بن حسين سعدآبادى از احمد بن محمّد بن خالد از پدرش از محمّد بن سنان و يونس بن عبد الرحمن هر دو از صالح بن عقبة بن قيس بن - سمعان بن ابى ربيحه مولى رسول الله صلَّى الله عليه و آله .\r\nتوضيح : « صالح بن عقبة بن قيس شيخ طوسى وى را از اصحاب امام صادق عليه السّلام شمرده است و آنچه در كتب ديده مىشود روايت او از امام صادق عليه السّلام مع الواسطه است ، و از موسى بن جعفر عليه السّلام بلا واسطه روايت مىكند ، ابن الغضائرى او را غالى و كذّاب دانسته و علامه حلَّى نيز از وى پيروى نموده ، و شيخ او را در فهرست عنوان كرده و گويد : وى داراى كتاب است ، و در طريق مؤلَّف به او سعدآبادى مهمل است » .\r\nو آنچه در آن از حسين بن محمّد قمّى آمده است ، پس روايت كرده‌ام آن را از محمّد بن علىّ ماجيلويه - رضى الله عنه - از علىّ بن ابراهيم بن هاشم از پدرش از حسين بن - محمّد قمّى از على بن موسى الرضا عليه السّلام .\r\nتوضيح : « حسين بن محمّد قمّى را شيخ از اصحاب امام جواد عليه السّلام شمرده است و حالش مجهول و طريق مؤلَّف به او حسن است » .\r\nو آنچه در آن از حسين بن زيد آمده است ، پس روايت كرده‌ام آن را از محمّد بن -\r\n","description":"","footnote":"","page_name":" 527 ","page_number":527},
  {"content":"\r\nعلى ما جيلويه - رضى الله عنه - از محمّد بن يحيى العطار از ايّوب بن نوح از محمّد بن - ابى عمير از حسين بن زيد بن علىّ بن الحسين بن علىّ بن ابى طالب عليهم السّلام .\r\nتوضيح : « حسين بن زيد ملقّب به ذو الدّمعه مىباشد و كنيه اش ابو عبد الله است ، و در كتب رجال ما توثيق صريح نشده است ، ولى دارقطنى كه از رجاليّون عامّه مىباشد او را توثيق كرده است ، و طريق مؤلَّف به او صحيح است » .\r\nو آنچه در آن از نعمان بن سعد يار امير المؤمنين عليه السّلام آمده است ، پس حديث كرده است مرا بدان محمّد بن موسى بن متوكَّل - رضى الله عنه - از علىّ بن حسين سعدآبادى از احمد بن ابى عبد الله برقىّ از پدرش از محمّد بن سنان از ثابت بن أبى صفيّه ، از سعيد بن جبير از نعمان بن سعد .\r\nتوضيح : « نعمان بن سعد از ياران امير مؤمنان عليه السّلام است و ابن حجر وى را در تهذيب و در تقريب التهذيب عنوان كرده و گويد : ابن حبّان او را در ثقات آورده ، و در كتب رجال خاصّه ذكرى ندارد مگر همين كه مؤلَّف ويرا از ارادتمندان امير المؤمنين عليه السّلام وصف كرده است ، و طريق مؤلَّف به وى ضعيف است به محمّد بن سنان بنا بر مشهور » .\r\nو آنچه در آن از حمدان ديوانى آمده است ، پس روايت كرده‌ام آن را از احمد بن - زياد بن جعفر همدانى - رضى الله عنه - از على بن ابراهيم بن هاشم از پدرش از حمدان ديوانى .\r\nتوضيح : « ابن اثير در لباب گفته است ديوان محلَّه يا كوئى است در مرو ، و مؤلَّف\r\n","description":"","footnote":"","page_name":" 528 ","page_number":528},
  {"content":"\r\nاز حمدان ديوانى حديث 3189 را نقل كرده كه در فضيلت زيارة حضرت رضا عليه السّلام است ، و طريق مؤلَّف به وى حسن است » .\r\nو آنچه در آن از حمزة بن حمران آمده است ، پس روايت كرده‌ام آن را از محمّد بن - حسن - رضى الله عنه - از محمّد بن حسن صفّار از يعقوب بن يزيد از محمّد بن أبى عمير از حمزة بن حمران بن اعين وابسته بنى شيبان و كوفى .\r\nتوضيح : « حمزة بن حمران - بر وزن سبحان - از اصحاب امام باقر و صادق عليهما السّلام است ، و داراى كتاب است ، و آل أعين از شيعيان به نام كوفه‌اند ، و طريق مؤلَّف به وى صحيح است » .\r\nو آنچه در آن از محمّد بن اسماعيل برمكىّ آمده است ، پس روايت كرده‌ام آن را از علىّ بن احمد بن موسى ، و محمّد بن احمد سنانى و حسين بن ابراهيم بن احمد بن هشام مكتّب - رضى الله عنهم - از محمّد بن أبى عبد الله كوفيّ از محمّد بن اسماعيل برمكىّ .\r\nتوضيح : « محمّد بن اسماعيل بن احمد بن بشير برمكىّ معروفست به صاحب صومعه ، كنيه اش از ابو عبد الله است ، در قم سكونت داشته ولى اهل آنجا نبوده ، نجاشى او را توثيق و ابن الغضائرى تضعيف كرده است . و علَّامهء حلَّى قول نجاشىّ را ترجيح داده ، وى داراى كتاب است و طريق مؤلَّف به او صحيح است و آن سه تن كه در ابتداى طريق آمده‌اند از مشايخ اجازه ميباشند » .\r\nو آنچه در آن از اسماعيل بن فضل كه در ذكر حقوق از علىّ بن الحسين\r\n","description":"","footnote":"","page_name":" 529 ","page_number":529},
  {"content":"\r\nسيّد العابدين عليهما السّلام روايت شده است آمده ، پس روايت كرده‌ام آن را از علىّ بن - احمد بن موسى - رضى الله عنه - كه گفت : حديث كرد ما را محمّد بن جعفر كوفى اسدى گفت : حديث كرد ما را محمّد بن اسماعيل برمكى گفت : حديث كرد ما را عبد الله بن احمد گفت : حديث كرد ما را اسماعيل بن فضل از ثابت بن دينار ثمالى از سيّد العابدين علىّ بن حسين بن علىّ بن ابى طالب عليهم السّلام .\r\nتوضيح : « اين شخص قبلا در ص 518 عنوان شد و نسب و حال او را بيان كرديم و اينجا در طريق علىّ بن احمد بن موسى مهمل است ، و محمّد بن جعفر كوفىّ ثقه مىباشد و محمد بن اسماعيل برمكىّ گذشت كه مورد اختلاف است ، و عبد الله بن احمد مشترك است ميان چند تن و ظاهرا وى عبد الله بن احمد رازى باشد و چنانچه او بوده باشد علَّامهء حلَّى گويد : من در بارهء او توقّف دارم - يعنى ثقه اش نمىدانم » .\r\nو آنچه در آن از وصايا و سفارشات امير مؤمنان عليه السّلام به فرزندش محمّد بن - حنفيّه - رضى الله عنه - آمده است ، پس روايت كرده‌ام آن را از پدرم - رضى الله عنه - از علىّ بن ابراهيم بن هاشم از پدرش از حمّاد بن عيسى از كسى كه وى نام او را نبرده است از امام صادق عليه السّلام ، و بيشتر افراد در اين سند اشتباه ميكنند و حمّاد بن - عثمان را بجاى حمّاد بن عيسى قرار مىدهند ، و ابراهيم بن هاشم حمّاد بن عثمان را درك نكرده ولى حمّاد بن عيسى را ملاقات و از او روايت كرده است .\r\nتوضيح : « ترجمهء حال حمّاد بن عيسى گذشت و اين وصيّت از مراسيل اوست و\r\n","description":"","footnote":"","page_name":" 530 ","page_number":530},
  {"content":"\r\nطريق مؤلَّف به حمّاد در اينجا حسن است » .\r\nو آنچه در آن از عطاء بن سائب آمده است ، پس روايت كرده‌ام آن را از حسين بن - احمد بن ادريس - رضى الله عنه - از پدرش از محمّد بن عبد الجبّار از ابن أبى عمير ازدى از ابان بن احمر از عطاء بن سائب .\r\nتوضيح : « عطاء بن سائب را علماء رجالى ما ذكر نكرده‌اند ، و در كتب رجال عامّه عنوان شده و توثيق او را از چندين تن ابن حجر در تهذيب التهذيب نقل كرده است جز اينكه گويند : اختلط في آخر عمره ، و ظاهرا وى امامى بوده و تقيّه مىكرده و در آخر عمر مذهب خود را به صورتى كه مزاحم او نباشند اظهار نموده است ، ابن حجر گويد : كسانى كه پيش از اختلاط از وى روايت كرده‌اند رواياتشان معتمد است و آنان كه پس از اختلاط وى از او روايت كرده‌اند قابل اعتماد نيست ، و در مجلَّد چهارم ص 4 از وى روايتى نقل شده كه از آن استفاده مىشود كه او تقيّه مىكرده و آن خبر اينست كه كه گويد : علىّ بن الحسين عليهما السّلام فرمود : « هر گاه در زمان أئمّهء جور بوديد به احكام آنان حكم كنيد ، و خود را بمخالفت با آنان مشهور ننمائيد كه كشته خواهيد شد و اگر بتوانيد نوعى رفتار كنيد كه مطابق احكام ما باشد و گرفتار نشويد آن بهتر است « ، و پاره اى گفته‌اند در آغاز عامّى مذهب بوده و سپس تشيّع اختيار كرده است البتّه در اواخر عمر ، و اما طريق مؤلَّف به او با اينكه ابان بن عثمان ناووسى در آن است صحيح است ، زيرا وى از اصحاب اجماع مىباشد ، و حسين بن - احمد بن ادريس از مشايخ اجازه است » .\r\nو آنچه در آن از احمد بن عائذ آمده است ، پس روايت كرده‌ام آن را از پدرم - رضى الله عنه - از سعد بن عبد الله از احمد بن محمّد بن عيسى از حسن بن علىّ وشّاء از احمد بن - عائذ .\r\n","description":"","footnote":"","page_name":" 531 ","page_number":531},
  {"content":"\r\nتوضيح : « احمد بن عائذ بن حبيب أحمسى بجلى بولاء از روات امام باقر و امام صادق عليهما السّلام مىباشد و ثقه است و طريق مؤلَّف به او صحيح است » .\r\nو آنچه در آن از ابراهيم بن محمّد ثقفى آمده است ، پس روايت كرده‌ام آن را از پدرم - رضى الله عنه - از عبد الله بن حسين مؤدّب از احمد بن علىّ اصفهانى از ابراهيم بن - محمّد ثقفى ، و ايضا روايت كرده‌ام آن را از محمّد بن حسن - رضى الله عنه - از احمد بن - علوية الاصفهانى از ابراهيم بن محمّد ثقفى .\r\nتوضيح : « ابراهيم بن محمّد ثقفى صاحب كتاب غارات معروف است وى اهل كوفه بوده و بعد به اصفهان آمده و در آنجا وفات كرده است ، گويند او در آغاز زيدى مذهب بوده و سپس به اماميّه پيوسته است ، و سبب انتقال او از كوفه به اصفهان كتاب معرفت بود كه تأليف كرد و چون در آن فضائل امير المؤمنين عليه السّلام و اهل بيت بسيار بود يارانش مصلحت ندانستند كه آن را روايت كند . وى پرسيد اهل كدامين ديار از شيعه دورترند گفتند اهل اصفهان ، سوگند ياد كرد كه آن را جز در اصفهان روايت نكند لذا به آنجا آمد و تا آخر عمر در اصفهان زندگى ميكرد ، داراى تأليفات بسيارى است ، ولى توثيق صريح نشده است هر چند كتابهاى او را معتبر مىدانند . و احمد بن علويّه اصفهانى در طريق توثيق نشده است » .\r\nو آنچه در آن از عمرو بن ثابت آمده است ( و او عمرو بن ابى المقدام مىباشد ) ، پس روايت كرده‌ام آن را از محمّد بن حسن - رضى الله عنه - از محمّد بن حسن صفّار و حسن بن متّيل هر دو از محمّد بن حسين بن ابى الخطَّاب از حكم بن مسكين از عمرو بن\r\n","description":"","footnote":"","page_name":" 532 ","page_number":532},
  {"content":"\r\nثابت ابى المقدام .\r\nتوضيح : « سابقا در ص 506 عنوان او گذشت و در اينجا تكرار شده است » .\r\nو آنچه در آن از علاء بن سيابه آمده است ، پس روايت كرده‌ام آن را از پدرم - رضى الله عنه - از سعد بن عبد الله ، از احمد بن محمّد بن عيسى از حسن بن علىّ وشّاء از ابان بن عثمان از علاء بن سيابه .\r\nتوضيح : « علاء بن سيابه - بفتح سين و تخفيف ياء - اهل كوفه و غير عرب خالص است ، و از روات امام صادق عليه السّلام مىباشد ، وى حالش مجهول است ، و مؤلَّف در باب » من يجب ردّ شهادته « از وى روايت مىكند و چون أبان بن عثمان از اصحاب اجماع است ، في الجمله دلالت مىكند كه از ضعفا نباشد ، و طريق مؤلَّف به وى صحيح است » .\r\nو آنچه در آن از عبد الله بن حكم آمده است ، پس روايت كرده‌ام آن را از حسين بن احمد بن ادريس - رضى الله عنه - از پدرش از محمد بن احمد بن يحيى از سهل بن - زياد آدمى از جريرى كه نامش سفيان است از ابى عمران ارمنى از عبد الله بن حكم ، و نيز روايت كرده‌ام آن را از پدرم و محمّد بن حسن - رضى الله عنهما - از احمد بن ادريس از محمّد بن حسّان از ابى عمران موسى بن زنجويه ارمنى از عبد الله بن حكم .\r\nتوضيح : « عبد الله بن حكم ارمنى منسوب به بلاد ارمن كه طائفه اى از روميان شرقى باشند است ، وى ضعيف و مرتفع القول است ، داراى كتابى مىباشد و طريق اوّل مؤلَّف به جهت بودن سهل بن زياد در آن ضعيف است و همچنين به ابى عمران ، و\r\n","description":"","footnote":"","page_name":" 533 ","page_number":533},
  {"content":"\r\nطريق دوم به او و محمّد بن حسّان » .\r\nو آنچه در آن از علىّ بن احمد بن اشيم آمده است ، پس روايت كرده‌ام آن را از محمّد بن علىّ ما جيلويه - رضى الله عنه - از عمويش محمّد بن ابى القاسم از محمّد بن خالد از على بن احمد بن اشيم .\r\nتوضيح : « علىّ بن احمد بن اشيم - بر وزن احمد ، و گفته‌اند بر وزن زبير - از اصحاب حضرت ابى الحسن الرضا عليه السّلام است ، و حالش مجهول است ، و طريق مؤلَّف به او صحيح مىباشد » .\r\nو آنچه در آن از علىّ بن مطر آمده است ، پس روايت كرده‌ام آن را از احمد بن - زياد بن جعفر همداني - رضى الله عنه - از علىّ بن ابراهيم بن هاشم از پدرش از محمّد بن - سنان از علىّ بن مطر .\r\nتوضيح : « علىّ بن مطر در كتب رجال عنوان نشده است ، و طريق مؤلَّف به وى به محمّد بن سنان ضعيف است بنا بر مشهور » .\r\nو آنچه در آن از ياسين ضرير آمده است ، پس روايت كرده‌ام آن را از پدرم و محمد بن حسن - رضى الله عنهما - گفتند : حديث كرد ما را سعد بن عبد الله و عبد الله بن - جعفر حميرى هر دو از محمّد بن عيسى بن عبيد از ياسين ضرير بصرى .\r\nتوضيح : « شيخ طوسى ياسين ضرير زيّات بصرى را در فهرست عنوان كرده ، و نجاشىّ گويد : هنگامى كه امام هفتم عليه السّلام را به بصره بردند ياسين با آن حضرت\r\n","description":"","footnote":"","page_name":" 534 ","page_number":534},
  {"content":"\r\nملاقات داشت و رواياتى از او نقل كرده ، و كتابى را كه منسوب به اوست تأليف كرده است ، و طريق مؤلَّف به جهت عبيدى مورد گفتگو است علامه آن را صحيح مىداند » .\r\nو آنچه در آن از علىّ بن غراب آمده است ، پس روايت كرده‌ام آن را از پدرم و محمّد بن حسن - رضى الله عنهما - از احمد بن ادريس از محمّد بن حسّان از ادريس بن - حسن از علىّ بن غراب و وى ابن ابى المغيرهء ازدى است .\r\nتوضيح : « علىّ بن غراب در فهرست شيخ بعنوان علىّ بن عبد العزيز عنوان شده است ، و ابن حجر در تقريب و تهذيب او را بعنوان علىّ بن غراب فزارى عنوان كرده ، و گفته است به وى ابو الوليد كوفى گويند قاضى بوده و كنيه اش ابو الحسن است ، و خطيب در مجلَّد اوّل تاريخ بغداد ص 255 از ابن معين نقل كرده كه گفته است : به علىّ ابن غراب باكى نيست جز اينكه تشيّع اختيار كرده است ، و خبرى را با ذكر سند از وى از حضرت رضا عليه السّلام نقل كرده . و مؤلَّف در نوادر آخرين باب اين كتاب از او خبرى از امام صادق عليه السّلام روايت كرده است ، و ظاهرا علىّ بن غراب فزارى است نه ازدى چنان كه از مؤلَّف ترجمه اش گذشت ، و يا اينكه علىّ بن غراب ازدى غير از علىّ بن غراب فزارى است كه شمّه اى از حالش گفته شد ، و مؤلَّف در آيندهء نزديك على بن عبد العزيز را عنوان كرده پس علىّ بن غراب ازدى را غير از علىّ بن - عبد العزيز مىداند بخلاف شيخ كه هر دو را متّحد مىداند ، بارى طريق مؤلَّف به او به جهت محمّد بن حسان و ادريس بن حسن ضعيف است » .\r\nو آنچه در آن از قاسم بن بريد آمده است ، پس روايت كرده‌ام آن را از محمّد بن - موسى بن متوكَّل - رضى الله عنه - از علىّ بن حسين سعدآبادى از احمد بن محمّد بن خالد\r\n","description":"","footnote":"","page_name":" 535 ","page_number":535},
  {"content":"\r\nاز پدرش از محمّد بن سنان از قاسم بن بريد بن معاويه عجلى .\r\nتوضيح : « قاسم بن بريد از اصحاب امامان صادق و كاظم عليهما السّلام و ثقه و داراى كتاب است ، و طريق مؤلَّف به وى به محمّد بن سنان ضعيف است » .\r\nو آنچه در آن از احمد بن هلال آمده است ، پس روايت كرده‌ام آن را از پدرم و محمّد بن حسن - رضى الله عنهما - از سعد بن عبد الله از احمد بن هلال .\r\nتوضيح : « احمد بن هلال عبرتائى را مؤلَّف خود در مقدّمهء كمال الدّين ضعيف دانسته و گويد : او در نزد مشايخ ما مجروح است ، و استاد ما از سعد بن عبد الله نقل كرده كه گفته است : ما نديده و نشنيده‌ايم شيعه مذهبى كه از تشيّع به ناصبيّت رود جز احمد بن هلال ، و مشايخ و استادان گويند : آنچه را كه در روايت آن احمد بن - هلال منفرد است جايز نيست عمل بدان ، و طريق مؤلَّف به وى صحيح است » .\r\nو آنچه در آن از ابو هاشم جعفرىّ آمده است ، پس روايت كرده‌ام آن را از محمّد بن - موسى بن متوكَّل - رضى الله عنه - از علىّ بن حسين سعدآبادى از احمد بن ابى عبد الله برقىّ از ابو هاشم جعفرىّ .\r\nتوضيح : « ابو هاشم داود بن قاسم بن اسحاق بن عبد الله بن جعفر بن أبى طالب - رحمه الله - از اهل بغداد بوده ، و ثقه و جليل القدر و عظيم المنزلة است و از حضرت جواد و امام هادى و امام عسكرى عليهم السّلام روايت مىكند ، و پدرش قاسم بن - اسحاق از اصحاب امام صادق عليه السّلام بوده ، و ابو هاشم در نزد سلطان عنوانى داشته در مقاتل الطالبيّين آمده است كه هنگامى كه سر يحيى بن عمر بن حسين بن - زيد بن علىّ عليه السّلام را نزد مستعين آوردند اركان دولت براى تبريك بر وى وارد مىشدند از جمله كسانى كه بر او وارد شد ابو هاشم بود ، و با كمال دليرى سخن مىگفت ، و از دو تن از معاريف روايت كرده كه گفتند هنگامى كه ابو هاشم بر\r\n","description":"","footnote":"","page_name":" 536 ","page_number":536},
  {"content":"\r\nمحمّد بن عبد الله بن طاهر وارد شد گفت اى امير آمده‌ام به چيزى به تو تبريك گويم كه اگر رسول خدا زنده بود ميبايد به او تعزيت و تسليت مىداديم ، در سال 252 بزندان افتاد و در سال 261 بدرود حيات گفت ، وى داراى كتابى است ، و در طريق مؤلَّف بوى سعدآبادى توثيق نشده است » .\r\nو آنچه در آن از علىّ بن عبد العزيز آمده است ، پس روايت كرده‌ام آن را از پدرم - رضى الله عنه - از سعد بن عبد الله از احمد بن ابى عبد الله برقى از پدرش از حمزه بن عبد الله از اسحاق بن عمّار از علىّ بن عبد العزيز .\r\nتوضيح : « علىّ بن عبد العزيز مشترك است ميان اموى ، و فزارى ، و مزنى و بلكه ازدى كه اخيرا از مؤلَّف گذشت . و شيخ علىّ بن غراب را با علىّ بن عبد العزيز متّحد ميداند و او را ازدى وصف كرده ، و در طريق مؤلَّف حمزة بن عبد الله مهمل است ، و اسحاق بن عمّار فطحى است لكن موثّق است » .\r\nو آنچه در آن از محمّد بن عذافر آمده است ، پس روايت كرده‌ام آن را از پدرم و محمّد بن حسن - رضى الله عنهما - از سعد بن عبد الله و حميرى هر دو از محمّد بن حسين بن - ابى الخطَّاب از محمّد بن اسماعيل بن بزيع از محمّد بن عذافر صيرفى .\r\nتوضيح : « محمّد بن عذافر بن عيثم الخزاعى از وابستگان بنو خزاعه كوفى و از اصحاب امام صادق و ابو الحسن عليهما السّلام مىباشد ، و ثقه و داراى كتابى است و زمان اندكى از دوران حضرت رضا عليه السّلام را درك كرده است و طريق مؤلَّف به وى صحيح است » .\r\nو آنچه در آن از سدير صيرفى آمده است ، پس روايت كرده‌ام آن را از پدرم - رضى\r\n","description":"","footnote":"","page_name":" 537 ","page_number":537},
  {"content":"\r\nالله عنه - از سعد بن عبد الله از محمّد بن حسين بن ابى الخطَّاب از حكم بن مسكين از عمرو بن أبى نصر أنماطى ، از سدير بن حكيم بن صهيب صيرفى و كنيه اش ابو الفضل است .\r\nتوضيح : « سدير - هموزن امير - ابن حكيم صيرفى از اصحاب ابى عبد الله و ابى الحسن عليهما السّلام است و او پدر حنان بن سدير معروف است ، اخبارى در مدح او وارد شده است و اينكه وى از بزرگان شيعه و محبّان خالص و پابرجاى اهل بيت عصمت عليهم السّلام است . و در طريق مؤلَّف به وى حكم بن مسكين توثيق نشده است » .\r\nو آنچه در آن از ايّوب بن حرّ آمده است ، پس روايت كرده‌ام آن را از محمّد بن حسن - رضى الله عنه - از محمّد بن حسن صفّار از احمد بن ابى عبد الله برقىّ از پدرش از نضر بن - سويد از يحيى حلبىّ از ايّوب بن حرّ جعفى كوفى برادر اديم بن حرّ ، و وى عربى غير خالص بوده .\r\nتوضيح : « ايّوب بن حرّ جعفى به ولاء ثقه و از روات امام صادق عليه السّلام است ، و طريق مؤلَّف به او صحيح است ، و يكى از اصلهاى چهارصدگانه تأليف او است » .\r\nو آنچه در آن از حسن بن علىّ بن ابى حمزه آمده است ، پس روايت كرده‌ام آن را از محمّد بن علىّ ما جيلويه - رضى الله عنه - از عمويش محمّد بن ابى القاسم از محمّد بن علىّ\r\n","description":"","footnote":"","page_name":" 538 ","page_number":538},
  {"content":"\r\nصيرفى از اسماعيل بن مهران از حسن بن علىّ بن ابى حمزهء بطائنى .\r\nتوضيح : « حسن بن علىّ بن ابى حمزهء بطائنىّ واقفى مذهب و ضعيف است ، و در بارهء او كذّاب و ملعون گفته‌اند ، و علىّ بن حسن بن فضّال گفته است من از خداوند شرم ميدارم كه از حسن بن علىّ بطائنى روايت كنم ، وى كتب بسيارى تأليف كرده ، و خود از سران واقفه است ، و بايد دانست كه مؤلَّف و اساتيد وى به اخبارى از كتابهاى او استناد مىجستند كه با قرائنى كه در دست داشتند آنها را موثوق الصدور ميدانستند ، و اينان اعتمادشان به شخص نبوده بلكه بر مروى بوده ، از اين رو نمىتوان گفت : كه بطائنى مورد اعتماد صدوق يا ديگران مىبوده است يا رواياتى را نقل كرده كه قبل از انحراف او بوده چون انحراف را كاشف از خبث سريره دانند ، بارى طريق مؤلَّف به وى به محمّد بن علىّ ابو سمينه صيرفى ضعيف است » .\r\nو آنچه در آن از فضل بن ابى قرّهء سمندى كوفى آمده است ، پس روايت كرده‌ام آن را از محمّد بن موسى بن متوكَّل - رضى الله عنه - از علىّ بن حسين سعدآبادى از احمد بن - ابى عبد الله برقى از شريف بن سابق تفليسى از فضل بن أبى قرّهء سمندى كوفى .\r\nتوضيح : « عنوان فضل بن ابى قرّه سابقا گذشت ، و در آنجا پدرش بجاى محمّد بن - موسى بن متوكَّل ذكر شده بود » .\r\nو آنچه در آن از عبد الحميد بن عوّاض طائى آمده است ، پس روايت كرده‌ام آن را از پدرم - رضى الله عنه - از محمّد بن يحيى العطَّار از محمّد بن احمد از عمران بن موسى از حسن بن علىّ بن نعمان از پدرش از عبد الحميد بن عوّاض طائى .\r\n","description":"","footnote":"","page_name":" 539 ","page_number":539},
  {"content":"\r\nتوضيح : « عبد الحميد بن عوّاض از اصحاب امام باقر و امام صادق عليهما السّلام است و هارون الرشيد وى را با چند تن ديگر از شيعيان كشت ، وى موسى بن جعفر عليه السّلام را نيز درك كرده است ، و طريق مؤلَّف به وى صحيح است » .\r\nو آنچه در آن از عبد الصّمد بن بشير آمده است ، پس روايت كرده‌ام آن را از محمد بن حسن - رضى الله عنه - از حسن بن متّيل دقّاق از محمّد بن حسين بن ابى - الخطَّاب از جعفر بن بشير از عبد الصّمد بن بشير كوفى .\r\nتوضيح : « عبد الصّمد بن بشير عبدى به ولاء كوفى ، و از اصحاب امام صادق عليه السّلام مىباشد و در مرتبهء اعلاى وثاقت است و داراى كتابى است ، و طريق مؤلَّف به وى صحيح است » .\r\nو آنچه در آن از عبد الله بن محمّد جعفى آمده است ، پس روايت كرده‌ام آن را از پدرم - رضى الله عنه - از سعد بن عبد الله از محمّد بن حسين بن ابى الخطَّاب از جعفر بن - بشير از عبد الله بن محمّد جعفى .\r\nتوضيح : « عبد الله بن محمّد جعفى از اصحاب حضرت سجّاد و امام باقر عليهما السّلام است ، او را تضعيف كرده‌اند ، و طريق مؤلَّف به وى صحيح است » .\r\nو آنچه در آن از ميثمى آمده است ، پس روايت كرده‌ام آن را از محمّد بن حسن - رضى الله عنه - از محمّد بن حسن صفّار از يعقوب بن يزيد از محمّد بن حسن بن زياد از احمد بن حسن ميثمى .\r\n","description":"","footnote":"","page_name":" 540 ","page_number":540},
  {"content":"\r\nتوضيح : « احمد بن حسن بن اسماعيل بن شعيب بن ميثم تمّار كوفى ، و از وابستگان بنى اسد است ، شيخ طوسى گفته است وى ثقه و صحيح الحديث و سليم است و كتابى دارد بنام نوادر ، و طريق مؤلَّف به وى صحيح است » .\r\nو آنچه در آن از ابو ثمامه آمده است ، پس روايت كرده‌ام آن را از محمّد بن علىّ ماجيلويه و محمّد بن موسى بن متوكَّل و حسين بن ابراهيم - رضى الله عنهم - از علىّ بن - ابراهيم بن هاشم از پدرش از ابو ثمامه يار ابو جعفر دوّم عليه السلام ( حضرت جواد ) .\r\nتوضيح : « ابو ثمامه - به ثاء سه نقطه - ولى در كافى با تاء دو نقطه آمده - و احتمال داده‌اند كه ابو تمام حبيب بن اوس طائى باشد ، مؤلَّف در مجلَّد چهارم برقم 3686 خبرى از وى نقل كرده كه كلينى آن را از ابو تمامه آورده است ، ابو تمام معاصر حضرت جواد عليه السّلام است زيرا آن حضرت در 220 وفات يافته ، و ابو تمام در 231 ، و نجاشى گفته است ابو تمام امامى مذهب است و اشعار بسيارى در مدح اهل بيت دارد ، و ابن الغضائرى نقل كرده كه وى نسخه اى قديمى را از او ديده است كه در آن قصيده اى است كه اهل بيت تا حضرت جواد ( ع ) در آن مدح شده‌اند ، و چنانچه ابو تمام نباشد پس مجهول خواهد بود هم شخص و هم حالش . و طريق مؤلَّف به وى حسن است » .\r\nو آنچه در آن از اسماعيل بن ابى فديك آمده است ، پس روايت كرده‌ام آن را از حسين بن احمد بن إدريس - رضى الله عنه - از پدرش از ابراهيم بن هاشم از محمّد بن - سنان از مفضّل بن عمر از اسماعيل بن ابى فديك .\r\nتوضيح : « اسماعيل بن ابى فديك را ابن حجر عسقلانى در تهذيب التهذيب عنوان كرده و گفته است : اسماعيل بن مسلم بن ابى فديك دينار ، را نسبت به جدّ داده‌اند ،\r\n","description":"","footnote":"","page_name":" 541 ","page_number":541},
  {"content":"\r\nو در تقريب التهذيب گفته است : وى صدوق است ، و ظاهرا كلام وى چنان مينمايد كه وى عامى مذهب است ، و ابن حبّان او را در جملهء ثقات آورده ، و ابن قايماز ذهبى او را توثيق نموده ، و لكن نجاشىّ او را عنوان كرده و گفته است وى كوفى و ثقه و داراى كتابى است ، و ظاهر كلام نجاشىّ ، او را امامى مينماياند چون اشاره اى به اينكه وى عامى مذهب است نكرده ، بهر حال مؤلَّف در مجلَّد چهارم برقم 3692 از وى خبرى نقل كرده است ، و طريق مؤلَّف به او به جهت محمّد بن سنان بنا بر مشهور ضعيف است » .\r\nو آنچه در آن از صباح بن سيابه آمده است ، پس روايت كرده‌ام آن را از محمّد بن - حسن - رضى الله عنه - از محمّد بن حسن صفّار از محمّد بن حسين بن ابى الخطَّاب از جعفر بن بشير بجلى از حمّاد بن عثمان از صباح بن سيابه برادر عبد الرحمن بن سيابهء كوفى .\r\nتوضيح : « صبّاح بن سيابه را شيخ در اصحاب امام صادق عليه السّلام ذكر كرده و حالش مجهول است و از اخبارى كه در كافى نقل شده حسن حال او بدست مىآيد ، و طريق مؤلَّف به وى صحيح است » .\r\nو آنچه در آن از ابراهيم بن هاشم آمده است ، پس روايت كرده‌ام آن را از پدرم و محمّد بن حسن - رضى الله عنهما - از سعد بن عبد الله و عبد الله بن جعفر حميرى هر دو از ابراهيم بن هاشم ، و نيز روايت كرده‌ام آن را از محمّد بن موسى بن متوكَّل - رضى الله عنه - از علىّ بن ابراهيم از پدرش ابراهيم بن هاشم .\r\n","description":"","footnote":"","page_name":" 542 ","page_number":542},
  {"content":"\r\nتوضيح : « ابراهيم بن هاشم ابو اسحاق قمّى ، در اصل اهل كوفه بوده و بعدا بقمّ انتقال يافته ، و گويند وى اوّلين كسى است كه اخبار كوفيان را در قم منتشر ساخت . در رجال كشّى آمده است كه وى شاگرد يونس بن عبد الرّحمن بوده ، و ظاهرا در نسخه كشّى تحريفى رخ داده و صحيح آنست كه روى عن تلميذ يونس بن عبد الرّحمن و مراد اسماعيل بن مرّار است ، و در هيچ كجا بدون واسطه از يونس نقلى از او ديده نشده است ، و وى توثيق صريح نشده است همچنان كه طعنى هم بر وى نزده‌اند ، فرزندش علىّ بن ابراهيم و ديگران از وى بسيار نقل مىكنند و در نزد علماء اماميّه مورد قبول است ، و دو طريق صدوق به وى صحيح است » .\r\nو آنچه در آن از روح بن عبد الرّحيم آمده است ، پس روايت كرده‌ام آن را از جعفر بن علىّ بن حسن بن علىّ بن عبد الله بن مغيرهء كوفى از جدّش حسن بن على كوفى از حسن بن على بن فضّال از غالب بن عثمان از روح بن عبد الرحيم .\r\nتوضيح : « روح بن عبد الرّحيم كوفى و شريك معلَّى بن خنيس است ، از امام صادق عليه السّلام روايت مىكند ، و نجاشى و علامه او را توثيق كرده‌اند ، و داراى كتابى است ، و در طريق مؤلَّف جعفر بن على بن حسن مهمل است ، و شايد از مشايخ اجازه باشد ، و غالب بن عثمان واقفىّ و موثّق است » .\r\nو آنچه در آن از عبد الله بن حمّاد انصارى آمده است ، پس روايت كرده‌ام آن را از محمّد بن موسى بن متوكَّل - رضى الله عنه - از علىّ بن حسين سعدآبادى از احمد بن ابى عبد الله برقى از پدرش از محمّد بن سنان از عبد الله بن حمّاد انصارى .\r\nتوضيح : « عبد الله بن حمّاد انصارى از اصحاب امام صادق و موسى بن جعفر عليهما السّلام و داراى دو كتاب است ، و از شيوخ و بزرگان اماميّه است ، و طريق\r\n","description":"","footnote":"","page_name":" 543 ","page_number":543},
  {"content":"\r\nمؤلَّف به او بمحمّد بن سنان بنا بر مشهور ضعيف است » .\r\nو آنچه در آن از سعيد بن يسار آمده است ، پس روايت كرده‌ام آن را از محمّد بن - حسن - رضى الله عنه - از محمّد بن حسن صفّار از احمد بن محمّد بن عيسى از احمد بن - محمّد بن أبى نصر بزنطى از مفضّل از سعيد بن يسار عجلى اعرج حنّاط كوفى .\r\nتوضيح : « سعيد بن يسار أعرج ( لنگ ) حنّاط و از وابستگان بنو ضبيعه بوده و از راويان امام صادق و امام كاظم عليهما السّلام است ، وى ثقه و داراى كتاب است ، و طريق مؤلَّف به وى به وجود مفضّل بن عمر ضعيف است » .\r\nو آنچه در آن از بشّار بن يسار آمده است ، پس روايت كرده‌ام آن را از حسين بن - احمد بن ادريس - رضي الله عنه - از پدرش از محمّد بن عبد الجبّار ، از محمّد بن سنان از بشار بن يسار .\r\nتوضيح : « بشّار بن يسار برادر سعيد بن يسار است كه اكنون گذشت ، وى نيز ثقه و صاحب كتاب است ، و طريق مؤلَّف به او به وجود محمّد بن سنان بنا بر مشهور ضعيف است » .\r\nو آنچه در آن از محمّد بن عمرو بن ابى المقدام آمده است ، پس روايت كرده‌ام آن را از احمد بن زياد بن جعفر همدانى - رضى الله عنه - از على بن ابراهيم از پدرش از محمّد بن - سنان از محمّد بن عمرو بن ابى المقدام .\r\nتوضيح : « محمّد بن عمرو بن ابى المقدام ثابت بن هرمز در كتب رجال عنوان نشده\r\n","description":"","footnote":"","page_name":" 544 ","page_number":544},
  {"content":"\r\nاست و حالش مجهول است و طريق مؤلَّف به او به وجود محمّد بن سنان ضعيف است » .\r\nو آنچه در آن از عبد الملك بن عمرو آمده است ، پس روايت كرده‌ام آن را از پدرم - رضى الله عنه - از سعد بن عبد الله از محمّد بن حسين بن ابى الخطَّاب از حكم بن مسكين از عبد الملك بن عمرو أحول كوفى ، وى عرب خالص است .\r\nتوضيح : « عبد الملك بن عمرو ممدوح و از اصحاب امام صادق عليه السّلام است ، و حكم بن مسكين در طريق مؤلَّف به وى مجهول الحال است » .\r\nو آنچه در آن از يوسف بن يعقوب آمده است ، پس روايت كرده‌ام آن را از پدرم - رحمه الله - از سعد بن عبد الله از محمّد بن عيسى بن عبيد از محمّد بن سنان از يوسف بن - يعقوب برادر يونس بن يعقوب و هر دو فطحى مذهبند .\r\nتوضيح : « يوسف بن يعقوب كوفى است . و شيخ طوسى ويرا واقفى داند ، و نجاشى او و برادرش را به جعفى وصف كرده و ظاهرا هر دو اشتباه ناسخ باشد ، و فطحى به واقفى و جعفى تحريف شده است ، وى ضعيف است ، و طريق مؤلَّف به وى بوجود محمد بن سنان ضعيف است » .\r\nو آنچه در آن از محمّد بن علىّ بن محبوب آمده است ، پس روايت كرده‌ام آن را از پدرم و محمّد بن حسن و محمّد بن موسى بن متوكَّل و احمد بن محمّد بن يحيى العطَّار و محمّد بن علىّ ماجيلويه - رضى الله عنهم - از محمّد بن يحيى العطَّار از محمّد بن علىّ بن -\r\n","description":"","footnote":"","page_name":" 545 ","page_number":545},
  {"content":"\r\nمحبوب ، و نيز روايت كرده‌ام آن را از پدرم و حسين بن احمد بن ادريس - رضى الله عنهما - از احمد بن ادريس از محمّد بن عليّ بن محبوب .\r\nتوضيح : « محمّد بن علىّ بن محبوب اشعرى ابو جعفر قمّى از مشايخ حديث و بزرگان زمان خويش در قم بوده ، صحيح المذهب و داراى كتابهائى است ، و طريق اوّل مؤلَّف به وى صحيح و دوّم حسن همانند صحيح است » .\r\nو آنچه در آن از محمّد بن سنان آمده است ، پس روايت كرده‌ام آن را از محمّد بن - علىّ ماجيلويه - رضى الله عنه - از عمويش محمّد بن ابى القاسم از محمّد بن علىّ كوفى از محمّد بن سنان ، و نيز روايت كرده‌ام آن را از پدرم - رضى الله عنه - از علىّ بن ابراهيم از پدرش از محمّد بن سنان .\r\nتوضيح : « محمّد بن سنان ابو جعفر زاهرى را نجاشيّ و كشّي و شيخ و علَّامه تضعيف كرده‌اند ، لكن از او رواياتى بسيار نقل كرده‌اند ، لا بدّ به انتخاب از كتب وى هر كجا كه قرينهء صحّت موجود بوده نقل مىكرده‌اند و اصولا قدما به مروى مىنگريستند نه به راوى ، چنان كه صدوق - رحمه الله - خود در كمال الدّين ( طبع مكتبة الصدوق ص 543 ) در اخبار ابو محمّد علوى گفته است : « أخبرني أبو محمّد الحسن بن محمّد فيما اجازه لي ممّا صحّ عندي من حديثه « كه خود در مدّعى ظاهر است ، و نقل بزرگان صدر اوّل از افراد ضعيف ، دليل بر وثاقت آنان نخواهد بود بلكه دليل بر معتبر بودن روايتى است كه بدان احتجاج كرده‌اند ( در نظر آنان فقطَّ و كسانى كه مقلَّد ايشانند ) و لذا ممكن است همان خبر نزد ديگر بزرگان ، از اهل فنّ معتبر نباشد چون خود فكر و انديشه دارند و تقليد را بر خود روا نمىدارند ، بارى طريق اوّل مؤلَّف به وجود محمّد بن سنان و ابو سمينه كوفى ضعيف است ، و طريق دوّم حسن » .\r\n","description":"","footnote":"","page_name":" 546 ","page_number":546},
  {"content":"\r\nو آنچه در آن از محمّد بن وليد كرمانى آمده است ، پس روايت كرده‌ام آن را از احمد بن زياد بن جعفر همدانى - رضى الله عنه - از على بن ابراهيم بن هاشم از محمّد بن - وليد كرمانى .\r\nتوضيح : « محمّد بن وليد مشترك است بين سه تن كه يكى موثّق است و ديگرى ضعيف و سوّمى مجهول الحال و از طريق پاره اى روايات چنين بدست مىآيد كه مراد آن كس باشد كه از ابو جعفر ثانى امام جواد عليه السّلام روايت مىكند كه اوّلى باشد . و طريق مؤلَّف به وى حسن است » .\r\nو آنچه در آن از محمّد بن منصور آمده است ، پس روايت كرده‌ام آن را از محمّد بن - علىّ ما جيلويه - رضى الله عنه - از محمد بن يحيى العطَّار از محمد بن عبد الجبّار از محمّد بن - سنان از محمّد بن منصور .\r\nتوضيح : « محمّد بن منصور اشعرى ظاهرا همانست كه شيخ در رجال او را از اصحاب ابى الحسن الرضا شمرده و گفته است : وى مجهول است ، و طريق مؤلَّف به وى به محمّد بن سنان بنا بر مشهور ضعيف است » .\r\nو آنچه در آن از عبد الله بن قاسم آمده است ، پس روايت كرده‌ام آن را از حسين بن احمد بن ادريس - رضى الله عنه - از پدرش از محمّد بن احمد بن يحيى كه گفته است حديث كرد ما را ابو عبد الله رازى از عبد الله بن احمد بن خشنام اصبهانى از عبد الله بن قاسم .\r\n","description":"","footnote":"","page_name":" 547 ","page_number":547},
  {"content":"\r\nتوضيح : « عبد الله بن قاسم چه حضرمىّ باشد و چه غير او ضعيف است ، و طريق به ابو عبد الله رازى ضعيف است » .\r\nو آنچه در آن از عبد الله بن جبله آمده است ، پس روايت كرده‌ام آن را از پدرم و محمّد بن حسن و محمّد بن موسى بن متوكَّل - رضى الله عنهم - از عبد الله بن جعفر حميرى از محمّد بن عبد الجبّار از عبد الله بن جبله .\r\nتوضيح : « عبد الله بن جبلة بن حيّان ابو محمّد وى از پدر و جدّش حيّان روايت مىكند و خانوادهء جبله از خانواده هاى مشهور كوفه است ، عبد الله واقفى بود و داراى كتابهائى است و مورد وثوق است و در سال 219 در گذشته ، و طريق مؤلَّف به او بنا بر قول علامهء حلَّى صحيح است » .\r\nو آنچه در آن از محمّد بن عبد الله بن مهران آمده است ، پس روايت كرده‌ام آن را از محمّد بن موسى بن متوكَّل - رضى الله عنه - از على بن حسين سعدآبادى از احمد بن ابى - عبد الله برقى از محمّد بن عبد الله بن مهران .\r\nتوضيح : « محمّد بن عبد الله بن مهران الكرخى ضعيف و غالى و كذّاب و فاسد المذهب است ، وى داراى كتبى است كه يكى از آنها بنام نوادر است و اين كتاب نسبت به ديگر كتب وى به حق نزديكتر است ، و در طريق مؤلَّف على بن حسين سعدآبادى توثيق نشده است » .\r\nو آنچه در آن از محمّد بن فيض آمده است ، پس روايت كرده‌ام آن را از جعفر بن - محمّد بن مسرور - رضى الله عنه - از حسين بن محمّد بن عامر از عمويش عبد الله بن عامر\r\n","description":"","footnote":"","page_name":" 548 ","page_number":548},
  {"content":"\r\nاز ابن ابى عمير از محمّد بن فيض .\r\nتوضيح : « ظاهرا مراد محمّد بن فيض بن مختار جعفى كوفى است زيرا قبلا محمّد بن - فيض تيمى كه از تيم الرباب بود گذشت و اين مرد جعفى است و جعفى بن سعد العشيره از مذحج است ، و تيمى نسبش به تيم بن عبد مناة بن أدّ بن طابخة بن - الياس بن مضر مىرسد ، و اختلاف نسب دليل بر تعدّد است ، هر چند مرحوم وحيد بهبهانى آن دو را متّحد احتمال داده است . بارى وى مجهول الحال است ، و طريق مؤلَّف به وى صحيح است ، و چون ابن ابى عمير در طريق وجود دارد سند را ميتوان تصحيح كرد » .\r\nو آنچه در آن از ثعلبة بن ميمون آمده است ، پس روايت كرده‌ام آن را از پدرم و محمّد بن حسن و محمّد بن موسى بن متوكَّل - رضى الله عنهم - از عبد الله بن جعفر حميرى از محمّد بن حسين بن أبى الخطَّاب از عبد الله بن محمد حجّال اسدى از ابو اسحاق ثعلبة بن ميمون ، و نيز روايت كرده‌ام آن را از مشايخ سه گانه از حميرى از عبد الله بن محمّد بن عيسى از حجّال از ثعلبة .\r\nتوضيح : « ثعلبة بن ميمون كوفى و از وابستگان بنى اسد است ، وى از وجوه اماميّه و فقيه و عالم بقراءات و نحو و لغت بود ، و همچنين مردى نيكو رفتار ، زاهد و بسيار اهل عبادت بود ، و از روات امام صادق و امام كاظم عليهما السّلام مىباشد وى داراى كتاب است ، و دو طريق مؤلَّف به وى صحيح است » .\r\nو آنچه در آن از عبّاس بن عامر قصبانى آمده است ، پس روايت كرده‌ام آن را از پدرم - رحمه الله - از علىّ بن حسن بن علىّ كوفى از پدرش از عبّاس بن عامر قصبانى ، و نيز\r\n","description":"","footnote":"","page_name":" 549 ","page_number":549},
  {"content":"\r\nروايت كرده‌ام آن را از جعفر بن علىّ بن حسن بن علىّ كوفى از جدّش حسن بن علىّ از عبّاس بن عامر قصبانى .\r\nتوضيح : « عبّاس بن عامر ابو الفضل قصبانى شيخى است صدوق و ثقه ، و بسيار حديث و داراى چند كتاب است و طريق اوّل مؤلَّف به او قوى است به علىّ بن - حسن بن علىّ بن عبد الله بن مغيرهء كوفى و همچنين طريق دوّم » .\r\nو آنچه در آن از رومي بن زراره آمده است ، پس روايت كرده‌ام آن را از جعفر بن - محمّد بن مسرور - رضى الله عنه - از حسين بن محمّد بن عامر از عمويش عبد الله بن عامر از محمّد بن ابى عمير از رومى بن زراره .\r\nتوضيح : « رومى بن زرارة بن اعين شيبانى ثقه و احاديثش اندك است و از اصحاب امام صادق و موسى بن جعفر عليهما السّلام است ، وى داراى كتابى است ، و طريق مؤلَّف به او صحيح است » .\r\nو آنچه در آن از داود بن اسحاق آمده است ، پس روايت كرده‌ام آن را از محمّد بن - علىّ ما جيلويه - رضى الله عنه - از عمويش محمّد بن ابى القاسم از احمد بن ابى عبد الله از پدرش از محمّد بن سنان از داود بن اسحاق .\r\nتوضيح : « داود بن اسحاق در كتب رجال مذكور نيست ، و طريق مؤلَّف به او بنا بر مشهور ضعيف است » .\r\n","description":"","footnote":"","page_name":" 550 ","page_number":550},
  {"content":"\r\nو آنچه در آن از بكَّار بن كردم - هموزن جعفر - آمده است ، پس روايت كرده‌ام آن را از محمّد بن حسن - رحمه الله - از محمّد بن حسن صفّار از احمد بن محمّد بن عيسى از محمّد بن سنان از بكَّار بن كردم .\r\nتوضيح : « به كار بن كردم از اهل كوفه و اصحاب امام صادق عليه السّلام بوده و طريق مؤلَّف به او ضعيف و خود او مجهول الحال مىباشد » .\r\nو آنچه در آن متفرّقا و پراكنده از قضايا و داوريهاى امير المؤمنين عليه السّلام آمده است ، پس روايت كرده‌ام آن را از پدرم و محمّد بن حسن - رضى الله عنهما - از سعد بن - عبد الله از ابراهيم بن هاشم از عبد الرّحمن بن ابى نجران از عاصم بن حميد از محمّد بن قيس از ابى جعفر عليه السّلام .\r\nتوضيح : « ترجمهء محمّد بن قيس سابقا گذشت و طريق در آنجا و اينجا حسن است » .\r\nو آنچه در آن از ادريس بن عبد الله قمّى آمده است ، پس روايت كرده‌ام آن را از پدرم - رحمه الله - از سعد بن عبد الله از محمّد بن حسين بن ابى الخطَّاب از جعفر بن بشير از حمّاد بن عثمان ، از ادريس بن عبد الله بن سعد الاشعرى قمّى .\r\nتوضيح : « ادريس بن عبد الله قمّى اشعرى از اصحاب امام صادق عليه السّلام مىباشد ، و ثقه و صاحب كتاب است ، و تا زمان حضرت رضا عليه السّلام حيات\r\n","description":"","footnote":"","page_name":" 551 ","page_number":551},
  {"content":"\r\nداشته و آن حضرت را درك كرده است ، و مؤلَّف در مجلَّد چهارم برقم 4721 از وى حديثى از امام صادق عليه السّلام روايت كرده است ، و طريق مؤلَّف به او صحيح است » .\r\nو آنچه در آن از سلمة بن خطَّاب آمده است ، پس روايت كرده‌ام آن را از پدرم و محمّد بن حسن - رضى الله عنهما - از سعد بن عبد الله از سلمة بن خطَّاب براوستانى .\r\nتوضيح : « سلمة بن خطَّاب منسوبست به براوستان - قريه اى از قريه هاى جلگه اى شهر رى ، او را در حديث ضعيف گفته‌اند ، و داراى كتابى چند است ، و طريق مؤلَّف به وى صحيح است » .\r\nو آنچه در آن از ادريس بن زيد آمده است ، پس روايت كرده‌ام آن را از احمد بن - علىّ بن زياد - رضى الله عنه - از علىّ بن ابراهيم از پدرش از ادريس بن زيد قمّى .\r\nتوضيح : « وى قبلا عنوان شده ، و در اينجا تكرار شده است ، و طريق هم در آنجا و هم در اينجا در صورتى كه مراد به احمد بن علىّ احمد بن زياد همدانى باشد حسن است » .\r\nو آنچه در آن از محمّد بن سهل آمده است ، پس روايت كرده‌ام آن را از پدرم و محمّد بن حسن - رضى الله عنهما - از سعد بن عبد الله از احمد بن محمّد بن عيسى از محمّد بن - سهل بن يسع اشعرى .\r\nتوضيح : « محمد بن سهل اشعرى ممدوح و داراى كتاب است ، و از حضرت ابى - الحسن الرضا و ابى جعفر جواد عليهما السّلام روايت مىكند ، و طريق مؤلَّف به او صحيح است » .\r\n","description":"","footnote":"","page_name":" 552 ","page_number":552},
  {"content":"\r\nو آنچه در آن از جعفر بن عثمان آمده است ، پس روايت كرده‌ام آن را از پدرم - رضى الله عنه - از على بن موسى الكمندانىّ از احمد بن محمّد بن عيسى از حسين بن سعيد از محمّد بن ابى عمير از ابى جعفر شامى از جعفر بن عثمان .\r\nتوضيح : « جعفر بن عثمان مشترك است ميان كلابىّ و رواسيّ و صاحب ابو بصير و طائي ، و اوّلى و سوّمى حالشان مجهول است ، و دومى و چهارمى ممدوح و قوى ، و در طريق مؤلَّف دو تن مهمل است : كمندانىّ و شامىّ » .\r\nو آنچه در آن از عثمان بن زياد آمده است ، پس روايت كرده‌ام آن را از عبد الواحد بن محمّد بن عبدوس عطَّار نيشابورى از على بن محمّد بن قتيبه از حمدان بن - سليمان از محمّد بن حسين از عثمان بن عيسى از عبد الصّمد بن بشير از عثمان بن زياد .\r\nتوضيح : « عثمان بن زياد مشترك است ميان رواسىّ و همدانىّ و احمسىّ و ضبّىّ ، و بقول اردبيلى در جامع الرواة مراد همدانىّ است و بقول مجلسى شارح فقيه رواسيّ و هر دو از اصحاب امام صادق عليه السّلام مىباشند و هيچ كدام توثيق صريح نشده‌اند ، و در طريق مؤلَّف عبد الواحد نيشابورى از مشايخ اجازه است ، و عثمان بن - عيسى واقفى غير موثق است » .\r\nو آنچه در آن از اميّة بن عمرو از شعيرى آمده است ، پس روايت كرده‌ام آن را از احمد بن محمد بن يحيى العطَّار - رضى الله عنه - از سعد بن عبد الله از احمد بن هلال از\r\n","description":"","footnote":"","page_name":" 553 ","page_number":553},
  {"content":"\r\nاميّة بن عمرو از اسماعيل بن مسلم شعيرى .\r\nتوضيح : « اميّة بن عمرو معروف به شعيرىّ واقفىّمذهب و از اصحاب امام كاظم عليه السّلام مىباشد ، و داراى كتابى است كه بيشتر آن را از سكونى اسماعيل بن - مسلم نقل مىكند ، و طريق مؤلَّف به وى به احمد بن هلال عبرتائى ضعيف است » .\r\nو آنچه در آن از منهال قصّاب آمده است ، پس روايت كرده‌ام آن را از پدرم - رضى الله عنه - از محمّد بن يحيى العطَّار از احمد بن محمّد بن عيسى از حسن بن محبوب از منهال قصّاب .\r\nتوضيح : « منهال قصّاب از روات امام صادق عليه السّلام شمرده شده است ولى حالش مجهول است و طريق مؤلَّف به وى صحيح است » .\r\nو آنچه در آن از مسعدة بن زياد آمده است ، پس روايت كرده‌ام آن را از پدرم و محمّد بن حسن - رضى الله عنهما - از سعد بن عبد الله و حميرى هر دو از هارون بن مسلم از مسعدة بن صدقه بن زياد .\r\nتوضيح : « مسعدة بن زياد ربعىّ كوفى و از اصحاب امام باقر و امام صادق عليهما السّلام مىباشد ، و ثقه و داراى يك كتاب است كه در حلال و حرام بطور مبوّب تأليف شده است ، و طريق مؤلَّف به وى صحيح است » .\r\nو آنچه در آن از داود بن ابى يزيد آمده است ، پس روايت كرده‌ام آن را از پدرم - رضى الله عنه - از سعد بن عبد الله از احمد بن محمّد بن عيسى از عبّاس بن معروف از\r\n","description":"","footnote":"","page_name":" 554 ","page_number":554},
  {"content":"\r\nابى محمد حجّال از داود بن أبى يزيد .\r\nتوضيح : « داود بن فرقد ابى يزيد عطَّار ، كوفى و ثقه و داراى كتاب است ، و از امام صادق و موسى بن جعفر عليهما السّلام روايت مىكند ، و طريق مؤلَّف به وى صحيح است » .\r\nو آنچه در آن از ثوير بن أبى فاخته آمده است ، پس روايت كرده‌ام آن را از پدرم و محمّد بن حسن - رضى الله عنهما - از سعد بن عبد الله از هيثم بن ابى مسروق نهدى از حسن بن محبوب از مالك بن عطيّه از ثوير بن أبى فاخته ، و اسم ابى فاخته سعيد بن - علاقه است .\r\nتوضيح : « ثوير بن ابى فاخته سعيد بن علاقه - بكسر عين مهمله - كنيه اش ابو جهم است و از اصحاب علىّ بن الحسين و محمّد بن علىّ امام باقر عليهم السّلام است و از حضرت صادق عليه السّلام نيز روايت مىكند ، و عامّه او را عنوان كرده و تضعيف نموده‌اند ، و حاكم نيشابورى در مستدرك گفته است وى جز اينكه از شيعه است عيبى ديگر بر وى نگرفته و ندارد . كشّى در رجالش از محمّد بن قولويه از محمّد بن - عبّاد بن بشير از ثوير روايت كرده كه گفت : عمر [ و 
  ] بن ذرّ و ابن قيس الماصر و صلت بن بهرام سؤالاتى تهيّه كرده بودند كه از ابو جعفر باقر عليه السّلام بپرسند ، و من بر آن حضرت از اين سؤالات ترسيدم ، و علامهء حلَّى گويد : « اين روايت نه متضمّن قدح است نه مدح ، لذا من در روايات وى توقّف دارم » . لكن روايت چنان كه از جملات ديگران پيداست متضمّن مدح بالغ است زيرا عمر [ و 
  ] بن ذرّ عامّى مذهب است ، و ابن قيس الماصر بترى مذهب چنان كه ابن داود و خود علَّامه تصريح كرده‌اند ، و سؤالات آنان تعنّتى بوده نه استفهامى ، و ناراحتى ثوير از اين رو مىبوده ، براى اطَّلاع بيشتر به رجال كشّي مراجعه شود تا مطلب كاملا واضح شود ، و امّا در طريق مؤلَّف هيثم بن ابى مسروق صريحا توثيق نگشته است و ممدوح است » .\r\n","description":"","footnote":"","page_name":" 555 ","page_number":555},
  {"content":"\r\nو آنچه در آن از عيسى بن اعين آمده است ، پس روايت كرده‌ام آن را از پدرم - رضى الله عنه - از محمّد بن احمد بن علىّ بن صلت از ابى طالب عبد الله بن صلت از عبد الله بن مغيره از عيسى بن أعين .\r\nتوضيح : « عيسى بن اعين جريرى از وابستگان بنى اسد و از اصحاب امام صادق عليه السلام و داراى كتاب است ، و در طريق مؤلَّف يكى از مشايخ پدرش كه محمّد بن احمد بن علىّ بن صلت باشد آمده كه در كتب رجال عنوان نشده است ، ولى مؤلَّف در كمال الدّين او را نامبرده و به علم و عمل و زهد و عبادت وصف كرده است » .\r\nو آنچه در آن از محمّد بن حسّان آمده است ، پس روايت كرده‌ام آن را از پدرم و محمّد بن حسن و حسين بن احمد بن ادريس - رضى الله عنهم - از احمد بن ادريس از محمّد بن حسّان .\r\nتوضيح : « محمّد بن حسّان مشترك است و مراد در اينجا محمّد بن حسّان رازى زبيبى است كه از امام هادى عليه السلام روايت مىكند ، و نجاشىّ او را عنوان كرده و گويد : ابو عبد الله زبيبى هم شناخته مىشود و هم شناخته نمىشود ، از ضعفا بسيار روايت مىكند ، و شيخ در فهرست گويد : داراى كتبى است كه از جملهء آنها كتاب ثواب الأعمال او مىباشد ، و طريق مؤلَّف به او صحيح است » .\r\nو آنچه در آن از احمد بن محمّد بن عيسى الاشعرى - رضى الله عنه - آمده است پس روايت كرده‌ام آن را از پدرم و محمّد بن حسن - رضى الله عنهما - از سعد بن عبد الله ، و\r\n","description":"","footnote":"","page_name":" 556 ","page_number":556},
  {"content":"\r\nعبد الله بن جعفر حميرى هر دو از احمد بن محمّد بن عيسى الاشعرى .\r\nتوضيح : « احمد بن محمّد بن عيسى الاشعرى ، ابو جعفر شيخ محدّثين قم ثقه و از چهره هاى درخشان مىباشد وى مردى فقيه و شخصيّتى ممتاز است ، كه در درجه اعلا قرار دارد ، و داراى كتابهائى است ، و طريق مؤلَّف به او صحيح است » .\r\nو آنچه در آن از عمر بن أبى شعبة آمده است ، پس روايت كرده‌ام آن را از محمّد بن - علىّ ماجيلويه - رضى الله عنه - از محمّد بن يحيى از محمّد بن حسين بن ابى الخطَّاب از جعفر بن بشير از حمّاد بن عثمان از عمر بن ابى شعبة الحلبىّ .\r\nتوضيح : « عمر بن ابى شعبهء حلبىّ از اصحاب امام صادق عليه السّلام و در ضمن توثيق آل أبى شعبه نجاشىّ مجملا او را توثيق كرده است ، و طريق مؤلَّف به او صحيح است .\r\nو آنچه در آن از عمر [ و 
  ] بن قيس الماصر آمده است ، پس روايت كرده‌ام آن را از پدرم و محمد بن حسن - رحمهما الله - از سعد بن عبد الله از احمد بن ابى عبد الله برقىّ از پدرش از محمد بن سنان و ديگرى از عمر بن قيس الماصر .\r\nتوضيح : « عمر بن قيس الماصر يا عمرو چنان كه در پاره اى از نسخ است . بترى مذهب بوده و طريق مؤلَّف به وى به محمّد بن سنان ضعيف و به غير او مجهول است »\r\nو آنچه در آن از ابو سعيد خدرى از سفارش و وصيّت رسول خدا صلَّى الله عليه و آله به امير المؤمنين عليه السّلام كه ابتدايش آنست كه فرموده :\r\n« يا عليّ اذا دخلت العروس ) *\r\n","description":"","footnote":"","page_name":" 557 ","page_number":557},
  {"content":"\r\nبيتك ) *\r\n- الخ « آمده است ، پس روايت كرده‌ام آن را از محمّد بن ابراهيم بن اسحاق طالقاني - رضى الله عنه - از ابو سعيد حسن بن علىّ عدوى از يوسف بن يحياى اصفهانى ابو يعقوب از ابو علىّ اسماعيل بن حاتم كه گفت : حديث كرد ما را ابو جعفر احمد بن - صالح بن سعيد مكَّى و گفت : حديث كرد ما را عمر [ و 
  ] بن حفص از اسحاق بن نجيح از حصيف از مجاهد از ابو سعيد خدرى كه گفت : رسول خدا صلَّى الله عليه و آله به علىّ بن - ابى طالب سفارش كرد و فرمود : اى علىّ هر گاه عروس را به خانه ات آوردى - و حديث را بطور مفصّل چنان كه در اين كتاب ذكر شده است نقل كرد - .\r\nتوضيح : « ابو سعيد خدرى نامش سعد بن مالك است و از صحابه رسول خدا صلَّى الله عليه و آله مىباشد و از طرفداران و سابقين و آن كسانى است كه به امير المؤمنين عليه السّلام گرويدند ، و در طريق مؤلَّف به وى افرادى مجهول و افرادى از عامّه هستند » .\r\nو آنچه در آن از علىّ بن حسّان آمده است ، پس روايت كرده‌ام آن را از محمّد بن - حسن - رضى الله عنه - از محمد بن حسن صفّار از علىّ بن حسّان واسطى ، و أيضا از پدرم - رضى الله عنه - از سعد بن عبد الله از حسن بن موسى الخشّاب از علىّ بن حسّان واسطى .\r\nتوضيح : « اين شخص در باب معرفة الكبائر در مجلَّد پنجم برقم 4931 در ذيل ،\r\n","description":"","footnote":"","page_name":" 558 ","page_number":558},
  {"content":"\r\nترجمه اش مختصرا اشاره شده كه علىّ بن حسّان هاشمىّ است نه واسطى و اينان دو تن هستند ، و واسطى ثقه است ، و هاشمىّ كه از عمويش عبد الرّحمن بن كثير روايت مىكند از غلات و ضعيف است ، و مؤلَّف اشتباه كرده هم در اصل كتاب و هم در مشيخه زيرا در نقل طريقش به عبد الرحمن بن كثير هاشمىّ ، علىّ بن حسّان واسطى را ذكر كرده است چنان كه گذشت و ما در آنجا نيز به اين امر اشاره نموديم ، و اما طريق مؤلَّف به وى در اينجا صحيح است » .\r\nو آنچه در آن از اسماعيل بن مهران از كلام فاطمه عليها السّلام آمده است ، پس روايت كرده‌ام آن را از محمّد بن موسى بن متوكَّل - رضى الله عنه - از علىّ بن حسين سعدآبادى از احمد بن محمّد بن خالد برقى از پدرش از اسماعيل بن مهران از احمد بن - محمّد خزاعى از محمّد بن جابر از عباد عامرى از زينب بنت امير المؤمنين عليهما السّلام از فاطمه عليها السّلام .\r\nتوضيح : « اسماعيل بن مهران ابو يعقوب ثقه و جزء معتمدين اصحاب حضرت رضا عليه السّلام است و چون از ضعفاء بسيار حديث مىكند مورد غمز واقع شده است . و طريق مؤلَّف به وى به جهت سعدآبادى و محمّد بن جابر مجهول الحال ضعيف ، يا چندان مورد اعتماد نيست » .\r\nو آنچه در آن از شعيب بن واقد در مناهى آمده است ، پس روايت كرده‌ام آن را از حمزة بن محمّد بن احمد بن جعفر بن محمّد بن زيد بن علىّ بن الحسين بن علىّ بن ابى طالب عليهم السّلام كه گفت : حديث كرد مرا ابو عبد الله عبد العزيز بن محمّد بن عيسى\r\n","description":"","footnote":"","page_name":" 559 ","page_number":559},
  {"content":"\r\nالأبهرى ، گفت : حديث كرد ما را ابو عبد الله محمّد بن زكريّاى جوهرى غلابى بصرى ، گفت : حديث كرد ما را شعيب بن واقد گفت : حديث كرد ما را حسين بن زيد ، از صادق جعفر بن محمّد از پدرش از پدرانش از امير المؤمنين علىّ بن ابى طالب عليهم السّلام ، گفت : نهى فرمود رسول خدا صلَّى الله عليه و آله از خوردن چيزى در حال جنابت و گفت : آن موجب فقر و تنگدستى است - و حديث را بطور مفصّل چنان كه در اين كتاب آمده است ذكر كرد . - توضيح : « شعيب بن واقد در رجال شيعه مذكور نيست و در ذيل حديث مناهى در اصل غربى توضيح لازم داده شده بدان جا رجوع شود » .\r\nو آنچه در آن از على بن اسماعيل ميمى آمده است ، پس روايت كرده‌ام آن را از پدرم - رضى الله عنه - از سعد بن عبد الله از محمّد بن حسين بن ابى الخطَّاب از صفوان بن - يحيى از علىّ بن اسماعيل بن ميثمى .\r\nتوضيح : « علىّ بن اسماعيل بن شعيب بن ميثم تمّار ابو الحسن ميثمى از اصحاب ابو الحسن رضا عليه السّلام است و از دانشمندان و متكلَّمين اماميّه و داراى كتاب مىباشد ، و طريق مؤلَّف به وى صحيح است » .\r\nو آنچه در آن از يعقوب بن يزيد آمده است ، پس روايت كرده‌ام آن را از پدرم و محمد بن حسن - رضى الله عنهما - از سعد بن عبد الله ، و عبد الله بن جعفر حميرى و محمّد بن -\r\n","description":"","footnote":"","page_name":" 560 ","page_number":560},
  {"content":"\r\nيحيى العطَّار و احمد بن ادريس - رضى الله عنهم - از يعقوب بن يزيد .\r\nتوضيح : « يعقوب بن يزيد كاتب انبارى و پدرش هر دو ثقه و از اصحاب على بن - موسى الرضا عليه السّلاماند و روايات بسيارى دارد و داراى كتابى است ، و طريق مؤلَّف به او صحيح است » .\r\nو آنچه در آن از حسن بن علىّ بن نعمان آمده است ، پس روايت كرده‌ام آن را از پدرم و محمّد بن حسن - رضى الله عنهما - از سعد بن عبد الله از حسن بن علىّ بن نعمان .\r\nتوضيح : « حسن بن علىّ بن نعمان از اصحاب امام هادى عليه السّلام و ثقه و مورد اعتماد است ، و كتابى دارد بنام نوادر كه احاديثى صحيح در آن است و بسيار پر فائده ، و طريق مؤلَّف به وى صحيح است » .\r\nو آنچه در آن از عبد الحميد آمده است ، پس روايت كرده‌ام آن را از محمّد بن علىّ ماجيلويه - رضى الله عنه - از عمويش محمد بن ابى القاسم از محمّد بن علىّ قرشى از اسماعيل بن بشّار از احمد بن حبيب از حكم خيّاط [ حنّاط ظ 
  ] از عبد الحميد ازدى .\r\nتوضيح : « عبد الحميد بن ابى العلاء خفّاف ازدى ثقه و از اصحاب امام صادق عليه السّلام مىباشد و داراى كتاب است ، لكن طريق مؤلَّف به اصحاب امام صادق عليه السّلام با شش واسطه چندان معهود نيست و راوى كتاب ابن ابى العلاء غالبا ابن ابى عمير است هم در طريق شيخ و هم در طريق نجاشىّ و هم در كافى . و عبد الحميد ازدى ديگرى در رجال هست كه وى را نيز از اصحاب امام صادق عليه السّلام شمرده‌اند و حالش مجهول است ، و حكم بن اعين حنّاط يا خيّاط - چنان كه در غالب نسخ است - از اصحاب امام صادق و امام كاظم عليه السّلام است ، و احمد بن حبيب در رجال مذكور نيست ، و اسماعيل بن يسار يا بشّار ضعيف است يا مجهول الحال » .\r\n","description":"","footnote":"","page_name":" 561 ","page_number":561},
  {"content":"\r\nو آنچه در آن از سلمة بن تمام صحابى امير المؤمنين عليه السّلام آمده است . . .\r\nتوضيح : « اين قسمت در تمام نسخ خطَّى كه ديده‌ام بياض بوده ، ولى مؤلَّف از وى روايتى در مجلَّد پنجم برقم 5331 مرسلا نقل كرده كه شيخ طوسى همان خبر را در تهذيب كتاب ديات آورده و سند آن چنين است » محمّد بن محمّد بن نعمان و الحسين بن - عبيد الله و احمد بن عبدون از محمّد بن حسين بن سفيان از احمد بن ادريس از محمّد بن - احمد بن يحيى الاشعرى از احمد بن محمّد بن ابى نصر از عيسى بن مهران از ابو غانم از منهال بن خليل از سلمة بن تمام ، و به همين منوال در باب ضمان دو تن سواره ، و آنچه از طريق شيخ و مؤلَّف ظاهر مىشود بايد در موضع سفيدى اين كلام باشد : « پس روايت كرده‌ام آن را از أبى و محمّد بن حسن - رحمهما الله - از محمّد بن يحيى العطَّار و احمد بن - ادريس هر دو از محمّد بن احمد بن يحيى بن عمران اشعرى از ابن ابى نصر از عيسى بن - مهران از ابو غانم از منهال بن خليل از سلمة بن تمام صاحب امير المؤمنين عليه السّلام ، و بايد دانست كه اين سلمه با سلمة بن تمام كه در كتب اهل سنّت عنوان شده متّحد نيست و او از طبقهء پس از تابعين است ، و امير المؤمنين عليه السّلام را نديده است ، و اين از اصحاب آن حضرت عليه السّلام مىباشد » .\r\nو آنچه در آن از محمّد بن اسلم جبلى آمده است ، پس روايت كرده‌ام آن را از محمد بن حسن - رضى الله عنه - از حسن بن متّيل از محمّد بن حسّان رازى از محمّد بن - زيد رزامى خادم الرضا عليه السّلام از محمّد بن اسلم جبلى ، و نيز روايت كرده‌ام آن را از پدرم - رضى الله عنه - از سعد بن عبد الله از محمّد بن حسين بن ابى الخطَّاب از محمّد بن - اسلم جبلى .\r\nتوضيح : « محمّد بن اسلم كوفى جبلى را شيخ از اصحاب امام هشتم شمرده است و\r\n","description":"","footnote":"","page_name":" 562 ","page_number":562},
  {"content":"\r\nهكذا نجاشىّ و چون از كوفه بتجارت به طبرستان مىرفته او را جبلى گفته‌اند ، و لكن ظاهرا « جيلى » معرّب گيلى كه منسوب بگيلان است بوده ، به جبلى تصحيف گرديده بارى وى غالى و فاسد الحديث است و كتابى دارد و طريق مؤلَّف به او اوّلى قوى و دوّمى صحيح است » .\r\nو آنچه در آن از محمّد بن يعقوب كلينى - رحمة الله عليه - آمده است ، پس روايت كرده‌ام آن را از محمّد بن محمّد بن عصام كلينى و علىّ بن احمد بن موسى و محمّد بن احمد سنانى - رضى الله عنهم - از محمّد بن يعقوب كلينى و همچنين تمام كتاب كافى را روايت كرده‌ام از ايشان از روات او .\r\nتوضيح : « محمّد بن يعقوب صاحب كافى مفصّلا در مقدّمه كتاب كافى ترجمهء حالش آمده است ، و محمّد بن محمّد بن عصام از مشايخ اجازه است چنان كه آن دو تن ديگر مىباشند » .\r\nو آنچه در آن از محمّد بن حسين بن ابى الخطَّاب آمده است ، پس روايت كرده‌ام آن را از پدرم و محمّد بن حسن - رضى الله عنهما - از سعد بن عبد الله و حميرى و محمد بن يحيى و احمد بن ادريس از محمّد بن حسين بن ابى الخطَّاب زيّات ، و اسم أبو الخطاب زيد بوده .\r\nتوضيح : « محمّد بن حسين بن ابى الخطَّاب همدانى كوفى و جليل القدر و كثير روايت و ثقه و مورد اعتماد و داراى كتابهائى پر فائده و معتبر و از اصحاب حضرت جواد و هادى عليهما السّلام است ، و طريق مؤلَّف به وى صحيح است » .\r\nو آنچه در آن از عبّاس بن معروف آمده است ، پس روايت كرده‌ام آن را از\r\n","description":"","footnote":"","page_name":" 563 ","page_number":563},
  {"content":"\r\nمحمّد بن حسن - رضى الله عنه - از محمّد بن حسن صفّار از عبّاس بن معروف ، و أيضا روايت كرده‌ام آن را از پدرم - رحمه الله - از سعد بن عبد الله از احمد بن محمّد بن عيسى و احمد بن ابى عبد الله برقى هر دو از عبّاس بن معروف .\r\nتوضيح : « عبّاس بن معروف ابو الفضل ، قمّى است و از اصحاب ابو الحسن رضا و گاهى نيز از حضرت هادى روايت مىكند ، وى داراى كتاب است ، و طريق مؤلَّف به او صحيح است » .\r\nو آنچه در آن از معاوية بن حكيم آمده است ، پس روايت كردم آن را از پدرم و محمّد بن حسن - رضى الله عنهما - از سعد بن عبد الله از معاوية بن حكيم ، و نيز روايت كرده‌ام آن را از محمّد بن حسن - رضى الله عنه - از محمّد بن حسن صفّار از معاوية بن - حكيم .\r\nتوضيح : « معاوية بن حكيم بن معاوية بن عمّار دهنى كوفى است و از اصحاب علىّ بن موسى الرّضا و امام جواد و امام هادى عليهم السّلام است ، نجاشى گويد : وى ثقه و جليل است ، و كشى گويد : فطحى و عادل و عالم است . داراى كتبى چند است ، و طريق مؤلَّف به او هر دو صحيح است » .\r\nو آنچه در آن از ابو الجوزاء آمده است ، پس روايت كرده‌ام آن را از پدرم و محمّد بن - حسن - رضى الله عنهما - از سعد بن عبد الله از ابو الجوزاء منبّه بن عبد الله ، و ايضا از محمّد بن حسن - رضى الله عنه - از محمّد بن حسن صفّار از ابو الجوزاء .\r\n","description":"","footnote":"","page_name":" 564 ","page_number":564},
  {"content":"\r\nتوضيح : « منبّه بن عبد الله تميمى ثقه و صحيح الحديث است ، و هر دو طريق مؤلَّف به وى صحيح است » .\r\nو آنچه در آن از حمدان بن حسين آمده است ، پس روايت كرده‌ام آن را از علىّ بن - حاتم از راه اجازه كه گفت : خبر داد ما را قاسم بن محمّد و گفت : حديث كرد ما را حمدان بن حسين .\r\nتوضيح : « حمدان بن حسين در نوادر ميراث نامش آمده است و در كتب رجال يا جاى ديگرى بدين نام و نسب كسى را نيافتم ، و شايد بتقديم و تأخير تصحيف شده باشد و در اصل حسين بن حمدان بوده است ، و چنانچه وى باشد نجاشىّ گويد : ابو - عبد الله حسين بن حمدان خصيبى جنبلانى فاسد المذهب و داراى كتابهائى است . و علَّامه گويد : كذّاب و صاحب مقاله اى است و به او نبايد اعتناء كرد و ملعون است ، و چنانچه وى نباشد و تصحيف نيز نشده باشد مجهول الحال و مهمل است ، و در طريق مؤلَّف به او قاسم بن محمّد مشترك است ميان ضعيف و مهمل و موثّق و معلوم ما نشد مراد كدام است » .\r\nو آنچه در آن از حمّاد بن عمرو ، و انس بن محمّد در سند وصيّت رسول خدا صلَّى الله عليه و آله به امير مؤمنان عليه السّلام آمده است ، پس روايت كرده‌ام آن را از محمّد ابن علىّ شاه در مرورود كه گفت : حديث كرده ما را ابو حامد احمد بن محمّد بن احمد بن - حسين ، گفت : حديث كرد ما را ابو يزيد احمد بن خالد خالدى ، گفت : حديث كرد ما را محمّد بن احمد بن صالح تميمى ، گفت : خبر داد ما را احمد بن صالح تميمى ،\r\n","description":"","footnote":"","page_name":" 565 ","page_number":565},
  {"content":"\r\nگفت : خبر داد ما را محمّد بن حاتم قطَّان از حمّاد بن عمرو از جعفر بن محمّد از پدرش از جدّش از علىّ بن ابى طالب عليهم السّلام ، و نيز روايت كرده‌ام آن را از محمّد بن علىّ شاه ، گفت : حديث كرد ما را ابو حامد ، گفت : خبر داد ما را ابو يزيد ، گفت : خبر داد ما را محمّد بن احمد بن صالح تميمى ، گفت : خبر داد ما را پدرم ، گفت : حديث كرد مرا انس بن محمّد ابو مالك از پدرش از جعفر بن محمّد از پدرش از جدّش از علىّ ابن ابى طالب عليهم السّلام از رسول خدا صلَّى الله عليه و آله كه به او فرمود : اى علىّ تو را سفارش مىكنم به دستوراتى كه بايد آنها را بخاطر بسپارى ، و پيوسته در راه خير و صلاحى مادامى كه آن سفارشات را به كار بندى ، و حديث را بتفصيل ذكر كرد .\r\nتوضيح : « حمّاد بن عمرو شايد نصيبى باشد كه مهمل است ، و انس بن محمّد نيز غير مذكور است و در طريق به اين دو تن چند تن مجهول است كه شايد از عامّه باشند ، و در پاره اى از نسخ بجاى » ابو يزيد احمد بن خالد « » ابو زيد احمد بن محمّد بن - خالد جوزى « آمده است » .\r\nو آنچه در آن از احمد بن محمّد بن سعيد همدانى آمده است ، پس روايت كرده‌ام آن را از محمّد بن ابراهيم بن اسحاق طالقانى - رضى الله عنه - از احمد بن محمّد بن - سعيد همدانى كوفى مولى بنى هاشم .\r\nتوضيح : « مراد از احمد بن محمد بن سعيد ، ابن عقدهء معروف است كه امرش در وثاقت و عدالت و قدرت حفظ بسيار مشهور است ، و شيخ طوسى گويد : شنيدم جماعتى از وى نقل مىكردند كه گفته بود : يك صد و بيست هزار حديث با اسانيدش\r\n","description":"","footnote":"","page_name":" 566 ","page_number":566},
  {"content":"\r\nحفظ كرده‌ام ، و با سيصد هزار حديث مذاكره مىكنم ، وى داراى كتابهائى است كه از جملهء آنها كتابى است در اسماء روات و كسانى كه از حضرت صادق عليه السّلام روايت كرده‌اند كه عددشان به چهار هزار تن ميرسد ، و از هر كدام حديثى را نقل كرده است ، و در سال 333 در كوفه از دنيا رفته است ، و محمّد بن ابراهيم بن اسحاق طالقانى از مشايخ اجازهء شيخ صدوق است » .\r\nو آنچه در آن از معلَّى بن محمّد بصرى آمده است ، پس روايت كرده‌ام آن را از پدرم و محمّد بن حسن ، و جعفر بن محمّد بن مسرور - رضى الله عنهم - از حسين بن - محمّد بن عامر از معلَّى بن محمّد بصرى .\r\nتوضيح : « معلَّى بن محمّد بصرى كنيه اش ابو الحسن است ، نجاشى او را مضطرب الحديث و المذهب گفته است ، و طريق مؤلَّف به او صحيح است » .\r\nو آنچه در آن از عبد الواحد بن محمّد بن عبدوس نيشابورى آمده است ، پس روايت كرده‌ام آن را از خود او .\r\nتوضيح : « وى از مشايخ اجازه نمىباشد و كتاب خود او را مؤلَّف باجازهء خود او نقل مىكند ، و وى در رجال نيز عنوانى ندارد و مذكور نيست . و اساسا مشيخه براى ذكر رجال طريق است كه واسطه‌اند نه آنجا كه واسطه اى در كار نيست .\r\nو آنچه در آن از سعد بن طريف خفّاف آمده است ، پس روايت كرده‌ام آن را از پدرم - رضى الله عنه - از سعد بن عبد الله از هيثم بن ابى مسروق نهدى از حسين بن - علوان از عمرو بن ثابت از سعد بن طريف خفّاف .\r\n","description":"","footnote":"","page_name":" 567 ","page_number":567},
  {"content":"\r\nتوضيح : « سعد بن طريف از وابستگان بنو تميم و حنظلى به ولاء ، ضعيف است ، و از اصبغ بن نباته و امام باقر و امام صادق عليهما السّلام روايت مىكند ، و قاضى زمان بوده ، و از رواياتش تشيّع او پيداست و عامه او را عنوان كرده و تضعيف نموده و رافضيش خوانده‌اند ، و كشّى او را ناووسى گفته است ، و شيخ طوسى گفته است :\r\nسعد بن طريف داراى كتابى است ، و حسين بن علوان عامّى است و توثيق نشده » .\r\nمحمّد بن علىّ بن حسين بن موسى بن بابويه قمّى مؤلَّف اين كتاب مىگويد : از من شنيد كتاب را از آغاز تا پايان آن سيّد شريف فاضل ابو عبد الله علوى موسوى مدينى معروف به « نعمت » - كه خداوندش او را دوام تأييد و توفيق و تسديد دهد - به خواندن من بر او ، و روايت كردم آن را از مشايخم كه ذكر آنان گذشت ، و اين كار در شهر بلخ از ناحيه ايلاق صورت گرفت ، و بدست خويش آن را نوشتم در حالى كه خداى را سپاس گو و شكرگزارم ، و بر محمّد و آل او صلوات و سلام فرستنده ، خداوندا بپذيراى پروردگار جهانيان . و در پاره اى از نسخ پس از درود اين عبارت اضافه است « و ذلك في ذي القعدة من سنة اثنتين و سبعين و ثلاثمائة » ( و اين در ماه ذى قعده سال 372 بود ) و از اين تاريخ بدست مىآيد كه تحرير كتاب و قراءت بر سيّد نعمت هر دو در بلخ واقع شده ، و ورود مؤلَّف به بلخ در سال 368 بوده و چون يك بار بيش به آنجا مسافرت نكرده است فهميده مىشود كه تأليف كتاب اندكى كمتر از چهار سال طول كشيده است ، و نيز بدست مىآيد كه بهمراه مؤلَّف مقدار زيادى از كتب اين شيوخ ذكر شده بوده و آن چنان كه در مقدّمهء كتاب ذكر كرده بالغ بر 245 كتاب مىبوده به اضافه مصنّفات خود او . سپاس خداى را كه توفيق ترجمه و توضيح اين اثر گرانبها را بما ارزانى داشت و ما را در اين راه يارى فرمود و در جمعه اوّل رجب سال 1408 هجرى بپايان رسيد .\r\nفله الحمد على ما منّ علينا في ذلك و له الشكر علينا به كذلك . على اكبر غفارى\r\n","description":"","footnote":"","page_name":" 568 ","page_number":568},
  {"content":"\r\nتوضيحات لازم\r\nدر تحقيق شخصيّت مشيخه بسيار اتّفاق افتاده است كه گفته‌ايم : « فلان شخص فطحى ، يا بترىّ ، يا زيدى ، يا ناووسي ، يا كيسانى ، يا واقفى ، يا جارودى ، يا غالى ، يا مولى » است . از اين رو شايسته است كه مذهب ايشان را بطور اجمال بيان كنيم ، تا خواننده در اين باره داراى بصيرت باشد ، و به همين مناسبت با استظهار بتوفيق الهى ميگوئيم :\r\nفطحيّه : نام فرقه اى از شيعه است ، كه به امامت علىّ أمير المؤمنين و أئمهء بعد از آن بزرگوار ، تا امام جعفر بن محمّد صادق عليهم السّلام قائلند ، ولى پس از او عبد الله بن - جعفر را به امامت گرفته‌اند ، و حجّت ايشان در اين باره اينست كه او بزرگسالترين فرزندان پدر خويش است ، و پدر او فرموده است : « امامت جز در بزرگترين فرزندان امام تحقّق نمىپذيرد » « 1 » و اين گروه از آنرو « فطحيّه » ناميده شده‌اند كه عبد الله بن جعفر « افطح الرّجلين » بوده ، يعنى پاهاى پهنى داشته ، و يا « افطح الرأس » بوده و بنا بقولى از آنرو كه رئيس ايشان « أفطح » بوده . گفته‌اند عبد الله بن جعفر هفتاد يا نود روز بعد از رحلت پدرش عليه السّلام وفات يافته است ، و از امام صادق عليه السّلام روايت شده است كه به پسر خود ، موسى عليه السّلام فرمود : « فرزند عزيزم ! برادرت بعد از من بجاى من خواهد نشست ، و مدّعى امامت خواهد شد ، پس با او حتّى به كلمه اى نزاع مكن ، زيرا كه او نخستين كس از خاندان منست كه به من خواهد پيوست » .\r\nو در ميان راويان ما جمعى از اينان وجود دارند ، ولى بيشتر ايشان به امام ابو الحسن موسى عليه السّلام رجوع كرده‌اند ، و بسيارى از ايشان از قبيل « بنى فضّال » در نقل اخبار ثقه‌اند .\r\n\r\n","description":"","footnote":"\r\n« 1 » اصل در اين خبر ، چنان كه در كافى و غير آن آمده ، در صحيح از ابو يحيى الواسطى از هشام بن سالم از آن امام عليه السّلام چنين است « اين امر - يعنى امامت - در فرزند بزرگست در صورتى كه عيب و نقصى در او نباشد . و عبد اللَّه علاوه بر اينكه أفطح بوده از نظر عقلى نيز نقصى داشته است .\r\n","page_name":" 569 ","page_number":569},
  {"content":"\r\nو زمانى كه « فطحيان » بنى فضّال در صحنهء روايت اخبار ظاهر شدند ، بعضى از شيعيان به امام أبو محمد عسكرى عليه السّلام معروض داشتند كه : كتابهاى ايشان بچه كار ما مىآيد ، در حالى كه خانه هاى ما از كتابهاى اينان انباشته است ؟ پس امام در جواب فرمود : « رواياتشان را بگيريد ، آرائشان را واگذاريد » . و با استناد به همين خبر است كه طايفهء حقّهء اثنا عشريه بروايات بني فضّال عمل كرده‌اند .\r\nناووسيّه : نام فرقه اى از شيعه است كه بر امامت امام صادق عليه السّلام توقّف كردند ، و ايشان پيروان مردى از روستاهاى هيت بوده‌اند كه او را « ناووس » ميناميدند ، و بنا بقولى منسوب بدهكده اى بنام « ناووسه » از روستاى هيت بوده‌اند .\r\nو گفته شده است كه ايشان معتقد بوده‌اند كه امام صادق عليه السّلام وفات نيافته و نخواهد يافت تا ظهور كند و كار امامتش غلبه و ظهور يابد ، و او همان امام قائم مهديست . ابن أثير در كتاب « لباب » در عنوان « ناووسى » گفته است : « اين نسبت مربوط بطايفه اى از غلات شيعه است ، كه ايشان را ناووسى ميگفتند ، و ايشان در باره وفات محمد بن على بن الحسين بن على بن أبى طالب عليهم السّلام كه همان امام باقر است شك كرده‌اند ، و در انتظار او و جعفر بن محمد عليهما السّلام بسر مىبرند . و به حكايت از كتاب » ملل « شهرستانى گفته‌اند : كه » أبو حامد زوزنى حكايت كرده است ايشان چنين مىپنداشتند كه على عليه السّلام وفات يافته است ، و پيش از روز قيامت زمين از او شكافته خواهد شد ، و آنگاه او جهان را سرشار از عدل و داد خواهد ساخت » .\r\nكيسانيّه : گروهى هستند كه بعد از امام أبى عبد الله الحسين عليه السّلام محمّد بن - الحنيفه را به امامت گرفتند ، و در صحاح آمده است كه : ايشان صنفى از روافض ، و اصحاب مختار بن أبى عبيده‌اند ، كه ميگويند لقب او « كيسان » بوده است .\r\nواقفه : كسانى هستند كه در امامت امام موسى بن جعفر عليه السّلام متوقّف شدند ، و گفتند : او وفات نيافته ، و هم او قائم اهل بيت است ، و علَّت پديد آمدن اين طايفه اينست كه امام ابو الحسن عليه السّلام بحالى وفات يافت كه وكلاى آن حضرت مالى بسيار در اختيار داشتند ، و براى تصاحب همين اموال بر امامت آن حضرت توقّف كردند و وفاتش را منكر شدند ، چنان كه زياد بن مروان قندى هفتاد هزار دينار ، و عثمان بن عيسى العامرى الكلابى الرواسىّ وكيل آن امام در مصر مالى فراوان و شش\r\n","description":"","footnote":"","page_name":" 570 ","page_number":570},
  {"content":"\r\nكنيز در اختيار داشت ، و چون امام على بن موسى عليهما السّلام كسى را بمطالبهء آن اموال و كنيزان بسوى او فرستاد ، او از تسليم آنها سرباز زد ، و در جواب آن حضرت نوشت كه پدرت وفات نيافته است . پس امام به او نوشت : پدرم وفات يافته و ما ميراث او را قسمت كرديم ، و اخبار صحيحى در بارهء وفات آن حضرت انتشار يافته است .\r\nو او در جواب امام نوشت كه اگر پدرت وفات نيافته باشد سخن در بارهء اموال مورد ندارد . و اگر وفات يافته باشد - چنان كه تو حكايت ميكنى - او مرا نفرموده است كه چيزى به تو بپردازم ، و كنيزان را آزاد كرده‌ام و ايشان ازدواج كرده‌اند .\r\nو در كتاب رجال كشّى از امام رضا عليه السّلام آمده است كه : « زيديّه و واقفه و نواصب در يك سطحند » .\r\nزيديّه : اينان كسانى هستند كه زيد بن على بن الحسين عليهما السّلام را پس از پدرش به امامت گرفته‌اند ، و ايشان هر فاطمى عالم صالح صاحب رأيى را كه با شمشير بر حاكم وقت خروج كند امام ميخوانند ، چنان كه يحيى بن زيد ، و محمد و ابراهيم پسران عبد الله بن حسن و امثال ايشان را امام ميدانند . و اينان به چند فرقه منقسم شده‌اند .\r\nجاروديّه : فرقه اى از زيديّه‌اند ، و بنا بقولى ايشان ، مانند بتريّه منسوب بزيديّه‌اند ، ولى در حقيقت زيديّهء اهل سنّتند ، و به رئيسشان أبو الجارود زياد بن منذر همدانى كوفى وابسته به همدان منسوبند . در اصل اين مرد از خراسانست ، و او پس از خروج زيد بن - على بن الحسين عليهما السّلام در عقيده دستخوش دگرگونى شد ، از طرف امام أبو جعفر باقر عليه السّلام « سرحوب » ناميده گشت . و سرحوب نام شيطان كورى است كه در دريا سكونت دارد و اين أبو الجارود ، چنان كه در رجال كشى آمده است كور و كوردل بود .\r\nبتريّه : بضمّ يا بفتح باء و سكون تاء و كسر را طايفه اى از زيديّه‌اند كه مقدّم داشتن مفضول بر فاضل را جايز ميشمارند ، و ميگويند : أبو بكر و عمر دو امامند ، اگر چه امّت در بيعت با ايشان در صورت وجود على عليه السّلام خطا كرده‌اند ، ولى اين ، خطائى است كه بدرجهء فسق نرسيده است . و اين طايفه در بارهء عثمان « 1 » توقّف\r\n\r\n","description":"","footnote":"\r\n« 1 » و اينان مانند سليمانيّه‌اند ، الَّا اينكه آنان عثمان و طلحه و زبير و عايشه را تكفير كرده‌اند .\r\n","page_name":" 571 ","page_number":571},
  {"content":"\r\nكرده ، و بولايت علىّ امير المؤمنين عليه السّلام دعوت نموده‌اند ، و اين فرقه خروج با فرزندان على عليه السّلام را واجب ميشمارند ، و آن را از باب أمر بمعروف و نهى از منكر ميدانند ، و امامت را براى هر يك از اولاد على عليه السّلام كه با شمشير خروج كند اثبات ميكنند . و اينان اصحاب كثير نوّاء « 1 » ، و حسن بن صالح بن حىّ ، و سالم بن أبى حفصه ، و حكم بن عتيبه ، و سلمة بن كهيل ابو يحيى الحضرمى ، و أبو مقدام ثابت بن هرمز حدّادند .\r\nو كشى به اسناد خود از أبو بصير روايت كرده است كه گفت : از امام أبو جعفر عليه السّلام شنيدم كه ميفرمود : « حكم بن عتيبه ، و سلمه ، و كثير نوّاء ، و أبو المقدام ، و تمّار - يعنى سالم بن أبى حفصه - بسيارى از آنان را كه گمراه شده‌اند بگمراهى كشيده‌اند ، و ايشان از كسانى هستند كه خداى عزّ و جلّ در بارهء آنان فرموده است :\r\n« و بعضى از مردم كسانى هستند كه ميگويند : به خدا و روز جزا ايمان آورديم ، در حالى كه ايشان مؤمن نيستند » .\r\nو همچنين به اسناد خود از سدير روايت كرده است كه گفت : « من در حالى كه سلمة بن كهيل و أبو المقدام ، ثابت بن حدّاد ، و سالم بن أبى حفصه ، و كثير نوّاء و جماعتى از ايشان را بهمراه داشتم ، بمحضر امام أبو جعفر در آمدم ، در اين حال برادر امام ابو جعفر زيد بن على عليه السّلام در حضور آن سرور بود ، پس آن جمع به امام أبو جعفر عليه السّلام گفتند : ما على و حسن و حسين را دوست ميداريم ، و از دشمنانشان بيزارى ميجوئيم فرمود : بسيار خوب . گفتند : أبو بكر و عمر را دوست ميداريم ، و از دشمنانشان بيزارى ميجوئيم ، زيد بن على عليه السّلام رو به ايشان كرد ، و گفت : آيا از فاطمه عليه السّلام بيزارى ميجوئيد ؟ امر ما را مقطوع ساختيد ، خدا نسلتان را قطع كناد ، و از آن روز ايشان » بتريه « ناميده شدند » .\r\nو به اسناد خود از ابن أبى عمير ، از سعد بن جلَّاب از امام صادق عليه السّلام روايت كرده است كه فرمود « اگر بتريّه صف واحدى ما بين مشرق تا مغرب باشند ، خدا بوسيلهء ايشان دينى را قوى و گرامى نخواهد ساخت » .\r\n\r\n","description":"","footnote":"\r\n« 1 » بنا بقولى ايشان را بتريه ناميده‌اند ، زيرا كه او ابتر بوده است .\r\n","page_name":" 572 ","page_number":572},
  {"content":"\r\nغلات : آنان سه فرقه‌اند ، كه فرقه اى از ايشان در بارهء على عليه السّلام غلوّ ميكنند و او را خدا ميخوانند و به تخميس قائلند ، يعنى عقيده دارند كه سلمان و ابو ذر و مقداد و عمّار و عمر بن أميّهء ضمرى از طرف على عليه السّلام مأمور بتدبير جهان بوده‌اند ، و او داراى مقام ربوبيّت است .\r\nو فرقهء ديگر در بارهء اهل بيت عليهم السّلام غلو ميكنند ، و در حق ايشان قائل بصفات و خصوصيّاتى هستند كه خود ايشان در بارهء خود چنين ادّعائى ندارند ، از قبيل ادّعاى نبوّت و الوهيّت .\r\nو فرقهء ديگر معتقدند كه شناخت امام شخص را از همگى عبادات و واجبات بىنياز ميسازد ، و از اين رو طهارت و نماز و روزه و زكات و حجّ را با اتّكال بدوستى و ولايت اهل بيت ترك ميكنند ، و قسمت مهمّ آنچه در كتب رجال بويژه كتب متقدّمين آمده است كه فلان شخص غالى است ، يا از غلاتست مقصود همين طايفه است ، و گواه اين امر موضوعى است كه احمد بن حسين غضائرى از حسن بن محمد ابن بندار قمّى روايت كرده است كه گفت : « از مشايخ و اساتيد خود شنيدم كه ميگفتند : محمد بن أورمه وقتى رمى بغلوّ شد ، اشاعره كسانى را براى قتل او برانگيختند ، ولى ايشان او را بحالى يافتند كه در چند شب از اوّل تا آخر آن نماز ميگزارد ، و به همين جهت از اعتقاد خود در بارهء او متوقّف شدند » .\r\nو در كتاب « فلاح السائل » از حسين بن احمد مالكى آمده است كه گفت : « با احمد بن مليك كرخي راجع به آنچه از امر غلوّ در بارهء محمّد بن سنان گفته مىشود سخن بميان آوردم ، گفت : معاذ الله ! او طهور يعنى وضو و غسل را به من آموخته است » .\r\nو همچنين اخبار ديگرى در اين زمينه آمده است كه دلالت بر اين دارد كه مراد بغلوّ و غالى در كتب رجال قدما همين معنى است ، نه آن دو معناى اوّل .\r\nو همين موضوع يكى از متأخرين - رضى الله عنه - را به اشتباه افكنده تا چنين پنداشته كه مراد بغالى دو معناى اوّلست ، و از اين رو قدما - قدّس الله أسرارهم - را مورد طعن قرار داده ، و گفته است : « علَّت اينكه ايشان بعضى از روات را رمي بغلوّ كرده‌اند اينست كه پاره اى از معجزات را از ايشان نقل نموده‌اند ، يا براى امام علم غيب قائل شده‌اند ، يا نظير آن » . و اين سخنى نااستوار و سوء ظنّى نسبت بمشايخ حديث ، و بزرگان است ، عصمنا الله منه .\r\n","description":"","footnote":"","page_name":" 573 ","page_number":573},
  {"content":"\r\nحروريه : طايفه اى از خوارجند كه از على عليه السّلام بيزارى جستند ، و بكفر او گواهى دادند . و اين عنوان منسوب به « حرورا » - بفتح اوّل و دوم و سكون واو - دهكده اى در بيرون كوفه است ، زيرا اين فرقه در آغاز كار خود در آنجا اجتماع كردند ، و با على عليه السّلام از در مخالفت درآمدند ، و از اين رو به آن دهكده منسوب شدند .\r\nقدريّه : قومى هستند كه گفتند : همگى افعال و اعمال ايشان مخلوق خودشانست ، و خدا را در آن اعمال قضائى و قدرى نيست ، و در حديث آمده است كه : « هيچ قدرى ببهشت داخل نميشود ، و او كسى است كه ميگويد : چيزى كه خدا بخواهد تحقّق نمىيابد ، و آنچه شيطان بخواهد متحقّق مىشود » .\r\nمرجئه : فرقه اى از مسلمانانند كه بعقيدهء ايشان با بودن ايمان ، هيچ معصيتى زيان نميرساند ، همانطور كه با كفر طاعتى سود نميدهد . و وجه تسميه ايشان اينست كه بعقيدهء اين گروه خدا عذاب ايشان را در برابر گناهان بتأخير افكنده ، و گفته شده است كه ايشان همان فرقهء جبرى هستند كه بعقيدهء ايشان بنده انجام دهندهء فعلى نيست ، و اضافهء فعل به او مجازيست چنان كه ميگوئيم : نهر روان شد ، و آسيا بگردش افتاد . و مجبّره را از آن جهت مرجئه ناميده‌اند كه ايشان امر خدا را بتأخير مىافكنند ، و معاصى كبيره را مرتكب ميشوند ، و در بيانى حكايت شده از مطرّزى آمده است كه ايشان را از آنرو به اين نام ناميده‌اند كه حكم مرتكبين كبائر را بروز قيامت موكول ميكنند . و به نظر ميرسد كه در اثر اشكالات بسيارى كه مردم به بعض از صحابه وارد مىكردند و پاسخ صحيحى نداشت اين مذهب اختراع شد .\r\nمفوّضه : ايشان كسانى هستند كه قائل بتفويض شده‌اند ، و اين تفويض چنان كه علَّامهء مجلسى و وحيد بهبهانى - قدس الله روحهما - گفته‌اند ، بر معانى بسيارى اطلاق مىشود ، كه بعضى از آنها صحيح است ، و بعضى فاسد :\r\nيكى از آن معانى اينست كه « خدا محمد صلَّى الله عليه و آله را آفريده است ، و كار جهان را به او واگذاشته است ، و بنا بر اين ، آفريدگار دنيا و ما فيها آن حضرتست ، و بعضى گفته‌اند كه خدا اين امر را به على عليه السّلام واگذار كرده است ، و بسا كه ميگويند اين امر بر عهدهء ساير امامان تعلَّق گرفته است » .\r\nبه تعليقهء وحيد بهبهانى - رحمه الله - بر منهج المقال ص 410 رجوع شود .\r\n","description":"","footnote":"","page_name":" 574 ","page_number":574},
  {"content":"\r\nدوّم از آن معانى واگذار كردن خلق و رزق به ايشانست ، و چنين به نظر ميرسد كه اين نيز به همان معنى اوّل بازگردد ، و فساد اين دو معنى از طرف امام صادق و امام أبو الحسن رضا عليهما السّلام وارد شده است . به همان تعليقه ص 8 رجوع شود .\r\nسوّم از معانى تفويض تنها واگذار كردن تقسيم ارزاق است ، گاهى عنوان مفوّضه به ايشان هم اطلاق شده است .\r\nو در عيون اخبار الرضا عليه السّلام از آن امام آمده است كه فرمود : « كسى كه بگويد كه خداى تعالى كار خلق و رزق را به حجّتهاى خود واگذاشته است مشركست » . ولى اگر مراد او اين باشد كه خداى تعالى خود به تنهائى فاعل است ، و هيچ شريكى ندارد ، ولى اين فاعليّت را با ارادهء ايشان و دعا و سؤالشان در اين باره از خدا مقارن ساخته ، و اين لطف را بعلَّت كرامت ائمّه عليهم السّلام نزد خدا و فزونى قرب ايشان و به منظور اظهار فضيلت و رفعت مقام ايشان در ميان بندگانش مبذول داشته است تا ايشان ائمّه را تصديق كنند ، و مطيع ايشان شوند ، و براهنمائى ايشان هدايت يابند ، و به آنان اقتدا كنند ، چنين معنى شرك نيست .\r\nچهارم از آن معانى تفويض در امر دين است ، و اگر منظور از اين معنى آن باشد كه خداى تعالى كار دين را به ايشان سپرده است كه هر چه را بخواهند حلال كنند ، و هر چه را اراده كنند به رأى خودشان ، بدون وحى - چنان كه بعضى از اخبار آن را بوهم منعكس ميسازد - چنين معنى بالضروره باطل است ، و از حوزهء شريعت خارج است ، چنان كه فرمود : « بمنكران رسالت خود بگو : من نخستين پيمبر از سوى خدا نبوده‌ام تا پيمبريم را انكار كنيد ، و من نميدانم كه خدا با من و با شما چه خواهد كرد .\r\nو من در گفتار و كردار خود جز از آنچه خدا به من وحى كند پيروى نميكنم . . . » . و نيز فرموده است : « و او - يعنى پيمبر - از روى هوا و هوس خود سخن نميگويد : سخن او جز وحيى كه به او نازل مىشود نيست » .\r\nو اگر مراد از تفويض اين باشد كه خدا چون پيمبر خود را بمرتبهء كمال برآورده ، چنان كه جز آنچه را موافق حقّ باشد نمىپذيرد و با خواست او مخالفت نميكند ، در اين صورت به منظور اظهار شرف و كرامت پيمبر صلى الله عليه و آله تعيين برخى از امور ، مانند افزودن بعضى از ركعات ، و تعيين نمازها و روزه هاى مستحبّى و سهمى از ارث براى جدّ و مانند اين موضوعات را به او تفويض كرده ، و اين تفويض را بوسيله وحى\r\n","description":"","footnote":"","page_name":" 575 ","page_number":575},
  {"content":"\r\nاز جانب خود مورد تأكيد قرار داده . چنين تفويض چه از جهت عقل و چه از جنبهء نقل فسادى در آن نيست ، بلكه در بسيارى از اخبار بياناتى بنشان آن آمده است ، حتّى اينكه كلينى در كتاب كافى بابى با عنوان « باب التفويض الى رسول الله صلى الله عليه و آله و الى الائمّه عليهم السّلام في أمر الدّين گشوده است ، و اين گونه تفويض اختصاص به پيمبر صلى الله عليه و آله ندارد ، بلكه در باره أئمّه عليهم السّلام جارى و ساريست .\r\nپنجم از معانى آن ، تفويض در عطا و منع است ، زيرا خداى تعالى زمين و آنچه را كه در آن وجود دارد براى ايشان آفريده است ، و انفال و خمس و صفايا را براى پيشوايان معصوم قرار داده است ، و بنا بر اين مىتوانند هر چه را بخواهند عطا كنند ، و هر چه را بخواهند منع نمايند و دريغ بدارند ، و اين معنى نيز بمانند معنى سابق آن در باب خودش و در بارهء صحّتش جاى سخن نيست .\r\nمعنى ششم از آن معانى ، اختيار است ، و آن عبارت از اينست كه در هر واقعه اى به ظاهر شريعت يا بعلم خودشان ، يا الهامى كه از جانب خداى تعالى از واقع امر به ايشان ميرسد حكم كنند ، چنان كه بعضى از اخبار بر آن دلالت دارد ، و سيد محسن اعرجى كاظمى آن را در كتاب « عدّة الرّجال » ذكر كرده است ، و ظاهر معنى اختيار مختار بودن مطلق در هر واقعه اى است ، ولى واقع امر اينست كه ايشان در كليهء امور بدون شرط و قيد مختار نيستند .\r\nمعنى هفتم از معانى تفويض معنائى است كه معتزله بر آنند ، و خلاصهء آن چنين است كه خدا - جلّ شأنه - فعاليّت و مداخله اى در افعال بندگان بجز اين ندارد كه ايشان را آفريده است و قدرت بخشيده است ، و آنگاه امر افعال را به ايشان تفويض كرده است ، بطورى كه بر عكس گفتهء مجبّره هر چه بخواهند مستقلا بجا مىآورند ، و اين معنى بديهى البطلان است ، و اخبار دائر بر مذمّت قائلين آن آمده است ، همچنان كه در مذمّت برادران جبرى ايشان رسيده است .\r\nهشتم از معانى تفويض ، قول زنادقه و ابا حيان است ، و آن عبارت از قائل بودن برفع منع از خلق در افعال ، و مباح ساختن هر كاريست كه اراده كنند ، همانطور كه سيّد اعرجى از شهيد - رحمهما الله - در بحث امر بين الأمرين حكايت كرده است .\r\n","description":"","footnote":"","page_name":" 576 ","page_number":576},
  {"content":"\r\nمعنى مولى\r\nامّا در بارهء لفظ « مولى » ، در بسيارى موارد ، راجع بشخصى ميگويند : او مولاى فلان شخص است ، يا مولاى فلان خاندان يا فلان طايفه ، يا فلان قوم و قبيله است ، و گاهى اين لفظ را از مضاف اليه آن جدا ميكنند ، و ميگويند : او مولى است از اين رو لازمست يادآور شويم كه لفظ مولى در لغت داراى معانى بسيار است ، چنان كه بر مالك ، و غلام ، و آزادكننده ، و آزاد شده ، و صاحب ، و خويشاوند مانند عموزاده ، و همسايه ، و هم پيمان ، و پسر ، و عمّ ، و فرود آينده و منزلكننده در ميان يكقوم ، و شريك ، و سرپرست ، و يار و ياور ، و ربّ ، و شخص مورد إنعام ، و دوست ، و داماد اطلاق مىشود .\r\nو اما در اصطلاح علماى رجال اين كلمه ، در بسيارى از موارد بر شخص غير عربى خالص اطلاق مىشود ، و گاهى در اصطلاح ايشان بر مولاى « عتاقه » - يعنى آزادكننده يا آزاد شده - اطلاق ميگردد ، چنان كه در بارهء منزول به - يا ميزبان - نيز اطلاق مىشود .\r\nو اما در اصطلاح علماى رجال اين كلمه ، در بسيارى از موارد بر شخص غير عربى خالص اطلاق مىشود ، و گاهى در اصطلاح ايشان بر مولاى « عتاقه » - يعنى آزادكننده يا آزاد شده - اطلاق ميگردد ، چنان كه در بارهء منزول به - يا ميزبان - نيز اطلاق مىشود ، چنان كه ميگويند : « عطيهء عوفى مولى جابر بن عبد الله الانصارى » ، و در آنجا كه اين لفظ بطور مطلق استعمال شود ، غالبا بمعنى اوّل ، يعنى « غير عربى خالص » منصرف ميگردد .\r\nو امّا اينكه در كتب رجال ميگويند : فلان شخص « مرتفع القول » است ، يا مذهبش « ارتفاع » است ، مراد اينست كه او در بعضى از معتقدات يا رواياتش « غالى » است ، زيرا بسيارى از علماى سلف ، بويژه « قميّين » ، بر حسب اجتهادشان ، و بمقتضاى رأيشان - كه از مجموع روايات و ظاهر آيات اتّخاذ شده - براى ائمّه عليهم السّلام منزلت خاصّى در رفعت و جلال ، و مرتبهء معيّنى از عصمت و كمال قائل بوده‌اند ، و تجاوز از مرز آن عقيده را جايز نميدانسته‌اند ، و اندك تجاوز از آن را « ارتفاع » ميشمرده‌اند نه غلوّ .\r\n","description":"","footnote":"","page_name":" 577 ","page_number":577},
  {"content":"\r\nمصادر تحقيق مشيخه\r\n1 - رجال نجاشى - رحمه الله - « 1 » و ما لفظ « جش » را وسيلهء اشاره به آن قرار داده‌ايم ، و اين كتاب متقنترين كتاب در موضوع جرح و تعديل است و نام حقيقى آن « فهرست مصنّفين » است .\r\n2 - فهرست شيخ طوسى - اعلى الله مقامه « 2 » - و وسيلهء اشاره به آن لفظ « ست » است .\r\n3 - مختار رجال كشّي « 3 » ، تأليف شيخ طوسيّ ، و اشاره به آن بوسيلهء لفظ « كش » است .\r\n4 - همچنين رجال شيخ كه در كليّهء موارد آن را با نام كاملش ياد كرده‌ايم .\r\n5 - خلاصة الاقوال علَّامهء - حلَّي « 4 » ، - رحمه الله - كه وسيلهء اشاره به آن لفظ « صه » است .\r\n\r\n","description":"","footnote":"\r\n« 1 » او عالم رجالى كبير معروف به : احمد بن على بن احمد بن عباس بن محمد بن عبد اللَّه بن ابراهيم بن محمد بن - عبد اللَّه نجاشى والى اهواز است .\r\n« 2 » او أبو جعفر محمد بن حسن بن على طوسى مشهور به « شيخ الطائفه » است . بسال 385 در طوس متولد شده ، و در سال 460 در نجف اشرف وفات يافته است . براى اطلاع از ترجمهء او بمقدّمه رجالش كه در نجف بچاپ رسيده است رجوع شود . و علامهء سيد محمد صادق آل بحر العلوم - مد ظله - مقدّمه اى جامع و جالب نگاشته ، و شرحى بىنظير فراهم ساخته است . و همچنين رجوع شود بمقدّمهء استبصار بقلم فقيه و اديب لبيب شيخ محمد على غروى اردوبادى - رحمة اللَّه عليه -\r\n« 3 » او شيخ جليل اقدم أبو عمرو محمد بن عمر بن عبد العزيز كشّى - رحمه اللَّه - است . و ترجمهء جامع و شامل او در معالم العلماء ، و منهج استرآبادى ، و روضات الجنات ، و نقد الرجال ، و ديگر كتب آمده است ، و چنان كه از كلام ابن شهر آشوب در معالم بر مىآيد ، اسم كتاب رجال او « معرفة الناقلين عن الأئمة الصادقين - عليهم السّلام - است و شيخ آن را مختصر ساخته ، و » اختيار رجال الكشى « ناميده است .\r\n« 4 » او شيخ أجل آية اللَّه مطلق ، جمال الدين أبو منصور حسن بن سديد الدين يوسف بن على بن مطهّر حلَّى - نور اللَّه مضجعة الشريف است .\r\nآن بزرگوار بسال 648 متولد شده ، و در سال 726 وفات يافته ، و در جوار امير المؤمنين - عليه السّلام - مدفون شده است ، و ترجمهء حال و درود بر او در بسيارى از معاجم تراجم از قبيل منهج المقال ، و روضات الجنّات ، و صفحه 559 از جلد سوّم مستدرك الوسائل ، و الدّر الكاهنه ، و جلد ششم از صفحهء 319 لسان - الميزان ، تأليف عسقلانى و صفحهء 228 از جلد 2 سفينة البحار آمده است .\r\n","page_name":" 578 ","page_number":578},
  {"content":"\r\n6 - منهج المقال ، معروف برجال كبير ، تأليف ميرزا محمد استرآبادى - قدّس سرّه - با تعليقهء « 5 » استاد اكبر بهبهانى - قدّس سرّه - بر آن كتاب .\r\n7 - مجمع الرّجال قهپايى - رحمه الله - « 6 » و اين كتاب حاوى نام و شرح احوال رجاليست كه در كتب رجال چهارگانه مذكور نخستين ذكر شده ، به اضافهء رجال ابن الغضائرى - رضى الله عنه - « 7 » و هر آن چيزى كه ما از ابن الغضائرى نقل كرده‌ايم مأخوذ از همين كتابست ، زيرا كه هنوز رجال ابن الغضائرى بطور مستقل چاپ نشده است .\r\n8 - شرح مشيخه ، تأليف مولى محمّد تقى مجلسىّ - رضوان الله تعالى عليه - « 8 » و آن مطبوع ، و بچاپ رسيده است .\r\n9 - جامع الرّواة و ازاحة الاشتباهات عن الطرق و الاسناد ، تأليف مولى محمّد علىّ اردبيلىّ - رحمه الله - « 9 » .\r\n\r\n","description":"","footnote":"\r\n« 5 » اين تعليقه در حاشيهء متن بچاپ رسيده ، و آن مشتمل بر فوائدى بسيار است . پس غفلت از آن را روا مدار ، و اما استرآبادى ، پس همان متتبع كبير و عالم رجالى بصير ، و متبحر خبير ، محمد بن على بن وكيل استرآبادى ، معاصر سيد مصطفى تفرشى ، صاحب رجال معروف به نقد الرجال است ، و در كتاب نقد در ستايش او گفته است : او فقيهى متكلم و ثقه اى از ثقات اين طايفه ، و از جمله عبّاد و زهاد آنست و در رجال و روايت و تفسير تحقيقى چنان عميق بجا آورده است كه زائد بر آن خارج از حد امكانست - الخ .\r\nاو - خدايش رحمت كناد - بسال 1028 وفات يافته است .\r\n« 6 » او شيخ اجل علَّامه ، زكى الدين مولى عناية اللَّه بن شرف الدين على قهپايى اصفهانى ، و لقبش زكىّ نجفى است ، زيرا كه اصل و منشأ و محل اقامتش نجف اشرف بوده است . و او عالمى محقق و از جمله شاگردان محقق اردبيلى ، و شيخنا البهائى ، و مولى عبد اللَّه تسترى - قدس اللَّه اسرارهم - است . و كتاب او در اصفهان با تحقيق عالم بارع : سيد ضياء الدين شهير بعلَّامه - مد ظلَّه - در هفت مجلد بچاپ رسيده است .\r\n« 7 » ابو الحسين احمد بن حسين بن عبيد اللَّه غضائرى - قدس سره - معاصر شيخ طوسى و نجاشى است ، و كتاب رجال او نزد ارباب جرح و تعديل معروفست .\r\n« 8 » دو نسخه از شرح المشيخه نزد من موجود است ، كه يكى از آن دو متعلَّق بكتابخانهء شريف اجل حجّت سيد محمد على بن سيد محمد صادق حسينى ، مشهور به ميرصادقى - مد ظلَّه - است ، - چنان كه در مجلد اوّل ذكر شد - و نسخهء دوم متعلَّق بعالم بارع حجّت ، مرحوم حاج شيخ بهاء الدّين صدوقى همدانى - رحمة اللَّه عليه - مقيم تهران و آن نسخه اى نفيس است كه از اوّل شرح باب ذكر جمل من مناهى النبى - صلى اللَّه عليه و آله - تا آخر مشيخه در آن مندرج است .\r\n« 9 » او عالم متتبع متبحر خبير ، و رجالى كامل بصير ، مولى محمد على اردبيلى المولد ، و عراقى الموطن است . و او - كه خدايش رحمت كناد - در طول زندگانى خود در دو مشهد شريف غرىّ و حائر مقيم بود ، و در اواخر عمر به اصفهان سفر كرده است و از طرف علَّامهء مجلسى - رضوان اللَّه عليهما - اجازه داشت ، و از علماى نيمهء دوم قرن يازدهم بود .\r\n","page_name":" 579 ","page_number":579},
  {"content":"\r\n10 - الفوائد الرّجاليّة ، تأليف شريف اجلّ علامهء عصر خويش ، آية الله سيد محمد مهدى طباطبائى - رحمه الله - « 10 » .\r\n11 - تنقيح المقال ، « 11 » ، تأليف علامهء مامقانى - قدّس الله تعالى سرّه القدّوسى - 12 - قاموس الرجال ، تأليف محقق معاصر تسترى - أدام الله ظله - « 12 » .\r\n13 - تهذيب التهذيب ، تأليف شهاب الدين أبو الفضل احمد بن على بن حجر عسقلانى ، متوفى بسال 852 .\r\n14 - تقريب التهذيب ، تأليف ابن حجر عسقلانى .\r\n15 - لسان الميزان ، ( توضيح و تهذيب ميزان الاعتدال ) ، تأليف عسقلانى نام برده شده .\r\n16 - تاريخ بغداد ، تأليف خطيب حافظ أبو بكر احمد بن على بغدادى ، متوفى بسال 463 .\r\n\r\n\r\n","description":"","footnote":"\r\n« 10 » اين كتاب با تحقيق علامهء حجّت ، سيد محمد صادق آل بحر العلوم - دامت بركاته - طى سه مجلَّد در نجف اشرف بچاپ رسيده است . و آن كتابى كريم است كه مانند آن ديده نشده ، بويژه با چنين تحقيق .\r\n« 11 » آن كتابى بزرگ ، با ضخامت و فخامت و داراى فوائدى بسيار و بيانى لطيف است ، ولى از بعضى اشتباهات و مسامحات خالى نيست ، و محتاج بتهذيب و نقد است . و مؤلَّف اين كتاب - رحمه اللَّه - كتابهاى علمى بسيارى دارد كه در تنقيح آنها را نام برده است .\r\n« 12 » او عالم بارع متبحّر متتبع و افتخار عصر ، حاج شيخ محمد تقى تسترى - دام ظلَّه الوارف - است . اين كتاب او در دوازده مجلَّد بچاپ رسيده ، و اين مؤلَّف كتابهاى ديگرى نيز دارد ، كه از آن جمله كتاب الأخبار الدخيله و كتاب مسمى به « آيات بينات في تعبير بعض المنامات » و قضا امير المؤمنين عليه السّلام و شرح اربعين بچاپ رسيده است ، و از جمله تأليفات او شرحى بر نهج البلاغه در بيشتر از ده مجلد است ، و النجعة في شرح اللمعة كه بعضى از آنها بچاپ رسيده است .\r\n","page_name":" 580 ","page_number":580}
  ]