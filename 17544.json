[
  {"content":"\r\n\r\nبسم الله الرحمن الرحيم\r\nقانون\r\n\r\n","description":"","footnote":"","page_name":" شناسنامه و فهرست 1 ","page_number":1},
  {"content":"\r\n . \r\n","description":"","footnote":"","page_name":" شناسنامه و فهرست 2 ","page_number":2},
  {"content":"\r\n\r\nقانون\r\nجلد ششم\r\nشيخ الرئيس ابوعلى سينا\r\nترجمهء عبدالرحمن شرفكندى ( هه ژار )\r\nسروش\r\nتهران 1389\r\nشمارهء ترتيب انتشار : 6 / 339\r\n\r\n","description":"","footnote":"","page_name":" شناسنامه و فهرست 3 ","page_number":3},
  {"content":"\r\n\r\nابن سينا ، حسين بن عبدالله ، 370 - 428 ق .\r\n[ القانون فى الطب . فارسى 
  ]\r\nقانون / تأليف شيخ الرئيس ابوعلى سينا ؛ ترجمهء عبدالرحمن شرفكندى ( هه ژار ) - تهران : سروش ( انتشارات صدا و سيما ) ، 1363 - 1370 .\r\n7 ج .\r\n1300 ريال ( ج . 1 با جلد نرم ) ؛ 1700 ريال ( ج . 1 با جلد گالينگور )\r\n500000 ريال ( دورهء هشت جلدى ) : ISBN 978 - 964 - 376 - 816 - 4\r\nفهرستنويسى بر اساس اطلاعات فيپا .\r\nمندرجات : ج . 1 . احكام كلى علم طب . - ج . 2 . ادويه مفرده . -\r\nجلد اول ، چاپ دهم : 1389 . ISBN 978 - 964 - 376 - 808 - 9\r\nجلد دوم ، چاپ نهم : 1389 . ISBN 978 - 964 - 376 - 809 - 6\r\nجلد سوم ، چاپ هشتم : 1389 . ISBN 978 - 964 - 376 - 810 - 2\r\nجلد چهارم ، چاپ هفتم : 1389 . ISBN 978 - 964 - 376 - 811 - 9\r\nجلد پنجم ، چاپ ششم : 1389 . ISBN 978 - 964 - 376 - 812 - 6\r\nجلد ششم ، چاپ ششم : 1389 . ISBN 978 - 964 - 376 - 813 - 3\r\nجلد هفتم ، چاپ ششم : 1389 . ISBN 978 - 964 - 376 - 814 - 0\r\n1 . پزشكى اسلامى - متون قديمى تا قرن 14 . 2 . داروشناسى - متون قديمى تا قرن 14 . الف . شرفكندى ، عبدالرحمن ، 1300 - 1369 ، مترجم . ب . صدا و سيماى جمهورى اسلامى ايران . انتشارات سروش . ج . عنوان . د . عنوان : القانون فى الطب . ( فارسى ) .\r\n2041 ق 18 الف / 3 / 128 R\r\n610\r\n1363\r\nكتابخانه ملى ايران 1390 - 66 م\r\nسروش\r\nانتشارات صدا و سيماى جمهورى اسلامى ايران\r\nتهران ، خيابان استاد شهيد مطهرى ، تقاطع خيابان شهيد دكتر مفتح ، ساختمان سروش\r\nمركز پخش : 8 - 88345063 و 5 - 66954870\r\nhttp : / / www . soroushpress . ir\r\nعنوان : قانون - جلد ششم\r\nنويسنده : شيخ الرئيس ابوعلى سينا\r\nمترجم : عبدالرحمن شرفكندى ( هه ژار )\r\nويراستار : محمد ماجد مردوخ روحانى\r\nچاپ اول : 1367 / چاپ ششم : 1389\r\nقيمت : 500000 ريال ( دورهء هشت جلدى )\r\nاين كتاب در دو هزار نسخه در چاپخانهء انتشارات سروش ليتوگرافى ، چاپ و صحافى شد .\r\nهمهء حقوق محفوظ است .\r\nشابك : 3 - 813 - 376 - 964 - 978 ( ج . 6 )\r\n4 - 816 - 376 - 964 - 978 ( دوره )\r\nچاپ اول تا پنجم : 26000 نسخه\r\n\r\n","description":"","footnote":"","page_name":" شناسنامه و فهرست 4 ","page_number":4},
  {"content":"\r\n\r\n\r\nجلد ششم\r\n\r\nيادداشت ويراستار\r\nبه نام خداوند جان و خرد\r\nهزار سال پيش به همّت امام الحكما ، ابو على حسين بن عبد اللّه معروف به ابن سينا ، - علىرغم شرايط نامساعد و مشكلات فراوان - با صرف سالها عمر و تكيه بر مطالعات بسيار ، تجارب ارزنده و مهم‌تر از همه ، به مدد هوش سرشار و نبوغ فوق العاده ، كتاب گرانقدر القانون فى الطّب تأليف شد ؛ امّا بنا به مقتضاى زمان به زبان عربى ، آن هم با بيانى بسيار مغلق و دشوار .\r\nقانون به تحقيق در زمان خود و حتّى پس از گذشت قرنها ، ارزنده‌ترين اثر در علم پزشكى بوده است . در سال 1284 ميلادى ، يعنى حدود دويست و پنجاه سال پس از تأليف ، اين كتاب به زبان لاتين برگردانده شد . بعدها از اين كار به عنوان واقعه‌اى كه بيشترين تأثير را بر تصحيح مسير و تسريع پيشرفت علم پزشكى در اروپا داشت ، ياد شد .\r\nگفتنى است كه در كمتر از چهل سال پس از اختراع صنعت چاپ ( قرن پانزدهم ميلادى ) ، ترجمهء ايتاليايى قانون به زير دستگاه چاپ رفت و از آن پس چاپهاى مكرّر قانون به زبانهاى مختلف بود كه از پى هم منتشر مىشدند و ناياب مىگشتند .\r\nبا ورود قانون به جامعهء علمى اروپا ، شهرت ابن سينا نه فقط تحت عنوان فيلسوف كه به نام پزشكى نامدار اقصى نقاط ديار فرنگ را درنورديد . و امروز پس از ده قرن تأخير ، اراده و همّت داناى ديگرى از آن تبار موجب شد كه اين كتاب ارزشمند به زبان فارسى هم ( ! ) منتشر شود .\r\nقانون ابن سينا به راستى شگفتى آفرين است و هر خواننده‌اى را به تحسين و بلكه اعجاب وامىدارد . كافيست كه آدمى قدرى با تاريخ علم آشنا بوده و اطلاعاتى كلّى و نه چندان عميق از زندگى مردم ، عوامل ارتباطى و وسايل ارتباط جمعى ، امكانات علمى و تحصيلى ، كتب و منابع به جاى مانده از گذشتگان ، اوضاع سياسى و در يك جمله امكانات هزار سال پيش در جهان و على الخصوص در ايران داشته باشد ، تا به عظمت كار ابن سينا پى ببرد . درست است كه پيش از بو على پزشكان نامدارى چون بقراط و جالينوس بوده‌اند و از خود آثارى نيز به جاى\r\n\r\n","description":"","footnote":"","page_name":" شناسنامه و فهرست 5 ","page_number":5},
  {"content":"\r\n\r\nگذاشته‌اند ؛ كه اتفاقا به دليل وجود نقل قولهاى مكرّر در قانون ، پيداست كه نه تنها شيخ الرئيس از اين منابع بىبهره نبوده ، بلكه با آراء پزشكان هندى و حتى داروهاى چينى نيز آشنايى داشته است ؛ امّا با همهء اين تفاصيل قانون به نسبت زمان جهشى است باور نكردنى .\r\nنمونه و شاهد در اثبات اين مدّعا فراوان است كه اينجا به ذكر چند مورد كوتاه اكتفا مىكنيم و خواننده خود حديث مفصل را از كتاب قانون بخواند .\r\nدر جلد سوم ، فنّ اوّل ذيل عنوان بيماريهاى سر و مغز ، پس از تشريح مغز و معرفى مراكز حواس و مسايل بسيار ديگر ، در فصل مربوط به عوارض و نارساييهاى مغز ، بحث عدم تعادل روانى و بالاخره ديوانگى را به ميان مىآورد و به صراحت آن را مسأله‌اى - به اصطلاح امروز - فيزيولوژيكى و معلول بروز اختلال در مغز و اعصاب مىخواند . بجاست همين جا يادآورى شود كه تا بيش از سيصد سال پس از تأليف قانون ، اروپاييان علّت بروز هرگونه بيمارى روانى را حلول ارواح خبيثه در كالبد بيمار مىانگاشتند و جز تمسّك به جادو جنبل طريقى نمىشناختند .\r\nابن سينا همچنين در بحث از بيمارى صرع از اين هم پا فراتر نهاده ، ضمن اشاره به علل بروز بيمارى و ريشه‌يابى آن ، آستين بالا زده و به تفصيل و متناسب با نوع صرع ، مدت ابتلاى شخص به اين بيمارى و ديگر نشانيها ، براى اين دسته از بيماران دارو تجويز مىكند ، رژيم غذايى مىگذارد و در بسيارى از موارد وعدهء بهبود كامل مىدهد .\r\nمطلبى كه بسيار جالب توجّه است پيشرفت غير قابل تصوّر بو على سينا در زمينهء نظرى علم طب مىباشد ؛ كه به دليل نبود امكانات و ابتدايى بودن وسايل مورد استفاده‌اش - كه غالبا خود آنها را ساخته است - هيچ‌گاه نتوانسته آنچه را كه به بركت هوش سرشار و به مدد نبوغ خارق العاده‌اش دريافته است ، با استفاده از امكانات آزمايشگاهى تجربه و اثبات كند . در مجلّدات قانون مطالب از اين دست فراوانند كه به شرط دقت و توجه و مقايسه با اصول و بديهيّات پزشكى امروز ، موارد قابل انطباق نمايان مىشوند . فى الجمله در جلد ششم بحثى مفصل زير عنوان بحران بيمارى دارد ؛ كه در ضمن بايد گفت بخشى از آن بسيار گنگ بوده و حاوى محاسباتى است كه به سادگى قابل درك نيستند . در هر حال براى توجيه ادّعاى خود كه اكثر بيماريها نقطهء بحرانى دارند ، مثالى در تقرّب ذهن مىآورد و بارها آن را يادآورى و تكرار مىكند . در مثالش بدن آدمى را چون شهرى مىخواند كه امور آن توسط كارگزاران ويژهء هر امر پيش مىرود و به انجام مىرسد . براى دفاع از اين شهر در مقابل دشمنان ، سربازانى وجود دارند كه مدام با نظمى خاص به كار حراست از شهر و شهروندان مشغولند . از آن سو عوامل موجد بيمارى را مهاجمين خارجى مىنامد كه همواره درصدد يافتن فرصت و راهى هستند تا سربازان را از بين ببرند و بر شهر مسلّط شوند . به اين ترتيب علايم بيمارى و از جملهء مهمترين آنها ، تب را نشانهء شروع درگيرى و جنگ ميان دو طرف متخاصم مىداند و از اينجا لحظهء تعيين سرنوشت جنگ را نقطهء بحرانى بيمارى مىخواند . گويى بوعلى نه قرن پيش كشف ميكرب و شناخت اجزاء خون ، با ميكروسكوپ بسيار دقيق و پيشرفته‌اى انواع باسيلها ،\r\n\r\n","description":"","footnote":"","page_name":" شناسنامه و فهرست 6 ","page_number":6},
  {"content":"\r\n\r\nباكتريها و نيز گلبولهاى سفيد خون را به چشم ديده و فرايند هضم يكى توسط ديگرى را مشاهده كرده است .\r\nخوانندهء هوشمند خود در اينجا حاصل كلام را دريافته كه : همانا ارزنده‌ترين وجههء كتاب قانون ، جنبهء تاريخى آن بوده و كتاب به دليل قدمت است كه چنين ارزشى كم‌نظير دارد . و اصولا بايد توجه داشت كه مبانى پزشكى امروز با آن روزگار بسيار متفاوت و بلكه متناقض است . در عصر حاضر نظريهء اخلاط چهارگانهء خون و سودا و صفرا و بلغم به عنوان چار طبع مخالف سركش جايى ندارد و هيچ‌گاه مطرح نمىشود . علم نسبتا جوان امّا بسيار پربار بيوشيمى ، پديدهء حيات و تكامل‌يافته‌ترين صورت آن يعنى زندگى انسان از تشكيل و تكوين نطفه تا تولد و مرگ را - كه به غايت پيچيده است - با دقّت و ظرافتى توصيف ناشدنى بيان مىكند و در ضمن روشن مىسازد كه اصل پديدهء حيات جز با شناخت دقيق عناصر تشكيل دهندهء سلولها و كنشها و واكنشهاى اين اجزاء در تركيب باهم و تشكيل آمينواسيدها و رشته‌هاى حياتى ، نقش گستردهء آنزيمها ، فرايندهاى بسيار پيچيدهء شيميايى در بدن كه زنجيروار و لاينقطع انجام مىشوند ، نقش حسّاس و ظريف غدد داخلى و هورمونهاى مترشحه از آنها و صدها مطلب تازه يافتهء ديگر ، هيچ‌گاه قابل درك نيست . و اين تازه شروع ماجراست ؛ تكنيك پيشرفتهء عصر حاضر با تمام وسعت و دقّتى كه دارد در خدمت به علم پزشكى حاضر است ، به‌طورى كه امروزه طبيعىترين كار پزشك و انتظار معقول بيمار ، تشخيص قطعى بيمارى - البته به كمك ابزار - و سپس معالجه و درمان است .\r\nحال به كتاب قانون برگرديم ؛ در اين اثر به موارد بسيارى برمىخوريم كه به دليل ضعف اطلاعات و نبود امكانات ، ابن سينا با صعوبت بسيار و حتّى قبول خطرهايى به مداواى بيمار پرداخته ، كه لا بد در آن شرايط چارهء ديگرى هم نبوده است . براى نمونه در بحث از كليه و مجارى ادرار ، آنجا كه به موضوع بند آمدن ادرار در مثانه به دليل افتادن سنگ در لولهء ادرارى مىرسد ، براى علاج روشى را پيشنهاد مىكند كه خود چندين بار خطرناك و بلكه مهلك بودن آن را گوشزد كرده و با تأكيد مىخواهد كه تا امكان ديگرى هست و اميدى به حيات بيمار مىرود ، طبيب بدان كار دست نيازد . درحالىكه اكنون همين عارضه با استفاده از امكانات پيشرفته به سادگى و بدون كمترين خطر و حتّى جراحتى رفع مىشود . البته اين سؤال مطرح است كه آيا چه درصدى از مردم ايران مىتوانند در صورت نياز از امكانات نامبرده بهره‌مند شوند ؟\r\nبايد گفت هرچند متأسفانه محروميّت قشر بزرگى را شامل است ، امّا از طرف ديگر قصد از انتشار قانون رفع اين نارسايىها نبوده و اصولا چنين انتظارى از طب ده قرن پيش - و لو در روزگار خود بسيار پيشرفته هم بوده باشد - نمىرود و اساسا راه حل مشكل تأمين بهداشت و سلامت جامعه ، اين طريق نيست . و بعيد نيست كه طبيب خانواده كردن مجموعهء قانون ، موجب بروز مشكلاتى شود كه گاهى قابل جبران هم نباشد .\r\n\r\n","description":"","footnote":"","page_name":" شناسنامه و فهرست 7 ","page_number":7},
  {"content":"\r\n\r\nبا عنايت به آنچه كه گفته شد ، خوانندگان عزيز را به اين مطلب مهم توجّه مىدهيم كه اولا نسبت به مجموعهء قانون ابن سينا با ديدى منطقى بنگرند و از آن توقّع معجره و حتى رقابت و برابرى با پزشكى امروز نداشته باشند . و ثانيا اگر در مورد خاصى از معالجات معمول پزشكى امروز يأس حاصل كردند و اتفاقا در همان مورد كتاب قانون حاوى روشى معالجاتى و يا نسخه‌اى درمانى است ، تنها به عنوان تير آخر تركش و آن هم حتى المقدور با مشورت و تحت نظر پزشك معالج بدان عمل كنند .\r\nنكتهء آخر توقعى است كه از پزشكان ، داروسازان و ديگر عزيزانى مىرود كه به نحوى با طب و طبابت و بآلمال با سلامت جامعه سروكار دارند ؛ كه قدرى متواضعانه‌تر به قانون و اصولا طبّ سنّتى ايران عنايت كنند و نسبت به مطالب آن بىتوجّه نباشند . و در اين واقعيّت محرز كه ابن سينا در معالجهء بيماران به كمك گياهان دارويى و ديگر روشهاى ابداعى خود ، بسيار توانا و پرآوازه بوده است ، ترديد نكنند . قانون ، اين اثر جاودانه را كه هزار سال از آن محروم بوده‌ايم ، امروز كه در دسترس است ، با توجّه عميق و به روشى دقيق مطالعه و بررسى كنند و اى بسا كه بهره‌ها بگيرند و منشاء آثار بسيار ارزشمند براى جامعه باشند .\r\n\r\n","description":"","footnote":"","page_name":" شناسنامه و فهرست 8 ","page_number":8},
  {"content":"\r\n\r\n\r\nفهرست مطالب\r\nمقدمهء مؤلف 1\r\nبخش اوّل . تبها به‌طور عام كه درد و گفتار مىآيد 3\r\nگفتار اوّل . تب روزانه 5\r\nفصل اوّل . تب چيست ؟ 5\r\nفصل دوم . تن پذيراى تب 8\r\nفصل سوم . مراحل حالات تب 8\r\nالف - مرحلهء سرآغاز حالات تب 9\r\nب - مرحلهء افزايش و بالا رفتن تب 9\r\nج - مرحلهء نهايى و توقف بيمارى 9\r\nد - مرحلهء پايين آمدن شدّت تب 10\r\nفصل چهارم . چگونگى و مراحل بيمارى 11\r\nفصل پنجم . تبهاى روزانه به‌طور عام 15\r\nنشانيهاى تب روزانه 16\r\nنشانيهاى تبديل تب ساده به حالات ديگر 19\r\nفصل ششم . علاج تب روزانه به‌طور كلى 20\r\nفصل هفتم . انواع تب روزانه 22\r\nفصل هشتم . تب اندوهى 23\r\nعلاج تب اندوهى 24\r\nفصل نهم . تب همّى يا اهتمامى 24\r\nفصل دهم . تب فكرى 25\r\n\r\n","description":"","footnote":"","page_name":" شناسنامه و فهرست 9 ","page_number":9},
  {"content":"\r\n\r\nفصل يازدهم . تب خشمناكى 25\r\nفصل دوازدهم . تب روزانه از بىخوابى 26\r\nفصل سيزدهم . تب خواب و تنبلى 27\r\nفصل چهاردهم . تب شادى 28\r\nفصل پانزدهم . تب ترسيدن 28\r\nفصل شانزدهم . تب خستگى 29\r\nفصل هفدهم . تب ناشى از پاكسازى 31\r\nفصل هجدهم . تب ناشى از درد 31\r\nفصل نوزدهم . تب پيامد غش كردن 32\r\nنشانى تب غشى 32\r\nفصل بيستم . تب گرسنگى 33\r\nفصل بيست و يكم . تب از تشنگى 33\r\nفصل بيست و دوم . تب بندآمدنيها 33\r\nفصل بيست و سوم . تب لت انبانى و پرخوارگى 38\r\nفصل بيست و چهارم . تب ورمى 41\r\nفصل بيست و پنجم . تب چرك و زبرى بدن 43\r\nفصل بيست و ششم . تب گرما 44\r\nنشانيهاى تب گرما 44\r\nفصل بيست و هفتم . تب خشكى از سرما 45\r\nفصل بيست و هشتم . تب خشكى بدن كه از آب باشد 47\r\nفصل بيست و نهم . تب از شراب‌نوشى 48\r\nفصل سىام . تب خوراكى 48\r\nگفتار دوم . تبهاى عفونى به‌طور كلّى 51\r\nفصل اوّل . عفونت چيست و چگونه پديد مىآيد 51\r\nفصل دوم . نشانيهاى تب عفونى 58\r\nفصل سوم . نشانيهاى تب هميشگى 60\r\nفصل چهارم . همكارى و جدايى تبهاى عفونى 60\r\nفصل پنجم . نشانى از روىآورهاى تب 62\r\nفصل ششم . توضيح اصلاحات ويژه به تب 66\r\nفصل هفتم . علاج تب عفونى به‌طور كلّى 68\r\n\r\n","description":"","footnote":"","page_name":" شناسنامه و فهرست 10 ","page_number":10},
  {"content":"\r\n\r\nفصل هشتم . غذاى تب‌داران عفونى 79\r\nفصل نهم . اسكنجبين و آبجو 84\r\nفصل دهم . علاج تبهاى عفونى 86\r\nفصل يازدهم . روىآورهاى پيامد تب شديد 89\r\nفصل دوازدهم . لرز و تكان ، چندش و سرماى به افراط 89\r\nفصل سيزدهم . عرق زياد از حد در حالت تب 92\r\nفصل چهاردهم . خون‌دماغ 93\r\nفصل پانزدهم . قى كردن در حالت تب 93\r\nفصل شانزدهم . اسهال تب‌داران 95\r\nفصل هفدهم . تب و تشنگى 95\r\nفصل هجدهم . خواب‌آلودگى تب‌دار 95\r\nفصل نوزدهم . سرسنگينى 96\r\nفصل بيستم . بىخوابى تب‌داران و غير تب‌داران 96\r\nفصل بيست و يكم . احساس درد شكم 97\r\nفصل بيست و دوم . زبرى و چسبندگى زبان 97\r\nفصل بيست و سوم . عطسهء متوالى 98\r\nفصل بيست و چهارم . سردرد حالت تب 98\r\nفصل بيست و پنجم . سرفهء تب‌داران 99\r\nفصل بيست و ششم . بىاشتهايى تب‌داران 100\r\nفصل بيست و هفتم . گرسنگى گاوى تب‌داران 100\r\nفصل بيست و هشتم . سياه شدن زبان تب‌دار 101\r\nفصل بيست و نهم . غش كردن تب‌دار 101\r\nفصل سىام . نفس تنگى تب‌دار 102\r\nفصل سى و يكم . افسردگى زياد تب‌دار 102\r\nفصل سى و دوم . دشوار بلعى تب‌دار 103\r\nفصل سى و سوم . سرد شدن دست و پاى تب‌دار 103\r\nفصل سى و چهارم . تب صفرايى به‌طور كلّى 103\r\nفصل سى و پنجم . تب نوبه ساده و بدون قيد و قيود 105\r\nتب نوبه خالص و تب نوبهء ناخالص 106\r\nتب لازمه ( هميشگى ) 108\r\nعلاج تب نوبهء خالص 108\r\nعلاج تب نوبهء ناخالص 112\r\n\r\n","description":"","footnote":"","page_name":" شناسنامه و فهرست 11 ","page_number":11},
  {"content":"\r\n\r\nفصل سى و ششم . تب سوزان 115\r\nعلاج تب سوزان 117\r\nفصل سى و هفتم . تب عفونى خونى 119\r\nعلاج تب خونى 123\r\nغذاى تب‌داران خونى 126\r\nفصل سى و هشتم . تب بلغمى 126\r\nنشانيهاى تب نوبتى هر روزه . 127\r\nتب ايغيالوس 131\r\nنشانيهاى ايغيالوس . 132\r\nتب ليغوريا 132\r\nتب دوگانه 133\r\nفصل سى و نهم . تب غشى خلطى 134\r\nفصل چهلم . تب غشى دقى نازك 135\r\nفصل چهل و يكم . تب روزانه و تب شبانه 136\r\nفصل چهل و دوم . علاج تب بلغمى 136\r\nعلاج قى كردن زياد 146\r\nعلاج تب بلغمى هميشگى 147\r\nعلاج تب غشى دقى نازك 151\r\nفصل چهل و سوم . تب يك در چهار نوبتى 152\r\nعلاج تب يك در چهار 156\r\nغذاى بيماران تب يك اندر چهار 166\r\nعلاج تب يك اندر چهار هميشگى 166\r\nفصل چهل و چهارم . تبهاى نوبتى ديگر 167\r\nفصل چهل و پنجم . تب دق 170\r\nنشانيهاى تب دق به‌طور عام 172\r\nنشانيهاى تب پژمردگى 174\r\nعلاج تب دق 175\r\nغذاى بيماران تب دق 181\r\nپيامدهاى تب دق 183\r\nفصل چهل و ششم . دق پيرى 184\r\nنشانيهاى دق پيرى 185\r\nعلاج دق پيرى 185\r\n\r\n","description":"","footnote":"","page_name":" شناسنامه و فهرست 12 ","page_number":12},
  {"content":"\r\n\r\nفصل چهل و هفتم . تبهاى وبايى و شبه وبايى 186\r\nنشانيهاى تب وبايى 188\r\nنشانيهاى و با 189\r\nعلاج تب وبايى 190\r\nفصل چهل و هشتم . آبله 193\r\nنشانياى پيدايش آبله 196\r\nفصل چهل و نهم . حصبه 197\r\nغذاى بيماران مبتلا به آبله يا حصبه 198\r\nفصل پنجاهم . روى آورهاى آبله و علاج آنها 202\r\nفصل پنجاه و يكم . علاج اثر آبله 204\r\nفصل پنجاه و دوم . تبهاى ورمى 205\r\nعلاج تب ورمى 208\r\nفصل پنجاه و سوم . تبهاى تركيبى 208\r\nفصل پنجاه و چهارم . شطر الغب 211\r\nنشانيهاى شطر الغب 212\r\nعلاج شطر الغب 216\r\nبرگشتن بيمارى شطر الغب 219\r\nبخش دوم . پيش‌بينى حال بيمار از پيش‌درآمدها - كه شامل دو گفتار است 221\r\nگفتار اوّل . بحران بيمارى ، نشانيهاى زمان بحران و نشانيهاى خوب و بد بيماريى كه به حالت بحران درمىآيد 223\r\nفصل اوّل . بحران چيست ؟ 223\r\nنشانيهاى عمومى و خصوصى بحران 238\r\nنشانيهاى بحران همراه عرق كردن 238\r\nنشانيهاى بحران ادرارى 239\r\nفصل دوم . بحران انتقالى 241\r\nفصل سوم . نشانيهاى بحران خراجى 243\r\nشرح احوال خراج بحرانى 245\r\nتشنّج از اثر بحران 246\r\n\r\n","description":"","footnote":"","page_name":" شناسنامه و فهرست 13 ","page_number":13},
  {"content":"\r\n\r\nنشانيهاى بحران خوب 247\r\nگزارش از بحران بد 248\r\nنشانيها و نتايج پختگى مادهء بيمارى 249\r\nنشانيهاى بحران به‌طور عام 250\r\nنشانيهاى خوب 250\r\nنشانيهاى بد 251\r\nنشانى از سيما و رنگ 252\r\nنشانيها از سردرد 254\r\nنشان از حواسّ بيمار 254\r\nنشانيها از چشم 255\r\nنشانيها از بينى 257\r\nنشانيها از گوش 257\r\nنشانى از دندان و دهان 258\r\nنشانى از زبان و اطراف آن 258\r\nنشانى از گلو و مرى 259\r\nنشانيهاى موجود از تنفس بيمار 260\r\nنشانى از رگها 260\r\nنشانيها از بدن بيمار 260\r\nنشانيها از پوست 262\r\nنشانى از شكم و اطراف آن 262\r\nنشانى از مقعد 263\r\nنشانى از ذكر و بيضه 263\r\nنشانى از زهدان 263\r\nنشان از دست و پا 263\r\nنشانى از خواب و بيدارى 264\r\nنشان از كار دست 265\r\nنشان از احساس درد 265\r\nنشان از صدا و خاموشى 266\r\nنشان از هوش 266\r\nنشان از حركات 266\r\nنشانى از اوهام 267\r\nنشانى از خميازه 267\r\nنشانى از رؤيا ( خواب ديدن ) 267\r\n\r\n","description":"","footnote":"","page_name":" شناسنامه و فهرست 14 ","page_number":14},
  {"content":"\r\n\r\nنشان از اشتها و تشنگى 268\r\nنشان از يرقان 268\r\nنشان از ورمها 269\r\nنشان از شكل جوشها 269\r\nنشان از لرزش تب 270\r\nنشانى از تخليه 270\r\nنشان از عرق 271\r\nاندامان عرق‌زا 272\r\nاوقات عرق كردن 272\r\nنشانيها از نبض 275\r\nنشانى از خون دماغ 276\r\nنشان از عطسه 277\r\nنشان جستن از مدفوع 278\r\nنتيجه‌گيرى از قى 279\r\nنشان از ادرار 280\r\nنشان از بيماريها به‌طور كلّى 289\r\nنشان از طولانى شدن بيمارى 291\r\nنشان از بحران و غير بحران 293\r\nبرگشتن بيمارى 293\r\nسببهاى مرگ 295\r\nمرگ بدون بحران 298\r\nتازه از بيمارى برخواستگان 298\r\nدستور العمل براى نوشفا يافته 299\r\nرژيم غذايى نوشفا يافته 302\r\nگفتار دوم از بخش دوم . وقت بحران ، روزهاى بحران و نوبت‌هاى بحران 305\r\nفصل اوّل . شروع بيمارى و برآورد روز بحران 305\r\nفصل دوم . سروقتهاى بحران 306\r\nفصل سوم . روزهاى بحران نسبت به يكديگر 312\r\nروزهاى ميانگين در بحران 315\r\nروزهاى خوب و بد بحران 316\r\nروزهايى كه اصلا بحرانى نيستند 317\r\n\r\n","description":"","footnote":"","page_name":" شناسنامه و فهرست 15 ","page_number":15},
  {"content":"\r\n\r\nروزهاى آژير بحران 317\r\nشناسايى بحران نامعلوم 318\r\nروز بحران و نوع بيمارى 321\r\nبخش سوم . ورم و جوش - كه در سه گفتار آيد 323\r\nگفتار اوّل . ورم و جوش گرم مزاج و فاسد 325\r\nفصل اوّل . منشاء ورم و جوش 325\r\nفصل دوم . فلغمونى ( ورم گرم التهابى نسوج مخاطى و زير پوست ) 327\r\nعلاج فلغمونى 329\r\nفصل سوم . حمره و انواعش 334\r\nعلاج حمره 335\r\nفصل چهارم . جوش مورچگى 336\r\nعلاج جوش مورچگى 336\r\nعلاج جوش مورچگى از نواع گاورسى 337\r\nفصل پنجم . جوش اخگرى و آتش پارسى و غيره 338\r\nعلاج جوش اخگرى و آتش پارسى 340\r\nفصل ششم . تاول و حبابى 342\r\nعلاج تاول و حبابى 342\r\nفصل هفتم . جوش شرى 344\r\nعلاج شرى 344\r\nفصل هشتم . خوره و فاسد شدن اندام 345\r\nعلاج خوره 347\r\nفصل نهم . طاعون 348\r\nعلاج طاعون 349\r\nفصل دهم . ورمهاى غدّه‌اى 351\r\nفصل يازدهم . خراج گرم 352\r\nنشانى از پختگى خراج 355\r\nشناسنامهء ريم خراج 355\r\nخراج ناپيدا 356\r\nپختگى ورم ناپيدا 356\r\nعلاج خراج پديدار 357\r\n\r\n","description":"","footnote":"","page_name":" شناسنامه و فهرست 16 ","page_number":16},
  {"content":"\r\n\r\nرسانيدن ورم خراج 359\r\nخراج بعد از رسيدن 360\r\nدستور دريدن خراج 360\r\nداروهاى تحليل برندهء خراج 365\r\nفصل دوازدهم . دمل 366\r\nعلاج دمل 366\r\nداروهايى كه دمل را مىرسانند 367\r\nفصل سيزدهم . توثه ( توت ) 368\r\nعلاج توثه 368\r\nگفتار دوم . ورم سرد و امثال آن 369\r\nفصل اوّل . ورم بلغمى سست - كه اوذيما نام دارد 369\r\nعلاج ورم سست 370\r\nفصل دوم . سلع 372\r\nعلاج سلع 373\r\nفصل سوم . ورم غدّه‌اى 376\r\nعلاج ورم غدّه‌اى 376\r\nجوشهاى غدّه‌اى 376\r\nفوجثلا 376\r\nفصل چهارم . خنازير 377\r\nفصل پنجم . ورم سخت ( سقيروس ) 382\r\nعلاج سقيروس 383\r\nفصل ششم . سخت شدن مفاصل 386\r\nفصل هفتم . ميخچه 387\r\nعلاج ميخچه 387\r\nفصل هشتم . ورم سرطانى 387\r\nعلاج ورم سرطانى 388\r\nاسهال بيمار سرطان 389\r\nفصل نهم . ورم بادى و بادكردگى ماهيچه 391\r\nعلاج ورم بادى و بادكردگى 392\r\nفصل دهم . عرق مدينه‌اى 393\r\n\r\n","description":"","footnote":"","page_name":" شناسنامه و فهرست 17 ","page_number":17},
  {"content":"\r\n\r\nعلاج عرق مدينه‌اى 394\r\nگفتار سوم . جذام 397\r\nفصل اوّل . جذام چيست و سبب آن كدام است ؟ 397\r\nنشانيهاى جذام 400\r\nعلاج جذام 401\r\nبخش چهارم . گسستگى پيوندها بجز شكست و بست - كه در چهار گفتار آيد 413\r\nگفتار اوّل . زخمها به‌طور خلاصه 415\r\nفصل اوّل . گسستگى پيوندى به‌طور عام 415\r\nفصل دوم . زخمها 416\r\nفصل سوم . علاج زخمها به‌طور كلّى 417\r\nفصل چهارم . داروهاى علاج زخم 419\r\nفصل پنجم . شق كردن زخم 421\r\nفصل ششم . زخم دردناك ورم كرده 422\r\nفصل هفتم . زخمهاى درونى 422\r\nفصل هشتم . بستن زخم 428\r\nفصل نهم . داروهاى جوشكارى زخم 430\r\nفصل دهم . مهرگذارها بر زخم 431\r\nفصل يازدهم . رويانندهء گوشت در زخم 434\r\nفصل دوازدهم . شكستگى در سر 436\r\nگفتار دوم . پوست‌اندازى ، كوفتگى ، شكافتگى ، وثى ، افتادن ، صدمه ديدن ، درهم ترنجيدن ، نزيف خون و غيره - كه در چند فصل آيد 439\r\nفصل اوّل . مقدمه‌اى كه اين حالت را بشناسى ! 439\r\nفصل دوم . شكاف و گسستگى ( فسح و هتك ) 440\r\nفصل سوم . افتادن و صدمه ديدن 443\r\nفصل چهارم . صدمه ديدن درونى 446\r\n\r\n","description":"","footnote":"","page_name":" شناسنامه و فهرست 18 ","page_number":18},
  {"content":"\r\n\r\nفصل پنجم . ضربت خوردن از تازيانه و امثال آن 447\r\nفصل ششم . وثى 448\r\nفصل هفتم . پوست‌اندازى ( مسجح ) 449\r\nفصل هشتم . پيامد فروشدن چيزى در بدن 450\r\nفصل نهم . بركشنده‌هاى خليده در بدن 454\r\nفصل دهم . سوختن با آتش 455\r\nعلاج سوختگى در مرحلهء اوّل 456\r\nعلاج سوختگى در مرحلهء دوم 456\r\nسوختگى با آب داغ 458\r\nفصل يازدهم . نزيف خون 458\r\nدستور علاج نزيف خون 460\r\nداروهاى تركيبى در علاج نزيف خون 467\r\nگفتار سوم . قرحه‌ها 469\r\nفصل اوّل . قرحه به‌طور عام 469\r\nفصل دوم . دستورات معالجهء قرحه 475\r\nفصل سوم . علاج قرحهء صديدى 481\r\nفصل چهارم . علاج قرحهء پليد 482\r\nفصل پنجم . قرحه‌هاى غار ، فرو رفته و پناهگاهى 483\r\nفصل ششم . قرحهء كرمو 485\r\nفصل هفتم . رستن گوشت در قرحه 485\r\nفصل هشتم . قرحهء خوره‌اى عفونى نشده 486\r\nفصل نهم . قرحهء متعفن و پليد 487\r\nفصل دهم . قرحهء سخت علاج و خيرونى 490\r\nفصل يازدهم . ناسور و پوست بركندگى 495\r\nفصل دوازدهم . گوشت زايد بر زخم 497\r\nفصل سيزدهم . برگشتن قرحه 499\r\nفصل چهاردهم . اثر قرحه و زخم 499\r\nگفتار چهارم . پىرگ و استخوان 501\r\nفصل اوّل . علاج گسستگى پىرگ 502\r\n\r\n","description":"","footnote":"","page_name":" شناسنامه و فهرست 19 ","page_number":19},
  {"content":"\r\n\r\nفصل دوم . علاج زخم و قرحه در پىرگها 507\r\nفصل سوم . ورم پىرگ زخمى 509\r\nفصل چهارم . كوفتگى و از جا تكان خوردن پىرگ 510\r\nفصل پنجم . سفتى و پيچش پىرگ 511\r\nفصل ششم . بيمارى استخوانها 512\r\nفصل هفتم . خاربادى و فاسد شدن استخوان 512\r\nنشانيهاى فاسد شدن استخوان 512\r\nعلاج استخوان فاسد 513\r\nفصل هشتم . پوست فاسد استخوان 514\r\nفصل نهم . پاره‌هاى استخوان باقىمانده 515\r\nفصل دهم . داروى استخوان شكسته 516\r\nبخش پنجم . شكسته‌بندى - كه در سه گفتار آيد 519\r\nگفتار اوّل . از جا بركندگى 521\r\nفصل اوّل . بركندگى به‌طور عام 521\r\nنشانيهاى بركندگى استخوان 522\r\nعلاج بركندگى و تكان خوردگى 523\r\nفصل دوم . از جا دررفتن آرواره 525\r\nفصل سوم . از جا دررفتن استخوان چنبر 527\r\nفصل چهارم . بركندگى منكب ( دوش ) 528\r\nنشانيهاى دررفتگى بند بالاى بازو 529\r\nعلاج دررفتگى استخوان بالايى بازو 529\r\nفصل پنجم . منحرف شدن استخوانك سر دوش 532\r\nفصل ششم . دررفتگى آرنج 532\r\nفصل هفتم . دررفتگى مچ دست . 534\r\nفصل هشتم . دررفتن انگشت . 534\r\nفصل نهم . از هم جدا شدن استخوان مچ . 535\r\nفصل دهم . لغزش و دررفتگى مهره 535\r\nفصل يازدهم . دررفتگى دنبالچه 538\r\nفصل دوازدهم . دررفتگى بند سرين 539\r\nنشانيهاى دررفتگى ران . 539\r\n\r\n","description":"","footnote":"","page_name":" شناسنامه و فهرست 20 ","page_number":20},
  {"content":"\r\n\r\nعلاج دررفتگى ران 540\r\nفصل سيزدهم . دررفتگى بند زانو 543\r\nفصل چهاردهم . دررفتگى كاسهء زانو 543\r\nفصل پانزدهم . دررفتگى بند پاشنه و قوزك 544\r\nفصل شانزدهم . دررفتگى استخوانهاى پا 545\r\nگفتار دوم . شكستن استخوان به‌طور كلّى 547\r\nفصل اوّل . مفهوم شكستن استخوان 547\r\nفصل دوم . شكسته‌بندى استخوان 549\r\nفصل سوم . دستورهاى اساسى در شكسته‌بندى 550\r\nفصل چهارم . سفارشهايى به شكسته‌بند 554\r\nفصل پنجم . وضعيت بندآورده 555\r\nفصل ششم . باند و بالشتك 556\r\nفصل هفتم . طرز باندپيچى به تفصيل 558\r\nفصل هشتم . جبيره ( تخته‌بند ) ها 561\r\nفصل نهم . به كار بردن جبيره ( تخته‌بند ) 561\r\nفصل دهم . شكستگى و زخم باهم 563\r\nفصل يازدهم . دوباره شكستن 565\r\nعلاج شكستگى و غيره 566\r\nعلاج سست‌شده‌ها 569\r\nغذا و داروى تناولى استخوان شكسته 570\r\nگفتار سوم . شكستگى در هريك از اندامان 573\r\nفصل اوّل . شكستگى كاسهء سر 573\r\nبريدن استخوان در كاسهء شكستهء سر 576\r\nفصل دوم . شكستگى آرواره 582\r\nفصل سوم . شكستگى بينى 583\r\nفصل چهارم . شكستگى چنبر 584\r\nفصل پنجم . شكستگى شانه 586\r\nفصل ششم . شكستگى استخوان سينه 587\r\nفصل هفتم . دندهء شكسته 587\r\n\r\n","description":"","footnote":"","page_name":" شناسنامه و فهرست 21 ","page_number":21},
  {"content":"\r\n\r\nفصل هشتم . مهرهء شكسته 588\r\nفصل نهم . شكستگى بازو 589\r\nفصل دهم . شكستگى زند 591\r\nفصل يازدهم . شكستگى مچ دست 592\r\nفصل دوازدهم . شكستن انگشت 592\r\nفصل سيزدهم . شكستگى استخوان سرين 593\r\nفصل چهاردهم . شكستن ران 593\r\nفصل پانزدهم . شكستگى كاسهء زانو 595\r\nفصل شانزدهم . شكستگى در ساق 596\r\nفصل هفدهم . شكستگى قوزك پا 596\r\nفصل هجدهم . شكستگى پاشنه 597\r\nفصل نوزدهم . شكستگى انگشتان پا 597\r\n\r\n","description":"","footnote":"","page_name":" شناسنامه و فهرست 22 ","page_number":22},
  {"content":"\r\n\r\nبسم اللّه الرحمن الرحيم\r\nسپاس خداى را و سلام بر بندگان خداپرست .\r\nبه يارى خدا وعده‌اى را كه داده بوديم وفا كرديم و در تأليف كتاب جامعى در طب تاكنون پيشرفت چشمگيرى داشته‌ايم .\r\nكتاب اوّل را دربارهء اساس كلى طب ، كتاب دوم را در زمينهء داروهاى مفرده و ساده و كتاب سوم را راجع به شناخت و علاج بيماريهاى بدن به پايان رسانيديم . اينك وقت آن رسيده است كه كتاب چهارم از پنج كتاب قانون را شروع كنيم .\r\nكتاب چهارم به بحث دربارهء بيماريهايى اختصاص دارد كه تنها اندامى را شامل نيست و به سراسر تن آدمى مربوط است . و بعد از آن راجع به آرايش سخنهايى داريم و اميدواريم كه فرصت دست دهد و بقيهء قانون را به رشتهء تحرير درآوريم .\r\nما اين كتاب ( چهارم ) را هفت بخش كرديم كه هر بخش دربرگيرندهء چندين گفتار و هر گفتار شامل چندين فصل مىباشد . اينك شما و كتاب چهارم قانون در طب ما .\r\n\r\n","description":"","footnote":"","page_name":" 1 ","page_number":23},
  {"content":"\r\n . \r\n","description":"","footnote":"","page_name":" 2 ","page_number":24},
  {"content":"\r\n\r\n\r\nبخش اول تبها به‌طور عام كه در دو گفتار مىآيد\r\n\r\n","description":"","footnote":"","page_name":" 3 ","page_number":25},
  {"content":"\r\n . \r\n","description":"","footnote":"","page_name":" 4 ","page_number":26},
  {"content":"\r\n\r\n\r\nگفتار اوّل تب روزانه\r\n\r\nفصل اوّل تب چيست ؟\r\nمىگوييم : تب عبارت از حرارتى بيگانه است كه در قلب شعله‌ور مىشود و به وسيلهء روان و خون ، اين حرارت التهابى از قلب به شريانها و رگها سرايت مىكند و در نتيجه سراسر بدن انسان چنان شعله‌ور مىشود كه از كاربرد طبيعى عاجز مىماند و نمىتواند كارهاى لازم و طبيعى خود را چنان كه بايد و شايد انجام دهد . اين حرارت بيگانه كه از قلب شروع مىكند و به وسيلهء روان و شريان و رگها در سراسر جسم آدمى مىپراكند و كار طبيعى انسان را به نابسامانى مىكشاند ، به حرارتى كه از اثر خشم يا خستگى زياد رخ مىدهد شبيه نيست ؛ مگر اينكه از حرارت ناشى از خشم يا خستگى در كار ، كار لازم انسان خلل بيند و جسم به درد آيد كه در اين حالت مىتوان گفت تا اندازه‌اى به هم شباهت دارند . امّا در حقيقت اين دو حالت يكى نيستند .\r\nگروهى از دانشمندان براى تعريف تب دو تعبير دارند و مىگويند تب عموما دو نوع است :\r\n1 - تبى كه خودش بيمارى مستقلى است و واسطه‌اى در ميان حالت تب و جسم تب‌زده نيست .\r\n2 - تبى هست عرضى ( روىآور ) يعنى حالتى خاص در بدن رخ داده كه تب از اثر آن روى آورده است .\r\nبنابراين تقسيمات ، تبى كه از اثر پيدا شدن ورم در تن انسان پديد مىآيد تب اصلى و مستقل نيست . بلكه تب روىآور است ؛ زيرا واسطه‌اى در ميان هست كه ورم است و از تأثير ورم تب رخ داده است . واضح‌تر بگوييم . آنها مىگويند كه سبب تب اگر عفونى باشد بايد آن را تب مستقل ناميد ؛ زيرا هرچند عفونت خود يك بيمارى نيست امّا سبب بيمارى مىشود . ليكن اگر تب از اثر ورم است ، ورم خود به خود نوعى بيمارى است و گاهى كه سبب تب مىشود ، ورم واسطهء تب است كه تب خودش بيمارى است . بايد اين حالت تب ناشى از ورم را تب روىآور ( عرضى ) ناميد .\r\nدر اينجا سؤالى پيش مىآيد ، اگر تب ناشى از ورم در تن آدمى حرارت و درد ناشى از تب را\r\n\r\n","description":"","footnote":"","page_name":" 5 ","page_number":27},
  {"content":"\r\n\r\nداشته باشد و باز آن را تب مستقيم نام ندهيم و روىآور باشد ، امّا تب معلول عفونت تب مستقيم باشد ؛ آيا خود ورم از چيست و تأثيرش در ايجاد تب از كجا شروع مىشود ؟ ناگزير در جواب بايد گفت : ورم تنها سبب تب نمىشود بلكه عفونتى كه از ورم رخ مىدهد سبب تب مىشود .\r\nپس برگشتيم به همان سبب اوّلى كه تب از عفونت است و در اينجا نيز تنها عفونت ورم است كه تب را پديد مىآورد . نتيجه اينكه اصل بحث نزاع لفظى است و سبب يكى كه آن هم عفونت است . اين عفونت از ورم است يا از غير ورم سبب تب شده است و فرقى نمىكند .\r\nدر هر حال اين مجادلات لفظى و اين فلسفه‌بافيها براى علم طب و طبيبان هيچ اثر مفيدى در بر ندارد و شايد زيان هم داشته باشد . كه طبيب را از كار واجب خويش بازمىدارد و سرگرم مجادلات بىفايده مىشود . پس بگذار از اين قيل و قال بگذريم و به اصل موضوع - چنان كه عادت اطباى معالج است - برگرديم . بگذار تب ناشى از ورم و تب ناشى از راه‌بندانها در بدن ، تب روىآور و غير مستقيم باشند ، به‌هرحال تب است .\r\nما مىگوييم : آنچه را كه عادتا تب مىناميم چيست و چگونه پديد مىآيد . اندامهاى سراسر جسم انسان از سه حالت خارج نيستند :\r\nالف - نوعى از آنها دربرگيرندهء روان و رطوبت هستند و آنها را بايد به ديوارهاى داخلى حمام قياس كرد .\r\nب - نوعى دربرگيرندهء رطوبتها هستند و قياس اين رطوبتها را بايد با آب داخل خزانهء حمام كرد .\r\nج - نوع سوم در وجود آدمى روان اصلى ، روان زندگى ، نيروى طبيعى و بخارها هستند كه مىتوانى آنها را با هواى گرم داخل حمام قياس كنى .\r\nسبب گرماى ديوارهاى داخلى ، آب خزانه و هواى داخل حمام ، وجود آلاو گرماى بيگانه يعنى سوخت و هيمهء آتشدان حمام است . اكنون بگذار سبب به وجود آمدن تب را - كه گفتيم حرارت بيگانه از بدن است و آن را به همان گلخن حمام تشبيه كرديم كه بدن را از اثر آلاو آتش شعله‌ورش گرم و مشتعل مىسازد . و سبب انواع حالات تب مىشود - شرح دهيم . تفصيل از اين قرار است :\r\nهر آن اندامى كه اوّل و قبل از همهء اندامان ديگر از اين حرارت بيگانه تأثير مىپذيرد ، گرمى آن به ساير اندامان همسايه‌اش سرايت مىكند . اگر آن اندامى را كه قبلا گرماى بيگانه بر آن تأثير گذاشته و مشتعلش كرده است ، گرمايش را خاموش كنى اندامان همسايه‌اش نيز سرد مىشوند ؛ امّا اگر گرما و آلاو را در آن اندام كه اوّل مشتعل شده است خاموش كرديم بدين معنى نيست كه آتشدان نيز خاموش شده است ، ممكن است آتشدان بماند و باز گرما بفرستد و دوباره اندام خاموش شده را مشتعل سازد و از نو اندام مشتعل شده ، اندامان همسايهء خود را گرم كند .\r\nحال اگر اين حرارت بيگانه قبل از هر چيز اندامان اصلى و رئيسه را در بر گيرد و مشتعل سازد ، درست مثل اين است كه ديوار حمام مستقيما آتش گرفته باشد ، يا مثلا دمهء آهنگر را زبانهء\r\n\r\n","description":"","footnote":"","page_name":" 6 ","page_number":28},
  {"content":"\r\n\r\nآتش دربرگرفته باشد و يا مثل اين است كه ديگ آشپز آتش بگيرد و گر و آلاو آتش خود ديگ را دربرگيرد . ما اين حالت از حرارت بدن را تب دق مىناميم .\r\nامّا اگر حرارت بيگانه از بدن قبل از هر چيز خلط داخل بدن را دربرگيرد و گرم و مشتعل سازد و از اثر گرماى خلط ساير اندامان تن گرم و مشتعل شوند ، قياسش اين باشد كه آب گرم را در خزانهء حمام بريزيم و ديوارهاى حمام از اثر آب گرم گرم شوند . يا خود آتش را زير آب خزانهء حمام برافروزند و آب گرم شود و تأثير گرماى آب ديوارها را گرم كند . و يا مثلا آبگوشت گرم در ديگ بريزيم و ديواره‌هاى ديگ از اثر آن گرم شوند ؛ كه اين حالت تب را تب خلطى ناميم .\r\nو بالاخره اگر حرارت بيگانه اوّل تأثير بر روانها و بخارهاى داخل جسم آدمى گذارد و آنها را گرم سازد و سپس گرماى آنها به ساير اندامان جسم سرايت كند ، يعنى مثل اين باشد كه هواى داخل حمام قبل از هر چيز گرم شده باشد و از اثر آن ديوار و آب حمام گرم شده باشند ، اين حالت تب را تب روزانه مىناميم . در اين حالت از آنجا كه گرماى بيگانه اوّل بر مادهء بسيار لطيف آمده است و اين مادهء لطيف - كه روان و بخار است - به زودى تحليل مىرود ، تبى كه از آن سر مىزند پايا نيست و مشروط بر اينكه در مدتى كه هست به نوعى ديگر از حالات تب تبديل نشود ، كمتر اتفاق مىافتد كه بيش از بيست و چهار ساعت دوام كند .\r\nپس به‌طور خلاصه حالت تب از سه نوع خارج نيست :\r\n1 - تب دق .\r\n2 - تب خلطى .\r\n3 - تب روزانه .\r\nاز همين سه حالت ، انشعابهايى رخ مىدهد و هريك از اين حالات سه‌گانهء تب انواع و اقسام دارند كه در صفحات اين كتاب به بحث از اقسام آنها مىپردازيم . انواع تبهاى منشعب از اين سه حالت اصلى از اين قرارند :\r\n1 - تب سخت و شديد .\r\n2 - تب سبك و غير شديد .\r\n3 - تب كهنه شده و دست برندار ( مزمن ) .\r\n4 - تب نو آمده و زودگذر .\r\n5 - تب شبانه .\r\n6 - تب روزانه .\r\n7 - تب ساده و بىخطر و بدون پيامدهاى ناپسند .\r\n8 - تب داراى پيامد و دنباله‌روهاى ناپسند و نگران‌كننده .\r\n9 - تب فاصله‌دار يك روز يا چند روز در ميان .\r\n10 - تب دست بر ندار و هميشگى ( تب لازم ) ، كه تب لازم نيز دو حالت دارد .\r\nالف - تب هميشگى بدون شدّت و حدّت زياد و در يك حالت بدون نوسان .\r\n\r\n","description":"","footnote":"","page_name":" 7 ","page_number":29},
  {"content":"\r\n\r\nب - تب هميشگى كه گاهى شدت مىيابد و برانگيخته مىشود و گاهى سبك مىشود . و خلاصه بر يك حالت دوام نمىآورد .\r\n11 - تب گرم .\r\n12 - تب سرد كه آن را تب لرز گوييم و تب‌دار مىلرزد و احساس چندش مىكند .\r\n13 - تب ساده و تكى .\r\n14 - تب تركيبى يا تب مركب از دو يا چند حالت از تب .\r\n\r\nفصل دوم تن پذيراى تب\r\nاطباى پژوهشگر دربارهء تن افرادى كه براى گرفتار شدن به تب آمادگى بيشترى دارند به نتايجى رسيده‌اند و مىگويند :\r\n1 - در درجهء اوّل كسانى كه بدن گرم و رطوبى دارند و بويژه در حالتى كه رطوبت بر حرارت بچربد ، از ديگرانى كه در اين حالت نيستند بيشتر براى ابتلا به تب آمادگى دارند . و اين‌چنين اشخاص در حالات تب ، عرق و بدن و ادرار و مدفوعشان بوى بد مىدهد .\r\n2 - در درجهء دوم كسانى كه براى ابتلا به تب بيشتر از غير خود آمادگى دارند ، افرادى هستند كه تن گرم و خشك دارند . اين‌گونه اشخاص اول به تب روزانه مبتلا مىشوند و تب روزانه به سرعت به تب عفونى و سوزشى تبديل مىشود و حتى ممكن است به تب دق نيز مبتلا شوند .\r\n3 - در درجهء سوم كسانى كه تن رطوبى و خشك دارند و رطوبت و خشكى در آنها برابر است و گرماى تن بر آنها چيرگى دارد ، بيشتر تب مىكنند . يعنى تن گرم و رطوبى و خشك دارند و گرمى بر رطوبت و خشكى مىچربد . اين‌چنين اشخاصى اوّل به تب گرم بخارى مبتلا مىشوند كه تب گرم بخارى به تب خلط سر مىكشد .\r\n4 - در درجهء چهارم كسانى مىآيند كه گرمى و سردى در آنها برابر است و رطوبت زيادى دارند ؛ يعنى مزاج گرم و سرد رطوبى دارند كه رطوبت غلبه دارد . اين‌چنين اشخاص اكثرا در اوّل وهله به تبهاى عفونى مبتلا مىشوند .\r\n5 - بدنهاى داراى مزاج سرد و تر و بدنهاى داراى مزاج خشك - كه در درجهء پنجم و ششم مىآيند - از چهار قسم قبلى كمتر آمادگى ابتلا به تب دارند و بويژه از ابتلا به تب روزانه بسيار دورند .\r\n\r\nفصل سوم مراحل حالات تب\r\nتب نيز همچون ساير بيماريها مراحلى دارد ، مرحلهء سرآغاز ، مرحلهء افزايش و بالا رفتن حالت\r\n\r\n","description":"","footnote":"","page_name":" 8 ","page_number":30},
  {"content":"\r\n\r\nتب و مرحلهء توقف - كه به آخر درجه رسيده است و بايد پايين بيايد - و بالاخره مرحلهء پايين آمدن شدّت تب .\r\nحالت تب در اين مراحل چهارگانه ممكن است يكنواخت و كلّى باشد ، و ممكن است برحسب نوبت تب حالت را جزئى به حساب آورد .\r\nحالت تب ممكن است در مرحلهء سرآغاز تا سر مرز مرحلهء پايين آمدن بيمارى براى تب‌زده خطرناك باشد ، امّا وقتى كه مرحلهء پايين آمدن تب شروع مىشود بيمار را خطرى تهديد نمىكند و ديگر از تب نمىميرد ، مگر اينكه سببى ديگر پديد آيد كه آن را بعدا توضيح مىدهيم .\r\n\r\nالف - مرحلهء سرآغاز حالت تب\r\nهنگامى را مرحلهء سرآغاز گوييم كه مادهء به وجود آورندهء تب - كه عبارت از حرارت بيگانه است - اندام تب‌زده را فراگرفته و بر حرارت سرشتى كه در آن اندام است چيرگى يافته و آن را خفه كرده است و هيچ اثرى از پختگى ماده نيست و هيچ نشانى و علامتى از اثر پخته نشدن و نارسائى ماده هم در ميان نيست .\r\nبيماريها - هر نوعى كه باشند - همين مرحلهء سرآغاز را دارند و اكثرا علامت شروع بيمارى پديدار است . امّا ممكن است در بيماريهاى سونوخس « 1 » صرع و سكته اين علامت تا اندازه‌اى خود را پنهان كند و به خوبى خودنمايى نكند . و ممكن است در بعضى حالات در روز اوّل كه تب شروع كرده است و تب سخت و شديد است ، حالتى مه‌مانند يا نشانى از رسيدگى ماده تشخيص داده شود ، و گمان كنند كه اين حالت از تب مرحلهء سرآغاز نداشته است ، كه اين گمان صحيح نباشد ؛ زيرا هيچ حالتى از حالات تب يا بيماريهاى ديگر بدون مرحلهء سرآغاز نبوده‌اند و نيستند .\r\n\r\nب - مرحلهء افزايش و بالا رفتن\r\nهنگامى را مرحلهء افزايش و بالاروى ناميده‌ايم كه حرارت غريزى و سرشتى اندام تب‌زده براى دفاع از خود و از خفگى رهايى يافتن ، برجهد و با نيروى حرارتى اشغالگر بيگانه به مقاومت قد علم كند ؛ كه در نتيجه اين تحرك و جنبش به‌طور آشكار خودنمايى مىكند و در نتيجه يا اثرى از رسيدن و پختگى ماده يا علامت تمرد ماده از رسيدن و پختن پديد مىآيد .\r\n\r\nج - مرحلهء نهائى و توقف بيمارى\r\nوقتى را مرحلهء نهايى افزايش حالت بيمار مىناميم كه طبيعت وسيلهء نماينده‌اش - كه همان حرارت سرشتى است - با نيروى حرارت بيگانه و اشغالگر درگير مىشود و نشانى از تفوق و پيروزى نيروى خودى يا نيروى بيگانه به دست مىآيد و مىتوان گفت جنگ مغلوبه و تن به تن\r\n\r\n\r\n","description":"","footnote":"\r\n( 1 ) - تب خونى ، حالت تبى كه از مشتعل شدن خون بدن پديد آيد .\r\n","page_name":" 9 ","page_number":31},
  {"content":"\r\n\r\nرخ داده است . اين مرحلهء جنگ تن به تن و درگيرى سخت در حالت تبهاى سخت نوبتى يك نوبت است . مرحلهء جنگ و درگيرى سخت را مىتوان از نوبت بعدى يا از دو نوبت بعدى تشخيص داد و گاهى در نوبت سوم خودنمايى مىكند ، امّا از سه نوبت بعد از نوبت درگيرى اوّل تجاوز نمىكند . همين حالت در ساير بيماريها - مگر در بيماريهاى بسيار سخت كهنه شده و پاينده - اتفاق مىافتد . ممكن است نوبتهاى زياد تب متشابه و هماهنگ باشند و روىآور بيمارى يكى باشد ، كه در همان هنگام اوج گرفتن و به درجهء نهايى رسيدن است كه نشانى از پختگى مادهء بيمارى يا نشان از سرپيچى ماده از پخته شدن به دست مىآيد .\r\n\r\nد - مرحلهء پايين آمدن شدّت تب\r\nحالتى را از تب مرحلهء پايين آمدن مىنامند كه حرارت غريزى و سرشتى در اين جنگ روياروى بر دشمن بيگانه و اشغالگر پيروز شده باشد و علامت هزيمت حرارت بيگانه آشكار شود ، و نيروى اشغالگر كم‌وبيش ميدان جنگ را تخليه كند و بگريزد . در اين حالت گرماى تب از داخل رخت برمىبندد و به اطراف جانبى منتقل مىگردد و سرانجام تحليل مىرود و نابود مىشود ؛ كه احتمال دارد در اين مراحل هزيمت و فرار ، غليظ و پرمايه گردد .\r\nمرحلهء نهايى كه آن را مرحلهء سوم بيمارى ناميديم - و گفتيم وقتى است كه بيمارى به آخرين درجهء افزايش رسيده است و منتظر مرحلهء پايين آمدن مىباشد - در بيماريهاى بسيار سخت و شديد بيش از چهار روز نيست . تب روزانه - هرچند از بيماريهاى سخت به حساب نمىآيد - مرحلهء نهائىاش نيز از چهار روز بيشتر نمىپايد .\r\nنبايد فكر كرد كه بيمارى بسيار سخت ، به دليل سختى بايد مرحلهء نهائىاش كوتاه باشد ؛ اما اين مسأله در بيماريهاى سخت بسيار شديد و خطرناك اكثرا صدق مىكند و مرحلهء نهايى زياد نمىپايد .\r\nدر درجهء دوم اوان پايدارى مرحلهء نهايى در بيماريهايى رخ مىدهد كه آنها را سخت مىناميم و نمىگوييم بسيار سخت و شديدند . كه ممكن است دوران اوج‌گيرى تا شروع پايين آمدن به هفت روز هم برسد . يعنى ممكن است قبل از هفت روز سپرى شود و امكان دارد در هفت روز مراحل نهايى طى شود . اين حالت را مىتوان در تب سوزان و تب نوبهء هميشگى يافت .\r\nبرخى از حالات بيمارى هستند كه از حيث شدّت و سختى از دو حالت نامبرده كمتر و سبكترند و دوران انتهايى ، يعنى بعد از به اوج شدت رسيدن تا شروع پايين آمدن در آنها تا چهارده روز دوام يابد .\r\nدر درجهء چهارم حالت بيمارى سخت و كهنه شده و پاينده ( مزمن ) مىآيد كه دوران نهايى آن تا بيست و يك روز است .\r\nدر درجهء پنجم دوران نهايى ، كه حالت بيمارى كهنه و پاينده اما نه سخت است ممكن است تا شصت و چهار روز و بيشتر دوام كند .\r\nشناسائى مراحل بيمارى از سرآغاز تا سرانجام - كه آيا بيمارى سخت و شديد است يا\r\n\r\n","description":"","footnote":"","page_name":" 10 ","page_number":32},
  {"content":"\r\n\r\nبيمارى كهنه شده و پاينده ؟ - بسيار لازم است كه طبيب بداند و غذاى بيمار را بر حساب نوع بيمارى تعيين كند . اين بحث را در آتيه بيشتر توضيح مىدهيم .\r\nبسيارى از حالات تب هستند كه دوران‌هاى سرآغاز و افزايش و نهاييشان در يك نوبت مىآيد و در نوبت‌هاى ديگر شدّت بيمارى كاهش مىيابد .\r\nتبها چنان كه در حالات گوناگونند همچنان در دوران مراحل چهارگانه نيز اختلافات و تفاوتهايى دارند ؛ برخى از آنها دوران دوم بيمارى يعنى حالت در حال افزايش و بالا رفتن ، به طول مىانجامد و بعضى از آنها دوران پايين آمدنشان طول مىكشد .\r\n\r\nفصل چهارم چگونگى و مراحل بيمارى\r\nقبل از هر چيز بايد بيماريها را برحسب دشوارى و سختى رده‌بندى كنيم . و مراحل چهارگانهء آنها را برحسب نوع بيمارى بسنجيم . مثلا بيمارىهاى تشنج خشك ، صرع ، سكته و خفگى از بيماريهاى بسيار سخت هستند . تب نوبهء خالص و تب سوزان سخت هستند امّا نه به درجهء بسيار سخت ، يعنى در درجهء دوم از سختى قرار دارند . تب چهار روز در ميان و بيمارى فالج در درجهء سوم به شمار مىآيند و آنها را از بيماريهاى مزمن ( كهنه و پايا ) مىشماريم .\r\nبعد از شناسائى نوع بيمارى و به حساب آوردن مدت مراحل بيمارى برحسب نوع بيمارى ، در درجهء دوم مىتوانى از مدت حركت بيمارى در مراحل چهارگانه‌اش معلوماتى بسزا كسب كنى ، مثلا اگر نوبت بيمارى كوتاه بود ، مىتوان حدس زد كه دوران نهايى بيمارى كوتاه است . مانند تب نوبهء خالص كه نوبهء شدّت تب از سه ساعت تا چهارده ساعت است . و اگر نوبت شدّت حالت بيمارى به درازا كشيد ، نشانى آن است كه مادهء به وجود آورندهء بيمارى پرمايه و غليظ است و مرحلهء نهائى و به اوج رسيدن و توقف بيمارى به شروع مرحلهء پايانى و پايين آمدن دور است . كه اين حالت در تب نوبهء غير خالص رخ مىدهد .\r\nاگر تب نوبتى نبود ، امّا مادهء بيمارى گرم مزاج بود ، بدان كه بيمارى از نوع بيمارى سخت و شديد است كه اين حالت را در بيمارى سونوخس احساس مىكنى .\r\nاگر بيمارى نوبتى نبود اما مادهء به وجود آورندهء بيمارى غليظ سرد بود و به غلظت گرايش داشت ، بدان كه بيمارى از نوع سخت نيست .\r\nبعد از دو نمونه‌اى كه ذكر شدند ، يعنى بعد از شناسايى نوع بيمارى و بعد از شناسايى اوقات نوبهء بيمارى و غيره ، در درجهء سوم مىتوانى از سيماى بيمار در زمينهء نوع بيمارى سرنخهايى را به دست آورى .\r\nاگر بيمارى به سرعت در بدن بيمار به حركت افتاد و رخساره‌اش پژمرده شد و سردنده‌هاى نزديك شكم را حالت لاغرى فراگرفت ، بدان ! كه بيمارى سخت است . اما اگر به سرعت اين حالت بر سيما و اندام روى نداد ، نبايد بيمارى را از ردهء بيماريهاى سخت به حساب آورد .\r\n\r\n","description":"","footnote":"","page_name":" 11 ","page_number":33},
  {"content":"\r\n\r\nدر درجهء چهارم مىتوانى نشانى نوع بيمارى را از اندازهء نيروى بيمار كسب كنى ؛ اگر بيمار در اثر حالت بيمارى كه بر او روى آورده نيروى جسمانيش به زودى كاهش يافته است ، بدان ! كه بيمارى سخت است . امّا اگر به سرعت بيمارى تأثيرى بر نيروى جسمانى بيمار نگذاشته و بيمار ناتوان نشده است بيمارى را نبايد سخت به شمار آورد .\r\nعمر بيمار و فصل و موسم سال نيز در اين زمينه گزارشگر هستند . اگر عمر بيمار در عنفوان گرمى ( گرم مزاجى است ) ، يا اگر بيمارى در فصل گرماى هوا رخ داده است ، مرحلهء نهائى بيمارى ، يعنى به اوج رسيدن شدّت و متوقف ماندنش زودرس است . امّا اگر بيمار در سنى است كه اكثرا سردمزاجى بر آن چيره است ، يا اينكه بيمارى در دو موسم سرد سال رخ داده است .\r\nمرحلهء نهائى بيمارى يعنى به اوج رسيدن و متوقف شدن بيمارى كندرو است و ديررس مىباشد . حالت محيط زيست را نيز بايد برحسب فصل هواى سرد و هواى گرم به حساب آورى ! اگر بيمارى در محيط زيست گرمسير رخ داده است ، مرحلهء نهايى زودرس است و اگر در محيط زيست سردسير است مرحلهء نهايى ديررس مىباشد .\r\nاز نبض بيمار نيز مىتوانى معلوماتى دربارهء نوع بيمارى به دست آورى ! اگر نبض بيمار سريع و پياپى مىزند و درشت است ، دليل بر سختى و دشوارى بيمارى است و در غير اين صورت بيمارى را نبايد بيمارى سخت به شمار آورد .\r\nشايد از خود حالت بيمارى بتوانى معلوماتى را به دست بياورى ! مثلا شخصى تب لرز گرفته است ، اگر وقت لرزيدن از اثر تب به طول انجاميد ، مىدانى كه بيمارى تب لرز قصد كهنه شدن و باقى ماندن دارد . امّا اگر وقت لرزيدن كوتاه بود ، معلوم مىشود كه نوع بيمارى در راه شدّت يافتن است . و بالاخره اگر حالت تب لرز بود و لرز همراه نداشت ، اين حالت را كوتاه‌ترين حالت تب بايد به شمار بياورى !\r\nمىتوانى از در دست داشتن وقت و هنگام نوبتهاى بيمارى مراحل پيمودن بيمارى را به دست آورى و بر شناسنامه‌اش آگاهى يا بى .\r\nاگر حالت نوبت بيمارى از نوبت عادى خود جلو افتاد و از حدّ قبلى بيشتر طول كشيد ، به اين معنى است كه در جلو افتادنش مدت نوبت - اگر از آن سو كوتاه نيايد - بيشتر شده است و بدان ! كه بيمارى رو به افزايش است ، كه بعضى از حالات بيماريها چنين پيشامدى را دارند و تا آخرين مرحله بار بعد از بار بر نوبت مىافزايند . ممكن است تب نوبهء يك روز در ميان ، يا تب هميشگى به اين حالت بينجامند . امّا اگر نوبت بعد از جلو افتادن به وقت معمولى بسنده كرد و متوقف شد ، همچنين زوايد ريختنى و مواد ناباب متوقف شدند ، بايد بدانى كه مرحلهء اوج‌گيرى و حدّ متوقف شدن بيمارى به افزايش نزديك است . و امّا اگر ديدى كه نوبت از وقت و ساعت متوقع به تأخير افتاد ، بدان ! كه بيمارى مراحل پايين آمدن را شروع كرده است . يعنى اگر اين تأخير سر رسيدن نوبت به يك ساعت زمان برسد بايد آن را مدتى دراز و مناسب و نويدبخش به حساب آورى .\r\nوقت و مدت نوبتهاى حالات بيمارى را مىتوانى از خود نوبتها كسب كنى و حساب را در\r\n\r\n","description":"","footnote":"","page_name":" 12 ","page_number":34},
  {"content":"\r\n\r\nدست داشته باشى ! در چه وقتى روىآورهاى تب افزايش مىيابند ؟ كى متوقف مىشوند ؟ كى شدت تب كاهش مىيابد ؟ آيا نوبت طولانى است ؟ مدتش چند است ؟ اگر كوتاه است كوتاهى در چه حدّى است ؟ و شايد در خود حالات نوبت بيمارى اختلافات و تفاوتهايى باشد و همهء نوبتها شبيه همديگر نباشند . اگر با دقّت اينها را بررسى كنى مىتوانى جنس و نوع بيمارى را كاملا بشناسى .\r\nتخليه‌هايى كه در اثر نوبت بيمارى رخ مىدهند گزارشهايى دربارهء حالت بيمارى و نوع آن دارند . اگر در نوبتى از نوبتهاى بيمارى بيمار عرق كرد و اسهال شد ، و در نوبت بعد از آن همان حالت تكرار گشت يا بيشتر رخ داد ، بدان ! كه اين تخليه‌ها از اثر بسيارى مادهء بيمارى است نه از اثر نيروى جسمانى بيمار . اين‌چنين حالتى آژير طولانى بودن مدت بيمارى است .\r\nمىتوانى از آثار و علامتهاى پخته شدن و تمرد ماده از پخته شدن - چنان كه سابقا هم بدان اشاره كرديم - معلوماتى را دربارهء هويت و ماهيت بيمارى به دست آورى و بر مسير حركت آن در مراحل چهارگانه آگاهى يا بى ! مثلا اگر در تف كردهء بيمار نشانى هرچند كم از پخته شدن ماده بود يا نوعى ماسه‌مانند بر ادرار بيمار ظاهر شد ، بدان ! كه حالت بيمارى شروع به افزايش كرده است . و اگر بعد از آن علامت پختگى را در تف كرده يا در ادرار بيمار يافتى نشان آن است كه بيمارى به مرحلهء پايانى افزايش رسيده است . اما اگر علامت پختگى پيدا نشد و بايستى پيدا شود ، باز بدان ! كه به مرحلهء نهايى رسيده است و مادهء بيمارى از پختگى سر باز مىزند . و همچنين اگر نشانى پختگى ماده يا نشان پخته نشدن ماده در تف كرده يا در ادرار - كه به صورت ماسه مانندى است - به سرعت نمايان شد ، بدان ! كه به درجهء نهايى رسيدن بيمارى نزديك است . ولى اگر پختگى در تف‌كردهء بيمار به سرعت خودنمايى نكرد و هيچ علامتى كه نشان پختگى يا نشان سرپيچى ماده باشد در ادرار ظاهر نگشت و بروز علامت پختگى از حدّ متوقع ديرتر شد ، بدان ! كه به درجهء نهايى رسيدن بيمارى هنوز دور است .\r\nحال به جزئيات بپردازيم . چگونه بدانيم كه چه وقت كاملا وقت شروع نوبت صحيح بيمارى است ؟ بايد نشانى را از خود نوبت جست .\r\nالف - هرگاه نبض بيمار زير فشار قرار گرفت و فشارى شد - كه تو اين حالت نبض را مىشناسى - بدان ! كه وقت نوبت شروع شده است .\r\nب - هرگاه نوبت شروع شد رنگ طرفهاى رويهء تن به زرد مايل به سياهى تمايل مىكنند ، بويژه كناره‌هاى گوش و بينى . اين تبديل رنگ تا وقتى بر دوام است كه بيمار احساس مىكند حرارت تب در بدنش انتشار يافته است .\r\nج - ممكن است در سرآغاز شروع نوبت بيمارى رنگ رخساره تغيير يابد ، بيمار احساس تنبلى كند ، حالت اندوه بر او روى آورد ، حركاتش سست شود ، خواب‌آلوده گردد ، پلكهاى چشم سست شوند و فروهلند ، سخن را به زحمت و با نوعى سنگينى ادا كند و حالت چندش در ميان دو شانه و پشت احساس شود . و ممكن است به لرزشى شديد مبتلا آيد . امكان دارد آب از دهن بيايد ، گيجگاه‌ها بپرند ، وزوز در گوش احساس شود ، عطسه بيايد و اندامان كش روند و تير\r\n\r\n","description":"","footnote":"","page_name":" 13 ","page_number":35},
  {"content":"\r\n\r\nكشند .\r\nاوقاتى كه بيشتر از هر وقتى بيمار تب‌زده را ناتوان مىكند ، هنگام شروع نوبت بيمارى و مرحلهء نهايى بيمارى است . وقت افزايش حالت تب را - كه مرحلهء دوم ذكر كرديم - مىتوان به دو قسمت اوّلى و دومى تقسيم كرد : قسمت اوّلى يا واضح‌تر بگوييم نيمهء اوّل از اين مرحلهء دوم از وقتى شروع مىشود ، كه نبض بيمار آشكارتر ، بزرگ‌تر و سريع‌تر مىشود ، و حرارت تب به طور متساوى سراسر بدن را در بر مىگيرد . نيمهء دوم مرحلهء دوم وقتى است كه حرارت بدن - كه به‌طور متساوى سراسر بدن را دربرگرفته است - رو به افزايش باشد و آن به آن شدّت بيشترى بيابد .\r\n- وقت انتهاى حالت نوبه را چگونه بشناسيم ؟\r\n- حرارت منتشره در سراسر بدن كه از مرحلهء دوم و هر دو نيمهء آن به حد شدت رسيده است و روىآورهاى اين حرارت فراگيرنده درحالىكه هست مىماند و افزايش و كاهش نمىيابد .\r\nاضافه بر آن نبض بيمار در منتها درجهء درشتى است و سرعت و پياپىزدنش شدت بيشتر مىيابد .\r\n- نشانيهاى سر وقت شروع پايين آمدن حالت تب چيست ؟\r\n- براى شناسائى حالت پايين آمدن نوبت تب علامتهايى هست ، كه از اين قرارند :\r\n1 - حرارت فراگيرندهء تن كاهش مىيابد .\r\n2 - نبض بيمار به حالت طبيعى بازمىگردد .\r\n3 - ممكن است تن بيمار عرق كند و حالت تب رخت بربندد .\r\nگاهى رخ مىدهد كه بيمار در حال مرگ به حالتى شبيه آنچه كه براى پايين آمدن نوبت تب ذكر كرديم درمىآيد ، درحالىكه بيمار رودرروى مرگ قرار گرفته است . تو نبايد اين حالت را براى شناسايى حالت شروع پايين آمدن تب نمونه قرار دهى ! بايد فكرت همگى متوجه نبض بيمار باشد ، آيا چه وقت نبض درشت مىزند ؟ كى نبض نيرومند است ؟ حالت طبيعى دارد ؟ يا غير طبيعى است ؟ و خلاصه اينكه قياس خود را بر نبض پايه‌گذارى كن ! و اگر مىخواهى مثالى بياورم ، بگذار مثال ما تب نوبه باشد . در اكثر حالت تب نوبه - كه شروع مىشود - لرزشى در اندام بيمار حس مىشود . بعد از حالت چندش و لرزش ، لرز همراه سرما رخ مىدهد . بعد از آن لرزش كم مىشود و سرما كاهش مىيابد و بدن بيمار شروع به گرم شدن مىكند . گرما به‌طور مساوى سراسر بدن را فرامىگيرد و شروع به افزايش مىكند و سپس از افزودن بازمىماند و متوقف مىشود . بعد از آن كم‌كم گرماى بدن كاهش مىيابد تا حالت تب به كلى دست‌بردار مىشود .\r\nاين را نيز بدان ! كه به درازا كشيدن مدت بيمارى تب احتمالا سببهايى دارد كه از اين قرارند :\r\n1 - شايد مادهء بيمارىزا در اندازه بسيار است .\r\n2 - يا مادهء سبب بيمارى پرمايه و غليظ است .\r\n\r\n","description":"","footnote":"","page_name":" 14 ","page_number":36},
  {"content":"\r\n\r\n3 - يا مادهء بيمارى بسيار سرد و سردمزاج است .\r\n4 - ممكن است در طولانى شدن بيمارى ، زمان و مواسم سرما ، محيط زيست سردسير و سرمازا كمك كنند .\r\n5 - ناتوانى حرارت سرشتى در تن بيمار ممكن است سبب طولانى شدن بيمارى شود .\r\n6 - خشك و سفتى پوست بدن بيمار نيز در اين به درازا كشانيدن بيمارى تب دست دارد .\r\n\r\nفصل پنجم تبهاى روزانه به‌طور عموم\r\nتبهاى روزانه در هر نوع و حالاتى كه باشند به دو دسته تقسيم مىشوند :\r\n1 - گرماى بيگانه به‌طور مستقيم از درون شروع كرده و بدون روىآورى خارج از عادات طبيعى پيدا شده است .\r\n2 - حالت تب روىآورى پيش قدم دارد و در نتيجه به تب انجاميده است . كه برخورد انسان با بعضى از حالات جانبى ، خوراك و نوشيدنى اعم از غذا و دارو ، واكنشهاى جسمى ، واكنشهاى روانى ، به درد آمدن اندامان و بالاخره ورم و دمل بر رويهء بدن را بايد از اين رده شمرد .\r\nشايد تب از وقوع راه‌بندان و بندآمدگيهايى در درون پديد آيد كه دليل آن هم يكى از دو حالات فوق الذكر مىباشد .\r\nتب روزانه از هر سببى كه باشد بسيار شديد و نگران‌كننده نيست ، مگر اينكه حرارت بيگانهء سبب تب ، بر روان زندگى اثر بگذارد و روان را مشتعل سازد ؛ كه در اين حالت تب روزانه به تب دق تبديل مىشود ، يا به نوعى تب مىانجامد كه از ردهء تبهاى خلطى به شمار مىآيد . اين حالات را بعدا توضيح خواهيم داد .\r\nگاهى امكان دارد حين اينكه حالت تب روى آورده است ، سبب ديگرى پيدا شود و تب را حركت داده و تب ساده را به تب عفونى تبديل كند .\r\nگروهى از اطباء عقيده دارند كه تب روزانه تنها از دو منبع زير سرچشمه مىگيرد و لا غير :\r\n1 - يا بدن بسيار خسته مىشود و تب روزانه سر برمىآورد .\r\n2 - يا روان انسان با خستگى زياد روبرو مىشود و به تب روزانه مىانجامد .\r\nكه اگر راست خواهى راه خطا پيموده‌اند . تبهاى روزانه اكثرا از يك روز بيشتر دوام نمىكنند و كمتر رخ مىدهد كه حالت گرماى تب روزانه از سه روز تجاوز كند . اما اگر ديدى كه تب روزانه است و حالت تب از سه روز بيشتر دوام يافت ، بدان ! كه بيمارى به حالتى غير از حالت تب روزانه منتقل شده است . منظورم از منتقل شدن به حالتى ديگر اين است كه گرماى بيگانهء سبب تب به روان سرايت كرده و روان را مشتعل ساخته و اشتعال و گرمى روان بر بدن تأثير گذاشته است . يا اينكه گرماى بيگانه خلطى را دربرگرفته و آن را سبب اصلى براى بروز تب كرده است .\r\n\r\n","description":"","footnote":"","page_name":" 15 ","page_number":37},
  {"content":"\r\n\r\nبرخى از اطباء گويند : ممكن است تب روزانه از سه روز تجاوز كند و حتى به شش روز برسد و باز مىتوان آن را به كلى ريشه‌كن كرد مشروط بر اينكه تب به همان سادگى تب روزانه بماند و به نوعى ديگر از تب تبديل نشده باشد .\r\nتبهاى روزانه تشخيص داد نشان دشوار است ، امّا اگر تشخيص داده شدند علاجشان سهل و آسان است . و همچنين اگر تب دق روى آورد و هنوز در مرحلهء سرآغاز بود و تشخيص داده شد ، علاجش سهل و آسان است .\r\nكسانى كه از ديگران زودتر به تب روزانه مبتلا مىشوند و در حالتى كه تب پرمايه باشد بيشتر زيان و آسيب مىبينند به ترتيب اولويت از قرار زيرند :\r\n1 - كسانى كه حرارت و خشكى غير طبيعى در وجود دارند ، امّا خشكى چيرگى دارد . كه به سرعت تب روزانه به تب دق و تب نوبه سر مىكشد .\r\n2 - در درجهء دوم كسانى كه گرمى و ترى دارند ولى مادهء رطوبى بر گرما چيرگى دارد . كه به سرعت تب سادهء روزانه به تب عفونى تبديل مىشود .\r\n3 - در درجهء سوم كسانى كه مزاج گرم و تر دارند و گرمى بر ترى غلبه دارد .\r\n4 - در درجهء چهارم كسانى كه گرمى و خشكى غير طبيعى به مزاجشان رخنه كرده است و خشكى بر ترى مىچربد .\r\nكسى كه مزاج گرم خشك دارد ، هرگاه گرسنه شود و همراه گرسنگى بىخوابى بكشد يا از واكنشهاى روانى رنج ببيند و يا از حركات خسته‌كننده خسته شود ، بسيار زود تب روزانه به سراغش مىآيد و بيمار احساس چندش و تير كشيدن در بدن مىكند . و اگر زود به داد خود نرسد و از گرسنگى رها نشود ، حالت تب ساده‌اى كه دارد به سرعت به تب عفونى تبديل مىشود .\r\n\r\nنشانيها\r\n- چگونه بدانيم كه تب روزانه است يا غير روزانه و يا از انواع ديگر است ؟\r\n- تب روزانه نشانىهايى دارد كه از اين قرارند :\r\n1 - سببهاى پيش‌درآمد و مقدماتى ندارد .\r\n2 - در سرآغاز ابتلا به تب احساس فشارى بر بدن نيست .\r\n3 - در اكثر حالات ، لرزش تب اوّل شروع نمىكند . دست و پاها در لمس سرد نيستند ، احساس نمىكند كه حرارت در ژرفاى درون جا گرفته است و نيز احساس تنبلى و آرزوى خوابيدن نمىكند .\r\nنبض پايين نرفته است ، نبض اختلاف ندارد و تفاوت نمىكند . نبض كوچك نيست . بلكه :\r\n4 - شايد در حين شروع تب روزانه انسان احساس نوعى حالت چندش‌آور كند و يا تقريبا نوعى احساس سرما داشته باشد ، احساس نوعى درد كند كه به خليدن سر سوزن مىماند - كه اين احساس درد كذائى از اثر بخار بد كيموس به وجود مىآيد و به زودى دست برمىدارد .\r\n\r\n","description":"","footnote":"","page_name":" 16 ","page_number":38},
  {"content":"\r\n\r\n5 - گاهگاهى آن هم به‌ندرت اتفاق مىافتد كه از اثر جمع شدن بخار زياد از حدّ ، تب لرز همراه درد سوزنى در ماهيچه‌ها زياد از حد احساس شود .\r\n6 - اكثرا شعله‌ور شدن گرماى تب روزانه خشكاننده و حتى افسرده‌كننده هم نيست و به گرمايى مىماند كه انسان از اثر مستى يا از اثر خسته شدن احساس مىكند .\r\n7 - اگر در روز اوّل شروع تب ، ادرار بيمار رسا و پخته و نبضش بر مرام است ، بدان ! كه حتما تب روزانه است ؛ زيرا بول در تب روزانه به سبب حالت گرمى بدن رنگ را تغيير نمىدهد و به رسايى مىماند و رنگش مايل به رنگ يكى از خلطها نيست . حتى فرض كنيم كه رنگش از حالت طبيعى منحرف شده باشد ، از حيث قوام تغييرى نمىكند و در هر حال اگر رنگ ادرار كاملا طبيعى نباشد ، بدان كه از اثر تب و گرماى تب نيست بلكه حتما سببى ديگر دست‌اندركار است - چنان كه اين بحث را در تب از اثر خستگى و غيره بيشتر توضيح مىدهيم .\r\n8 - در تب روزانه نبض بيمار تند و پياپى و درشت مىزند ، مگر اينكه سبب تب از آن سببهاى ناتوان‌كنندهء نيروى جسم انسان باشد ، يا خلط گزنده در دهانهء معده گير كرده باشد ، يا سرما و يا سبب ديگرى در كار باشد كه نبض از اثر آن در حالت تب كوچك بزند .\r\nكمتر اتفاق مىافتد كه در تب روزانه نبض تفاوت داشته باشد . و حتى اگر تفاوت پيدا كرد تفاوت مرتب است . اگر تفاوت نبض نامرتب شد ، بدان ! كه از خود تب نيست بلكه از سببى ديگر است كه پيشينگى دارد و يا همراه سبب تب روى آورده است . از قبيل خستگى زياد يا احساس درد گزش شديد در درون و غيره .\r\nممكن است نبض از تأثير سرماى شديد سخت و سفت گردد يا از گرماى آفتاب كه بر انسان اثر بد بگذارد و مزاج را به خشكى بكشاند ، يا از نوعى خستگى شديد خشكانندهء مزاج يا گرسنگى يا بيخوابى كشيدن يا غم خوردن و يا از تخليه و پاك‌سازيهاى بدن نبض نامنظم باشد .\r\nگاهى ممكن است نبض بيمار تب روزانه به سرعت بگسترد و به كندى كوتاه شود ، امّا هيچ‌گاه - مگر به‌ندرت - نبض در حالت تب روزانه سريع‌تر از طبيعى نمىشود ، كه در حالت نادر و استثنايى نيز سرعت نبض خارج از حال طبيعى بسيار كم است ؛ زيرا در حالت تب روزانه نبض بيشتر از آنكه براى بيرون راندن بخار تباه به كار افتد ، نياز به خنكى بخشيدن به بدن دارد ؛ چون برانگيختن بخار در حالت تب روزانه در مقايسه با بخارى كه در غير حالت تب برمىخيزد تباه‌تر نيست ، بلكه در حالت تب ، بخارى كه از درون بيمار برمىخيزد كم‌مايه‌تر از آن بخارى است كه در غير حالت تب از درون برمىخيزد .\r\nهرگاه در معاينه نبض بيمار با اشكالاتى برخوردى و نتوانستى خوب آن را تشخيص دهى و بويژه در حال ترنجيدن و بسته شدن نبض به شك افتادى ، مىتوانى از نفس حال نبض را دريابى !\r\nدر تن بيمار تب روزانه اگر تب دست‌بردار شد و بيمار از تب رهائى يافت ، نبض در حال بيمارى هرطور كه باشد به حالت طبيعى اوّل برمىگردد . كه اين نشانى براى شناسايى نوع تب روزانه بسيار نشانى خوبى است .\r\n\r\n","description":"","footnote":"","page_name":" 17 ","page_number":39},
  {"content":"\r\n\r\nاين را نيز بدان ! كه عموما اگر در حالت تب ادرار و نبض خوب بودند ، دليل بر آن است كه تب روزانه است و اگر ادرار و نبض كاملا خوب نبودند ممكن است تب روزانه باشد يا نباشد ؛ زيرا در تب روزانه هم هيچ بعيد نيست كه ادرار رنگ تغيير دهد و نبض متفاوت و ناتوان و كوچك باشد .\r\nيكى ديگر از نشانيهاى تب روزانه آن است كه در مرحله سرآغاز سبك و نرم است ، مرحلهء دوم - كه مرحلهء افزايش است - بيش از مدّت دو ساعت نيست و در مرحلهء سوم - كه مرحلهء اوج و توقف است - روىآورهاى شديد و رنج‌آور ندارد . درحالىكه تب عفونى كاملا برعكس است و در مرحلهء نهايى و توقف روىآور تب شدت مىيابد .\r\nدر تب روزانه به هيچ وجه روىآورهاى بسيار سخت رخ نمىدهند ، گرماى تن شدت زياد ندارد ، احساس درد كم است و در شدّت حرارت - كه در مرحلهء نهايى است - دردى كه هست كاهش مىيابد .\r\nدر تب روزانه اگر سردرد يا درد اندامان تن روى دهد ، همين‌كه نوبت تب سر آمد درد نيز باقى نمىماند . كه همهء اينها را مىتوانى نشانى تب روزانه بدانى !\r\nتب روزانه وقتى مىخواهد دست‌بردار شود با عرق كردن و احساس نمناكى همانند عرق طبيعى شروع مىكند و هيچ اثرى از عرق و رطوبت ناشى از وجود خلط در آن نمناكى نيست .\r\nعرق و نمناكى نيز تقريبا به اندازهء عرق طبيعى است و بسيار زيادتر از آن نيست . يعنى نه در چندى و نه در چونى با عرق طبيعى تفاوت چندانى ندارد .\r\nهرگاه ديدى در حالت پايين آمدن نوبهء تب ، عرق زياد از حد متوقع و بسيار بيشتر از عرق طبيعى وجود دارد ، بدان ! كه تب روزانه نيست .\r\nآزمايشى ديگر هست : تب‌دار را به حمام بفرست ، اگر در حمام مدّتى ماند و احساس چندش و تير كشيدن غير طبيعى كرد ، بدان ! كه تب روزانهء ساده نبوده و تب عفونى است . فورا او را از حمام خارج كن ! امّا اگر در حمام چيزى غير عادى احساس نكرد ، بدان كه تب روزانه و ساده است .\r\nگفتيم ممكن است گاهى تب سادهء روزانه به تبهاى ديگر تبديل شود ، چگونه مىدانى كه تب سادهء روزانه به حالتى ديگر از تبها تبديل شده است و نشانيها و سببهايش چيستند ؟\r\n- سببهايش را اوّل ذكر مىكنيم . كسى كه تب ساده و روزانه دارد ، بايد نوعى رژيم غذايى و نوعى غذاى بخصوص تناول كند ، امّا طبيب اشتباه كرده و مسألهء غذاى بيمار را به اهمال سپرده است ؛ در اين حالت اگر بيمار مزاج مرارى داشته باشد تب روزانه‌اش به تب دق و تب سوزان تبديل مىشود . و اگر بيمار مبتلا به تب سادهء روزانه ، تن چاق و گوشتين دارد و از تغذيه‌اش غافل بوده ، تبش به تب سونوخس بدون عفونت تبديل مىشود و يا ممكن است تب‌دار چاق ، به تب عفونى مبتلا گردد .\r\nفرض كنيم مسأله غذاى بيمار و اهمال كردنش در بين نباشد ، ولى بيمار مبتلا به تب روزانه نياز داشته باشد كه مسامهاى ريز بدنش باز شوند و جسمش متخلخل گردد ؛ امّا طبيب راه خطا\r\n\r\n","description":"","footnote":"","page_name":" 18 ","page_number":40},
  {"content":"\r\n\r\nپيموده باشد و اين موضوع از ذهنش دررفته باشد . در اين حالت گرماى بيگانهء سبب تب به خلط بند آمده در بدن رسيده و آن را به شدت مشتعل ساخته و خلط را عفونى كرده و تب ساده به تب خلطى عفونى تبديل شده است .\r\n\r\nنشانيهاى تبديل تب ساده به حالات ديگر\r\n1 - اگر حالت تب پايين آمد و عرق كردن و نمناكى بدن نبود ،\r\n2 - اگر تب پايين آمد و عرق بود امّا عرق طبيعى و غير آلوده نبود ،\r\n3 - اگر پايين آمدن درجهء تب به درازا كشيدن و به سستى انجاميد .\r\n4 - اگر درجهء تب پايين آمد و نبض به حال طبيعى برنگشت و همچنان اختلافى با نبض طبيعى داشت ،\r\n5 - اگر درجهء تب پايين آمد و دست از بيمار برداشت امّا سردرد ناشى از تب همچنان باقى ماند ، اين علامات پنجگانه همگى دليل بر اينند كه تب روزانه به تب ديگرى تبديل شده است و در اين انتقال دو حالت احتمالى هست ،\r\nاولا : اگر سببهاى تب شديد بودند و حالت تب زياد ماندگار شد ، بدان ! كه تب روزانه تب دق شده است ، كه اگر تب دق روى آورد ، نشانيهايش از اين قرارند :\r\n1 - دست بر شريان بيمار بگذار بسيار گرم است .\r\n2 - حرارت تب در سراسر اندامان تن به‌طور متساوى پراكنده است .\r\n3 - حرارت جسم بيمار در حال پر شدن شكمش از خوراك افزايش مىيابد .\r\n4 - درحالىكه بيمار غذاى گرم بخورد حرارت تنش افزايش مىيابد .\r\n5 - نبض درست و عادى مىزند ، امّا نوعى سفتى و نوعى كوچكى در آن احساس مىشود .\r\n6 - ساير نشانيهاى بيمارى تب دق را كه در آتيه شرح مىدهيم ، پديدار مىشوند .\r\nثانيا : اگر تب روزانه به تب دق تبديل نشده بود و به حالتى از تب تبديل شده بود كه از جنس تبهاى خونى است و در اصطلاح اطباء سونوخس نام دارد و عفونى نيست ، نشانيهايش از قرار زيرند :\r\n1 - رگهاى اندام بيمار در حالت پرشدگى از خونند .\r\n2 - حرارت تن بيمار بيش از حد متوقع و پياپى در افزايش است .\r\n3 - صورت و چهرهء بيمار باد كرده است .\r\nاگر تب روزانه به تب عفونى - هر نوع از تبهاى عفونى - تبديل شود ، نشانيهايش از اين قرارند :\r\n1 - تير كشيدن و چندش پديد آيد .\r\n2 - نبض متفاوت و مختلف است و كوچك مىزند و فشارى مىشود .\r\n3 - حرارت بدن همراه گزش است و خشك است .\r\n4 - روىآورهاى تب شدّت مىيابند .\r\n\r\n","description":"","footnote":"","page_name":" 19 ","page_number":41},
  {"content":"\r\n\r\n5 - ادرار بيمار ممكن است به همان حالت رسايى پيشينه بماند ، امّا اگر تب روزانه به تب عفونى تبديل شود و اكثرا علامت پختگى و رسائى در ادرار پديدار نيست .\r\n\r\nفصل ششم علاج تب روزانه به‌طور كلى\r\nبراى كسانى كه به تب روزانه مبتلا هستند بايد غذا را جزئى از معالجه و بلكه جزئى مهم از معالجه بدانند . غذاهايى بخورند كه خوب و در عين حال زودهضم باشد . بايد دانست كه تب‌دار بيمار است و بيمار يعنى آسيب‌ديده و نياز به غذا دارد و تا امكان هست بايد خوب تغذيه شود .\r\nليكن در بعضى حالات استثناهايى هست ؛ مثلا اگر تب سببش خستگى زياد است ، يا كسى از اثر غم و اندوه تب گرفته است ، يا از گرسنگى كشيدن تب دارد و كسانى كه مزاج مرارى دارند و خلط مرارى به حدّ زياد در تن آنها جمع است . مىتوانند تغذيه كردن را در حالت تب به تأخير اندازند و بعد از آرام شدن حالت تب غذاى لازم را بخورند .\r\nكسانى كه در سرآغاز ابتلا به نوبهء تب احساس چندش و تير كشيدن در بدن مىكنند ، مىتوانند و مانعى ندارد كه غذاى كامل سزاوار حالت تب را كمى به تأخير اندازند و در اين مدّت به تأخير انداختن غذاى لازم ، به خوردن لقمه‌هايى از نان اكتفا كنند و لقمهء نان را در آب يا شراب فرو كنند كه آن را زودتر نفوذ دهد و به اين خوراك كم مقدماتى خود را سرگرم سازند .\r\nاگر تب روزانه از اثر بندآمدنيها در درون است ، اگر داراى تب روزانه پوست سفت و محكم دارد ، و اگر بيمار تب‌زده از اثر درد ورم به تب روزانه مبتلا است ، نبايد غذاى لازم علاجى را به تأخير اندازند ، اما بايد غذاى هرچه لطيف‌تر بخورند . در غير اين حالات استثنائى - كه ذكر شدند - بهتر آن است اندازهء غذا را تا سر وقت پايين آمدن درجهء حرارت تب به تأخير اندازند .\r\nدر سرآغاز شروع تب نبايد بيمار را از خوردن آب سرد منع كرد ؛ زيرا كه در اين حالت سرآغاز تب ، بيمار نيروى خود را از دست نداده و بيم ناتوانى نمىرود و در اين حالت كه حرارت تب شروع مىشود ، آب سرد بهترين سردگردانندهء بدون زيان است . امّا اگر تشخيص دادى كه بيمار احساس ناتوانى در درون دارد ، يا هنوز حرارت در ساير بدن و همه اندامان منتشر شده است و يا تشخيص دادى كه تب از اثر بندآمدنهايى در بدن پديد آمده است ، بهتر آن است كه زياد آب سرد نخورد .\r\n\r\nحمام رفتن\r\nبايد حال و حالت تب بيمار را خوب بسنجى كه آيا حمام رفتن با مزاج بيمار و حالت تب روزانه‌اش سازگار است يا نه ؟\r\nاگر ديدى كه عرق كردن ، رطوبت دادن به بدن و متخلخل شدن بدن سفت بيمار نياز به حمام رفتن دارد ، بگذار تا نوبت تب به سر آيد و آنگاه به حمام برود . و اگر در مرحلهء دوم حالت تب -\r\n\r\n","description":"","footnote":"","page_name":" 20 ","page_number":42},
  {"content":"\r\n\r\nكه مرحلهء افزايش حرارت است - لازم ديدى كه بدن بيمار را سرد گردانى و او را به حمام بفرستى مانعى ندارد . اما اگر بيم آن برود كه از حمام رفتن بيمار ممكن است حالتى عفونى پيش آيد ، نبايد بگذارى به حمام برود .\r\nاگر كسى تب روزانه دارد و تب از اثر بندآمدنيهايى در بدن پديد آمده است ، نبايد به حمام برود كه ممكن است حمام سبب پيدايش نوعى بيمارى عفونى گردد .\r\nاگر كسى از لت انبانى و بسيارخوارى و هضم نكردن خوراك به تب روزانه گرفتار آمده است ، تا مسامهاى بدنش باز نشود و تا خوراك برهم تلمبار شده در معده پايين نيايد ، نبايد به حمام برود و آن هم در آخر كار يعنى بعد از دست برداشتن تب بايد حمام كند ؛ كه هرگاه مساماتش باز شدند و خوراك هضم نشدهء متراكم در معده پايين آمد به حمام برود ، نفع بيند .\r\nكسى كه زكام دارد و تب روزانه از اثر زكام است ، اگر تب سوزشى نباشد نبايد به حمام برود .\r\nبه‌طور كلّى كليهء بيماران تب روزانه - نوع تب هرچه باشد - نبايد در هواى گرم حمام زياد بمانند . بهتر آن است كه زود در آب گرم حمام فرو روند و چندانكه دلشان مىخواهد بمانند . امّا در اين حالت نيز استثناهايى هست : اگر تب‌دار پوست سفت شده و برهم آمده و متراكم دارد ، در هواى گرم حمام بماند تا عرق مىكند ، مانعى ندارد و بهره هم مىبيند .\r\n\r\nداروهاى ماليدنى بر اندام و تن بيمار\r\nاگر داروى ماليدنى يا پاشيدنى را استعمال كنند ممكن است مسامها را بند آورند ، و تب ناشى از بندآمدنيهاى واقع در رويه يا در اندرون را به درازا بكشانند ؛ پس بايد تب‌دار همين‌كه دارو را بر تن مىمالد يا مىپاشد ، جاى ماليدنى يا پاشيدنى را به خوبى ماساژ دهد ، و مسامها را باز كند و باز نگهدارد .\r\nاگر بيمار تب روزانه احساس رطوبت زياد كرد بايد در تحليل بردن مادهء رطوبى بكوشد و آن را از بين ببرد و اگر رطوبت احساس شده در بدن كم و اندك است بايد آن را برچيند و بخشكاند .\r\nپاكسازى بدن تنها براى آن عده از تب‌داران تب روزانه لازم و نافع است كه :\r\n1 - از پرشدگى اندامان درونى راه‌بندانهايى به وجود آمده و سبب تب شده است .\r\n2 - غذاى زياد در معده برهم تلمبار شده و سبب پيدايش تب روزانه شده است .\r\n3 - بيمار مبتلا به تب روزانه پوست سفت و محكم دارد و بدنش از خون و مواد آكنده است . در اين سه حالات تخليه به نفع بيماران تب روزانه است و در غير اين سه حالت از پاكسازى زيان بينند .\r\n\r\n","description":"","footnote":"","page_name":" 21 ","page_number":43},
  {"content":"\r\n\r\n\r\nفصل هفتم انواع تب روزانه\r\nتب روزانه انواع و اقسامى دارد ، كه به سه دستهء اصلى تقسيم مىشوند :\r\n1 - بعضى از حالات تب روزانه به حالت روانى و واكنشهاى درونى بيمار مربوط مىباشند .\r\n2 - برخى با بدن و حالات بدن بيمار سروكار داشته و ارتباط مستقيم با تن بيمار دارند .\r\n3 - قسمت سوم از خارج بدن سرچشمه مىگيرند .\r\nاينك توضيح و تفصيل هريك از اين سه قسمت اصلى در تب روزانه .\r\nانواع تبهاى روزانه‌اى كه با حالت و واكنشهاى روانى انسان پيوستگى محكم دارند ، از اين قرارند :\r\n1 - تب اندوهى . غم و اندوه . ممكن است از اثر غم و اندوه زياد انسان به تب روزانه مبتلا شود .\r\n2 - سبب اهتمامى يعنى كسى به چيز مخصوصى بسيار اهميت مىدهد و دربارهء آن نگران است و پيامدش ممكن است تب روزانه باشد كه اين حالت را تب همّى گوييم .\r\n3 - تب فكرى . كسى زياد فكر مىكند و از اثر خستگى ناشى از فكر كردن زياد به حالت تب روزانه مبتلا مىگردد .\r\n4 - تب خشمى . كسى بسيار خشمناك مىشود ؛ و اين حالت خشمناكى زياد بر بدنش تأثير بد مىگذارد كه پيامدش تب روزانه مىباشد .\r\n5 - تب بيخوابى . كسى كه بيش از حد طبيعى و لازم شب‌نشينى مىكند و بيخوابى مىكشد ، ممكن است با تب روزانه دست به گريبان شود .\r\n6 - تب خواب . كسى كه بيش از حد لازم و طبيعى مىخوابد ، از اثر خواب كسل‌كننده به تب مبتلا مىشود .\r\n7 - تب شادى . ممكن است كسى با خبر يا چيزى بسيار شادىآور برخورد كند و از شادى بيش از اندازه كه بر او دست مىدهد به حالتى از تب روزانه مبتلا شود .\r\n8 - تب بيم . گاهى شخصى از خبرى يا از برخوردى بسيار مىترسد و يكه مىخورد . اين ترس و بيم ناگهانى سبب تب روزانه مىشود .\r\n9 - تب خستگى . منظور در اينجا خستگى زياد جسمى است ، امّا خستگى به حدى است كه تأثير بر روان انسان دارد . تب روزانه از اثر واكنش روانى پديد مىآيد .\r\nحالات تب روزانه‌اى را كه در درجهء دوم آورديم و گفتيم مستقيما با بدن انسان در ارتباطند خود به دو دسته تقسيم مىشوند :\r\n1 - شدت كار و حركات انسان و برعكس آن يعنى بىكارى و بىحركتى آدمى .\r\n2 - قسمت دوم كه ارتباطى با كار و حركات ندارد .\r\nهر دو قسمت توضيح بيشترى مىخواهند .\r\nمنظور از شدت كار و حركات انسان و عكس آنها ، حالات زير است :\r\n1 - تب ناشى از خستگى زياد جسمى كه با خستگى روانى ذكر شده تفاوتهايى دارد .\r\n\r\n","description":"","footnote":"","page_name":" 22 ","page_number":44},
  {"content":"\r\n\r\n2 - تب از عكس خستگى جسمى يعنى تب از استراحت بيش از حد طبيعى و تنبلى پيشه كردن .\r\n3 - تب ناشى از تخليه و پاك‌سازيهاى بدن .\r\n4 - تب روزانهء ناشى از درد زياد كه در بدن احساس مىشود .\r\n5 - تب ناشى از حالت غش كردن كه بر انسان مىآيد ؛ زيرا غش كردن از اثر گرسنگى زياد يا تشنگى زياد ممكن است به تب روزانه بينجامد .\r\nتوضيح قسمت دوم كه گفتيم ابتلا به تب روزانه با كار و حركات ربطى ندارد چنين است :\r\n1 - ممكن است راه‌بندان و بندآمدگىهايى در بدن انسان رخ دهد كه سبب پيدايش تب روزانه گردد .\r\n2 - ممكن است انسان غذا را در معده برهم انبار كرده باشد و غذا از هضم شدن ابا كند و تب روزانه رخ دهد .\r\n3 - ممكن است ورم يا دمل در بدن انسان ايجاد شود و عكس العمل بدن به صورت تب روزانه خودنمايى كند .\r\n4 - ممكن است از زبرى و چرك و كثافت پوست بدن ، تب روزانه سر برآورد .\r\nحال به قسمت سوم سببهاى اساسى كه تب روزانه را به انسان هديه مىدهند بپردازيم كه آن هم چند حالت است :\r\n1 - تب روزانه از اثر آفتاب‌زدگى و سوزش گرماى آفتاب كه آن را تب گرمايى ناميم .\r\n2 - تب روزانه ناشى از سرماى شديد كه پوست بدن را مىخشكاند و سفت مىكند .\r\n3 - تب ناشى از شست‌وشوى بدن وسيلهء آبهاى سفت گردانندهء پوست بدن « 1 » .\r\nبگذار يكايك اين حالتها را همراه نشانيهاى هر حالت و علاج هريك از آنها به تفصيل بيان كنيم :\r\n\r\nفصل هشتم تب اندوهى « 2 »\r\nگاهى رخ مىدهد كه انسان در نهايت حالت حزن و اندوه است ، در نتيجهء آن روان به سوى داخل تن به حركت درمىآيد و در اندرون خود را حبس مىكند و با حالتى از گرمى روبرو مىشود ، و بدن بيمار را تب در بر مىگيرد .\r\n\r\n\r\n","description":"","footnote":"\r\n( 1 ) - شيخ الرئيس در اين رده‌بنديهاى تب روزانه و سببهاى آن ، تب ناشى از شراب‌خوارى و تب ناشى از نوع غذا را ذكر نفرموده ، امّا وقتى به علاج حالات جداگانه مىپردازد اين دو حالت را نيز بيان مىكند - م .\r\n( 2 ) - انواع تب روزانه را در فصل هفتم ديديم . درحالىكه اينجا شرح هريك از اين تقسيمات نيز تحت عنوان فصل آورده شده‌اند . در كتاب اين قبيل ناهماهنگىها گاهگاهى به چشم مىآيد كه به دليل حفظ امانت در ترجمه و نقل دقيق تأليف ، از حكّ و اصلاح آن گذشتيم - و .\r\n","page_name":" 23 ","page_number":45},
  {"content":"\r\n\r\n\r\nنشانيها\r\n1 - ادرار بيمار گرم آتشين و داراى شدت وحدت است و خود بيمار كه در حالت چنين تبى به خشك‌مزاجى شديد مبتلا مىشود شدت و فشار ادرارش را احساس مىكند .\r\n2 - چشم بيمار در حالت تب مايل به برهم نهادن است و گود رفته و اين گودرفتگى چشم از اثر تحليل رفتن مواد در بدن است . حركات چشم آرامتر از حالت طبيعى است و نوعى سستى در آن احساس مىشود .\r\n3 - از آنجا كه حرارت به ژرفا راه يافته است و رويهء جسم را رها كرده ، رنگ رخسارهء بيمار به زرد متمايل است .\r\n4 - نبض كوچك و ناتوان‌تر از نبض طبيعى است و ممكن است كمى به سختى و سفتى ميلان كند .\r\n\r\nعلاج تب اندوهى\r\nكسى كه از اثر غم و اندوه به تب روزانه مبتلا مىشود ، بايد در علاج خود دستورات زير را به كار ببرد :\r\n1 - چندانكه مىتواند در آبزن نشيند و تن‌شويى كند .\r\n2 - به حمام برود امّا در هواى حمام دير نكند ، خود را به آب گرم حمام برساند و تن‌شويى كند .\r\n3 - وسيلهء روغن جسم خود را ماساژ دهد - روغن‌مالى از حمام مفيدتر است .\r\n4 - چيزهاى شادكننده و عطرهاى سردمزاج سردىبخش استعمال كند .\r\n5 - لعابها ، افشره‌ها و آبهاى خوب سردىبخش به سينه بپاشد و بر سينه بگذارد .\r\n6 - شراب را با بيش از يك برابرش آب مخلوط كند و بخورد - كه بهترين علاج است .\r\n\r\nفصل نهم تب همّى يا اهتمامى\r\nگاهى رخ مىدهد كسى از فرط علاقه‌اى كه به چيزى دارد ، به اندازه‌اى در بند آن است و درباره‌اش نگران است كه روان از اثر اين اهتمام و نگرانى زياد به حركت درمىآيد و گرم مىشود و بدن را گرم مىسازد و به تب روزانه مىانجامد .\r\n\r\nنشانيها\r\nنشانيهاى تب اهتمامى با نشانيهاى تب اندوهى تقريبا يكى هستند ، تنها فرقى كه بين اين دو حالت هست همين است كه چشم تب‌زدهء اهتمامى با اينكه گود رفته و سببش تحليل رفتن است ، حركاتش نسبت به حركات چشم تب‌دار اندوهى رو به خارج است ، نه مانند حالت چشم تب‌زدهء غمى - كه آرام و سست و مايل به برهم نهادن است . نبض تب‌زدهء اهتمامى مانند نبض تب‌زدهء\r\n\r\n","description":"","footnote":"","page_name":" 24 ","page_number":46},
  {"content":"\r\n\r\nاندوهى سست و پايين نيست و حتى اگر ناتوان هم باشد تا اندازه‌اى بلندتر است .\r\nعلاجش همان علاج تب‌زدهء اندوهى است .\r\n\r\nفصل دهم تب فكرى\r\nگاهى رخ مىدهد كه انسانى از بس فكر كه مىكند و در بحر فكر غوطه مىخورد به تب روزانه مبتلا مىشود .\r\nحالات تب‌زدهء فكرى بسيار شبيه حالات تب‌زدهء اندوهى و تب كردهء اهتمامى است . تنها فرقى كه در ميان باشد اين است كه : حركت چشمان تب‌زدهء فكرى در حالت طبيعى هستند ، نه مايل به برهم نهادن‌اند و نه حركت غير طبيعى به سوى خارج دارند و باز چنان مىنمايد كه چشم تمايل به گودى دارد .\r\nنبض بيمار تفاوت دارد ؛ گاهى بلند و گاهى پست مىزند و اكثرا در حالت طبيعى و درست است .\r\nرخسارهء بيمار تب كردهء فكرى مايل به زردى است .\r\nعلاجش همان علاج بيمار تب‌كردهء اهتمامى است .\r\n\r\nفصل يازدهم تب خشمناكى\r\nرخ مىدهد كه كسى به حالت بسيار خشمگين درمىآيد ، خشم بيش از حد او بر روانش تأثير مىگذارد . روان مشتعل مىشود و تب سراسر بدنش را فرامىگيرد .\r\n\r\nنشانيها\r\n1 - اگر بيمار همراه خشم و غضبى كه بر او مستولى شده است در عين حال نترسيده و يكه نخورده باشد ، رنگ رخساره‌اش در اثناى نوبت تب سرخ مىشود .\r\n2 - اگر همراه خشمگين شدن ترسيده و يكه خورده باشد ، رنگ رخساره زرد مىشود .\r\n3 - رخساره باد مىكند و شبيه رخسارهء تب‌زده‌اى مىشود كه از اثر بيخوابى تب گرفته است .\r\n4 - چشمان بيمار در حالت تب برجسته و سرخرنگ مىشوند ؛ زيرا روان در چنين حالتى رو به رويهء بدن مىآرد .\r\nممكن است بعضى از تب‌زدگان خشمى از حركت خلط در درون يا از ناتوانى مزاج به نوعى لرزش گرفتار آيند و در اثناى نوبهء تب بلرزند .\r\n5 - ادرار بيمار شديد و فشارى و سرخ‌رنگ است و اندكى - آن هم بسيار كم - نوعى درخشندگى\r\n\r\n","description":"","footnote":"","page_name":" 25 ","page_number":47},
  {"content":"\r\n\r\nدارد و بيمار شدت ادرار را احساس مىكند .\r\n6 - نبض بيمار تب‌كردهء خشم ستبر ، پر و مالامال ، بلند و پياپى مىزند .\r\n\r\nعلاج\r\nمعالجهء تب‌كردگان از اثر خشم دستوراتى دارد كه بايد اجرا شوند و از قرار زيرند :\r\n1 - تا ممكن است بايد در آرامش باشند و خشم را از ياد ببرند .\r\n2 - بايد آنها را به وسايلى دلخوش‌كننده سرگرم ساخت ، مثلا : داستانهاى خنده‌آور و موسيقى جان‌پرور .\r\n3 - بازيها و چيزهاى تماشايى شگفت‌آور در علاج بيمار بسيار تأثير بخشند .\r\n4 - بايد به حمام بروند و با آب ولرم - نه زياد گرم - تن‌شويى كنند .\r\n5 - تن را بارها با روغن زياد بيندايند كه روغن‌اندايى تن از آب گرم مفيدتر است .\r\n6 - غذاى بيماران تب كردهء خشم ، بايد غذاى سردىآور و رطوبت‌بخش باشد .\r\n7 - به هيچ وجه نبايد شراب بخورند و نبايد به شراب نزديك بشوند .\r\n\r\nفصل دوازدهم تب روزانه از بىخوابى\r\nممكن است كسى كه بسيار بىخوابى كشيده است ، به تب روزانه گرفتار آيد . نشانيهايش از اين قرارند :\r\n1 - بىخوابى كشيدن و شب بيدار بودن خارج از حالت طبيعى و لازم بيمار - كه قبل از تب بوده - يكى از شهود است .\r\n2 - از تحليل رفتنى كه براى بيمار رخ داده است ، پلكهاى چشم سنگينى مىكنند و تقريبا باز نمىشوند يا به زحمت باز مىشوند .\r\n3 - چشم گود رفته است .\r\n4 - از اثر تباه شدن غذاى بيمار كه از بىخوابى كشيدن زياد فاسد گشته و نيز از اثر بخارهايى كه ناشى از بىخوابى هستند ، پلك چشم بيمار برانگيخته مىشود .\r\n5 - از آنجا كه از اثر بىخوابى كشيدن زياد خوراك هضم نشده است ، ادرار بيمار بدرنگ است و تيرگى دارد .\r\n6 - نبض بيمار ناتوان است .\r\n7 - رنگ رخساره زرد است كه آن هم سببش بدهضمى بيمار است .\r\n8 - رخسارهء بيمار باد كرده و برانگيخته است ، كه سببش سوء هضم ناشى از بىخوابى زياد كشيدن است . همراه سرخ‌رنگى زردى در رخسار بيمار نيست - چنان كه در تب ناشى از خشم مشاهده مىشود .\r\n\r\n","description":"","footnote":"","page_name":" 26 ","page_number":48},
  {"content":"\r\n\r\n\r\nعلاج\r\nعلاج تب روزانهء ناشى از بىخوابى ، داروهاى تناولى لازم ندارد و مىتوان از علاجهاى زير آن را شفا داد :\r\n1 - بيمار تب‌زده در سكون و آرامش كامل قرار گيرد .\r\n2 - كوشش كند كه بخوابد و تلافى بىخوابى را بكند .\r\n3 - مايعات سردىبخش و رطوبت‌زا بر سرش بپاشند .\r\n4 - در حمام آب‌تنى كنند .\r\n5 - غذاهاى خوب كيموس بخورند .\r\n6 - با داروهاى ماليدنى رطوبت‌بخش تن خود را بيندايند .\r\n7 - مشروط بر اينكه سردرد نداشته باشند ، تا مىتوانند شراب بخورند و باكى نداشته باشند ، كه شراب در اين حالت مفيدترين علاج است .\r\n\r\nفصل سيزدهم تب خواب و تنبلى\r\nوقتى انسان بيدار و در حركت است ، بخارهايى از روان مىپراكنند . امّا اگر انسان بسيار بيشتر از حالت طبيعى و لازم خوابيد يا زياد استراحت كرد و به حركت كردن تن در نداد ، بخار از روان تحليل نمىرود ؛ روان از بخارى كه راه تحليل رفتن و پراكنده شدن ندارد گرم مىشود و گرم شدن روان گرم شدن سراسر جسم است و تب روزانهء ناشى از خواب‌آلودگى و تنبلى پديد مىآيد .\r\n\r\nنشانيها\r\n1 - اگر قبل از گرفتار آمدن به تب انسان تب‌زده بسيار مىخوابيد و هيچ كار و حركتى نمىكرد ، و بويژه اگر از قديم و نديم در اين خواب‌آلودگى و تنبلى نبوده است و بدان عادت نداشته است و اين حالت بر او عارض شده است ، درمىيابى كه تب ، ناشى از تنبلى و خوش‌خوابى است .\r\n2 - تن بيمار پر از بخار شده كه بيرون نرفته است و اين پرى از بخار را از گرفتن نبض مىتوانى دريابى !\r\n\r\nعلاج\r\n1 - بايد اين تب‌زدهء خوشخواب تنبل‌باشى را به حمام برد و در هواى حمام نگهداشت تا خوب عرق مىكند . سپس با آب گرم آب‌تنى كند ، امّا نه به حد زياد و نه بسيار كم . در حد ميانگين آب‌تنى كند .\r\n2 - غذاى كم بخورد ، و آنچه كه مىخورد سردىبخش و رطوبت‌زا باشد .\r\n\r\n","description":"","footnote":"","page_name":" 27 ","page_number":49},
  {"content":"\r\n\r\n3 - در حدّ ميانگين ورزش كند .\r\n4 - بهتر است از شرابخوارى دورى جويد .\r\n\r\nفصل چهاردهم تب شادى\r\nممكن است كسى از شادى بيش از حد به نوعى تب روزانه گرفتار آيد ، درست مثل اينكه از خشم زياد از حد تب روزانه پيدا مىشود .\r\n\r\nنشانيها\r\nنشانيهاى تب شادى به نشانيهاى تب ناشى از خشمناكى شبيهند . تنها فرقى كه دارند اينكه :\r\nچشم بيمار تب‌زدهء شادى حكايت از شادى دل مىكند و برعكس چشم خشمناك تب‌زده حاكى از خشم است . نبض تب‌زده از شادى پياپى زدنش كمتر از حالت تب‌زدهء خشم است .\r\n\r\nعلاج\r\nعينا علاج تب كرده از خشمناكى را مىخواهد - كه آن را ذكر كرديم .\r\n\r\nفصل پانزدهم تب ترسيدن\r\nگاهى رخ مىدهد كه انسانى ناگهانى ترسيده و يكه خورده است و از اثر اين ترسيدن نابهنگام به تب مبتلا شده است . حالت تبى كه از اثر ترسيدن ناگهانى پديد مىآيد به همان حالت تب شبيه است كه از غم آيد . اما اگر تب ناشى از حالت ترسيدن ناگهانى و يكه خوردن را با تب ناشى از شادى و خشم مقابله كنيم ، حالات اين يكى با آن دو درست در مقابل هم قرار دارند ؛ زيرا در به وجود آوردن تب ناشى از ترس ، روان به سوى درون حركت مىكند و حالش حال به وجود آمدن تب ناشى از اندوه است ، امّا در به وجود آوردن تب ناشى از خشم و تب ناشى از شادى ، روان به سوى رويهء بدن به حركت درمىآيد .\r\nفرقى ديگرى نيز در اين ميان هست ، كه تب ناشى از ترس ناگهانى يك‌دفعه و فورى رخ مىدهد اما تب ناشى از خشمگينى و تب ناشى از غم به تدريج رخ مىدهند .\r\nخلاصه اين است : وقتى كه انسان ناگهانى مىترسد ممكن است فورا به تب گرفتار آيد ؛ زيرا روان در حالت ترس به سوى داخل مىرود .\r\n\r\n","description":"","footnote":"","page_name":" 28 ","page_number":50},
  {"content":"\r\n\r\n\r\nنشانيها\r\nتب‌كرده‌اى كه از ترسيدن ناگهانى و يكه خوردن تب كرده است ، همان نشانيهاى تب ناشى از اندوه را دارد . تنها اختلاف و تفاوت در نبض و چشم است ؛ نبض ترسيدهء تب كرده شديدتر و تندتر از نبض تب كرده از اثر غم و اندوه است .\r\nچشم نيز حكايت از ترس مىكند كه بر تو آشكار است و با چشم تب كرده از غم فرق دارد .\r\n\r\nعلاج\r\nعلاج حالت تب‌كرده از ترسيدن ناگهانى ، به علاج تب كرده از اثر اندوهگينى نزديك است .\r\nبايد كه ترس و واهمه را از دلش بيرون كنند ، مژده‌هاى خوب به وى بدهند . خوردن شراب به نفع اين تب‌زدگان ترسيده است .\r\n\r\nفصل شانزدهم تب خستگى\r\nممكن است انسان از خسته شدن زياد تاب و توانش بكاهد و با تب روزانه روبرو شود . ممكن است كار خسته شدن به جائى برسد و روان را چنان مشتعل سازد كه انسان را و تن را از كنش لازم بازدارد . زيان تب ناشى از خستگى آسيبى است كه بر روان مستقر و روان زندگى اثر مىگذارد .\r\n\r\nنشانيها\r\n1 - خسته شدن زياد از حدّ بيمار تب‌زده قبل از مبتلا شدن به تب ، گواهى است بر وجود تب ناشى از خستگى .\r\n2 - بند استخوانهاى ( مفاصل ) شخص تب كرده از ساير اندامان گرم‌شدهء تن گرم‌ترند .\r\n3 - در لمس كردن و معاينه كردن با دست خستگى و پيامدهاى خستگى را مشاهده مىكنى .\r\n4 - بدن بيمار خشك است .\r\n5 - اگر اندازهء خستگى كه سبب تب شده است بسيار زياد از حد نباشد و تب از خستگى ميانگين سرچشمه داشته باشد و اگر گرماى خشكاننده چيرگى نيافته باشد و همچنين اگر سرماى مانع عرق كردن در ميان نباشد ، ممكن است جسم بيمار تب‌كرده در مراحل پايانى نمناك شود .\r\n6 - اگر خستگى كه سبب تب شده است ، بسيار و از اندازهء متوقع بيشتر باشد ، كمتر رخ مىدهد كه بيمار در مراحل تب تنش نمين شود يا عرق كند .\r\n7 - ممكن است ريه نيز اثرپذير شده باشد و بيمار سرفهء خشك بكند .\r\n8 - نبض بيمار در حالت تب كوچك و ناتوان است و شايد كمى تمايل به سفتى و سختى داشته باشد .\r\n\r\n","description":"","footnote":"","page_name":" 29 ","page_number":51},
  {"content":"\r\n\r\n9 - ادرار بيمار زردرنگ گرم تندمزاج ، و كم‌مايه است . تندمزاجىاش از حركت است و كم‌مايگى از اثر تحليل رفتن در جسم .\r\n\r\nعلاج\r\nعلاج كسانى كه از اثر خستگى زياد به تب روزانه مبتلا شده‌اند دستورات آتى است كه بايد اجرا كنند :\r\n1 - آسودن و استراحت كامل كردن .\r\n2 - در آبزن نشستن و با آب گرم تن را شستشو دادن .\r\n3 - بعد از آب‌تنى با آب گرم تن را روغن ماليدن بويژه بايد بند استخوانها را روغن‌مالى كنند .\r\n4 - غذا بايد خوب كيموس باشد و چندانكه مىتوانند هضم كنند بخورند . گوشت جوجهء مرغ ، گوشت بزغاله ، گوشت ماهى رضراضى بخورند خوب است .\r\nچون از خستگى زياد و حالت تب توان جسميشان كاهش يافته است نبايد چندان بخورند .\r\nكه در زمان بهبودى مىخوردند و فكر كنند آنچه در زمان بهبودى هضم مىكردند در حالت بيمارى هم مىتوانند هضم كنند . بايد اين نكته را مراعات كنند و چندان بخورند كه يقين دارند هضم مىشود . كه بايد كمتر از آن باشد كه در زمان بهبود مىخوردند . پس كوشش كنند كه غذايشان مغذى باشد - كه سابقا آنها را ذكر كرديم ، و علاوه بر اين زردهء تخم نيم‌بند و بيضهء خروس برشته بخورند خوب است .\r\nبرخى از اطباء گويند تب‌زدهء ناشى از خستگى زياد بايد پرهيز و كم‌خوريش و غذاى لطيفش بيشتر از تب‌داران ديگر حالات مراعات شود ؛ كه در اين نظريه تيرشان به هدف نخورده و سخنشان درست نيست .\r\n5 - چندانكه ممكن است و دلشان مىخواهد ميوه‌هاى تر و تازه بخورند خوب است .\r\n6 - اگر سابقا عادت به شراب خوردن داشته‌اند ، شراب مخلوط با آب بخورند و زياد بخورند به نفع آنها است .\r\n7 - اگر سابقا عادت به شراب خوردن نداشته‌اند ، گلاب قند و امثال آن را زياد بخورند .\r\n8 - ماليدن روغن بر تن براى تب‌زدگان ناشى از خستگى لازم‌تر و مفيدتر از تب‌داران ديگر است ، بايد از اثر روغن بر تن ماليدن ، اندامان تن را و بويژه بند استخوانهاى خشكيده را رطوبت بخشند .\r\n9 - روغن بنفشه در علاج تب‌كردگان ناشى از خستگى - كه تن را بدان مالند - بهتر از هر روغنى است . بدن و بويژه سر ، گردن ، مهره‌هاى پشت و بند استخوانها را همگى با روغن چرب كنند .\r\nبويژه اين روغن‌مالى اگر بعد از آب‌تنى كردن با آب گرم صورت پذيرد بسيار بهتر است .\r\nروغن‌مالى ، اندامان كش رفته را انعطاف‌پذير كرده سخت‌شده‌ها را نرم مىكند .\r\n10 - بايد بر زيرانداز بلند نخوابند ، رختخواب بلند نباشد .\r\n11 - عطر به لباس خود بزنند و اطاق نشيمن معطر و خوش‌بو باشد . هرگاه ديدى كه باز نياز به\r\n\r\n","description":"","footnote":"","page_name":" 30 ","page_number":52},
  {"content":"\r\n\r\nتكرار حمام است ، حمام برود و دستوراتى را كه براى بعد از حمام كردن داده‌ايم باز تكرار شوند .\r\n\r\nفصل هفدهم تب ناشى از پاكسازى\r\nممكن است انسانى اسهال شود و از اثر اسهال اخلاط جمع شده در بدن به حركت افتند ؛ از اين حركت اسهالى و از اين درهم برهم شدن و لگام گسيختگى خلطهاى درونى ، روان زندگى بسيار خسته شود ، و بيش از اندازهء لازم به حركت درآيد و از اين همه حركت و خستگى گرم و مشتعل گردد و سبب گرم شدن سراسر بدن شود و در نتيجه تب روزانه به بار آيد .\r\nاسهال سبب تب ممكن است خود به خود نباشد و از تناول داروى اسهالى ايجاد شود .\r\nممكن است از رگ‌زنى و خون كشيدن از تن انسان حالت تب روى دهد ؛ كه رطوبت بخارها و مادهء خونى بخارها به مادهء مرارى دودى تبديل شده باشند .\r\n\r\nعلاج\r\n1 - قبل از هر چيز بايد با داروهاى سهل و آسان و با نرمش و لطافت حالت اسهالى را بند آورى - كه اين روشها و داروها را در بسيارى از بحثهاى سابق ياد گرفته‌اى ! -\r\n2 - بايد بيمار را وسيلهء تغذيهء مناسب نيروبخشى و چندانكه مىتواند هضم كند ، غذاهاى سردىبخش و رطوبت‌زا بخورد و چيزهاى يبوست‌آور با غذايش مخلوط باشد .\r\n3 - داروهاى گذاشتنى بر معدهء بيمار بگذار ! داروهاى ماليدنى پرمايه بر معده بيمار بينداى و دقت كن داروهاى ماليدنى و گذاشتنى گرم باشند ؛ هيچ‌گاه دارو را به سردى بر معده مگذار و ممال ! داروهاى گذاشتنى يا ماليدنى در اين حالت اگر سرد شوند سستى آورند و نيرو را تحليل مىبرند . مثلا پشم را در روغن سنبل رومى يا در روغنى سردمزاج‌تر از روغن سنبل رومى خيس كن و خوش‌بو ساز و با دست مچاله كن و بفشر تا روغن از آن جدا مىشود ، سپس بر قلب و بر كبد بيمار تب‌زده بگذار كه سردى به قلب و كبد ببخشد و مگذار پشم آغشته به روغن سرد شود .\r\n\r\nفصل هجدهم تب ناشى از درد\r\nممكن است پيدا شدن درد در سر ، چشم ، گوش ، مفاصل ، دست و پا و درد قولنج ، بواسير ، درد دندان و درد ناشى از دمل و غيره سبب گرمى و اشتعال روان شوند و تب به وجود آورند . اين حالت خود نمايانگر نشانى خودش است ؛ درد يكى از اندامان تو را بر سبب تب راهنمايى مىكند .\r\n\r\n","description":"","footnote":"","page_name":" 31 ","page_number":53},
  {"content":"\r\n\r\n\r\nعلاج\r\nبايد به علاج اندام دردمند پرداخت كه سبب تب را از بين ببرى - كه علاج درد هر اندامى را در بحث ويژه به آن اندام شرح داده‌ايم .\r\nبعد از معالجهء درد اندام و قطع كردن سبب تب ، علاجى را كه براى تب‌زده از اثر خستگى بيان كرديم به عمل آور ! و اگر بيم آن داشتى كه بيمار وقتى شراب بخورد درد اندام بازمىگردد ، شراب را از بيمار ممنوع كن !\r\n\r\nفصل نوزدهم تب پيامد غش كردن\r\nكسانى كه عادتا به غش كردن مبتلا مىشوند ، از آنجا كه در حالت غش حركات و جنبش روان به نابسامانى مىرسد ، ممكن است سبب گرم شدن روان شود و اين گرمى روان به تب دارندهء روان بينجامد . ممكن است حتى بعد از آنكه خطر غش كردن از بين مىرود ، بقيه‌اى از گرماى روىآور به روان و تن باقى بماند .\r\n\r\nنشانى تب غشى\r\n1 - تب ، بعد از غش كردن يا قريب به حالت غش كردن روى مىدهد .\r\n2 - تب‌دار به كلى از نيرو مىافتد و نشانيهاى ساير حالات تب غير از تب روزانه پديدار نيست .\r\n3 - نبض بيمار در حالت تب تفاوتهايى دارد . هرگاه چيرگى با سردى باشد ، نبض بسيار پايين مىآيد و ممكن است اصلا نزند . هرگاه گرماى بدن بسيار غلبه يابد نبض سريع مىزند و آشكار است و به نبض كسانى شبيه است كه از خشكى تن پژمرده شده‌اند . يعنى در سخت بودن شبيه نبض آنها است و چنان كه اشاره كرديم حال به حال مىشود و تغيير مىيابد .\r\n\r\nعلاج\r\n1 - بايد به علاج بيمارى غش بپردازى كه در بحث از غش كردن آمده است .\r\n2 - غذاى تب‌دار غشى بايد زودهضم ، خوب كيموس باشد - كه اين نوع غذاها را شناخته‌اى !\r\n3 - اگر مصلحت ديدى كه شراب بخورد ، بگذار بخورد ؛ مانعى ندارد و اهميتى به حالت گرمى تب مده !\r\n4 - اگر بيمار را از غش كردن نجات بخشيدى و تنها حالت تب ماند و بيمار به حالت پژمردگى درآمد ، خودت علاج اين حالت را مىدانى كه بايد تن بيمار را وسيلهء سردى بخشيدن و رطوبت دادن معالجه كرد .\r\n\r\n","description":"","footnote":"","page_name":" 32 ","page_number":54},
  {"content":"\r\n\r\n\r\nفصل بيستم تب گرسنگى\r\nاگر انسان به مدت زياد غذايى گير نياورد و بسيار گرسنه بماند ، ممكن است بخارهايى در بدن جمع شوند و شدت يابند و بدن را گرم كنند و تب روزانه رخ دهد .\r\n\r\nنشانى\r\nنبض تب‌زدهء گرسنگى ناتوان ، كوچك و شايد در بعضى اوقات متمايل به سخت باشد .\r\n\r\nعلاج\r\n1 - علاجش علاج رفع گرسنگى است ؛ بايد بيمار را سير كرد و شكمش را از عزا درآورد .\r\n2 - تا گرماى تب هست ، آبجو بر آتش جوشيده و سبزى بخورد .\r\n3 - بعد از رهايى از حالت تب ، غذاهاى نيروبخش و خوب بخورد .\r\n4 - به حمام برود ، آب ولرم بسيار بر سر بپاشد ، در آب ولرم بنشيند ، روغن بر تن بمالد - كه رطوبت به بدن بخشد - روغن مالشى بر بدن براى علاج تب‌كرده از گرسنگى اگر روغن بنفشه ، روغن گل و يا روغن كدو باشد خوب است .\r\n\r\nفصل بيست و يكم تب از تشنگى\r\nچنان كه ممكن است از اثر گرسنگى شديد انسان به تب مبتلا شود ، ممكن است از تشنگى كشيدن شديد نيز به تب گرفتار آيد . انسان ممكن است تشنگى زياد بر او يورش آورد و نتواند عطش خود را رفع كند ، كه در اين صورت ممكن است از يورش تشنگى بخارهايى در بدن گرم شوند و سبب تب روزانه گردند .\r\n\r\nعلاج\r\nبايد آب سرد نوش جان كند ، آب ميوه‌هاى سردمزاج و سردىبخش و بويژه آب انار بخورد . در آبزن نشيند و بدن را رطوبت بخشد و اگر ممكن است با آب سرد آب‌تنى كند كه بسيار خوب است .\r\n\r\nفصل بيست و دوم تب بندآمدنيها\r\nبندآمدنيهايى كه در بدن انسان سبب توليد تب روزانه مىشوند ، به چندين گروه تقسيم\r\n\r\n","description":"","footnote":"","page_name":" 33 ","page_number":55},
  {"content":"\r\n\r\nمىشوند كه از اين قرارند :\r\n1 - انسانى خود را نمىشويد ، چرك و كثافت سوراخهاى زير پوست بدنش را سد مىكند .\r\n2 - گرد و غبار ، سبب بند آمدن مسامهاى بدن مىشود .\r\n3 - گاهى سرما همين كار را مىكند ، پوست را سفت و خشك مىگرداند و مسامها را به هم مىآورد .\r\n4 - ممكن است آب‌تنى و شنا كردن در برخى آبهاى گيرنده سبب سفتى و خشك شدن پوست شود و مسامها سد شوند .\r\n5 - احتمال دارد كه تابش گرم آفتاب بر پوست اثر ناگوار بگذارد و خشك گرداند و سوراخهاى ريز به هم آيند .\r\nاين پنج حالت در يك رده بودند و ارتباط با پوست آدمى داشتند و مسألهء بند آمدن سوراخهاى زير پوست بود . ممكن است راه‌بندان در پرزه‌رگها ، جويرگها ، دهانهء رگها و در لوله‌رگهاى تن رخ دهد و تب روزانه مهمان ناخوانده شود .\r\nاگر گفتند تب روزانهء بندآمدنى ، منظور تب روزانهء اخير است كه بندآمدنى در رگها به وجود آمده است . در چنين حالتى تحليل رفتن موادى كه بايد تحليل برود كم است ، پرشدگى رگها در بدن و در نتيجه پرشدگى بدن به حالت غير طبيعى زياد مىشود ، مواد ريختنى حبس مىشوند و بيرون نمىريزند ، راه تنفس بر اندامان بسته و راه‌بندان و بن‌بستها ايجاد مىشوند ، بخار زياد در اندرون جمع مىآيد ، كه اين بخار گرم است و تحليل نمىرود و سبب توليد حرارت شديد در بدن مىشود .\r\nاين گرمى - كه از اثر بخار جمع آمده و غير قابل تحليل رفتن است - تنها در ناتوان‌ترين اندامان اثر مىكند و تب روزانه رخ مىدهد . منظور از اندامان ناتوان ، اندامان و رگهاى باريكند كه روان در آنها است .\r\nاگر اين گرماى شديد ناشى از جمع آمدن و حبس و تحليل نرفتن بخارها بر خون در جويرگهاى فراگيرندهء خون اثر بگذارد و خون را مشتعل سازد ، تبى رخ مىدهد كه آن را سونوخس ( تب خونى ) نامند - كه بعدا توضيح بيشترى در اين باره خواهيم داد .\r\nاين حالت تب ( سونوخس ) را مىتوان تب ناشى از خلط ناميد ؛ اما نشايد آن را در ردهء تبهاى عفونى قرار داد . بايد سبب تب سونوخس را مشتعل شدن و به جوش آمدن و گرم شدن خون و در نتيجه گرم شدن بدن دانست .\r\nاگر جمع آمدن و گرم شدن بخارهاى حبس شده از اثر بندآمدنيها و بسته شدن راه تنفس بر اندامان به بن‌بست رسيده به حدى رسيد كه عفونت به بار آورد و تنها به گرم كردن و مشتعل شدن خون اكتفا نكرد ، تبى كه از آن ناشى مىگردد ، تب عفونى ناميده مىشود .\r\n- چگونه راه‌بندانى و در چه حالتى سبب تب مىشود ؟\r\n1 - ممكن است هم خلط و هم خون بيش از اندازه و زياد و خارج از حالت طبيعى در بدن باشند و بخارى كه از اين مقدار زياد برمىخيزد عادتا زياد بوده و گرمايش زياد است و سبب تب\r\n\r\n","description":"","footnote":"","page_name":" 34 ","page_number":56},
  {"content":"\r\n\r\nمىشود .\r\n2 - ممكن است از بسيارى در اندازه نباشد ، بلكه خلط و خون سبب توليد تب - كه بند آمده است - غليظ و پرمايه و يا لزج و در راه گير كرده باشد .\r\n3 - ممكن است بلايى بر سر ابزار داخلى آمده باشد ، نه در مجراى آن . مثلا از سرما منقبض شده باشد ، يا ورمى پيدا شده و ابزار را زير فشار قرار داده يا چيزى بيگانه از حالت طبيعى از قبيل گوشت زياد و غيره روييده باشد و سبب راه‌بندان شده باشد - كه در سابق راجع به اينها بياناتى داشته‌ايم و بايد اينها را به ياد بياورى !\r\nاگر تب ناشى از بندآمدنيهاى درونى ، تب روزانه باشد كمتر رخ مىدهد كه به تب دق تبديل شود ؛ زيرا بدن انسان كه به تب روزانهء كذائى مبتلا مىشود ، بدنى است پر از ماده و بسيارى مادهء بخارزا تب را به وجود آورده است .\r\nدر تب روزانهء ناشى از بندآمدنيهاى درونى ، تشنگى ، التهاب تب و حرارت دست برندار پديدارند . ادرار بيمار در شيشهء آزمايشى رنگى ميان رنگ آتش و رنگ غبار مايل به سياهى دارد .\r\nتب روزانهء ناشى از بندآمدنيها بسيار شبيه تبهاى ناشى از خلط است و به زحمت مىتوان آنها را از هم تشخيص داد .\r\nتب روزانهء ناشى از بندآمدنيهاى درونى ممكن است تا سه روز و بيشتر از سه روز دوام كند .\r\nاين در صورتى است كه بندآمدگى درونيى كه سبب تب روزانه شده است بسيار شديد بوده و مواد سدشده بسيار باشد ، و بندآمدنى در داخل اندام روى داده باشد ، نه اينكه عاملى خارجى آن را غليظ و پرمايه و سفت گردانيده باشد .\r\nاگر بندآمدنى كم و بن‌بست كم است ، تب روزانهء ناشى از آن ديرى نمىپايد و به سرعت نوبت تب خاتمه مىيابد . البته اين نيز در شرايطى است كه اشتباهى در معالجه رخ ندهد .\r\nتب روزانهء ناشى از بندآمدنيهاى درونى - كه حالتى از حالات تب روزانه است - ممكن است بعد از دست برداشتن باز پس از مدتى برگردد ؛ زيرا سبب اصلى توليد تب - كه راه‌بندان باشد - از بين نرفته و به حالتى درمىآيد كه گويى تب نوبه است و نوبتهايى دارد .\r\nبارها و بارها رخ مىدهد كه تب روزانهء ناشى از بندآمدنيها سبب سردى و لرزش و چندش در تن بيمار شود ؛ كه اين حالت اگر پيدا شد گزارش از آن دارد كه به تب عفونى تبديل شده است .\r\nاگر در علاج تب ناشى از بندآمدنيها رگ زدن را مصلحت ديدى رگ بزن ! و اگر بعد از رگ زدن درد و آزار در طرف چپ بدن پديد آمد ، حتما بايد رگ زدن را دوباره كنى . و بويژه اين دوباره كردن رگ‌زنى به شرطى كه تب آرام گيرد ولى احساس درد و آزار در طرف چپ بدن همچنان باقى باشد ، بسيار لازم است .\r\n\r\nنشانيها\r\nاگر تب روزانه رخ داد و سبب قبلى و سابق آشكار نبود و مرحلهء پايين آمدن درجهء تب به درازا\r\n\r\n","description":"","footnote":"","page_name":" 35 ","page_number":57},
  {"content":"\r\n\r\nكشيد ، حدس بزن كه تب روزانهء پيدا شده سببش بندآمدنيها است . بويژه اگر در حال پايين آمدن درجهء تب بيمار هيچ عرق نكرد و رطوبتى بر بدنش ننشست بدان ! كه حتما سبب تب بندآمدنيهاى درونى است .\r\nنشانيهاى ديگر نيز هستند كه حدس و گمان را به يقين تبديل مىكنند و از اين قرارند :\r\n1 - اگر نشانيهاى پرشدگى در بدن بيمار خودنمايى مىكنند ،\r\n2 - اگر بيمار تن پرخون دارد و پرخونى بدنش بر تو آشكار است و مىدانى كه بدن بيمار خون بسيار توليد مىكند ،\r\n3 - اگر بيمار داراى خلط غليظ و لزج است ،\r\n4 - و اگر بندآمدنى سببش خلط غليظ و يا خلط لزج و يا خلط غليظ و لزج است ، نشانيهاى هر دو حالت معلومند ، كه بدن باد كرده نيست ، تير كشيدن و كش رفتن بدن وجود ندارد ، رخساره سرخ رنگ نشده و خلاصه علامتهاى پر شدن زياد از خون در ميان نيست . اما اگر مسأله مربوط به غلظت و لزجى خلط جمع آمده در درون نيست كه سبب راه‌بندان شده باشد ، بلكه بسيارى ماده است و پرشدگى مجراها از مادهء به وجودآورندهء بندآمدنيها است ، بادكردگى ، كشيدگى ، عرق‌ريزى زياد ، سرخى رنگ چهره و غيره - كه در بدن آشكار مىشوند - تو را رهنمونى مىكنند .\r\n5 - اگر بندآمدنى درونى بسيار زياد و به افراط باشد ، نبض بيمار كوچك مىزند .\r\n6 - اگر بسيار بيشتر از حد متوقع نباشد ، ممكن است نبض كوچك نشود . و احتمال دارد كه كوچك شود .\r\n\r\nعلاج\r\nاگر تشخيص دادى كه تب روزانه از اثر بسيار جمع شدن خلط و پرشدگى اندامان درونى است ، حتما بايد به رگ‌زنى و پاكسازى بيمار همت گمارى ! و اگر رگ نزدى و حالت تب خود به خود دست برداشت ، چه بهتر .\r\nاگر در حال رگ زدن تن بيمار را تب در بر گرفت ، رگ زدن را متوقف كن ! مگر اينكه ناگزير از رگ زدن باشى .\r\nرگ زدن ممكن است سبب شود كه خلط را به جريان اندازد و خلطها را درهم بياميزد . پس اگر ممكن است رگ زدن را به كار مگير ! اما اگر هيچ چاره‌اى جز رگ زدن نبود ، نبايد رگ‌زنى و پاكسازى را به تأخير اندازى . بعد از پاكسازى لازم وسايلى را به كار گير كه بندآمده‌ها را باز كند و داخل لوله رگها را لاروبى و پاكسازى كند .\r\nبه ياد داشته باش ! قبل از پاكسازى لازم به باز كردن بندآمده و پاك نمودن مجراها اقدام مكن ؛ زيرا ممكن است خلطهايى كه هنوز پاكسازى نشده‌اند يكباره جذب شوند و به برخى از مجراهاى ميان رگها راه يابند و در آنجا چنگ بزنند و از بيرون آمدن ابا كنند ؛ كه در اين حالت خطر زياد است و ممكن است اگر خلط لگام گسيخته غليظ باشد ، راه‌بندانهاى ديگرى ايجاد\r\n\r\n","description":"","footnote":"","page_name":" 36 ","page_number":58},
  {"content":"\r\n\r\nكند . بويژه اگر مجراى رفت و آمد خلط در سرشت تنگ آفريده شده باشد ، كه بلا حتمى مىشود . ليكن اگر قبل از شروع به باز كردن بندآمده‌ها و پاك كردن مجارى ، رگ‌زدى و پاكسازى به عمل آوردى ، مواد نابابى كه در درون حبس شده‌اند و سبب تب گشته‌اند به بيرون ريخته مىشوند و پاكسازى نمىگذارد تب روزانهء ساده به تب عفونى تبديل شود ؛ زيرا اگر چنين مواد در درون باقى بمانند و پاكسازى نشوند ، ممكن است حالت تب را به حدى برسانند كه بيمار به غش كردن نزديك شود و در آن حالت تب روزانه تب عفونى گردد .\r\nاگر تشخيص دادى كه سبب تب بسيارى خلط جمع آمده نيست بلكه غلظت و لزجى آن است كه سبب تب شده ، ممكن است نياز به رگ زدن و استفراغ زياد نباشد و ممكن است بتوانى وسيلهء باز كردن بندآمده را به كار برى و شرّ تب را از ميان بردارى .\r\nبراى باز كردن بندآمده‌هاى درونى غذاها و داروهايى هستند كه زداينده‌اند و كار بازگشايى را انجام مىدهند . از آنجا كه بيمارى عبارت از تب و گرم شدن تن است ، نبايد به غذا يا داروى زدايندهء گرمىبخش گرم‌مزاج توسل جويى .\r\nبراى بازگشائى بندآمدنيهاى موجود در تن تب‌دار داروها و غذاهاى زير خوبند :\r\nاسكنجبين ساده ، اسكنجبين همراه بزرها ، آب كاسنى و آب رازيانه . غذاهاى سازگار و مناسب از قبيل : آبجوى بر آتش جوشيده و شكر خوبند . شكر با اينكه از ردهء غذاها به شمار مىآيد خاصيت باز كردن بندآمده و زدايندگى دارد . پس اگر شكر همراه آبجو جوشيده بر آتش باشد مانعى ندارد .\r\nاگر ديدى كه حتما بايد بيمار را اول پاكسازى كنى و بعد به بازگشايى بندآمده‌ها مشغول شوى ، بعد از پاكسازى لازم و استعمال وسايل پاكسازى بيمار را معاينه كن ! ببين آيا حالت تب سست شده و كاهش يافته است ؟ آيا نوبه‌اى كه بعد از نوبهء اول مىآيد از نوبهء قبلى كم‌شدت‌تر است ؟ ادرار را معاينه كن ! آيا آثار پختگى در آن هست ؟ نبض را معاينه كن ! اگر نبض دلالت بر عفونت مادهء توليد تب نكرد ، بر اين علاج مستمر باش و در روز سوم بيمار را بعد از نوبت تب به حمام بفرست ، و در انتظار نوبهء بعدى مدت پنج ساعت در حمام بماند كه بدنش به سستى لازم دست يابد .\r\nداروهايى بر بدنش بمال و ماساژ ده كه در زدايندگى ميانگين باشند . مثلا داروى ماليدنى و همراه ماساژ آرد باقلى ، آرد گاودانه ، آرد بيخ سوسن ، آرد بيخ زراوند - كه با كمى عسل و آب مخلوط باشند .\r\nاگر ديدى كه بيمى از استعمالش نمىرود و نياز به داروى قوىتر داشتى ، كف بورك را بر بدنش بمال و ماساژ ده !\r\nاگر احساسى كردى كه در حمام ماندنش چيزى از مزاج طبيعى بيمار را تغيير داد ، يا لرزش و چندشى بر بيمار حكمفرما شد ، فورا بدون درنگ بيمار را از حمام خارج كن ! كه در اين صورت معلوم مىشود اين راه‌بندان از آن راه‌بندانها نيست كه حمام بتواند آن را باز كند . و همين‌كه بيمار از حمام بيرون آمد ، تا از نيامدن نوبت تب اطمينان حاصل نكند نبايد غذا بخورد و\r\n\r\n","description":"","footnote":"","page_name":" 37 ","page_number":59},
  {"content":"\r\n\r\nنبايد چيزى بنوشد . اگر ناگزير بودى كه غذا به بيمار بدهى ، غذايى بده كه زيانى براى تب‌دار در بر نداشته باشد . مثلا آبجو كم‌مايه و رقيق كه آبش زياد و جو كم باشد و زياد بر آتش پخته باشد و با كرفس پخته باشد ، بخورد .\r\nاگر بعد از حمام كردن اول و بيرون آمدن از حمام نوبت تب به سراغش نيامد و اگر خودش آرزو كرد باز به حمام برود بد نيست و غذا را تجويز كن كه بخورد .\r\nاگر نوبهء دوم از نوبت اول كم‌شدت‌تر بود و ادرار بيمار بر مرام و خوب بود ، بدان ! كه علاج صحيح است و بندآمدنى كم بوده و هيچ جاى نگرانى نيست .\r\nهرگاه حالت تب رخت بربست ، باز علاجهايى را كه سابق به كار مىبردى به كار ببر و غذاهاى سازگار تجويز كن كه بخورد .\r\nاگر با اين علاجها ديدى كه نوبت دوم تب كاملا شبيه نوبت اول است و كاهش نيافته يا نوبت دوم شديدتر از نوبت اول است و ادرار بيمار بسيار خوشنودكننده و بر مرام نيست ، بدان ! كه تب سببش عفونى شدن است و بايد علاج تب عفونى را استعمال كنى - كه آن را بعدا شرح خواهيم داد .\r\n\r\nفصل بيست و سوم تب لت انبانى و پرخوارگى\r\nگاهى ممكن است زياده‌روى در خوراك و لت انبانى و تلمبار كردن غذا در معده سبب تب شود ، كه اين نوع تب ناشى از پرخورى بدون رويه را ضمن تبهاى روزانه به شمار مىآوريم .\r\nخوراك در معده برهم انباشته است و هضم نمىشود و بيرون نمىريزد ، بخارهايى از اين خوراك كه برهم انباشته برمىخيزد . اين بخارها بد و ناپسند و گرمند و بر روان تأثير مىگذارند و روان را مشتعل مىسازند ؛ روان تن را گرم مىكند و تب به وجود مىآيد . و بويژه اگر لت انبانى و برهم انبار شدن خوراك در بدن كسانى رخ دهد كه مزاج مرارى چيره دارند و يا كسانى كه مسامهاى گشاد ندارند ؛ كه اكثر مواد ريختنى در چنين بدنى به بخار دودى تبديل مىشود و چنين مبتلايانى به تب ناشى از پرخورى ، آروغ ترش كمتر دارند .\r\nاكثرا كسانى كه از اثر پرخورى و انبار كردن خوراك در معده به تب مربوطه‌اش گرفتار مىآيند ، كه با وجود شكم آكنده از خوراك به ورزش مىپردازند ، حركات زياد مىكنند ، در آفتاب مىمانند ، با شكم پر و آكنده به حمام مىروند كه در نتيجه بخار دودى هرچه بيشتر در آنها پديد مىآيد و سبب اصلى توليد تب مىشود .\r\nاگر شخص لت انبان و پرخور و خوراك هضم نشده ، درد گزشى يا هر دردى داشته باشد و بويژه در درون خود احساس درد كند ، بيشتر از ديگران آمادگى ابتلا به تب دارد .\r\nاگر كسى كه به درد پرشدگى معده گرفتار است كمتر رخ مىدهد كه تب از مادهء توليد آروغ ترش باشد و اگر احيانا با وجود آروغ ترش تب گرفت تبش سبك و ناتوان است و بلكه مىتوان\r\n\r\n","description":"","footnote":"","page_name":" 38 ","page_number":60},
  {"content":"\r\n\r\nگفت كه تب با آروغ ترش همراه نمىباشد . و احيانا اگر همراه آروغ ترش بود گمان مىرود كه سبب تب لت انبانى نيست و بايد سببى ديگر در كار باشد .\r\nكسانى كه از اثر متراكم شدن خوراك در معده به تب گرفتار مىآيند ، اگر شكمشان كار كند و نرم باشد ، بسيار بهره بينند و ممكن است تب به كلى از بين برود ؛ زيرا زايده‌هاى دودى بخار يا بخار دودى كاهش مىيابد .\r\nكسانى كه از اثر شكم‌انبارى به تب گرفتار شده‌اند يكى از دو حالت زير را دارند : يا شكم روان دارند و يا قبض ، كه علاج اين دو حالت از هم جدا است .\r\nاگر كسى كه به سبب تراكم غذاى بيش از حد در معده به تب مبتلا شده است ، شكمش نرم است و دوبار يا سه بار شكمش كار كند و سپس از كار دست بردارد ، تو كارى كن كه او را بيشتر اسهال دهى .\r\nممكن است گاهى تب ناشى از پرخورى و گير كردن خوراك بيش از اندازه در معده بر كبد تأثيرگذارد ، كه در اين حالت تپش قلب و سياه شدن زبان نشانى هستند .\r\nگاهى و در بعضى حالات ، تب روزانه - كه از اثر پرخورى آيد - به تب شبانه‌روزى شباهت پيدا مىكند . چشم بيمار سرخ‌رنگ مىشود ، چهره بسيار سرخ مىگردد ، التهاب شديد احساس مىشود ، نبض درشت و سريع مىزند و ادرار در شيشهء آزمايشى سرخ‌رنگ مىنمايد ؛ اما در هر حال تب ناشى از لت انبانى نوبتش از سه روز بيشتر نمىپايد .\r\nاين را نيز بدان ! كه تب ناشى از لت انبانى ممكن است چهار نوبت يا هفت نوبت داشته باشد با همهء اينها روزانه است و هرچند دور و نوبتهاى چنين تبى زياد هم باشند ، نبض بيمار باز طبيعى است .\r\n\r\nنشانيها\r\nنشانيهاى تب روزانه - كه فرقش را با حالات تبهاى ديگر بدانيم - از اين قرارند :\r\n1 - آروغ بيمار متمايل به ترش بودن يا دودى بودن است ، و هرگاه آروغ تغيير يافته به حالت طبيعى بازگشت نويد سلامت بيمار را مىدهد كه به زودى شفا مىيابد .\r\n2 - ادرار بيمار خام و ناپخته و آبكى است .\r\n3 - اگر سبب تب از متراكم شدن خوراك و هضم نشدنى باشد و اين هضم نشدن خوراك ناشى از بىخوابى كشيدن زياد بيمار باشد ، رخسار بيمار هيجان‌زده مىشود و پلكهايش سنگين مىگردند .\r\n\r\nعلاج\r\nبيمارى كه از جمع شدن و برهم متراكم گشتن خوراك هضم نشده به تب مبتلا شده است - چنان كه سابقا اشاره كرديم - يا شكم روان و نرم دارد و يا شكمش قبض است ؛ اگر شكمش قبض است بايد كارى كرد كه شكمش روان شود و اگر احساس كردى كه چيزى از خوراك\r\n\r\n","description":"","footnote":"","page_name":" 39 ","page_number":61},
  {"content":"\r\n\r\nسزاوار مدفوع شدن در معده باقى مانده و بيرون نيامده است ، بايد اول بيمار را به قى كردن وادار كنى و بعد از قى كردن اسهال شود . بايد در علاج بيمار در چنين حالتى دقت كنى ! تشخيص دهى كه مادهء سزاوار بيرون دادن در كجا گير كرده است كه بيرون نمىآيد ؟ آيا در پايينها است كه بايد به وسيلهء حقنه و شيافهاى برداشتنى و غيره آن را بيرون آورى . آيا در بالاييها است ؟ كه داروى تناولى تجويز كنى و بيمار را از بالا به پايين اسهال دهى و گير كرده از راه پايين به خارج راه يابد .\r\nاين دو حالت را مىتوان از آروغ بيمار كشف كرد ، كه اگر دانستى خوراك در بالا گير كرده و در توان قى كردن است كه آن را بيرون دهد ، بيمار را قى ده ! اما اگر ديدى كه خوراك در بالا گير كرده اما قى دادن بيمار با مشكلاتى روبرو است ، از تب‌كردگى بيمار باك نداشته باش ! فلافلى را تجويز كن بخورد كه گير كرده را پايين ببرد و در جاى هضم شدن قرار دهد و در هضم شدنش كمك كند . يا از فلافلى داروى كم‌تأثيرتر تجويز كن !\r\nداروهاى ماليدنى ، پاشيدنى و گذاشتنى كه به هضم كمك مىكنند و شناخته شده‌اند و داروهاى اسهال‌دهندهء مشهور را استعمال كن كه در بحث از اسهال دادن شكم ذكر شده‌اند .\r\nاگر خوراك گير كرده از بالا پايين آمد و خود به خود به بيرون راه يافت كار آسان است . اما اگر پايين‌تر آمد و از بيرون آمدن سرپيچى كرد ، داروهاى برداشتنى براى تخليهء آن استعمال شود . بيمار را گرسنه نگهدار و دست‌بردار مشو تا يقين حاصل كنى كه خوراك برهم انباشته شده از هم پاشيده و چيزى در معده نمانده است كه سبب اين همه درد و بلا گردد . بعد از آنكه اطمينان حاصل كردى كه معده كاملا پاكسازى شده است ، بيمار غذاهاى زودهضم خوب كيموس بخورد و به خواب و گرسنگى توسل جويد تا از بلاى شكم انبارى بىرويه به كلى رهائى يابد و اين حالت را بر خود برنگرداند .\r\nتا اينجا حكايت از حالتى بود كه بيمار شكم قبض دارد و بايد او را به هر وسيله‌اى باشد پاكسازى كرد ؛ اما اگر حالت دوم بود ، يعنى بيمار تب دارد ، تب روزانه است و سبب تب متراكم شدن خوراك هضم شده در معده است و با اين حال شكمش قبض نيست و روان است ، چه بايد كرد ؟\r\n- به دقت حال بيمار را از هر حيث بررسى كن ! چيزى كه با اسهال بيرون مىآيد آيا خوراك فاسد شده در معده است ؟ اگر چنين بود بگذار مادهء اسهالى بيايد و شكم روانى دوام كند و آن را بند مياور تا آخرين جزء از خوراك در معده فاسد شده را بيرون مىدهد ؛ آنگاه منتظر باش تا درجهء تب پايين مىآيد . همين‌كه درجهء تب پايين آمد بيمار را به حمام بفرست و به او غذا بده ! اين به حمام فرستادن وقتى مفيد است كه اسهال به حدى نباشد كه نيروى جسمى بيمار را كاهش دهد و او را ناتوان كند . اگر ديدى كه بيمار از اثر اسهال بيش از حد ناتوان شده است ، مگذار به حمام برود . وادارش كن كه غذا بخورد ، معده‌اش را تقويت بخش - كه وسايل نيرو بخشيدن به معده را ياد گرفته‌اى و در بحث اسهال و اسهال دادنيها آنها را نام برده و كار هريك را شرح داده‌ايم - يكى از اين وسايل چنين بود : پشم را در روغن زيتونى كه همراه نيروى مخصوص\r\n\r\n","description":"","footnote":"","page_name":" 40 ","page_number":62},
  {"content":"\r\n\r\nخاراگوش باشد خيس كن ! يا پشم در روغن سنبل رومى فروبر و بيرون بياور و بفشر كه بيشتر روغن از آن جدا شود ، سپس اين پشم را بر معده بگذار و ببند !\r\nاگر اسهال بيمار دوام يافت و ديدى كه چيزهاى فاسد نشده را بيرون مىدهد ، پشم را در روغن به شاداب و تازه فرو كن و بفشر كه كمى روغن بماند ، سپس آن را بر معده بگذار و ببند .\r\nاگر ديدى كه بيمار تحمل داروى گذاشتنى بر معده را ندارد و نمىخواهد آن را بر شكمش بندند ، مىتوانى از روغنهاى نامبرده مرهم درست كنى و بر معدهء بيمار بمالى . فراموش مكن كه روغن مصطكى و روغن سنبل رومى نيز اگر به عنوان ماليدنى يا گذاشتنى مورد استفاده باشند هر دو سازگار و مفيدند .\r\nممكن است در علاج اين حالت نياز به داروهاى گذاشتنى قوىتر داشته باشى ؛ اگر چنين بود ، از داروهاى گذاشتنى كه در علاج هيضه ( اسهال و قى باهم ) ذكر شده‌اند استفاده كن ! آب ميوه به بيمار بده بخورد ، اگر آرزو دارد . غذايش سبك و زودهضم از قبيل : بيضهء خروس و ماهى رضراضى باشد . قبل از غذا ميوه‌ها و آب‌ميوه‌ها و رب ميوه‌هاى قبوضيت‌آور بخورد .\r\nاگر بيمار از اشتهاى خوراك بازماند و اشتهايش از بين رفت ، اشتهايش را تحريك كن ! كه تحريك‌كننده‌هاى اشتها را مىشناسى . بويژه غذاهاى ساخته شده از به يا همراه با به خوبند .\r\nهرگاه مسألهء پاكسازى خاتمه يافت ، نامناسب نمىبينم كه گوارشى بسيار تأثيربخشى از آن گوارشيها كه مىتواند هضم كند به بيمار بدهى بخورد . گوارشى از آن نوع باشد كه معده را نيرو مىبخشد و بندآمده‌ها را باز مىكند ؛ امّا بايد گوارشى كذايى را بعد از دست برداشتن حالت تب به بيمار بدهى و وقتى آن را بخورد كه روىآورهاى تب نمانده‌اند .\r\nاگر در علاج اين حالت از بيمارى ديدى كه نياز به رگ زدن هست ، بايد وقتى رگ بزنى كه درجهء تب پايين آمده است .\r\nبهتر آن است بيمار بعد از پاكسازى آبجو بخورد . غذايش از قبيل آش غوره‌اى با كدو و كمى بادام باشد .\r\nبايد رختخواب و جاى خواب بيمار سرد باشد و بايد خوش‌بوهاى سردمزاج و سردىبخش بو كند .\r\nاگر قرص كافور را براى بيمار تجويز كردى ، راوند چينى را با آن مخلوط مكن ! ممكن است تو را به اشتباه اندازد ؛ زيرا اگر زبانش سياه شد ممكن است فكر كنى كه از اثر حرارت موجود در رگهاى زبان است كه سياه شده است - چنان كه اين حالت سياه شدن زبان را در بيماران برسام و بيماريهاى سخت مىبينى .\r\n\r\nفصل بيست و چهارم تب ورمى\r\nممكن است در تن بيمار ورمى باشد كه درد آن سبب گرم شدن بدن گردد و تب روزانه سر بر\r\n\r\n","description":"","footnote":"","page_name":" 41 ","page_number":63},
  {"content":"\r\n\r\nآورد . ورمهاى كذائى - كه سبب تب روزانه مىگردند - به دو قسمت اصلى تقسيم مىشوند :\r\n1 - ورمهاى درونى و ناپيدا ، كه عفونى هستند و ممكن است تب ناشى از آنها به تب دق تبديل شود ؛ كه آن وقت از ردهء تب روزانه خارج مىشود .\r\n2 - ورمهاى پيدا و در رويهء بدن كه عبارتند از : دمل و خراج .\r\n- ورمهاى خارجى يعنى دمل يا خراج در كجاى بدن باشند امكان دارد كه سبب تب روزانه شوند ؟\r\nالف - دمل يا خراج در اندامان غده‌اى باشد .\r\nب - دمل يا خراج در اندامان گوشتين سست گوشت ، مانند : بيخ ران يا كبد باشد .\r\nج - دمل يا خراج زير بغل كه از ريختنىهاى قلب سرچشمه گرفته است .\r\nد - دمل يا خراج زير گوش كه از بيرون ريختنىهاى مغز روييده است .\r\nاين نوع از دمل و يا خراجها ممكن است تب به دنبال داشته باشند و اين نوع از تبهاى ورمى اگر اثر مشتعل‌كنندهء آنها در بدن به قلب برسد و تنها كارش گرم كردن قلب باشد و لا غير ، اين حالت تب را تب روزانه مىناميم . اما اگر گرمى به قلب برساند و در عين وقت اين مادهء گرمىرسان عفونت همراه داشته باشد ، آن را از دستهء تبهاى ورم درونى حساب مىكنيم .\r\nاكثر ورمهايى كه سبب تب ورمى مىشوند ، پيامد سببهاى سابقند . مثلا قرحه ، گرى ، درد شديد ، ضربت خوردن و يا بر زمين افتادن بر تن انسان تأثير گذاشته است . مواد ناباب كه بايد بيرون رود در سر راه خود به گوشت سست برخورده و آنجا جايگير شده است ، كه اين‌گونه تبها را بايد جزء تبهاى روزانه ناميد .\r\nبسيارى از اين حالات تب كه از ورم ناشى است ، سببهاى پيشينه‌تر دارند . مثلا پرشدگىهايى سابقا رخ داده و يا راه‌بندانهاى پيشينه بوده است كه ورم دنباله‌رو آنها است و اكثرا هم ورم عفونى است . غالبا تب پيامد اين‌گونه ورمها تب روزانه مىباشد . اين در شرايطى است كه حقيقتا حالت تب دنباله‌رو ورم بوده و خود ورم دنباله‌رو چيز ديگرى نباشد و اساسا ورمى سر برآورده باشد .\r\nاگر حالت تب خود در تن پيدا شده باشد و از اثر گرماى تب در بدن ورم پيدا شده باشد ، اكثرا تب عفونى است و تب روزانه نيست ؛ هرچند ممكن است گاهى مسأله برعكس باشد و ورم عفونى پيدا شده سبب تب گردد .\r\nبقراط اين نوع تبها را كه از ورم عفونى سر برآورده‌اند ، يا سبب ورم عفونى شده‌اند تب پليد مىنامد ؛ اعم از آنكه تب روزانه يا تب غير تب روزانه باشد . اين نوع تبهاى به قول بقراط پليد ، اكثرا از اثر ورمهاى خونى پيدا مىشوند . و گاهى ممكن است از اثر باد سرخ و غيره نيز پديد آيند .\r\n\r\nنشانيها\r\nنشانيهاى اين نوع از تبها را سابقا بيان كرده‌ايم كه نشانى نوع ورم را مىتوانى بيابى ! علاوه بر\r\n\r\n","description":"","footnote":"","page_name":" 42 ","page_number":64},
  {"content":"\r\n\r\nاين رخساره سرخ‌رنگ مىشود و باد مىكند . سرخ‌رنگى و بادكردگى رخسار بيمار به‌طور آشكار بيش از آن مىشود كه در حالت طبيعى بودند .\r\nگزش گرماى تب بسيار شديد نيست ، هرچند درد ، در حالت چنين تبى بسيار است ؛ زيرا ورمهايى كه سبب تب مىشوند ورم خونى هستند ؛ مگر اينكه تب ناشى از ورم پير و باد سرخ باشد .\r\nدر حالت اين نوع از تبها قطرات عرق از بدن مىچكند ، نبض بيمار درشت ، سريع و پياپى مىزند ، كه سبب اين اختلاف نبض پرشدگى و حرارت زياد است . ادرار بيمار آبى و سفيد ( شفاف ) است ؛ زيرا موادى كه بايد با بول باشد به سوى ورم و قرحه‌ها رفته است .\r\n\r\nعلاج\r\nبايد قبل از هر چيز بيمار را رگ بزنى و بعد از رگ‌زنى اسهال دهى ! آنگاه به مداواى ورم بپردازى و انواع ورم را هريك با علاج ويژهء آن مداوا كنى .\r\nغذاى بيمار لطيف باشد ، و تا درجهء تب كاملا پايين نيايد نبايد غذا بخورد . بايد حتما چيزهايى را تناول كند كه فرونشان حرارت و سردىبخش و رطوبت‌زا هستند . به هيچ وجه نبايد شراب بخورد .\r\nداروهاى گذاشتنى بر اندام ورم‌كرده بگذار ! داروى گذاشتنى را وسيلهء برف سرد گردان و در جايى بگذار كه زيانى به ورم نرساند و مانع رسيدن ورم نشود . تنها منظور از داروى گذاشتنى سرد بر ورم اين باشد كه مرزى را ميان قلب و جاى ورم تشكيل دهد ، و سردى دارو به ژرفا تأثير گذارد .\r\n\r\nفصل بيست و پنجم تب چرك و زبرى بدن\r\nاين حالت از تب روزانه كه ما آن را تب چرك و زبرى ناميده‌ايم ، از تحليل نرفتن مواد سزاوار تحليل رفتن پديد مىآيد . راه بر تحليل رفتن مواد بسته است . راه‌بندان نزديك رويهء بدن است و در ژرفاى بدن واقع نشده است .\r\nكسانى كه عادت به حمام رفتن داشته‌اند و آن را ترك گفته‌اند ، ممكن است به چنين حالتى از تب مبتلا شوند . اكثرا كسانى كه به اين حالت از تب مبتلا مىشوند آنهايى هستند كه بخارهاى ناشى از خلط مرارى در بدن آنها به حد زياد توليد مىشود و اين توليد بخار سببش سوء مزاج بدن يا نوع غذا يا آب ناسازگار يا از اثر بىخوابى كشيدن زياد و يا از خستگى زياد سرچشمه مىگيرد .\r\n\r\n","description":"","footnote":"","page_name":" 43 ","page_number":65},
  {"content":"\r\n\r\n\r\nعلاج\r\nبايد از پليدى پاك شوند ، نظافت را مراعات كنند ، بعد از پايين آمدن درجهء تب به حمام بروند و در حمام بمانند تا زياد عرق مىكنند ، خود را با چيزهايى از قبيل : سبوس آرد ، آرد باقلى ، آرد بادام تلخ ، ساييدهء بزر خربزه ، كمى چوبك رخت‌شوئى و بورك ماساژ دهند .\r\nغذا بايد فرونشانندهء گرمى و رطوبت‌بخش باشد . شراب را مخلوط با آب - كه آبش بيشتر باشد - بخورند و بارها به حمام بروند .\r\n\r\nفصل بيست و ششم تب گرما\r\nممكن است از هر گرمايى اعم از گرماى هوا ، گرماى شديد حمام و هر نوع گرماى ديگر انسان به تب مبتلا شود كه اين حالت را تب گرما گوييم .\r\nاكثرا تب گرما از اثر شدت تابش آفتاب است و قبل از هر چيز روان زندگى را تحت تأثير قرار مىدهد . انسان زير آفتاب است آفتاب به سرش مىزند و سر از تأثير آفتاب گرم مىشود ، گرما به مغز مىخورد اين تأثير بد آفتاب‌زدگى از مغز به سوى قلب مىآيد و تب از قلب شروع مىشود و به زودى سراسر بدن را اشغال مىكند . اما فرض كنيم كه كسى سرش را پوشانيده است ، در اين حالت اگر هوا بسيار گرم باشد هواى بركشيده از راه تنفس - كه مستقيما با قلب تماس دارد - گرم است و ممكن است افروزنهء تب را در قلب برافروزد . ليكن در اكثر حالات همان تأثير حرارت سبب تب مىشود كه به مغز آسيب برسد و مغز بر قلب اثر سوء بگذارد .\r\nاگر هواى گرم سبب گرمازدگى و به وجود آورندهء تب به سر بزند و سر از مواد ناباب پاك نباشد ، دچار پرشدگى از مواد بدجنس و ناسازگار مىشود .\r\nاگر تب گرما سببش گرماى هواى حمام باشد ، يا از خشمناك شدن زياد تن گرم شود و يا غير آن ، به‌هرحال در اثر آفتاب‌زدگى نباشد ، مستقيما تأثير بر قلب مىگذارد و تب از قلب سرچشمه مىگيرد .\r\n\r\nنشانيهاى تب گرما\r\n1 - سبب رويداده را يكى از نشانيهاى معتبر به شمار آور !\r\n2 - اگر از آفتاب‌زدگى باشد و آفتاب تأثير بد بر سر گذاشته باشد ، در سر احساس التهاب مىشود .\r\n3 - ممكن است در شرايطى كه بدن از آلايش خلط بد پاك نباشد ، بيمار در بدنش احساس سنگينى و پرشدگى كند .\r\n4 - اگر مستقيما گرما بر قلب اثر گذاشته ، نفس بزرگ است و رويهء بدن بسيار گرم‌تر از حرارت درونى است .\r\n\r\n","description":"","footnote":"","page_name":" 44 ","page_number":66},
  {"content":"\r\n\r\n5 - بيمار تب‌كرده از گرما نسبت به شخص ديگرى كه به دليل غير گرمازدگى در اين درجه حرارت باشد ، كمتر تشنه مىشود ؛ كه در اين حالت تب گرما برعكس تب ناشى از سفت شدن پوست بدن است .\r\n\r\nعلاج\r\nبيمار تب‌كرده از اثر گرما را اول از همه با داروها و علاجهاى سردىبخش معالجه كن ! پاشيدنيهاى سردىبخش بر سر و سينه‌اش بپاش ! سر و سينه و بدنش را با روغنهاى سردمزاج بينداى . بويژه روغن گل در برف سرد شده در اين علاج بسيار خوب است . روغن گل در برف سرد شده را در ظرفى بريز و ظرف را در بالا و دور از بدن بيمار نگهدار و از آن بالا كم‌كم بر سر و سينهء بيمار بريز !\r\nآب سرد و نوشابهء سرد ، بخورد و بر همين معالجه دوام كند تا درجهء تب پايين مىآيد و از بين مىرود . آنگاه او را به حمام ببر ! حتى اگر نزله و زكام داشته باشد اهميت مده ، كه با آب نيمه‌سرد بايد آبتنى كند . مگذار هواى گرم حمام بر بيمار اثر بد بگذارد و سبب گرم كردن بدنش شود .\r\nمترس ! آب گرم بر سرش بپاش . آب گرم هم رطوبت به بدن مىدهد و هم تحليل برندهء گرماى تب است . چنين بيمار تب‌كردهء گرمازده بيش از آنكه نياز به داروى ماليدنى داشته باشد ، نياز به آبتنى كردن دارد . هرگاه از آبتنى كردن فارغ شد و از حمام بيرون آمد ، سرش را در روغنهاى سردمزاج بگير و غرق كن ! روغنهاى ماليدنى و پاشيدنى سردمزاج مانند : روغن گل ، روغن نيلوفر باشند خوب است .\r\n\r\nفصل بيست و هفتم تب خشكى از سرما\r\nگاهى تب روزانه كسى را مبتلا كرده است . سبب تب حالتى از تأثير سرما بر پوست بدن است كه پوست بدن را سفت و خشك مىكند ، مسامات رويهء بدن در پوست سفت و بسته مىشوند ، بخار دودى در داخل بدن حبس مىگردد و راه بيرون آمدن ندارد . همين حالت را در سبب پيدايش تب ناشى از زبرى و پليدى پوست نيز ذكر كرديم . بخارهاى حبس شده گرم مىشوند و سراسر بدن را گرم مىكنند و تب رخ مىدهد . حال سبب اين خشكى و سفت شدن پوست ممكن است از سرما باشد و ممكن است از اثر آبتنى آبهاى سرد و گيرنده باشد .\r\nتبى كه از سفت و خشك شدن پوست بدن و بند آمدن مسامات باشد ، بارها رخ مىدهد كه به تب عفونى سركشد .\r\nاگر بخار حبس شده در داخل بدن تندمزاج و شديد باشد ، سبب تب مىشود ؛ اما اگر لطيف و سبك باشد نمىتواند سبب پيدايش تب گردد .\r\n\r\n","description":"","footnote":"","page_name":" 45 ","page_number":67},
  {"content":"\r\n\r\n\r\nنشانيها\r\n1 - سبب آشكار است كه سرما باشد .\r\n2 - وقتى بيمار تب دارد دست بر پوستش بگذار ! نخست كه پوستش را لمس مىكنى بسيار گرم نيست ؛ مدتى دست را نگهدار احساس مىكنى كه حرارت بالا مىآيد .\r\n3 - نبض تب‌زدهء سرما ، آن‌طور كه در حالت تب اندوهى ، تب اهتمامى ، تب گرسنگى مشاهده مىشود ، كوچك نيست ؛ زيرا در حالت تب ناشى از سرما تحليل رفتنى در ميان نيست . نبض در حالت تب نياز است كه سريع باشد و هست . اگر سرماى به وجودآورندهء تب سرما بسيار شديد و به افراط باشد ، نبض سريع مايل به سختى مىزند .\r\n4 - چشم بيمار گود نرفته است . ممكن است چشمهايش بادكرده به نظر آيند ؛ كه از اثر حبس شدن بخار باد مىكنند .\r\n5 - ادرار بيمار گاهى ممكن است به رنگ سفيد باشد ، كه سفيدى ادرار سببش حرارت در داخل بند آمده است . و گاهى ممكن است رنگ تغيير دهد . اين وقتى است كه حرارت حبس شده در داخل ، به جاى اينكه از سوراخهاى ريز پوست بيرون آيد ، چون راه بر او بسته شده است ، راه ريزش بول را در پيش گرفته باشد .\r\n\r\nعلاج\r\n1 - بيمارى كه تب مىكند بايد خوب او را بپوشانند تا عرق كند .\r\n2 - بعد از آنكه درجهء تب پايين آمد بايد او را به حمام ببرند و در هواى گرم حمام بماند و در آب گرم حمام آبتنى كند .\r\n3 - آبهايى را كه گياهان از قبيل : مرزنگوش ، شبت و سوسنبر در آنها پخته است بر خود بپاشد .\r\n4 - تن را وسيلهء داروهاى بازگشاى مسامهاى بندآمده و سستىبخش مسامها ماساژ دهد .\r\n5 - بعد از عرق كردن و بعد از ماساژ دادن بدن و آبتنى كردن با آب بسيار گرم ، داروهاى ماليدنى بر تن بمالد .\r\n6 - قبل از تن شستن با آب گرم حمام ، در هواى گرم حمام بماند و تن را خيس عرق كند .\r\n7 - بعد از حمام بخار و تن‌شوئى با آب گرم حمام ، روغنهاى گشايندهء مسامها را بر تن بمالد .\r\n8 - روغنهايى از قبيل : روغن شبت ، روغن خيرى و روغن بابونه را بر سر بريزد .\r\n9 - غذاى سبك بخورد .\r\n10 - عطر بردارد و بو كند .\r\n11 - شراب سفيد كم‌مايه يا شراب مخلوط با آب بخورد . شراب مخلوط با آب از شراب سفيد كم‌مايه مفيدتر است و هر دو نوع شراب از آب بهترند ؛ زيرا شراب سبب عرق كردن مىشود و ادرارآور هم هست .\r\n12 - تن‌اندايى وسيلهء روغن براى كسانى كه تب خستگى دارند مفيدتر است از كسانى كه تب خشكى از سرما دارند .\r\n\r\n","description":"","footnote":"","page_name":" 46 ","page_number":68},
  {"content":"\r\n\r\n\r\nفصل بيست و هشتم تب خشكى بدن كه از آب باشد\r\nدر فصل بيست و هفتم اشاره شد كه ممكن است سفت و خشك شدن بدن از سرما يا از اثر آبتنى با آبهاى سرد و گيرنده باشد . نشانيها و علاج حالت تب ناشى از سرما را ذكر كرديم . در اين فصل مىخواهيم دربارهء نشانيها و علاج تب ناشى از آب صحبت كنيم .\r\nممكن است كسانى كه در آب معدنى - كه تأثيرپذير از زاج بلورى ( شب ) يا زاج باشد - آبتنى مىكنند ، سوراخهاى ريز رويهء پوستشان سفت و بسته شوند و بخارهاى بيرون دادنى راه بيرون آمدن نداشته باشند و در داخل بدن محبوس بمانند ، و به حالتى از تب بينجامد كه بارها آن را تكرار كرديم . و بسيار رخ مىدهد كه كار به تب عفونى بكشد .\r\n\r\nنشانيها\r\n1 - سبب يكى از نشانيها است ، يعنى بيمار رفته در چنين آبى آبتنى كرده و به اين روز افتاده است .\r\n2 - پوست بدن بيمار تب‌زده به نوعى سفت شده است تو گويى بر آتش خشكيده و به هم آمده ، يا آن را به دبّاغى برده‌اند و يا به حالت پوستى شبيه است كه در آب زاج فرو كرده باشند .\r\n3 - دست بر پوستش بگذارى احساس مىكنى كه حرارت دارد بالا مىآيد و در افزايش است - چنان كه در حالتى از تب كه از اثر بند آمدن مسامها باشد همين حالت مشاهده مىشود .\r\n4 - نبض در اين حالت كوچك‌تر ، ناتوان‌تر و سريع‌تر از آن است كه در حالت تب خشكى ناشى از سرما احساس مىشود .\r\n5 - ادرار بيمار سفيدرنگ‌تر و آبكىتر از معمول است و به بول گوسفند مىماند .\r\n6 - چشم گود نمىرود .\r\n7 - بدن لاغر نمىشود .\r\n\r\nعلاج\r\n1 - همان علاج كه براى تب ناشى از سرما گفتيم در اينجا نيز تكرار شود ؛ تنها فرق در اين است كه بيمار تا كاملا معلوم نشود مسامهايش - چنان كه لازم است - گشاد شده‌اند ، نبايد شراب بخورد ، اما اگر خشكيدگى پوست در اندازهء زيادى نباشد ، ممكن است خوردن شراب مفيد بوده و در باز كردن مسامها كمك كند .\r\n2 - بايد در معالجهء آنها مراعات بيشترى شود ، غذاها لطيف‌تر باشند ، در هواى حمام ماندن و تن شستن با آب گرم بيشتر باشد و روغن بر بدن ماليدن ديرمدت‌تر از حالت تب‌دار سرما صورت پذيرد .\r\n\r\n","description":"","footnote":"","page_name":" 47 ","page_number":69},
  {"content":"\r\n\r\n\r\nفصل بيست و نهم تب از شراب‌نوشى\r\nممكن است از اثر شراب‌خوارى تب روزانه روىآورد ؛ علاج اين حالت از تب همان علاج حالت خمار است . امكان دارد در علاج تب ناشى از شراب‌خوارى نياز باشد كه به وسيلهء آب ميوه‌ها و امثال آنها شكم بيمار را روان‌سازى . بعيد نيست كه رگ‌زنى و قى دادن بيمار نيز لازم باشد .\r\nبايد يك هفته شراب نخورند و بويژه اگر سردرد ناشى از تب دوام يافت ، بايد از شراب‌خوارگى دور باشند . همين‌كه احساس كردند كه درجهء تب پايين آمده است و سبك شده‌اند ، بايد به حمام بروند .\r\n\r\nفصل سىام تب خوراكى\r\nممكن است كسى غذاى گرم بخورد و از اثر آن به تب مبتلا شود .\r\nسابقا گفتيم كه آفتاب‌زدگى اكثرا وقتى سبب تب مىشود كه مغز از گرماى آفتاب آسيب ببيند و آسيب از مغز به قلب برسد و گرمى قلب سبب تب در سراسر بدن شود . خلاصه : تب ناشى از گرماى آفتاب با روح اساسى كار دارد و ارتباطش با مغز است .\r\nو گفتيم اگر تب ناشى از گرما از آفتاب نبوده بلكه از هواى گرم حمام و غيره باشد ، گرما مستقيما از قلب برمىافروزد و ساير بدن را در بر مىگيرد . يعنى گرماى كذايى - كه از قلب به ساير اندامان بدن سرايت مىكند - ارتباط با روان زندگى دارد . حالا اين حالت تب و گرماى بدن را - كه از اثر غذاى گرم مىآيد - بايد به كبد نسبت داد و گفت كه با روان طبيعى سروكار دارد .\r\n\r\nعلاج\r\n1 - داروهاى ادرارآور سردمزاج استعمال كن ! اين نوع از داروها مشهورند و بارها گفته‌ايم و نياز به تكرار نيست .\r\n2 - بايد به وسيلهء داروهايى از قبيل : شير خشت و تمر هندى شكم بيمار نرم شود .\r\n3 - روبراه كردن حال كبد در درجهء اول معالجه قرار دارد . براى اصلاح حال كبد به داروهاى ويژه به كبد از قبيل : آب كاسنى ، سبزيهاى سردمزاج ، اسكنجبين و داروهاى گذاشتنى سردىبخش كه از صندل و كافور و گلاب و افشرهء گل و افشرهء سبزيهاى سردمزاج سردىبخش استفاده شود .\r\n4 - بيمار غذاهايى بخورد كه خاصيت فرونشاندن گرمى داشته و سردمزاج و رطوبت‌بخش باشند .\r\n\r\n","description":"","footnote":"","page_name":" 48 ","page_number":70},
  {"content":"\r\n\r\nتا اينجا بحث ما همه راجع به تبهاى روزانه بود . بگذار دربارهء تبهاى عفونى هم صحبت كنيم و در زمينهء شناسايى و علاج تبهاى خونى و صفرائى شرح وافى و كافى بدهيم .\r\n\r\n","description":"","footnote":"","page_name":" 49 ","page_number":71},
  {"content":"\r\n . \r\n","description":"","footnote":"","page_name":" 50 ","page_number":72},
  {"content":"\r\n\r\n\r\nگفتار دوم تبهاى عفونى به‌طور كلى\r\n\r\nفصل اول عفونت چيست و چگونه پديد مىآيد\r\nما بعضى از حالات تب را تب عفونى مىناميم كه با تب روزانه تفاوت آشكار دارند ؛ حالا ببينيم اين عفونت - كه سبب تب عفونى مىشود - از كجا سرچشمه مىگيرد ؟\r\n- چندين حالت مختلف دارد كه از قرار زيرند :\r\nالف - اگر پيدايش عفونت از غذا باشد :\r\n1 - غذا و مواد غذائى بدگوهر است و آمادگى دارد كه به سرعت فاسد شود . چنين غذائى عفونت را توليد مىكند و شالودهء تب عفونى را مىريزد .\r\n2 - ممكن است غذا خوب گوهر باشد امّا از نازكى گوهر به سرعت فاسد شود ؛ مثلا شير همين حالت را دارد .\r\n3 - نوع غذا بسيار آبى و آبزاست ، استحكام و خوددارى را از خون سلب مىكند . از اين دسته ميوه‌هاى تر و تازه و بسيار شاداب را مىتوان مثال آورد .\r\n4 - غذا نوعى است كه به خون خوب و پسنديده تبديل نمىشود و به حالت خلط ناپسند درمىآيد و خلطى مىشود سردمزاج كه گرماى غريزى ( سرشتى ) بدن از آن نفرت دارد و آن را نمىپذيرد . گرماى بيگانه بر او مىتازد و آن را به مادهء عفونى درمىآورد ؛ مثلا خيار چنبر خوردنى ، خيار ، گلابى و امثال آن را مىتوان از اين رده به شمار آورد .\r\n5 - ممكن است عفونى شدن غذا و توليد عفونت سببش آن باشد كه غذا را خوب درست نكرده‌اند .\r\n6 - شايد نامنظمى در اوقات غذا خوردن سبب توليد عفونت شود .\r\n7 - امكان دارد ترتيب و تنظيم اساسى و بهداشت در تناول غذا مراعات نشود - كه اين را سابقا بيان كرده‌ايم .\r\nب - ممكن است سبب توليد عفونت در بدن از نوع غذا نباشد ، بلكه از راه‌بندان و\r\n\r\n","description":"","footnote":"","page_name":" 51 ","page_number":73},
  {"content":"\r\n\r\nبندآمدنيهايى در بدن باشد ، مثلا :\r\n1 - بدن انسان به سوء مزاج مبتلا است و نمىتواند خوراك را به خوبى هضم كند . خوراك نيمه هضم شده و نيمه هضم نشدهء سبب راه‌بندان ، مانع تنفس اندامان گوارشى مىشود و عفونت در غذاى نيمه هضم شده رخ مىدهد .\r\n2 - سوء مزاج بسيار شديد است و اساسا راه بر هضم شدن خوراك داخل معده و رسانيدن خلطهاى پسنديده در اندرون بسته شده و مواد همچنان در حالت خاصى و بدون انجام عمل هضم روى آنها مانده‌اند .\r\nاين حالت از سوء مزاج كه نيروى كامل هضم كردن را از انسان سلب مىكند يا اصلا از هضم شدن غذا و پخته گردانيدن خلط دستگاه گوارش را به كلى ناتوان مىسازد ، نتيجه‌اش به يكى از اين دو حالت مىانجامد : يا خلط بدجنس و ناپسند توليد مىكند و يا خلطى كه در حالت سوء مزاج توليد مىشود و خوب است ، به فساد سر مىكشد و تباه مىگردد . سبب اين حالت كوتاه آمدن دستگاه گوارش از هضم كردن و يا از كوتاه آمدن دستگاه پختن خلط خوب و خام است ، كه از اثر سوء مزاج نمىتواند چنان كه شايد و بايد به حركت كردن وادار گردد .\r\nج - تا اينجا سببهاى اصلى و مشخص را براى راه‌بندانهايى كه توليد عفونت مىكنند ذكر كرديم ، امّا توليد عفونت سببهاى فرعى نيز دارد ، كه از اين قرارند :\r\nممكن است هواهاى ناسازگار و غير بهداشتى سبب توليد عفونت در بدن شوند ، از قبيل :\r\nهواهاى وباآلوده ، هواى مردابها ، هواى نمناك كنار آب و نيزارهاى گنديده - كه از اين نوع هواهاى غير طبيعى و ناپسنديده ممكن است انواع بيماريها رخ دهد .\r\nدر هر حال سبب پيدايش مادهء عفونى در بدن انسان اكثرا از بندآمدنيها و راه‌بندانها در درون بدن است .\r\nگير كردن مواد در مجارى داخل بدن و ايجاد بن‌بست چند جهت دارد :\r\n1 - خلط در اندازه زياد و بيش از حد طبيعى در بدن موجود است .\r\n2 - خلط در اندازه به اين بسيارى نيست اما غليظ پرمايه و يا لزج و چسبان است .\r\nسبب جمع شدن خلط در اندازهء زياد در بدن و سبب غليظ و لزج شدن خلط در بدن را سابقا شناخته‌اى !\r\nهرگاه راه‌بندان به وجود آمد ، توليد عفونت حتمى است ؛ زيرا مادهء حبس شده راه تنفس ندارد و خفه و متعفن مىشود . بويژه اگر قبل از هضم شدن خوراك و در اوقات ناپسنديده چيزهايى روى دهد . مثلا انسان شكمش پر از غذاى برهم متراكم شده است و غذا هضم نشده و حتى ممكن است به دليل بسيارى اصلا به هضم نرسد و به حركاتى شديد دست بزند كه سزاوار چنين حالتى نيست .\r\n3 - در حال شكم سيرى آب‌تنى كند . يا با آبهاى ناسازگار خود را شستشو دهد .\r\n4 - در آفتاب گرم بماند و آفتاب‌زده شود ، درحالىكه سير سير است و تازه معده از غذا انباشته شده .\r\n\r\n","description":"","footnote":"","page_name":" 52 ","page_number":74},
  {"content":"\r\n\r\n5 - شكم پر و مالامال از غذا است و غذاى گرم ديگرى بر آن وارد كرده است .\r\n6 - در مراعات حال معده و كبد اهمال كرده است كه نگذاشته غذا در معده و غذاى ويژه به كبد در كبد به هضم كامل برسند و از وارد كردن غذاى نوين بار آنها را از سنگين سنگين‌تر كرده است ، و هنگامى كه در معده و كبد احساس ناتوانى كرده به تلافى ندانم كارى دست نزده است و داروهاى پاشيدنى و بر خارج بستنىهاى گرمىبخش را به كار نبرده است .\r\nسببهاى توليد عفونت در بدن را ذكر كرديم ، امّا ببينيم اين مادهء عفونى كه در نتيجه به تب مىانجامد در كجاى بدن جايگير مىشود ؟ كه اين هم چندين احتمال دارد :\r\n1 - ممكن است عفونت كذايى در سراسر بدن - بدون استثنا - پديد آيد .\r\n2 - ممكن است در يك اندام پديد آيد و سبب پيدايش تب عفونى شود . مثلا اندامى از اندامان درونى ناتوان شده است يا حرارت بيگانه با شدت و حدت تمام بر او تاخته است و يا درد و آزارى بر او وارد آمده و توليد عفونت كرده است .\r\n- چه نوع از انواع خلطها آمادگى عفونى شدن دارند ؟\r\n1 - ممكن است خلط صفرا متعفن شود ، كه بخار برخاسته از آن بخارى شديد و دودى مزاج و لطيف و كم‌مايه است .\r\n2 - ممكن است خون متعفن شود ؛ ماده‌اى كه از خون متعفن جدا مىشود ، بخار لطيف است .\r\n3 - ممكن است خلط بلغمى متعفن شود ، كه در اين حالت مادهء بخار پرمايه و انبوه از آن برمىخيزد .\r\n4 - ممكن است خلط سودايى متعفن شود ، كه بخار مادهء متعفن شدهء خلط سودايى مادهء دودى انبوه غبارى مزاج است .\r\n- هريك از اين بخارها چه نوع تبى را به بار مىآورند ؟\r\n1 - اگر مادهء متعفن شده مادهء صفرائى باشد ، تب نوبهء يك روز در ميان و امثال آن را به بار آرد .\r\n2 - اگر خلط خون متعفن شود ، سبب تب شبانه‌روزى مىگردد .\r\n3 - اگر خلط متعفن شده بلغم است ، اكثرا سبب تب نوبهء هر روزه و امثال آن مىشود .\r\n4 - اگر خلط سودايى در بدن متعفن شود ، سبب تب چهار روز در ميان و امثال آن مىشود .\r\n- جاى تعفن خلطهاى نامبرده در كجا است ؟\r\n1 - خون - كه بجز رگ جا و مجراى ديگرى ندارد - اگر عفونى گردد در داخل گدار رگها متعفن مىشود .\r\n2 - خلط صفرا ، خلط بلغم و خلط سودا ممكن است در داخل رگها عفونى شوند و ممكن است در خارج از رگها باشند .\r\nاگر يكى از اين سه خلط در خارج از رگها عفونى شود ، و سببى ديگر در متعفن شدنش نباشد و نيز عفونت از ورم داخلى و ژرفارو نباشد - كه به‌طور متصل و پيوسته مادهء عفونى را به قلب برساند - تبهاى نوبتى - كه ويژهء هريك از آنها را بيان كرديم - رخ مىدهند ؛ يعنى تب مىآيد و مىرود . امّا مادهء بلغمى متعفن شده - كه جاى متعفن شدنش در خارج رگها است - با\r\n\r\n","description":"","footnote":"","page_name":" 53 ","page_number":75},
  {"content":"\r\n\r\nمادهء متعفن صفرائى و سودائى فرقى دارد . مادهء بلغمى متعفن - سبب تب مىشود - كه تب ناشى از آن گاهى دست برمىدارد امّا يكباره دست‌بردار نمىشود و بقيه‌اى را حتما پنهان مىكند .\r\nاگر هركدام از اين سه خلط ( غير از خون ) در رگها متعفن شوند ، سبب تب هميشگى و دست‌برندار مىشوند و حتى تب هميشگى كه به بار مىآورند برخاستن و دست برداشتنش دور به نظر مىرسد ، بلكه هميشگى و دست برندار است و تنها از شدت يافتن و كمى سبك شدن حالت تب مىتوان نوبتها را به حساب آورد .\r\nاگر مادهء خلط هركدام از سه خلط نامبرده ( بجز خون ) در تمام رگهاى بدن متعفن شده باشد ، يا مادهء متعفن شدهء آنها اكثر رگهاى نزديك قلب را دربرگرفته باشد ، حساب نوبت نيز از دست مىرود ، تب هست و حرارت تب شديد است و از شدت خود نمىكاهد ، تا بدانيم كى نوبت اوّل دست‌بردار شد و كى نوبت دوم شروع كرده است - كه در غير اين صورت تغيير يافتن درجات تب به‌طور آشكار خودنمايى مىكند .\r\nاگر خلط در خارج رگها متعفن شده است و حالت تب نوبتهايى دارد سبب اين است :\r\nماده‌اى كه عفونت بر آن وارد مىآيد وقتى اين عفونت به سراغش مىرود كه تب نوبت را شروع مىكند و در حال كارايى است . حرارت سبب تب در مدت تب مادهء رطوبى تعفنى را از بين مىبرد ، مىخشكاند و تحليل مىبرد و از بدن خارج مىكند ؛ زيرا مادهء رطوبى و تعفنى كذايى در رگها نيست كه حبس شده باشد و راه خروج نداشته باشد و از اثر حرارت بيگانهء سبب تب ، كاملا تحليل نرود . در اين گيرودار اثر گذاشتن حرارت بر مادهء رطوبى عفونى و تحليل بردن آن ، تنها پس‌ماندهء خاكستر شده و مادهء خاكى مىماند كه گمان تبديل به مادهء سبب تب شدن از آن نمىرود .\r\nدر اينجا مسألهء حرارت و مادهء عفونى ، همان مسألهء مزبله و اشغالدان است ؛ مواد ريختنى و آشغالى برهم متراكم مىشوند و از اين تراكم و برهم انباشته شدن حرارتى پديد مىآيد و مواد برهم متراكم شده را مىسوزاند ، تا كليهء مواد برهم متراكم شده خاكستر مىشود ؛ آنگاه مىبينى كه حرارتى نمانده است . در اينجا نيز اگر خلط عفونى - كه حرارت از عفونتش برمىخيزد - كلّا بسوزد ، درجهء حرارت تب نمىماند . بايد منتظر بود تا مادهء ديگر آمادهء متعفن شدن در همان‌جا جمع مىشود . هرچند مادهء اوّل - كه عفونى بود - سوخت ، اما هنوز بقايايى از آثار عفونت قبلى باقى مانده است يا مادهء سبب متعفن كردن خلط هنوز مانده است و از اينكه خلطى نيافته ، بيكار نشسته و همين‌كه با مادهء تازه وارد برمىخورد باز شروع به كار مىكند و اين مادهء تازه آمده را نيز متعفن مىسازد و مادهء متعفن شده را مشتعل مىگرداند .\r\nپس نتيجه‌گيرى مىكنيم كه تا مادهء آمادهء عفونى شدن - كه قابل اشتعال است - باقى باشد تب وجود دارد ، همين‌كه تحليل رفت و خاكستر شد ، باز مادهء ديگرى جاى او را مىگيرد و باز از مادهء باقىمانده ، عفونت متعفن و شعله‌ور مىگردد و سبب گرماى همسايگان و همسايه‌هاى همسايه‌گانش مىشود ؛ كه در نتيجه نوبت تب پابرجا و ماندگار مىماند . پس بايد مادهء سبب تعفن خلط را ريشه‌كن كرد و از بين برد تا نتواند بر همسايگان اثر بد بگذارد ، آن وقت است كه\r\n\r\n","description":"","footnote":"","page_name":" 54 ","page_number":76},
  {"content":"\r\n\r\nتب از بين مىرود .\r\nاگر مادهء عفونى در داخل رگها باشد كار دشوارتر است ؛ زيرا تحليل رفتن ماده‌اى كه در رگها خزيده است به اين آسانى نيست ، شايد تحليل برود امّا به‌طور كامل تحليل رفتنش مشكل است . از سويى چون مادهء عفونى شدهء سبب اشتعال و به وجود آوردن تب در رگها است و رگها همه باهم تماس مستقيم و هميشگى دارند ، عفونت در رگى باشد ، به سرعت به تمام رگهاى ديگر سر مىزند و بدن سراسر مشتعل مىشود . مادهء عفونى اگر در رگها محصور باشد ، چون رگها كه همه با قلب پيوند محكم دارند به زودى قلب را تحت تأثير مىگذارد و جرقهء تب از قلب برمىخيزد .\r\nاين نوع از تبها كه آنها را تب عفونى گوييم ، نوبت‌هايى دارند يا تب مىآيد و مىرود و يا از شدتش كاسته مىشود و نوبت تب را مىنماياند .\r\nترتيب و تنظيم نوبتهاى تب عفونى بسته به چگونگى مادهء خلط متعفن شده است و اينكه آيا زياد است يا كم ؟ غليظ و پرمايه است ، كم‌مايه ؟ ممكن است اختلاف نوع خلط در تكوين و ترتيب نوبت تب دخالت داشته باشد ؛ مثلا نوعى از مادهء خلط به مادهء خلط مخالف جنس خود منتقل شود ، كه ترتيب نوبت در اين حالت بسته به چگونگى دو مادهء به هم آميخته است و فقط بيشى و كمى و پرمايگى و كم‌مايگى سبب نيستند . ممكن است از عدم مراعات يا از ناتوانى و يا از بسيار حساسيت داشتن بيمار نظم و ترتيب نوبتهاى تب شكل بگيرد .\r\n- تبهايى كه مىآيند و مىروند ، اكثرا با به وجود آوردن چندش و تير كشيدن در بدن بيمار يا احساس سرما و يا لرز تب شروع مىشوند و در نهايت با عرق كردن بيمار از بين مىروند ؛ چرا ؟\r\n- اگر تب نوبتش با به وجود آوردن حالت چندش و تير كشيدن و يا سرما شروع مىشود ، چند احتمال مىتواند داشته باشد :\r\n1 - خلط متعفن شدهء سبب بيمارى سردمزاج است .\r\n2 - خلط تندمزاج است و ماهيچه‌هاى بدن بيمار را گاز مىگيرند .\r\n3 - حرارت تب‌آور به سوى مادهء عفونى رفته و در ژرفاى بدن قرار گرفته است .\r\n4 - ممكن است احساس چندش و سرما از اثر ناتوانى جسمى بيمار باشد .\r\n5 - ممكن است هواى سرد خارجى در اين حالت تأثيربخش باشد .\r\nممكن است حرارت سبب درد گزش در ماهيچه‌ها شود ، كه گزش حرارتى بيشتر از سرما سزاوار آن است كه حالت چندش‌آور را به آن نسبت دهيم . درحالىكه گزش از حرارت باشد ، بيمار چنان حس مىكند كه گويى كليهء اندامان تنش را سوزن‌كوبى مىكنند .\r\nاگر گفتيم حالت تب با عرق كردن از بين مىرود ، سبب اين است كه حرارت بر خلط مىآيد ، رطوبت خلط را تحليل مىبرد و اين رطوبت از مسامهاى بدن بيرون مىآيد ، و از خلط بجز مادهء خاكستر شده نمىماند كه حرارت ناچار فروكش مىكند . اگر اين رطوبت خلط متعفن در رگهاى بدن محصور نباشد ، به آسانى راه بيرون آمدن از مسامها را در پيش مىگيرد .\r\n\r\n","description":"","footnote":"","page_name":" 55 ","page_number":77},
  {"content":"\r\n\r\nدر تبهاى هميشگى و دست برندار - كه تب لازمه ناميده مىشوند - اگر شدت درجهء تب پايين نيايد و تب هيچ فرصتى به بيمار ندهد ، با احساس سرما شروع نمىشود ؛ مگر اينكه بيمار بسيار ناتوان شده باشد يا حرارت غريزى و سرشتى به سوى پايين رانده شده باشد ، كه در اين حالت ممكن است اندامان جانبى در رويهء بدن سردى را احساس كنند . اين حالت نويدبخش نيست و بلكه نشانهء بغرنجى بيمارى است .\r\nدر برخى از حالات بعضى از تبها ، سرما و لرز باهم شروع مىشوند ؛ كه در چنين حالتى مادهء متعفن شده تركيبى است از مادهء سرد و مادهء گزنده .\r\nبعضى اوقات تبهاى عفونى تركيبى به شكل و هيأت تب هميشگى و دست برندار خودنمايى مىكنند . مثلا خلط عفونى شده مشتعل مىشود و حالت تب‌زدگى را به وجود مىآورد ، مراحل تب را طى مىكند و همين‌كه به پايان كار رسيد - مرحلهء نهايى شروع مىشود - بايد تب دست‌بردار شود . خلط ديگرى از جنس آن يا از غير جنس آن سر مىرسد و شروع به تعفن و مشتعل شدن و گرمى تب به تن بخشيدن مىكند . يعنى دو حالت از تب كه منتظر بودى فاصله‌اى داشته باشند ، زنجيره‌وار پى هم مىآيند و بيمار را امان نمىدهند و اگرچه تب لازمه نباشد ، كنش و واكنش تب لازمه را دارد .\r\nبرخى از حالات ديگر تب تركيبى نيز هستند كه بعدا به شرح آنها مىپردازيم .\r\nنوبت تبهاى عفونى بر يك روال نيستند ؛ ممكن است نوبت تب طولانى و يا كوتاه باشد .\r\nاگر مادهء متعفن سبب تب ، غليظ پرمايه يا لزج و چسبنده باشد ، يا مادهء خلط در اندازه زياد يا پناه گرفته و بىحركت باشد ، يا بيمار ناتوان باشد و يا بيمار و اندامان بيمار نيروى احساس كم داشته باشند و يا پوست سفت بوده و سوراخهاى ريز پوست برهم آمده باشند ، نوبت تب طولانى مىشود . در عكس اين حالات نوبت تب كوتاه است .\r\n- فاصلهء ميان نوبت تب با نوبت بعدى ممكن است كم يا زياد باشد ؛ چرا ؟\r\n- اگر نوبت بعدى با نوبت قبلى فاصلهء زياد داشته باشد علامت اين است كه :\r\nالف - مادهء سبب تب - كه عفونى شده است - در اندازه اندك است و تا آمادگى براى بار دوم پيدا مىكند مدت زيادى را مىخواهد .\r\nب - مادهء آمادهء عفونى شدن غليظ و پرمايه است و به كندى حركت مىكند و تا به جايى برسد كه در آنجا متعفن شود مدت زمانى طولانى مىخواهد ؛ كه از اين جمله مىتوان مادهء به وجود آورندهء تب چهار اندر ميان را مثال آورد .\r\nامّا شتاب كردن نوبت بعد كه به زودى بعد از نوبت اوّل مىآيد ، سببهايى دارد :\r\n1 - مادهء آمادهء عفونى شدن زياد است و زود به سرمنزل عفونى شدن مىرسد ، مانند مادهء بلغمى .\r\nامّا بايد براى مادهء بلغمى كه از جنس بلغم شيشه‌اى است ، استثنايى قائل شد ؛ كه در نوبتهاى تب ناشى از بلغم متعفن شده ممكن است فاصله ميان نوبت اول و نوبت دوم زياد باشد .\r\n2 - مادهء سبب توليد تب بسيار لطيف است و در راه گير نمىكند و به سرعت به جايى كه در آن متعفن مىشود مىرسد . مادهء خلط صفرايى از اين قبيل ماده‌هاى لطيف است .\r\n\r\n","description":"","footnote":"","page_name":" 56 ","page_number":78},
  {"content":"\r\n\r\nبدترين و بغرنج‌ترين تب تب لازم ( تب هميشگى و دست برندار ) است مشروط بر اينكه عفونت خلط در داخل رگها روى داده باشد .\r\nدر درجهء دوم ( بعد از تب لازم ) در ناپسندى ، تبى است كه مىآيد و مىرود . در اين حالت مادهء متعفن شدهء سبب تب در سراسر اندامان بدن و يا در اطراف و نزديكيهاى قلب منتشر شده است .\r\nپيران - كه اكثرا سردمزاجند و كمتر به امتلا ( برهم متراكم شدن غذا و هضم نكردنش ) مبتلا مىشوند - كمتر رخ مىدهد كه به تب بسيار گرم همراه لرزش مبتلا شوند .\r\n\r\nنبض\r\nدر حالت تبهاى عفونى ، نبض حالات مختلف به خود مىگيرد كه اين اختلاف بستگى به حالات زير دارد :\r\n1 - اختلاف جنس تب عفونى با يكديگر هريك نشانى از نبض با خود دارد .\r\n2 - ممكن است حالت تب از يك نوع باشد ، اما شدت تب و سبكى آن تغييراتى را در نبض به وجود آورد .\r\n3 - روىآورهاى بيمارى شديد باشد يا كم‌تأثير و كم‌شدت ، در نبض خود را مىنمايند .\r\n4 - ممكن است در حالت تب عفونى نبض سخت و سفت باشد كه در اين حالت نشان از چند حالت احتمالى دارد :\r\nالف - ورم گرم كه به شدت كشيده مىشود و انتشار مىيابد ، سبب سخت شدن نبض گردد .\r\nب - ورم گرم در اندامى پيالود پديد آمده باشد .\r\nج - ورمى سخت در درون بيمار هست كه سبب سخت شدن نبض شده است .\r\nد - خشك‌مزاجى شديد بر بدن بيمار مستولى است .\r\nه - در نوبتهاى سرآغاز تب سردمزاجى و سرما بر بدن چيرگى يافته است .\r\nممكن است در حالاتى از تب عفونى نبض نرم باشد ، مثلا :\r\n1 - مادهء خلط عفونى - كه سبب تب شده است - تر و نرم بلغمى يا خونى است .\r\n2 - ورمى در درون امّا در اندامى نرم است ، مثلا ورم ذات الكبد ، ورم ذات الريه و ورم سبب بيمارى مرگ دروغين از اين نوع ورمها هستند كه نبض بيمار در آنها نرم است .\r\n3 - سبب نرمى نبض نمناك شدن پوست بدن است كه مىخواهد عرق كند . در اين حالت نبض نرم مىزند .\r\nدر سرآغاز شروع نوبت تب عفونى ، نبض ناتوان و فشرده است ؛ زيرا نيروى طبيعى مدافع در بدن در اين حالت يورش مىآورد و سرگرم تخليه ماده و خنك كردن حالت گرمى شديد مىشود .\r\n\r\n","description":"","footnote":"","page_name":" 57 ","page_number":79},
  {"content":"\r\n\r\n\r\nفصل دوم نشانيهاى تب عفونى\r\nنشانيهاى حالات تب عفونى را بايد از حالات آتيه جستجو كرد :\r\n1 - سبب تب كه تازه است و اوّل به اوّل تب روى داده است چه بوده است ؟\r\n2 - سبب سابق بر پيدا شدن را بايد جستجو كرد و حقيقت حالت را از آن دريافت .\r\n3 - نبض نيز يكى از گواهان چگونگى حالت تب و شناسنامهء نوع تب است .\r\n4 - نفس نيز نشانى دارد ، زيرا از شدت حرارت تن ، نفس به سرعت مىافتد كه نياز مبرم به خنك كردن ايجاد مىشود .\r\n5 - نوع گرماى تب گزنده است و به سبكى و كم‌دردى حرارت حالت تب روزانه نيست .\r\n6 - در اكثر حالات تبهاى عفونى مليله جلودار تب است .\r\n- مليله چيست ؟\r\n- عبارت از حالتى است آميزه با نوعى احساس حرارت كه به شدت حرارت تب نمىرسد ، بيمار احساس خستگى ، دردى همانند درد استخوانها ، تنبلى ، تيركشيدگى ، خميازه ، خواب مشوش و نامرتب ، بىخوابى و خواب نيامدن ، تنگ‌نفسى ، كش رفتن رگها ، كشيدگى در سردنده‌هاى نزديك شكم ، سردرد و احساس تپش در سر دارد . اين حالت مليله اگر زمانى نسبتا دراز دوام كند ، تب عفونى به دنبال دارد . بيمار را ناتوان مىكند و رنگ بيمار زرد مىشود .\r\nممكن است همراه حالت مليله - كه جلودار تب عفونى مىشود - ريختنىهاى آبكى و آب بينى زياد باشد ، بيمار دلش بهم آيد ، حجم ادرار بيش از حد معمولى باشد و مدفوع بيش از حد طبيعى بوده و بسيار بدبو باشد ، بيمار در سر احساس سنگينى كند و سر به هيجان آيد . نبض بيمار پياپى مىزند ؛ بدون اينكه سببى خارجى نبض را به پياپى زدن وادار كند ، مثلا بدون اينكه خستگى شديد يا خشمناكى شديد - كه سبب پياپى زدن نبض مىشوند - در ميان باشد .\r\nهرگاه نبض بيمار فشرده آيد ، بدان ! كه نوبت تب رسيده است و در راه است . منظور از نبض فشرده يا فشارى ، زدن نبض در پايين‌تر از حالت طبيعى است كه ژرفاروتر مىباشد .\r\nنبض با اينكه فشارى و كوچك است ، اين كوچكى نيز مرتب نيست . گاهى در ميان چندين نبض كوچك نبضى بزرگ و نيرومند پيدا مىشود . سرعت نبض هم شديد نيست .\r\nاين تفاوت و نامرتبى نبض در سرآغاز نوبت تب و در مرحلهء دوم تب - كه مرحلهء افزايش درجهء حرارت است - يكى از ويژگيهاى تب عفونى است . هرچند در بسيارى از حالات تب نوبهء يك روز در ميان اين تفاوت نبض بسيار آشكار نيست ؛ زيرا مادهء عفونى به وجودآورندهء تب در تب نوبهء يك روز در ميان مادهء سبكى است .\r\nيكى ديگر از نشانيهاى تب عفونى اين است كه در نوبت اول تب ، بيمار عرق نمىكند و نم بر جسمش پيدا نمىشود ، درحالىكه تب روزانه برعكس است ؛ هرچند اوايل و سرآغاز تب نوبهء يك روز در ميان شباهتهايى - به سبب سبكى ماده كه ذكر شد - با تب روزانه - كه تب‌دار تب عفونى دارد - تا اندازه‌اى وجود دارد .\r\n\r\n","description":"","footnote":"","page_name":" 58 ","page_number":80},
  {"content":"\r\n\r\nدر تب عفونى ، مرحلهء دوم حالت نوبت تب يعنى مرحلهء افزايش حرارت ، در همهء حالات به هم شبيه نيستند و مرحلهء ازدياد ترتيب و تنظيمى مشخص ندارد .\r\nاگر مرحلهء افزايش حرارت تب به طول انجاميد ، دليل بر عفونى بودن تب است . و اگر نبض آن به آن بزرگتر و بزرگتر شد ، دليل بر استمرار افزايش درجهء تب است و پيداست كه به اين زودى به مرحلهء نهايى - كه توقف است - نمىرسد .\r\nتب عفونى حالات گوناگون دارد كه از قرار زيرند :\r\n1 - تب عفونى است اما مىآيد و مىرود و در سرآغازش لرزه يا چندش بر بدن بيمار وارد مىآورد و اكثرا با عرق كردن يا نوعى نم بر جسم نشستن بيمار را رها مىكند .\r\n2 - نوبتىهاى پىدرپى و زنجيره‌اى دارد .\r\n3 - به تب هميشگى و دست برندار تبديل مىشود ، و در اثناى تب گاهى كمى سبك مىگردد .\r\n4 - تب هميشگى است و هيچ امان نمىدهد و در اثناى تب احساس سبك شدن تب نيست .\r\nتب عفونى از حيث نبض بيمار ، از حيث چگونگى ادرار و بول ناآلوده و از حيث تسكين روىآورهاى تب هيچ شباهتى به حالات تب روزانه ندارد .\r\nدر بسيارى از تبهاى عفونى روىآورهاى زيادى از قبيل : تشنگى ، سردرد ، سياه شدن زبان و بويژه در مرحلهء پايانى يعنى متوقف شدن از افزايش ، روى مىآورند . دلهره و افسردگى و تشويش خاطر به حدّ زياد درحالىكه مادهء عفونى سبب تب با نيروى مدافع در بدن درگير مىشود . گاهى ماده پيروز مىشود و گاهى نيروى مدافع در وجود بيمار غلبه مىيابد ، كه نبض نيز در اين جنگ و كشاكش واكنشهايى دارد ، گاهى درشت و بلند مىزند و گاهى كوچك و ناتوان است .\r\nبا تب عفونى ممكن است نبض سخت شود ، امّا نه هميشه چنين است ؛ اگر در حالت تب ورم سخت در يكى از اندامان باشد يا ورمى چندان سخت نباشد امّا در يكى از اندامان سخت گردد يا بيمار آب سرد نوشيده يا اتفاق ديگرى رخ داده كه بدن را سفت و سخت گردانيده است - كه در بحث از نبض به تفصيل ذكر شده‌اند - در تمام اين حالات نبض در تب عفونى سخت و سفت مىزند .\r\nاختلاف و تفاوت نبض در مرحلهء اوّل تب و در مرحلهء افزايش درجهء تب گواهى صادق بر وجود تب عفونى است ، كه اين تفاوت از ويژگيهاى تب عفونى است . اين تفاوت نبض در مرحلهء اوّل با مرحلهء دوم - كه مرحلهء افزايش درجهء تب است - در تب نوبهء يك اندر ميان نيز هست ، امّا از آنجا كه مادهء متعفن شدهء سبب تب سبك است ، اين تفاوت نبض بسيار آشكار نيست .\r\nدر حالت تب - هر تبى - اگر نبض تندتر از حالت طبيعى نتپيد و نبض بدان سرعت درنيامد كه گفتيم ، بدان ! كه تب هنوز روزانه است و به تب عفونى تبديل نشده است .\r\nاگر تب عفونى باشد ، در نخستين مرحلهء تب ادرار بيمار خام و ناپخته است و يا بسيار كم آثار پختگى دارد ؛ و نيز ممكن است بول بيمار بسيار تند و فشارى باشد .\r\n\r\n","description":"","footnote":"","page_name":" 59 ","page_number":81},
  {"content":"\r\n\r\nاين را نيز بدان ! كه از تب بسيار شديد هميشگى و ميراننده كمتر بيمار رهايى مىيابد و حتى اگر رهايى يابد حتما كاربرد اندامى از دست مىرود و يكى از اندامان بدن از كار مىافتد .\r\nاگر در بيماريهايى مانند ذات الجنب و امثال آن درد ورم سبب بيمارى تسكين يافت امّا حالت حرارت تب همچنان باقى ماند ، بدان ! كه از مادهء تب‌آور چيزى باقى مانده است ، و ماده به جايى ميل كرده و رسيده است كه درد از آن پديد مىآيد .\r\n\r\nفصل سوم نشانيهاى تب هميشگى\r\nتب هميشگى برحسب حالت تب شدت و سبكى دارد .\r\n1 - تفاوت كردن نبض در ابتداى تب و در مرحلهء دوم - كه مرحلهء افزايش تب است - بسيار آشكار است ، و در بيشتر حالات تب هميشگى نبض نامنظم و ناميزان است .\r\n2 - تب مداوم است و بعد از بيست و چهار ساعت نيز دست‌بردار نمىشود .\r\n3 - نشانيهاى تب در آمد و شد و ناپايدار ، از قبيل : لرزش پيش‌درآمد و غيره پديدار نيستند .\r\n4 - دليل قوى بر وجود تب هميشگى آن است كه وقت افزايش يعنى مرحلهء دوم تب حالت بيمارى بر يك روال نيست بالا و پايين دارد . گاهى حرارت بسيار شديد است و گاهى كاهش مىيابد و باز شدت مىگيرد .\r\n\r\nفصل چهارم همكارى و جدايى تبهاى عفونى\r\nمنظور از همكارى و جدايى تبها - كه عنوان فصل شد - علامات و پيامدهاى حالات مختلف تب عفونى است ، كه گاهى حالتى با حالتى ديگر نشانيهاى متفاوت دارد و گاهى دو حالت يا چند حالت تب در بعضى از نشانيها و پيامدها به هم شبيه مىباشند .\r\nاگر تب عفونى سببش مادهء صفرا باشد كه عفونى شده است و از گرماى بيگانهء غير طبيعى مشتعل شده باشد كه تن را به تب مبتلا كرده است ، حركات تب چه در اوايل نوبت تب و چه در سرآغاز شدت يافتن درجهء تب ، يعنى در حين شروع مرحلهء دوم ، نشان از تب يك روز در ميان دارد ؛ مگر يكى از حالات آنكه آن را تب سوزان ناميده‌اند - كه حركات تب سوزان بسيار نهانى و ناآشكار است و شباهت به تب هميشگى بيست و چهار ساعته دارد .\r\nتب نوبهء يك اندر ميان دو قسمت است : تب يك اندر ميان خالص و تب يك اندر ميان ناخالص . در تب نوبهء يك اندر ميان خالص از آنجا كه مادهء به وجودآورندهء آن لطيف است ، حالتش شدت زيادى دارد و حرارت ناشى از آن بسيار زياد و گزنده است ؛ زيرا مادهء صفرايى از كيسهء زهره آمده است و شديد و نيرومند است . ليكن با اينكه حرارت زياد است و حالت شديد\r\n\r\n","description":"","footnote":"","page_name":" 60 ","page_number":82},
  {"content":"\r\n\r\nمىنمايد ، جاى نگرانى نيست و سلامت است ؛ زيرا مادهء صفرا بر طبيعت سنگينى نمىكند و طبيعت آن را به آسانى مىپذيرد . و تب ناشى از صفرا - كه گفتيم تب يك اندر ميان است - فرصت استراحتى به بيمار مىدهد .\r\nتب نوبهء يك اندر ميان ناخالص مدت نوبتش طولانىتر از مدت نوبت تب نوبهء خالص است .\r\nنوبتهاى تب نوبهء خالص كمتر اتفاق مىافتد كه از نه نوبت تجاوز كند ، مگر اينكه اشتباهى از طبيب يا از بيمار رخ دهد .\r\nتب هميشگى ممكن است در مدت يك هفته ايامش سرآيد و دست از بيمار بردارد .\r\nاگر تب عفونى از خلط متعفن پديد آمده باشد ، تب هميشگى و دست برندار را به دنبال دارد .\r\nحرارت ناشى از تب تعفن خون زياد است و سراسر تن را فرامىگيرد ، و حرارتى است نرم و بدون شدت و مانند خلط متعفن صفرائى همراه درد گزشى نيست . ممكن است تب ناشى از تعفن خون در مدت چهار روز خاتمه يابد .\r\nتبى كه از اثر بلغم متعفن باشد و هر روز به سراغ بيمار بيايد ، در قياس با تب ناشى از مادهء صفرائى متعفن نرم و آرام‌تر است . مدت تب طولانى است و دليل اين طولانى بودن مدت لزجى و سردمزاجى ماده است .\r\nاگر مادهء بلغمى متعفن سبب تب در اندازه بسيار باشد بسيار خطرناك است ؛ زيرا مدت دست برداشتن و رها كردن بيمار يا كاهش يافتن و فرصت استراحت دادن به بيمار بسيار كم است . از سوى ديگر مادهء بلغمى متعفن سبب تب اگر در اندازه زياد باشد حتما تباهى و ناتوانى را براى دهانهء معده به ارمغان مىآورد . اين فساد و ناتوانى دهانهء معده روىآورهاى ناپسند از قبيل :\r\nغش كردن ، تپش دل و از بين رفتن اشتهاى خوراك را همراه دارد .\r\nاگر خلط بلغم متعفن شده سبب تب دست برندار شود ، حالت بيمار بسيار شبيه حالت تب دق كرده است . تنها فرقى كه با تب كردهء دق دارد اين است كه نبض در تب دست برندار ناشى از بلغم متعفن نرم است و در تب دق سفت . هرچند گاهى ممكن است در تب دست برندار ناشى از بلغم متعفن نيز نبض به سفتى و سختى بينجامد .\r\nتا خالص بودن مادهء تب نوبهء يك اندر ميان كمتر باشد ، نوبت تب كوتاهتر است ؛ مگر اينكه ماده در اين ناخالص بودن به مادهء سودايى متعفن بيشتر مايل باشد .\r\nتب نوبهء چهار در ميان از آنجا كه مادهء خلط متعفن به وجودآورندهء آن سردمزاج است ، حرارتش شديد نيست و مدت نوبتش طولانى مىباشد .\r\nممكن است تب نوبهء چهار در ميان خالص تا يك سال دوام يابد ، اما تب نوبهء ناخالص مدتش كوتاه‌تر است . در هر حال تب نوبهء چهار در ميان هيچ خطرى در بر ندارد ؛ زيرا فرصت استراحتى كه به بيمار مىدهد بسيار زياد است ، و همچنين چندان شديد نيست كه روىآورهاى شديد به دنبال داشته باشد .\r\nتب چهار در ميان ، تب يك روز در ميان هميشگى و دست برندار و تب نوبه‌اى كه در حال\r\n\r\n","description":"","footnote":"","page_name":" 61 ","page_number":83},
  {"content":"\r\n\r\nحرارت بالا و پايينهايى دارد و گاه به گاه حرارتش فروكش مىكند ، ممكن است از اثر يك بار قى كردن يا اسهال شدن يا عرق كردن يا ادرار كردن دست بردارند ، و بيمار رهايى يابد . تب سوزان هم ممكن است از اين سببها كه ذكر شد و نيز از خون‌دماغ دست از سر بيمار بردارد .\r\nاين را نيز بدان ! كه مرحلهء نخستين تب نوبه يا نوبت تب نوبه درازتر از مراحل سه‌گانهء ديگر است .\r\nدر حالت نوبت تب يك شبانه‌روزى مرحلهء سوم كه مرحلهء توقف افزايش درجهء حرارت است و قبل از مرحلهء پايين آمدن درجهء حرارت است از ساير مراحل طولانىتر است .\r\nدر نوبت تب سوزان مدت پايين آمدن - كه مرحلهء چهارم است - از ساير مراحل تب طولانىتر است .\r\nدر نوبت تبى كه هر روز به سراغ بيمار مىآيد ، مرحلهء نهايى يعنى مرحله توقف افزايش حرارت و مرحلهء چهارم ( مرحلهء پايين آمدن تب ) از ساير مراحل و حالات تبهاى ديگر طولانىتر است .\r\nكمتر ديده شده است كه نوبت تب چهار در ميان و نوبت تب هر روزه به‌طور كلى بيمار را رها كنند .\r\nاگر تبهاى عفونى بويژه تبهاى عفونى ناشى از ورم را چنان كه شايد و بايد معالجه نكنند ، بيمار را به پژمرده شدن بدن سوق مىدهند .\r\nتبهاى عفونى بسيار شديد در معالجه كردن ويژگى دارند ؛ در چنين حالاتى خوردن غذا را براى بيمار تجويز كن ! امّا منظور از تجويز غذا آن نيست كه طبيعت را با مادهء بيمارى روبرو سازى . ممكن است در حين معالجهء تب عفونى شديد ناگزير از تجويز آب سرد باشى كه بيمار بخورد . منظورت از خوراندن آب سرد به بيمار نبايد همين باشد كه مادهء حرارت‌زا را يكباره فرونشانى و نخواهى كه ديگر نياز به خاموش كردن از راه ديگرى باشد . اما اگر منظور از تغذيه دادن بيمار يا تجويز نوشيدن آب سرد به بيمار چنان باشد كه ما در آتيهء نزديك دستوراتش را مىدهيم ، به تغذيه و تجويز آب سرد نوشيدنى براى بيمار اقدام كن و دو منظور سابق را به اهمال بسپار !\r\n\r\nفصل پنجم نشانى از روىآورهاى تب\r\nوقتى كسى تب عفونى دارد و به تو مراجعه مىكند تو او را به دقت معاينه كن ! و هرچه را كه مربوط به سبب بروز تب است از بيمار درياب . مثلا :\r\n1 - بيمار قبل از مبتلا شدن به بيمارى تب عفونى ، در زمينهء غذا و مراعات خود چه روندى داشته و در چه حالتى بوده است ؟\r\n2 - حالتى كه در آن است و با تب روبرو شده است چگونه است ؟\r\n\r\n","description":"","footnote":"","page_name":" 62 ","page_number":84},
  {"content":"\r\n\r\n3 - رويدادهاى بيمارى تب عفونى - كه بدان مبتلا شده است - كدامند ؟ - كه ما برايت توضيح مىدهيم كه چگونه نتيجه‌گيرى كنى .\r\n4 - محيط زيست بيمار چگونه است ؟ سرد است يا گرم ؟ پربارش است يا كم‌بارش ؟ و غيره و غيره .\r\n5 - فصل و موسمى كه در آن به تب مبتلا شده است بر شناسايى حالت تب تأثير دارد .\r\n6 - مراحل عمر بيمار به كجا رسيده است ؟\r\n7 - بيمار داراى چه نوع مزاجى است ؟\r\n8 - نبض بيمار را بسنج ! كه در چه حالى است ؟\r\n9 - ادرار بيمار را معاينه كن و در پختگى و خامى و رنگ آن دقت كن !\r\n10 - مدفوع بيمار را معاينه كن ! كه شايد نشانيهايى از آن بيابى .\r\n11 - آيا بيمار عادت به خونريزى بينى ( خون‌دماغ ) دارد ؟ كه بودن و نبودن اين حالت نيز ممكن است نشانيهايى بروز دهد .\r\n12 - چگونگى حرارت تب در تب‌لرز را درياب !\r\n13 - حالت عرق كردن بيمار و چندى و چونى عرق را بررسى كن !\r\n14 - حرارت تن بيمار در نوبت تب تا چه حدى است و چگونه روى مىآورد ؟\r\n15 - نوبت‌هاى تب چه وقت مىآيند و كى دست برمىدارند ؟\r\n16 - اشتهاى خوراك خوب است يا نه ؟ يا اصلا اشتها ندارد ؟\r\n17 - زياد تشنه مىشود يا كم ؟\r\n18 - تنفس بيمار چگونه است ؟ طبيعى است يا غير طبيعى ؟ در صورت غير طبيعى بودن در چه حالى است ؟\r\n19 - از حالات همراه تب جستجو به عمل آور ! مثلا سردرد ، بىخوابى كشيدن ، پرت‌وپلا گفتن ، دلهره و اين قبيل حالات سرنخهايى دربارهء چگونگى تب به دست مىدهند .\r\nاز روىآورهاى تب مىتوانى جنس و نوع تب را بشناسى ! مثلا :\r\n1 - حرارت تب چگونه حرارتى است ؟ زياد است يا كم است ؟ كه اگر حرارت زياد و شديد است حالت تب را حالت تب بزرگ مىدانى و اگر حرارت كم است مىتوانى آن را تب كوچك بنامى !\r\n2 - حالاتى از تب هستند كه از ابتداى شروع تا واپسين دم آن داراى حرارت گزنده‌اند .\r\n3 - در بعضى حالات تب ، در مرحلهء نخستين ، حرارت گزش دارد ؛ امّا بعد از آن ماده تحليل مىرود و حرارت نرم و بدون گزش مىشود .\r\n4 - بعضى حالات تب هست كه از اول تا آخر حرارت گزنده ندارد .\r\n5 - در برخى از نوبت تبها حرارت تب نمناك است .\r\n6 - در برخى از حالات تب حرارت تب خشك است .\r\n\r\n","description":"","footnote":"","page_name":" 63 ","page_number":85},
  {"content":"\r\n\r\nروىآورهايى هست كه جنس تب را دست‌نشان مىكنند . مثلا :\r\n1 - در روىآورى كه از تب نوبهء يك در ميان هست و به آن ويژگى دارد ، سرآغاز نوبت تب بيمار احساس درد شبيه درد خليدن سوزن در بدن مىكند ، تير كشيدن و چندش بدن هست و حرارت گزنده است .\r\nروىآورهايى هستند كه دليل بر پليدى و بغرنجى حالت تبند ؛ از قبيل : دلهره ، پرت‌وپلا گفتن و بىخوابى كشيدن .\r\nروىآورهايى هستند كه پختگى و خامى مادهء سبب بيمارى را مىرسانند - كه اين حالات را در بحث از ادرار تب‌داران عفونى شرح مىدهيم .\r\nروىآورهايى هستند كه نشانى حالت بحرانى بيمارى را همراه دارند - كه بعدا آنها را ذكر خواهيم كرد .\r\nروىآورهايى هستند كه نويد سلامت يا خبر بد از حالات بيمارى دارند - كه همهء اينها را بعدا شرح مىدهيم .\r\nرنگ و رو و سيماى بيمار نيز دربارهء چگونگى بيمارى گزارشهايى دارد ؛ مثلا :\r\n1 - اگر رنگ بيمار تب عفونى از سفيدى مايل به سبزى به رنگ مايل به رنگ سرب تغيير يافت ، دليل آن است كه خلط داخل بدن بيمار سردمزاج بوده و حرارت غريزى در بدن كم است .\r\n2 - اگر چهرهء بيمار برانگيخته و بادكرده شد و شبيه كسانى بود كه از اثر لت انبانى و هضم نكردن خوراك تب كرده‌اند ، دليل بر شدت حرارت ناشى از تب يا دليل بر كم‌مايگى خلط است ؛ زيرا سوراخهاى ريز پوست گشادند و ماده به سرعت تحليل مىرود .\r\nاگر تب‌دار به سرعت رخساره‌اش لاغر شد و پژمريد و چهره درازتر از حال طبيعى به نظر آمد و بينى باريك شد ، يا نشان از شدت حرارت دارد و يا باز نشان آن است كه خلط كم‌مايه است و به سرعت تحليل مىرود و از سوراخهاى ريز پوست كه گشاد شده‌اند سر برمىآورد .\r\nاز حركات بيمار در حالت تب‌كردگى ، از حالت طبيعى خارج شدن و يا به كلى از حركت افتادن بيمار در حالت تب ، مىتوان نشانيهايى كسب كرد . و همچنين علائم ديگرى نيز هست كه چگونگى و جنس حالت تب را دست نشان مىكنند - كه همه را بعدا ذكر مىكنيم .\r\nروىآورهاى تب نيز هريك اوقات جداگانه دارند . كى مىآيند و كى مىروند ؟ و . . . مثلا :\r\nروىآورهايى هستند كه در مرحلهء سوم تب يعنى در مرحلهء اوج‌گيرى حرارت و توقف آن رخ مىدهند ؛ از قبيل : پرت‌وپلاگوئى و به هم خوردن هوش بيمار كه سبب اين روىآورها حالت التهابى سر است .\r\nروىآورهايى هستند كه در نخستين مرحله نوبت تب مىآيند ، مانند :\r\n1 - چندش و تير كشيدن بدن\r\n2 - احساس سرما در بدن\r\n3 - خواب‌آلودگى بيمار ؛ كه اين حالت خواب‌آلودگى در مرحله نخستين اكثر تبهاى عفونى\r\n\r\n","description":"","footnote":"","page_name":" 64 ","page_number":86},
  {"content":"\r\n\r\nرخ مىدهد و سببهايش از اين قرارند :\r\nالف - مغز بيمار ناتوان مىشود .\r\nب - حرارت غريزى و سرشتى به اندرون بدن مىرود و در ژرفا قرار مىگيرد .\r\nج - ماده پليد و بدگوهر است .\r\nد - از تشويش در حركت ، حرارت - كه تازه شروع مىكند - بخارهايى به سوى بالا روان مىسازد ؛ اين حالت خواب‌آلودگى دوام مىكند تا شعله‌ور شدن ماده آن را تحليل مىبرد و در اين تحليل بردن بخار سردى مزاج مغز - كه در مغز موجود است - و سردى خلطى كه در راه متعفن شدن و گرم شدن است كمك مىكنند .\r\nبراى شناسائى حال تب و براى اينكه معلوم كنى كه تب عفونى گريبانگير بيمار از كدامين نوع تب است ، مىتوانى از خود حالت تب نشانيهايى كسب كنى كه به قرار زيرند :\r\n1 - آيا تب شديد است و بيمار را بسيار آزار مىدهد ؟\r\n2 - آيا تب نرم است و سبب آزار بسيار نمىشود ؟\r\n3 - سبب مستقيم و نزديك به هنگام مبتلا شدن چه بوده ؟\r\n4 - سببهاى پيشين و قديم‌تر از وقت ابتلا به بيمارى تب چه بودند ؟ - كه اينها را سابق ذكر كرده‌ايم .\r\n5 - آيا تب دست‌برندار است و مىپايد ؟\r\n6 - آيا تب از آن نوع است كه مىآيد و مىرود ؟\r\n7 - آيا در اثناى حرارت زياد گاه‌گاهى حرارت پايين مىآيد ، يا نه ؟\r\n8 - آيا تب همراه لرزه و سرما و چندش بدن است ، يا غير آن ؟\r\n9 - اگر با تب لرز و احساس سرما و چندش بدن همراه است ، اين حالات در چه وقت از اوقات چهارگانهء نوبت تب پيدا مىشوند ؟\r\n10 - حالت تب با عرق كردن زياد خاتمه مىيابد ، يا با عرق كم ؟ يا اصلا عرق كردنى در ميان نيست ؟\r\n11 - روند بهداشتيى كه بيمار قبل از ابتلا به تب داشته چگونه بوده است ؟\r\n12 - سن بيمار چقدر است ؟\r\n13 - سيماى بيمار قبل از حالت تب و در حالت تب چه تغييراتى يافته است ؟\r\n14 - هنگام ابتلا به بيمارى فصل و موسم كدام و چگونه بوده‌اند ؟\r\n15 - حرفه و كار بيمار مبتلا به تب چيست ؟\r\n16 - نبض بيمار مبتلا به تب در حال نوبت بيمارى در چه حالى است ؟\r\n17 - ادرار بيمار چگونه است ؟\r\nاز بررسى اين همه موارد مىتوانى چگونگى حال تب و نوع آن را بشناسى !\r\n\r\n","description":"","footnote":"","page_name":" 65 ","page_number":87},
  {"content":"\r\n\r\n\r\nفصل ششم توضيح اصطلاحات ويژه به تب\r\nبراى لرزش از تب چهار حالت هست ، كه آنها را به ترتيب : نافض ، سرما ، چندش و تكسر نامند .\r\n- منظور از اين نامهاى چهارگانه كدام احوال است ؟\r\n1 - منظور از كلمهء نافض ( تكاننده ) در تب حالتى است كه بيمار بدون اراده اندامانش به لرزه درمىآيند .\r\n2 - منظور از سرما در تب حالتى است كه بيمار تب‌دار ، در اندامان و رويهء ماهيچه‌هايش احساس سردى و سرما مىكند و لرزشى همراه ندارد .\r\n3 - منظور از چندش حالتى در بيمارى تب است كه بيمار در بدن خود سردى گاه‌به‌گاه احساس مىكند و چنين احساسى دارد كه پوست بدن و ماهيچه‌هايش را با نك سوزن به درد مىآورند ؛ كه هميشه قبل از حالت چندش حالت تكسر مىآيد .\r\n4 - منظور از اصطلاح تكسر همان حالت چندش است امّا سبك‌تر و ناتوان‌تر .\r\nگاهى ممكن است سرماى تب بسيار شديد احساس شود امّا حالت تكان‌دهنده و لرزانندهء بدون اراده همراه نداشته باشد ، يا باشد اما نه شديد ؛ كه اين حالت سرماى شديد بدون حالت لرزيدن و تكان خوردن بىاراده در تبهاى بلغمى و تب چهار در ميان مشاهده مىشود .\r\n- لرزش و تكان خوردن بدون ارادهء بيمار در حالت تب از كجا سرچشمه مىگيرد ؟\r\n- مادهء به وجودآورندهء تب شروع به كار مىكند ؛ نيروى دفع‌كننده در ماهيچه‌ها - كه بسيار نيرومند است - به دفاع از خود مىپردازد ، به حركت درمىآيد و با مادهء عفونى مشتعل شده درگير مىشود . همين حركات نيروى مدافع در ماهيچه‌ها به صورت تكان و لرزش بدون ارادهء بيمار خودنمايى مىكند .\r\nتا مادهء عفونى سبب تب - كه به ماهيچه سرايت مىكند - لزج‌تر باشد بيرون راندنش دشوارتر است ، لرزش و تكان ماهيچه‌ها بيشتر است كه به شدت يافتن نافض تفسير مىشود .\r\nدر حالت تكان و لرزش ناشى از حالت تب خون به داخل درون مىخزد .\r\nاين را نيز بدان ! كه خلط سردمزاج اندامى را كه در آن مستقر شده است به خود عادت داده و در آرامش به سر مىبرد و كارى به كار اندام ندارد و اندام جايگاه خلط از اين اسكان گزين سردمزاج احساس سردى نمىكند . هرگاه سببى از سببها مانند گرما يا سببى ديگر بر خلط سردمزاج وارد آمد و آن را زير فشار قرار داد ، خلط از روى ناچارى به حركت مىافتد و از هم جدا مىشود و هر قسمتى راه فرار و پراكنده شدن را در پيش مىگيرد . اندام جايگاه - كه با خلط ساكن در آن هم مزاج نيست - از اين حركت پراكندن خلط سرد تأثيرپذير خواهد شد و احساس سرما مىكند - كه اين تفصيل را در دستورات اساسى و همگانى علم طب ياد گرفته‌اى !\r\nبارها رخ مىدهد كه بلغم شيشه‌اى به حد زياد در بدن كسى منتشر شده است و حالت لرزش\r\n\r\n","description":"","footnote":"","page_name":" 66 ","page_number":88},
  {"content":"\r\n\r\nو تكان بدون اراده بر انسان حكم‌فرماست ولى تبى در ميان نيست . و شايد همين حالت انتشار خلط بلغم شيشه‌اى و حالت تكان‌دهنده و لرزانندهء آن نوبتى باشد امّا نه آن‌قدر شديد كه به تب بينجامد .\r\nهر مادهء خلطى وقتى كه كم باشد حالت خستگى را در پى دارد . اگر در اندازه زياد باشد ، زياد سبب اين تكان و لرزش بدون اراده مىشود و تا وقتى كه متعفن نشده است تب در پى ندارد ؛ اما اگر متعفن شد تب را نيز به دنبال خود مىآورد .\r\nگاهى ممكن است از اثر نوع غذايى كه انسان مىخورد - يا همانند آن - حرارت بدن به درون بخزد و رويهء بدن را رها كند و احساس سرما و لرزش و تكان بدون اراده بر انسان روى آورد .\r\n- قبل از حالت تب ، سرما و لرزه و تكان بر انسان مىآيد . سببش چيست ؟\r\n- خلط به درون ماهيچه‌ها مىخزد و هنوز خام و دست نخورده است و در قياس با مزاج ماهيچه‌ها سردمزاج است . از اين سردمزاجى آزارى براى ماهيچه‌ها به بار مىآورد . بعد از آن گرماى بيگانه به سر وقتش كه رسيد ، شروع به گرم شدن مىكند . آزار سردمزاجى اولى و حركتش - كه از گرماى تازنده است - دست به دست مىدهند و سرما و لرز و تكان پديد مىآورند .\r\nگاهى ممكن است خلط خزيده به ماهيچه‌ها آزار گزشى داشته باشد ، و در عين حال نيروى مدافع در ماهيچه‌ها سرشار از قوت و توانائى باشد . درست به اين مىماند كه آب بسيار گرم بر پوست انسان بريزند . بويژه اگر خلط گزنده شورمزه هم باشد ، اين حالت آشكارتر و نيرومندتر مىنماياند .\r\nممكن است درد گزشى ناشى از خلط ، سببش فرار گرماى سرشتى و طبيعى به سوى داخل بوده و سرما بر بدن چيرگى يافته باشد . گزش از گرماى سرشتى فرار كرده باشد كه در درون و در غشاى درونى احساس مىشود و در نتيجه احساس سردى از سرماى اشغال‌كنندهء رويهء بدن باشد .\r\nگاهى ممكن است از اين فرار گرماى غريزى به سوى درون لرز و تكان بدون اراده بر انسان چيره شود ؛ چنان كه اين حالت وقتى رخ مىدهد كه ورمى در درون بدن انسان باشد .\r\nدر حالت تبهاى دست برندار اگر حالت لرز و تكان و حالت چندش بر بيمار آيد بسا ممكن است كه نويد بهبودى يافتن بيمار باشد ؛ زيرا اين حالت نشان از آن دارد كه مادهء خلط به وجودآورندهء تب - كه در داخل رگها بوده - تكان خورده و از رگ خارج شده است . اما اگر ماده نرسيده و ناپخته باشد ، يا اين حالت در هنگام بحران تب دست برندار رخ دهد ، و بعد از لرزش و چندش حالت تب سبك نشود ، معلوم مىشود كه اين لرزش و چندش همراه تب دست برندار است و از چيره شدن نيروى طبيعى انسان بر ماده نيست ، بلكه دليل آن است كه مادهء خلط به وجودآورندهء تب در اندازه بسيار است و لبريز كرده است و اين حالت لرزش و چندش نتيجهء سرريزشدهء مادهء زياد از ظرفيت رگ است .\r\n\r\n","description":"","footnote":"","page_name":" 67 ","page_number":89},
  {"content":"\r\n\r\nبعضى از حالات تكان‌دهنده و لرزاننده در اثناى تب خبرى مشئوم با خود دارند و اطلاع از مرگ بيمار مىدهند . مثلا بيمار ناتوان شده ، گرماى غريزى را از دست داده ، نفس از كار افتاده است ، در نتيجه بيمار به حالت لرزش و تكان خوردن بدون اراده مبتلا مىشود - كه اين آژير مرگ بيمار است .\r\nحالت چندشى - كه بحث شد - سببهايش از سبب لرزش و تكان خوردن بىاراده كمترند .\r\nبرانگيختن سر ، سرگيجه و نوعى سراسيمگى آژير آمدن نوبهء تب مىباشند .\r\nممكن است پيران و سالخوردگان به تب پنهان شده و پوشيده مبتلا گردند . و ممكن است به درازا كشيدن مدت ابتلا به تب و دست برنداشتن تب ، سببش نوعى حالت آماسيدن در اندرون باشد ، در اين حالت بيمار را وادار كن كه بر پشت بخوابد و پاها را دراز كند و با دست زدن ناحيهء شكمش را معاينه كن ! - كه شايد به سبب بيمارى پى ببرى .\r\nاگر كسى تب دارد و زبانش سياه شد و حرارت تب سبك شد ، بدان ! كه حالت تبش تب پوشيده است .\r\nگاهى ممكن است همراه تب بيمارى فالج رخ دهد ، در چنين حالتى اول به معالجهء تب بپرداز و علاج فالج را به بعد موكول كن ! براى چنين اشخاصى خوردن اسكنجبين كه گلنگبين در آن ريزند و حل كنند خوب است ؛ و اگر دانستى كه حالت بيمار تحمل مىكند ، نخود آب با روغن زيتون بدهى بخورد خوب است .\r\nاگر در حالت تب سر بيمار را بتراشند ، ممكن است تب شدت يابد ؛ زيرا از تراشيدن سر پوست سر سفت و برهم آمده مىشود و بخارى كه از آنجا به بيرون راه مىيافت برمىگردد .\r\n\r\nفصل هفتم علاج تب عفونى به‌طور كلى\r\nبدان ! كه معالجهء تبهاى عفونى چندين راه و روش دارند و هر حالتى از حالات تب را علاجى است جداگانه .\r\nگاهى ممكن است كه اگر به علاج خود حالت تب بپردازى بهتر باشد و بدن بيمار تب‌زده را سرد و تر گردانى .\r\nگاهى نياز است كه به علاج مادهء به وجودآورندهء تب همت گمارى ، كه اگر خام است و رسانيدن مىخواهد ، وسايل رسانيدن را به كار برى و يا اگر بيرون راندن ماده به خارج لازم است وسيلهء پاكسازى بيمار ماده را به خارج هدايت كنى .\r\nاگر تشخيص دادى كه مادهء خلط سبب تب غليظ است ، بايد وسيلهء كم‌مايه شدنش را به كار برى و روبراهش كنى ؛ و اگر مادهء خلط سبب تب كم‌مايه است ، بايد آن را غليظ و پرمايه در اندازهء لازم سازى . ممكن است حالت مركب باشد و دو ضد در تب جمع آيند ؛ مثلا حالت گرماى تب سردى بخشيدن مىخواهد و علاج خلط به رسانيدن و بيرون راندن نياز دارد و بايد تحليل\r\n\r\n","description":"","footnote":"","page_name":" 68 ","page_number":90},
  {"content":"\r\n\r\nبرود . كه وسيلهء رساننده و تحليل‌برنده و پاك‌سازىكنندهء خلط داروى گرمىبخش بايد باشد ، كه در اكثر حالات تب چنين است و داروى رساننده و تحليل‌برنده و پاك‌سازىكنندهء خلط سبب تب بايد گرم‌مزاج و گرمىبخش باشد . در اين سر دوراهه درمانده‌اى . بايد چه كنى ؟ !\r\n- دقت كن و ببين علاج كدام از اين دو حالت لازم‌تر و فورىتر است و كدام بيشتر سزاوار توجه مىباشند ، به علاج مهم‌تر بپرداز !\r\nشايد حالتى از تب رخ دهد كه به وسيلهء آب هندوانه و سبزيهاى ديگر آن را سرد گردانى ، امّا علاج مادهء به وجودآورندهء تب اقتضا نمىكند كه اين وسايل را به كار برى . چه بايد كرد ؟\r\n- بايد از وسايل سرد گردانيدن صرفنظر كنى و تا ماده موجود است آن را به كار نبرى . زمانى كه ديدى ماده را بيرون رانده‌اى ، آنگاه وسايل سردى بخشيدن را استعمال كن ! روى هم رفته بهتر آن است كه از شروع تب تا يك هفته آب ميوه‌جات به بيمار ندهى و در اين مدت يك هفته فقط آبجو بخورد .\r\nميوه - هر نوع ميوه‌اى كه باشد - براى تب‌دار زيان‌آور است ؛ زيرا ميوه در معده به جوش مىآيد و آن را به تباهى مىكشاند .\r\nداروهايى هستند كه با نرمش بخشيدن كامل رساننده و نرم‌كننده و پاك‌ساز مادهء خلطند و در عين حال سردىبخش هم هستند ، كه مىتوان اسكنجبين را مثال آورد .\r\nاين را نيز بدان ! كه ممكن است حالت تب به اندازه‌اى شديد و تند باشد ، كه مجال معالجهء سبب تب را ندهد و نياز مبرم به پايين آوردن تب از پلهء شدت و تندى باشد - كه سردى بخشيدن زياد مىخواهد - بويژه اگر بيمار نيروى جسمانيش چندان بر مرام نباشد كه اين حالت شدت يافتن تب را تحمل كند و بر درد گرماى شديد تب شكيبا باشد ، حتما بايد قبل از هر چيز به پايين آوردن درجهء تب شديد بپردازى . اما اگر ديدى كه بيمار داراى نيروى جسمانى كافى است و مىتواند شدت تب را تحمل كند و شكيبا باشد ، به معالجهء خلط سبب تب بپرداز و غذا را از بيمار قطع كن ! مادهء سردىآور چنانى را استعمال مكن كه خلط را از تحليل رفتن بازدارد .\r\nاگر ديدى كه بيمار چندان نيروى مقاومت در برابر شدت تب را ندارد و نمىتواند درد آن را تحمل كند ، كارى كن كه مزاج گرم بسيار گرم را تعديل كنى و بدن بيمار را سردىبخشى ، غذاى نيروبخش بخورد كه نيروى كافى بيابد و مزاج ناتوان‌كنندهء بيمار از ميان برخيزد . آنگاه به علاج سبب تب بپرداز !\r\nهرگاه مىخواهى كه در حال تبهاى عفونى وسيلهء سرد گردانيدن را به كار برى ، داروهايى را به كار مبر كه گيرنده و سفت‌كننده باشند . مثلا قرصهاى سردىبخش را نبايد به كار برى ، مگر وقتى كه ماده رسيده و بيرون رانده شده است .\r\nاين را نيز بدان ! كه علاج تب عفونى با علاج تب دق تفاوت دارد . در تب دق فقط بايد به علاج حالت تب بپردازى و آن را معالجه كنى ، امّا در تب عفونى هم بايد به علاج حالت تب بپردازى و هم علاج خلط سبب تب را در نظر داشته باشى ، حتى اگر علاج تب عفونى با وسايلى باشد كه با عين بيمارى و حالت تب هماهنگ باشد ، مانعى ندارد . مثالى مىآورم : اگر علاج تب\r\n\r\n","description":"","footnote":"","page_name":" 69 ","page_number":91},
  {"content":"\r\n\r\nرا غذاى بيمار قرار بدهى كه نيرو گيرد و در برابر تب مقاومت داشته باشد ، غذا از آنجا كه نيرو به بدن مىبخشد ، بايد آن را دوست نيروى بدن دانست ، اما تيغ دو لبه است ؛ زيرا غذاى نيروبخش چنان كه به بدن نيرو مىبخشد ، همچنان خلط سبب بيمارى را نيز نيرومندتر مىكند .\r\nپس غذا در اين زمينه هم دوست است هم به اعتبار اينكه دوست دشمن است ، دشمن به حساب مىآيد . پس بايد در اين باره باب ويژه‌اى را به مسألهء علاج از راه تغذيه در كتاب بگنجانيم و اين كار را مىكنيم .\r\nاين را نيز بدان ! كه تا حالت تب و نوع و جنس تب را به خوبى تشخيص ندهى نبايد به علاج بيمار بپردازى . اگر تب را - چنان كه بايد - نشناختى با نرمش و لطافت با بيمار رفتار كن ! مواظب باش كه هرگاه وقت نوبت تب مىرسد بايد بيمار شكم تهى باشد و در روزى كه نوبت تب است تا سرحد امكان كارى مكن كه چيزى از خلط يا هر مادهء ديگرى در بدن بيمار به حركت درآيد و فقط داروى علاجى به كار ببر !\r\nدر همهء اين حالات مواظب حال نيروى جسمانى بيمار باش و بيمار را ازاين‌رو معاينه كن ! اگر ديدى كه بيمار داراى نيروى كافى است و تشخيص دادى كه خون در بدنش بيشى و چيرگى دارد و يا تشخيص دادى كه خلط مادهء بيمارى چيره شده است و همراه خون است ، لازم‌ترين علاج رگ زدن است . بويژه اگر ادرار بيمار سرخ‌رنگ و پرمايه باشد رگ زدن حتما لازم است . اما اگر رنگ ادرار زرد آتشين است ، از رگ زدن صرفنظر كن ! زيرا بيم آن مىرود كه پيامد رگ زدن ، مادهء مرارى بر بدن چيرگى يابد و حالت بيمارى را شدت بيشتر بخشد .\r\nهرگاه ديدى كه مانعى در راه رگ زدن نيست و رگ زدى ، بعد از آن شكم بيمار را نرم گردان ! اما نه اينكه اسهال شود . بويژه اين ملين تجويز كردن وقتى لازم است كه بيمار شكمش قبض باشد . داروى ملين در اين حالت بايد آبجو با كمى شيرخشت و يا آبجو با اسكنجبين باشد . اگر ديدى كه شكم بيمار نرم نشد ، شير خشت را با شربت بنفشه قاطى كن و به بيمار بده ! يادآور مىشوم بايد شكم بيمار نرم و ملين باشد ؛ نكند بيمار را اسهال دهى و به شدت پاكسازى كنى ! به نظر من اگر براى اين‌چنين نرمش‌بخشى به شكم حقنه به كار برى بهتر از شيرخشت و غيره است كه بخورد . داروى مايهء حقنه چنان باشد كه مناسب حال بيمار ليونت بخشد . مثلا مايهء حقنه به قرار زير باشد :\r\n\r\nنسخه :\r\nروغن بنفشه ، افشرهء برگ سلق ، زردهء تخم مرغ ، شكر قرمز و بورك . همه را درهم مخلوط كرده بيمار را بدان حقنه كن !\r\nاين ليونت بخشيدن شكم در سرآغاز و خاتمهء تب لازم است اما در پايانهاى تب به داروى ناتوان‌تر و ليونت‌بخشى كمتر نياز هست . تكرار مىكنم در صورتى ملين لازم است كه شكم بيمار قبض باشد .\r\nبعد از نرم كردن شكم داروى ادرارآور تجويز كن ! داروهاى ادرارآور از قبيل : اسكنجبين كه با\r\n\r\n","description":"","footnote":"","page_name":" 70 ","page_number":92},
  {"content":"\r\n\r\nبيخ كرفس بر آتش جوشيده و امثال آن باشد . سپس بيمار را به عرق كردن وادار و داروهاى بازكنندهء مسامهاى بدن را استعمال كن و بر پوست بيمار بمال ! داروهاى ماليدنى نبايد بسيار گرم‌مزاج باشند . داروهاى ماليدنى خوب و مناسب در اين حالت عبارتند از : روغن بابونه ، ماساژ دادن بدن با شراب سفيدرنگ ، ماساژ دادن با آب شيرين ولرم .\r\nاگر حالت تب بسيار بسيار شديد است داروهاى ماليدنى و پاشيدنى را به كار مبر !\r\nاگر احساس كردى كه خلط در مراحل نخستين گرايش به سوى معده دارد ، بيمار را به قى كردن وادار كن ! داروى قىآور چيزى غير عادى نباشد . خوب آن است كه با اسكنجبين مخلوط با آب گرم خود را قى دهد . در حالتى اين قى دادن بيمار مفيد است كه بدانى خلط در جايى و در حالتى است كه با قى كرده بيرون مىآيد ، نه اينكه از بيرون پريدن از راه قى كردن سرپيچى مىكند . يعنى اگر خلط تمايل به سوى روده‌ها دارد و صداى قرقر شكم هست و احساس مىشود كه مادهء مدفوعى سرازير مىشود و يا امثال اين حالتها هست ، قى دادن بيمار مفيد فايده نخواهد بود .\r\nدر مراحل نخستين تب عفونى نبايد بگذارى بيمار بخوابد . بويژه اگر حالت چندش ، احساس سرما و يا لرزش و تكان بدون اراده همراه تب باشد به هيچ وجه نبايد بيمار بخوابد ؛ كه اگر بخوابد احساس سرما و لرزش و تكان طولانى مىشوند و به زودى از بين نمىروند ؛ زيرا خواب در اين حالت به مادهء خلطى كه به جايى از درون رهسپار است كمك مىكند و زودترش به منزل مىرساند . همچنين خواب نمىگذارد مادهء سبب تب به پختگى برسد . اما در مرحلهء نهايى تب يعنى وقتى كه درجات تب پايين مىآيد ، خوابيدن بيمار بسيار مفيد است و ممكن است اگر در حالت سوم يعنى مرحلهء توقف تزايد حالت تب ، بيمار بخوابد باز مفيد باشد .\r\nاگر تشخيص دادى كه خلط مايهء بيمارى خام و نارسيده و غليظ پرمايه است ، مگذار بيمار آب سرد بخورد . در غير اين حالت آب سرد بخورد مانعى ندارد و بلكه مفيد هم هست .\r\nاين را نيز بدان ! كه اگر رگ زدن را لازم ديدى و رگ زدى و فايده از رگ زدن ديدى امّا معالجهء بعدى را - چنان كه لازم است - به كار نبردى و بدن بيمار كاملا از خلط پاكسازى نشد ، بيمارى بر مىگردد و ريست پشم مىشود .\r\nاگر سبب بيمارى تب عفونى خلط صفرائى باشد ، وسيلهء پخته شدنش آن است كه از حال آبكى بودن درآيد و منعقد شود ؛ كه آب سرد اين كار را به عهده مىگيرد ، مشروط بر اينكه موانعى سر راه نباشد . مثلا :\r\n1 - اگر معده يا كبد ناتوان باشند يا معده و كبد سردمزاج باشند ،\r\n2 - اگر در درون بيمار ورم باشد ،\r\n3 - اگر اندامى از اندامان تن بيمار به درد آمده باشد ،\r\n4 - اگر مزاج بيمار كم‌خون باشد ،\r\n5 - اگر حرارت غريزى و سرشتى در بيمار كم و ناتوان باشد ،\r\nدر هريك از حالات پنج‌گانهء فوق آب سرد خوردن بيمار را ناتوان مىكند . همچنين اگر بيمار از\r\n\r\n","description":"","footnote":"","page_name":" 71 ","page_number":93},
  {"content":"\r\n\r\nمردم اهل سرزمينهاى گرمسير باشد و عادت به خوردن آب سرد نكرده باشد ؛ كه اين مردمان گرمسيرى بسيار زود پير مىشوند و از آب سرد خوردن به سكسكه مبتلا مىگردند .\r\nبيمار لاغر مردنى نيز اگر تب‌دار باشد و آب سرد بخورد بهره نمىبيند و بلكه برايش زيان دارد . اما اگر مادهء به وجودآورندهء تب خلط گرم مزاج يا خلط غليظ پرمايه باشد و به پختگى رسيده باشد ، بدن بيمار باليده و پرگوشت باشد ، حرارت غريزى زياد باشد ، نيروى جسمانى بر مرام باشد ، خللى در اندرون نداشته باشد ، مزاج اصلى و سرشتى آن سرد نباشد ، عادت به آب سرد خوردن داشته باشد و بلكه عادت داشته باشد كه آب بسيار سرد بخورد ، در اين حالات آب سرد و زياد خوردن براى تب‌دار از هر چيز ديگرى بهتر است .\r\nبسيار اتفاق مىافتد كه تب‌دار از اثر آب سرد خوردن مادهء بيمارى را از بالا با قى كرده و يا از پايين همراه مدفوع بيرون مىدهد . يا از اثر آب سرد خوردن ماده تحليل مىرود و همراه ادرار يا عرق از بدن جدا مىشود و يا ماده هر چهار راه خروجى را در پيش مىگيرد . يعنى همراه قى ، مدفوع ، عرق و همراه ادرار بيرون مىريزد .\r\nاگر طبيب معالج تب‌دار آب سرد زياد به بيمار بدهد آب آن اندازه زياد باشد كه از اثر خوردنش رنگ بيمار مايل به سبز گردد و به لرزه درآيد ، حتى اگر آبى كه طبيب به بيمار مىخوراند يك من و نيم يعنى چهار كيلو و نيم باشد ، باز هيچ مانعى ندارد و بلكه بسيار خوب است ؛ زيرا ممكن است از اثر اين همه آب خوردن تب صفرائى به تب بلغمى تبديل شود و كار معالجه‌اش آسان‌تر گردد .\r\nممكن است آب خوردن طبيعت را نيرو بخشد و طبيعت مادهء خلط سبب تب را از راه عرق و ادرار و مدفوع به خارج بفرستد و بيمار از تب شفا يابد .\r\nاگر ديدى كه نقاطى در بدن بيمار ورم كرده است و بيم آن مىرفت كه بيمار از حرارت زياد و از تشنگى آسيب بيند و در نتيجه بدنش پژمرده شود ، بيمار را از آب سرد خوردن بازمدار ! ممكن است كه از آب سرد خوردن بيمار ، ورم افزايش يابد و يا ورم بيشتر از رسا شدن سرپيچى كند .\r\nاما بايد بدانى كه اين زيانها از اثر آب خوردن كمتر از فوايدى است كه از آب خوردن نصيب بيمار مىشود ؛ كه پژمريدن بدن بيمار بدتر از افزايش ورم يا نارسا شدن ورم است .\r\nاگر درحالىكه تب‌دار ، ورمى در اندامان دارد به جاى آب ، اسكنجبين بخورد ممكن است از زيانى كه آب براى ورم دارد جلوگيرى شود . اسكنجبين تشنگى را فرومىنشاند ، خلط را پاره‌پاره مىكند و با مدفوع اسهالى بيرون مىدهد . ولى زيانى براى ورم نيز دارد كه در هر حال كمتر از زيان آب براى ورم است . اسكنجبين مادهء خلط را برهم جمع نمىكند و سفت نمىسازد .\r\nگلاب قند كه با آب زياد مخلوط باشد نيز در اين حالت از آب بهتر است و كار اسكنجبين را مىكند .\r\nدر حالاتى كه ممنوع است آب سرد به بيمار بدهى ، تشنگى بيمار را با گلاب قند مخلوط با آب فرو نشان !\r\n\r\n","description":"","footnote":"","page_name":" 72 ","page_number":94},
  {"content":"\r\n\r\nدر شرايطى كه بيمار نبايد آب سرد بخورد ولى گوش ندهد و آب سرد بخورد . ممكن است به حالات زير مبتلا شود :\r\n1 - اگر بيم آن بود كه خوردن آب سرد به ترنجيدگى مسامهاى بدن انجامد ، از اين راه‌بندان در مسامها حالتى ديگر از تب پديد مىآيد كه شايد از حالت تب اول شديدتر باشد .\r\n2 - اندامى از اندامان تن بيمار بسيار ناتوان است و اگر آب سرد بر آن آيد آن اندام را از كار مىاندازد . مثلا بارها رخ داده است كه كسى از اثر آب سرد خوردن ، بلعيدن لقمه بر او دشوار شده است ، يا به دشوار نفسى گرفتار آمده است ، يا به لرز و تشنج مبتلا شده است ، يا مثانه يا كليه و يا قولون ناتوان شده‌اند .\r\nاكثرا كسانى را بايد از آب سرد خوردن منع كنى كه مىدانى به سلامت آنها لطمه مىزند ! اگر از سببهاى زيان‌آور در حالت آب سرد خوردن تب‌دار را از خوردن آب سرد منع كردى و ديدى كه بيمار سيماى پرنشاط و ماهيچه‌هاى كلفت و نيرومند دارد ، مزاجش گرم خشك است و او را پاكسازى كرده‌اى ، گاه به گاهى اجازه بده كه آب سرد بر تن بپاشد .\r\nوقتى كه تب در مرحلهء چهارم است يعنى درجهء تب شروع به پايين آمدن كرده است و نشان از رسيدن ماده و پاكسازى اخلاط موجود بود ، مانعى ندارد كه به حمام برود ، شراب كم‌مايه مخلوط با آب بخورد و روغنهاى تحليل‌برندهء مادهء خلط سبب تب را بر تن بمالد .\r\nهرگاه دستورات ذكر شده را - كه در زمينهء نخستين مرحلهء روىآورهاى تب گفته‌ايم - به كار بردى ، بايد بعد از آن به رسانيدن مادهء سبب بيمارى همت بگمارى ، و پاك‌سازيهايى را به كار برى كه براى كم كردن ماده يا خشكانيدن آن - كه آنها را ذكر كرديم - و بلكه براى ريشه‌كن كردن سبب بيمارى لازم است .\r\nاگر مزاج بيمار گرم يا سرد است و اگر خلط ، گرم‌مزاج يا سردمزاج است ، مگر اينكه ناگزير از پاكسازى باشى و گرنه هيچ‌گاه شروع به پاكسازى بدن بيمار از خلط مكن ! تا كاملا معلوم نشود كه خلط پخته و رسيده است . ممكن است هنوز خلط نارسيده باشد و تو بيمار را اسهال دهى ، مادهء اسهالى زياد باشد اما خلط كه هنوز خام و ناپخته است و آمادهء بيرون دادن و سزاوار بيرون دادن نيست با مادهء اسهالى بيرون نيايد . و شايد از اين اسهال نابهنگام پاك و ناپاك درهم آميزند ؛ زيرا خلط بدجنس و پليد - كه هنوز نارسيده است - از اسهال حتما به حركت درمىآيد اما بيرون نمىآيد و ممكن است با خلط خوب و پسنديده درآميزد .\r\nنبايد به فرمايش آن‌كس كه مىشناسى باور كنى كه مىپندارد ؛ مهم و منظور در رسانيدن خلط آن است كه خلط غليظ و پرمايه را رقيق و كم‌مايه گردانند ؛ چون خلط گرم‌مزاج خود به خود كم‌مايه و رقيق است نيازى به رسانيدن ندارد . واقعا اين شخص راه خطا پيموده است و به هدف نزده است . نه . . . منظور از كلمهء رسانيدن و پخته گردانيدن خلط روبراه كردن و اصلاح مادهء خلط است كه آمادهء بيرون راندن شود و به آسانى بيرون آيد .\r\nخلط كم‌مايه و رقيق سير و آب كشيده ، خلط غليظ و پرمايهء چنگ اندر جاى سكونت زده و خلط چسبان و كمين كرده ، هيچ‌كدام آمادهء بيرون آمدن نيستند و به آسانى بيرون نمىآيند .\r\n\r\n","description":"","footnote":"","page_name":" 73 ","page_number":95},
  {"content":"\r\n\r\nبايد خلط كم‌مايه را كمى گرمى بخشيد ، خلط پرمايه و غليظ را كمى كم‌مايه‌تر و رقيق كرد ، خلط چسبان و لزج را قطعه‌قطعه كرد تا بتوان آنها را بيرون راند .\r\nفرض كنيم اين شخص در زمينهء بحثى كه ما گفتيم چيزى را از فرمودهء اطباى پيشين نشنيده است ، اما دست كم خودش از حالت بيرون انداخته از راه دهان - كه معاينه مىكند و مىداند كه خلط رقيق را بايد منعقد كرد و خلط غليظ را بايد كم‌مايه ساخت تا بتوانند بيرون آيند - حتما راه راست را مىيافت و با اين اشتباه روبرو نمىشد . چرا اقلا پيش خود فكر نمىكند و به حل مسأله پى نمىبرد و از خود نمىپرسد ؟ چرا در حالت تبهاى شديد در مراحل نخستين ، ادرار بيمار ته‌نشين ندارد و چرا بعدا داراى رسوب و ته‌نشين مىشود ؟ مگر با شيشهء آزمايشى آشنا نيست و مگر از اين مسأله سر درنمىآورد ؟ آيا ته‌نشين پسنديده در ادرار چيزى بجز تحليل رفتهء خلط پخته شده و رسا است ؟ حتما مىگويد : نه . چرا در اول كار و شروع بيمارى تب شديد ، اين ته‌نشين پسنديده در ادرار نبود ؟ آيا او خود نمىگويد پختگى و رسايى خلط بدين معنى است كه خلط كم‌مايه و رقيق گردد ؟ اگر فرمايشش صحيح بود ، بايستى در نخستين مرحله‌هاى تب خونى و تب صفرايى - كه خلط سبب تب در هر دو حالت كم‌مايه و رقيق است - ته‌نشين پسنديده در معاينهء ادرار بيمار ديده شود ؛ چنان كه طبيعت برحسب قانون سرشتى زايدهء ريختنى خلط را نگه مىدارد تا خلط به خوبى پخته مىشود ، آنگاه از مجارى ادرار و با ادرار به بيرونش مىريزد .\r\nهمچنان بايد طبيب برحسب معلومات خود بداند كه تا نشانى رسايى خلط در شيشهء آزمايش بول پيدا نشود ، نبايد كوشش كند كه خلط را بيرون براند . اگر اين كار غير طبيعى از او سر بزند - كه خلاف دستور كلى طب است - بيرون آوردن خلط نارسيده يا ممكن نيست يا بسيار دشوار است .\r\nممكن است از اثر كوشش طبيب - چنان كه اشاره كرديم - خلط به حركت درآيد ، اما بيرون نيايد و ژرفاروتر شود و شايد پاك و ناپاك درهم مخلوط شوند .\r\nاين طبيب فرزانه ! اقلا بايستى نسبت به جالينوس و بقراط خوش‌بين باشد و عقايد آنها را بپذيرد . كه در اين باره شرح و بسط مفصل داده‌اند . بايستى بيشتر فكر كند و آنگاه بر ضد عقايد پيشينيان قد علم كند . اگر در اين قد علم كردن در مقابل پيشينيان و بر ضد آنها ايستادن حق داشت سخنش را مىپذيرفتيم ، اما متأسفانه كمتر فكر كرده و به سرعت عقيدهء نامربوط خود را ابراز داشته است .\r\nبه گمان من صاحب اين رأى سخيف و نامربوط ، آزمايشهايى كرده و نتيجه‌هايى به دست آورده و عقيدهء خود را بر نتيجهء اين آزمايشها پىريزى كرده است . تجربياتى كه او را بر اين عقيده آورده است هيچ‌كدام با دستور و قوانين علم طب جور درنمىآيد . نتيجهء آزمايشهاى او - كه اساس اين عقيده شده است - بسيار اتفاقى است . ممكن است گاهى از يكى از اين آزمايشها چيزى به دست آورده باشد ، درحالىكه از همهء آزمايشهاى ديگرش هيچ چيزى را به دست نياورده است ، كه اين هيچ پيدا نكردن صحيح است .\r\nبگذار از اين نظريهء سراپا غلط بگذريم و به موضوع اصلى خودمان برگرديم .\r\n\r\n","description":"","footnote":"","page_name":" 74 ","page_number":96},
  {"content":"\r\n\r\nدر بعضى حالات لازم مىباشد كه خلط سبب بيمارى را قبل از پخته شدن و رسايى بيرون آورد . كه اين حالات به قرار زيرند :\r\n1 - مادهء خلط سبب بيمارى در اندازه بسيار است ، در يك جا جاى گرفته و آرام شده نيست ؛ در حركت است و از اندامى به اندامى ديگر نقل مكان مىكند . گمان مىبرى كه نبايد صبر كنى تا به پختگى مىرسد و فرصت از آن تنگتر است . ممكن است در اين مهلت تا مىرسد زيانهاى غير قابل جبران به بار آورد . مثلا بيم آن باشد كه ورم سرسام و غيره را به بار آورد . اگر بگذارى بماند تا مىرسد ، زمان مىخواهد كه قبل از آن خطر سر برمىآورد . پس ناچارى براى جلوگيرى از خطر احتمالى ، خلط ناپخته را بيرون دهى ، كه آن هم خطرناك است اما خطرش قابل قياس با خطر ماندنش تا وقت رسيدن نيست . علاوه بر اين خلط مايهء بيمارى در اندازه زياد متحرك و لگام گسيخته حتما سبب آزارى براى بيمار و تن بيمار مىشود كه اين آزار زياد است و طبيعت از آن بسيار رنج مىبرد . حركت مىكند كه اين خلط سرگردان موذى را از خود دور سازد . اگر طبيب به طبيعت كمك كند ، حتما همدستى داروى طبيب و طبيعت آن را به بيرون پرت مىكنند .\r\nاين را نيز بدان ! كه حالت خون‌گيرى و رگ زدن و پاكسازى از راه رگ زدن ، با پاكسازى خلط از راه اسهال فرق بسيار دارد . آنچه در پاكسازى اخلاط لازم است اينكه بايد منتظر باشى تا مىرسد و آنگاه آن را بيرون دهى . در پاكسازى از راه خون‌گيرى اين انتظار لازم نيست .\r\nاگر در وهلهء اول پيدايش تب عفونى رگ نزدى و رگ زدن را لازم ندانستى ، در مراحل ختامى هرگز رگ مزن ! زيرا اولا كارى است بيهوده و هيچ فايده‌اى از آن متوقع نيست و ثانيا در مراحل نهايى بيمارى بيمار بسيار ناتوان شده است و تو خون او را بيرون بكشى ناتوانى بر ناتوانى آيد و ممكن است بيمار را به ديار آخرت بفرستى .\r\n2 - در شرايطى بيم چيرگى يافتن خلط بر بدن بيمار بود و احتياط چنان اقتضا كرد كه بيمار را از خلط پاكسازى كنى ، درحالىكه خلط هنوز نارسيده است ؛ اگر اين حالت در اوايل پيدايش بيمارى رخ داد ، مىتوانى خلط را به حركت دربياورى . اما اگر حالت بايستهء پاكسازى در مراحل نهايى حالت تب و بيمارى رخ داد ، نبايد وسيلهء دارو يا هر چيزى خلط را به حركت وا دارى . منتظر باش تا طبيعت چيرگى يابد و خلط پخته شود ، آنگاه اگر با پخته شدن به حركت درنيامد ، تو آن را به حركت درآور ! امّا مواظب باش كه در جهت حركت طبيعى آن را به حركت وادار كنى . و اگر ديدى كه خلط خود به خود و بدون علاج طبيب به حركت درآمده است يا به حركت درمىآيد ، بگذار و منتظر باش تا كار خود به خود فيصله يابد .\r\nاين حالت چيرگى يافتن خلط بر بدن است كه بقراط آن را خلط هيجانى ناميده است و در اين باره مىفرمايد : « هرگاه بيمارى به حالت پختگى رسيد ، بايد وسيلهء داروى مسهل خلط را از بدن پاكسازى كرد . امّا در اول بيمارى نبايد پاكسازى وسيله دارو صورت پذيرد ، مگر اينكه بيمارى هيجانى و برانگيخته باشد ؛ كه اكثرا ممكن است چنين نباشد . »\r\n\r\n","description":"","footnote":"","page_name":" 75 ","page_number":97},
  {"content":"\r\n\r\nاين پاكسازى از روى ناچارى كه در وقت و اوان طبيعى و لازم صورت نمىپذيرد ، به غذا خوردنى مىماند كه در وقت طبيعى و لازم نباشد . چنان كه گاهى ناچاريم كه براى جلوگيرى از ناتوان شدن بيمار و نگهدارى از توانش غذاى نابهنگام به او بدهيم . همچنان است كه براى دفع بلاى خلط ، اين پاكسازى نابهنگام را اجرا مىكنى .\r\nاگر ديدى كه لازم است و بايد تب‌زدهء عفونى را پاكسازى كرده و داروى اسهال تجويز كنى كه بخورد ، بايد دستورات زير را مراعات كنى ! و خوردن داروى اسهالى در شرايط زير باشد :\r\n1 - وقتى كه نوبت تب سر آمده است و بيمار احساس تب نمىكند .\r\n2 - يا در فاصلهء ميان نوبت تب و نوبت بعدى باشد .\r\n3 - سردترين وقت را براى خوراندن داروى اسهالى براى بيمار انتخاب كن !\r\n4 - روزى كه نوبت تب است پاكسازى وسيلهء داروى اسهالى را تجويز مكن !\r\n5 - روزى كه نوبت تب است پاكسازى بيمار نبايد وسيلهء رگ زدن باشد .\r\n6 - طورى وسيلهء داروى اسهالى بيمار را اسهال ده كه ماده پاكسازى شده راه طبيعى را در پيش گيرد نه اينكه بر ضد قانون طبيعى به حركت درآيد .\r\n7 - چندان خلط را وسيلهء دارو برانگيخته مكن كه به حركتى شبيه پديد آوردن نوبت تب شبيه باشد .\r\nروى هم رفته بايد در هنگام نوبت تب كاملا مواظب باشى و با نرمش و مدارا معالجه را ادامه دهى . مثلا هنگام نوبت تب عفونى ، حتى نبايد شكر مخلوط آبجوى باشد كه بيمار مىخورد و نيز نبايد گلاب قند هم بخورد . كه مبادا لوله رگها را تنگ كند نوبت تب تحريك شود ، كه آن هم خطرناك است .\r\nداروى وسيلهء پاكسازى را تا وقتى تجويز كن كه پاكسازى بيش از حد نشده است . طبيب بايد ياور و مددكار طبيعت باشد ؛ كه طبيعت به مصلحت آدمى دست به كار است و كارى كه او مىكند از دست طبيب برنمىآيد .\r\nاين را نيز بدان ! كه در بسيارى از حالات علاج تب عفونى و بويژه در پاكسازى بيمار تب عفونى ، به داروى نيرومند و ناتوان نيازمندى .\r\n- چگونه مىشود كه هم نيرومند باشد و هم ناتوان ؟\r\n- منظور از نيرومندى دارو آن است كه دارويى باشد خلط غليظ پرمايه لزج و چسبان را از جا بركند و بيرون براند . منظور از ناتوانى همراه توانايى آن است كه بيمار از اثر داروى اسهالى يك بار يا دو بار به اجابت مزاج برود و مواد زياد را باهم بيرون نريزد ، كه مبادا از نا بيفتد .\r\nاگر مىخواهى بيمار را رگ بزنى ، اولا تا ممكن است به رگ زدن اقدام مكن ! اگر امكان نداشت و خود را ناگزير از رگ زدن ديدى ، خون لازم را در چندين بار بيرون كش نه اينكه يكباره خون زياد بكشى ؛ زيرا اگر يكباره و در يك بار رگ زدن خون بسيار از بيمار كشيدى ، احتمال مىرود خونى را با خون لازم براى تخليه بيرون ريزى كه نياز به تخليه‌اش نيست .\r\nخون كه به زيادى زياد و يكباره و بيش از حد لازم بيرون ريخت ، چيز چندانى براى\r\n\r\n","description":"","footnote":"","page_name":" 76 ","page_number":98},
  {"content":"\r\n\r\nپاك‌سازيهاى ديگر - كه احيانا مورد نياز باشد - نمىماند . علاوه بر اين بيمار از اثر خون زياد از دست دادن ، نيروى جسمانيش ناتوان مىشود و تاب و توان برابرى كردن و خوددارى كردن در مقابل اوقات بحرانى را - كه در انتظارش است - از دست مىدهد .\r\nاين را نيز بدان ! كه اگر بيمار تب دارد و به بيمارى صرع مبتلا شد ، بايد اول به علاج تب همت گمارى !\r\nو اين را نيز بدان ! كه ممكن است حالت سردرد سبب شود كه تب در حال پايين آمدن را به حالت افزايش و اوج‌گيرى دوباره بازگرداند ؛ بايد فورا به تسكين سردرد - اگر رخ داد - بپردازى .\r\nاگر بچهء شيرخوار تب كرد ، بايد شير مادر را اصلاح كرد .\r\nاگر تب در حال بيمارى يرقان رخ داده و ادرار در شيشهء آزمايش نشانى از ورم همراه داشت ، علاجش آن است كه ؛ آبجو و اسكنجبين به بيمار بدهى بخورد . هرگاه تب فروكش كرد و حرارت آرام شد ، بيمار را رگ بزن كه مادهء ورم را بيرون آورد .\r\nاگر قولنج همراه تب بود ، تا تشخيص ندهى كه راه تفاله به پايين باز است ، مگذار بيمار آبجو بخورد . اگر حتى لازم بود كه چيزى از اين قبيل بخورد ، شورباى گوشت خروس خوب است . بيمار را حقنه كن ! مايهء حقنه نرم باشد و نرمى بخشد و روغن وارد در مايهء حقنه زياد باشد .\r\nبعد از آن اگر لازم بود آبجو بخورد .\r\nداروى مسهل در علاج تب عفونى : عبارتند از :\r\n\r\nنسخه :\r\nتمر هندى ، ترنگبين ، شير خشت كه باهم مخلوط باشند و بيمار بخورد .\r\nاگر آب لبلاب يا خيار چنبر و يا سقمونيا ( محموده ) بر آن بيفزايى بهتر مىشود .\r\nاگر سقمونيا را با گلاب قند مخلوط كنى مناسب است .\r\nاگر تشخيص دادى كه خلط سبب بيمارى تب عفونى غليظ ( پرمايه ) است ، الوا را استعمال كنى خوب است . و بهتر آن است كه الوا در آب كاسنى شسته شود و در آب كاسنى كاشتنى و كاسنى بيابانى پرورده گردد ، آنگاه از آن حب سازند .\r\nگروهى از اطباء براى اسهال بيمار تب عفونى هليلهء زرد سفارش مىكنند و كسانى هستند كه اين را پسنديده‌اند و به كار مىبرند . اما بايد بدانى كه هليلهء زرد بعد از اسهال دادن مسامها را مىگيرد و درون را زبر مىكند ؛ اگر از استعمال هليلهء زرد ناگزير باشى وقتى آن را به بيمار بده كه خلط كاملا پخته شده است .\r\nآب هر دو نوع انار يعنى آب انار ترش و آب انار شيرين بسيار مفيدند و بويژه اگر همراه آب انار داخل انار را نيز بفشرند و تازه به تازه بخورند .\r\nبنفشه به وزن يك مثقال و محموده ( سقمونيا ) تا يك قيراط باهم تناول شوند براى اسهال دادن بيمار تب عفونى مفيد است . و اگر كمى نعناع بر آن اضافه كنند بهتر مىشود .\r\n\r\n","description":"","footnote":"","page_name":" 77 ","page_number":99},
  {"content":"\r\n\r\nدارويى تركيبى هست كه هم سردگردانندهء حرارت تب‌دار است و هم نرمىبخش شكم .\r\nتركيبش چنين است :\r\n\r\nنسخه :\r\nگشنيز ، تباشير و گل محمدى از هريك به وزن نيم درهم ، كافور به وزن يك طسوج ( دو حبه يا دو حبه و نيم ) ، سقمونيا ( محموده ) تا نيم دانگ . همه را درهم مخلوط كنند و درهم بسرشند و حب سازند ، مقدار تناولى يك دانگ باشد .\r\n\r\nنسخهء ديگر :\r\nشيرخشت به وزن پنج درهم ، ترنگبين به وزن پنج درهم ، افشرهء سيب شامى و افشرهء به در مقدار برابر ، آب افشرهء گشنيز سبز يك ششم آب افشرهء سيب باشد . آب ميوه و سبزيها را بر شير خشت و ترنگبين ريزند و چنان باشد كه آب افشره‌ها شير خشت و ترنگبين را بپوشانند و بر آتش گذارند تا تقريبا منعقد مىشود . بعد از آن كافور به وزن يك دانگ و نيم و سقمونيا به وزن يك درهم بياورند . آن داروى بر آتش گذاشته را از آتش پايين بياورند و كافور و سقمونياى خرد و ساييده شده را بر آن بپاشند ، و سر ظرف بپوشانند كه دارو تحليل نرود و بخار نشود . بگذارند تا به آرامى خود به خود منعقد مىشود . مقدار تناولى از دو درهم تا دو درهم و نيم است .\r\n\r\nنسخهء ديگر :\r\nشيرخشت ، ترنگبين و نبات . اين سه دارو را حلوا سازند ، كافور دو حبه تا دو حبه و نيم ، سقمونيا ( محموده ) تا وزن يك دانگ . در هر مقدار تناولى يكباره از آن حلوا وارد باشد و بيمار بخورد . هم بسيار لذيذ است و هم مفيد . [ هم زيارت هم تجارت 
  ] .\r\nكسى كه در تابستان به تب سرد مبتلا مىشود ، نبايد به جايى پناه ببرد كه بادبزن در آن كار مىكند و بويژه اگر تب‌كرده عرق كرده باشد ابدا نبايد در جاى داراى بادبزن بنشيند ، تا مادهء تحليل شده را كه به وسيله عرق بيرون مىآيد از بيرون آمدن باز ندارد .\r\nداروهاى به صورت قرص در چنين حالت تبى در مرحلهء نخستين پيدايش تب فايده نمىبخشند ، امّا اگر بعد از رسيدن و پخته شدن مادهء بيمارىزا استعمال شوند مفيد است .\r\nكسانى كه تب دارند و مادهء سبب تب به معده‌شان چنگ زده است و حالت تبشان به تب دق شبيه است و بعد از شفا يافتن از تب مراعات خود را نكرده‌اند گاه گاهى احساس مىكنند كه تب گرفته‌اند . ليكن اين حالت تب جاى نگرانى نيست ؛ زيرا سبب ، ترك عادت مراعات بهداشت بعد از تب است . قرص دارويى ضد تب براى اين حالت بسيار مفيد است .\r\nهرچه را كه دربارهء اين تبها تاكنون گفته‌ايم همه را به خاطر بسپار و فراموش مكن !\r\n\r\n","description":"","footnote":"","page_name":" 78 ","page_number":100},
  {"content":"\r\n\r\n\r\nفصل هشتم غذاى تب‌داران عفونى\r\nبدان ! كه سازگارترين غذا براى مبتلايان به تب عفونى غذاهاى تر و ترىبخش است . بويژه براى تب‌دارانى كه مزاج تر دارند ، مانند كودكان و بيكاران استراحت‌طلب غذاى تر و ترىبخش فايده‌اش دوچندان است . غذاى تر با مزاج سازگار است و ضد حالت تب است .\r\nاگر كسى تب گرفت و شكمش قبض بود ، تا مدفوعش كاملا تخليه نشود نبايد بگذارى غذا بخورد .\r\nبيماران تب عفونى و آنهايى كه تب نوبهء مرتب دارند و آنهايى كه نوبتهاى شديد به سراغشان مىآيد ، بايد حساب كار را در دست داشته باشند و حتما بايد وقت نوبت تب گرسنه و شكم تهى باشند .\r\nاگر در حالت ابتلا به نوبت تب غذا بخورند ، طبيعت به هضم كردن غذا سرگرم مىشود و نسبت به مسألهء پخته گردانيدن و راندن مادهء سبب بيمارى اهمال مىكند ، و در نتيجه حالت بيمارى شديد و مستحكم‌تر مىشود و طولانى مىگردد . پس بايد تا تب به مرحلهء چهارم نرسيده يعنى شروع به پايين آمدن نكرده و تا بعد از دست برداشتن تب نبايد غذا بخورند .\r\nاگر چنين رخ داد ، كه وقت پايين آمدن درجهء حرارت تب درست وقت غذا خوردن عادتى بيمار بود ، بهترين فرصت است .\r\nاين را نيز بدان ! كه غذاها و تناوليهاى سازگار با حالت تب‌داران عفونى به چندين قسمت تقسيم مىشوند ، كه به ترتيب از اين قرارند :\r\n1 - غذاى بسيار لطيف\r\n2 - غذاى بسيار غليظ پرمايه\r\n3 - غذاى ميانگين در لطافت و پرمايگى - كه بعضى بخش لطافت‌بخشىاش بيشتر است و برخى بخش غليظش بيشتر .\r\n4 - غذاى بسيار لطيف و در منتهاى لطافت آن است كه ، اصلا غذا نخورند .\r\n5 - غذاى بسيار غليظ غذايى است كه تندرستان مىخورند .\r\n6 - غذايى كه بعد از غذاى بسيار لطيف - كه بحث شد براى بيماران تب عفونى سازگار است - مىآيد و مىتوان در لطافت آن را غذاى متوسط ناميد ، آن است كه بيمار تنها آب انار و يا گلاب قند بسيار كم‌مايه بخورد .\r\n7 - در درجهء سوم از حيث لطافت ، اول آبجو آيد و بعد از آن آبجوى بر آتش جوشيدهء غليظ شده را بايد به حساب آورد .\r\n8 - سبزيهاى سردمزاج و سردىبخش هنوز سبز و ناخشكيده مانند : سلمك ، اسفناج ، سفيدمرز ( اشكنى ) و امثال آنها در درجهء چهارمند و بعد از آنها آبجو ناجوشيده و غليظ نشده مىآيد كه حد وسط را گرفته است .\r\n9 - غذاهاى سازگار با تب‌داران كه لطافت و غلظت دارند و بيشتر متمايل به غلظت هستند ،\r\n\r\n","description":"","footnote":"","page_name":" 79 ","page_number":101},
  {"content":"\r\n\r\nعبارتند از : گوشت مرغ خانگى ، بال و ران مرغ و از آنها لطيف‌تر عبارتند از : گوشت كبك و گوشت جوجه . از گوشت كبك و جوجه لطيف‌تر گوشت تيهو و گوشت ماهى است . لطيف‌تر از گوشت تيهو و ماهى ، بال جوجه مرغ و بال تيهو ، تخم مرغ نيم‌بند كم بر آتش گذاشته شده ، ماهى كوچك بسيار ريز و لطيف‌تر از همهء اينها باز آبجو درستهء بر آتش نجوشيده است .\r\nلطيف‌تر از آبجوى كذايى ، نان بىسبوس است كه در آب تريد شده باشد و تا اندازه‌اى حل شده باشد . امّا اگر نان بىسپوس را در آب سرد چندان بريزند كه غليظ شود بايد آن را از غذاهاى بسيار قوى به شمار آورد .\r\nآبجو براى بيماران تب‌دار غذايى بسيار خوب است و چندين فايده دارد كه از اين قرارند :\r\nبا اينكه پرمايه و به هم چسبيده است صاف رواست و مىلغزد ، شيرين است ، ترىبخش و ضد حالت تب است و تشنگى را فرونشاند و به سرعت نفوذ مىكند ، معده را مىشويد ، قبوضيت ندارد و در سايهء اين همه اخلاق حميده [ ! 
  ] كه دارد ، نه ته‌نشينى دارد و نه گدارها را بند مىآورد هرچند كه گدارها تنگ هم باشند . به معده و مرى نمىچسبد و ممكن است مادهء خلط بلغمى را بزدايد . اگر آبجو را خوب بپزند به هيچ وجه بادزا نيست .\r\nاطباى پيشينه غذايى را استعمال مىكردند و سفارش مىدادند كه بيمار تب‌زدهء عفونى از آن تغذيه كند ، كه از آبجو سازگارتر و لطيف‌تر است و آن عبارت از عسلابى كه آبش زياد باشد .\r\nعسلاب بدن را غذاى كمى مىدهد و در نفوذ دادن آب به بدن - كه سبب ترى بدن مىشود - بسيار مفيد است . عسلاب زدايندهء چرك و پليديها است ، در باز كردن بندآمده‌ها تأثيربخش است ، ادرار زياد مىدهد ، حرارتى كه عسلاب مىبخشد بسيار نرم و كم است و در نيرو بخشيدن به بدن بدون شك كاربرد دارد هرچند كه كم باشد .\r\nبعد از عسلاب ، قهرمان ميدان تغذيهء بيماران مبتلا به تب اسكنجبين عسلى است .\r\nاز آب عسل غليظتر ، تغذيه‌بخش‌تر و در تأثير بر خلط گذاشتن قاطع و برنده‌تر و زداينده‌تر است . اسكنجبين عسلى نه گرمىبخشى عسلاب را دارد و نه براى اندرون گرم بيمار زيانى در بردارد ، كه در اينجا از عسلاب پيشى گرفته است .\r\n- گفتيم اسكنجبين عسلى ، اما كدام عسل خوب است كه در اسكنجبين به كار بريم و چنان قهرمانى از آن سازيم ؟\r\n- شيرهء نيشكر برگزيده و خوب - كه ما آن را عسل نى مىناميم - هرچند زدايندگيش كمتر از زدايندگى عسل زنبور است اما از عسل زنبور بهتر است .\r\nاسكنجبين شكر خودمانى نيز براى بيماران تب‌دار غذايى خوب و سازگار است ؛ امّا تنها غذا اسكنجبين باشد خوب نيست ؛ زيرا ممكن است سبب پوست‌اندازى در درون شود ، كه اين پوست‌اندازى در بيماريهاى شديد نويد خوبى نيست و جاى بيم دارد .\r\nدر آتيه بابى را تنها به ترجمهء آبجو و اسكنجبين اختصاص مىدهيم .\r\nدر معالجهء بيماران تب‌زده بايد به دو روش تغذيه توجه كنيم ؛ يكى تغذيهء به آرامى و نرمى و دوم تغذيهء نسبتا شديد متناسب با حالت بيمارى .\r\n\r\n","description":"","footnote":"","page_name":" 80 ","page_number":102},
  {"content":"\r\n\r\nبايد با كمال آرامى - چنان كه هويت و طبيعت مادهء بيمارى اقتضا كند - عمل كنيم و تا آن زمان كه طبيعت مىتواند خلط سبب بيمارى را برساند و تحليل برد ، آن را پاكسازى كنيم . بهترين وقت براى چنين علاجى لطيف يعنى غذاى لطيف به بيمار دادن وقتى است كه حالت تب در درجهء منتها است ؛ يعنى وقتى كه تب از افزايش بازايستاده و منتظر مرحلهء پايين آمدن است ؛ كه در آن وقت است طبيعت و مادهء بيمارىزا باهم درگير شده‌اند و جنگ به شدت دوام دارد . بايد در اين حالت اگر غذا به بيمار دادى غذاى بسيار لطيف باشد كه مبادا طبيعت را به چيز ديگرى غير از جنگ با دشمن جان و تن مشغول كنى . بويژه در حالت بحران بيمارى ، كه نبايد اصلا در كار طبيعت دخالت كرد .\r\nقبل از مرحلهء سوم تب يعنى در مرحلهء دوم آنكه شروع افزايش حرارت و بالا رفتن درجهء تب است ، جنگ هست اما نه اين‌چنين جنگ مغلوبه و سهمناكى ، كه در اينجا نياز مبرم به هر چه لطيف‌تر بودن غذا است .\r\nحالتى ديگر كه معالجهء بيمار غذاى بسيار لطيف را اقتضا مىكند آنكه وقتى رگ زدن يا اسهال دادن يا حقنه و يا تسكين درد لازم است و از سويى تغذيهء بيمار آن هم با غذاى لطيف را لازم دانستى ، بايد تغذيه را به تأخير اندازى تا از كار معالجه آسوده مىشوى و بيمار را آسوده مىسازى . با اين همه باز دقت كن كه مبادا در تغذيه دادن بيمار موانعى ديگر در پيش باشند ، يعنى قبل از تجويز غذا حالات بيمار را از هر حيث بررسى كن !\r\nاگر گفتيم تغذيهء غليظ و زورمند منظور اين است كه بيمار را در حال نيرومندى كامل مىيابى ؛ و سابقا اشاره كرديم كه منظور از غذاى غليظ غذايى است كه تندرستان مىخورند .\r\nبراى اين نوع از تغذيهء زورمند نيز اوقات معينى هست . بايد وقتى به بيمار غذاى غليظ داد كه تب در حال اشتعال و زبانه كشيدن نيست ، يعنى تب در مرحلهء اول است . همچنين بايد زيان‌رسانى غذاى غليظ را با از هم جدا كردن غذا تلافى كنى . غذايى را كه بيمار مىخورد ، در چندين نوبت بخورد . كه بر نيروى جسمانيش كمتر سنگينى كند و آسان‌تر صرف شود .\r\nدر تابستان - كه گرم است و نيرو زودتر تحليل مىرود - نياز به غذاى زيادى هست و تقسيم وعدهء غذا به چندين قسمت بيشتر از ساير فصلها مورد نياز است ؛ اما اگر غذا را يكباره به بيمار بدهى ممكن است دستگاه گوارش بيمار نتواند همه را - كه يكباره دريافت كرده است - هضم كند .\r\nزمستان برعكس تابستان است . در زمستان - كه سرد است - تحليل رفتن كم است و چون تابستان نيست كه مواد در بدن انسان زياد تحليل بروند پس نياز به تلافى تحليل رفته نيز زياد نيست . اگر در زمستان خوراكى كه جاى تحليل رفته را پر مىكند حتى يكباره تناول شود ، ممكن است دستگاه گوارش را در عمل هضم در تنگنا نگذارد .\r\nپاييز فصلى است ناپسنديده . بايد در فصل پاييز غذاى بيمار را طورى برگزينى كه هم نيرو را نگهدارد و هم مادهء بيمارى را از شدت بيندازد . اگر غذاى بيمار در اين فصل در چندين دفعه و كم‌كم تناول شود بهتر است .\r\n\r\n","description":"","footnote":"","page_name":" 81 ","page_number":103},
  {"content":"\r\n\r\nروى هم رفته در هر حالتى اگر بيمار ناتوان است ، بهتر آن است كه غذايش را در چندين دفعه صرف كند ، نه يكباره بخورد .\r\nاين را نيز بدان ! كه اگر منظور از تغذيهء بيمار تب‌دار مراعات و نگهدارى نيروى بدن بيمار نبود ، بايستى بجز غذاى بسيار لطيف چيز ديگرى نخورد . اما ممكن است از اثر خوردن غذاى بسيار لطيف نيروى بيمار كاهش يابد و بدن سست و كم‌مايه شود . كه اگر بدن سست و كم‌مايه شد ، علاج بهره نمىدهد ؛ زيرا علاج اصلى بيمارى - چنان كه مىدانى - همانا نيروى جسمانى بيمار است ، نه طبيب و دارو . كار طبيب خدمتگذارى است . ابزار مبارزه با بيمارى را به دست نيروى بدن بيمار مىسپارد كه كار را انجام دهد . حال اگر خادمى طبيب و مخدومى نيروى بدن را در معالجهء بيمارى در نظر مجسم كردى كار آسان‌تر مىشود .\r\nبيمارى را بپاى ! اگر ديدى كه بيمارى در اوج شدت است - كه اين حالت را در نزديك شدن به مرحلهء سوم يعنى مرحلهء توقف حرارت بيمارى مىيابى - كار و بار نيروى بيمار را سبك كن كه با تمام امكانات به جنگ با مادهء بيمارىزا بپردازد و مگذار كه به امور هضم و صرف غذاى پرمايه و غليظ سرگرم شود و در اين اهمال كردن جنگ را ببازد . غذاى بسيار لطيف بخورد و اگر امكان داشته باشد اصلا غذا نخورد بهتر است . بويژه در روزهاى بحران بيمارى حتى الامكان بايد بيمار از غذا خوردن دور باشد .\r\nاگر ديدى كه حالت بيمارى شديد است اما نه زياد ، غذاى لطيف تجويز كن ! اما لازم نيست در منتهى درجهء لطافت باشد . تنها در مرحلهء سوم حالت بيمارى كه تب از افزايش بازايستاده و بويژه در روز بحرانى ، غذاى بسيار لطيف ضرورى است ؛ مگر اينكه سببى بسيار بغرنج رخ دهد و نياز باشد كه در همه مراحل بيمارى غذاى بيمار بسيار بسيار لطيف باشد .\r\nاگر ديدى كه بيمارى ، تب دست برندار و پايدار و يا نزديك به اين حالت است ، غذاى لطيف به بيمار مده ! غذا تا اندازه‌اى غليظ و پرمايه باشد خوب است ؛ زيرا در حالت تب كهنه شده و پاينده اگر غذا فقط لطيف باشد ، نيرو تا وقت جنگ مغلوبه با ماده - كه همان وقت توقف افزايش و قبل از وقت پايين آمدن درجهء تب است - دوام نمىكند و از عهدهء جنگ با مادهء بيمارىزا برنمىآيد . اما بايد در هر حالتى از بيمارى تب ، در غذا دادن به بيمار دستورات زير را مراعات كنى :\r\nتا بيمارى و حالت تب در مرحلهء اول است ، غذاى پرمايه به بيمار بده ! كم‌كم و مرحله به مرحله غذا را لطيف‌تر و لطيف‌تر كن كه در مرحلهء سوم حالت تب در منتهاى لطافت باشد . از اين عمل نيروى بدن بيمار را در حال آمادگى براى رويارويى و جنگ با مادهء بيمارىزا به ميدان مرحلهء سوم كه آن را مرحلهء نهايى ناميديم مىرسانى و از آنجا - كه تا آن وقت غذا را بسيار لطيف كرده‌اى - نيرو را با غذاى پرمايه كه كار زياد مىخواهد روبرو نمىسازى و از جنگ با مادهء دشمن بازنمىدارى .\r\nاگر ديدى كه نيروى بيمار بر مرام و بىخلل است ، بد نيست كه براى تغذيه‌اش تنها گلاب قند و امثال آن را تجويز كنى كه بخورد و حتى اگر براى يك هفته باشد باز مفيد است . بويژه اگر\r\n\r\n","description":"","footnote":"","page_name":" 82 ","page_number":104},
  {"content":"\r\n\r\nتب عفونى از تبهاى ورمى باشد اجراى اين رژيم بسيار لازم است .\r\nاگر احساس كردى كه بيمار از گلاب قند به تنهايى ناتوان مىشود ، به جاى گلاب قند بگذار آبجو بخورد و چيز ديگرى نخورد .\r\nاگر در تشخيص نوع تب با اشكال برخوردى و ندانستى كدام حالت است ، مراعات لطافت غذا كردن بيمار بهتر از آن است كه غذايش را در اندازه زياد كنى . اما بايد در هر حال مسألهء نگهدارى نيروى بيمار و تحمل بيمار را در نوع غذا زير نظر داشته باشى .\r\nكسى گفته است : « در حالت بيمارى شديد غذا دادن و نيرو بخشيدن به بيمار از راه تغذيه لازم است ، كه در اين حالت شديد چيزى در دسترس نيست تا در رسانيدن ماده كمك كند ؛ اما طبيب به وسايل پاكسازى دسترسى دارد . طبيعت پاكسازى تن را از خلط بكند يا نكند مهم نيست . » واقعا راست نفرموده ؛ كه ما اين را توضيح داديم و تو راه خطاى او را شناختى ! لبّ مسأله در جاى ديگرى است . اگر ديدى كه ممكن است از بىغذايى نيروى بيمار به كلى از بين مىرود ، تغذيه دادن بهتر از تغذيه ندادن است ، وانگهى بدنها نيز باهم تفاوتهايى دارند .\r\nاگر بيمار تن داراى مزاج مرارى دارد ، دستورات غذايى كه ما داده‌ايم برعكس مىشود و نبايد اجرا گردد . بويژه اگر بيمار داراى مزاج مرارى سابقا تا بيمار شده عادت به پرخورى داشته است . اگر چنين كسانى در مرحلهء اول تب و حتى در مرحلهء سوم كه مرحلهء نهائى تب است غذا نخورند ، دو احتمال وجود دارد كه بر آنها آيد :\r\n1 - اگر نيروى جسمانيشان ناتوان شده است ، از گرسنگى غش مىكنند و ممكن است راه آن دنيا را در پيش گيرند .\r\n2 - اگر نيروى كافى دارند ، به حالت پژمرده درمىآيند و نشانيهاى پژمريدن خودنمايى مىكنند . مثلا بينى باريك مىشود ، چشم گود مىرود ، گيجگاه‌ها حالتى از خشكيدگى و پوست بر استخوان چسبيدن پيدا مىكنند . و احتمال دارد و قبل از نمودار شدن نشانيهاى پژمريدن غش كنند . اين در حالى است كه خلط مرارى گزنده به معده‌شان بريزد .\r\nكسانى هستند كه جسم گوشتالود دارند ، اما همين‌كه از غذا محروم ماندند ناتوان و لاغر مىشوند و بىغذائى را تحمل نمىكنند كه ناچار بايد به حد لازم به آنها غذا داد .\r\nهركسى كه حرارت غريزى ( سرشتى ) بدنش بسيار زياد است ، يا حرارت غريزى بدنش بسيار كمتر از حد طبيعى است ، تحمل بىغذايى را ندارد و ناگزير بايد به او غذا داد .\r\nكسى كه معده‌اش احساس درد و آزار دارد و در عين وقت سردرد هم دارد ، نبايد در حالت بيمارى از غذا محروم شود . اگر اين قبيل اشخاص با آبجو بسازند خوب است ، يا آبجو مخلوط با آب انار و امثال آن بخورند كه براى تقويت معده خوبند . خلاصه اينكه اگر قناعت كنند خوب است ؛ و در بعضى حالات بد نيست كه با نرمش و به آرامى قبل از آنكه غذا بخورند آنها را قى دهى .\r\nاشخاصى استثنايى هرگاه با ناتوانى روبرو شدند غش مىكنند يا نزديك به غش كردن مىشوند ، كه حالت نزديك به غش كردن سببش ناتوانى جسمى به حد زياد نيست ؛ بلكه از آن\r\n\r\n","description":"","footnote":"","page_name":" 83 ","page_number":105},
  {"content":"\r\n\r\nاست كه مادهء مرارى به دهانهء معده‌شان مىريزد . اگر اين‌چنين بيمارانى را وادار به خوردن اسكنجبين مخلوط با مقدارى زياد آب گرم كنند ، يا شراب مخلوط با آب زياد بخورند و قى كنند ، خلط صفرائى را به حد زياد با قى كرده پرت مىكنند ، و نيرو را از سر مىگيرند . آنگاه اگر چيزى از ربهاى قبوضيت‌بخش و گيرنده بخورند درد و آزار تسكين مىيابد .\r\nپيران ، تن ناتوانان و كودكان از اين رده به شمار مىآيند . كه در حال بيمارى تحمل گرسنگى نمىكنند . كسانى كه بر گرسنگى شكيبا هستند و از غير خود بيشتر تحمل گرسنگى مىكنند به ترتيب اولويت از اين قرارند :\r\n1 - كسانى كه عمرشان در دههء پنجم است يعنى از چهل به بالا تا پنجاه ساله .\r\n2 - در درجهء دوم جوانان و بويژه جوانانى هستند كه اندامان قوى و به هم چسبيده و لوله‌رگهاى گشاد در بدن دارند و در محيط سردسير زندگى مىكنند .\r\nبارها رخ داده است كه طبيب در علاج چنين بيمارانى راه خطا پيموده است و علاج را برعكس لازم كرده است . مثلا : در نخستين مرحلهء بيمارى ، بيمار را از غذا محروم كرده‌اند ، بيمار وقتى به حالت سوم بيمارى درآمده است يعنى حالت افزايش بيمارى به اوج رسيده و متوقف شده است ، احساس كرده‌اند كه بيمار دارد به كلى نيروى خود را از دست مىدهد . از روى ناچارى غذا به او داده‌اند . اين طرز معالجه از دو سو غلط است . اگر در ابتدا و سرآغاز بيمارى بيمار را تغذيه مىدادند - كه آن هم غلط بود - از اين كمتر غلط بود كه نوشدارو را بعد از مرگ سهراب برسانند ؛ كه اين كار غلط اندر غلط است .\r\nبيماران تب عفونى ممكن است با روىآورهايى بد و ناپسند روبرو شوند . مثلا : به نزله‌هاى خام و نارسيده و مرارى مبتلا شوند ، بىخوابى بكشند - كه سبب بىخوابى نتيجهء حركت خلط نارسيده است - به دلهره دچار شوند ، به بىآرامى و حركات نابايسته گرفتار آيند ، اندامشان سست و فروهشته شود ، مواد ناباب داخل تن نيرو را زير فشار قرار دهند ، بخار در بدن به حد زياد پديد آيد و از اثر آن ، صداهايى بشنوند كه وجود خارجى ندارد ، در رختخواب پهلو به پهلو شوند و آرام نگيرند ، سياهيها و شبحهايى را ببينند كه وجود خارجى ندارند ، لب پائينىشان بپرد و بلرزد كه اين پريدن از تأثير آزار دهانهء معده است ، و از آنجا كه معده‌شان احساس سنگينى مىكند اندوهگين مىشوند .\r\n\r\nفصل نهم اسكنجبين و آبجو\r\nنام اسكنجبين و آبجو در بسيارى از علاجها ذكر مىشوند و ما سابقا گفتيم كه در باب ويژه‌اى شرح و تركيب اين نوشابه‌هاى علاجى را ذكر مىكنيم . اينك فصل نهم را به اين دو اختصاص مىدهيم .\r\n1 - آبجو - كه در علاج بيماريها و تغذيهء بيماران در كتابهاى طبى زياد ذكر مىشود - با خود جرم\r\n\r\n","description":"","footnote":"","page_name":" 84 ","page_number":106},
  {"content":"\r\n\r\nجو فرق زيادى دارد . آبجو نيروى جو را دارد و در شكل تا اندازه‌اى به جو شبيه است . آبجو در بسيارى از حالات بيماريهاى گوناگون وارد است و در صورتى كه خوب درست شود و چنان كه بايد و شايد ساخته گردد ، فوائد بسيار در بر دارد . بهترين نوع آبجو تركيبش به قرار زير است :\r\nآب چهارصد و هشتاد مثقال ، جو به وزن بيست و چهار مثقال [ به نسبت يك جو و بيست آب 
  ] بر آتش بپزد ، تا پنجاه مثقال مىماند . [ تا تقريبا يك دهم مجموع مىماند 
  ] . آبى را كه در اثر اين جوشيدن به رنگ سرخ مىنمايد از مخلوط جدا كنند ؛ كه اين آب سرخ‌رنگ شده آبجوى كم‌مايه است و نيروى غذاييش از قسمت غليظ باقى مانده كمتر است امّا در رطوبت بخشيدن به بدن انسان بيشتر .\r\nدر شستشو دادن معده و اندامان درونى ، در بيرون راندن مواد ريختنى و در رسانيدن خلط خام و نارسيده بهره زياد مىدهد و كار خود را در حد اعتدال نه بسيار به سرعت نه بسيار كند صورت مىدهد .\r\nنوعى آبجو هست كه هنوز آثارى از جرم جو و آرد جو در آن باقى است و به چشم مىخورد . به عقيدهء من بهتر آن است كه آبجو بسيار و بيش از حد بر آتش نجوشد . تنها آن‌قدر بر آتش بپزد كه تأثير بادزايى را از دست بدهد ، و بدان حد نرسد كه لزج و چسبان شود .\r\nاين نوع از آبجو را كه من پسنديده‌ام نيروى تغذيه‌اش بيشتر و در شستشو دادن و رسانيدن خلط نارسيده كم‌تأثيرتر است .\r\nبارها رخ مىدهد كه آبجو در معده مىترشد . آبجو در معده‌اى مىترشد كه مزاج سرشتى معده سرد باشد . هرچند از اثر سوء مزاج گرم - كه گرماى بيگانه بر معده تاخته و شديد است - گرم شده باشد .\r\nآبجو را مىتوان با جو همراه پوست درست كرد . و مىشود با جو پوست كنده بسازند .\r\n2 - اسكنجبين . به عقيدهء من بهترين نوع اسكنجبين آن است كه شكر و سركه‌اش در وزن و مقدار برابر باشند . شكر را در ديگ بريزند و سركهء بسيار تند و پرمايه كه سركهء شراب باشد بر آن ريزند و چنان باشد كه سركه بالاتر از شكر جايگير نشود و كاملا شكر را نپوشاند و شكر هنوز پديدار باشد . آنها را بر اجاق بگذارند . آتش اجاق بسيار نرم و آهسته و يا فقط خاكستر گرم باشد . بگذارند تا شكر در سركه آب شود بدون اينكه غلت بخورد . كفش را بگيرند و يك ساعت ديگر بماند . حرارت آتش زياد نباشد . در اين يك ساعت شكر و سركه خوب درهم مىآميزند ؛ آنگاه آب بر آن بريزند تا به اندازهء دو انگشت برهم چسبيده آب بالاتر از شكر و سركه مىشود . سپس بر آتش بجوشد تا به قوام مىآيد و پرمايه مىشود .\r\nاگر اسكنجبين و آبجو باهم تناول شوند ، افسرده‌كننده است و اكثرا آبجو را تباه مىگرداند و اثرش خنثى مىشود .\r\nاگر كسى براى معالجه آبجو مىخورد ، نبايد آن را وقتى بخورد كه شكمش قبض است .\r\nبايد قبلا حقنه شود و بعدا آبجو بخورد .\r\nاگر آبجو در معدهء كسى مىترشد ، از قسم بسيار كم‌مايهء آن بخورد . اگر آبجو بسيار آبكى و\r\n\r\n","description":"","footnote":"","page_name":" 85 ","page_number":107},
  {"content":"\r\n\r\nكم‌مايه باز در معده مىترشد ، بيخ كرفس و امثال كرفس را در آبجو بپزد و آنگاه بخورد . اگر باز با همهء اين كارها در معده مىترشيد ، بايد چيزى از قبيل فلفل را با آبجو مخلوط كند و بخورد .\r\nبويژه اگر مادهء خلط بيمارى بسيار كم‌مايه و كم‌حرارت نباشد ، مخلوط كردن فلفل و امثال فلفل با آبجو علاجى مفيد است .\r\nاگر كسى بيمار است و از آبجو خوردن بسيار باد مىكند و گرمى و حرارت مزاج دارد ، كمى سركهء شراب را با آبجو قاطى كند و بخورد .\r\nاگر تجويز كردى كه بيمار به قصد پاره كردن خلط سبب بيمارى و آماده كردن مواد ناباب ريختنى براى بيرون دادنشان ناشتا اسكنجبين بخورد ، بايد بعد از دو ساعت زمان اول چيزى كه مىخورد آبجو كم‌مايه - كه ذكرش رفت - باشد تا هرآنچه كه از اثر اسكنجبين پاره شده است شسته شود و زدوده گردد و با عرق جسم و ادرار بيمار بيرون آيد .\r\nاگر اسكنجبين را ناشتا به بيمار ندادى مانعى ندارد كه آن را شب به او بدهى . در هر حال وقتى كه غذا از معده بيرون آمده است اسكنجبين بخورد .\r\nاگر نياز به رطوبت بخشيدن ، بيشتر از آن بود كه آبجو مىبخشد ، قبل از خوردن آبجو گلاب قند بخورند .\r\nاگر ديدى كه مزاج خشكى بر بدن چيره شده است . و زبان بيمار خشك است ، خوب آن است كه دو ساعت قبل از تناول اسكنجبين و آبجو ، مقدارى آب تمر هندى تناول كنند كه شكم را نرم سازد و آنگاه اسكنجبين و آبجو علاجى را بخورد .\r\n\r\nفصل دهم علاج تبهاى عفونى\r\nعلاج تبهاى شديد را اولا در بحثهاى گذشته در زمينهء نرمى بخشيدن شكم بيمار ، به ادرار آوردن ، عرق كردن ، رسانيدن مادهء بيمارىزا ، و در خاتمه و بعد از رسيدن ماده پاكسازى وسيلهء دارو شرحهايى داده‌ايم . و دربارهء نوع غذاى بيماران تب شديد نيز بياناتى داشتيم ، كه بايد همه را در اينجا به ياد داشته باشى و از آنها استفاده كنى ! چيزهاى تازه‌اى را ما در اينجا شرح مىدهيم كه قابل توجه‌اند :\r\nاگر حرارت بيمار بسيار شديد است و مىخواهى آن را خاموش كنى و فرونشانى ، چندين علاج دارد .\r\nسرد كردن هواى جاى بيمار ، تغذيهء بيمار از غذاهاى سرد و سردىبخش ، داروهاى پاشيدنى بر بدن بيمار ، داروهاى گذاشتنى سردىبخش بر بدن بيمار و داروهاى تناولى از قبيل : لعاب اسفرزه ، لعاب به دانه ، افشرهء خرفه و رب شيرين بيان را بيمار در دهن نگهدارد تا تشنگى تسكين يابد .\r\nنمناك بودن گلوى بيمار تب شديد و خشك نشدنش ، در علاج حالت تب بسيار بسيار اهميت\r\n\r\n","description":"","footnote":"","page_name":" 86 ","page_number":108},
  {"content":"\r\n\r\nدارد .\r\nداروهاى حقنه‌اى بسيار خوبى هستند كه داروى تركيبى زير يكى از آنها است :\r\n\r\nنسخه :\r\nآب افشرهء هندوانه ، آب خيارچنبر خوردنى ، آب كدو و آب افشرهء خرفه با روغن گل و كمى كافور مايهء حقنه شوند بسيار بهره مىرساند .\r\nبايد جاى بيمار تا امكان دارد سرد باشد و خلوت باشد و مردم به دورش اجتماع نكنند و بادبزنهاى بسيار در اتاق بيمار آويزان باشند . قطعه يخهاى بسيار پهلوى هم در اتاق قرار گيرند .\r\nاگر جاى بيمار خانه‌اى باشد كه به تازگى كاه و گل اندود شده باشد ، و بويژه اگر كاهدان خالى خانه باشد و پنبهء پاپيروس ( بردى ) در آن باشد بهتر است .\r\nاگر امكان داشته باشد ، فواره‌ها و آب‌پاشها در جاى نزديك بيمار باشند و آب صاف از آنها بريزد . يا رختخواب بيمار بر كنار حوض باشد و حوض وسيلهء چيزهاى مشبك پوشيده باشد ، بسيار خوب و مناسب است . بايد زيراندازى كه بيمار بر آن خوابيده است از زيراندازهاى طبرستانى و امثال آن باشد . بقيهء اطاق و محل سكونت بيمار با شاخه‌هاى بيد و شاخه‌هاى درخت به و گياهان خوشبوى فرش شود . گلاب ، آب سيب ، آب نيلوفر ، خود گل محمدى و بنفشه را بر رخسارهء بيمار بپاشند . ظرفهايى پر از ميوه‌هاى قاچ‌شدهء خوشبوى سردمزاج در اطراف بيمار گذاشته شوند . منظور از ميوه‌هاى خوشبوى سردمزاج سيب ، به و انواع گلابى خوشبوى است . قاچ‌شدهء ميوه‌ها را آب نيلوفر ، گلاب و آب بيد بپاشند . صندل و كافور ساييده را بر ميوه‌ها بپاشند . و بالاخره كمى شراب خوشبوى نيز بر ميوه‌ها بچكانند بهترين و مناسب‌ترين وضع براى بيمار تب شديد فراهم آمده است . اين بود وسايل سردى بخشيدن هواى محيط بيمار .\r\n\r\nغذاى بيمار\r\nراجع به غذاى بيماران تب عفونى بياناتى داشته‌ايم و ياد گرفته‌اى ! اگر خواستى كه غذاى بيمار همراه سردى بخشيدن به جسم ملين هم باشد ، آب كدو ، آب هندوانه - كه ويژگى دارد - آب خيارچنبر خوردنى و آب خيار به بيمار بده . كاهو با سركه بهتر از همه است .\r\nبراى تسكين تشنگى بيمار تب‌دار ، مشروب فوگان كه از نان بىسپوس و آب پنير و دوغ چندين بار پالاييده و تصفيه شده مىسازند بسيار خوب است .\r\nاگر نياز بود كه مشروب بيمار با سردى بخشيدن به بدن شكم را نيز بند آورد ، يكى از اين مشروبها را بخورد ؛ آب انار ميخوش ، آب انار ترش ، آب غوره ، آب شاه‌توت ، آب ليموى نمك‌نزده ، آب ترنج ، آب زرشك و امثال آنها .\r\nداروهاى پاشيدنى و گذاشتنى در سرد گردانيدن بدن بيمار و فرونشاندن شدت حرارت عبارتند از : افشره‌هاى شناخته و بويژه گلاب يا افشرهء گل شاداب با صندل و كافور . اگر آب\r\n\r\n","description":"","footnote":"","page_name":" 87 ","page_number":109},
  {"content":"\r\n\r\nگشنيز و آب كاسنى با افشرهء گل و صندل و كافور باشد بسيار سردىبخش مىشوند . لعاب اسفرزه با سركه و گلاب نيز از اين رده داروهاى سردىبخش است .\r\nاگر داروهاى مايع سردىبخش را - كه ذكر كرديم - بر كبد بيمار پاشند فايده‌اش بسيار محسوس است . اگر مزاج كبد اصلاح شود و به اعتدال مزاج برگردد نگرانى به كلى بر طرف مىشود . شايد آب سرد نيز مفيد باشد .\r\nاگر بيمار تب‌كرده ، نزله ( زكام و غيره ) دارد ، يا سرفه مىكند ، يا سرش احساس سنگينى مىكند ، يا بدنش تير مىكشد و كش مىرود ، نشان آن است كه بخارهاى زياد در بدن جمع آمده است . در اين حالت نبايد آب يا سركه بر سر بيمار بريزى . بايد بيمار سر بر بخار آبها و داروهاى آبكى بگيرد ، و چنان كه حال بيماريش اقتضا مىكند عمل كرد .\r\nاگر بيمار نزله و حالتهاى نامبردهء ديگر را ندارد ، هر داروى پاشيدنى و هر داروى ماليدنى كه خودت مىپسندى استعمال كن !\r\nاگر بيمار در حالى است كه احساس مىكنى سرش پرشدگى از مواد ناباب دارد ، نكند شير بر سرش دوشى كه بدترين پاشيدنى براى اين حالت است ؛ زيرا ممكن است سبب ورم بدجنس در سر شود و بيمار را تا گور بدرقه كند .\r\nاگر تشخيص دادى كه بيمار تب‌كرده سرش از مواد ناپسند پر شده است و مايهء پر كردن سر ، بخار مرارى است و بخار تر و نمناك نيست ، شير بر سر بيمار بپاشى ممكن است زيانى نداشته باشد و حتى نفع برساند .\r\nبيمار را از حيث خواب ، بىخوابى ، ترى يا خشكى سوراخ بينى بررسى كن ! اگر ديدى كه مىخوابد يا خواب‌آلود مىشود و سوراخ بينى مرطوب است ، به هيچ وجه داروى پاشيدنى يا ماليدنى را استعمال مكن ! كوشش كن كه مادهء بيمارى را به سوى پايين بدن بكشانى .\r\nاگر ديدى كه بينى بيمار قرمز و رخساره‌اش سرخ و برانگيخته است ، در اين حالت اگر خون از هر دو سوراخ بينى بيمار آيد و داروى گذاشتنى ضد حرارت بر كبد بيمار گذارى خالى از فايده نيست .\r\nدرحالىكه داروى سردىبخش استعمال مىكنى بايد بسيار مواظب باشى كه در وقت عرق كردن بيمار و اوقات تحليل رفتن مادهء بيمارى داروى بسيار سردىبخش استعمال نكنى ، كه ممكن است بيمارى را طولانىتر كند . اما در هر حال طولانى بودن بيمارى بهتر از شدت يافتن آن است .\r\nدر حالات تب بسيار سخت و شديد بايد مواظب باشى كه بيمار در اندرون مبتلا به پوست‌اندازى نشود ، كه اگر حالتى از پوسته‌اندازى رخ دهد ، نيروى بيمار را از ناتوان ناتوان‌تر مىكند و طبيعت به حالى درمىآيد كه ريزش ريختنىها را به روده‌ها نمىپذيرد و آنچه را كه در روده‌ها است ، بيرون نمىدهد ؛ مگر اينكه مادهء ريختنى بسيار باشد و از فشارى كه دارد راه خروج را در پيش گيرد كه در اين حالت بيم آن مىرود مواد ريختنى و زايد به سوى بالاييها برگردند ، سردنده‌هاى رو به شكم به درد آيند و اطراف دنده‌هاى نزديك شكم باد كنند ، و سر به\r\n\r\n","description":"","footnote":"","page_name":" 88 ","page_number":110},
  {"content":"\r\n\r\nدرد آيد .\r\nبراى بيماران تب شديد ، شربت خشخاش بسيار خوب است ؛ زيرا مادهء خلط ناپخته و آبكى را پرمايه و غليظ مىكند و به پختگى مىرساند و علاوه بر آن خواب‌آور هم هست .\r\n\r\nفصل يازدهم روىآورهاى پيامد تب شديد\r\nبرخى از روىآورهاى بد و ناپسند در بيمارى تبهاى شديد بر بيمار روى مىآورند . از قبيل : لرز و تكان بىاراده ، سرما ، چندش ، عرق كردن زياد ، خونريزى بينى ( خون‌دماغ ) ، قى كردن به شدت ، حالت اسهالى ناتوان‌كننده ، تشنگى غير قابل تحمل ، خواب‌آلودگى بيش از حد ، پريدن خواب از چشمان و بىخوابى بيش از حد كشيدن ، زبرى زبان ، خشكى دهان ، عطسه كردن پياپى و مداوم ، سردرد سخت ، سرفهء پياپى ، بىاشتهايى ، گرسنگى گاوى ، گرسنگى سگانه ، اشتهاى چيزهاى غير طبيعى كردن و به سكسكه آمدن .\r\nهريك از حالات ذكر شده ممكن است در حالت تب براى بيمار رخ دهند . ما در فصلهاى آتى به ذكر چگونگى معالجهء اين روىآورها مىپردازيم و بعد از آن حالات بيماريهاى تب شديد را به تفصيل شرح مىدهيم و علاج هريك از اين حالت‌هاى تب شديد را بيان مىكنيم .\r\n\r\nفصل دوازدهم لرز و تكان ، چندش و سرماى به افراط\r\nهرگاه يكى از اين حالات سه‌گانه بعد از عرق كردن بيمار پيدا شد ، به زودى از بين مىرود ، و نيازى به معالجه و مداوا نيست . هريك از اين سه حالت اگر در هنگام بحران بيمارى پديد آيد ، لازم نيست داروى دفع‌كنندهء ماده را به كار برى و در حال بحرانى رخ دادن اين حالات مقاومت بدن را كاهش نمىدهد و زيانهايى به بار نمىآورد . علاج تنها اين است كه دست و پاى بيمار را باندپيچى كنى و به آرامى بدنش را ماساژ دهى . سرانداز گرم بر او اندازى و اگر لازم بود بدن بيمار را با روغن شبت يا روغن بابونه چرب كنى .\r\nاگر يكى از اين سه حالت - يا همه باهم - بسيار شديد بود . چه در حالت تب و چه در حالت بيماريهاى غير تب با شدتى كه داشت دوام يافت ، بايد دستورات زير را به كار برى :\r\n1 - در چندين جا دست و پاى بيمار را باندپيچى كن !\r\n2 - روغن بابونه و روغن بيخ سوسن بر بدن بيمار بمال ! بعضى از اطباء داروهاى زير را با روغن ماليدنى قاطى مىكنند كه تأثيربخش‌تر باشد ؛ اين داروها عبارتند از : قاقله ، گند بيدستر ، فيجن ، درمنه ، پونه ، بورك ، فلفل ، عاقرقرحا و حتى بعضى از اطباء علاوه بر اينها خردل و صمغ انگدان بر بدن بيمار مىمالند .\r\n\r\n","description":"","footnote":"","page_name":" 89 ","page_number":111},
  {"content":"\r\n\r\nاگر داروهاى فوق را در آب بپزند و بعد از آن روغن در آن ريزند و باز بپزند ، و بر بدن بيمار بمالند شايد مفيدتر باشد .\r\nآب تر تيزك آبى در اين باره به تنهايى بسيار مفيد است و اگر يكى از روغنهاى مناسب حال با آن بر آتش بپزد تأثيرش بيشتر مىشود .\r\nآب‌پز پونهء بيابانى و آب پونهء بيابانى در علاج اين حالات بسيار خوب است .\r\nاينك روغنى تركيبى كه در علاج حالات سه‌گانه بسيار مفيد است .\r\n\r\nنسخه :\r\nشبت خشكيده ، مرّ ، فيجن ، پونه ، فلفل ، عاقرقرحا . همه را در شراب بريز و بر آتش بگذار تا بسيار خوب مىپزند و نرم مىشوند ؛ آنگاه شراب را بپالاى و يك دوم شراب پاليده روغن كنجد را با آن مخلوط كن و بر آتش بگذار بجوشد تا مادهء آبى همه‌اش بخار مىشود و از بين مىرود و تنها روغن مىماند . اين روغن را بر بدن بيمار بمال !\r\nدر علاج لرز و تكان بدون اراده كه از روىآورهاى تب يك اندر چهار باشد ، ماليدن روغنهاى علاجى بسيار تأثيربخش بر بدن بيمار حالت لرز و تكان را تسكين مىدهد . اين روغنها عبارتند از : روغن كوشنه ، روغن درمنه ، روغن مشك چوپان ، روغن سوسن ، روغن مر .\r\nروغن به وزن هفت مثقال ، فلفل به وزن سه درهم ، عاقرقرحاى خرد شده و ساييده به وزن يك دانگ . درهم قاطى شوند و بر بدن بيمار بمالند .\r\nخاراگوش در روغن بپزد و بر بدن بيمار مالند .\r\nكرفس در روغن زيتون بپزد و روغن را بر بدن بيمار مالند !\r\nاگر بيمار بتواند در روغن زيتون گرم بنشيند و بدنش را بدان چرب كند بسيار خوب است .\r\nشايد نوشيدنيها در تخفيف حالت روىآور تأثير خوب داشته باشند .\r\nغالبا بيمار اگر مقدار زيادى آب بسيار گرم بخورد حالت روىآور تسكين يابد .\r\nبيمار سر بر بخار آب گرم گيرد فايده بيند .\r\nاگر از آب گرم نوشيدن يا سر بر بخار آب گرم گرفتن حالت روىآور فروكش نكرد و حدس زدى كه مادهء پديدآورندهء حالت پرمايه است ، دستور زير را به كار ببر !\r\nرازيانهء شامى ، پونه ، بزر كرفس ، مصطكى ، ترتيزك آبى و شبت و امثال آن در آب بپزد و بيمار سر بر بخار آن گيرد .\r\nاگر هريك از داروهاى زير را در آب بپزى و بيمار سر بر بخار آنها گيرد بسيار بهره بيند ؛ اين داروها عبارتند از : درمنه ، مشك چوپان ، پونه ، شبت ، گورگياه ، سداب ( فيجن ) ، مرزنگوش ، كوشنه و بزرهاى گرم‌مزاج و گرمىبخش .\r\nكليه داروهاى ادرارآور براى تسكين حالت لرز و تكان بدون ارادهء تب‌دار بهره رسانند .\r\nاگر لرز و تكان بسيار شديد است و به اوج شدت رسيده است كه حالت لرز و تكان از اثر تب يك اندر چهار يا غير حالت تب يك اندر چهار باشد ، از داروهاى زير استفاده شود ، كه لرز و\r\n\r\n","description":"","footnote":"","page_name":" 90 ","page_number":112},
  {"content":"\r\n\r\nتكان را تسكين دهند :\r\nكوشنه يك مثقال كه با آب گرم بخورند .\r\nقارچ چمنى يك مثقال ، با آب گرم تناول شود . قارچ چمنى فوائد بسيار دارد ؛ اگر كمى افيون با قارچ چمنى تناول شود بيمار را مىخواباند ، عرق مىكند ، لرز و تكان را پايين مىآورد و فايده‌هاى ديگر هم دارد .\r\nزنبق به وزن يك مثقال با آب گرم تناول شود .\r\nثمر سرو كوهى به وزن يك مثقال با آب گرم بخورند .\r\nكرفس كوهى به وزن يك مثقال با آب گرم بخورند .\r\nداروهاى تركيبى نيز هستند كه در علاج روىآورهاى نامبرده دست بالا دارند و بسيار مفيدند و عبارتند از : ترياق چهارگانه ، ترياق عزره ، كموّنى ( داروى زيره‌اى ) ، فودنجى ( داروى پونه‌اى ) و فلافلى .\r\nشربت عسل كه داروهايى مانند سداب ( فيجن ) ، صمغ انگدان ، عاقرقرحا و فلفل در آن پخته باشد .\r\nاگر بيمار به لرز و تكان خوردن بىاراده عادت كرده و وقت دقيق آن را مىداند ، به مدت يك ساعت قبل از مبتلا شدن به لرزش و تكان در رختخواب دراز بكشد ، هواى اطاق وسيلهء آتش گرم شود ، سرانداز گرم بر خود كشد و قرص زير را تناول كند ؛ اگر حالت لرزش و تكان آمد بدون شدت مىباشد و يا اصلا به سراغش نمىآيد . تركيب حب از اين قرار است :\r\n\r\nنسخه :\r\nاسترك ، مر ، افيون ، فلفل و گاوشير ( جواشير ) از هريك يك جزء با روغن حيوانى درهم بسرشند و بيمار به اندازهء يك عدد باقلى ( نيم درهم ) بخورد .\r\n\r\nنسخهء ديگر :\r\nگاوشير ( جواشير ) ، گند بيدستر ، تخم هويج بيابانى ، صمغ انگدان ، عاقرقرحا و افيون از هر يك‌يك جزء متساوى با روغن حيوانى قاطى كنند و درهم بسرشند و بيمار به اندازهء يك عدد باقلى ( نيم درهم ) بخورد .\r\n\r\nنسخهء ديگر :\r\nگاوشير ( جواشير ) ، سكبينه ، انگدان ، زيرهء كرمان ، بزر كرفس و فلفل از هريك يك مثقال و نيم ، بزر بنگ ، زعفران ، زراوند ، گند بيدستر ، شير گياه شير سگ ، مرّ ، ننه‌حوا و زنجبيل از هريك به وزن دودانگ ، بزر اسپند و عاقرقرحا از هريك يك مثقال . همه را باهم در عسل بسرشند و بيمار به اندازهء يك پشك گوسفند يا به اندازهء يك عدد فندق با آب بسيار گرم بخورد .\r\nاگر ديدى كه لازم است ، شراب گرم تجويز كن كه بيمار بخورد . غذاى گرم نيز مفيد است .\r\n\r\n","description":"","footnote":"","page_name":" 91 ","page_number":113},
  {"content":"\r\n\r\nاگر نياز به اسهال دادن بيمار بود ، داروهاى اسهالى از قبيل : معجون مسهل تلخ ، معجون مسهل بهى و معجون خرما بخورد .\r\nاگر حالت لرز و تكان رخ داد و بيمار را بسيار خسته كرد و مخصوصا اگر حالت تب در ميان نبود ، حب منتن ( حب بدبو ) بخورد شفا يابد .\r\n\r\nفصل سيزدهم عرق زياد در حالت تب\r\nاگر بيمار تب‌دار در حالت بحران است و بسيار عرق كرده است ، تا سرحد امكان نبايد كارى كنى كه عرق كردن متوقف شود .\r\nاگر عرق كردن بيمار از حد متوقع پا فراتر گذاشت و ديدى كه لازم است از عرق كردن كذايى جلوگيرى كنى ، بادبزن را به كار انداز و جاى سكونت بيمار را سرد گردان . و اگر بادبزن و غيره بهره نداد ، بايد بيمار را به جاى سرد هوا ببرى و در ننو بگذارى و ننو را بجنبانند . به بيمار سفارش ده كه گهگاه عرق را وسيلهء دستمال و غيره برنچيند ؛ زيرا اين مادهء ادرارى او است كه از پوست بيرون مىآيد ، اگر زياد عمل برچيدن عرق ادامه يابد ممكن است حالت غش كردن را به دنبال داشته باشد . اگر بيمار عرق را وسيلهء دستمال و غيره از خود مسح كند ، عرق بيشتر و بيشتر مىآيد ؛ اما اگر آن را برنچيند و به حال خود بگذارد عرق كردن خود به خود خاتمه مىيابد .\r\nبراى جلوگيرى از عرق زياد بدن ، داروهاى ماليدنى و بر پوست پاشيدنى هستند كه در وقت لازم مورد استفاده قرار گيرند :\r\n\r\nماليدنيها بر پوست بدن :\r\nروغن گل كه پرمايه باشد ، روغن آس ، روغن بيد ، روغن گلنار ، به گس مزه ، سيب گس مزه ، گل محمدى ، گلنار و امثال آنها را هركدام كه مىخواهند در آب بپزند ، آب را بپالايند . روغن در آن آب قاطى شود و باز بر آتش بجوشد تا روغن مىماند - كه دستورش را سابقا ياد گرفته‌اى - از آن روغن بر بدن مالند .\r\nثمر آس ، گلنار ، كهربا و امثال آنها هركدام كه باشد كوبيده و خوب ساييده و غبارمانند شود و اين گرد دارويى را بر بدن عرق كرده بپاشند . عرق بند مىآيد و كار خاتمه مىيابد .\r\nسركهء مخلوط با آب ، آب غوره ، آب‌پز گلنار ، آب‌پز مازو و آب‌پز آس همگى در علاج عرق كردن زياد مفيدند .\r\nافشرهء بيد در علاج عرق زياد معركه مىكند و تأثيرش شگفت‌آور است .\r\nآب هميشه بهار نيز دست كمى از افشرهء بيد ندارد .\r\nاگر ديدى كه دارد كار زار مىشود و عرق كردن آن به آن بيشتر مىگردد ، لعابهاى سردىبخش بر پوست بيمار بمال و يا صمغ عربى را در آب حل كن و بر پوست بيمار بمال ! و\r\n\r\n","description":"","footnote":"","page_name":" 92 ","page_number":114},
  {"content":"\r\n\r\nاگر با لعاب سردىبخش يا صمغ عربى كافور و صندل و بويژه اگر صندل با لعاب سردىبخش و صمغ عربى باشد ، بسيار تأثيربخش‌تر خواهد بود . همچنين از بادبزن هم استفاده كن !\r\nاگر ديدى عرق گوشش به اين علاجها بده‌كار نيست و لجاجت مىكند و دست از خيره‌سرى برنمىدارد ، برف در اطراف بدن بيمار و بر دست و پاهاى بيمار بگذار و يا اگر بيمار تحمل مىكند با آب سرد آبتنى كند .\r\n\r\nفصل چهاردهم خون‌دماغ\r\nگاهى رخ مىدهد كه تب‌دار به خونريزى بينى مبتلا مىشود . دستور علاجى خون‌دماغ تب‌داران چنين است :\r\n1 - اگر خونريزى بينى در حين بحران تب آيد ، تا ممكن است در بندآمدنش مكوش !\r\n2 - اگر در اثناى تب شديد خون‌دماغ رخ داد و ديدى كه حتما بايد بند آيد ، دست و پاى بيمار را باندپيچى كن ! بر نزديكى آن سوراخ بينى كه از آن خون آيد بادكش ( حجامت ) بگذار ! بعد از آن جاى خونريز را سرد گردان .\r\nاگر ديدى كه ممكن است از سرد گردانيدن جاى خونريزى خون بند آيد به حجامت توسل مجوى .\r\nداروهاى قطره‌اى علاج خونريزى بينى را استعمال كن - كه همه را سابقا در بحث از علاج خون‌دماغ ذكر كرده‌ايم .\r\nاگر ديدى كه مانعى در راه نيست ، سر بيمار را وسيلهء سردىبخشها سرد گردان - كه آنها را نيز در بحث علاج خونريزى بينى گفته‌ايم .\r\nگاهى رخ مىدهد كه تب‌داران تب چهار در ميان به خون دماغ مبتلا مىشوند ؛ در اين حالت بايد كارى كنى كه خونريزى بيشتر شود - كه داروهاى سبب خونريزى بينى را همه مىدانى - زيرا از اثر خون‌دماغ زياد تب چهار در ميان از بين مىرود و بيمار شفا مىيابد .\r\nاگر بيم خونريزى به افراط بود و لازم بود از آن جلوگيرى به عمل آيد ، همان علاجها را به كار بر كه سابقا ياد گرفته‌اى !\r\n\r\nفصل پانزدهم قى كردن در حالت تب\r\nاگر بيمار در حالت بحران تب قى كرد و قى مىكند ، تا ناچار نباشى در بند آوردن قى كوشش مكن و بگذار قى كند . در بعضى حالات و اوقات مىتوانى قى كردن و دل بهم آمدن بيمار را وسيلهء قى دادن از بين ببرى ؛ كه از قى كردن علاجى ، خلط بدجنس سبب قى كردن بيرون\r\n\r\n","description":"","footnote":"","page_name":" 93 ","page_number":115},
  {"content":"\r\n\r\nمىريزد .\r\nاگر خواستى كه با قى دادن بيمار علاج قى كردن بيمار كنى . بايد داروى قىآور علاجى حالت ويژه داشته باشد . مثلا به وسيلهء : اسكنجبين ساده و آب گرم بيمار را به قى كردن وادار كن !\r\nاگر ديدى كه نياز به تقويت داروى قىآور دارى ، به جاى اسكنجبين ساده ، اسكنجبين بزورى را با آب گرم به بيمار بده !\r\nاگر تشخيص دادى كه خلط سبب قى كردن بيمار بسيار آب كشيده و غليظ است ، بيمار را وسيلهء الوا و ايارج مسهل اسهال ده !\r\nاگر تشخيص دادى كه مادهء خلط قىآور آب كشيده است اما غليظ و پرمايه نيست ، اسكنجبين با آب گرم كافى است . كه بعد از آن مستقيما آب انار ترش و انار شيرين بخورد ؛ اگر قى كرد و آنها را پرت كرد بار ديگر بخورد و تا حالت قى كردن اصلاح مىشود و بيمار آرامش مىيابد . اين عمل تكرار شود .\r\nشربت نعناع مخلوط با انار دانه نيز در علاج قى از نتيجهء تب بسيار مفيد است .\r\nشايد اگر معدهء بيمار را سرد گردانى قى خود به خود متوقف شود .\r\nاگر تشخيص دادى كه خلط مايهء قى كردن در معده جاى خوش كرده و مايه گرفته است ، نبايد داروهاى گس مزه و تسكين دهندهء قى كه از گس‌مزگى يا ترشمزگى گيرنده قى را تسكين مىدهند به بيمار بدهى ؛ كه چنين داروهايى ، خلط را بيشتر در معده اسكان مىدهند و خلط آب كشيده‌تر مىشود . امّا اگر خلط سبب قى دادن در معده كاملا نخزيده و آب كشيده نشده است ، ممكن است از اين داروهاى گس‌مزه و ترشمزهء گيرنده ، خلط از راه دهان به بيرون پرت شود و اگر غليظ باشد راه پايين را در پيش مىگيرد . و اگر خلط سبب قى از راه دهان بيرون آيد ممكن است براى نيروگيرى معده مفيد باشد .\r\nاگر بيمار تب صفرايى دارد و مداوم قى مىكند و خلط آب كشيده نبود ، داروهاى گيرنده را به كار انداز ! بخصوص ضمادهايى كه در اين باره مفيدند بر معدهء بيمار بگذار ! از قبيل : داروى گذاشتنى تركيب شده از پوست انار و مازو و امثال آن . داروى گذاشتنى را با شراب مخلوط با آب يا با سركهء مخلوط با آب درهم بسرش و بر معدهء بيمار بگذار !\r\nاگر در حالت تب سودايى شديد ، بيمار قى مىكند و مادهء سودايى را از دهان پرت مىكند و قى كردن به افراط است ، قطعه‌اى ابرمرده را در سركه خيس كن و بر معدهء بيمار بگذار !\r\nاگر در بند آوردن قى در حالت بيمارى نياز به داروهاى قوىتر داشتى ، ما داروهاى قوى را در علاج ويژه به بند آوردن قى را ذكر كرده‌ايم بدانجا رجوع كرده از آنها استفاده كن !\r\n\r\n","description":"","footnote":"","page_name":" 94 ","page_number":116},
  {"content":"\r\n\r\n\r\nفصل شانزدهم اسهال تب‌داران\r\nحالت اسهالى كه براى مبتلايان به تب شديد رخ مىدهد همان است كه به‌طور همگانى وجود دارد . كه ما سابقا علاجهاى اسهال را شرح داده‌ايم ، بدانها رجوع كن !\r\nغذاى مناسب براى بيماران مبتلا به تب كه اسهال مىشوند ، ماش ، عدس و گشنيز است .\r\nهركدام از اينها باشد قبلا در آب بپزد و آب را بريزند و بو دهند و بخورند و اگر با انار ترش‌مزه آن را ترش كنند و بخورند بهتر است .\r\n\r\nفصل هفدهم تب و تشنگى\r\nممكن است تب‌دار در حال تب‌كردگى بيش از حد تشنه شود و نياز باشد كه اين حالت تشنگى شديد را فرونشانى . در اين حالت بايد روغنى بسيار سرد شده را بر سر بيمار بمالى و بريزى . و اگر ديدى كه مانعى در ميان نيست روغن و آب سرد بسيار بر سرش بگذارى . همچنين داروهاى زير را در دهن نگهدارد :\r\nلعاب به‌دانه مخلوط با روغن گل بسيار پرمايه و خالص\r\nآلو بخاراى در آب خيسيده\r\nمغز خيار چنبر خوردنى و مغز خيار\r\nتخم كدو\r\nبزر خشخاش سياه\r\nبيخ سوسن\r\nحبى كه براى علاج تشنگى در اقرابادين ( كتاب پنجم قانون ) ذكر كرده‌ايم\r\nتمر هندى بجاود و بمكد .\r\nاگر ديدى كه تشنگى بيمار از خشكى است ، بيمار بخوابد تشنگى رفع مىشود .\r\nاگر تشنگى بيمار از اثر حرارت است ، بىخوابى كشيدن به دادش مىرسد .\r\n\r\nفصل هجدهم خواب‌آلودگى تب‌دار\r\nگاهى رخ مىدهد كه شخص مبتلا به تب مىخواهد هميشه بخوابد و خواب از او دست بردار نيست . در اين حالت كه خوابيدن بيش از حد طبيعى به زيان بيمار است ، بايد معالجه شود . در اين باره معالجاتى به قرار زير هستند :\r\n1 - با بيمار حرف بزنند و سرگرمش كنند ، سروصدا راه اندازند و نگذارند بخوابد .\r\n\r\n","description":"","footnote":"","page_name":" 95 ","page_number":117},
  {"content":"\r\n\r\n2 - اندامهاى پايين بدنش را سفت باندپيچى كنند تا حدى كه به درد آيد ، اما درد آن‌قدر نباشد كه تاقت نياورد . اين باندپيچى وقتى صورت گيرد كه مانعى در راه نباشد .\r\n3 - اگر تب‌دار خواب‌آلوده شكم قبض دارد ، شيافى را بردارد كه نرمش‌بخش باشد و بيمار را آزار ندهد .\r\n4 - وقتى كه از تب آسوده است ، يا در فاصلهء نوبت اول و نوبت بعدى تب ، حجامت بر ميان دو شانه و پشت گردنش بگذارند .\r\n\r\nفصل نوزدهم سرسنگينى\r\nاگر تب‌دار در اثناى حالات بيمارى احساس سنگينى زياد در سر مىكند و مىخواهى اين سرگرانى بر طرف شود ، نبايد به هيچ وجه شير بر سرش بپاشى ، نبايد سرش را با روغن چرب كنى ، نبايد هيچ داروى پاشيدنيى به كار ببرى و بالاخره نبايد داروى بوكردنى و به بينى كشيدنى را تجويز كنى . تنها علاج ، سر بر بخار دارو گرفتن است ؛ مثلا آب‌پز بابونه و بنفشه را كه سپوس در آنها پخته است و يا امثال اينها را بخور قرار دهد و سر بر آنها گيرد .\r\n\r\nفصل بيستم بىخوابى تب‌داران و غير تبداران\r\nكسانى هستند كه هرچه مىخواهند بخوابند خواب به سراغشان نمىآيد ، يا اندكى مىخوابند و از خواب مىپرند و ديگر نمىتوانند بخوابند . اگر خوابيدن شبانه‌روزى كمتر از حد طبيعى باشد خوب نيست و به زيان انسان است . براى علاج بىخوابى داروها و علاجهايى هستند كه از قرار زيرند :\r\n1 - روغن خشخاش به بينى كشند و بو كنند .\r\n2 - روغن بزر كاهو ، روغن نيلوفر و روغن كدو را تنها يا باهم به بينى كشند و بو كنند .\r\n3 - چيزى از داروهاى مخدر شناخته شده را بر گيجگاه بچسبانند .\r\n4 - سر بر بخار داروى آبكى - كه رطوبت‌بخش باشد - بگذارند و بو كنند .\r\n5 - نيلوفر ، شكوفهء مهر گياه و ريحان را آب‌پاشى كنند و بيمار بىخوابى كمى از دور بوى آنها را بر كشد .\r\n6 - داروهاى پاشيدنى رطوبت‌بخش - كه همه را مىدانى - در علاج بىخوابى خوبند .\r\n7 - اگر ديدى كه مانعى در راه نيست ، شربت خشخاش بخورد و يا انگشت‌پيچ ساخته از خشخاش را بليسد .\r\n8 - چراغهاى زياد در نزديكى بيمار بىخوابى بگذارند و روشن كنند .\r\n\r\n","description":"","footnote":"","page_name":" 96 ","page_number":118},
  {"content":"\r\n\r\n9 - با صداى بلند در اطرافش حرف بزنند و پرگويى كنند .\r\n10 - دست و پاها را ببندند و بندها را چنان گره بزنند كه به آسانى باز شوند . اين بستن چندان باشد كه كمى آزار برساند نه زياد .\r\n11 - حالت خوابيدن را بر خود آورد ، چشمها را برهم نهد و همين‌كه كمى حالت خواب بر او آمد ، چراغها را خاموش كنند و سروصداها خاموش شود و گره بندها را باز كنند ، به خواب مىرود .\r\nهرگاه از شدت نوبت تب كاهيد و تن احساس سبكى كرد ، آب‌پز خشخاش سياه را كه با كمى مهر گياه و بيخ مهر گياه پخته باشد بر رخسار پاشد و بر اين صورت‌شويى دوام كند .\r\nاگر خواب پريده داراى خلط بوركى است ، علاجش اين است كه سوسنبر ، شاه‌افسر ، بابونهء گاوچشمى و خشخاش را در آب بپزد و رخساره را بدان شويد و سر بر بخار آن گيرد .\r\n\r\nفصل بيست و يكم احساس درد شكم\r\nممكن است بيمار تب‌دار در حالت شدت تب احساس درد در درون كند و شكمش به درد آيد .\r\nسبب اين حالت ريزش مواد مرارى زياد به معده است . اگر در نخستين مرحلهء نوبت تب اين درد شكم رخ داد ، شربت سيب همراه اسكنجبين بخورد .\r\n\r\nفصل بيست و دوم زبرى و چسبندگى زبان\r\nبسيار اتفاق افتد كه بيمار در حالت تب زبانش لزج و داراى مادهء چسبنده و يا زبر مىشود . اگر اين لزجى يا زبرى زبان را از بين ببرى بيمار از شدت آزارش مىكاهد و تا اندازه‌اى سبك مىشود . علاج چنين است :\r\nاگر در حالت تب زبان بيمار لزج مىشود و مثل اين است كه مادهء چسبناك بر زبان آمده است ، نبات را در روغن بادام حل كن و وسيلهء چوبك خيزران باريك يا چوبكى از شاخ بيد از اين روغن بادام - كه نبات در آن حل شده است - بر زبان بيمار بگذار و حك كن و بر وب تا زبان پاك مىشود و مادهء لزج زدوده مىگردد . و يا كمى نمك در روغن گل بريز و به وسيلهء ابر مرده روغن را بر زبان بيمار بمال ! كه علاوه بر زدايش مادهء لزج زبان ، بيمار احساس سبكى و آسودگى مىكند .\r\nاگر زبان بيمار لزج نيست اما زبر است و فقط اين زبرى از خشكى زبان است ، علاجش به قرار زير است :\r\n1 - سپستان يا هستهء آلوبخارا را در دهان نگهدارد .\r\n\r\n","description":"","footnote":"","page_name":" 97 ","page_number":119},
  {"content":"\r\n\r\n2 - چيزى هست به شكل نمك از هند مىآورند ، مزه‌اش شيرين است و به شيرينى عسل شبيه است . بنا به گفتهء حكيم ارخيجانس بيمار به اندازهء يك عدد باقلى از آن در دهان بگذارد ، زبرى زبان خوب مىشود .\r\n3 - به‌دانه نيز بسيار خوب است ؛ اگر در دهان نگهدارند ، زبان را نمناك مىكند و از خشكى زبان و دهان جلوگيرى به عمل مىآورد .\r\n4 - نبايد بيمار زياد دهان باز كند و نبايد بر پشت بخوابد ؛ دهان باز گذاشتن و بر پشت خوابيدن هر دو سبب خشكى زبان مىشوند .\r\n\r\nفصل بيست و سوم عطسهء متوالى\r\nاگر بيمار تب‌زده در اثناى بيمارى به حالتى از عطسه كردن درآيد كه عطسه پياپى آيد و بيمار را ول نكند ، خوب حالتى نيست . عطسه علاوه بر آزار به بيمار رسانيدن ، سر او را پر از مواد ناپسند مىكند و نيروى بدنى بيمار را كاهش مىدهد ، و احتمال دارد كه خون‌دماغ به دنبال داشته باشد .\r\nعلاج جلوگيرى از عطسه كردن خيره‌سر و مداوم به قرار زير است :\r\n1 - پيشانى و چشم و بينى بيمار را تا مىتوانى ماساژ ده !\r\n2 - بيمار دهانش را باز كند و سقش را با هرچه شديدتر و تا آنجا كه ممكن است ماساژ ده !\r\n3 - سرش بكش و كش ده ! سرش را اين طرف و آن طرف بچرخاند و دست و پاهاى بيمار را با دست بچلانند .\r\n4 - روغن ولرم مايل به گرم را در گوش بيمار بچكان !\r\n5 - ماهيچه‌ها و آرواره‌ها را تر نگهدار و مگذار خشك شوند .\r\n6 - متّكى يا بالش بيمار بايد گرم باشد .\r\n7 - وقتى بيمار در خواب است نبايد ناگهانى او را از خواب بيدار كنند و از خواب بپرد .\r\n8 - بيمار بايد از گرد و غبار ، از دود و از هرچه بوى تند دارد دورى جويد .\r\n9 - قاوت ، گل نجاح و ابر دريائى را بو كند خوب است .\r\n\r\nفصل بيست و چهارم سردرد در حالت تب\r\nبسيار رخ مىدهد كه مبتلايان به بيمارى تب ، به سردرد مبتلا مىشوند ، علاج حالت سردرد در بيماران تب‌كرده به قرار زير است :\r\n1 - دست و پاى بيمار باندپيچى شود و پاهايش را ماساژ دهند .\r\n\r\n","description":"","footnote":"","page_name":" 98 ","page_number":120},
  {"content":"\r\n\r\n2 - شياف بردارند ، كه مادهء بيمارى سردرد را از بالا به سوى پايين بكشد .\r\n3 - با داروها و علاجهاى سردىبخش - كه شناسائى شده و ذكر شده‌اند - بيمار را سرد گردانند .\r\n4 - اگر بيمار مبتلا به زكام نيست و اگر سرفه ندارد ، آب‌پز گل ، آب‌پز بنفشه ، آب‌پز جو ، آب‌پز برگ بيد و امثال آن را بر سر بيمار بپاش !\r\n5 - روغن گل ، روغن بيد بر سرش بمال !\r\nاگر از اين علاجها سردرد آرام نشد ، داروهاى پاشيدنى سردىبخش را با داروهاى نرم‌كننده از قبيل : بابونه و داروهاى مخدر مانند خشخاش قاطى كن و بر سر بيمار بپاش !\r\nتا حالت تب هست نبايد شير بر سر بيمار بپاشى . وقتى كه تب تسكين يافته است و اگر لازم ديدى كه شير بر سر بيمار دوشى ، آنگاه حال نيرومندى بيمار را بررسى كن ! اگر نيروى بر مرام دارد و ناتوان نشده است ، شير بز بر سرش بپاش ! اگر ديدى كه ناتوان است و از نيروى جسمانيش كاسته شده است از شير پستان زن استفاده كن !\r\nاگر ديدى كه بيمار تن مرطوب دارد و بيشتر به خواب‌آلودگى مايل است ، داروهاى رطوبت‌آور و بويژه شير را در علاجش به كار مبر !\r\nاگر تشخيص دادى كه بخار دودى در بدن بيمار جمع است و سر خشك گرديده و بيمار كم‌خواب است ، داروهاى پاشيدنى رطوبت‌بخش استعمال كن !\r\nاگر از اثر بخارهاى نمناك سر به حالت پرشدگى درآمده است ، وسيلهء شياف و حقنه مادهء بخارى را به سوى پايين بران و اندامان پايين بدن را همگى حتى دو بيضهء بيمار را باندپيچى كن !\r\n\r\nفصل بيست و پنجم سرفهء تب‌داران\r\nبسيار اتفاق افتد كه بيماران مبتلا به تب از اثر گرما يا از اثر خشكى مزاج سرفه مىكنند .\r\nعلاجش به قرار زير است :\r\n1 - حب سرفه را در دهان نگهدارند .\r\n2 - انگشت‌پيچهاى مانند انگشت‌پيچى كه از خشخاش و مغز ميوه‌هاى سردمزاج و نشاسته و امثال آن مىسازند را بليسند .\r\n3 - مرهمهاى سردىبخش رطوبت‌زا - كه روغن گل يا لعاب اسفرزه و يا افشرهء خرفه و امثال آن در آن وارد است - استعمال كنند .\r\n\r\n","description":"","footnote":"","page_name":" 99 ","page_number":121},
  {"content":"\r\n\r\n\r\nفصل بيست و ششم بىاشتهايى تب‌داران\r\nرخ مىدهد كه بيمار تب‌دار اشتهاى غذايش نمىماند و آرزوى غذا از او سلب مىشود . سبب اشتها نماندن بيماران مبتلا به تب چند وجه احتمالى دارد :\r\n1 - ممكن است خلط ناپسند در دهانهء معده گير كرده باشد و سبب قطع اشتها شود ؛ كه نشانيهاى اين حالت را ذكر كرده‌ايم و ياد گرفته‌اى ! علاج اين حالت چنين است : بيمار را قى ده ، يا اسهال كن و يا هر دو وسيله را به كار بر ! كه خلط ، دهانهء معده را ترك كند و به بيرون راه يابد .\r\n2 - احتمال دارد كه از ناتوان شدن زياد بيمار و ناتوانى معدهء بيمار اشتها از دست رفته باشد .\r\nعلاجش :\r\nالف - اصلاح كردن و روبراه ساختن حالت سوءمزاجى است كه سبب ناتوانى شده است - كه اصلاح مزاج را سابقا ذكر كرده‌ايم و مىدانى !\r\nب - چيزهايى را بو كند كه اشتهابرانگيز باشند . مثلا قاوت تر شده با آب سرد و يا قاوت تر شده با آب و سركه را نزديك بيمار گذارند كه بويش به بينى بيمار راه يابد .\r\nج - گوارشىهاى ويژه به تب‌داران را بخورد و كمى شراب بر آن بنوشد . و يا گوارشى علاج تب‌داران را با آب‌پز ميوه‌هاى گس‌مزهء خوشبوى بخورد .\r\nد - قطعه‌هاى بسيار نازك بريده بريده ( قيمه ) از گوشت ماهى ، گوشت بزغاله و امثال آنها را انگشت‌پيچ كند و بليسد . بعد از روزهاى اول اشتها نماندن ، داروى گذاشتنى ساخته از ميوه‌ها را كه خاراگوش در آن وارد باشد بر معده بگذارند و برندارند - چنان كه سابقا ذكر كرده‌ايم .\r\nه - بدن بيمار را با روغنهاى خوشبوى چرب كنى بهره‌رسان است .\r\n\r\nفصل بيست و هفتم گرسنگى گاوى تب‌داران\r\nگاهى ممكن است بيمار تب‌دار به گرسنگى گاوى مبتلا شود . گرسنگى گاوى را در كتاب سوم شرح داده‌ايم ، كه انسان به حالتى درمىآيد كه معده‌اش بسيار گرسنه است و اندامان تن به غذا نياز مبرم دارند اما دستگاه آرزو كردن غذا از كار افتاده است . سببهاى آن را نيز در بحث ويژه‌اى در كتاب سوم شرح داديم .\r\nاگر تب‌داران به حالت گرسنگى گاوى در اثناى بيمارى تب مبتلا شدند ، علاج از قرار زير است :\r\n1 - چيزهاى خوش‌بو بو كنند ، گل نجاح و گل ارمنى را آب‌پاشى كنند و بو كشند .\r\n2 - خوراكهاى از گوشت آكنده شده ، نان گرم و تازه و گوشت برشته را بو كنند .\r\n3 - دست و پاهايشان را باندپيچى كن ، گوش و موى سرشان را بكش !\r\n4 - داروهاى پاشيدنى سرد رطوبت‌بخش بر سرشان بپاش كه مغز نيرو گيرد .\r\n\r\n","description":"","footnote":"","page_name":" 100 ","page_number":122},
  {"content":"\r\n\r\nچنان كه قبلا هم ذكر كرديم اكثرا اين گرسنگى گاوى سببش از كار افتادن نيروى حساسيت معده است و اين بىحسى معده از اثر ناتوان شدن رگهاى حس بخشند كه به معده مىآيند ؛ كه در اين حالت بدن خوراك مىخواهد و ليكن حساسيتى در دهانهء معده نيست كه نياز بدن را برآورد و تقاضاى خوراك كند .\r\n\r\nفصل بيست و هشتم سياه شدن زبان تب‌دار\r\nاگر ديدى كه تب‌دار در اثناى تب زبانش سياه مىشود ، فورا به زدودن آن اقدام كن ! كه سابقا وسيله را در بحث از لزجى و زبرى بيان كرديم . اگر زود به داد بيمار نرسى و سياهى زبان را نزدايى ، بخارهاى بدجنس به سوى سر بيمار مىآيند و بيمارى سرسام گريبانگير بيمار مىشود .\r\nاگر به جاى گرسنگى گاوى به گرسنگى سگانه مبتلا شدند ، غذاهاى چرب سرد و شيرينيها علاجش مىكنند .\r\n\r\nفصل بيست و نهم غش كردن تب‌دار\r\nبرخى اوقات رخ مىدهد كه بيمار تب‌دار در اثناى نوبت تب از هوش مىرود و غش مىكند .\r\nغش كردن سببش ريزش خلط مرارى به معده است . براى علاج اين حالت مدهوش شدن دستور اين است :\r\n1 - قبل از سر رسيدن نوبت تب يا درحالىكه تازه نوبت تب شروع كرده است ، قطعه نانى از نان بدون سپوس را در آب انار و آب غوره خيس كند و بيمار بخورد .\r\n2 - اين را بدان ! كه اگر غش كردن و تب باهم در شخصى جمع شده‌اند ، بايد به علاج غش بيشتر اهميت دهى .\r\n3 - اگر خواستى كه بيمار را تغذيه دهى ، كمى نان را در وزن سه درهم شراب كهنه يا آب سيبى كه زياد مانده و دردى از آن گرفته شده تريد كن و بيمار بخورد ؛ كه مواد سبب غش كردن را تحليل مىبرد .\r\n4 - رگ زدن اكثرا حالت غش كردن را در بيمار افزايش مىدهد .\r\n5 - حقنهء نرم در علاج غش كردن بيمار تب‌دار بهتر از علاجهاى ديگر است .\r\n6 - قى كردن نيز مفيد است .\r\n7 - اگر هر دو ساق بيمار را ببندى و در اين حال هر دو پا و هر دو دست را در آب گرم فرو برد ، فايده بيند .\r\n\r\n","description":"","footnote":"","page_name":" 101 ","page_number":123},
  {"content":"\r\n\r\n8 - راه پسنديده آن است كه قاوت جو سرد شده را با انار دانه قاطى كنند و بيمار تا به هوش آمد از آن بخورد - كه فايده بيند .\r\n\r\nفصل سىام تنگ‌نفسى تب‌دار\r\nاگر بيمار تب‌دار در حالت تب به تنگ‌نفسى مبتلا مىشود ، سبب تنگ‌نفسى چندين احتمال دارد :\r\n1 - تشنج و خشكيدگى بر ماهيچه‌هاى ابزار نفس‌كش روى مىآورد .\r\n2 - مادهء خلط نفس‌گير به گلوى بيمار فرود مىآيد .\r\n3 - پىرگهايى كه به ابزار تنفس درآمده‌اند از نا افتاده و ناتوانند .\r\n\r\nعلاج\r\nاگر حالت اول است يعنى ماهيچه‌هاى ابزار تنفس خشك و متشنج است ، علاجش با مرهمهاى رطوبت‌بخش است ، و اگر حالت دوم است يعنى مادهء خفه‌كن در گلو ريخته است ، داروهاى جلوگيرى از خفگى را به كار بر ! - كه سابقا آنها را شرح داده‌ايم .\r\nاگر حالت سوم است يعنى پىرگهاى داخل اندامان نفس‌كش ناتوانند ، علاجش اين است كه :\r\n1 - سوء مزاج مغز را روبراه و اصلاح كنى .\r\n2 - داروهاى سردىبخش و رطوبت‌زا بر گردن بيمار بمالى .\r\n3 - داروهاى گذاشتنى سردىبخش و رطوبت‌بخش بر معدهء بيمار بگذارى ؛ از قبيل : پوست تراشيدهء كدو ، خرفه ، صندل با روغن گل و امثال اينها .\r\n\r\nفصل سى و يكم افسردگى زياد تب‌دار\r\nاگر تشخيص دادى كه بيمار در حالت تب بيش از حد متوقع افسرده مىشود ، بدان كه خلط گزنده در دهانه معده گير كرده است و معده را گاز مىگيرد كه سبب افسردگى بيش از حد بيمار مىشود .\r\n\r\nعلاج\r\n1 - غذاهايى را به بيمار بده كه سردى به معده مىبخشند - كه سابقا اينها را شناخته‌اى !\r\n2 - بايد وسيلهء بادبزن بيمار را خنك كنى .\r\n3 - خوابگاه بيمار نزديك به جايى باشد كه آب در جريان است و خرخر مىكند .\r\n\r\n","description":"","footnote":"","page_name":" 102 ","page_number":124},
  {"content":"\r\n\r\n4 - پيرامون خوابگاه بيمار را با شاخهء درختان سردىبخش و خنك‌كننده و گياهان سردمزاج خوش‌بو از قبيل : نيلوفر ، گل محمدى بگستران !\r\n5 - با آب ميوه‌هاى خوشبوى سردمزاج و صندل ، بيمار و خوابگاه بيمار را آب‌پاشى كن !\r\n6 - بيمار را حقنه كن ! مايهء حقنه داروى سردىبخش از قبيل : آب كدو ، آب خيار ، افشرهء خرفه و آب هميشه بهار با روغن گل باشد .\r\n\r\nفصل سى و دوم دشواربلعى تب‌دار\r\nاگر بيمار تب‌دار با دشوار بلعيدن لقمه روبرو شد و تبش از نوع تب بيست و چهار ساعته بود ، علاجش به صورت زير است :\r\n1 - بيمار را رگ بزن و كمى خون بيرون كش !\r\n2 - اگر ديدى كه بعد از خون كشيدن اشتهاى غذايش تا اندازه‌اى باز شد ، كاهو با سركه بخورد كه بتوانى بار ديگر - اگر لازم باشد - خون بكشى . و اگر بهتر نشد تنها آبجو بخورد .\r\n3 - مواظب باش بيمار قبوضيت شكم پيدا نكند ، و اگر ديدى كه يبوست دارد ، داروهاى برداشتنى و حقنه را به كار ببر ! كه از دادن داروى اسهالى در اين حالت بهترند .\r\n\r\nفصل سى و سوم دست و پا سرد شدن تب‌دار\r\nبسيار رخ مىدهد كه در حالت تب حرارت غريزى بيمار ، رويهء بدن را رها مىكند و به ژرفاى بدن مىخزد . دست و پاهاى بيمار در لمس سرد مىشوند ، حرارت در درون خزيده بخار مىشود و راهى اطراف مىگردد .\r\nعلاج آن است كه در چنين حالتى دست و پاى بيمار را در آب گرم گذارند و نگذارند به هيچ وجه آب سرد بنوشد .\r\nمعالجه‌هاى حالات روىآور تب‌داران را در اينجا خاتمه مىدهيم .\r\n\r\nفصل سى و چهارم تب صفرايى به‌طور كلى\r\nتبهاى صفرايى به سه بخش تقسيم مىشوند : تب نوبهء هر روزه ، تب نوبهء دست برندار و هميشگى و تب سوزان .\r\n\r\n","description":"","footnote":"","page_name":" 103 ","page_number":125},
  {"content":"\r\n\r\nتب نوبهء هر روزه دو بخش است :\r\n1 - تب نوبهء هر روزهء خالص . منظور از كلمهء خالص اين است كه خلط به وجودآورندهء تب صفرايى خالص و بدون هر نوع خلط ديگر است .\r\n2 - تب نوبهء هر روزهء ناخالص به اين معنى است كه خلطى كه سبب تب شده است ، مخلوطى از خلط صفرا و خلط بلغم است و چنان باهم آميخته‌اند كه گويى يكى هستند . فرق ميان تب نوبهء هر روزهء ناخالص و تب نوبهء نيم به نيم ( شطر الغب ) ، اين است كه سبب شطر الغب دو مادهء خلط از هم جدا هستند و اين يگانگى و آميزه در ميان نيست . مادهء به وجودآورندهء تب نوبت هر روزهء ناخالص ، ظاهرا يك مادهء خلط است اما در حقيقت ماده‌اىست آميزه با مادهء ديگر كه همانا بلغم باشد .\r\nدر حالت وجود مادهء به وجودآورندهء تب نوبت هر روزهء ناخالص ، بخار برخاسته از آن با چيزى از مادهء سردمزاج مخلوط است كه عفونى شدن و تحليل رفتن و رسيدن و پخته شدن ماده به كندى صورت مىپذيرد . هم ازاين‌رو است كه تب نيم به نيم ( شطر الغب ) در روز دو نوبت دارد ، درحالىكه تب هر روزهء ناخالص در روز يك نوبت بيشتر ندارد .\r\nتب نوبهء هر روزهء ناخالص ممكن است به طول بينجامد و حتى ممكن است تقريبا شش ماه دوام كند ، احتمال دارد بدن بيمار را سست گرداند ، طحال ورم كند و بزرگ شود .\r\nتب سوزان از رده تبهايى است كه مىتوان آن را از جنس تب هميشگى و دست برندار به شمار آورد . تنها فرقش با تب هميشگى و دست برندار آن است كه در تب سوزان شدت يافتن حرارت بدن و كمى پايين آمدن حرارت در اثناى تب احساس نمىشود . روىآورهاى تب سوزان بسيار شديد رخ مىدهند . سببى كه تب سوزان را به وجود مىآورد تندمزاجى و بسيارى ماده است و مادهء بيمارى در نزديكيهاى قلب و در رگهاى وابسته به دهانهء معده يا در اطراف كبد - كه اين حالت اكثريت دارد - جاى گرفته است .\r\nروى هم رفته مادهء خلط به وجودآورندهء تب سوزان ، اندامان ارزندهء بدن را كه به قلب نزديكند مقر قرار مىدهد ؛ اما در تب نوبه ، مادهء صفرايى سبب تب در گوشت اسكان مىگزيند و به سوى پوست مىآيد .\r\nدر حالت تب نوبهء دست برندار و هميشگى ، مادهء خلط صفرايى در رگهايى قرار دارد كه از قلب دورند .\r\nدر تبهاى صفرايى روىآورهايى هستند كه از اين قرارند :\r\n1 - تشنگى شديد\r\n2 - افسردگى و دلهره\r\n3 - بىخوابى و پرت‌وپلا گفتن\r\n4 - دل بهم آمدن\r\n5 - احساس تلخ‌مزگى در دهان\r\n6 - ايجاد جوش بر لبها ، و ترك بردن لبها\r\n\r\n","description":"","footnote":"","page_name":" 104 ","page_number":126},
  {"content":"\r\n\r\n7 - بروز سردرد زياد\r\n8 - در حالت ابتلا به تب صفرايى اكثرا شكم بيمار قبض است ؛ زيرا ماده خلط صفرايى در اين حالت يا به طرفهاى بالايى حركت مىكند يا به سوى رويهء بدن و به پوست بدن درمىآيد .\r\n\r\nفصل سى و پنجم تب نوبهء ساده و بدون قيد و قيود\r\nنوع تب نوبهء ساده را به يونانى طريطاوس مىنامند . نشانيها و روىآورهاى تب نوبهء طريطاوس به قرار زيرند : همين‌كه نوبت تب شروع كرد ، حالت چندش و لرزهء نه شديد رخ مىدهد . دردى احساس مىشود كه به درد خليدن سر سوزن شبيه است . بعد از آن بيمار احساس سرما مىكند و لرزش و تكان خوردن بدون اراده با شدت هرچه تمامتر پديد مىآيد .\r\nلرزش و تكان خوردن بدون اراده در نوبت تب نوبهء طريطاوس ، از لرزش و تكان هر حالت ديگرى از تبهاى لرزاننده شديدتر است . اين حالت لرزش و تكان بدون اراده - كه در طريطاوس رخ مىدهد - بسا زود آرام مىشود و گرمى به بدن بازمىگردد . و تو سابقا ياد گرفتى كه سبب اين حالت از لرز و تكان خوردن بىاراده چيست !\r\nحالت لرزش و تكان بىاراده در تب نوبهء ساده ( طريطاوس ) در روزهاى اول پيدايش تب نيرومندتر و شديدتر است كه در تب نوبهء چهار در ميان برعكس است .\r\nلرزش و تكان بدون اراده در تب نوبهء ساده به شدت شروع مىكند و كم‌كم سبك‌تر و نرم‌تر شده و زود دست بردار مىشود . كه در تب نوبهء چهار در ميان برعكس است .\r\nدر حالت تب نوبهء ساده وقتى كه تب دست‌بردار مىشود بيمار زياد عرق مىكند ، ادرار بيمار سرخ‌رنگ مايل به رنگ آتش است ، امّا بسيار غليظ و پرمايه نيست .\r\nاگر بيمارى تب نوبهء ناخالص باشد ، ادرار بيمار خام و نارسيده و يا غليظ و پرمايه است .\r\nحرارت تب نوبه از حرارت ناشى از تب سوزان كم‌خطرتر است .\r\nدر تب نوبه اگر با دست پوست بيمار را لمس كنى و تا مدتى دست برندارى احساس مىكنى كه حرارت بيشتر شعله‌ور نمىشود و افزايش نمىيابد ؛ بلكه اگر در لمس كردن ، احساس التهابى بودن حرارت مىشد بعد از كمى احساس مىكنى كه التهاب به جاى اينكه زياد شود كاهش مىيابد ؛ درحالىكه در تب سوزان آن به آن حالت التهاب افزايش مىيابد .\r\nروىآورهايى كه ناشى از تب نوبه‌اند از قرار زيرند :\r\n1 - بىخوابى بدون احساس سنگينى در سر . مگر در بعضى حالات تب نوبهء ناخالص كه ممكن است سرگرانى احساس شود .\r\n2 - تشنگى زياد\r\n3 - اندوهگين و خشمگين شدن بيمار\r\n4 - بيمار از حرف زدن متنفّر است .\r\n\r\n","description":"","footnote":"","page_name":" 105 ","page_number":127},
  {"content":"\r\n\r\n5 - نبض بيمار در مقايسه با نبض بيماران مبتلا به تبهاى غير تب نوبه تندتر و سريع‌تر مىزند .\r\nباز و بسته شدن نبض منتظم و مرتب نيست ؛ زيرا خلط سبب تب ، نبض را خسته مىكند . بويژه در مرحله سوم كه تب به اوج شدت مىرسد و دارد توقف مىكند ، اين تفاوت نبض بيشتر مىشود .\r\n6 - تفاوت نبض در تب نوبه كمتر از تفاوت در ساير تبهاى ناشى از خلط است ، و در مرحلهء نهايى افزايش حرارت ، تفاوت نبض از تفاوت نبض در حالات تبهاى ديگر - كه در مرحلهء نهايى باشند - كمتر است و تا اندازه‌اى سفت و سخت‌تر است .\r\n7 - نبض در حالت تب نوبه بسيار نيرومند است و بلكه تفاوت در نيرومندى نبض اصلا رخ نمىدهد . تنها تفاوتى كه هست همان كه ويژهء حالت حرارت تب نوبه است ؛ كه نبض در غير تب نوبه ( در تبهاى ديگر ) چنين نيست . در سرآغاز پيدايش نوبت تب حتما نبض فشارى است تا حرارت در بدن گسترش مىيابد . بعد از آن نبض نيرو گيرد و سريع مىزند و پياپى مىآيد ، اما باز تفاوت در حالت تب نوبه زياد از حد و به افراط نيست .\r\nتب نوبه را مىتوانى از مراحل عمر انسان ، از روش و عادات ، چگونگى محيط زيست ، از هيأت سيماى انسان و از فصل و موسمى كه در آن به تب مبتلا شده - كه شايد در آن اوقات تب نوبه بسيار انتشار يافته باشد - بشناسى و به نوعش پى ببرى .\r\n8 - ممكن است چنين اتفاق افتد كه تب‌دار هر روز با نوبت تب برخورد كند و گمان برد كه تب يك اندر ميان نيست ، در صورتى كه دو حالت تب نوبه رخ داده باشد و هريك از آنها در روزى آيد كه نوبت آن ديگرى نيست . پس هركسى كه نوبت تب را به خيال خود حساب كرده است كه كى مىآيد و كى نمىآيد شايد اشتباه بزرگى كرده باشد . بايد براى شناسايى وقت نوبت تب بر نشانيهاى ديگر اعتماد كرد . خود نوبتهاى تب را اگر به دقت بررسى كنى خود را معرفى مىكنند .\r\n9 - مبتلايان به تب نوبه در بعضى اوقات ممكن است به بىخوابى مبتلا شوند و بخواهند دور از مردم باشند .\r\n10 - بيمار اكثرا احساس مىكند كه چيزى در نزديكيهاى كبدش به جوش آمده است .\r\n\r\nتب نوبهء خالص و تب نوبهء ناخالص\r\nدر تب نوبهء خالص حالت حرارت بدن لطيف و سبك است ، نوبت تب نوبهء خالص از شروع تا پايان نوبت از چهار ساعت تا دوازده ساعت است و از دوازده ساعت بيشتر نيست .\r\nاگر نوبت تب از دوازده ساعت بيشتر بود و زياد از اين مدت تجاوز كرد ، بدان ! كه تب نوبهء ناخالص است . درحالىكه تب نوبهء خالص اكثرا تا مدت هفت ساعت دوام مىيابد .\r\nدر تب نوبهء خالص بدن بيمار به سرعت گرم مىشود و احساس مىكند كه گرما از بدن برمىجهد ، با اين وجود دست و پاهايش هنوز سردند .\r\nتب نوبهء خالص ، از هفت نوبت بيشتر نيست ، مگر اينكه در حساب يا در معالجه اشتباهى\r\n\r\n","description":"","footnote":"","page_name":" 106 ","page_number":128},
  {"content":"\r\n\r\nرخ دهد .\r\nاحتمال دارد مادهء به وجودآورندهء تب نوبه بسيار لطيف باشد و تنها يك نوبت تب آيد و در اثناى اين نوبت بيمار قى كند يا اسهال شود و ماده به بيرون راه يابد و تب يكباره خداحافظى كند .\r\nممكن است در روز اوّل آمدن تب نوبه ، ادرار بيمار نشانى از پختگى همراه داشته باشد .\r\nو گرنه در نوبت سوم يا در نوبت چهارم و حد اكثر در نوبت هفتم پختگى ادرار معلوم مىشود .\r\nاگر نشانى از پختگى ادرار پيدا نشد و از هفتمين نوبت تجاوز كرد و مدتى زياد بعد از نوبت هفتم از پختگى ادرار اثرى نبود ، بدان ! كه تب نوبهء ناخالص است . و همچنين اگر مدت لرزش و تكان ناشى از تب به درازا كشيد و بيشتر از آن بود كه در تب نوبهء خالص توقع دارى ، بدان ! كه تب نوبه ناخالص است ، و در چنين حالتى نوبتهاى تب نيز بيش از آن مىشود كه در تب نوبهء خالص متوقع است .\r\nدر حالت تب نوبهء خالص ، حالت لرزش و تكان بدون اراده ، در ابتداى هر نوبتى بر يك روال و شبيه به هم رخ مىدهند . اما در حالت تب نبوهء ناخالص چنين نيست و تنظيمى در آن مشاهده نمىشود و هميشه بر يك و تيره نيستند .\r\nدر تب نوبهء خالص مدت نوبت تب - از آغاز تا پايان - همه به هم شبيهند و هيچ كدام وقت بيشترى نمىگيرد .\r\nو تو از بقيهء نشانيهاى زياد دوام كردن تبها مىتوانى تب نوبهء خالص را از تب نوبهء ناخالص تشخيص دهى - كه اينها را مىدانى !\r\nهرگاه ديدى كه حالت تب با لرزش و تكان شروع شد و با شرحى كه در بالا بيان كرديم مطابقت داشت و پايان تب با عرق كردن زياد بيمار همراه بود ، يقين داشته باش كه تب نوبهء خالص است .\r\nدر تب نوبهء خالص ، اگر بيمار در حالت نوبهء تب آب بنوشد ، بخارى نمناك بر بدنش مىآيد تو گوئى عرق كرده است و شايد عرق كند .\r\nدر حالت نوبت تب نوبهء ناخالص ، سر بيمار احساس سنگينى زياد مىكند ، كشيدگى در بدن احساس مىشود ، حالت لرزش و تكان بىاراده و مدت نوبت به‌طور كلى دراز است و ممكن است به بيست و چهار ساعت يا سى ساعت برسد و سپس تسكين يابد و بعد از هجده ساعت باز نوبت دوم را شروع كند .\r\nاگر مدت نوبت تب نوبه از دوازده ساعت بيشتر طول كشيد ، تا از دوازده ساعت زيادتر و زيادتر باشد ، ناخالصى تب را درجه‌بندى كن ! كه بدانى آيا كمتر ناخالص است يا بيشتر ؟\r\nدر حالت تب نوبهء ناخالص نشانيهاى زير را مشاهده مىكنى :\r\n1 - پختگى مادهء سبب تب به كندى پيش مىرود و دير آشكار مىشود .\r\n2 - در سيماى بيمار علامت پژمردگى و لاغرى پديدار نيست .\r\n3 - ممكن است وقتى نوبت پايان مىيابد بيمار زياد عرق نكند .\r\n\r\n","description":"","footnote":"","page_name":" 107 ","page_number":129},
  {"content":"\r\n\r\n4 - ممكن است با لرز و تكان بدون ارادهء شديد شروع نكند .\r\n5 - روىآورهاى سخت در تب نوبهء ناخالص كمتر است .\r\n\r\nتب لازمه ( هميشگى )\r\nتب لازمه را مىتوان از شدت نوبتهاى تب و شدت روىآورهاى تب نوبه بشناسى ! جالينوس مىفرمايد : « هرگاه خون بيمار متعفن شود ، اين نوع از تب پديد مىآيد . » ما نيز در اين باره شرحى داريم كه بعدا خواهد آمد .\r\n\r\nعلاج تب نوبهء خالص\r\nيادآور مىشوم كه قبل از هر چيز بايد هرچه ما دربارهء علاج اساسى تبها ، چه در زمينهء غذا و چه در زمينهء اسهال دادن و وقت اسهال بيمار و در ساير حالات گفته‌ايم - و تو ياد گرفته‌اى - همه را به ياد بياورى و علاج تب نوبه را بر آن اساس پايه‌ريزى كنى . نبايد گوش به حرف كسانى بدهى كه مىگويند بايد از اول كار مسهلهاى بسيار قوى و تأثيربخش به كاربرد ، و هليله و غير هليله را تجويز مىكنند . بايد دستورات مرا به كار ببرى و هرچه را دربارهء پاكسازى اين نوع از حالات بيماران گفته‌ام اجرا كنى .\r\nدر اول و ابتداى بيمارى كارى كن كه شكم بيمار نرم باشد . داروى نرم كردن شكم بيمار داروهايى باشد كه ما قبلا بيان كرديم . مثلا :\r\n1 - تمر هندى به وزن چهل درهم در آب گرم بريز و يك شب تا صبح بماند و در آب خيس شود ، آنگاه بپالاى ! شير خشت يا ترنگبين بر آن اضافه كن و بيمار بخورد و شكمش نرم شود .\r\n2 - آب انار شيرين و آب انار ترش با آب تمر هندى مذكور باشد كه بيمار بخورد .\r\n3 - آب‌پز لبلاب ، ترنگبين و مويز از هسته تهى شده را به بيمار بده كه مزاجش لينت يابد .\r\n4 - آلو بخاراى در آب خيسيده با ترنگبين يا شير خشت بخورد .\r\n5 - شربت بنفشه يا مرباى بنفشه بخورد و يا شربت و مرباى بنفشه را با شير خشت و غيره بخورد .\r\n6 - لعاب اسفرزه را با يكى از شربتهاى ليونت‌آور مثلا شربت آلو بخارا بخورد كه ممكن است غذا را بلغزاند و شكم را نرم كند .\r\n7 - عدس را بپزد و آب‌پز عدس را با لبلاب به بيمار ده بخورد ، شكمش نرم مىشود .\r\nدر پاكسازى بيمار تب نوبهء خالص ، مىتوان از حقنه استفاده كرد . در حالى به حقنه توسل جوى كه نياز مبرم باشد . داروهاى مناسب حال بيمار كه مايهء حقنه شوند از اين قرارند :\r\n1 - آب‌پز خطمى ، آب‌پز عناب ، آب‌پز سپستان ، آب‌پز شيرين‌بيان و روغن بنفشه .\r\n2 - افشره سلق و روغن بنفشه و بورك به دستورى كه خودت مىدانى مايهء حقنه ساز و بيمار را بدان حقنه كن !\r\nتا معلوم نشود كه بيمار قبض نيست و شكمش نرم است نبايد آبجو و امثال آن را تجويز كنى\r\n\r\n","description":"","footnote":"","page_name":" 108 ","page_number":130},
  {"content":"\r\n\r\nكه بخورد . حتى نبايد بيمار قبل از اينكه شكمش نرم شود غذا بخورد .\r\nاگر بيمار احتمالا در ابتداى ابتلا به تب نوبهء خالص اسهال گردد . خطر دارد اما خطرش كمتر از آن است كه در ابتداى بيمارى تب ناخالص اسهال رخ دهد .\r\nتا سرحد امكان و تا سه نوبت بيمار تب نوبهء خالص را پشت سر نگذارد او را رگ مزن !\r\nاگر بيم آن داشتى كه در صورتى كه رگ نزنى بيمارى هيجان‌انگيز مىشود و بسيار شدت مىيابد و در نتيجه قبل از وقت مناسب رگ‌زدى ، اگر زيانى هم رخ دهد ، باز از زيانى كه در غير حالت تب نوبهء خالص گريبانگير بيمار تب‌دار مىشود كمتر است .\r\nدر روز نوبت تب چيزى را حركت ندهد مگر ناگزير باشد . بياسايد بهتر است .\r\nنبايد غذا بخورد ، مگر شرايطى كه ذكر شده‌اند مساعد باشد .\r\nبيمار را وسيله آبهاى گرفته از بزرهاى ادرارآور ادرار ده !\r\nبايد در حالتى كه نوبت دوم بر او مىتازد شكمش كاملا تهى باشد .\r\nدر هر روزى كه نوبت تب نيست ، بايد صبح زود به جاى غذا اسكنجبين بخورد و بعد از دو ساعت آبجو بنوشد .\r\nاگر بعد از پايان نوبت هم اسكنجبين بخورد بهره بيند .\r\nبعد از نوبت ، بيمار پاهاى خود را در آب ولرم بگذارد خوب است ؛ بقيه حرارت را به بيرون مىكشاند .\r\nدر تناول اسكنجبين بهتر آن است كه ملاحظات زيرين را رعايت كنند :\r\nاسكنجبين را با آب گرفته از بزرهاى سردمزاج ادرارآور مخلوط كند قبل از سروقت نوبت تب به مدت سه يا چهار ساعت آن را بخورد و اگر در مراحل اخير حالت تب نوبه ، اين اسكنجبين را مخلوط با آب بزرهاى سردمزاج ادرارآور بخورد بسيار مفيد است .\r\nبعد از نوبت تب ، خوردن آبجو هم مفيد است .\r\nاگر نياز بود كه بيمار را از حيث معالجهء لطيف مراعات كنى ، آب انار ، آب هندوانه و امثال آن را بده بخورد و اين رژيم غذايى را به تدريج تغيير دهد - كه اين تغييرات تدريجى را ذكر كرديم - وقتى تب به حالت نهايى ( حالت اوج حرارت و توقف از افزايش ) درآمد ، غذا بايد بسيار بسيار لطيف و كم‌مايه باشد .\r\nدر روزهاى اول ابتلا به تب نوبهء خالص ، غذاى بيمار آبجو باشد و نان در آب سرد تريد كند و بخورد . يا نان را در آب بخيساند و بفشرد و آن آب را با آب‌پز ماش و عدس بخورد .\r\nاگر تشخيص دادى كه غذا در معدهء بيمار مىترشد ، تنها آبجو بسيار كم‌مايه به بيمار بده و نبايد آبجو پرمايه بخورد .\r\nاگر نياز بود كه غذا را كمى نيروبخش‌تر گردانى ، آب‌پز بيخ كرفس را بر آبجو بسيار رقيق كم‌مايه اضافه كن !\r\nاگر معده از اين سردمزاج‌تر بود و تب زياد شديد نبود و در عين حال تب نوبهء ناخالص بود ، بنا به فرمودهء بقراط بايد كمى فلفل با آبجو كم‌مايه به بيمار بدهى .\r\n\r\n","description":"","footnote":"","page_name":" 109 ","page_number":131},
  {"content":"\r\n\r\nاگر احساس كردى كه بحران بيمارى نزديك است ، غذاى بيمار را فقط آبجو ، آب انار شيرين ، آب انار مىخوش ، اسكنجبين ، ميوه‌هايى كه بيمار زياد دوست دارد ، انار شيرين ، انار مىخوش ، آلوى خوب رسيده و آلوى نارسيده و كال باشد . اما هندوانه بسيار بهره‌رسان است و لذت هم دارد . شكم را نرم مىكند و ادرارآور و گرماشكن است و بيمار را به عرق كردن مىاندازد .\r\nشايد خربزه‌هاى كوچك كه آن را دستنبو گويند بد نباشند و اگر بيمار بخورد زيانى نبيند .\r\nسبزيهاى سازگار با حالت بيمار تب نوبه عبارتند از : كدو ، خيار چنبر خوردنى ، خيار و كاهو .\r\nاين را نيز بدان ! كه منظور اساسى در معالجهء بيماران تب نوبه از راه تغذيه دو بخش قابل ملاحظه است :\r\n1 - براى رطوبت بخشيدن به بدن بيمار بايد در مرحلهء پايانى نوبت تب غذاهايى از قبيل :\r\nگوشت تيهو و بيضهء خروس بخورد ؛ اگر دل بهم آمدن ندارد ، مغز بزغاله هم خوب است . زردهء تخم مرغ نيز براى رطوبت بخشيدن به بدن بيمار مفيد است .\r\n2 - بايد منظور از غذاى بيمار سردى و رطوبت بخشيدن باهم باشد . مثلا آبجو بخورد . اما بايد مواظب باشى كه سردى رسانيدن از راه غذا بيش از حد مناسب نباشد . بويژه در مراحل اوليهء بيمارى نبايد سردى بخشيدن بدن به افراط باشد ، مگر اينكه ببينى كه التهاب و شعله‌ورى حرارت بسيار زياد است و بيم آن برود كه تب نوبه به تب سوزان يا تب هميشگى و دست‌برندار تبديل شود . كه در اين حالت سردى بخشيدن زياد روا است .\r\nاگر حالت تب به دوران بحران درآمد و نشانى پختگى در ادرار بيمار پيدا شد - منظورم از نشانى پختگى در ادرار ، وجود ته‌نشين پسنديده است كه تو آن را مىشناسى - و اگر ديدى كه حالت تب سير طبيعى خود را طى مىكند و طبيعت بقيه و تتمهء كار را انجام مىدهد ، كارى به دارو نداشته باش ! اما اگر ديدى كه بايد در معالجهء ختامى به كمك طبيعت بشتابى ، وسايل ادرار دادن ، اسهال دادن ، عرق كردن و يا قى كردن بيمار و خلاصه هرچه لازم است به عمل آور ، اما در اين باره بر خلاف روند طبيعت كار مكن ! ببين مادهء پناه گرفتهء سبب بيمارى براى بيرون آمدن تمايل به كدام طرف دارد ؟ از آن راه بيرونش آور ! اگر اين تمايل ماده به سوى جاى معينى نامعلوم بود و نتوانستى به دقت راه بيرون آمدنش را بيابى ، اسهال دادن را برگزين ! داروهاى اسهالى كه در اين حالت مناسب و سازگارند يكى از داروهاى آتى هستند :\r\n1 - به وزن يك دانگ سقمونيا ( محموده ) را در گلاب قند ريز و با آب سرد بخورد .\r\n2 - آب‌پز هليله و تمر هندى و ترنگبين و مويز و ريشه‌هاى شناخته و خيار چنبر دارويى - چنان كه سابقا ذكر كرديم - و اگر خواستى داروى اسهالى تأثيربخش‌تر باشد ، وسيلهء شاهتره ، سنا و سقمونيا مىتوانى آن را تقويت دهى .\r\nدارويى تركيبى زير به صورت قرص است كه براى اين حالت بيمارى تب نوبه بسيار خوب و سازگار است .\r\n\r\n","description":"","footnote":"","page_name":" 110 ","page_number":132},
  {"content":"\r\n\r\n\r\nنسخه :\r\nهليلهء زرد از هسته تهى شده به وزن چهار درهم ، نبات به وزن بيست درهم ، سقمونيا ( محموده ) به وزن يك دانگ . همهء اينها را درهم مخلوط كنند و از آن قرص سازند بيمار تناول كند . اين قرص را قرص تباشير مىنامند .\r\nبعد از اسهال دادن داروى ادرارآور به بيمار بده !\r\nاگر التهاب حرارت بدن بيمار بسيار شديد و از حد متوقع بيشتر است ، بعد از پاك‌سازيهاى لازم مانعى ندارد كه چيزى از حرارت فرونشانهاى بسيار تأثيربخش بخورد كه اين نوع داروهاى حرارت نشان را در علاج بيماريهاى سخت ذكر كرده‌ايم . شايد اگر اين داروهاى حرارت نشان را از خارج بگذارى و تناول كند كافى باشد .\r\nتا معلوم نشود كه مادهء خلط سبب تب پخته و رسيده است نبايد به حمام بروند ، اما بعد از پخته شدن ماده و در مرحلهء پايين آمدن حرارت تب ، حمام بهترين علاج است . بويژه براى كسانى كه به حمام رفتن عادت دارند .\r\nاگر قبل از پخته شدن مادهء خلط سبب تب نوبه به حمام بروند زيان دارد ، اما باز زيانش از بيماران تب ديگر كه تب نوبه نداشته باشند و قبل از رسايى و پختگى ماده به حمام بروند كمتر است .\r\nحمامى كه بيماران تب نوبه بدان مىروند بايد حرارت ميانگين داشته باشد ، هواى داخل حمام خفه‌كننده نباشد ، هواى داخل حمام خوب و نمناك باشد ، به آرامى عرق كنند نه اينكه گرماى آب و هواى حمام چنان باشد كه حرارت ، قلب بيمار را مشتعل سازد . وقتى آب گرم به حد كفايت بر بدن پاشيدند بدن را با روغن بنفشه و روغن گل بمالند . زياد در حمام نمانند و به سرعت بيرون آيند . اگر چند بار بروند و هربار زود بيرون آيند بهتر از آن است كه يك بار بروند و دير بيرون آيند . هنگامى كه مىخواهند از حمام بيرون آيند اگر به آب ولرم داخل شوند و از آن لذت بينند به مصلحت آنها است . هرگاه از حمام بيرون آمدند اگر شراب سفيد كم‌مايهء مخلوط با آب - كه آبش بيشتر از شراب باشد - بخورند روا است . و فورا خود را خوب بپوشانند كه زياد عرق مىكنند و بقيه پختگى مادهء خلط تكميل مىشود . اگر بقايايى مانده باشد ، بعد از آن غذاهاى سردىبخش رطوبت‌زا بخورند . سبزيهاى سردمزاج رطوبت‌بخش نيز بخورند . بعد از پايين آمدن درجهء حرارت تب بگذار شراب مخلوط با آب - كه آب بيشتر باشد - بخورند و باك نداشته باش ! شراب كه از آميزش آب مزاج حرارتىاش ناتوان مىشود .\r\nاين بقيه از حرارت‌زاييش كه مىماند ، براى تحليل بردن بقيهء ماده كه نياز به تحليل دارد تأثيربخش است و اين آب كه با شراب آميزه است تلافى گرمى بخشيدن كمى را كه در شراب است درمىآورد و در نتيجه چنين شراب آميخته با آب به شدت سردىبخش مىشود و رطوبت‌زا هم هست .\r\nاگر روىآورهايى از قبيل تشنگى ، سردرد ، بىخوابى و امثال اينها را مشاهده كردى ، علاج آنها را ياد گرفته‌اى ! اگر بعد از مرحلهء بحران بيمارى ديدى كه حرارت به كلى بيمار را رها نكرده و\r\n\r\n","description":"","footnote":"","page_name":" 111 ","page_number":133},
  {"content":"\r\n\r\nبقيه‌اى از آن باقى است ، بىدرنگ اسكنجبين همراه افشره‌هاى ادرارآور به بيمار بده و يا بزرها و بيخ گياهان ادرارآور با اسكنجبين بپزد و بيمار اسكنجبين را بخورد .\r\nاين را نيز بدان ! كه علاج تب نوبهء دست‌برندار و هميشگى همان علاج تب نوبهء يك اندر ميان است . ليكن بايد براى علاج تب نوبهء دست‌برندار در رسانيدن و پخته گردانيدن مادهء خلط سبب تب مراعات بيشترى به كار برى . براى سردى بخشيدن به بدن بيمار ، بزر خيار و بزر كاسنى را - كه در اين زمينه ويژگى دارند - كوبيده در اسكنجبين قاطى كنى و بهم زنى و بيمار بخورد و بعد از مدت دو ساعت آبجو بنوشد . غذاى بيمار بايد لطيف باشد .\r\nدر سرآغاز پيدايش تب نوبهء دست‌برندار حقنهء نرم و نرمىبخش به شكم و ادرار دادن بيمار را در نظر داشته باش ! اما در اوايل بيمارى نبايد بيمار را به شدت اسهال دهى ، پس داروى بسيار اسهال‌آور مده ! شكم نرمى بيمار را به وسيلهء شربت بنفشه و آب‌ميوه‌هاى ملين تأمين كن ! حقنه مايه بايد نرم باشد و تنها ليونت بخشد نه اينكه بيمار را اسهال كند .\r\n\r\nعلاج تب نوبهء ناخالص\r\nعلاج تب نوبهء ناخالص با علاج تب نوبهء خالص تفاوتهايى دارد ، علاج تب نوبهء ناخالص حدودا همان علاج تبهاى ناشى از خلط سردمزاج را مىخواهد .\r\nممكن است در حالت وجود تب نوبهء خالص ، در انتظار رسيدن ماده به پختگى درآمدنش لازم نباشند و اگر انتظار رسيده شدن ماده را بكشند همين قدر باشد تا تب به حالت پايين آمدن درمىآيد آنگاه به پاكسازى خلط عمل كنند . اين حالت كم‌انتظارى در حالتى كه تب نوبه ناخالص باشد جايز نيست . مثلا اگر تب‌دار تب نوبهء ناخالص قبل از پخته شدن خلط مايهء بيمارى - كه گفتيم بلغم با خلط صفرايى درآميخته است - مادهء خلط بلغمى نارسيده با خلطى ديگر كه به همان جاى متعفن شدن خلط درمىآيد مخلوط شود ، خلط متعفن شده مادهء لطيف را به نسبتى كه لطيف است تحليل مىبرد . خلط غليظ ( مادهء غليظ و پرمايهء خلط ) متعفن مىماند و خلط با وى آميخته نيز متعفن مىشود و درد بر درد مىافزايد .\r\nدر حالت وجود تب نوبهء ناخالص نبايد هر روزه غذا يا شبه غذا به بدن بيمار راه يابد ؛ كه زيان در پى دارد . بايد روزى غذا بخورند و روزى نخورند . بايد نيروى زداينده و كمى گرمىبخش در غذاشان باشد . در مراحل اول بايد غذاى بيمار تب نوبهء ناخالص پرمايه‌تر از غذاى مرحلهء نخستين تب نوبهء خالص باشد . بعدا كم‌كم و به تدريج غذا لطيف و لطيف‌تر گردد .\r\nاين لطيف‌تر كردن غذا نخست بايد بيشتر وسيلهء گرسنه نگهداشتن بيمار باشد تا لطيف كردن غذا . بايد در علاج تب نوبهء ناخالص سردى بخشيدن به بدن بيمار كمتر از آن باشد كه در علاج تب نوبهء خالص لازم است .\r\nدر ابتداى بيمارى اگر نياز به حقنه باشد ، بايد حقنه و مايهء حقنه تند و قوىتر از آن باشد كه در اين حالت در تب نوبهء خالص لازم است .\r\nبايد در علاج تب نوبهء ناخالص تا خلط سبب تب خام است بيمار را به شدت اسهال ندهند .\r\n\r\n","description":"","footnote":"","page_name":" 112 ","page_number":134},
  {"content":"\r\n\r\nدر علاج تب نوبهء ناخالص آبجوى غذايى بايد همراه داروهاى رساننده و تحليل‌برندهء آن‌چنانى باشد كه سابقا در بحث ترشيده شدن آبجو در معده ذكر كرديم و بلكه به داروى قوىتر از آنها نياز است كه همراه آب به بيمار بدهى . مثلا بايد برحسب مزاج بيمار چيزهايى از قبيل :\r\nحسل ، مزرهء كوهى ، پونه ، سنبل با آبجوى غذايى بپزد . سلق نيز براى چنين بيمارانى مفيد است .\r\nآب كاهو را با آبجو مخلوط كن و بيمار بخورد . در مرحلهء پايانى نوبت تب آب نخود آب بخورند بهره بينند .\r\nحالت و چگونگى تب نوبهء ناخالص را در قياس با تب نوبهء خالص بررسى كن ! ببين آيا حالات با اينكه فرق دارند آيا زياد فرق دارند يا فرق بين اين دو حالت كم است . اگر تقريبا به هم نزديك بودند ، علاج آن را نيز با علاج تب نوبهء خالص كمتر تغيير ده ! و اگر فرق زياد بود و اين دو حالت از هم دور بودند ، در معالجه دورى را در نظر بگير و علاج را به اين نسبت تغيير ده !\r\nاگر در شيشهء آزمايشى مشاهده كردى كه خلط سبب تب نوبهء ناخالص غليظ و پرمايه است ، بيمار را رگ بزن و اگر لازم بود و رگ زدى نياز به حقنه كردن نمىماند .\r\nاين را نيز بدان ! كه بيمار تب نوبهء ناخالص بعد از غذا خوردن قى كند بهترين علاج را به كار گرفته است و از هر چيز مفيدتر است .\r\nاگر ديدى كه نياز به اسهال دادن بيمار هست ، در نخستين مرحله‌هاى بيمارى داروى ميانگين بده كه آب گلنگبين بر آتش جوشيده خوب است و نزديك به ميانگين است . نه شديد است و نه بسيار كم‌توان . و اگر خيار چنبر با آب گلنگبين نامبرده باشد بهتر است . و اگر خواستى باز قوىتر باشد ، كمى تربد بر آن اضافه كن !\r\nامّا من دوست دارم كه در مراحل اوّل ، حقنه به جاى داروهاى اسهال ديگر استعمال شود .\r\nمايه حقنه‌هايى به كار رود كه نيروى دارويى : خارسه‌كوهه ، بابونه ، سلق ، كاجيره ، بنفشه ، سپستان ، انجير ، كمى تربد ، خيار چنبر دارويى ، روغن كنجد و بورك در آن باشد . و ممكن است اگر حالت تب نوبهء ناخالص بسيار با تب نوبهء خالص فرق داشته باشد داروى حقنه را از اين قوىتر گردانى .\r\nداروهاى رسانندهء خلط در حالت تب نوبهء ناخالص ، اسكنجبين مخلوط با كمى گلنگبين و يا اسكنجبين ساخته با ريشه‌ها باشد .\r\nبعد از روز هفتم اگر آب‌پز خاراگوش استعمال شود ، خوب است ؛ كه هم معده را تقويت بخشد و هم مادهء خلط را نرم كند و فايده‌اش دوچندان است .\r\nآب رازيانه ، آب كرفس با اسكنجبين نيز خوب است .\r\nاگر از چهاردهم روز گذشت قرص كوچك گل بخورد مفيد است .\r\nاگر بيمارى بيشتر طول كشيد ، ناگزير بايد قرص مشكانيه تناول كند و آب‌پز مشكانيه بخورد . اطراف دنده‌هاى نزديك شكم را گرم بپوشانند . داروى گذاشتنى رسانندهء ماده بر مراق گذارند و چنان باشد كه مادهء خلط را برساند . و اگر كشيدگى در مراق روى داده باشد مراق را\r\n\r\n","description":"","footnote":"","page_name":" 113 ","page_number":135},
  {"content":"\r\n\r\nشل و اصلاح كند .\r\nهرگاه تشخيص دادى كه مادهء خلط سبب تب پخته و رسا شده است ، پاكسازى و ادرار دادن را شروع كن و احتياط بخرج مده !\r\nاينك برخى از داروهاى تركيبى كه در علاج تب نوبهء ناخالص خوبند و به آسانى اسهال لازم را مىدهند .\r\n\r\nنسخه :\r\nمعجون مسهل تلخ ( ايارج ) به وزن پنج درهم ، افشرهء كاهو و افشرهء مشكانيه از هريك به وزن سه درهم ، بزر كرفس ، هليلهء كابلى از هريك به وزن پنج درهم ، تربد هفت درهم . همه را درهم قاطى كن و بسرش و قرص از آن بساز و بيمار هر باره به وزن دو درهم تناول كند .\r\nداروى تركيبى زير - كه از تأليفات ما است - در علاج تب نوبهء ناخالص بسيار خوب است .\r\n\r\nنسخه :\r\nمشكانيه ، خاراگوش و هليلهء كابلى از هريك به وزن پنج درهم ، بزر خربزه ، بزر خيار چنبر خوردنى ، بزر خيار ، بزر كرفس ، ثمر كنگر خر ( خرچه ) و ثمر بادآورد از هريك به وزن ده درهم ، تربد به وزن يك درهم ، خيار چنبر دارويى به وزن شش درهم ، مويز تهى شده از هسته بيست عدد ، ثمر سپستان سى عدد ، انجير ده عدد ، گلنگبين ساخته با گل محمدى ايرانى به وزن پانزده درهم . همهء اينها را به دستورى كه معلوم است باهم وزن همه آنها آب بر آتش بجوشان تا باهم بپزند . پر يك قدح ( پيالهء ) بزرگ از آن جدا كن ! يك قيراط سقمونيا در آن بريز و بهم‌زن و بيمار تناول كند .\r\nممكن است نياز به دارويى باشد كه از طرفى و براى حالت مخصوصى نيرومند بوده و از سوى ديگر ناتوان باشد . منظور از اين دوگانگى آن است كه خاصيت نيروبخشى دارو در اندازه‌اى باشد كه خلط لزج را بركند و بيرون براند و منظور از ناتوانى آن است يكباره آن‌قدرها اسهال ندهد كه بيمار را ناتوان گرداند . بايد اسهال به تدريج صورت گيرد و خلط بيرون راندنى به تدريج بيرون داده شود و بارها هربار كمى از آن بيرون ريزد تا بيمار از نا نيفتد . چنين دارويى داراى دوگانگى در عمل بايد از نوع داروهايى باشد كه چند دارو باهم تركيب شده است و به حالى درآيد كه هم اندكش مسهل باشد و هم زيادش ؛ آنگاه براى بيرون راندن مادهء خلطى كه كم باشد كم از آن را تجويز مىكنى ، و اگر مادهء خلط سزاوار بيرون راندن زياد باشد مقدار دارو را بيشتر تجويز مىكنى .\r\nاگر دارويى در آب پخته باشد ، ممكن است كمش كارى از دستش برنيايد و تأثيرى نكند .\r\nداروى بحث شده در بالا ( تركيبى باشد و كمش بر كم اثر گذارد و زيادش زياد را بيرون براند ) به قرار زير است :\r\n\r\n","description":"","footnote":"","page_name":" 114 ","page_number":136},
  {"content":"\r\n\r\n\r\nنسخه :\r\nتربد تقريبا به وزن يك درهم و نيم يا كمتر و يا كمى بيشتر ( برحسب نياز و برحسب تشخيص طبيب ) سقمونيا ( محموده ) به وزن دو حبه از مثقال يا بالاتر ، با گلنگبين ذكر شده بسرشند و بيمار تناول كند .\r\nاگر اين داروى درهم سرشته را با افشرهء گل شاداب - كه به وزن هفت مثقال باشد - يا در شربت گل ريزند و بخورند ، بسيار خوب است .\r\n\r\nفصل سى و ششم تب سوزان كه در لغت يونانى فاريقوس ( قاوسوس - نسخه ) نام دارد\r\nتب سوزان دو نوع است :\r\nالف - تب سوزان صفرائى ، كه خلط صفرائى زياد در درون متعفن گشته و سبب تب سوزان يا به اصطلاح يونانى تب فاريقوس شده است . جاهايى كه خلط در آنها مىتواند متعفن شود مختلف است :\r\n1 - خلط اگر زياد باشد به تمام رگهاى بدن راه يافته آنها را متعفن مىكند .\r\n2 - خلط در رگهاى اطراف و نزديك به قلب متعفن شده است .\r\n3 - خلط در رگهاى اطراف و نزديك دهانهء معده است كه متعفن گشته .\r\n4 - خلط صفرائى به حد زياد در خود كبد متعفن شده است .\r\nب - تب سوزان بلغمى ، كه تفصيلش از اين قرار است :\r\nبلغم شورمزه است و در رگهاى اطراف نزديك به قلب متعفن شده است . چنان كه بقراط در ابتذيميه ( ابيذيميه - نسخه . ) فرموده است : « خلط بلغم در حالتى كه شورمزه مىشود ، اگر متعفن شد سبب تب سوزان مىگردد . »\r\nسابقا اين را دانستى كه هرگاه مادهء خلط بلغم آبكى باشد و با مادهء خلط صفرايى تندمزاج درهم آميزد ، مادهء خلط صفرايى - كه در اين حالت آميزش متعفن مىگردد - آتشين و آبكى است ؛ منظور اين است كه با مادهء آبكى زياد مخلوط است .\r\nاز آنجا كه تب سوزان روىآورهايش بسيار شديدتر و آزاردهنده‌تر از روىآورها و پيامدهاى تب نوبه است ، بايستى كه مدتش كوتاه‌تر از مدت تب نوبه باشد كه چنين است .\r\nپيران و سالخوردگان كم اتفاق مىافتد كه به تب سوزان مبتلا شوند و اگر اين حالت نادر روى داد ، از اثر تب مىميرند ؛ زيرا تب سوزان اگر به سراغ پيران آيد حتما سببى بسيار مهم در كار است . و از سويى انسان سالخورده عادتا كم‌توان است و در برابر آزار و تأثير تب سوزان - كه بسيار شديد است - تاب مقاومت ندارد .\r\nجوانان و كودكان بسيار در معرض تب سوزانند . تب سوزان اگر در كودكان به وجود آيد شدتش كمتر از تب سوزانى است كه جوانان را در بر مىگيرد ؛ زيرا كودكان بدن تر مزاج‌تر از\r\n\r\n","description":"","footnote":"","page_name":" 115 ","page_number":137},
  {"content":"\r\n\r\nجوانان دارند .\r\nكسانى كه به تب سوزان مبتلا مىشوند ممكن است در حالت تب خواب‌آلودگى بر آنها آيد ؛ زيرا بخار بدگوهر خلط عفونى به سوى سر مىرود و سبب خواب‌آلودگى بيمار تب‌دار مىگردد .\r\nبقراط مىفرمايد : « كسى كه در حالت تب سوزان به لرزش گرفتار آيد ، اگر به حالتى درآمد كه عقلش به هم خورد ، لرزه دست‌بردار مىشود » . اين فرمايش بقراط دو تأويل در بر دارد :\r\n1 - ممكن است منظور بقراط اين باشد كه از اثر تب سوزان مغز به حد زياد گرم مىشود و پىرگها را گرم مىكند .\r\n2 - يا از فرمودهء بقراط بايد نتيجه‌گيرى كرد كه اگر كسى به تب سوزان مبتلا شده است و در عين حال عقلش به هم خورده است ، وقتى كه به لرزه درمىآيد مواد ناباب سبب به هم خوردن عقل و سبب لرزش ، تكان مىخورند و دماغ را رها كرده و به رگ‌پيها نقل مكان مىكنند .\r\nتب سوزان اكثرا كه دست از بيمار برمىدارد ، با قى كردن يا اسهال شدن يا عرق كردن و يا با خونريزى بينى بيمار خاتمه مىيابد .\r\n\r\nنشانيها\r\nتب سوزان چندين نشانى دارد كه از اين قرارند :\r\n1 - حالت تب مهلت نمىدهد و دست‌بردار نيست ، نوبت تب يعنى پايين آمدن حرارت در اثناى شدت و افزايش تب نامعلوم است .\r\n2 - زبان زبر و زردرنگ مىگردد و بالاخره سياه رنگ مىشود .\r\n3 - بيمار عرق نمىكند مگر در حالت بحران بيمارى كه ممكن است عرق كند .\r\n4 - تشنگى شديد است . بقراط در اين زمينه مىفرمايد : « اگر كسى در تب سوزان با تشنگى روبرو شود ، و در اين حال به سرفه كردن مبتلا گردد ، تشنگى تسكين يابد . »\r\nاز فرمودهء بقراط چنين برمىآيد كه سبب تشنگى شديد بيمار ريه او باشد . هرگاه سرفه كرد ، ريه از سرفه كردن بيمار كمى به حركت درمىآيد و مادهء سيلانى از گوشت سست ريه آن را نمناك مىسازد و تشنگى آرام مىگيرد .\r\n5 - اكثرا در تب سوزان حرارت درونى بيشتر از آن حرارتى است كه در رويهء بدن هست .\r\n6 - حالت بازگشتن تب سوزان و بعد از سبك شدن شدت از سر گرفتنش ، در قياس با بازگشتن حالات تبهاى ديگر سبك‌تر و كم‌آزارتر است .\r\nاگر تب سوزان ناشى از خلط صفرايى متعفن باشد ، روىآورهايى ناپسند و بدجنس از قبيل : محروم شدن از خواب ، دلهره ، احساس سوزش در بدن ، بهم خوردن عقل و هوش ، خون دماغ ، سردرد ، احساس تپش در هر دو گيجگاه ، گود رفتن چشمان ، اسهال شدن و صفراى خالص بيرون دادن و نماندن اشتهاى خوراك از نشانيهاى آن است . حتى اگر بچهء شيرخواره به تب سوزان صفرائى مبتلا شود ، از پستان مادر نفرت دارد و آن را نمىپذيرد و شيرى كه غذاى\r\n\r\n","description":"","footnote":"","page_name":" 116 ","page_number":138},
  {"content":"\r\n\r\nاو است فاسد و ترشيده مىشود .\r\n\r\nعلاج تب سوزان\r\nعلاج تب سوزان عين علاج تب نوبهء خالص است . اگر نياز به پاكسازى بيمار بود ، كه عينا همان وسايل پاكسازى در علاج تب نوبهء خالص را به كار مىبرى . بايد در پاكسازى اين حالت شتاب كنى ، تا حدى پاكسازى كن و پاكسازى كامل را به بعد از رسا شدن و پختگى ماده موكول كن !\r\nرگ زدن بيمار مبتلا به تب سوزان مانند تيغى است كه دو لبهء برّا دارد ؛ شايد حرارت را شعله‌ور سازد و احتمال دارد بيمار از آن بهره بيند . وقتى ممكن است بيمار از رگ زدن بهر بيند كه ادرارش تيره رنگ مايل به سرخ باشد .\r\nدر حالت بيمارى تب سوزان بيشتر از حالت تب نوبهء خالص نياز به غذاى لطيف و سردى بخشيدن هست . غذايى را كه مىخورند بايد بيشتر سبب سرد شدن بدن گردد .\r\nاگر بيم آن داشتى كه ممكن است بيمار ناى و توان را از دست بدهد ، حتما بايد كارى كنى كه غذا بخورد هرچند دلش نخواهد . وادارش كن بخورد . و بويژه كسانى كه تشخيص مىدهى مواد زياد از بدنشان تحليل مىرود ، بايد غذا بخورند ؛ زيرا اين‌چنين بيمارانى كه از اثر تب سوزان اشتهاى غذا را از دست مىدهند به حالتى گرفتار آمده‌اند كه همان حالت گرسنگى گاوى است . گرسنه‌اند ، امّا دهانهء معده - كه زنگ اخبار گرسنگى با او است - احساس جوع را از دست داده است .\r\nدر مراحل نخستين بيمارى تب سوزان بيشتر از مراحل اوليهء تب نوبهء خالص نياز به نرمش شكم بيمار هست .\r\nدر علاج تب سوزان مواظبت و مراعات ، بيشتر از حالات ديگر تبهاى شديد لازم است .\r\nاگر بيمار بتواند در حالتى كه كمى حرارت پايين مىآيد ، شربت تمر هندى مخلوط با كمى كافور بخورد و بخوابد به نفع او است .\r\nاسكنجبين ، آب افشرهء خرفه و آب گرفته از بزر كاسنى با مزاج تب‌داران تب سوزان سازگار است . همچنين آب هندوانه براى آنها بسيار خوب است .\r\nآب سرد خوردن - چنان كه ذكر كرديم - به شرطى مانعى ديگر نباشد مفيد است . بيمار را وادار كن كه آب سرد بخورد و زياد بخورد ، حتى اگر از اثر آب خوردن پوستشان به سبزرنگى تمايل يابد .\r\nشايد در حالت بهم خوردن هوش از اثر شدت تب فراموش كنند كه آب خوردنى بخواهند ، بايد طبيب اين كار را عهده‌دار شود و پيوسته كم‌كم آب به بيمار بخوراند و كارى كند كه در اين جرعه‌جرعه آب زياد بخورد . بويژه اگر بيمار زبانش خشك و بىرطوبت است بايد حتما آب را به وى خورانيد .\r\nروىآورهاى همراه تب سوزان را هريك بايد برحسب علاج ويژهء آنها - كه بحث شده‌اند -\r\n\r\n","description":"","footnote":"","page_name":" 117 ","page_number":139},
  {"content":"\r\n\r\nمعالجه كرد .\r\nبايد بسيار مواظب بود كه خونريزى بينى بيمار بسيار زياد و به افراط نباشد . مبادا بلا شديدتر شود .\r\nبايد كاملا مراعات حال خود بكنند و مگذار كه تشنج در نزديكيهاى سينه پديد آيد .\r\nسر بيمار مبتلا به تب سوزان را پيوسته به وسيلهء سركه ، روغن ، صندل ، گلاب و كافور و امثال آنها خيس كن كه از بلاى حرارت شديد تب دور باشد . آب‌پزهاى سردىبخش را كه بيان كرديم بر سرش بپاش !\r\nاگر بىخوابى بر آنها چيره شد ، معالجهء بىخوابى را مىدانى ، آن را به كار گير ! اگر شربت خشخاش و حتى اگر شربت خشخاش سياه باشد ، در اين حالت جايز است تجويز كنى كه بيمار را بخواباند .\r\nدر مراحل پايانى تب سوزان ، اگر بيمار قرص‌هايى مانند قرص كافور بخورد خوب است .\r\nبراى مراحل پايانى حالت تب سوزان جايز و مفيد است كه از داروى تركيبى زير استفاده شود .\r\n\r\nنسخه :\r\nآب گرفته از بزر خيار ، بزر كاسنى ، بزر خرفه از هريك به وزن دو درهم ، اسكنجبين از بيست و پنج درهم تا سى و پنج درهم ، برحسب مصلحت ديد خودت . همه را درهم ريزند و به هم زنند و بخورند .\r\nاگر بيمار در حال تب سوزان اسهال بود ، قرص تباشير قبوضيت‌آور تناول كند . يكى از قرصهاى تباشير خوب تركيبش به قرار زير است :\r\n\r\nنسخه :\r\nتباشير و گل محمدى از هريك دو درهم و نيم ، زعفران به وزن يك دانگ ، بزر خرفه و بزر كاسنى از هريك به وزن سه درهم ، تخم كدو و بزر خيار از هريك به وزن دو درهم ، صندل به وزن يك درهم و نيم ، رب شيرين‌بيان و نشاسته از هريك به وزن يك درهم ، كافور به وزن يك دانگ و نيم . اينها را همه درهم بسرشند و قرص سازند و بيمار به وزن دو درهم تناول كند .\r\n\r\nنسخه ديگر :\r\nگل محمدى به وزن چهار درهم ، بزر خيار ، بزر خربزه ، بزر خيار چنبر خوردنى و بزر خرفه از هر يك به وزن دو درهم . همه را درهم مخلوط كنند و قرص سازند و بيمار به وزن دو درهم بخورد .\r\nهرگاه ديدى كه پايين آمدن حرارت تب به‌طور آشكار خودنمائى كرد ، اگر بيمار را به حمام بفرستى و آب حمام گرايش به سردى داشته باشد مانعى نيست .\r\nحمام رفتن براى بيماران تب سوزان كه تب ناشى از خلط بلغم شورمزه باشد مفيد است .\r\n\r\n","description":"","footnote":"","page_name":" 118 ","page_number":140},
  {"content":"\r\n\r\n\r\nفصل سى و هفتم تب عفونى خونى\r\nجالينوس بر اين عقيده است كه تب خونى هرگز از عفونت خون پديد نمىآيد ، اما اگر خون متعفن شد به مادهء صفرايى تبديل مىشود . و در اين حالت بايد حالت تب را تب صفرايى دانست نه تب خونى . به عقيدهء جالينوس در اثر تب صفرايى كذايى - كه خون از اثر عفونت به صفرا تبديل شده است - تب سوزان يا تب نوبه - كه ذكرشان گذشت - رخ مىدهند . كه اين اظهارنظر جالينوس بر خلاف نظريهء بقراط و بر خلاف حق و حساب اطبا است .\r\nاشتباه بزرگ در فرمودهء ايشان اين است كه مىفرمايند اگر خون متعفن شد صفرا مىگردد .\r\nكه تغيير آن دو احتمال دارد :\r\n1 - مىفرمايد اگر خون متعفن شد با اين تعفنى كه دارد به مادهء خلط صفرا تبديل مىشود ؛ مثل اين است كه كسى بگويد اگر هيمه بسوزد خاكستر مىشود .\r\n2 - دومين تفسير احتمالى اين است كه اگر خون متعفن شد ، همانند صفراى متعفن مىشود ؛ مثل اينكه يكى بگويد هيمه درحالىكه گرم مىشود خاكستر شده است .\r\nحال بگذار هر دو مفهوم و تفسير را به دقت بررسى كنيم و نتيجه بگيريم :\r\nمفهوم اول از كلامش كه مادهء خون متعفن صفرا مىشود ، از سه جهت بىمعنى است :\r\n1 - اگر خون متعفن شود و مادهء آبكى و كم‌مايهء آن صفرا گردد ، مادهء غليظى كه مىماند به مادهء سودايى پرمايه و غليظ مبدل خواهد شد . پس همهء خون متعفن صفرا نمىشود . خون متعفن بر حساب نظريهء جالينوس بايد به خلط صفرايى و خلط سودايى تبديل شود ؛ كه اين را ذكر نفرموده‌اند .\r\n2 - مىفرمايند خون بعد از متعفن شدن به صفرا تبديل مىشود . سابقا دربارهء متعفن شدن مادهء خلط شرحى داشته‌ايم كه با نظريهء جالينوس كاملا هماهنگ نيست .\r\n3 - مىفرمايند خون وقتى متعفن شد ( يعنى بعد از تعفن ) به صفرا تبديل مىشود ، اما توضيح نداده‌اند كه آن صفراى ناشى از خون متعفن صفراى متعفن است يا نه .\r\nبسيارى از چيزها متعفن مىشوند و از اثر تعفن مادهء كم‌مايه‌شان از پرمايگى ماده جدا مىشود . به محض اينكه هر دو قسمت كم‌مايه و پرمايه از اثر متعفن شدن از هم جدا شوند لازم نيست تأكيد كنيم كه هر دو مادهء از هم جدا شده متعفن باشند . ممكن است چيزى زادهء ماده متعفن گشته اما خودش عفونى نشده باشد . و اگر چنين بود و فرض كرديم كه هر دو مادهء جدا شده از مادهء عفونى ، عفونى هستند در اينجا بايستى بفرمايند اگر خون متعفن شد ، مادهء رقيق آن به صفرا تبديل مىشود و مادهء خاكستر شدهء آن - كه همان بخش غليظ آن است - به مادهء خلط سودايى تبديل مىشود ؛ و نتيجه اين مىشد كه خون متعفن شده ، سبب تبهاى صفرايى و تبهاى ناشى از خلط سودايى مىشود .\r\nاين جواب خلاصه و مفيد و مختصر دربارهء تفسير احتمال اول است . اما تفسير احتمال دوم ، نظريه را از بيخ و بن برمىاندازد و اشتباه صاحب نظريه را مىرساند ؛ زيرا خود حالت تعفن\r\n\r\n","description":"","footnote":"","page_name":" 119 ","page_number":141},
  {"content":"\r\n\r\nراهى است براى فاسد شدن و به تباهى كشيده شدن و متعفن شدن هر ماده‌اى زمان معينى مىخواهد . تبديل شدن بدون چون‌وچراى خون متعفن به مادهء صفرايى ، متعلق به زمانى نيست و نفرموده‌اند كى و در چه مدتى صفرا مىشود . چرا صحيح را نگفته‌اند كه عفونت حالتى از فساد و تباهى است كه بر خون مىآيد و همچنان خون است و فاسد شده است . حكايت خون - كه يكى از خلطهاى بدن است - حكايت بلغم را دارد كه بلغم تباه و فاسد و متعفن مىشود در حالى كه همچنان بلغم است و به مادهء سودايى و يا مادهء صفرايى تبديل نمىشود ؛ مگر اينكه بعدا به تدريج به كلى حالت عفونى سراسر مادهء بلغم را فراگيرد ، پس فرمودهء بقراط است كه صحيح است نه نظريهء جالينوس .\r\nبقراط مىفرمايد خون اگر متعفن شد سبب تب مىشود . و ما اين حالت تب ناشى از عفونت خون را توضيح مىدهيم و مىگوييم كه تب خونى دو حالت دارد و دو نوع تب است :\r\nيكى حالت تب خونى از اثر متعفن شدن خون .\r\nدوم پيدايش تب از اثر گرم شدن و به جوش آمدن خون ، كه بقراط آن را سونوخس ناميده است .\r\nمنظور از سونوخس ، تب يك شبانه‌روزى بيست و چهار ساعته است و لاغير .\r\nخون به جوش آمدن كه سبب تب مىشود ، اكثرا از راه‌بندان و بندآمدنيهايى سرچشمه مىگيرد كه موجب حبس حرارت در بدن مىگردند . و ممكن است سبب به جوش آمدن خون چيز ديگرى بوده كه شديدتر از سبب به وجود آوردن تب روزانه باشد ؛ كه اين حالت تب را دوشيزهء نيرومند مىنامند .\r\nاين نوع از تب از جمله تبهايى است كه حالت ميانگين بين تب عفونى و تب روزانه با خود دارند و فرقش با تب روزانه اين است كه گرمى دادن بدن در اينجا از اثر خلط است . همچنين فرقش با تب عفونى اين است كه خلط به وجودآورندهء آن متعفن نشده است . در حال تب دوشيزهء نيرومند تب شديد و سخت است ؛ كه نه تب روزانه است ، نه دق و نه تب عفونى .\r\nبسيار رخ مىدهد كه در اين حالت تب متناوب ( دوشيزهء نيرومند ) به تب عفونى يا به تب دق تبديل شود . و بارها جالينوس حكيم در چندين جاى از تأليفاتش اين حالت تب را از ردهء تبهاى روزانه شمرده است .\r\nجالينوس دربارهء تب خونى نظريهء ديگرى هم دارد و مىفرمايد : « حالت تبى كه از خون متعفن شده باشد ، با هيچ‌يك از حالات تبهاى ديگر كه ناشى از ساير خلطهاى متعفن شده باشند نمىخواند و ابدا به هم شبيه نيستند ؛ زيرا اگر در حقيقت خون متعفن شود ، اخلاط ديگر - اگر در بدن باشند - از اثر عفونت خون متعفن مىشوند و بايستى تبها يكباره سر برآورند و بلبشو ايجاد شود . در اينجا جالينوس عليه بعضى از نظريات خود در اين زمينه اظهارنظر كرده است ، اما لازم نمىبينم كه اين را بيشتر شرح دهم و نظريات او را به ياد بياورم كه سخن به درازا مىكشد و طبيب از شرح و بسط ما در اين باره بهره‌اى نمىبيند .\r\nسبب تب خونى اكثرا پرشدگى رگهاى بدن از خون و بند آمدن مجراهاى خون است ، كه اين پرشدگى و بندآمدنيها اكثرا سببش از ورزش است و بويژه از ورزش كسانى كه عادت به آن\r\n\r\n","description":"","footnote":"","page_name":" 120 ","page_number":142},
  {"content":"\r\n\r\nنداشته‌اند . يا اينكه كسى بايد بدن را پاكسازى كند و اهمال به خرج داده و بعد از آن به ورزش بسيار سخت و خسته‌كننده دست زده است .\r\nمتعفن شدن خون در بسيارى از حالات ناشى از زياد شدن مادهء آبى در خون است كه خون را آمادهء متعفن شدن مىكند . اين زيادى مادهء آبى در خون شايد از خوردن ميوه‌هاى بسيار تر و آبدار ناشى باشد كه در نتيجهء آن مادهء آبى متعفن مىشود . يا ميوه‌هاى خوراكى با خود خلط كال و نارسيده دارند و هنگامى كه به خون سر مىزنند آن را براى متعفن شدن آماده مىسازند ؛ كه خيار چنبر خوردنى ، خيار ، گلابى و امثال آنها از اين قبيل ميوه‌ها هستند .\r\nتب خونى عادتا تب هميشگى است و از آنجا كه مادهء به وجودآورندهء تب به حد زياد است ، شدت حرارت مهلت نمىدهد و آرامشى هرچند نسبى هم كه شده در اثناى تب باقى نمىگذارد .\r\nحرارت با شدت به بيمار مىچسبد و رهايش نمىكند تا بيمار را به حالت بحران مىرساند و يا به گورستانش مىفرستد .\r\nتب خونى عموما سه حالت دارد : كاهشى ، ايستاده ، افزايشى ، كه كم‌آزارترين آنها در اين سه حالت تب خون كاهشى است . يعنى :\r\n1 - در سرآغاز بسيار شديد است ، بعدا مرحله به مرحله كاهش مىيابد . چرا ؟\r\n- زيرا تحليل رفتن ماده بيش از آن است كه متعفن مىشود .\r\n2 - در درجهء دوم تب خونى ايستاده يعنى ثابت مىآيد ؛ كه از تب خونى افزايشى كم‌زيان‌تر و از تب خونى كاهشى پرزيان‌تر است . كه همان سرآغاز چگونه آمده است بر همان حالت مىماند ، و ممكن است مدت هفت روز حرارت در يك حالت باشد و هيچ تغييرى نيابد .\r\n3 - بدتر از هر دو حالت نامبرده تب خونى افزايشى است . در تب افزايشى تحليل رفتن كمتر از متعفن شدن است . در نتيجه آن به آن بر حرارت بيمار مىافزايد و سر وقت بحرانش اكثرا تا هفت روز است .\r\nتب خونى ممكن است از اثر پاكسازى شدن بدن و پاكسازى آشكار و پيدا باشد يا نوعى تخليهء ناآشكار صورت گيرد و خاتمه مىيابد .\r\nگاهى ممكن است تب خونى به تب سوزان و يا بيمارى سرسام تبديل شود .\r\nممكن است از اثر سردى بخشيدن زياد تب خونى به بيمارى مرگ دروغين ( خواب بدون اراده ) بينجامد .\r\nاحتمال دارد تب خونى آبله و حصبه را با خود ارمغان آورد .\r\nاگر تب‌دار تب خونى به درد خواب‌آلودگى مبتلا شد ، شكمش باد كرد و چنان شد كه اگر تلنگر به شكمش بزنى صداى طبل مىدهد و از يبوست شكم در رنج است و از اسهال بهره‌اى نمىبيند و درجهء حرارت تب پايين نمىآيد و در نتيجه چيزى سفت سبزرنگ - بويژه اگر پهن باشد - از او جدا شود ، به مثابهء زنگ خطر مرگ است و بايد فاتحهء بيمار را خواند .\r\n\r\n","description":"","footnote":"","page_name":" 121 ","page_number":143},
  {"content":"\r\n\r\n\r\nنشانيها\r\nبراى شناسايى حالت تب خونى نشانيهايى هست كه از اين قرارند :\r\n1 - تب ، هميشگى است و دست‌بردار نيست .\r\n2 - رخساره و چشم بيمار در حالت تب سرخ مىشوند .\r\n3 - وريدهاى پيداى بدن و هر دو گيجگاه بيمار باد مىكنند .\r\n4 - پرشدگى بدن از خلط هست امّا حالت لرزش و تكان خوردن بدون اراده نيست .\r\n5 - بيمار در حالت تب عرق نمىكند ، مگر در وقت بحران بيمارى .\r\nجالينوس در بسيارى از مواقع تب خونى را از دستهء تبهاى روزانه شمرده است . به عقيدهء جالينوس در حالت تب خونى خارشى در بينى و تا پيرامون كاسهء چشم پيدا مىشود و نفس بيمار تنگ است .\r\n6 - بارها رخ مىدهد كه در حالت تب خونى بيمار به خواب‌آلودگى غير طبيعى و دشوار حرف زدن مبتلا مىشود كه اين حالت نويد خوبى با خود ندارد .\r\n8 - ممكن است از اثر تب خونى ورم در گلو ، لوزتين و زبان كوچكه پديد آيد و اشك از چشمان بيمار سرريز كند .\r\n9 - درجهء حرارت در حالت تب خونى زياد است و حرارت نمناك بخارآلود است كه به بخار حمام شبيه است .\r\n10 - پوست انسان تب‌دار خونى نمىخشكد چنان كه در حال تب سوزان مشاهده مىشود .\r\n11 - نبض بيمار مبتلا به تب خونى در اثناى حالت تب درشت ، نرم ، نيرومند و پر ، سريع و پياپى و بدون وقفه مىزند . تفاوت نبض هست اما نه زياد . نبض در حالت تب خونى از حيث تفاوت و سرعت از تفاوت و سرعت نبض در تب سوزان و تب نوبه كمتر است .\r\n12 - اگر تب خونى ناشى از خلط خون متعفن نشده باشد حرارت تب از حرارتى كه در تب سوزان و تب نوبه رخ مىدهد كمتر است . اما اگر تب خونى سببش خون متعفن شده باشد ، درجهء حرارت و روىآورهايش شديدتر از درجهء حرارت تب نوبه و تب سوزان و علاجش سخت‌تر از آنها است . كه بسيار به تب سوزان شبيه است و در واقع تب سوزان نيست .\r\n13 - كم‌مايگى و پرمايگى خون سبب تب خونى را مىتوانى از ماده‌اى كه از انسان به خارج راه مىيابد دريابى .\r\n14 - اگر حالت تب خونى سونوخس باشد - كه گفتيم خون به جوش مىآيد - در سرآغاز پيدايش به حالت تب روزانه شباهت دارد ؛ ليكن فرقش با تب روزانه اين است كه تب خونى در اين حالت درد گزشى و آزارش كمتر است .\r\n15 - بيشترين اثر حرارت تب خونى بر قلب وارد مىآيد . ممكن است از اثر حرارت تب خونى انسان له‌له بزند و به بيمارى آسم مبتلا شود .\r\n16 - اگر تب خونى سببش خون متعفن باشد ، حرارت تب بر يك و تيره است يا اكثرا شبيه هم است پايين نمىآيد .\r\n\r\n","description":"","footnote":"","page_name":" 122 ","page_number":144},
  {"content":"\r\n\r\n17 - اگر تب خونى به حالاتى ديگر در بدن منتقل شود ، به هر عضوى كه منتقل شود نشانى ويژهء خود دارد . اگر تب به بيمارى خفگى ، به ورم گلو و يا به ورم لوزتين تبديل شود نشانيها را مىدانى و سابقا ياد گرفته‌اى !\r\n18 - اگر تب خونى به حالتى درآيد كه به آبله در بدن بيمار بينجامد ، نشانى آن را بعدا خواهى دانست .\r\n19 - نشانيهاى تبديل شدن و سر كشيدن تب خونى به بيمارى سرسام و سردرد و درهم شدن هوش و غيره را همه مىدانى و سابقا ياد گرفته‌اى !\r\n20 - اگر تب خونى از آن حالتهاى تب باشد كه مدت زيادى دوام كند ، نشانيهايش را دانستى كه از جملهء آنها دير پيدا شدن نشان از رسيدگى خلط و مخروطى شدن هيأت و رخسارهء بيمار است .\r\n21 - اگر در حالت تب خونى ديدى كه در مدت معينى حرارت رو به افزايش است و در مدت معينى از افزايش بازمىايستد و بعد از آن كاهش مىيابد و به آن مىماند كه مهلت ميان دو تب متوالى است ، نشان از آن دارد كه خون بيمار پر از خلط خام و نارسيده است .\r\n22 - معلوم شدن مدت بحران بيمارى را بايد از نشانى رسائى و پختگى خلط بجويى . اگر نشانى پختگى خلط تا بعد از روز سوم و چهارم به تأخير افتاد ، بدان كه بحران در روز هفتم شروع نمىشود ؛ اما اكثرا بحران تب خونى در روز چهارم است .\r\n\r\nعلاج تب خونى\r\nعلاج اساسى در تب خونى كشيدن خون متعفن از بدن بيمار است . بايد خون را آن‌قدر تخليه كنى كه بيمار نزديك به غش كردن مىشود و هرگاه ديدى كه به حالت غش كردن نزديك است خون‌كشى را متوقف سازى .\r\nاز اين رگ زدن و خون گرفتن ، خون اگر بسيار كم‌مايه و آبى يا مايل به صفرايى باشد ، مادهء آبى يا صفرايى از آن جدا مىشود و گوهر خون غلظت مىيابد و از حرارتش كاسته مىشود . و اگر بيش از حد لازم غليظ باشد از خونگيرى به حالت كم‌مايگى لازم برمىگردد و از آلايش پاك مىشود . منظور از غلظت خون سزاوار بيرون دادن نوع خونى است كه انسان از اثر تناول چيزهاى به وجود آورندهء خون غليظ و توليدكنندهء خلط كال كسب مىكند . خون گرفتن سبب مىشود كه مادهء به وجودآورندهء تب به رسائى و پختگى برسد و تحليل برود .\r\nهر آن و هر دم كه تب خونى روىآورد ، بدون اينكه منتظر سر وقت بحران يا پخته شدن خلط باشى رگ بيمار را بزن و خون بگير !\r\nتنها وقتى كه احساس مىكنى بيمار امتلاء دارد و غذا در معده‌اش برهم متراكم است و هضم نمىشود ، از خونگيرى صرفنظر كن ! بهترين حالت علاجى آن است كه رگ دست بيمار را بزنى . تا مدتى كه تب خونى موجود است و به كلى ريشه‌كن نشده است بايد خونگيرى ادامه يابد . اگر نيروى بدنى بيمار تحمل مىكرد تنها به اين قدر خون كشيدن اكتفا مكن كه بيمار به\r\n\r\n","description":"","footnote":"","page_name":" 123 ","page_number":145},
  {"content":"\r\n\r\nغش كردن نزديك گردد ، بلكه خون از او بكش تا به حالت غش كردن درمىآيد و غش مىكند ؛ زيرا خود غش كردن مزاج بسيار گرم در بدن نيرومند را سردى مىبخشد .\r\nاين را بدان ! كه ممكن است از اثر خون گرفتن و آب سرد به خورد بيمار دادن تب يكباره رخت بربندد و نياز به معالجهء ديگرى نباشد .\r\nاگر خون گرفتن را در چندين بار انجام دهى بهتر از آن است كه در يك بار هرچه مىخواهى خون بكشى ؛ مشروط بر اينكه حالت بيمار نوعى نباشد كه مستوجب شتاب بوده و لازم به خون كشيدن يكباره باشد .\r\nبسا ممكن است در خون گرفتن بدون آنكه خونگيرى آن‌قدر باشد كه بيمار به غش كردن نزديك شود ، بيمارى دست‌بردار شود و پيامدى در پى نداشته باشد . و شايد از اثر خونگيرى كافى ، بىدرنگ خلط مرارى از راه اسهال پاكسازى شود ، و بيمار عرق كند . كه هرگاه از اثر خونگيرى بيمار عرق كرد بايد عرق را با دستمال بمالند و نگذارند بر پوست خشك شود ، تا عرق كردن دوام يابد و ممكن است از اين عرق كردن تب خاتمه يابد .\r\nبايد ناتوانى بيمار را كه از اثر خون كشيدن بر او روى آورده و غش كرده است تلافى كنى ! غذاى لطيف بخورد ، و در آرامش و سكون باشد . بايد مواظب حال شكمش باشى كه هميشه نرم باشد و هيچ وقت قبض نشود . براى اين منظور از داروها و نوشابه‌هاى زير استفاده كن ! آب انار ترش ، آب انار شيرين ، مرّ ، شيرخشت ، تمر هندى و شيافهاى سبك - كه ذكرشان گذشت .\r\nشايد وقت رسيدن و پخته شدن خلط سبب تب نياز باشد كه داروى اسهالى به بيمار بدهى كه در اين حالت از هليله ، شاهتره ، خيار چنبر دارويى و امثال آنها استفاده كن - كه سابقا ياد گرفته‌اى .\r\nاگر تشخيص دادى كه بيمار رگ زدن دست را تحمل نمىكند ، رگ پيشانى را بزن و يا حجامت بگذار !\r\nاگر خونگيرى از دست و از پيشانى و حتى وسيلهء حجامت موانعى در راه داشت آن را مصلحت ندانستى ، ناگزير بايد داروى اسهالى به كار ببرى . داروى اسهالى همانها باشند كه در تب سوزان و علاجش ذكر شده‌اند . بايد داروهايى را به بيمار بدهى كه بازكنندهء بندآمدنى باشند و داروهايى كه خلط را از هم بپاشند و جوشش خون را فرونشانند .\r\nاگر رگ‌زدى و بيمار از خون كشيدن زياد غش كرد ، نان و آب غوره به بيمار بده بخورد .\r\nاگر خون دماغ خود به خود روىآورد ، خون را بند مياور بگذار ريزش كند همين‌كه ديدى بيمار از اثر خونريزى بينى دارد غش مىكند ، آنگاه خون دماغ را بند آور !\r\nاگر خون بيمار بسيار آبكى و كم‌مايه است و بايد غليظ شود ، رب عناب به بيمار بده بخورد .\r\nروش ساختن رب عناب چنين است : صد عدد عناب با چهارصد و پنجاه مثقال آب بر آتش بجوشد تا يك سوم مىماند . شكر در آن بريز تا قوام گيرد . تا شكر كمتر در آن صرف شود بهتر است . عدس هم خوب است و بويژه عدسى كه بپزد و با سركهء بسيار ترش تندمزهء پرمايه\r\n\r\n","description":"","footnote":"","page_name":" 124 ","page_number":146},
  {"content":"\r\n\r\nمخلوط شود و بيمار بخورد . اما مواظب باش نكند خون بيمار غليظ باشد و تو رب عناب ، يا عدس به بيمار بدهى كه كار از بد بدتر مىشود .\r\nدر علاج سردى بخشيدن به بدن بيمار ، آب‌پز عدس كه بسيار سرد شود و آب كاهوى بسيار سردشده خوب است . آب سرد بسيار سرد هم خوب است و اگر ديدى كه مانعى نيست آن‌قدر آب سرد بخورد تا به لرزه درمىآيد و رنگش به سبزرنگى مىزند . كه ممكن است از اين آب خوردن كذايى شفا يابد .\r\nممكن است در بعضى حالات ، تب خونى به تب بلغمى تبديل شود . قرص گل و امثال آن را استعمال كن ! اين علاج تب بلغمى ناشى از تب خونى كه بايد قرص گل و امثال آن را به بيمار بدهند ، از ابتكارات يكى از طبيبان پيشينه است ؛ اما آقايى در اين اواخر مىفرمايند خودم فكرش را كرده‌ام .\r\nآبجو در علاج تب‌دار تب خونى بسيار مفيد است ، بايد وقتى كه آبجو مىخورند شكمشان نرم باشد . بهترين وقت آبجوخورى وقتى است كه جوشش و غليان خون شدت مىيابد و بيمار به حالت افسردگى افتاده و بدنش شعله‌ور شده و دلش پياپى مىتپد .\r\nاين را نيز بدان ! كه اگر تنها كوشش كنى كه بدن بيمار را سردىبخشى و رگ‌زنى و از اسهال اهمال كنى ، بندآمدنيها افزايش مىيابند و خلط بيشتر حبس مىشود و در نتيجه عفونت خلط افزايش يافته و حرارت بيش از پيش بر بدن چيره مىگردد .\r\nاگر خواستى كه بيمار را از خلط و مادهء صفرائى پاكسازى كنى ، نيروى بدنى و ناتوانى بيمار را در نظر داشته باش و داروى اسهال دادن صفرا را برحسب قوت و ناتوانى بيمار تقدير كن ! همراه داروهاى اسهالى رساننده‌هاى خلط خام به بيمار بده كه ممكن است خلط خام سبب عفونت خون شده باشد . بعد از پاكسازى لازم و قرصهايى مانند : قرص كافور و قرص تباشير تجويز كن كه بيمار بخورد .\r\nاينك چندين قرص خوب در علاج تب خونى كه تركيباتشان از قرار زير است :\r\n\r\nنسخه :\r\nتباشير به وزن سه درهم ، بزر خرفه به وزن پنج درهم ، بزر خيار چنبر خوردنى به وزن چهار درهم ، تخم كدو به وزن شش درهم ، صمغ عربى ، كتيرا و نشاسته از هريك به وزن سه درهم ، رب شيرين‌بيان به وزن هفت درهم . همه را درهم قاطى كن و درهم بسرش و قرص از آن بساز !\r\n\r\nنسخهء ديگر :\r\nبويژه اگر بيمار كبدش ناتوان باشد اين قرص بسيار خوب است .\r\nگل محمدى به وزن سه درهم ، آب افشرهء زرشك به وزن دو درهم ، بزر خيار چنبر خوردنى ، بزر خيار ، بزر خربزه ، بزر خرفه و تباشير از هريك به وزن يك درهم ، صمغ عربى ، كتيرا و نشاسته از هريك به وزن نيم درهم ، راوند چينى ، زعفران و كافور از هريك به وزن يك چهارم درهم . همه را درهم قاطى كنند و بسرشند و قرص سازند .\r\n\r\n","description":"","footnote":"","page_name":" 125 ","page_number":147},
  {"content":"\r\n\r\n\r\nغذاى تب‌داران خونى\r\nغذاهاى مناسب و سازگار با حالت بيماران تب‌زدهء خونى عبارتند از : آش عناب ، آش عدس ترشمزه شده ، آشى كه انار در آن به كار رفته و آش همراه سماق . اگر هريك از اين غذاها را تشخيص دادى كه قبوضيت شكم در پى دارند ، آنها را مىتوانى با برخى داروهاى ملين ملايم كنى . مثلا : شيرخشت ، آلو بخارا ، كدو و آش ترشك بخورند قبوضيت را منع مىكند .\r\nميوه‌هاى مناسب حال بيماران تب خونى عبارتند از : گلابى چينى ، انار و سيب شامى .\r\nسبزيهاى سازگار با بيماران تب خونى عبارتند از : كدو ، خيار چنبر خوردنى ، خيار ، كاسنى ، خرفه ، ترشك ، گشنيز و امثال گشنيز .\r\nاگر روىآورهايى از قبيل سردرد ، تپيدن قلب ، بىخوابى ، خواب‌آلودگى و خون دماغ بيش از حد - كه بيمار را ناتوان مىكند - و غير اينها از جملهء روىآورهاى سخت در حالت تب‌دارى روى داد ، علاج هريك از اين روىآورها را در بحث ويژه به آنها شرح داده‌ايم از آنها استفاده كن و نيازى نيست كه ما در اينجا همه را بازگو كنيم كه بهره‌اى از تكرار حاصل نيست .\r\n\r\nفصل سى و هشتم تب بلغمى\r\nسابقا ياد گرفتى كه تب عفونى بلغمى دو حالت متفاوت دارد :\r\n1 - تب بلغمى نوبتى\r\n2 - تب بلغمى هميشگى\r\nسبب اين تفاوت را نيز شرح داديم و دانستى !\r\nتب بلغمى همچون ساير تبها وقتهاى ويژه به خود دارد ؛ در سرآغاز پيدايش تب بلغمى اكثرا هجده روز دوام مىيابد . و دست برداشتن تب بلغمى اكثرا از چهل روز تا شصت روز زمان مىخواهد .\r\nسالم‌ترين و نويدبخش‌ترين حالت تب بلغمى آن است كه در ميان دو نوبت تب بيمار كاملا سرحال باشد و احساس تب نكند . بويژه اگر بيمار در حال تب بسيار عرق كند نويد خوبى است ؛ زيرا عرق كردن بيمار دليل بر آن است كه مادهء خلط سبب تب كم‌مايه و در اندازه كم بوده و بدن بيمار متخلخل است .\r\nدرازترين مدت حالات چهارگانه در تب بلغمى مرحلهء دوم مىباشد كه حرارت در افزايش است . مرحلهء چهارم آنكه مرحلهء پايين آمدن درجهء حرارت است نيز از مرحلهء پايين آمدن حرارت در حالت تب نوبه بسيار طولانىتر است .\r\nمادهء بلغم كه متعفن مىشود ، چندين احتمال دارد ، كه چگونه بلغمى متعفن شده است .\r\nاحتمالات به قرار زير است :\r\n1 - ماده بلغمى شيشه‌اى متعفن شده و تب به بار آورده است .\r\n2 - مادهء بلغمى ترش مزه متعفن شده و سبب تب گشته است .\r\n\r\n","description":"","footnote":"","page_name":" 126 ","page_number":148},
  {"content":"\r\n\r\n3 - مادهء بلغمى متعفن از جنس بلغم شيرين است كه تب به ارمغان آورده است .\r\n4 - مادهء بلغمى متعفن كه تب را توليد كرده از جنس بلغم شورمزه است .\r\n5 - قبلا هم دانستى كه از بلغم شورمزهء متعفن تب سوزان رخ دهد .\r\nتب بلغمى اكثرا كسانى را در بر مىگيرد كه در يكى از اين حالات آتى باشند :\r\n1 - كسانى كه بدن بسيار ترمزاج دارند .\r\n2 - كسانى كه بيكار و به اصطلاح خوش‌گذرانند و هميشه در آرامش جسمى به سر مىبرند .\r\n3 - پيران و سالخوردگان نيز بسيار به تب بلغمى گرفتار مىشوند .\r\n4 - كودكان بيشتر از بزرگان براى ابتلا به تب بلغمى آمادگى دارند .\r\n5 - لت‌انبانان پرخواره كه هميشه شكمشان از خوراك آكنده است و خوراك را چنان كه لازم است هضم نمىكنند .\r\n6 - ورزش‌كاران .\r\n7 - كسانى كه در حالت شكم سيرى به حمام مىروند .\r\n8 - كسانى كه عادتا آروغ ترش زياد دارند .\r\n9 - كسانى كه سر و اطراف سرشان پر از مواد ناباب است و به زكام و نزله مبتلا مىشوند - كه مادهء تراويده از جانب سر به معده درمىآيد و در آنجا متعفن مىشود .\r\nكمتر اتفاق مىافتد كه تب ناشى از بلغم عفونى شكم درد همراه نداشته باشد .\r\nاين را نيز بدان ! كه هر تبى كه همراه سرما باشد ، نبض را تنگ و كوچك مىكند .\r\n\r\nنشانيهاى تب نوبتى هر روزه\r\nاين نوع حالت تب را امغيميرينوس ( امطرياقوس - نسخه . ) ناميده‌اند . نشانيهاى امطرياقوس به قرار زير است :\r\nاگر سبب تب بلغم شيشه‌اى يا بلغم ترشمزه باشد ، احساس سرما بسيار و بيش از حد متوقع است . اگر تب از اثر عفونت بلغم شيشه‌اى باشد ، حالت لرزش و تكان بدون اراده شديدتر از آن است كه از تب ناشى از حالات ديگر ايجاد مىشود . ليكن در تب ناشى از بلغم شيشه‌اى احساس سرما ناگهان و يكباره نمىآيد بلكه كم‌كم و به تدريج پديد آمده و از دست و پاها شروع مىكند و در نتيجه سردى بدن به حدى مىرسد كه گويى برف است . گرمى بخشيدن به بدن بيمار در اين حالت بسيار دشوار است . گرم شدن نيز يكباره رخ نمىآورد و آن هم كم‌كم و به تدريج مىآيد و حتى اين به تدريج گرم شدن پيوسته نيست و گاهى قطع مىشود . برحسب برگشتن سرما ، گرما هم كم‌كم به بدن بيمار رخنه مىكند .\r\nممكن است در بعضى حالات ، تب بلغمى شيشه‌اى سرما و حالت چندش به همراه بياورد ؛ كه در اين حالت معلوم مىشود سرما و چندش از اثر خلط هنوز متعفن نشده است .\r\nبيشترين و سخت‌ترين حالت سرما و لرزه و تكان بىاراده در تب بلغمى شيشه‌اى در مرحلهء سوم يعنى در حالت اوج‌گيرى درجهء حرارت و متوقف شدن آن است .\r\nمادهء بلغم شيشه‌اى متعفن شده درد سوزنى را به بار نمىآورد كه احساس درد سوزنى سبب\r\n\r\n","description":"","footnote":"","page_name":" 127 ","page_number":149},
  {"content":"\r\n\r\nلرزش و تكان بدون اراده شود ؛ زيرا عفونت مادهء نرم را دربرگرفته است و با سنگين كردن بدن و خواب‌آلوده شدن انسان شروع مىكند .\r\nبارها رخ مىدهد كه در ابتداى نوبت تب و بويژه در مراحل اول بيمارى نه احساس سرمايى هست و نه لرزش و تكانى . تا مدتى همين‌طور است و بعدا سرما و لرزش و تكان شروع مىكند .\r\nو برخى اوقات سرما همراه تب هست اما لرزيدن و تكان خوردن نيست .\r\nو بارها رخ مىدهد كه همين‌كه تب شروع كرد ، تب‌دار به غش كردن مبتلا مىشود و از هوش مىرود ، و نيز ممكن است غش نباشد .\r\nاگر حالت غش كردن در شروع نوبت اين حالت از تب زياد شد سبب اين است كه دهانهء معده ناتوان شده است ، اشتهاى خوراك از بين رفته و ناسازگارى خوراك با بدن است كه مادهء غذائى لازم را از بين مىبرد و نيروى بدن را كاهش مىدهد و موجب غش كردن مىشود .\r\nاگر تب بلغمى از متعفن شدن بلغم شور باشد حالت چندش و لرزش خفيف در مقدمه مىآيد و سرماى بسيار بر بدن وارد نمىآورد .\r\nاگر از بلغم شيرين متعفن تب سرزند در سرآغاز پيدايش حالت تب بلغمى و تا بسيارى از نوبتهاى اوّليهء آن كمتر اتفاق مىافتد كه حالت چندش ، احساس سرما و لرزش و تكان بدون اراده پيش قدم و جلودار نوبت تب باشد .\r\nدر اكثر حالات نوبت تب بلغمى ، در اول ابتلا به نوبت تب حالتى از بيهوش شدن روى مىآورد .\r\nممكن است در سرآغاز نوبت تب بلغمى حرارت بسيار شديد پديد آيد و در آخر اين شدت حرارت كاهش يابد ؛ كه گمان مىرود سبب چنين باشد كه عفونت قبل از هر چيز بر قسمت خلط بلغم شيرين‌تر و شورمزه‌تر و كم‌مايهءتر مىتازد و بعدا نوبت عفونت به مادهء غليظ و پرمايه و سردمزاج‌تر مىرسد .\r\nدر حالت نوبت تب بلغمى وقتى با دست بيمار را لمس مىكنى ، احساس مىشود كه حرارت كم‌شدت و بخارمانند دارد . اما اگر دست را همچنان نگهدارى ، بعد از مدتى مىبينى كه اندام لمس شده با دست حرارتش تند و شديد مىشود . ليكن در تب بلغمى و نوبت تب ، حرارت به‌طور متساوى در تمام بدن منتشر نمىشود . دست بر جايى مىگذارى گرم گرم است در صورتى كه در جاى ديگر بدن در لمس كردن اين گرماى شديد نمىشود . حالت گرماى تب تفاوت دارد ، در جايى سبك است و نرم و در جايى تند و شديد ؛ تو گوئى احساس حرارت تب را در جايى دارند با غربال و الك مىبيزند . سبب اين است كه بلغم لزج و چسبان از تأثير حرارت واكنشهاى متفاوت دارد . كه هر مادهء لزج ديگر نيز اين حالت را دارد . وقتى از حرارت به جوش مىآيد در جايى كم‌مايه مىشود و برمىجهد و ترك مىبرد ، و در جاى ديگرى خبر از شق شدن و برجهيدنش نيست .\r\nدر هر حال و روى هم رفته ، حرارت ناشى از تب بلغمى به حالت التهابى و شعله‌ور شدن نمىرسد ، بيمار را بسيار افسرده نمىكند و شخص در حالت ابتلا به نوبت تب بلغمى به اندازهء مبتلايان به تبهاى عفونى ديگر آرزومند هواى سرد و آب سرد نيست . اشتياق بسيار ندارد كه\r\n\r\n","description":"","footnote":"","page_name":" 128 ","page_number":150},
  {"content":"\r\n\r\nسرانداز را از خود دور سازد و آن‌قدرها به حركات زياد و پهلو به پهلو كردن درنمىآيد و نفسش به حالتى درنمىآيد كه گويى پف مىكند و نفس بسيار بلند نيست .\r\nبارها رخ مىدهد كه حرارت ناشى از تب بلغمى مدت يك ساعت يا دو ساعت در يك حالت مىماند ، و بيمار تصور مىكند كه افزوده شدن تب به حد نهايت رسيده است و منتظر است كه درجهء حرارت پايين بيايد ، كه ناگاه مىبيند حساب راست درنيامده و حرارت تو گويى پشيمان شده است باز شروع به افزايش مىكند . همچنين در پايين آمدن درجهء حرارت نيز تفاوتهايى در نوبت تب بلغمى هست ؛ پايين مىآيد و متوقف مىشود و باز پايين آمدن را از سر مىگيرد .\r\nدر تب‌هاى بلغمى نمناك شدن بدن - اما نه عرق كردن - زياد است ؛ زيرا در اين حالات رطوبت و بخارهاى بدن زيادند .\r\n- چرا عرق نيست ؟\r\n- زيرا مادهء بلغمى لزج است و عرق كمتر از مادهء لزج مىآيد و اگر احيانا عرق پيدا شد چندان نيست كه به حساب آيد و هر جاى بدن را در بر نمىگيرد .\r\nعرق نكردن يا كم عرق كردن در حالت تب ، نشانى ويژه به تب ناشى از مادهء خلط عفونى بلغمى است .\r\nاگر تب ناشى از خلط بلغم ، از بلغم شورمزه نباشد و يا عفونت به حد شديد نباشد ، حالت تشنگى كم روى مىآورد . و حتى اگر تشنگى روى آورد ، باز كمتر از آن حالت تشنگى است كه در تبهاى ديگر - غير بلغمى - رخ مىدهد .\r\nدر حالت ابتلا به تب بلغمى بسيار رخ مىدهد كه تهيگاهها و پهلوهاى بيمار باد كنند ، و ممكن است پوست پهلوهاى بيمار كش روند و رقيق و تنك شوند .\r\n\r\nرنگ و رخساره\r\nكسانى كه به تب بلغمى مبتلا هستند رنگ رخسارشان آميخته‌اى از سفيدى و سبزى و زردى است كه رنگ سفيد چيره است و در مجموع به رنگ سرب شباهت دارد . كمتر سرخى در گونه‌ها پيداست و حتى در مرحلهء نهايى يعنى در مرحله‌اى كه حرارت تب به اوج برسد و متوقف شود ، باز چندان سرخى به رخسار بيمار راه نمىيابد ؛ كه اين حالت در تبهاى غير بلغمى ، در مرحلهء سوم يعنى در مرحلهء اوج حرارت رخ مىدهد .\r\n\r\nنبض بيمار\r\nنبض تب‌دار بلغم پايين ، ناتوان و كوچك است . در اوايل نوبت تب اختلاف در نبض هست و بعدا شروع به پياپى زدن مىكند . در كوچكى و پياپى زدن كمتر از آن است كه در حالت تب يك اندر چهار و تب نوبهء يك اندر ميان معاينه مىشود . و در سرعت نبض در تب يك اندر چهار پيشى نگرفته است و شايد كندتر هم باشد و يا برابر با سرعتى باشد كه نبض بيمار تب‌دار يك اندر چهار در اوايل مىزند .\r\nنبض بيمار تب بلغمى داراى تفاوتهاى زيادى است و ترتيب و نظامى ندارد . كوچكى و ناتوان زدنش در تفاوت بيشتر از ساير حالات است .\r\nنشانيهايى كه از نبض مىتوان دريافت ، بهترين و صحيح‌ترين مدرك اثبات تب بلغمى\r\n\r\n","description":"","footnote":"","page_name":" 129 ","page_number":151},
  {"content":"\r\n\r\nهستند .\r\n\r\nادرار بيمار\r\nكسانى كه با تب بلغمى دست به گريبانند ، در نخستين مرحلهء بيمارى ادرار سفيد و روشن دارند و سبب اين سفيدى و روشنى بسيارى بندآمده‌ها و سرما است . بعد از آن از سفيدى به سرخ رنگى تبديل مىشود . كه سبب آن متعفن شدن خلط است . سپس از روشنى به تيرگى مىگرايد كه به دليل بدى پختگى ماده است .\r\nممكن است گاه به گاهى تغييراتى بر ادرار آيد ؛ اين تغييرات سببهايى دارد كه از اين قرارند :\r\n1 - اگر مادهء كم‌مايه از خلط متعفن شد و بخش غليظ و پرمايه هنوز عفونى نشده باشد و مادهء كم‌مايه از نو سبب بندآمدنيها شد ، ادرار سفيد روشن مىشود .\r\n2 - اگر بعد از اين مرحله خلط در اندازهء زياد متعفن شد و با فشار به جريان افتاد و بندآمدگى را باز كرد ، ادرار به رنگ سرخ درمىآيد و ادامه دارد تا باز حالتى از راه‌بندان رخ مىدهد . يعنى بخشى ديگر از مادهء كم‌مايهء همين خلط متعفن مىشود كه سبب راه‌بندانهايى مىگردد و در نتيجه ادرار باز به رنگ سفيد روشن درمىآيد .\r\n\r\nمدفوع بيمار\r\nمدفوع بيمار مبتلا به تب بلغمى نرم و كم‌مايه است و خلط بلغم همراه دارد .\r\n\r\nمدت نوبت تب\r\nمىتوان از مدت طول كشيدن نوبت تب پى برد كه آيا تب بلغمى است يا نه ؟\r\nاگر مدت نوبت تب هجده ساعت دوام يافت و دست‌بردار شد و اين مدت دست برداشتن و رها كردن بيمار شش ساعت ادامه داشت ، و در اين شش ساعت به اصطلاح استراحت دادن حرارت به كلى دست‌بردار نشود و هنوز بيمار تا اندازه‌اى احساس تب كند ، بدان ! كه تب بلغمى است . و اين باقى ماندن حالت شبه تب در مدت استراحت سببش غلظت و لزجى و چسبناكى و بسيارى مادهء خلط بلغمى است .\r\nعمر بيمار ، عادات و روش بيمار ، فصلى كه در آن تب گرفته است ، محيط زيست بيمار ، رژيم غذايى بيمار ، لت‌انبانى و امتلاء از خوراك - كه قبل از مبتلا شدن به تب رخ داده باشد - هريك گزارشهايى از حالت تب دارند كه آيا بلغمى است يا نه .\r\nسيما و رنگ رخسار بيمار - چنان كه گفتيم سر بىرنگ مىشود - برانگيختگى چهرهء بيمار ، نرمى پوست بيمار در لمس كردن ، ناتوانى دهانهء معده و نماندن اشتهاى غذا نشان از تب بلغمى دارند .\r\nممكن است بيمار مبتلا به تب بلغمى طحالش برآيد و بزرگ شود .\r\nدر اكثر حالات و غالبا قبل از پيدايش تب بلغمى ، بيمار به آروغ ترش مبتلا مىشود .\r\n\r\n","description":"","footnote":"","page_name":" 130 ","page_number":152},
  {"content":"\r\n\r\n\r\nنشانيهاى تب هميشگى ، اگر سببش بلغم باشد\r\nاين نوع از تب را اطباء لثقه ( نم لزج ) نامند و نشانيهايش همان نشانيهاى بقيهء تبهاى بلغمى است ؛ و تفاوتهايى كه دارد به قرار زير است :\r\n1 - مهلت نمىدهد و دست برنمىدارد . حتى چيزى در آن رخ نمىدهد كه بتوان آن را شبه دست برداشتن ناميد .\r\n2 - سرآغاز تب با لرزش و تكان بىاراده ، سرما و حالت چندش در بدن شروع نمىشود .\r\n3 - اين حالت از تب بلغمى بسيار شبيه تب دق است ؛ در هر شش ساعت حرارت تب اندكى سست مىشود . كه در اين حالت كمى سست شدن شدت حرارت بيشتر از آن است كه در تب هر روزه رخ مىدهد . تب هر روزه نيز اين سست شدن در اثناى حرارت را تا اندازه‌اى دارد ، اما بسيار پنهان و ناآشكار است .\r\nدر تب كردن برخى حالات ديگر هست كه ممكن است از بلغم متعفن سر برآورند و احيانا ممكن است از خلط صفرايى فراوان به بار آيند . اما اين حالات استثنايى - كه ما راجع به آنها مىخواهيم بحث كنيم - حالتهاى تب ناشى از خلط سودايى متعفن نيستند كه نام‌گذارى شده و شدت و چگونگى آنها را به تفصيل ذكر كرده باشند .\r\nاين حالات تبهاى كذايى كه گفتيم از بلغم و احيانا ممكن است از خلط صفرا باشند ، عبارتند از : ايغيالوس و ليغوريا كه اين دو تب بلغمى باشند يا غير بلغمى اختلافشان در اين است كه يا بيمار در درون احساس حرارت تب مىكند و رويهء بدنش سرد است و يا برعكس بيمار در درون احساس سرما مىكند ولى رويهء بدنش گرم است ؛ كه اين نفاق و دورويى حالت تب به جاى عفونى شدن و يا عفونى نشدن خلط بستگى دارد . اين تبها خود سه بخشند و دو حالت ديگر هم هستند كه يكى تب بيهوشىآور خلطى و ديگر تب شبانه و روزانه است .\r\n\r\nتب ايغيالوس\r\nمنظور از ايغيالوس حالت تبى است كه بيمار در درون احساس سرما مىكند و رويهء بدنش گرم است . اين حالت تب از بلغم شيشه‌اى توليد مىشود و جاى بلغم در ژرفا قرار دارد . اما از آنجا كه متعفن شده است ، بخارش منتشر مىشود و در بدن مىپراكند و سطح بدن را مشتعل مىسازد ، و هرآنچه كه از اين خلط - كه در ژرفا قرار گرفته و متعفن نشده است - سردمزاج است ، احساس سردى را به جاى خود و پيرامونهاى نزديك خود در اندرون مىبخشد . اما سرمايى كه از بقيهء متعفن نشده برمىخيزد ، به آن سرعت كه بخار قسم عفونى به سطح بدن مىرسد و آن را گرمى مىدهد نيست ؛ زيرا مدتى است در جايى قرار دارد كه با آن خو گرفته است و به زودى واكنشش ظاهر نمىشود . اين حالت سرماى درونى تا زمانى مىماند كه حرارت ناشى از عفونت به حركت درنيامده باشد ، هرگاه حرارت جنبيد و شروع به كار كرد ، سرما تا اندازه‌اى فروكش مىكند و هرچند همهء بدن را در بر نگرفته باشد از بين مىرود .\r\n\r\n","description":"","footnote":"","page_name":" 131 ","page_number":153},
  {"content":"\r\n\r\n\r\nنشانيهاى ايغيالوس\r\nنشانيهاى حالتى كه آن را ايغيالوس ناميديم و گفتيم بيمار در درون احساس سرما مىكند و در سطح بدن احساس گرما ، با نشانيهاى هر حالت تبى كه ناشى از خلط بلغم متعفن باشد يكى است و با آنها فرق چندانى ندارد . اگر فرقى باشد در جزئيات است كه اين جزئيات به قرار زيرند :\r\n1 - ادرار بيمار خام و ناپخته است و از ادرار بيماران تب‌دار در حالات ديگر تب بلغمى كمتر گرم است .\r\n2 - نبض بيمار سست مىزند و تفاوت دارد .\r\n3 - غالبا حالت تب هر روزه بسيار شديد است و اوايلش با اواخرش فرقى نمىكند .\r\n4 - اين حالت تب ، داراى مادهء بلغمى متعفن بسيار پرمايه و غليظ است كه اندازهء آن كم اما غليظ است و از اين غلظت و پرمايگى كه دارد احيانا به تب يك اندر چهار و تب نوبه تبديل مىشود .\r\nغلظت ماده از آن است كه مادهء سبب تب در اندازه كم است و كم زياد متعفن مىشود ؛ زيرا به‌ندرت اتفاق مىافتد كه مادهء در اندازه كم كاملا متعفن نشود . كمى ماده سببش چيزى است كه بعد از نوبت تب بر ماده تأثير مىگذارد ؛ كه اين خود بايد بلغم باشد و اين نوع عفونت سبب چنين حالت بيمارى ، فقط از عفونى شدن بلغم پديد مىآيد . اما به اين دليل نيست كه هر روز نوبت تب به بدن بيمار برمىگردد .\r\n5 - مدت طولانى بودن نوبت تب در اين حالت از چهار ساعت تا بيست و چهار ساعت است ، و اكثرا قبل از بيست و چهار ساعت خاتمه مىيابد ؛ زيرا چنان كه گفتيم مادهء سبب تب - كه عفونى شده است - چندان زياد نيست كه بسيار بپايد .\r\n\r\nتب ليغوريا ( ليقوريا - نسخه . )\r\nمنظور از تب ليغوريا حالتى از تب است كه برعكس حالت تب ايغيالوس باشد . يعنى تب‌دار در حالت نوبت تب در درون احساس حرارت مىكند و سطح بدنش سرد است .\r\nاين نوع از تب اكثرا به سبب بلغم متعفن پيدا مىشود و ممكن است در برخى حالات از اثر عفونى شدن خلط صفرايى بسيار غليظ و پرمايه توليد شود .\r\nدر صورتى كه ليغوريا ناشى از عفونى شدن بلغم باشد . تفصيل آن از اين قرار است :\r\n1 - مادهء بلغمى در ژرفاى درون قرار دارد . هرگاه گرماى عفونت‌آور بر آن آمد و بلغم عفونى شد و مشتعل گشت ، جاى خود را گرم مىكند . و از آنجا كه تحليل نمىرود ، بخار بسيار گرم از آن برنمىخيزد كه منتشر شود و بر سطح بدن اثر بگذارد و آن را نيز گرم سازد .\r\n2 - نيروى طبيعت - كه بايد به مقاومت در برابر عفونت بپردازد - از سطح بدن دور مىافتد و در نتيجه سطح بدن بدون گرما مىماند و سرد مىشود . بويژه وقتى كه مادهء بلغمى خام شيشه‌اى سردمزاج در سطح بدن قرار داشته باشد ، سرماى سطحى حتمى است .\r\n3 - بسيار رخ مىدهد كه بخار تحليل رفته از ماده ، متعفن نشده است و از ماده برمىخيزد و رو به\r\n\r\n","description":"","footnote":"","page_name":" 132 ","page_number":154},
  {"content":"\r\n\r\nبالا مىرود . حرارت درونى تا مدتى كم همراه بخار است و بعد از آن از او كنار مىگيرد .\r\nهمچنانكه بخار از آب گرم جدا مىشود و بسيار زود سرد مىگردد .\r\nاگر گرما بخار را رها كرد ، بخار كه قبل از عفونى شدن ماده به شدت سردمزاج بوده است ، بعد از فاصله گرفتن از گرما به اصل خود برمىگردد و سردى را به رويهء بدن ارزانى مىدهد .\r\n- حال ببينيم چه وقت احتمال دارد كه اين حالت تب از خلط صفرايى باشد ؟\r\n- اگر مادهء خلط صفرايى در اندرون و در ژرفا و در اندازه كم باشد و در آنجا متعفن شود ، جاى خود را - كه اندرون بدن است - گرم مىكند و چيزى از آن تحليل نمىرود ؛ از قبيل آنچه دربارهء مادهء بلغمى ذكر شد . پس فقط اندرون است كه از گرماى تب نصيب برده و اين گرما به سطح بدن نرسيده است . كه اين حالت تب صفرايى را يونانيان طيغودس ( طيفودس - نسخه . ) نامند و بايد گفت نام ليغوريا اسم جنس و اين نام طيغودس اسم خاص است .\r\nتب ليغوريا يا واضح‌تر بگوييم حالت تبى كه در درون آتش افروخته و در خارج برف و يخ‌بندان است ، مدتش از تب شطر الغب طولانىتر است - كه شطر الغب را بعدا شرح خواهيم داد .\r\nدر اينجا كسى حق دارد بپرسد كه : چگونه حالتى را تب مىنامى در صورتى كه حرارت از قلب برنخاسته و از آنجا به ساير اندامان نرسيده است ؟ اينكه شما تعريفش مىكنيد بحث از حرارتى است كه به قلب ارتباطى ندارد .\r\nدر جوابش گوييم : تحديد همين چيزها مشروط به اين شرط است كه مانعى در راه نباشد ؛ مثالش مىآوريم ، گوييم : آب سرد و تر است اگر آن را به حال خود بگذاريم و گرماى خارجى بر آن اثر نگذارد . و يا مىگوييم چيز سنگين طبيعتا از بالا به پايين مىآيد مشروط بر اينكه مانعى سر راه نباشد . در همهء حالات اين نوع از تبها حرارت از هر كجا كه سرچشمه گيرد ، حتما تأثيرش به قلب مىرسد و در شريانها به جريان مىافتد و منتشر مىشود . امّا مانعى رخ مىدهد كه بر بعضى جاهاى بدن تأثير نمىبخشد و در واقع بدانجاها نمىرسد . مثل اينكه بر جايى از اطراف بدن يخ بگذارند كه حرارت را بازمىدارد . امّا زيان ديدن بدن از تب به هر حال وجود دارد و اين آسيب همهء تن انسان تب‌دار را در بر مىگيرد .\r\n\r\nتب دوگانه « 1 »\r\nنوعى تب هست كه تب‌دار اين نوع در رويه و در درون - هر دو - حالت گرمى و سردى را احساس مىكند . چنين حالتى اگر رخ دهد سببش به قرار زير است :\r\nدو مادهء خلط سردمزاج در بدن انسان موجودند : يكى از آنها در سطح بدن است و يكى در درون جاى دارد . هر دو ماده متعفن مىشوند و از اثر تعفن به حركت درمىآيند . هيچيك از اين\r\n\r\n\r\n","description":"","footnote":"\r\n( 1 ) - شيخ الرئيس براى اين حالت از تب نامى - و لو يونانى - ذكر نكرده‌اند . اسم دوگانه را من بر روى اين نوع تب گذاشته‌ام - م .\r\n","page_name":" 133 ","page_number":155},
  {"content":"\r\n\r\nدو ماده خلط سردمزاج متعفن شده در اندازه زياد نيستند و جاى بسيارى را در بدن اشغال نكرده‌اند . بعد از متعفن شدن هريك از اين دو ماده در جايى كه هستند بخار گرم برمىخيزد و در پيرامون مادهء اصلى به گردش درمىآيند . اطراف ماده گرم مىشود امّا خود ماده سرد است و بر مزاج اصلى باقى است . پس از جاى ماده سردى احساس مىشود و پيرامون هريك از مواد گرم است . و ما قبلا برايت شرح داده‌ايم كه خلط سردمزاج اگر به حركت افتاد چگونه بخار از آن برمىخيزد و جدا مىشود . هرچه گفته‌ايم به ياد بسپار و فراموش مكن !\r\n\r\nفصل سى و نهم تب غشى خلطى\r\nمنظور از اين حالت نوعى از تب است كه انسان مبتلا به آن از اثر تب غش مىكند . در اكثر حالات علت ايجاد اين نوع تب آن است كه از اثر پرشدگى معده و برهم متراكم شدن غذا در معده و هضم نشدن آن ، خلط بلغم خام و ناپخته به‌طور متفرقه و به حد زياد در بدن پديد مىآيد كه به حدى زياد است نيروى طبيعت نمىتواند بدن را از شرش برهاند . و زمانى اين حالت بغرنج خواهد شد كه معده نيز ناتوان شده باشد ، كه در آن صورت به نيروى تب‌ساز كمك مىرساند و كار را از آنچه هست بدترش مىكند .\r\nهمين مادهء خلط بلغم در اندازه زياد و متفرق هرگاه به حركت افتاد و شروع به عفونى شدن كرد ، نيروى مدافع طبيعت را بيشتر زير سلطهء خود قرار مىدهد و در مقابل آن نيروى طبيعت بيشتر سرگردان مىشود ، چه كند ؟ اگر هيچ كارى نمىكند ، ماده به لگام گسيختگى ادامه مىدهد و اگر دست به كار مىشود كه خلط را از درون به بيرون براند ، و يا مثلا طبيب توسط داروى اسهالى يا خون كشيدن زياد از بدن كار لازم طبيعت را انجام دهد ، نيروى طبيعت از آن ناتوان‌تر شده است كه تحمل اسهال و خون كشيدن زياد از بدن را داشته باشد . چگونه تحمل مىكند در صورتى كه در آرام گرفتن حالت ، بيمار غش مىكند ؟ امّا در هر حال و با اين‌همه موانع كه در راه است ، بيمار نياز مبرم به پاكسازى دارد . از سوى ديگر بيمار در چنين حالتى نياز شديد به غذا دارد ؛ زيرا اخلاط موجود در بدنش چيزى در بر ندارند كه غذاى بدن را بدهند و بدن را سرحال نگهدارند . در اين حالت اگر بيمار از ناچارى غذا خورد ، مادهء گرانجان و پريشان‌حال‌كننده از اثر غذا خوردن بيمار افزايش مىيابد و نيرو مىگيرد ، و اگر غذا نخورد نيروى بدن به كلى از دست مىرود .\r\nدر اين حالت و در سرآغاز شروع تب ، ماده‌اى سردمزاج به قلب راه مىيابد كه غش كردن را به بار مىآورد . در نتيجه نبض كوچك مىشود و كند و متفاوت مىزند . بعد از آن طبيعت كوشش مىكند كه آن مادهء سرد به قلب رسيده را گرم و نرم كند . حالت عفونى برخى از اجزاء ماده را به حركت درآورده است كه به كمك قلب مىآيد تا قلب از زيان سرما رهايى يابد ، اما اين باره از گرما زيان مىبيند و نبض به سرعت مىزند و بويژه در حالت بسته شدن ( ترنجيدن )\r\n\r\n","description":"","footnote":"","page_name":" 134 ","page_number":156},
  {"content":"\r\n\r\nسرعتش بيشتر از حالات ديگر در تبهاى ديگر مىشود ، ليكن اكثرا به حالت كوچكى و كندزنى مىماند .\r\nنوبت اين حالت تب مانند نوبت تب بلغمى است ، اما اين نوبت سرنمىآيد . در چنين حالتى رخسار بيمار برانگيخته است ، بدنش به چاق شده مىماند ، رنگ رخساره بر يك حالت دوام نمىآورد ، گاهى به رنگ آبى و سربى است و ممكن است گاهى زردرنگ گردد و احتمال دارد كه سياه رنگ شود . در بعضى حالات رخ مىدهد كه لبهاى بيمار به رنگ لبهاى كسى درمىآيند كه شاه‌توت خورده است . چشمان بيمار به رنگ تيرهء سبز مىزنند و در وقت هيجان بيمارى بسيار بيش از حد متوقع بيرون مىجهند . بيمار در چنين حالتى از تب شبيه كسى مىشود كه خفه شده باشد . شكم و زيردنده‌هاى رو به شكم شديدا بادكرده مىشوند و ممكن است مادهء ترش‌مزه قى كنند .\r\nاگر بيمار مبتلا به اين حالت تب غشى ، خلط يا ورمى در جايى از بدن داشته باشد ، اميد به زنده ماندنش نيست .\r\nدر برخى حالات و احيانا در اين حالت ، تب از مادهء خلط صفرايى چيره بر بدن و در عين حال غليظ و پرمايه توليد مىشود ؛ كه اگر صفراى مذكور سبب باشد بيمار حس مىكند كه سوزش در درون هست و مادهء مرارى را قى مىكند و اكثرا نوبتهايش نوبتهاى بلغمى است .\r\n\r\nفصل چهلم تب غشى دقى نازك\r\nما راجع به تب غشى خلطى بحثى داشتيم ، اما حالتى ديگر از تب غشى هست كه از آن خطرناك‌تر است . و از آن جهت آن را تب غشى دقى و نازك ناميديم كه مادهء به وجودآورنده‌اش بسيار كم‌مايه و نازك است . اين حالت تب دقى و نازك سببش كيموس بسيار كم‌مايه و رقيق است كه اكثرا از شمار كيموس صفرايى است كه بدگوهر و سمى مىشود و از رقت و نازكيى كه دارد به سرعت به ژرفا مىرسد . هرگاه در بدن كسانى كه سوء مزاج بسيار گرم و خشك دارند متعفن شود ، اين حالت از تب به وجودآورندهء غش را به همراه دارد .\r\nبيمار مبتلا به تب غشى دقى و نازك ، در يك نوبت يا دو نوبت تب به كلى از نيرو مىافتد و ديگر نبضش كار نمىكند ، بدنش از اثر گرماى تب باد كرده مىنمايد - كه اين بادكردگى مانند ، دليل بر گداختگى بدن است - روىآورهاى ذكر شده با سرعت عجيبى از پس هم مىآيند و بسا ممكن است كه تا نوبت چهارم تب ، بيمار نيروى مقاومت را نداشته باشد و به كلى از نا بيفتد .\r\nاكثرا نوبتهاى اين حالت از تب ، تب نوبه يك اندر ميان است .\r\n\r\n","description":"","footnote":"","page_name":" 135 ","page_number":157},
  {"content":"\r\n\r\n\r\nفصل چهل و يكم تب روزانه و تب شبانه\r\nتبى كه در اين فصل ذكر مىشود تب روزانهء بلغمى و تب شبانهء بلغمى است ؛ يعنى هر دو حالت از بلغم منشاء دارند . منظور از تب روزانه حالت تبى است كه در روز بيمار را در بر مىگيرد و شب او را رها مىسازد كه استراحت كند . تب شبانه برعكس است ، شب مىآيد و همين‌كه روز شد بيمار را ترك مىكند .\r\nتب روزانه و تب شبانه - كه از خلط بلغمى متعفن به وجود مىآيند - هر دو بدجنس به حساب مىآيند . تب روزانه طولانىتر از تب شبانه مىشود و از تب شبانه بدتر است .\r\nتب روزانه كه بسيار طولانى مىشود و روىآورهاى بد به دنبال دارد ، ممكن است در گرماى شديد روز به تب دق تبديل شود . يكى از دلايل بدسرشتى تب روزانه آن است كه در روز مىآيد ؛ منظور اين است زمانى سر و كله‌اش پيدا مىشود كه سوراخهاى ريز بدن بازند و بخار بدن تحليل مىرود . اين حالت از تب - كه تب روزانه باشد - سبب پيدايشش مادهء در اندازه زياد و نيرومند است .\r\nبا همهء اين احوالات بيمار مبتلا به چنين تبى نياز مبرم به غذا دارد و بايد در شب - كه تب او را امان داده است - غذا بخورد . امّا نبايد گذاشت كه بيمار غذا خورده بر سير شكمى بخوابد و نيز نبايد عمدا بىخوابى را بر خود آورد . بىخوابى كشيدن در اين حالت همان حالت ناتوانى را بر نيروى بيمار مىآورد كه تب در گرمى روز مرتكب مىشود . به علاوه بىخوابى كشيدن در موقع سرد شدن هواى شب ممكن است تب روزانه را به تب دق تبديل كند .\r\nدر هر حال اين حالت تب از تبهاى سخت به حساب مىآيد .\r\n\r\nفصل چهل و دوم علاج تب بلغمى\r\nعلاج در تب بلغمى به مراحل تب ، يعنى سه مرحلهء شروع و توقف حرارت و بالاخره مرحلهء پايين آمدن درجهء حرارت بستگى دارد . كى پختگى ماده نشانيهايش آشكار مىشود ؟ در هنگامى كه نشانى از پختگى نيست بايد چه كرد ؟ همچنين جنس خلط بلغمى را بايد در نظر داشت . آيا مادهء عفونى شده از بلغم ، بلغم ترش‌مزه يا بلغم شيشه‌اى يا بلغم شورمزه و يا بلغم شيرين است ؟ و كى بايد براى هر نوع تب - كه از نوع بلغم ويژه‌اى ناشى است - علاج ويژه به آن را به كار برد .\r\nتبهاى بلغمى همگى در هر حالت كه باشند و به هر نوعى از بلغم كه منتسب باشند ، در مراحل نخستين تب در سه معالجه شريكند :\r\n1 - نرم شكم بودن بيمار لازم است .\r\n2 - قى دادن بيمار جزء علاج است .\r\n\r\n","description":"","footnote":"","page_name":" 136 ","page_number":158},
  {"content":"\r\n\r\n3 - به كار بردن غذاها و داروهاى لطيف و نرمىبخش و پاره‌كنندهء خلط و ادرارآور ضرورى است .\r\nتب بلغمى - هر نوع از انواع تب بلغمى كه باشد - وقتى مدت سه روز از شروع آن گذشت ، مادهء خلط به سبب گرمى تب ، كم‌مايه‌تر از آنكه بود مىشود ؛ اما قبل از سه روز كارش همين است كه به حركت درمىآيد و انسان را آزار مىدهد و از حيث پيشرفت معالجه تغييرى حاصل نمىشود .\r\nدر همهء حالات تب بلغمى غذاى لطيف دادن آن هم به تدريج و يكنواخت ، در مراحل اول تب لازم است .\r\nبد نيست و شايد مفيد باشد كه در سه روز اول تب بلغمى بيمار تنها آبجو بخورد . كه شايد پايان كار تب را نزديك كند ؛ يعنى اگر ماده كم‌مايه يا در اندازه كم باشد ، ممكن است مراحل پايانى تب را كوتاه كند . اما اگر تشخيص داده شود كه يقينا دوران نهايى كندرو است و زود به پايان نمىرسد ، نياز به لطيف كردن غذا نيست . در هر حال اگر براى وجود بيمار زيانى در بر نداشته و مانعى هم در راه نباشد ، گرسنه ماندن تب‌دار ، خوابيدن بر گرسنگى و ورزش كردن در حال گرسنگى در بيمارى تب بلغمى بهترين علاج به شمار مىآيد و بسيار فايده‌رسان است .\r\nبه‌هرحال اگر به يقين دانستى كه دوران آخرى نوبت تب به طول مىانجامد ، در ابتداى علاج غذاى بيمار را لطيف متمايل به غليظ تجويز كن و اين غذاى لطيف متمايل به غليظ را تا روز هفتم ادامه بده و از آن پس به تدريج غليظ ترش گردان ! امّا چنان كه اشاره كرديم ، بايد در ابتداى بيمارى غذاى لطيف مناسب با حال بيماران تب‌دار بلغمى را تجويز كنى .\r\nهرگاه ديدى و احساس كردى كه پايان تب به طول مىانجامد ، آنگاه مىتوانى تلافى اين طول كشيدن را وسيلهء غذاى پرمايه درآورى و به تدريج آن را پرمايه‌تر و پرمايه‌تر گردانى تا وقت مرحلهء نهايى سر مىرسد ؛ زيرا در چنين حالتى زمانى براى ماندگارى حالت تب پيش آمده است كه در تب شديد اين اندازه از زمان را نمىخواهد .\r\nهرگاه از روز هفتم گذشت ، اهميت به لطيف بودن غذاى بيمار مده ! از هفتمين روز بايد غذا به كلى پرمايه باشد . چه اگر بر غذاى كم‌مايه دوام كند نيروى بدن كاهش مىيابد و ناتوانى معده افزوده مىشود .\r\nتا احساس كردى كه مدت تب بيشتر طول مىكشد ، غذاى بيمار را كمتر كم‌مايه كن ! تنها در حالى كه تب بلغمى تب چهار در ميان است بايد به كم‌مايگى و لطافت غذا در همه حالات و مراحل اهميت داد .\r\nدر تب بلغمى - ناشى از هر نوع بلغمى كه باشد - نبايد چيزهايى را بىدرنگ به بيمار بدهى ! مثلا آبگوشت جوجه ، آش مزوره با نان و امثال آنها . مگر اينكه بيم آن برود كه اگر اينها را نخورد بسيار ناتوان مىشود . اگر حالت تب و حرارت شروع به پايين آمدن كرد آن وقت مىتوانى اين نوع از غذاها را به بيمار بدهى .\r\nتا اينجا علاج فراگير همه حالات مختلف تب ناشى از بلغم بود ، اما معالجهء اين تبها در\r\n\r\n","description":"","footnote":"","page_name":" 137 ","page_number":159},
  {"content":"\r\n\r\nجزئيات ديگر فرقهايى دارد :\r\nاگر مادهء بلغم متعفن شدهء سبب تب ، بلغم شورمزه يا بلغم شيرين‌مزه يا بلغم شيشه‌اى و يا بلغم ترش‌مزه باشد ، ممكن است حالت تبى را به وجود آورند كه آن را قروموديوس ( سرماى بسيار سخت ) نامند . كه در اين حالت تب ، بدن احساس گرما نمىكند و سرما تا بخواهى هست .\r\nاگر حالت تب سرماى سخت ناشى از بلغم شور يا بلغم شيرين باشد ، بايد به نرمى و با داروى آسان و كم‌شدت بيمار ملين شود . دارو بايد تا اندازه‌اى سردىبخش هم باشد .\r\nاگر تب سرماى سخت از اثر متعفن شدن مادهء خلط بلغم شيشه‌اى يا بلغم ترشمزه باشد ، بايد داروى ملين ، شديد و قوىتر باشد .\r\nاگر تب سرماى سخت ناشى از بلغم متعفن شدهء شور يا شيرين باشد ، به داروهايى نياز هست كه خلط را از هم بپاشند و آن را قطعه‌قطعه كنند و داراى نيروى گرمىبخش باشد ، امّا نه اينكه زياد گرمىبخش و در عين حال بسيار خشكاننده باشد .\r\nاگر تب سرماى سخت از بلغم شيشه‌اى يا بلغم ترشمزه باشد ، بايد وسايلى در علاج به كار روند كه گرمىبخش و تندمزاج باشند ؛ كه گرماى دارو ماده را نرم گرداند و تندمزاجى دارو آن را قطعه‌قطعه كند . بويژه اگر در اين حالت بلغم متعفن شده با مادهء سودايى مخلوط باشد ، استعمال علاج گرم مزاج و تندمزاج حتما لازم است . داروهاى داراى اين خاصيتها - كه گرم‌مزاج و گرمىبخش و تندمزاج باشند - عبارتند از : داروى زيره‌اى ، معجون گوگرد ، غذاهاى شور نمك سود .\r\nبهترين و سازگارترين داروهايى كه در علاج تب ناشى از بلغم به ترتيب بايد تجويز كنى از قرار زير است : از روز اول تا يك هفته گلنگبين بخورند و اگر مصلحت ديدى كه گلنگبين را با آب رازيانه ، آب كاسنى ، آب كرفس بخورند مانعى ندارد . اسكنجبين نيز بسيار خوب و مفيد است . عسلاب همراه حسل نيز خوب است .\r\nاينك چند دارويى كه ممكن است براى ليونت شكم بيمار كافى باشند و نياز به داروهاى ديگر نباشد :\r\n1 - داروى مسهلى كه از گل سرخ كه به گل ايرانى مشهور است و با شكر سازند . كه مسهلى است ملين و شكم را نرم مىكند و اسهال نمىدهد .\r\nاگر نياز بود كه نرمش شكم بيمار بيشتر باشد و لازم شد كه مسهل گل سرخى و شكر را قوىتر گردانى ، آن را در آب لبلاب قاطى كن ! و اگر باز نياز به تقويت دارو بود ، خيار چنبر دارويى و پانيد را بر آن اضافه كن !\r\n2 - گلنگبين كه با عسل و شيرهء گلنگبين ساخته شده باشد . به‌طورى كه عسل و شيرهء گلنگبين در آب لبلاب حل شود و از آن داروى ملين سازند كه ليونت به شكم بيمار مىدهد .\r\nهيچ‌گاه نه در ابتداى حالت تب و نه بعد از آن و نه بعد از سر آمدن نوبت تب ، داروى اسهالى به بيمار مده ! بويژه اگر تشخيص دادى كه مادهء خلط صفرايى با مادهء بلغم متعفن شدهء سبب تب هستند ، نكند به هيچ وجه داروى اسهالى به بيمار بدهى ، كه حتما مزاج بيمار را به\r\n\r\n","description":"","footnote":"","page_name":" 138 ","page_number":160},
  {"content":"\r\n\r\nتباهى مىكشاند .\r\nبسيارى از اطباء در نخستين مرحلهء شروع تب بلغمى هر شب داروى تربد به بيمار مىدهند . و در هر هفته دو بار حب مصطكى و حب ساخته از بزرهاى ادرارآور را به بيمار مىخورانند .\r\nاينك تركيبات داروى تربد :\r\n\r\nنسخه :\r\nزنجبيل و مصطكى از هريك به وزن ده درهم ، تربد به وزن بيست درهم ، نبات به وزن چهل درهم . بيمار هر شب به وزن يك مثقال از مخلوط آنها بخورد . اين دارو وقتى لازم است كه شكم بيمار نرم نباشد . امّا اگر بدون دارو بيمار هر روز دو بار به قضاى حاجت مىرود ، به اين دارو نياز نيست .\r\nمن در اين باره رأى ويژه‌اى دارم . به عقيده‌ام بايد منتظر پخته شدن مادهء سبب تب بود و از نرمىبخشى شكم وسيلهء داروهاى نامبرده دست نگهداشت . من چنين مىپسندم كه به آرامى و كم‌كم قسمتى از ماده را همراه مادهء مدفوعى به بيرون راه داد و بقيه را بگذارى تا مادهء بلغم سبب تب كاملا پخته مىشود و بعد از آن داروهاى ادرارآور تجويز كرد . من خود چيزهايى مانند آب آلو بخارا ، تمر هندى و امثال آنها را نمىپسندم كه براى ليونت شكم بيمار در اوايل استعمال شوند ؛ كه معده ناتوان مىشود و تنها بخش كم‌مايهء ماده بيرون داده مىشود .\r\nاگر تشخيص دادى كه مادهء بلغم سبب تب بيشتر به سردمزاجى متمايل است ، مغز ثمر كاجيره را با داروى ملين همراه كن !\r\nاگر تشخيص دادى كه خلط بلغم سبب تب با مادهء خلط صفرايى درآميخته است ، شربت بنفشه يا مرباى بنفشه ، يا شيرخشت و يا بنفشهء خشك ساييده با داروى ملين باشد .\r\nعسل و نمك و آب سلق و روغن سركه را مايهء حقنه گردان و بيمار را بدان حقنه كن !\r\nاگر خواستى بيمار را قى دهى ، آب ترب و ترب در اسكنجبين بزرها خيسيده را به بيمار بده ! و اگر خواستى كه بيشتر و به حد زياد قى كند و مادهء زيادى را از راه دهان بيرون دهد و اين را براى پيشگيرى از حالت دل بهم آمدن بيمار و روبراه كردن مزهء دهان بيمار مصلحت دانستى ، به وسيلهء بزر ترب بيمار را به قى كردن وادار ! كه يك مثقال بزر ترب را با آب سرد بخورد .\r\nقى دادن بيمار در علاج تب بلغمى ، هرچند كه تا اندازه‌اى معده را ناتوان مىكند ، اما بسيار بهره‌رسان است ؛ زيرا قى كردن و مواد را از راه دهان پرت كردن مادهء سبب تب را ريشه‌كن مىكند .\r\nبراى قى دادن بيمار بايد تا روز هفتم صبر كنى ، كه اگر قبل از يك هفته او را قى دهى ممكن است معدهء بيمار ورم كند .\r\nاگر ديدى كه قى كردن براى بيمار مشكل و دشوار است ، او را به زور و اصرار به قى كردن وادار مكن !\r\n\r\n","description":"","footnote":"","page_name":" 139 ","page_number":161},
  {"content":"\r\n\r\nاگر بيمار خود به خود به قى كردن مبتلا شد و بويژه اگر در اوايل بيمارى اين حالت رخ داد ، تا معلوم نشود كه ممكن است از اثر قى كردن بيمار زيان بيند و ناتوان مىشود ، از قى كردنش جلوگيرى مكن و علاج بند آوردن قى را به كار مبر ! امّا اگر ديدى كه بايد حالت قى كردن خاتمه يابد ، شراب سيكى ( ميپخته ) ، شربت نعناع و داروهايى را كه بعدا ذكر خواهيم كرد استعمال كن !\r\nاگر از اثر تب بلغمى بيمار به سردرد مبتلا شد ، پاشيدنيهاى ساخته از بابونه را به كار ببر ، هر دو دست و هر دو پاى بيمار را در آب گرم بگذار و هر دو ساق بيمار را محكم باندپيچى كن !\r\nاگر نياز بود كه آبجو غذاى بيمار باشد ، در اندازهء ميانگين - نه بسيار زياد نه بسيار كم - ريشه‌هاى دارويى را در آبجو بپز و يا آبجو را با اسكنجبين عسلى به بيمار بده بخورد ؛ مشروط بر اينكه بدانى كه آبجو در معدهء بيمار نمىترشد و اگر بيم ترشيدن آن را در معده داشتى ، آبجو را با عسلاب قاطى كن و به بيمار بده !\r\nبهترين وقت براى خوردن آبجو وقتى است كه قبل از آبجو چيزى نانخورش مانند به شكم بيمار راه يابد و سازگار با بدنش باشد . مثلا گلنگبين بخورد و بعد از دو ساعت آبجو بنوشد .\r\nاگر ديدى كه خلط متحرك در بدن وجود دارد و بيمارى در مرحلهء ابتدايى است ، داروهاى بر تن ماليدنى تحليل‌برنده و پاشيدنيهاى نرم‌گرداننده استعمال مكن . كه اين داروها به سبب گرمى و رطوبت‌بخشى توأم ، اندامان درونى بيمار را سست مىكنند . همچنين نبايد بگذارى كه بيمار در اوايل بيمارى آب سرد بخورد .\r\nتا ديدى كه ادرار بيمار پرمايه مىشود و سرخ‌رنگ مىگردد ، اگر بيمار را رگ بزنى مانعى ندارد . و در اين حالت بهتر آن است كه به انواع اسكنجبين توسل جويى و بيمار را از آن تغذيه دهى .\r\nاين را نيز بدان ! كه در علاج تب بلغمى ماساژ دادن رل مهمى را بازى مىكند و بسيار مفيد است . و تا مادهء بلغم پرمايه‌تر و چسبان‌تر باشد ، ماساژ دادن بيمار مفيدتر است .\r\nگويند اگر تار تارتنك ( عنكبوت ) را در روغن زيتون مخلوط كنند و بدان خود را ماساژ دهند بسيار مفيد است . و بويژه اگر تار تارتنك را در روغن ولرم گرفته از گل محمدى حل كنند و سرانگشتان دست و انگشتان پا را بدان ماساژ دهند ، بهرهء بسيار بينند . ما خود بارها اين دارو را آزموده‌ايم و نتيجهء خوب داده است .\r\nاين ماساژ دادن با شرايط ذكر شده در حالى بسيار مفيد است كه نوبت تب در حالت افزايش باشد و حرارت بدن درجات به سوى بالا را طى كند . بعد از آن بايد بر مراعات دهانهء معدهء بيمار همت گمارى و معده‌اش را نيرومند گردانى ، كه براى اين منظور علاج و داروهاى زير مفيدند و معده را نيرو مىبخشند :\r\nداروهاى جاويدنى از قبيل : نعناع ، مصطكى و رازيانهء شامى خوبند كه بيمار در دهن نگهدارد و بجاود .\r\nقى دادن بيمار وسيلهء ترب چنان كه اشاره كرديم خوب است .\r\n\r\n","description":"","footnote":"","page_name":" 140 ","page_number":162},
  {"content":"\r\n\r\nدر اوايل غذا را بايد از بيمار كم كنى و تا روز هفتم غذا گلنگبين باشد . بعد از يك هفته دارويى را كه به معده نيرو بخشد و بسيار ادرارآور است ، با گلنگبين مخلوط كن !\r\nچنين دارويى بايد از قبيل رازيانهء شامى و مصطكى باشد . در اين حالات بايد همراه هر غذايى كه به بيمار مىدهى آب گرم باشد . بويژه در نخستين مرحلهء نوبت تب آب گرم حتما بايد با غذا باشد . آب گرم در برابر لرزش و تكان و سرماى ناشى از تب مقاومت مىكند و تشنگى بسيار شديد را فرو مىنشاند .\r\nبارها رخ داده كه اطباء تجويز كرده‌اند در ابتداى تب ، خلط بلغم - هرچند خام و ناپخته باشد - تخليه گردد ؛ اما من چنين مصلحت مىدانم كه تخليهء ماده را به وقت رسيدن آن موكول كنند .\r\nاگر ديدى كه بيمارى سر شوخى ندارد و لجاجت به خرج مىدهد ، قرص تركيبى زير را تجويز كن !\r\n\r\nنسخه :\r\nهليلهء زرد ، صبر ( الوا ) ، افشرهء مشكانيه و افشرهء خاراگوش از هريك به وزن پنج درهم ، زعفران و مصطكى از هريك به وزن شش درهم . همه را درهم بسرش و قرص از آن بساز ! هر روز بيمار به وزن يك درهم و هر شب به وزن نيم درهم از آن قرص تناول كند .\r\nاگر ديدى كه نشانى پخته شدن ماده پيدا شده است ، همين قرص را وسيله داروهاى از قبيل :\r\nبرگ سلق ، رازيانه ، بيخ گورگياه و پر سياوشان تقويت گردان !\r\nاگر معلوم شد كه مادهء خلط سبب تب بسيار سردمزاج است ، همراه داروى علاجى كمى فلفل باشد و بيمار كمى شراب كم‌مايه بخورد خالى از فايده نيست .\r\nداروهاى تحليل‌برندهء بر بدن ماليدنى در علاج تب بلغمى مفيدتر از آنند كه در علاج بقيه حالات تب غير بلغمى مىباشند . وقتى كه داروى تحليل‌برندهء ماليدنى بر بدن را تجويز مىكنى ، نيروى بدنى بيمار ، حالت تب و حالت لرزش و تكان ناشى از تب را به حساب بياور و در نظر داشته باش !\r\nاگر ديدى كه نيروى بدنى بيمار سرحال و بر مرام است و تب بسيار شديد نيست ، داروى ماليدنى را قوىتر گردان !\r\nاگر ديدى كه نيروى بيمار بر مرام نيست و تب شديد است ، داروهاى ماليدنى از روغنهاى لطيف و ميانه‌رو باشند .\r\nاگر مدت تب از چهارده روز تجاوز كرد . حتما بايد داروهاى بسيار نرم‌كنندهء مادهء خلط را به كار برى . مثلا از رازيانه و كرفس استفاده كن ! و حتى ممكن است نياز به بزر رازيانه و بزر كرفس باشد . رازيانهء شامى هم بسيار خوب است . همچنين اسكنجبين بزرها كه حسل و آويشم در آن وارد باشد مفيد است . قرص گل را استعمال كن ! و اگر خواستى قرص گل تأثيربخش‌تر بوده و براى معده هيچ زيانى در بر نداشته باشد ، داروهايى از قبيل : كندر ، مصطكى ، مشك زمين ،\r\n\r\n","description":"","footnote":"","page_name":" 141 ","page_number":163},
  {"content":"\r\n\r\nخاراگوش و امثال آنها را بر قرص گل اضافه كن و اين عمل برحسب معاينه و تشخيص خودت باشد . شراب كم‌مايه در اين اوقات براى بيمار مفيد است كه بخورد . شراب كم‌مايه هم خلط را نرم و هم حرارت غريزى ( سرشتى ) را تقويت مىكند و هم در ادرار دادن و عرق كردن بيمار كمك و مددكار است .\r\nاگر ديدى كه ماده رسيده است و در عين حال نيروى بيمار خوب است ، قرص خاراگوش تجويز كن كه بيمار بخورد . و بعد از آن اگر ديدى كه سرماى پيش قراول نوبت تب بسيار آزاررسان است و بيمارى از مراحل اوليه دورافتاده است و در اولين مرحله نيست ، داروهايى از قبيل : بزر كرفس ، رازيانهء شامى و پونهء بيابانى را در آب گرم بپز و آب را همچنان به گرمى به بيمار بده بخورد .\r\nداروهاى پاشيدنى و داروهاى بخورى نيز - كه از اين داروها انتخاب شوند - يعنى از رازيانهء شامى ، و بزر كرفس و پونهء بيابانى و امثال آنها باشند در علاج تب بلغمى بسيار خوبند .\r\nاگر لرزش و تكان خوردن بىاراده به شدت بر بيمار روى مىآورد ، داروى تركيبى زير را به بيمار بده !\r\n\r\nنسخه :\r\nزنجبيل ، مرزهء كوهى و ننه حوا از هريك به وزن سه درهم . گشنيز به وزن چهار درهم ، گل محمدى و پونه از هريك به وزن سه درهم ، مويز به وزن هفت درهم . همه را باهم بپزند و بيمار به وزن بيست و يك مثقال از آن بخورد .\r\nاگر ديدى كه نشانيهاى پختگى كامل مادهء خلط سبب تب پديدار است ، داروهاى پاكسازى و ادرارآور قوى و بسيار تأثيربخش به كار گير ! داروى تركيبى كه آن را تركيب گوگردى نامند به بيمار بده بخورد .\r\nاگر مادهء خلط بلغمى سبب تب از سردترين مواد بلغمى بود ، ترياق را تجويز كن . و نيز بايد قرص بزرگ گل با آب رازيانه بخورند . هر شب داروى تربد و حب الوا كه مشكانيه در آن وارد است و يا حب الواى همراه ديگ ابزارها تناول كنند .\r\nداروى تركيبى زير نيز بسيار خوب است .\r\n\r\nنسخه :\r\nايارج ( معجون مسهل تلخ ) به وزن هفت درهم ، تربد به وزن ده درهم ، هليلهء سياه به وزن پنج درهم ، نمك هندى به وزن سه درهم ، مشكانيه به وزن پنج درهم ، چرخه ( كنگر خر ) و بادآورد از هريك به وزن چهار درهم ، رازيانهء شامى به وزن سه درهم . همه را در آب كرفس بريزند و بپزند .\r\nبيمار به اندازهء لازم از آن بخورد .\r\n\r\n","description":"","footnote":"","page_name":" 142 ","page_number":164},
  {"content":"\r\n\r\n\r\nنسخهء قوىتر :\r\nبيخ چرخه ، بيخ بادآورد و شيرين‌بيان ( بيخ سوسن - نسخه . ) و از هريك به وزن ده درهم .\r\nمعجون مسهل تلخ ( ايارج فيقرا ) ، به وزن هشت درهم ، افشرهء مشكانيه به وزن پنج درهم ، بزر كرفس و بزر رازيانه از هريك به وزن چهار درهم ، گل سنبل و نعناع از هريك به وزن هفت درهم .\r\nهمه را درهم مخلوط كنند و درهم بسرشند و قرص سازند و استعمال شود .\r\n\r\nنسخهء ديگر كه آزمون شده است :\r\nبيخ چرخه و بيخ بادآورد از هريك به وزن ده درهم ، مويز برگزيده و پاكيزه به وزن هفت درهم ، رازيانهء شامى و مصطكى از هريك به وزن سه درهم . برگ چرخه و بادآورد و مشكانيه از هريك به وزن چهار درهم . همهء اينها را در دويست و هفتاد مثقال آب بريز و بر آتش بگذار بجوشد تا يك سوم آب مىماند . بيمار چند روزى ناشتا از آن تناول كند .\r\nاينك قرصهاى تركيبى كه تجربه شده‌اند و در علاج پايدار ماندن حالت تب و دست برنداشتنش و در علاج لرزش و تكان ناشى از تب بسيار خوبند .\r\n\r\nنسخه :\r\nايارج ، افشرهء مشكانيه ، خاراگوش ، چرخه و بادآورد از هريك به وزن پنج درهم ، بزر كرفس ، رازيانه و رازيانهء شامى از هريك به وزن سه درهم ، نمك نفطى به وزن چهار درهم ، بزر كشوث و هليلهء كابلى از هريك به وزن ده درهم ، قارچ چمنى به وزن پانزده درهم ، قرص گل به وزن بيست درهم ، تربد به وزن سى درهم . همه را درهم بسرشند و از آن قرص سازند و بخورند ؛ كه مسهلى است بسيار مفيد .\r\n\r\nنسخهء ديگر :\r\nالوا ، هليلهء زرد ، راوند و مصطكى از هريك به وزن يك درهم و نيم ، خاراگوش به وزن پنج درهم ، قرص گل به وزن سه درهم ، كنگر خر ( چرخه ) و بادآورد از هريك به وزن دو درهم . اينها را همه بكوبند و حب از آن سازند و تناول شود ، بسيار بهره‌رسان است .\r\nداروى تركيبى زير نيز تجربه شده است بسيار خوب است .\r\n\r\nنسخه :\r\nمشكانيه به وزن پنج درهم ، شيرين‌بيان ، بيخ سوسن و ننه‌حوا از هريك به وزن سه درهم ، بزر كرفس و رازيانه از هريك به وزن چهار درهم ، گل محمدى به وزن پنج درهم . همه را باهم براساس قانونى طب بپز ! و بيمار هر روز به وزن بيست و يك مثقال تناول كند .\r\n\r\n","description":"","footnote":"","page_name":" 143 ","page_number":165},
  {"content":"\r\n\r\n\r\nنسخهء ديگر :\r\nريشه‌هاى سه‌گانه ( بيخ سوسن ، ريشهء شيرين‌بيان و بيخ كرفس يا رازيانه ) از هريك به وزن ده درهم ، بزر كرفس و رازيانهء شامى از هريك به وزن دو درهم ، كنگر خر ، بادآورد ، مشكانيه و خاراگوش از هريك به وزن پنج درهم ، لوفا به وزن سه درهم . همه را باهم بپزند و به وزن بيست و هشت مثقال تناول كنند .\r\n\r\nنسخهء ديگر :\r\nبرگ گياه مشكانيه ، شاه‌تره ، كنگر خر ، بادآورد و خاراگوش از هريك به وزن پنج درهم . مويز به وزن ده درهم ، هليلهء زرد به وزن ده درهم . همه را درهم مخلوط كرده و از آن بخورند .\r\nاين دارو براى پيران تب‌دار بلغمى كه بلغم سبب تب شده باشد و براى كسانى كه مادهء بلغمى سبب تبشان با مادهء صفرايى مخلوط باشد و مادهء صفرايى چيرگى داشته باشد ، بسيار خوب است و ويژگى دارد .\r\nاگر قارچ چمنى را خشك كنند و بكوبند و بسايند و چند روزى از ساييدهء آن - كه هر باره تا وزن يك درهم و يك درهم و يك سوم درهم باشد - بخورند ، از طول كشيدن بيمارى جلوگيرى مىكند . همچنين خوب است كه همين‌طور خشكه و يا با عسل قاطى كنند و بخورند .\r\nبزر گزنه اگر بعد از پخته شدن مادهء خلط سبب تب تناول شود ، تأثير شگفت‌آور دارد . بزر گزنه را بايد خرد و ساييده كنند ، و بخورند يا با عسل بخورند .\r\nاگر بيمار ناتوانى كبد دارد و مىخواهى به قصد اسهال دادن بزر گزنه را برايش تجويز كنى ، راوند چينى و بزر كشوث را با بزر گزنه مخلوط كن ! و اگر ديدى كه بيمار معدهء ناتوان دارد ، مصطكى و رازيانهء شامى را با بزر گزنه به بيمار بده !\r\nاگر ديدى كه شخص طحالش بيمار است و كلفت شده است ، بزر گزنه را با بيخ كبر و زنگى دارو بياميز و به او بده كه بخورد ؛ زيرا اكثرا در چنين حالت تب بلغمى طحال آسيب مىبيند . و اگر منظور هم اسهال دادن بيمار و هم معالجهء طحال باشد ، همراه بزر گزنه مشك زمين و ثمر درخت بان و شنبليله به بيمار بدهى بسيار خوب است . در هر حال هر دارويى كه به بيمار مىدهى بايد چگونگى حالت تب را در نظر داشته باشى كه گرمى بخشيدن ، به افراط و بيش از حد لازم نباشد .\r\nاگر براى پاكسازى بيمار در بيمارى ناشى از بلغم نياز به داروهاى قوىتر بود و مادهء بيمارى پخته و رسا شده بود ، مقدار خوراكى حب ساخته از تربد را بيشتر گردان و حقنه‌هاى نيرومند را به كار ببر !\r\nحب تركيبى زير نيز بسيار خوب است .\r\n\r\nنسخه :\r\nمصطكى به وزن يك دانگ ، معجون تلخ مسهل به وزن نيم درهم ، افشرهء خاراگوش به وزن يك\r\n\r\n","description":"","footnote":"","page_name":" 144 ","page_number":166},
  {"content":"\r\n\r\nچهارم درهم ، پيه هندوانهء ابو جهل به وزن يك دانگ ، قارچ چمنى به وزن نيم درهم . همه را در اسكنجبين عسلى بسرش و حب از آن بساز و بيمار تناول كند . حب مصطكى و الوا نيز خوب است .\r\nاگر تشخيص دادى كه مادهء خلط بلغمى سبب تب مزاج مايل به گرمى دارد . داروى زير خوب است .\r\n\r\nنسخه :\r\nقرص مسهل تباشير سه قرص ، تربد به وزن يك مثقال ، سقمونيا ( محموده ) به وزن نيم مثقال ، افشرهء مشكانيه به وزن دو مثقال . مقدار تناولى را برحسب نيروى بدنى بيمار تجويز كن !\r\n\r\nنسخهء ديگر :\r\nمشكانيه ، خاراگوش ، پر سياوشان ، هليله ، شاهتره و مويز خوب و برگزيده از هريك يك جزء متساوى را درهم مخلوط كن و بيمار به اندازهء نياز از آن بخورد .\r\nاگر ديدى كه بيمار تحمل داروى اسهالى ندارد ، داروهاى نرمىبخش ، ادرارآور و عرق‌آور استعمال كن ! دارويى كه در اين حالت مورد نياز مىباشد ، الواى در آب خيسيده با عسل است .\r\nهرگاه حالت تب پايين آمد ، اگر بيمار قبل از غذا به حمام برود مانعى ندارد .\r\n\r\nغذاى بيماران تب بلغمى\r\nغذاى بيماران تب بلغمى بايد برحسب مراحل تب برگزيده شود . در اوايل به غذاى لطيف نياز هست ، از قبيل : سركه و روغن زيتون و اگر كمى آبكامه با آن باشد بهتر است . بويژه در آخر مرحلهء اول بيمارى آبكامه زيانى ندارد . غذاهاى نيروبخش و قوىتر از اينها عبارتند از :\r\nگوشت تيهو ، گوشت جوجه ، گوشت كبك و امثال آنها . كه اين نوع از غذاها را بايد بعد از پايين آمدن درجات حرارت تب بخورند .\r\nبايد در غذاى بيمار و بويژه وقتى كه مادهء خلط بيمارىزا پخته و رسا است ، داروهاى پاره‌كنندهء خلط از قبيل : سركه ، خردل و آبكامه حتما باشند .\r\nاگر تشخيص دادى كه مادهء خلط بلغمى متعفن سبب تب بلغم ترشمزه است و بدجنس و لزج است ، تره و آب نخود بهترين غذاى سازگار با حالت تب آنها است . و اگر زيره و شبت با غذا باشد خوب است . روغن زيتون نيز مفيد است . همچنين غذاى سردى كه از سلق و آبكامه و سركه و روغن شسته زيتون باشد مفيد است . ترشيهاى در سركه پروريده از قبيل : كبر ، شبت داخل سركه ، ترشى مرزهء كوهى ، انگدان ترش و ترشى مارچوبه همه مفيدند .\r\nوقت غذا خوردن - كه بعد از سرآمدن و خاتمهء نوبت شروع مىشود - و بعد از غذا و قبل از آن و خلاصه به مدت چهار ساعت بايد سبزيهاى سردىبخش و رطوبت‌زا نخورند .\r\n\r\nخواب :\r\nبايد مدت خوابيدن بيمار تب‌دار ناشى از بلغم برابر با مدت بيدارى باشد . كه هنگام خوابيدن ماده\r\n\r\n","description":"","footnote":"","page_name":" 145 ","page_number":167},
  {"content":"\r\n\r\nبه پختگى برسد و وقت بيدارى تحليل برود .\r\nتا درجات تب كاملا پايين نيامده است نبايد به حمام بروند . حمام در اين حالت بسيار زيان‌رسان است ؛ اما بعد از پايين آمدن حالت تب به حمام بروند مانعى نيست .\r\n\r\nعلاج قى كردن زياد\r\nاگر بيمار تب‌دار بلغمى ، زياد از اندازه قى كرد و خواستى قى را بند آورى ، علاج به دستور زير است :\r\nشراب سيكى ( ميپخته ) و شربت انار و نعناع - كه مشهور و شناخته شده است - از قى كردن بيمار جلوگيرى مىكنند . و اگر ديدى كه مسأله از اين مشكل‌تر است و داروى قوىتر مىخواهد ، شربت تركيبى زير را به بيمار بده بخورد .\r\n\r\nنسخه :\r\nانار دانهء ميخوش ( ملس ) به وزن ده درهم ، كندر سفيد و مصطكى از هريك به وزن پنج درهم ، نعناع به وزن هفت درهم . همه را در يك‌صد و هشتاد مثقال آب بريز و بر آتش بگذار بجوشد . چند دانه نعناع سبز نيز در آن باشد و آن‌قدر بجوشد تا نيمش باقى مىماند . بيمار بخورد قى كردن بند آيد .\r\n\r\nعلاج اسهال زياد\r\nغذاها و داروهاى بند آوردن اسهال را مىدانى ، به كار ببر ! براى تلافى ناتوان شدن بيمار از اثر اسهال بيش از حد گوشت جوجهء سرخ شده در تابه ، بخورهاى نشاطبخش و خوش‌بوهاى سازگار را به كار ببر كه بيمار بخورد و بو كند . و اگر از اثر اسهال بيش از حد حالت هيجانى در رخساره و دست و پاهاى بيمار احساس شد ، قرص تركيبى زير را تجويز كن كه بيمار بخورد .\r\n\r\nنسخه :\r\nرازيانهء شامى و لاك شسته از هريك به وزن پنج درهم ، بادام تلخ ، زعفران و مر و خوش از هريك به وزن چهار درهم ، بزر كرفس ، بزر رازيانه و شكوفهء گورگياه از هريك به وزن سه درهم ، افشرهء مشكانيه به وزن سه درهم و نيم ، سنبل به وزن شش درهم ، ايارج فيقرا ( معجون تلخ مسهل ) به وزن هفت درهم ، گل محمدى به وزن ده درهم . همه را درهم بسرش و حب ساز و بيمار بخورد .\r\nمعجون امروسيا ، داروى لاك و داروى بادام تلخ در اين حالت بسيار مفيدند .\r\nاگر تب بلغمى بسيار طول كشيد و همراه سرما هم بود ، قرص تركيبى زير بسيار خوب است .\r\n\r\n","description":"","footnote":"","page_name":" 146 ","page_number":168},
  {"content":"\r\n\r\n\r\nنسخه :\r\nگل محمدى ده درهم ، مصطكى ، سنبل ، بزر رازيانه ، بزر كرفس ، بزر كاسنى ، افشرهء مشكانيه و خاراگوش هريك چهار درهم ، تباشير پنج درهم . همه را درهم مخلوط كنند و بسرشند و قرص سازند و بيمار به وزن يك درهم تا دو درهم از آن را با وزن چهارده مثقال آب رازيانه كه گلنگبين در آن پخته است بخورد .\r\nننه‌حوا را با عسل بسرشند و بخورند در چنين حالتى بسيار مفيد است .\r\nدر علاج سرماى زياد تب - كه بسيار طول مىكشد - ماساژ دادن ممكن است مفيد واقع شود . مثلا : از ميان هر دو شانه شروع به ماساژ دادن و چلانيدن كنند ، اطراف و بيخ رانها را ماساژ دهند تا حرارت به دست و پاها منتشر مىشود و گرم مىشوند .\r\nاگر بيمار تب بلغمى احساس خستگى زياد مىكند ، ماساژ و چلانيدن اندام بيمار بايد شديد باشد و خوب و محكم ماساژ دهند .\r\nهمين‌كه از اثر ماساژ حرارت جسم پيدا شد و شدت يافت ، بهتر آن است كه با روغن ماساژ را انجام دهند . كه اندام ماساژ داده شده وقتى گرماى مورد نياز خود را دريافت مىكند ، گرما را به اندام ديگر بفرستد .\r\nاز روغنهاى ماساژى خوب در اين حالت ، آنهايى كه بسيار خوبند از قرار زيرند :\r\n1 - روغن صاف و شيرين زيتون كه گيرندگى و گس‌مزگى ندارد .\r\n2 - روغن بابونه .\r\n3 - روغن شبت كه در ظرف گشاد پخته باشد .\r\nهرگاه از ماساژ دادن با روغن فراغت يافتى ، روغن را از بدن بيمار وسيلهء دستمال يا هر چيز ديگرى برچين ، كه بيمار دچار افسردگى نشود . و اگر قبلا بدن را خشك ماساژ دهند و سپس روغن بمالند و ماساژ دهند مانعى ندارد .\r\nاگر مىخواهى كه معدهء بيمار خلل‌پذير نباشد و به حال خود بماند ، بايد از ماليدن روغنهاى مناسب بر معده غافل نباشى . اين روغنهاى نگهدارندهء معده از قرار زيرند :\r\nروغن بابونه ، روغن سنبل رومى ، روغن شبت و از همه بهتر و قوىتر روغن رازقى است .\r\nضمادى كه بر معده مىگذارى بايد نيروى معده را نگهدار باشد . كه تركيبش چنين است :\r\nبابونه ، كمى مصطكى و شراب كه با دو برابر شراب عسل بپزند و بر معدهء بيمار بگذارند .\r\nاگر ديدى كه بيمار اشتهاى غذا را از دست داده است ، شراب را با دارو قاطى مكن ! سيكى ( ميپخته ) و بابونهء باهم پخته ، خرماى قسب يا خرماى كال و شاه افسر و خاراگوش را استعمال كن !\r\n\r\nعلاج تب بلغمى هميشگى\r\nاين همان حالت از تب است كه ذكر كرديم و گفتيم آن را لثقه ( نم لزج ) گويند . علاج اين حالت از تب بلغمى - كه بيمار را رها نمىكند - همان علاج تب نوبتى است كه هر روز مىآيد و تنها\r\n\r\n","description":"","footnote":"","page_name":" 147 ","page_number":169},
  {"content":"\r\n\r\nفرقى كه هست اينكه : بايد نرمىبخشهاى دارويى و علاجى در اين حالت آرام و كم‌شدت باشند .\r\nممكن است غذا و داروهاى آتى در علاج اين حالت مفيد واقع شوند ، كه عبارتند از :\r\nاسكنجبين ، گلنگبين ، گلاب عسلى ، عسلاب ، آب رازيانه ، آب كرفس و آب ريشه‌هاى سه‌گانه .\r\nاز خوردن شبت ترشى شده در سركه و كبر ترشى بهره بينند و بويژه وقتى كه نشانى از رسيدن و پخته شدن ماده پديد آيد اين ترشيها بسيار مفيدند .\r\nبايد برحسب مراحل تب غذاى بيمار را زير نظر داشته باشى ! كى غذا بخورد ؟ كى نخورد ؟\r\nكى چه نوع غذايى بخورد ؟ كدام غذا را اصلا نخورد ؟\r\nبايد مواظب نيروى بدنى و ناتوانى بيمار باشى و علاج را چنان كه سابقا ذكر كرده‌ايم به كار ببرى .\r\nداروهاى بسيار مفيد در علاج تب لثقه يكى قرص دهگانه است . و ديگرى داروى تركيبى زير كه تجربه شده و نتيجهء خوب داده و بسيار فايده‌رسان است :\r\n\r\nنسخه :\r\nگل محمدى به وزن شش درهم ، رب شيرين‌بيان ، شاهتره و سنبل از هريك به وزن چهار درهم ، مصطكى به وزن سه درهم ، كهربا به وزن سه درهم ، رازيانهء شامى به وزن دو درهم . همه را درهم مخلوط كنند و استعمال شود .\r\n\r\nنسخهء ديگر :\r\nمشكانيه به وزن چهار درهم ، گل محمدى به وزن يك درهم و يك سوم درهم ، تباشير به وزن دو درهم و نيم . همه را درهم بسرشند و قرص سازند و از آن تناول كنند . اين قرصها را قرص مشكانيه نامند .\r\n\r\nنسخهء ديگر :\r\nمشكانيه بيست و يك مثقال ، گل محمدى چهل و پنج مثقال ، تباشير بيست و هشت مثقال . همه را باهم قرص سازند و از آن تناول كنند .\r\nقرص تركيبى ديگرى هست كه آن را قرص خاراگوش گويند و در علاج اين حالت تب بسيار خوب است .\r\n\r\nنسخهء قرص خاراگوش :\r\nخاراگوش ، برباله ، بزر كرفس ، رازيانهء شامى ، بادام تلخ ، كنگر خر ، بادآورد ، افشرهء مشكانيه مصطكى و سنبل از هريك به وزن دو درهم . همه را درهم بسرش و چنان كه معمول است قرص از آن بساز !\r\n\r\n","description":"","footnote":"","page_name":" 148 ","page_number":170},
  {"content":"\r\n\r\n\r\nعلاج ايغيالوس و ليغوريا\r\nاين دو اسم را سابقا هم ذكر كرديم كه عبارت از دو حالت تب هستند يا درون گرم است و بيرون سرد و يا درون از سرما مىلرزد و سطح بدن جهنم است ( كه بايستى تب يك بام و دو هوا ناميده شوند ) . اين دو حالت كه در واقع بايد گفت اين دوگانهء مزدوج در يك حالت از يك سرچشمه آب مىخورند ؛ پس هر دو يك علاج دارند ، و علاج اين حالت يا اين دو حالت از علاج با آنچه قبل از اين دو ذكر كرديم فرق چندانى ندارد . در هر حال علاج به تفصيل از اين قرار است :\r\nاز اول شروع بيمارى بايد غذاى بيمار بر اسكنجبين عسلى و اسكنجبين شكرى متكى باشد .\r\nبراى كسانى كه به يكى از اين دو حالت تب مبتلا هستند ، رب غوره با عسل پخته بخورند بهره بينند . شربت گل بخورند و بعد از آن به تدريج از خوردن بزرهاى علاجى و آب بزرهاى علاج تب شروع كنند تا به الواى خيسيده در آب مىرسند . قرص گل كه با مصطكى باشد ، حب الوا ، معجون تلخ مسهل و حب مشكانيه همه خوبند .\r\nبايد درحالىكه اين داروها را براى بيمار تجويز مىكنى ، هميشه مواظب حال معدهء بيمار باشى .\r\nبيمار وسيلهء آب لوبيا ، آب ترب ، آب شبت و آب پونه قى كند مفيد است . همچنين داروهاى ادرارآور لازم است .\r\nاسهال هم شايد مورد نياز باشد . براى اسهال دادن بيمار مبتلا به اين حالت يك بام و دو هوايى ، داروهايى از قبيل : داروى اسهاليى كه از هليلهء زرد و هليلهء سياه و يا از تربد و شكر سازند خوب است .\r\nحقنه كردن با داروهاى مناسب حال و علاج اين حالت بسيار مفيد است . مايهء حقنه بايد تمايل به شدت و تندى داشته باشد . داروهايى از قبيل : مغز ثمر كاجيره ، لوفاى باريك ، شبت ، بابونه ، خارسه كوهه ، شاه افسر ، آبكامه و عسل بايد در مايهء حقنه وارد باشند .\r\nمعالجهء ليغوريا - كه بيمار در درون احساس سرما مىكند و در بيرون و رويهء بدن احساس گرما مىكند - از علاج ديگرى - كه ايغيالوس نام داشت و بيمار در بيرون و سطح بدن احساس سردى مىكند و در درون گرما را احساس مىكند - طولانىتر است و حوصلهء بيشترى مىخواهد .\r\n\r\nعلاج تب غشى خلطى\r\nعلاج اين حالت تب آسان نيست بلكه مىتوان گفت دشوار هم هست . بايد بيمار را از خلط تخليه كرد . اما تخليه را چگونه بايد انجام دهى ، دستوراتش به قرار زير است :\r\nبراى تخليه كردن خلط سبب تب بايد از وسايل بسيار سهل و لطيف شروع كنى و به تدريج به وسايل نيرومندتر برسى . در پاكسازى بيمار - مشروط بر اينكه شكمش قبض باشد - بايد از حقنه كردن استفاده كنى و مواد نابابى را كه در روده و رگها گير كرده است و بيرون نمىآيد\r\n\r\n","description":"","footnote":"","page_name":" 149 ","page_number":171},
  {"content":"\r\n\r\nوسيلهء حقنه بيرون آورى . بعد از حقنه نوبت ماساژ است . كه بايد وسيلهء ماساژ باقىماندهء خلط را چاره‌ساز باشى .\r\nجالينوس مىفرمايد : « در اكثر حالات اين بيمارى تنها از راه ماساژ توانسته‌ام خلط موجود در بدن بيمار را پاكسازى كنم . » بهترين دستور اين ماساژ علاجى به قرار زير است :\r\nماساژ دادن را از هر دوران بيمار شروع كرده و از بالا به پايين ماساژ ده تا ساقهاى پاى بيمار را نيز ماساژ مىدهى .\r\nدر ماساژ دادن بايد دستمال بسيار زبرى كه پوست بدن بيمار را مىخراشد به كار ببرى . بعد از ماساژ ران و ساقها نوبت به دستها مىرسد ، آن هم از بالا به پايين از سرشانهء بيمار شروع كن تا به كف دستها مىرسى . آن‌قدر ماساژ ده تا پوست بدن گرم مىشود . بعد از آن ماساژ پشت و سينهء بيمار را شروع كن ! و باز به سراغ ساقها بيا و ماساژ ده و از نو همان كار را از سر بگير و دست برمدار . اگر ممكن باشد وقت بيمار را به دو بخش تقسيم كن ! يا مىخوابد كه كار ماساژ متوقف مىشود و يا بيدار است ، كه در حال بيدارى مگذار آنى بدون ماساژ دادن كذايى بياسايد .\r\nروى هم رفته دستور علاج بيماران مبتلا به اين حالت ، نرمى بخشيدن است و نبايد گرمى بخشيدن به بدن زياد باشد .\r\nغذاهاى لطيف و نرمىبخش كه در اين حالت بيمارى مفيد فايده‌اند ، عبارتند از :\r\nعسلاب و بويژه اگر تأثيرى از حسل در عسلاب باشد .\r\nآب بزر كرفس يا امثال آن را صبح زود بخورند .\r\nاگر بيمار اسهال بيش از حد داشت ، عسلاب را بسيار بر آتش بپز و به بيمار بده بخورد ؛ كه از اثر آن مادهء اسهالى كم‌كم بيرون مىآيد و در اندازه هم زياد نمىباشد و به بيمار نفع مىرساند .\r\nاسكنجبين عسلى نيز خوب است .\r\nاگر فصل تابستان باشد و بيمار از خوردن آب سرد متنفر نباشد ، اسكنجبين عسلى را با آب سرد مخلوط كن ! و اگر وقت زمستان باشد ، نبايد اصلا اسكنجبين عسلى بخورد و فقط به خوردن آب گرم اكتفا كند .\r\nنوشابه‌هاى گرم بخورند به نفع آنها است ؛ مگر اينكه هوا بسيار گرم باشد و از گرما كاملا بپژمرند و افسرده شوند كه در اين صورت اگر نوشابه را به گرمى نخورند جايز است . بهترين نوشابه‌اى كه تشنگى بيماران اين نوع تب را فرو مىنشاند ، اسكنجبين عسلى است .\r\nدر اوايل بيمارى شراب بخورند خالى از فايده نيست . بويژه اگر حرارت تب بسيار شديد باشد شراب بخورند خوب است .\r\nشدت و حدت يافتن در اين نوع از تب كمتر رخ مىدهد . بويژه در پيران اگر به چنين تبى مبتلا شوند شدت يافتن تب نادر است .\r\nبيماران اين حالت از تب حتما بعد از غذا بايد شراب بخورند .\r\nبايد هميشه و بر دوام مواظب نبض بيمار باشى و همين‌كه حس كردى كه نبض دارد ناتوان\r\n\r\n","description":"","footnote":"","page_name":" 150 ","page_number":172},
  {"content":"\r\n\r\nمىشود و ممكن است ناگهان از كار بيفتد ، فورا نان را در شراب مخلوط با آب خيس كن كه بخورد . مشروط بر اينكه ورمى در درون بيمار نباشد . اما اگر بيمار با اين حالت ناتوانى ورم درونى داشته باشد و تغييراتى در نبض روى دهد ، اميدى به زنده ماندنش نيست .\r\nغذايى را كه دستور داديم درحالىكه غش كردن به شدت روى آورد به بيمار كمك مىكند و باز بايد بعد از هر غذا خوردنى ماساژ شروع شود .\r\nغذاى شام بيماران بايد آبجو باشد و تا حس نكنى كه دارد به كلى نيرو را از دست مىدهد ، چيزى بر آبجو اضافه نكنى و هرگاه حس كردى كه بيمار مىرود كه تاب و توان را به كلى از دست دهد ، نان در گلاب قند و يا در عسلاب خيس شود و بخورد .\r\nبراى مبتلايان به اين حالت از تب حمام رفتن از هر چيزى بدتر و زيان‌آورتر است .\r\nهواى بسيار گرم و هواى بسيار سرد به زيان بيمار است . اگر هوا بسيار گرم باشد ممكن است خلط بدجنس از اثر گرما بگدازد و آب شود و جريان يابد و به ريه و قلب و مغز برسد . و اگر هوا بسيار سرد باشد نمىگذارد خلط سبب بيمارى پخته گردد و راه‌بندانهايى در درون ايجاد مىكند .\r\nاگر خلط مايهء بيمارى تا حدى با مادهء صفرايى آميخته باشد و در اين حال اگر بيمار قى كرد و حالتش سبك شد ، بسيار بهره ديده است .\r\nدر هر حال اگر همراه بلغم سبب تب ، صفرا هم باشد اميد معالجه و شفا يافتن بيمار بيشتر است .\r\n\r\nعلاج تب غشى دقى نازك\r\nبايد صندل و گلاب بر سينهء بيمار گذاشت و به وسيلهء غذا حالت بدنى او را نگهداشت و كم‌كم غذا بخورد و غذايش از قرار زير باشد :\r\nنان را در آب انار تر كند و بخورد ، و اگر دلش خواست آب انار را سرد گردانند و آن را بنوشد . و يا نان را در آب ميوه‌ها خيس كند بخورد .\r\nاگر ديدى كه براى نگهدارى نيروى بدنش نياز به غذاى مقوىتر هست ، گوشت جوجه را با سركه و غوره بپزد و بخورد .\r\nبيمار اگر سبزيهاى سردمزاج و بويژه گشنيز سبز بخورد نفع بيند .\r\n\r\nعلاج تب شبانه و تب روزانه\r\nعلاج اين دو حالت تب همان علاج حالات ديگر تب بلغمى است و هيچ فرقى ندارد .\r\n\r\n","description":"","footnote":"","page_name":" 151 ","page_number":173},
  {"content":"\r\n\r\n\r\nفصل چهل و سوم تب يك اندر چهار نوبتى « 1 »\r\n- كه آن را طيطراطلوس ( ططرطاوس - نسخه . ) نامند\r\nتبى را يك اندر چهار مىناميم كه اكثرا نوبتى است و چهار روز يك بار مىآيد ؛ اما احيانا اتفاق افتد كه تب يك اندر چهار هميشگى و دست‌برندار باشد . يعنى حرارت تب بر دوام است ولى سر نوبت شدت مىيابد .\r\nتب يك اندر چهار از توليد مادهء خلط سودايى كه متعفن شود سرچشمه مىگيرد - كه سابقا اين را دانستى ! اين را هم دانستى كه چنين خلط سودايى آمادهء تعفن چگونه به وجود مىآيد .\r\nشايد ته‌نشين و مادهء رسوبى خون سودا گردد ، شايد خون سوخته باشد و به مادهء سودا تبديل شده باشد و شايد خاكستر خلط - هر خلطى - مادهء سودايى شود . كه ممكن است خاكستر از مادهء خون يا از خلط بلغم يا از خلط صفرا باشد و يا خود مادهء سوداى طبيعى باشد كه بسوزد و خاكستر شود و متعفن گردد و سبب تب شود .\r\nيكى از اطباء گفته است تب يك اندر چهار هرگز از سوداى طبيعى توليد نمىشود ؛ زيرا سوداى طبيعى متعفن نمىشود تا سبب تب گردد ؛ اما نبايد فرمايش اين طبيب را گوش كرد .\r\nبايد بدانى كه هر مادهء رطوبى - در هر جا كه باشد - آمادگى متعفن شدن را دارد و ممكن است در اين آمادگى براى عفونى شدن تفاوتهايى باشد . شايد مادهء رطوبى چنان باشد كه زود متعفن شود و ماده ديگرى كه رطوبى است ديرتر به عفونت بينجامد .\r\nتب يك اندر چهار در اكثر حالات بعد از بيماريها و تبهاى گوناگون پيدا مىشود . بيماريها يا تبها انواعى دارند و سبب هريك از آنها خلطى است كه با نوع خلط بيمارى غيرش فرق دارد كه متعفن مىشود .\r\nهرگاه خلط بيمارى تب يا هر بيمارى ديگرى از عفونت زياد خاكستر شد و اين مادهء خاكستر شده از بدن تخليه نشد ، مادهء سودايى زياد مىشود و اين مادهء سودايى اگر به نوبهء خود متعفن گردد ، تب يك اندر چهار توليد مىشود .\r\nتب يك اندر چهار اكثرا بعد از آسيب‌ديدگى طحال سر بر مىآورد ، و نيز ممكن است از آسيب‌ديدگى اندام ديگرى غير از طحال باشد و ورمى در طحال نباشد .\r\nتب يك اندر چهار اگر بعد از ورم كردن طحال باشد و سبب تب - كه خلط سودايى است - در اثر ورم كردن طحال متعفن شده باشد ، اكثرا به بيمارى استسقا و آب در اندامان جمع شدن و بويژه بيمارى جمع شدن آب در بيضه مىانجامد .\r\nاگر تب يك اندر چهار از نوع بد و ناپسند نباشد ، بيمار را از بيماريهاى ديگر سودايى - كه بدخيم هستند - از قبيل : ماليخوليا و صرع بيمه مىكند و بيمار با حالات تشنجى روبرو نمىشود ؛ زيرا در اين حالت تب يك اندر چهار كه از تبهاى يك اندر چهار بسيار بد نيست ، خلط\r\n\r\n\r\n","description":"","footnote":"\r\n( 1 ) - تب يك اندر چهار : تب ربع را در زبان كردى سى به رو گويند . منظور از اين اسم آن است كه سه روز نيست و روز چهارم هست م .\r\n","page_name":" 152 ","page_number":174},
  {"content":"\r\n\r\nسبب تب ، خشك‌مزاج است و اكثرا خطرى براى بيمار ندارد .\r\nاگر اشتباهاتى در معالجه يا در مراعات حال بيمار رخ ندهد ، تب يك اندر چهار از يك سال تجاوز نمىكند ، بيمار شفا مىيابد . در غير اين صورت ممكن است تب يك اندر چهار تا دوازده سال يا كمتر از دوازده سال دوام يابد و بيمار از آن راه نجاتى نيابد .\r\nتب يك اندر چهار اگر بسيار طولانى شد به بيمارى استسقا مبدل مىشود .\r\nاين را بدان ! كه فصل پاييز در به وجود آوردن تب يك اندر چهار دشمن انسان است .\r\n\r\nنشانيها\r\n- چگونه بدانيم كه تب يك اندر چهار است و حالات ديگر از تب نيست .\r\n- نشانيهايى كه در اين زمينه هستند به قرار زيرند :\r\n1 - بيمار اول مبتلا شدن به نوبت تب كمى احساس سرما مىكند . اين احساس سرماى كم رو به افزايش است و در مرحلهء سوم تب يعنى وقتى حرارت به اوج خود رسيده است ، باز احساس سرما كم مىشود . كه در اينجا به حالت تب بلغمى شبيه است . كه در تب بلغمى نيز وقتى حرارت به اوج خود مىرسد احساس سرماى تب كم مىشود .\r\n2 - در تب يك اندر چهار كه خلط سبب تب غليظ است ، مادهء غليظ دير مشتعل مىشود ؛ امّا همين‌كه حرارت شروع كرد به‌طورى زبانه مىكشد تو گوئى هيمهء خشك را آتش زده‌اند . كه ناگهان گرمايى در بدن به وجود مىآورد كه بايد سرش حساب كرد . حرارتى كه از تب يك اندر چهار به بدن مىرسد هرچند در اندازه بيشتر از آن است كه در نوبت تب بلغمى رخ مىدهد و حرارت آشكاراتر از آن است كه در تب بلغمى احساس مىشود ، امّا آن شدت حرارت تب ناشى از بلغم را در بدن ندارد و سراسر بدن را در بر نمىگيرد ، بلكه حرارت ناشى از تب يك اندر چهار چندش و سنگينى بدن را همراه دارد و سبب همان هست كه گفتيم . خلط سبب تب غليظ است .\r\n3 - در حالت سرمايى كه از تب يك اندر چهار سر مىزند ، بدن احساس درد مىكند ؛ دردى كه گويى استخوانش شكسته شده است . لرزش و تكان ناشى از تب يك اندر چهار به حدى است كه بيمار دندانهايش را برهم مىسايد . اما باز چنان نيست كه در لرزش و تكان بدون ارادهء ناشى از تب بلغمى دندانها را برهم مىسايد و كمتر است .\r\n4 - حالت لرزش و تكان ناشى از تب يك اندر چهار تأثير بر ديد بيمار مىگذارد و در حالت لرزه و تكان ديدش ناتوان مىشود . حالت لرزش و تكان ناشى از تب هنگامى كه خلط به پختگى مىرسد ، از شدتش كم مىشود ؛ زيرا وقتى كه خلط پخته شد ناپسندى و بدى خلط كاهش مىيابد و به همان حالت اندكى درمىآيد كه در ابتداى بيمارى بود .\r\nاز حالات آتى مىتوان دربارهء چگونگى تب ، كه آيا تب يك اندر چهار است يا نه ؟\r\nسرنخهايى به دست آورد :\r\n1 - آيا قبل از ابتلا به اين حالت تب ، بيمار به تبهاى درازمدت و طولانى مبتلا شده است ؟ كه اين\r\n\r\n","description":"","footnote":"","page_name":" 153 ","page_number":175},
  {"content":"\r\n\r\nخود دليلى است بر شناسايى تب يك اندر چهار .\r\n2 - از معاينهء طحال بيمار - اگر ورم كرده و برآمده باشد - مىتوان دانست كه تب يك اندر چهار است .\r\n3 - طحال اگر ورم نكرده امّا درد و آزار دارد و يا بيمار احساس درد و آزارهايى در بدن مىكند ، از دلايل اين تب است .\r\n4 - سيما و رنگ رخسارهء بيمار گزارشگر وجود تب يك اندر چهار است .\r\n5 - روش و عادات بيمار كه قبل از مبتلا شدن چگونه بوده ؟ چه مىكرده ؟ و چه غذايى خورده است و غيره ، مىتواند تب يك اندر چهار را دست‌نشان كند .\r\n\r\nمدت نوبت يك اندر چهار\r\nعادتا مدت طول كشيدن نوبت تب يك اندر چهار بيست و چهار ساعت است .\r\nبسيار رخ مىدهد كه تب يك روز در ميان در فصل تابستان و زمستان تب يك اندر چهار شود .\r\nو بارها رخ داده است كه حالات تبهاى گونه‌گونه و از هم جدا به تبهاى درهم برهم و آميزه باهم تبديل شده و ترتيب و تنظيمى در نوبت آنها نمانده است ؛ زيرا خلطهاى باقى مانده از تبها - كه تخليه نشده‌اند - باهم اختلاف دارند و اگر اين بقاياى خلطها رشد كنند و زياد شوند و بر يك حالت مستقر گردند ، اين حالت ، استقرار تب يك اندر چهار است .\r\nاگر تب يك اندر چهار از مادهء خلط بلغمى سوخته باشد ، نشانيهاى ويژه به خود دارد كه از اين قرارند :\r\n1 - مدت نوبت درازتر از ساير حالات تب است كه از بلغم سوخته نباشد .\r\n2 - اكثرا اين حالت تب بعد از تبهاى هر روزه سرمىزند .\r\n3 - عرق كردن بيمار كندتر از ساير حالات تب يك اندر چهار - كه از بلغم نباشد - صورت مىگيرد .\r\n4 - ادرار بيمار پرمايه‌تر از ساير حالاتى است كه از بلغم نباشند .\r\n5 - رگهاى بيمار كمتر از ساير حالات سفت مىشوند .\r\n6 - اكثرا بعد از تبهاى بلغمى پديد آيد .\r\nاگر تب يك اندر چهار از خلط خون سوخته باشد ، نشانيهاى آتى را دارد :\r\n1 - نشانيهاى سوختگى خون و تبهاى ناشى از خون - كه سابقا بيمار بدان مبتلا بوده است .\r\n2 - به سرخى متمايل بودن و سرخ بودن ادرار\r\n3 - سيما و رنگ رخسار بيمار\r\n4 - عمر بيمار - كه در چه مرحله‌ايست ؟\r\n5 - تب در چه فصلى سر برآورده است ؟\r\n6 - ممكن است مبتلا بودن بيمار به بيماريهاى تب خونى قبل از ابتلا به اين حالت تب ، دليل روشنگرى باشد .\r\n\r\n","description":"","footnote":"","page_name":" 154 ","page_number":176},
  {"content":"\r\n\r\nاگر تب يك اندر چهار سببش مادهء خلط صفرايى سوخته باشد ، اين نشانيها را دارد :\r\n1 - نبض سريع‌تر از ساير حالات تب يك اندر چهار - كه از صفرا نباشد - مىزند .\r\n2 - نوبت تب با نوعى لرزش و چندش شروع مىكند .\r\n3 - احساس سرما گوشت بدن را در بر مىگيرد .\r\n4 - بيمار بسيار تشنه مىشود .\r\n5 - بيمار در نوبت تب عرق زياد مىكند .\r\n6 - در حالت نوبت تبى كه از مادهء صفرايى باشد ، بيمار خشمگين است و احساس التهاب و تشنگى بر او چيره مىشود .\r\n7 - مىتوانى از سيما و رنگ رخسار و عمر بيمار و فصل سال نشانيهايى كسب كنى .\r\n8 - آيا بيمار سابقا به تبهاى صفرايى مبتلا شده است ؟\r\nدر حالت تب يك اندر چهار نبض بيمار به سفتى و سختى متمايل است ؛ كه سببش خشك‌مزاجى خلط است . نبض با حالت تا اندازه‌اى سفتى كه دارد به سوى پايين و درون كشيده مىشود و تو گويى نبض پيرمردان است .\r\nتا خلط بيمارى به حركت درنيامده است ، نبض بر مرام و درست و منظم است ؛ امّا بعد از آنكه خلط به حركت درآمد ، تفاوت بسيار بيش از حد در نبض رخ مىدهد . سبب اين اختلاف آشكار و زياديى غلظت و پرمايگى بسيار خلط است . و وقتى كه نوبت تب سر آمده و هنوز نوبت ديگر شروع نشده است ، تفاوت نبض همچنان باقى است - كه اين تفاوت نبض دليل قاطع بر تب يك اندر چهار است .\r\nبسيار رخ مىدهد كه نبض در حالت باز و گسترش متفاوت است و در حالت ترنجيدن و بسته شدن بسيار سريع مىزند ؛ بر خلاف حالتى كه نبض در تب يك در ميان دارد .\r\nنبض در تب يك اندر چهار از حيث كوچكى و پياپى زدن خوب‌تر از نبض تب‌دار مبتلا به تب ناشى از بلغم است ، و ليكن در كند زدن نبض اين دو حالت برابرند .\r\nدر سرآغاز نوبت تب يك اندر چهار ، كند زدن و تفاوت و اختلاف نبض بيشتر از حالتى است كه در ساير تبهاى ديگر مشاهده مىشود . كه بعد از آن به تدريج درشت و پياپى و به سرعت مىزند .\r\nدر تب يك اندر چهار - كه مادهء به وجودآورندهء تب خلط سردمزاج و غليظ است - تا خلط به حالت پختگى نرسيده باشد ، ادرار بيمار بر يك روال است و در دفعات مختلف دفع ادرار تفاوتى ندارند . تنها در مرحلهء سوم ، يعنى وقتى كه حرارت به اوج رسيده و متوقف شده است ، مقدارى فرق مىكند . اما از آنجا كه مادهء سودايى سوخته و سبب تب ، حاصل چندين خلط است ، چگونگى و رنگ ادرار در اين شرايط فرقهايى باهم دارند .\r\nنشانى از آنكه خلط سبب تب يك اندر چهار رسيده و پخته شده است ، سبكبارى و نرمى حالت لرزش و تكان بيمار است .\r\n\r\n","description":"","footnote":"","page_name":" 155 ","page_number":177},
  {"content":"\r\n\r\n\r\nادرار در تب يك اندر چهار\r\n1 - در اوايل بيمارى رنگ ادرار بيمار سفيد شفاف مايل به سبز و خام و ناپخته است و نشانى هضم شدنى در آن نيست .\r\n2 - بعد از مرحلهء نخستين بيمارى كيفيت ادرار تغيير مىيابد و رنگ به رنگ مىشود ؛ كه علت همان است كه گفتيم . مادهء سودايى سبب تب ، حاصل سوختهء چندين خلط گوناگون است .\r\n3 - در وقتى كه حالت تب مرحلهء چهارم را پشت سر مىگذارد ، يعنى درجهء تب شروع به پايين آمدن مىكند ، ادرار بيمار سياه‌رنگ مىشود .\r\nعرق كردن در تب يك اندر چهار در مقايسه با تبهاى بلغمى زياد است و نسبت به تبهاى غير بلغمى زياد نيست .\r\nدر تب يك اندر چهار ، اگر سبب تب مادهء خلط صفرايى سوخته و سودايى شده نباشد ، تشنگى زياد نيست .\r\n\r\nعلاج تب يك اندر چهار\r\nتشخيص نوع بيمارى و درجات آن مهم‌ترين كار در معالجه مىباشد . قبل از هر چيز بيمار را به دقت معاينه كرده و نشانيها را بررسى كن ! آيا سبب تب مادهء سودايى خونى است ؟ آيا علت سودايى بلغمى است ؟ آيا سودايى صفرا است ؟ يا خود مادهء سودا است كه سوخته و متعفن شده و سبب تب يك اندر چهار گشته است ؟ اگر حالت را صحيح تشخيص دادى ، آنگاه علاج آن حالت را به كار ببر ! كه ما علاج هر حالتى از اين حالات را شرح خواهيم داد . اما روى هم رفته تب يك اندر چهار حالاتى همگانى دارد كه از هر خلطى باشد در اين حالات مشترك است . به قرار زير :\r\nتب در هر حالتى و از هر خلطى كه باشد لرزش و تكان بدون اراده جلودار و پيشاهنگ آن است ، و تو مىتوانى از بررسى حالت لرزش و تكان بيمار چيزهايى به دست آورى . ببين آيا اين حالت از چيرگى خون بر بدن است ؟ و بويژه اگر معلوم شود كه سبب تب از سوداى خونى است ، بيمار را رگ بزن و به اندازهء لازم خون از بدن بيمار بكش ! كه اگر خون چيره بر بدن در اندازه زياد و ناپسند باشد بايد خون زياد بكشى .\r\nاگر نياز به رگ زدن نبود ، و رگ زدى ، از سه جهت زيان به بيمار مىرسد : يكى اينكه بيمار - كه خون را از دست داده - ناتوان مىشود ، دوم چيزى را بيرون آورده‌اى كه ضد مادهء سودايى است و سوم خلطهاى داخل بدن را رو به خارج تحريك كرده‌اى .\r\nدر هر حالتى از حالات تب يك اندر چهار - از هر خلطى كه باشد - بايد نخست به منظور تخفيف دادن اندازهء خلط تا اندازه‌اى پاكسازى و تخليه به عمل آورى ، امّا فقط براى كاهش خلط نه براى پاكسازى و بيرون دادن آن به صورت كامل و واقعى ؛ زيرا پاكسازى كامل از خلط بايد وقتى انجام گيرد كه خلط سبب تب پخته و رسا شده باشد - كه اين بحث را بعدا توضيح مىدهيم .\r\n\r\n","description":"","footnote":"","page_name":" 156 ","page_number":178},
  {"content":"\r\n\r\nبايد اين پاكسازى مقدماتى و كم - كه به منظور تخفيف خلط به عمل مىآيد - مدت يك روز بعد از نوبت تب باشد . و نبايد آنچه را كه بيرون مىريزى در ابتداى كار به شدت عمل كنى ؛ بايد به آرامى و كم‌كم و به تدريج آن را بيرون دهى و در انجام كار از داروهاى سستىبخش استفاده كنى .\r\nاگر حالت بيمار چنين بود كه داروهاى پاك‌ساز تناولى مناسب نبود ، حقنه استعمال كن ! در برگزيدن مايهء حقنه نيز بايد حالت بيمار و حالت بيمارى را مراعات كنى . بايد مايهء حقنه چنان باشد كه فقط شكم را نرم كند نه اينكه به شدت اسهال دهد . تنها وقتى اجازه دارى كه داروى بسيار اسهال‌دهنده و حقنه به كار برى كه بيمارى به مرحلهء پايانى نزديك شده باشد . هرچند برخى از طبيبان در اين باره ريسك مىكنند و تهور به خرج مىدهند و چندين دفعه در ابتداى بيمارى بيمار را به شدت اسهال مىكنند و مادهء سودايى را به كلى و يكباره بيرون مىآورند و بيمار شفا هم مىيابد ، اما تو اين تهور را به خرج مده ! اين اتفاقات هرچند به شفاى بيمار تمام شود ، اما مىتوان گفت از خطا و اشتباهى اتفاقا نتيجهء خوب به دست آمده است .\r\nبايد روز نوبت تب نگذارى بيمار غذا بخورد بايد روزه‌دار باشد . همچنين در روز نوبت نبايد بيمار آب سرد بخورد .\r\nدر روزهاى ديگر كه غير روز نوبت تب است تا سه روز يا چهار روز غذاى بيمار گوشت تيهو باشد . و آنگاه گوشت ديگرى بخورد كه بعد از سه يا چهار روز گوشت جوجه براى بيمار بهتر از گوشت تيهو است .\r\nداروهايى كه براى علاج تب يك اندر چهار در روزهاى غير نوبتى ، يعنى در روزى كه بيمار به نوبت تب گرفتار نيست ؛ عبارت است از :\r\nروزى دوبار گلنگبين در آب گرم و يا به وزن سه درهم گلنگبين در ده درهم اسكنجبين بريزد و روزى دوبار اين مقدار را بخورد . و تو خود مىدانى كه اگر مادهء سودايى از مادهء خلط صفرايى سوخته به وجود آمده باشد ، بايد در پاكسازى خلط داروهايى از قبيل : هليله‌اى و بنفشه به بيمار بدهى . و اگر مادهء به وجود آورندهء تب سودايى ناشى از خلط بلغم سوخته باشد ، بايد در اوايل براى پاكسازى خلط دارويى را به كار برى كه تا اندازه‌اى نيروى دارويى تربد در آن وارد باشد .\r\nاگر مادهء توليدكنندهء تب خود سودايى باشد ، بايد در اوايل عمل پاكسازى در رژيم دارويى داروهايى از قبيل : بسپايك ، سس صغير و امثال آن وارد باشد . و مىدانى كه آب پنير بهترين باربرى است كه داروهاى نام برده را در هر حالتى از حالات اين بيمارى بر دوش خود سوار مىكند و به منزل مىرساند . حتى ممكن است آب پنير تنهاى تنها و بدون هيچ داروى ديگرى كار علاج را به خوبى به عهده گيرد . بويژه اگر حرارت بدن بسيار چيرگى يابد ، آب پنير بسيار فايده‌بخش است . همچنين اگر گلنگبين بر آتش بپزد و بپالايند و آبش را به قصد علاج بخورند كار آب پنير را مىكند . بويژه اگر معدهء بيمار ناتوان باشد . يا خلط سردمزاج غلبه داشته باشد ، اين آب پاليده از گلنگبين بر آتش پخته بسيار مفيد فايده است .\r\n\r\n","description":"","footnote":"","page_name":" 157 ","page_number":179},
  {"content":"\r\n\r\n\r\nقى دادن بيمار\r\nقى كردن بيمار نيز از علاجهاى مهم است . بيمار قبل و بعد از غذا قى كند . امّا قى كردن بعد از غذا بهتر از قى كردن قبل از غذاست .\r\nروزى كه نوبت تب يك اندر چهار است اگر بيمار قبل از تب گرفتن قى كند بسيار خوب است .\r\nاگر تب يك اندر چهار ناشى از سوداى بلغمى است ، قى كردن بسيار خوب علاجى است . نه اينكه در نخستين مرحلهء تب بلكه در هر وقتى قى كند خوب و به نفع بيمار است .\r\n\r\nاسهال دادن بيمار\r\nتا بيمارى در مراحل اول باشد ، در مرحله‌اى كه سرآغاز پخته شدن ماده است و تا مرحله‌اى كه مادهء خلط كاملا به پختگى رسيده است ، نبايد در شدت اسهال دادن بيمار كوشش كنى .\r\nدارويى كه براى اسهال دادن مىدهى بايد بسيار گرمىبخش باشد . امّا نبايد بسيار خشكاننده باشد . بايد در حين پاكسازى ، بيمار غذا نخورد . نبايد داروى اسهالى چنان باشد كه نيروى بدنى بيمار از اثر اسهال زياد كاهش يابد . و نبايد غذائى را كه در اوايل براى بيمار در نظر مىگيرى چندان كم‌مايه باشد كه بيمار از اثر آن ناتوان شود و نيروى بدنى را تا مدتى از دست بدهد .\r\nاين را نيز بدان ! كه اگر تب يك اندر چهار در تابستان يا در زمستان شروع كرد ، بايد نخست آبجو همراه اسكنجبين به بيمار بدهى بخورد تا راه براى نوبت‌هاى تب باز باشد ، بيايند و به سرعت دست‌بردار شوند . اين علاج آبجو با اسكنجبين را وقتى سفارش كن كه مدت سه ساعت يا چهار ساعت از نوبت اول گذشته باشد .\r\nاگر تب يك اندر چهار در فصل زمستان رخ داد ، بايد به مراعات بيمار بپردازى اما نبايد قرصهاى دارويى را تجويز كنى كه بخورد .\r\nاين را نيز بدان ! كه چيزهاى خوردنى هرچند سردمزاج و تر و زودهضم و خوب كيموس باشند ، در اين بيمارى با بيمار سازگارترند . اين نوع از خوراكيها چند فايده دارند :\r\n1 - بر ضد حرارت تب هستند .\r\n2 - ضد يكى از حالات خلط سودايى هستند كه همانا خشك‌مزاجى است .\r\nدر صورتى كه از سفارش اين خوراكيها بيم آن را نداشتى كه پختگى مادهء خلط را به تأخير اندازى ، بيمار هرچند از اين خوراكيها را بخورد نفع بيند ، به عبارت ديگر آن‌قدر اجازه بده بيمار بخورد كه زيانى براى پخته شدن ماده در بر نداشته باشد و مگذار زياد از حد بخورد . و يا خوراكيهاى ذكر شده را با چيزى مخلوط و همراه كن كه سردىبخشى آنها را به حالت اعتدال درآورد و از رطوبت بخشيدن آنها نكاهد . كه مثلا چيزهاى گرم‌مزاج ميانگين در گرم‌مزاجى را همراه اين خوردنيها بخورند .\r\nبايد بيمار از هر چيز خوردنى سرد خشك دور باشد .\r\nچيزهاى خوردنى سرد و ترمزاج ، كه در بيمارى تب يك اندر چهار با حالت بيمار سازگارند\r\n\r\n","description":"","footnote":"","page_name":" 158 ","page_number":180},
  {"content":"\r\n\r\nعبارتند از : كاسنى ، كاهو ، خربزه و شفتالو .\r\nدر بعضى حالات بيمارى ممكن است به بخشى از اينها نياز نباشد و بخشى خوب باشند .\r\nمثلا اگر به شدت سردى بخشيدن را مصلحت نديدى كاهو نخورد ، كاهو بسيار سردىبخش است ؛ درحالىكه اين اندازه سردىبخشى در خربزه نيست .\r\nاگر ديدى كه ادرار زياد بيمار ممكن است خون را غليظ و پرمايه‌تر از حد لازم گرداند ، خربزهء شيرين نخورد ؛ زيرا خربزه بسيار ادرارآور است .\r\nاگر بيم آن بود كه ممكن است خوراكى موادى را به وجود آورد كه آمادگى آميختن با خلط عفونى دارند ، شفتالو نخورد .\r\nغذاهاى ديگر اگر به اعتدال گرم‌مزاج و بسيار رطوبت‌زا باشند بسيار بهره رسانند . بويژه اگر بخواهى كه حرارت تب را پايين آورى و از شدتى كه دارد به حال ميانگين درآيد . البته اين نوع غذاهاى گرم‌مزاج به اعتدال و بسيار رطوبت‌بخش وقتى بسيار مفيدند كه نمىخواهى وسيلهء چيزهاى سرد و رطوبى خلط را به پختگى برسانى . مثلا انجير با كاسنى را به بيمار بدهى خوب است .\r\nاگر بيم آن نبود كه حرارت ناشى از تب به هيجان آيد ، در اوايل بيمارى غذاهايى به بيمار توصيه كن بخورد كه شورمزگى ، تندمزگى و نيروى پاره كردن خلط را داشته باشند ؛ كه زيانى ندارند و مانعى نيست . اما در اواخر بيمارى حتما بايد بيمار را به خوردن آنها وادارى .\r\nقرصهاى خاراگوش از اول تا آخر بيمارى مفيدند .\r\nاگر بيمار تب يك اندر چهار هر روز قبل از غذا در آب گرم صاف و شيرين بنشيند نفع بيند .\r\nبيمار به حمام برود ، اما بايد حمام طورى باشد كه بدن را رطوبت بخشد و عرق نكند و گرماى بدن را برنينگيزد .\r\nاستراحت و آرامش براى بيماران تب يك اندر چهار خوب و بلكه لازم است . بايد بيمار تب يك اندر چهار از ورزش ، حركات بدنى زياد و از واكنشهاى ناپسند روانى دور باشد .\r\nكليه حالات بيمارى تب يك اندر چهار - از هر خلطى كه باشند - به چيزهاى رطوبت‌بخش نياز دارد . چيزى كه به جنس خلط بستگى دارد ، اين است كه آيا در فلان حالت تا چه اندازه گرمىبخش يا سردىبخش مىخواهد ؟ در كدام حالت نياز به چيزهاى خشكانندهء چنان دارد كه داراى نيروى پاره‌كنندهء خلط و زدايندگى باشند ؟ در كدام حالت به پاكسازى اسهالى نياز هست كه براى خشكاندن نباشد ؟\r\nبايد از حال معدهء بيمار مبتلا به تب يك اندر چهار غافل نباشى ، ضماد نيروبخش معده را بر معدهء بيمار بگذار ! داروى گذاشتنى ( ضماد ) برحسب تشخيص حال بيمار ، يا بسيار گرم و گرمىبخش باشد و يا لطيف و نرم .\r\nاز مراعات كبد و طحال بيمار غافل مشو ! كوشش كن كه سخت و ورمى نشوند .\r\nبراى تخليه خلط از راه دهان - كه با قى كردن صورت مىگيرد - آب ترب و بزر ترب مخلوط با اسكنجبين استعمال كن ! و يا قبل از قى دادن بيمار ، سلق ، ماهى نمك سود ، خردل و\r\n\r\n","description":"","footnote":"","page_name":" 159 ","page_number":181},
  {"content":"\r\n\r\nامثال آنها را به بيمار بده بخورد ؛ كه اگر بعد از اين خوراكها آب زياد بنوشد و بعد از آن اسكنجبين بخورد قى مىكند و خلط سبب بيمارى را به بيرون پرت مىنمايد .\r\nاگر بيمار در روز نوبت تب داروهاى قىآور را بخورد و قى كند ، از عوارض و زيانهاى ناشى از حرارت تب ، لرزش و تكان و سرماى تب بيمه مىشود . بيمار سير و عسل بخورد و اسكنجبين عسلى بر آن بنوشد ؛ آنگاه سير شكم غذا بخورد و معده را پر از غذا كند . بعد از آن آب گرم بنوشد و قى كند . و هرگاه نوبت تب رخت بربست ، در وعدهء شام كمى غذا بخورد و فرداى آن روز به حمام برود و آبتنى كند . اگر اين غذاهاى قىآور و معده پركن را قبل از سر وقت نوبت تب به مدت پنج ساعت بخورد كه حتى اگر قى نكند باز به نفع او تمام مىشود .\r\nقبل از فرارسيدن نوبت تب ، هر خلطى كه سبب تب شده است از قى كردن بيمار سبك مىشود و كاهش مىيابد و از تأثيرش بسيار مىكاهد ؛ يا نوبت دست برمىدارد و يا دست كم سبك و كم‌آزار مىشود .\r\nاگر بيمار تب يك اندر چهار در روز نوبت تب روزه‌دار باشد و مانعى در روزه گرفتنش نباشد ، تا نوبت تب دست‌بردار مىشود چيزى نخورد و روز دوم به حمام برود ، بسيار بهره بيند .\r\nاگر خلط سبب تب به حالت پختگى رسيده بود ، بنا به دستورى كه گفتيم به حمام برود . و اگر خلط كال و نارسيده بود ، تنها آب گرم بر خود بپاشد و همان قدر باشد كه از آن آسايد و رطوبت به بدن مىبخشد ؛ و كار را به حدى نرساند كه خلط سبب تب را بشوراند و برانگيزد .\r\nسپس در روز سوم براى بيرون دادن و تخليه كردن چيزهاى ريختنى - كه از خوراك پيدا شده‌اند - و براى پاكسازى اندازه خلطى كه از حمام كردن تحليل رفته است قى كند خوب است .\r\nهمچنين اگر در روز نوبت تب قى كند باز مفيد است .\r\nاگر سبب تب خلط ، سوداى خونى باشد رگ زدن لازم است . و اگر رگ زدى شاهرگ دست بيمار را بزن ! بعد از خون كشيدن لازم ، بيمار را به نرمى و بدون شدت اسهال ده ! داروى اسهالى از آنهايى باشد كه خون را تصفيه و خلط بد را تخليه مىكنند . مثلا : كنگر خر ( چرخه ) ، باد آورد ، بسپايك ، شاهتره ، هليلهء كابلى . در داروى پاكسازى وارد باشند .\r\nاين حالت از بيمارى كه ناشى از خلط سوداى خونى است زود معالجه مىشود .\r\nاگر سبب تب يك اندر چهار خلط سوداى صفرايى باشد ، دستور علاج اين است كه بايد منتهى درجهء سردى بخشيدن و رطوبت به بدن دادن بيمار را در نظر داشته باشى . دارو و غذا بايد بسيار سردىآور و رطوبت‌بخش باشند . بيمار در آب ولرم بنشيند و با آب ولرم آبتنى كند .\r\nوقتى در اوايل بيمارى مىخواهى داروى ملين به بيمار بدهى ، از داروهاى بنفشه ، آب پنير كه تأثير بسپايك در آن باشد ، اسكنجبين مخلوط با سس صغير ، شربت گل و آب لبلاب و خيار چنبر دارويى استفاده كن !\r\nممكن است بتوان بعد از بيست روز بيمار را كاملا اسهال داد ؛ منظورم بيمارى است كه تب يك اندر چهارش ناشى از خلط سودايى باشد ، كه سابقا خلط صفرايى بوده و سوخته و به مادهء سودايى تبديل شده است ، كه در بيست روز و اندى نشان از پخته شدن مادهء خلط سبب تب\r\n\r\n","description":"","footnote":"","page_name":" 160 ","page_number":182},
  {"content":"\r\n\r\nظاهر مىشود . در اين حالت بايد مقدمتا كوشش كنى كه به تدريج خلط را نرم سازى و پاره‌پاره كنى و بعد از آن داروى اسهال به بيمار بدهى .\r\nاگر ديدى كه خلل در كار معدهء بيمار هست روغنهاى مناسب حال او را بر معده‌اش بمال كه معده را روبراه كنى . به علاوه داروهاى پاشيدنى براى اصلاح معده استعمال كن ! اما چنين داروهاى پاشيدنى در اين حالت نبايد از دارويى كه در آن نيروى تأثيربخش بابونه ، برگ خاراگوش ، شاه افسر و امثال آن است تجاوز كند .\r\nترك غذا كردن و روزه گرفتن به نفع بيمار نيست و حتى در روز نوبت تب هم غذا نخوردن گاه‌گاهى به نفع بيمار نيست . در روز نوبت غذا بخورند امّا غذاى كم‌مايه و كم در اندازه .\r\nداروهاى قىآور براى بيماران اين حالت از تب عبارت است از : آب‌پز هليله ، سس صغير ، گياه سنا و بنفشه در اسكنجبين بپزد ، و ناشتا صمغ انگدان تناول كند بويژه در روز نوبت تب .\r\nبيمار را قى دهى خوب است حتى اگر از قى دلش بهم آيد باز او را قى ده !\r\nاگر تب يك اندر چهار سببش مادهء سوداى بلغمى است ، هم از آغاز بيمارى گلنگبين عسلى همراه آب كرفس و آب رازيانه و امثال آنها را تجويز كن كه بيمار بخورد .\r\nاگر نياز به داروى ملين بود كه شكم بيمار نرم باشد ، ابتدا داروى ملين را با داروهاى اسهال‌دهندهء بلغم به بيمار بده ! كه اگر در نخستين مرحله از داروهاى تربد و بسپايك استفاده كنى خوب است . بعدا به تدريج دارو را با چيزى از قارچ چمنى مخلوط كن !\r\nبيمار را وسيلهء اسكنجبين عسلى همراه بزرها و امثال آنها قى ده ، تا وقتى كه مىبينى خلط دارد پخته مىشود . داروهايى بر معده بگذار و ببند كه بسيار قوى باشند . حتى از خرما و انجير و امثال آنها استفاده كن ! روغنهاى گرم‌مزاج كه به گرم‌مزاجى روغن كوشنه باشند بر بدن بيمار بمال !\r\nاگر براى قى دادن بيمار به داروى اثربخش‌تر از آنچه ذكر شد نياز داشتى و بيم آن نبود كه بيمار از اثر دارو ناتوان مىشود ، خربق سفيد با ترب ، يا خربق تنها و بدون ترب به بيمار بده كه قى كند .\r\nاگر سبب تب يك اندر چهار خود مادهء خالص سودايى باشد ، مانند اينكه در تفالهء خون موجود باشد ، بايد در اوايل بيمارى داروهاى اسهالى كه سازگار با حالت بيمار و بيمارى است و به نفع بيمار است تجويز كنى . در اين مرحلهء اوّل آب لبلاب و پانيد ، گلنگبين عسلى و گلنگبين شكرى بخورند . و بعد از آن وسيلهء داروهايى از قبيل : آب‌پز هليلهء زرد ، آب‌پز هليلهء سياه ، شاهتره و مويز بيمار را پاكسازى كن !\r\nهرگاه تشخيص دادى كه خلط سبب تب رسا و پخته شده است وقت رگ زدن رسيده و بسيار مفيد است . شاهرگ دست بيمار را بزن و خون لازم را بكش !\r\nبعد از غذا بايد بيمار را قى دهى . قى دادن شديد يا سبك بسته به وقت و نياز است ، كه خودت اين را تعيين مىكنى . بيمار بايد به قى كردن عادت كند ؛ قى كردن در اين بيمارى مادر ساير معالجات است .\r\n\r\n","description":"","footnote":"","page_name":" 161 ","page_number":183},
  {"content":"\r\n\r\nبيمار را وسيلهء داروهاى اسهالى و وسيلهء داروهاى مايهء حقنه پاكسازى كن ! داروهاى پاكسازى كه در اين حالت تب خوب و مفيدند عبارتند از : سس صغير ، بسپايك ، قارچ چمنى ، اسطوقدوس ، سنگ ارمنى شسته ، لاجورد شسته ، سنگ ارمنى نشسته ، لاجورد نشسته ، افشرهء برگ قنطافلون ( فيطاقلون - نسخه . ) با شربت عسل ، و شايد به خربق سياه نيز نياز باشد .\r\nدر حالت تب ناشى از سوداى صفرايى ممكن است پاكسازى لازم وسيلهء گياه سنا و شاهتره با سس صغير كار را انجام دهد .\r\nبيمار را وسيلهء اسكنجبين به قى كردن وادار ! بعدا داروى ادرارآور بخورد . بعد از پاكسازى لازم اگر بيمار سبب تبش بلغم سودايى يا سودايى خالص است ، از داروهاى معجون ميترادات ، داروى صمغ انگدان و گوگرد و فلفل تنها با آب نفع بيند .\r\nداروى خردلى را در اوايل بيمارى و هر سه روز يك بار بخورند . برخى گفته‌اند بايد فاصلهء روزهاى خردلى خوردن از سه روز بيشتر باشد .\r\nبه علاوه گوارش فلفلى و امثال آن نيز در علاج اين حالت از بيمارى مفيدند . اما مواظب باش هيچيك از اين داروها را قبل از پخته شدن مادهء خلط سبب تب به بيمار مده !\r\nاگر در اوايل بيمارى كه هنوز خلط به حالت پختگى نرسيده است ترياق به بيمار خوراندى ، تب يك اندر چهار ديگرى را بر تب يك اندر چهار سابقش سوار مىكنى ، و ممكن است بيماريهاى ديگر نيز سر برآورند . بويژه اگر زمستان اين كار را بكنى كار دست بيمار مىدهى .\r\nدر مراحل پايانى بيمارى اگر ديدى كه رگ زدن و خون كشيدن لازم است رگ بزن !\r\nحكيم دانشمند ، جالينوس مىفرمايد : « من بسيارى از بيماران تب يك اندر چهار را معالجه كرده‌ام و شفا داده‌ام و دستور معالجه‌ام چنين بوده است : بعد از پخته شدن مادهء خلط سبب تب داروى اسهالى داده‌ام ، بعد از پاكسازى افشرهء خاراگوش سفارش كرده‌ام كه تناول كنند و بعد از آن ترياق تجويز كرده‌ام ، كه تناول كرده‌اند و خوب شده‌اند . » و من مىگويم : صمغ انگدان تنها و فلفل بدون هيچ داروى ديگرى در علاج اين حالت بسيار مفيدند . مشروط بر اينكه پختگى خلط سبب بيمارى آشكار باشد و به نهايت درجهء پختگى رسيده باشد .\r\nغذاهاى از قبيل : ماهيابه ، شير ، كبر در سركه پروريده ، خردل ، آبكامه و هرچه كه زياد نرمىبخش باشد در چنين حالتى از بيمارى مفيدند .\r\nاگر بعد از چهل روز از سرآغاز بيمارى هر روز صبح و شب بيمار به اندازهء يك عدد از ثمر كنار ( شبيه زالزالك زرد و درشت ) و داروى صمغ انگدان بخورد ، به شرطى كه تب بسيار شديد نباشد و مادهء توليد سوداى ناشى از خلط صفرا باشد ، بيمار زياد بهره مىبيند .\r\nدر اثناى بيمارى و وقتى كه درجات تب پايين مىآيد . قرص تركيبى زير بسيار خوب است .\r\n\r\nنسخه :\r\nافشرهء مشكانيه و زعفران از هريك به وزن سه درهم ، زنگى دارو ، لاك ، زراوند و تباشير از هريك\r\n\r\n","description":"","footnote":"","page_name":" 162 ","page_number":184},
  {"content":"\r\n\r\nبه وزن پنج درهم ، بزر ترشك ، بزر پنيرك ، گل محمدى ، سنبل ، بزر كشوث ، رازيانهء شامى ، بزر كرفس ، بيخ كبر ، ثمر درخت بان و بزر رازيانه از هريك به وزن چهار درهم . همهء اين داروها را درهم مخلوط كن و با آب كرفس درهم بسرش و قرصهايى از آن بساز ! بيمار اين قرصها را با آب رازيانه و آب كاسنى و آب كشوث بخورد .\r\nداروى تركيبى ديگرى هست كه اگر مادهء خلط پخته شده باشد و بيمار از اين دارو تناول كند چندين منفعت دارد .\r\n\r\nنسخه :\r\nمر به وزن بيست و هفت درهم ، سنبل به وزن سيزده درهم ، كرفس كوهى به وزن پانزده درهم ، رازيانهء شامى به وزن ده درهم ، عاقرقرحا ، كوشنه و شكوفهء گورگياه از هريك پنج درهم . همه را باهم در شراب كهنه يا در عسل زنجبيل بسرشند و بيمار به اندازهء يك عدد گردو از آن بخورد .\r\nهمين دارو براى كسانى كه تازه از بيمارى شفا يافته‌اند نيز بسيار مفيد است .\r\nداروى تركيبى ديگرى هست كه در حالت حرارت زياد تب ، كه بيمار بسيار رنج مىبرد به دادش مىرسد ، و براى نرم كردن مادهء خلط سبب تب نيز بسيار خوب است . تركيب دارو به قرار زير است .\r\n\r\nنسخه :\r\nبزربنگ ، يا مهر گياه به وزن يك قيراط ، صمغ انگدان به اندازهء سه عدد باقلى ( يك درهم و نيم ) .\r\nباهم مخلوط شوند و بيمار بخورد .\r\n\r\nنسخهء ديگر :\r\nپونهء كاشتنى ( باغى ) به وزن چهار مثقال ، بزر گزنه به وزن بيست مثقال ، افيون يك مثقال . همه را درهم بسرشند و حبهاى كوچك از آن سازند . مقدار تناولى وزن يك درهم است .\r\nاز وقتى كه نشانى از پختگى خلط سبب تب آشكار مىشود ، تا پايان بيمارى داروى زير را تناول كنند خوب است .\r\n\r\nنسخه :\r\nمويز غسانى يا مويز هراتى ، سير صحرايى و آس سبز از هريك يك جزء متساوى . در آب خيس شوند و بعدا بر آتش نهند تا خوب مىپزند . مخلوط را بپالايند و بيمار هفت مثقال از آن تناول كند .\r\nداروى تركيبى ديگرى هست كه در علاج اين بيمارى خوب و مفيد است ، با تركيب زير :\r\n\r\n","description":"","footnote":"","page_name":" 163 ","page_number":185},
  {"content":"\r\n\r\n\r\nنسخه :\r\nبزر كرفس ، رازيانهء شامى و كراويا ( شاه زيره ) از هريك به وزن پنج درهم ، مرزهء كوهى و مشكانيه از هريك به وزن هفت درهم ، نانخواه ( ننه حوا ) به وزن چهار درهم ، كنگر خر ( چرخه ) به وزن سه درهم ، مويز به وزن ده درهم . همه را در دويست و هفتاد مثقال آب بريز و بر آتش بگذار بجوشد تا يك سوم آب مىماند ؛ بيمار از آن تناول كند .\r\n\r\nنسخهء خوب ديگر :\r\nننه حوا ، سنبل و پونه از هريك به وزن ده درهم ، كراويا ( شاه زيره ) و رازيانهء شامى از هريك به وزن هفت درهم ، صمغ انگدان به وزن پنج درهم ، زنجبيل به وزن چهار درهم ، دارچين ختايى به وزن سه درهم ، همه را در عسل بسرشند و هربار به وزن يك درهم از آن را با آب كرفس و آب رازيانه بخورند .\r\n\r\nنسخهء ديگر :\r\nافشرهء مشكانيه به وزن ده درهم ، زنگى دارو ، تباشير ، رازيانه ، سنبل زعفران از هريك به وزن پنج درهم ، لاك و راوند از هريك به وزن چهار درهم ، بزر خرفه و بزر خيار چنبر خوردنى از هر يك به وزن شش درهم . همه را درهم ريزند و با آب كرفس بسرشند و قرص سازند و قرص را با اسكنجبين بخورند .\r\nبراى بيمارى كه سبب تبش سوداى بلغمى است داروى تركيبى زير خوب است .\r\n\r\nنسخه :\r\nمر به وزن پنج درهم و دو سوم درهم ، زعفران و كرفس كوهى از هريك به وزن پنج درهم ، سنبل به وزن چهار درهم و نيم ، گند بيدستر به وزن سه درهم ، رازيانهء شامى به وزن سه درهم و نيم ، بزر كرفس و كراويا ( شاه زيره ) از هريك به وزن چهار درهم ، هل ، پوست دارچين ختايى و استرك از هريك به وزن دو درهم و يك سوم درهم ، كاشم و ادرومون ( اذرمون - نسخه . ) سرشته از هريك به وزن يك درهم و دو سوم درهم . همه را درهم مخلوط كنند و بيمار از آن تناول كند .\r\nاگر لرزش و تكان بىاراده در حالت تب بسيار شديد بود ، به وسيلهء آب ولرم و اسكنجبين قى كنند نفع بينند .\r\nاگر از آب ولرم و اسكنجبين بيمار قى نكرد ، داروى قىآور را تقويت كن و هرآنچه را كه سابقا در اين زمينه گفته‌ايم به كار گير !\r\nدرمنه و بابونه و امثال آنها را در آب ريزند و بر آتش بجوشد و بيمار اطراف خود را و آب را بپوشاند و از بخار آب استفاده كند بهره بيند .\r\nاينك چندين داروى اسهالى كه بعد از پخته شدن خلط سبب بيمارى مورد نيازند .\r\n\r\n","description":"","footnote":"","page_name":" 164 ","page_number":186},
  {"content":"\r\n\r\n\r\nنسخه :\r\nهليلهء كابلى شش درهم ، سس صغير و خاراگوش از هريك پنج درهم ، هليلهء زرد ، افشرهء مشكانيه و آمله از هريك چهار درهم ، بزر كرفس ، رازيانهء شامى و بزر رازيانه از هريك دو درهم . همه را با هم بپزند اسهالى نرم مىدهد .\r\n\r\nنسخهء ديگر :\r\nكشمش به وزن ده درهم ، هليلهء كابلى و سس صغير از هريك به وزن هشت درهم ، شاهتره به وزن هفت درهم ، كنگر خر ( چرخه ) و لوفاى ستبر به وزن شش درهم ، مشكانيه و بيخ گورگياه از هر يك به وزن پنج درهم . همهء اين داروها را در چهارصد و پنجاه مثقال آب بريز بر آتش بگذار بجوشد تا فقط نود مثقال مىماند . بيمار از آن تناول كند .\r\nحب تركيبى زير آزمون شده و بسيار خوب است . بيمار هر پنج روز يك بار اين حب را تناول كند .\r\n\r\nنسخه :\r\nسس صغير و تربد از هريك به وزن ده درهم ، كراويا ( شاه زيره ) و رازيانهء شامى ، از هريك به وزن هفت درهم ، ننه حوا به وزن هشت درهم ، بزر كرفس و رازيانه هريك به وزن سه درهم ، بسپايك به وزن شش درهم ، قارچ چمنى سفيد به وزن هشت درهم ، نمك هندى به وزن پنج درهم ، معجون تلخ مسهل ( ايارج فيقرا ) به وزن يازده درهم . همه را درهم مخلوط كنند و با آب نعناع بسرشند و حب از آن سازند . مقدار تناولى به وزن يك درهم و نيم است .\r\nاگر سبب تب مادهء خلط سودايى بلغمى باشد حب تركيبى زير بسيار خوب است :\r\n\r\nنسخه :\r\nسس صغير ، ننه حوا و قارچ چمنى از هريك به وزن هشت درهم ، بزر كرفس ، رازيانهء شامى و بزر رازيانه از هريك به وزن سه درهم . نمك نفطى به وزن پنج درهم ، ايارج ( معجون تلخ مسهل ) و تربد هريك به وزن ده درهم . مقدار تناولى از اين حب به وزن دو درهم و نيم است .\r\nاگر بيمارى تب يك اندر چهار با درد طحال همراه است ، داروى تركيبى زير خوب است كه به نرمى اسهال مىدهد .\r\n\r\nنسخه :\r\nزنگى دارو به وزن پانزده درهم ، قارچ چمنى به وزن دوازده درهم ، هليلهء سياه و ايارج ( معجون تلخ ) از هريك به وزن ده درهم ، هليلهء كابلى و خاراگوش هريك به وزن هشت درهم ، كنگر خر ( چرخه ) ، باد آورد ، ماشدارو و افشرهء مشكانيه هريك به وزن هفت درهم ، ثمر گز و بيخ كبر هر يك به وزن پنج درهم ، بزر كرفس ، رازيانهء شامى و بزر رازيانه هريك به وزن سه درهم . همه را\r\n\r\n","description":"","footnote":"","page_name":" 165 ","page_number":187},
  {"content":"\r\n\r\nدرهم بسرشند و حب سازند يا حب نسازند و از آن تناول كنند .\r\n\r\nغذاى بيماران تب يك اندر چهار\r\nبهتر آن است كه از هفتهء اول ابتلا به بيمارى تا سه هفته غذا تا اندازه‌اى لطيف باشد ، اما نه آن‌قدر كم‌مايه كه نيروى بدن را كاهش دهد . رژيم غذايى سه هفتهء اول كه بايد لطيف باشد ، مثلا :\r\nاگر گوشت و چربى نخورند در كاهش دادن مادهء خلط سبب تب تأثير دارد و درد و آزار تب را سبك و مدت بيمارى را كوتاه مىكند .\r\nبعد از سه هفته بايد غذا نيروبخش باشد ؛ از قبيل : ماهى رضراضى ، تخم مرغ نيم‌بند ، گوشت جوجه ، گوشت تيهو .\r\nاگر بر اين رژيم غذايى نيروبخش مدت سه هفته گذشت و بيمارى دست‌بردار نشد ، بايد غذا نيروبخش‌تر باشد . از قبيل : گوشت مرغ خانگى ، گوشت بره ، گوشت بزغاله ، گوشت پرنده‌هاى سبك گوشت زودهضم ، مانند : تذرو ، درّاج ، ماهى خوب نه بسيار بزرگ است .\r\nاين را نيز بدان ! كه در تغذيهء بيمار مبتلا به تب يك اندر چهار بايد چندين جهت را در نظر داشته باشى كه از اين قرارند :\r\n1 - غذا بادزا نبوده و بلكه بادپراكن باشد و بادى را كه مادهء سودايى توليد مىكند تحليل ببرد .\r\n2 - غذا غليظ نباشد ، غذايى باشد كه مادهء غليظ را نرم گرداند .\r\n3 - غذا يبوست‌آور نباشد ، بلكه سبب نرمش شكم شود .\r\n4 - غذايى باشد كه خون پسنديده از آن توليد شود ؛ كه اكثرا غذاهاى داراى حرارت و رطوبت ، خون پسنديده توليد مىكنند .\r\n5 - و تو ياد گرفتى كه كى بايد غذا به بيمار بدهى ، در چه ساعاتى بايد غذا بخورند . در هر حال بهتر آن است كه وقت نوبت تب گرسنه باشند ، كه طبيعت به چيزى غير از مادهء بيمارى مشغول نباشد تا بتواند ماده را دفع كند . شراب صاف و كم‌مايه براى اين بيماران مفيد است .\r\n\r\nعلاج تب يك اندر چهار هميشگى\r\nاين حالت از بيمارى كه تب يك اندر چهار است و حرارت بيمار را ول نمىكند و در هر چهار روز كه روز نوبت است حرارت بسيار شدت مىيابد ، از حيث جنس و نوع بيمارى همان حالت تب يك اندر چهار را دارد كه بحثش گذشت . و علاجش با علاج تب يك اندر چهار عادى - كه ذكر كرديم - فرق بسيار كمى دارد . اين فرق و تفاوتها به قرار زير است :\r\n1 - گرمىبخشها و سردىبخشها در علاج اين حالت دست‌برندار بيشتر بايد به حالت ميانگين متمايل باشند ؛ زيرا حرارت بيمار را ول نمىكند . پس بايد غذاهايى مانند : اسكنجبين ، گلنگبين ، اسكنجبين بزرها ، آب ريشه‌هاى در مزاج معتدل و افشره‌هاى مناسب حال را با عسل بخورند .\r\n2 - در اين حالت بيمارى كه تب يك اندر چهار هميشه بر بيمار چيره است ، مادهء خلط سبب\r\n\r\n","description":"","footnote":"","page_name":" 166 ","page_number":188},
  {"content":"\r\n\r\nبيمارى در رگهاى بدن خزيده است . ازاين‌رو رگ زدن و خون از بيمار كشيدن لازم‌تر از حالت سابق الذكر است . هم ازاين‌رو است كه ضرورت خوردن انواع گوشت سبك در اين حالت كمتر از حالت پيشين است .\r\n\r\nفصل چهل و چهارم تبهاى نوبتى ديگر\r\nتاكنون چندين حالت تب از قبيل يك‌اندر ميان ، شبانه ، روزانه ، هر روزه يك‌اندر چهار و غيره را بيان كرده‌ايم . حالات ديگرى از تب نوبه هستند كه عبارتند از : تب پنج در ميان ، شش در ميان ، هفت در ميان و غيره ، كه اين حالات تب نوبت از هم دور در زبان يونانى نامش ميخاطوس است و برخى از اطباء نام عربى آن را دوّاره ( چرخنده ) گويند .\r\nاين تبها همه هم‌جنس تب يك اندر چهار هستند ؛ ليكن مادهء خلط به وجودآورندهء تب غليظ و پرمايه‌تر و در اندازه كمتر از آن است كه سبب توليد تب يك اندر چهار مىشود . و اكثر اين نوبتها از مادهء خلط سودايى بلغمى پديد مىآيند .\r\nتب شش اندر ميان و تب هفت اندر ميان بنا به فرمودهء بقراط هستند و پيدا مىشوند .\r\nجالينوس مىفرمايد : در طول عمرم تب شش اندر و هفت اندر و بيشتر اندر را نديده‌ام . حتى تب پنج در ميان را به‌طور آشكار و شديد مشاهده نكرده‌ام . تب پنج در ميان حالتى از احساس حرارت است و ناپيداست .\r\nهم ايشان ( جالينوس ) فرمايند : « شايد تب‌هايى را كه شش در ميان و هفت در ميان مىدانند ، مستقيما حالت تب نباشند . يا ممكن است حالت تبى از تبهاى شناخته شده در ميان باشد كه نوع معالجه و مراعات بيمار در علاج آن ، سبب حالتى از تب جانبى شده باشد و چون بر همين روش معالجه پافشارى و پايدارى كرده‌اند اين نوع از تبهاى ششى و هفتى و غيره به وجود آمده است ؛ كه اگر تب را به حال خود مىگذاشتند و برحسب اصول صحيح آن را از بين مىبردند ، اين ششيها و غيره پديد نمىآمدند . سبب اين نوع از تبها و نوبت آنها ريزش خلط سبب تب نيست كه هرباره به درون ريزد و تب را برگرداند ؛ بلكه طرز معالجهء بيمار است كه نوبت تب را برگردانده است . »\r\nجالينوس اظهارنظر خود را ادامه مىدهد و مىفرمايد : « لازم است طبيبان اين حالات تب را امتحان كنند و نتايج واقعى را بررسى كنند كه ديگر اين اشتباهات در علاج تبهاى شناخته رخ ندهد . »\r\nاگر درست دقت كنيم از فرمودهء جالينوس چنين نتيجه‌گيرى مىشود كه او از سويى منكر وجود اين نوع از تبها است و در عين حال اقرار مىكند كه بايد اين نوع از تبها اصل و ريشه‌اى داشته باشند . اما بقراط از روى يقين مىفرمايد تب هفت در ميان و نه در ميان هست و در اين بيانات كه او فرموده است هيچ غموض و ابهامى نيست كه نياز به پينه كردن و تفسيرهاى\r\n\r\n","description":"","footnote":"","page_name":" 167 ","page_number":189},
  {"content":"\r\n\r\nمختلف باشد . صاف و رك و پوست‌كنده مىفرمايد هست و ديده‌ام .\r\nبقراط در زمينهء تبها و علاج تبها مىفرمايد : « تب هفت در ميان تبى است درازمدت اما كشنده و خطرناك نيست ، تب نه در ميان طولانىتر از تب هفت در ميان است و آن هم خطرى در بر ندارد و كشنده نيست . تب پنج در ميان از همه تبها بدتر و ناپسندتر است ؛ زيرا تب پنج در ميان يا پيش‌درآمد بيمارى سل است و يا بعد از شروع بيمارى سل پديد مىآيد . »\r\nديديم كه جالينوس انكار و بقراط اثبات مىكند . ما هم در اين باره عقايدى داريم و مىگوييم :\r\nبقراط كه مىفرمايند تب پنج در ميان از همه تبها بدتر است زيرا قبل از بيمارى سل سر بر مىآورد ، شايد منظورش اين باشد كه تب پنج در ميان از آن جهت از ساير تبها بدتر است كه قبل يا بعد از شروع بيمارى دق مىآيد و منظورش از سل دق بوده باشد . پس معنى فرمودهء بقراط اين است كه : اگر حالت تب‌دارى به طول انجاميد و بيمار را بسيار آزار داد و تب و تب با هم درآميختند و اختلاف ميان دو يا چند حالت تب بود ، حرارت شديد و شعله‌ور بر اندامان اصلى اثر بد مىگذارد و بيمارى به بيمارى دق تبديل مىشود .\r\nاين نوع از تبهاى درازمدت و درهم تنيده و مختلف در چگونگى حالات در نهايت مطاف بر يك حالت مستقر مىشوند كه اكثرا تب يك اندر چهار مىگردند ؛ كه ما اين را سابقا توضيح داده‌ايم . اما در اينجا ملاحظه‌اى هست و آن اينكه اگر خلط سبب بيمارى تب در اندازه بسيار و بسيار رطوبى باشد ، سبب توليد تب يك اندر چهار مىشود ؛ ليكن اگر مادهء خلط زياد بگدازد و تخليه‌هاى بدن چه آشكار و چه پنهان پياپى صورت گيرد ، خلط كه مىسوزد و خاكسترش سودايى مىشود ، چندان نمىماند كه خاكستر زياد بر جاى گذارد . خاكستر خلط كم است و بسيار غليظ . در اين حالت تبى كه از آن خاكستر گرم و غليظ توليد مىشود كندروتر از ساير تبها مىشود و ممكن است تب يك اندر چهار و تب يك اندر پنج را سبب شود و يا تب يك اندر چهارى كه تقريبا به تب يك اندر پنج نزديك است پديد آيد . در اين حالت كه مادهء خاكسترشدهء خلط سبب تب ، بسيار غليظ و بسيار كم است احتمال دارد بدن تب‌دار چنان مشتعل شود كه به تب دق بينجامد . از طرف ديگر اگر بيمارى تب دق قبلا موجود باشد ، بعيد نيست كه در اواخر آن از خلط سوخته‌اى كه كاهش يافته است مادهء خاكسترى - كه براى سودايى شدن آماده است - بسيار كم باشد . اين مادهء كم خاكسترى وقتى متعفن بشود توليد تب مىكند . تب دق كه موجود بوده بيمار را بسيار ناتوان و خسته كرده است ، پس اين تب بعد از تب دق - كه نشانى از سوختن خلطى دارد كه تنها كمى از آن باقيمانده است - تب بد و ناپسندى مىشود . و علاوه بر اين ، تب بر تب آمده است و آنچه سابقا تب دق بوده است اكنون تب ديگرى اضافه شده و آن‌چنان را آن‌چنان‌تر كرده است .\r\nلازم نيست به محض اينكه طبيبى حالت تب مخصوصى يا هر نوع بيمارى را كه خودش مشاهده نكرده است يا اينكه در جايى زندگى مىكند كه آن نوع بيمارى در آنجا پيدا نمىشود ، وجودش را انكار كند . بويژه كه اين حالات از تبهاى شش اندر و هفت و نه اندر بسيار رخ\r\n\r\n","description":"","footnote":"","page_name":" 168 ","page_number":190},
  {"content":"\r\n\r\nنمىدهند و در هر جايى عموميت ندارند . و نيز لازم نيست اصرار كنيم كه در صورتى تب پنج اندر ميان موجود باشد حتما بايد مادهء خلط پنجمى هم باشد كه اين تب را به بار آورد . اگر خلط سودايى سبب تب نوبت يك اندر چهار مىشود نه بدان معنى است كه چون سوداست حتما بايد تب يك اندر چهار توليد كند . بلكه سودايى تب يك اندر چهار را توليد مىكند كه كم و غليظ باشد .\r\nدر بدن برخى از انسانها كه خلط سودايى غليظ موجود باشد حتى اگر كم هم باشد ، دور نيست كه خلط عفونى شود . و نبايد كسى اين حق را به خود بدهد و بگويد اگر خلط بلغم نيز كم و غليظ باشد ممكن است نوعى تب نوبهء خارج از آنكه عادتا بلغم به وجود مىآورد پديد آيد .\r\nكلمهء ممكن است بسيار دامنه‌دار مىشود ، و به زحمت مىتوان ناممكن‌ها را در مقابلش بروز داد . وانگهى كلمهء شايد و ممكن است در چيزى كه هرگز كسى نديده و نشنيده است آن اعتبار را ندارد كه دانشمند پژوهشگرى چون بقراط بر آن گواهى دهد و بفرمايد شايد چنين باشد و ممكن است اين حالت از آن سبب باشد . علاوه بر اين كسى كه به حرف او باور دارم به من گفت كه خودش تب نوبتى نه اندر ميان را ديده است . اما تب پنج اندر ميان را خود بارها ديده‌ام و ناچار نبوده‌ام كه بگويم سبب اين تب از خلط ويژه‌اى است .\r\n\r\nعلاج اين نوع از تبها\r\nعلاج تبهاى پنج اندر ميان ، شش اندر ميان ، هفت اندر ميان و نه اندر ميان به علاج عمومى تبهاى ناشى از خلط بلغمى نزديك است . تنها در علاج اين نوع از تبها بيشتر به روزه‌دار بودن و ترك غذا كردن بيمار و در صورت اجبار مصرف غذاى لطيف نياز است .\r\nبيمار لازم است چندان‌كه مىتواند بخوابد كه مادهء غليظ تحليل برود و به پختگى برسد . و در عين وقت به غذاى پرمايه‌تر از غذاى ساير تب‌داران بلغمى نياز هست . كه نيروى بيمار بسيار زيان نبيند و از مقاومت در برابر بيمارى نكاهد . و نيز چنان كه معلوم است حالت بيمارى تب غذاى لطيف مىخواهد و اگر دقت كنى مىبينى كه همزمان نياز به غذاى لطيف و در عين حال پرمايه داشتن ضد و نقيض است . و از آنجا كه اين نوع از تبها چون نوبتشان دور از هم است نيروى بدنى را بسيار سست نمىكنند به غذاى لطيف اهميت دادن لازم نيست و تنها مسألهء غذاى لطيف را بايد با ترك غذا تعويض كرد . مدتى بيمار روزه‌دار باشد ؛ بعدا هر وقت خواستى كه تلافى مدت روزه‌دارى را درآورى غذاى چنان به بيمار بده كه نيروى تغذيه‌بخشى خوب داشته باشد و زودهضم باشد و غذايى نباشد كه مادهء خلط را زياد كند يا مادهء خلط را غليظتر از آنچه هست بگرداند .\r\nبهترين علاج در اين حالات قى دادن بيمار است كه بيمار را وسيلهء خربق و بزر ترب قى دهى و يا خربق را در ترب جاى دهى و بيمار بخورد و قى كند . جوز القى و بزر سلمك نيز در قى دادن چنين بيمارانى بهره‌رسان است و بيمار از آنها مىآسايد .\r\nدر پاكسازى اسهالى بيماران اين تبها ، معجونهاى مسهل را به كار ببر ! و بعد از پاكسازى\r\n\r\n","description":"","footnote":"","page_name":" 169 ","page_number":191},
  {"content":"\r\n\r\nترياق سفارش كن كه بيمار تناول كند . سپس بعد از پاكسازى و تناول ترياق - وسيلهء داروهاى عرق‌آور و حمام - كه بيمار فقط در هواى حمام باشد و آب گرم بر خود نريزد و چيزهاى رطوبت‌بخش به كار نبرد - بيمار را به عرق كردن وادار كن !\r\n\r\nفصل چهل و پنجم تب دق\r\nسابقا دربارهء رطوبتهاى داخل اندامان بدن چيزهايى را ياد گرفتى ! كه از رطوبت داخل اندامان بدن بخشى براى تغذيه و رطوبت دادن به مفاصل بدن آماده شده‌اند ؛ كه اين بخش از رطوبت برخى در رگها مستقر شده‌اند و قسمتى در رگها پراكنده‌اند و حكايت شبنم دارند كه سبزه را شاداب مىسازد . آن بخش اولى كه براى تغذيه دادن بدن آماده شده است و امكان دارد سبب تب عفونى گردد و نيز امكان دارد كه سبب تب غليان ( به جوش آمدن خلط ) شود - كه اين را هم دانستى - زيرا رطوبتى كه در غذا است ، همين‌كه غذا شد فورا به مصرف نمىرسد ؛ مىماند و به تدريج از آن مصرف مىشود و بقيه براى روز مبادا ذخيره مىگردد ، پس زياده‌اى هست كه غذامانند شده و در انتظار فرمان طبيعت است . ليكن اين رطوبت غذايى - كه براى تلافى مادهء غذايى تحليل رفته از اندام آمده و ذخيره شده است - از آنجا كه اخيرا مادهء سيلانى بوده ، هنوز به حالت نيم‌بند است و شبيه غذا است . يعنى مادهء رطوبى به شمار مىآيد و فعلا رطوبتى است .\r\nاز همين رطوبتهاى داخل اندامان بدن نوعى هست كه اندامان در اجزاء ريز شبيه هم از اولين مرحلهء خلقت به وسيله آن نوع از رطوبت به هم پيوسته‌اند و اگر احيانا آن نوع رطوبت نابود شود ، اين اندامان از هم جدا مىشوند و از بين مىروند .\r\nبراى نوع رطوبتهاى داخل اندامان تن چراغ روغن‌سوز را مثال مىآورم :\r\nروغن در چراغ است ، فتيلهء چراغ روغن را برمكيده است ، پنبه‌اى هست كه فتيله را از آن ساخته‌اند . حال اگر شعلهء حرارت تب ، اندامان اصلى و بويژه قلب را در بر گرفت ، اين حالت را تب دق گوييم . يعنى اندامان اصلى در اين مثال براى بدن مثل روغن داخل چراغ هستند . گفتيم و بويژه قلب ؛ يعنى ممكن است حرارت از كبد شعله‌ور شود و بيمارى دق رخ دهد .\r\nيا ريه و معده را شعلهء حرارت در بر گيرد كه آن هم بيمارى دق است اما مستقيما پيدا نشده است .\r\nدق صحيح آن است كه از قلب سرچشمه گيرد و شعلهء حرارت تب از قلب به ساير اندامان برسد .\r\nدر هر حالتى - مستقيم يا غير مستقيم - اين نوع از تب روى دهد ، نامش را دق نهاده‌اند كه به زبان يونانى اين دق را اقطيفوس نامند ؛ زيرا يونانيان نام همگانى براى انواع تب دق ندارند .\r\nاگر از اثر شعله‌ور شدن حرارت بيگانهء مهاجم بر بدن رطوبت اول تمام شد و رطوبت درجهء دوم هم تحت تأثير حرارت شروع به خشك شدن و از بين رفتن كرد - كه در مثال مذكور همان بخش از روغن است كه فتيلهء چراغ برمكيده و در خود جاى داده است - نوعى تب روى\r\n\r\n","description":"","footnote":"","page_name":" 170 ","page_number":192},
  {"content":"\r\n\r\nمىآورد كه در عربى آن را ذبول ( پژمردگى ) و در يونانى مارسيموس ( مارسموس - نسخه . ) نام دارد .\r\nاين حالت تب پژمردگى ( ذبول ) مقدمه‌اى دارد و سپس شروع مىكند به علاوه اوج و شدتى هم دارد و در ميان شروع و حد نهايى حالت وسطى نيز هست . اگر بيمارى با درجهء اوج‌گيرى و حد نهايى اين حالت از تب دق روبرو شود ، كمتر اتفاق افتد كه جان سالم در برد . و كمتر رخ داده كه بيماريش علاج‌پذير باشد ؛ مگر خدا روزيش را قطع نكرده باشد . بويژه اگر شدت حرارت اين حالت به حدى برسد كه گوشت بدن را تحت تأثير قرار دهد و بگدازد ، نجات از آن بسيار دشوار است .\r\nحالت سوم تب دق آن است كه تأثير حرارت بيگانهء شعله‌ور ، رطوبت دوم را نيز از بين برده باشد و همچنان به سوزاندن دوام كند . كه در مثال ما به جاى آن است كه شعلهء چراغ ، روغن داخل چراغ را و روغن برمكيده و بركشيدهء فتيله را خشك كرده باشد و اين بار خود فتيله و رطوبتهاى ويژه به جرم آن را نيز بسوزاند . اين حالت از تب را - كه در شدت در درجهء سوم است - در عربى مفتت ( خردكننده ) يا محشف ( خشكاننده ) نامند و در زبان يونانى اوماطيس است .\r\nدر اين باره به اماسفون رجوع كن « 1 » !\r\nبيمارى تب دق نه نوبتى است و نه مىتوان اوقات نوبت را تعيين كرد . حرارت تب نه بيمار را رها مىكند و نه بالا و پايينى دارد .\r\nبرخى از پژوهشگران در علم طب گويند هرگاه حرارت تب آن نوع از رطوبتها را در برگرفت كه هنوز نيم‌بند هستند و تازه در اندام استقرار يافته‌اند ، تب دق است . و اگر گوشت بدن را در بر گيرد ، يا اندامان اساسى سخت و سفت را زير يوغ خود قرار دهد و بر آنها تأثير گذارد - كه منظور از اندامان سخت و سفت استخوان و پىرگها است - تب دق است .\r\nاگر منظور از اين سخن آن باشد كه هرگاه حرارت تب رطوبت داخل اندام را نابود كرد ، تب دق است ، صحيح فرموده‌اند . اما اگر منظورشان اين بوده باشد كه تب فقط رطوبت تازه مستقر شده را از بين ببرد تب دق است صحيح نفرموده‌اند .\r\nتب دق ممكن است بعد از تب روزانه پيدا شود . و احتمال دارد بعد از تبهاى عفونى سر بر آورد . و گاهى ممكن است از اثر تبهاى ناشى از ورم درونى رخ دهد .\r\nخيلى بعيد به نظر مىرسد كه بدون هيچ مقدمه و پيش‌درآمدى حرارت تب دق اندامان اصلى بدن را مشتعل سازد و قبل از آن نه خلطى در بدن و نه روان در اندامى شعله‌ور نشده باشد .\r\nحتما بايد قبل از پيدا شدن حالت تب دق خلطى در بدن يا روان اندامى از اندامان ، تحت تأثير حرارت بيگانهء به وجودآور تب قرار گرفته باشد و بعد از چندين روز و به تدريج اندامان اصلى را گرماى تب در بر گيرد ؛ مگر اينكه سبب بسيار غير منتظره و بسيار زورمند در اين حالت دست\r\n\r\n\r\n","description":"","footnote":"\r\n( 1 ) - اين عبارت در نسخهء چاپ تهران نيست ، و در نسخهء چاپ مصر اماسفون ، يا ليلسفون آمده كه ندانستم كدام صحيح است - م .\r\n","page_name":" 171 ","page_number":193},
  {"content":"\r\n\r\nبه كار شده باشد و ناگهانى تب دق را به بدن ارمغان داده باشد .\r\nممكن است يك سبب تب باشد . گاهى اين سبب ، تب روزانه توليد كند و ممكن است همين سبب تب دق به دنبال داشته باشد ؛ كه مسأله در اينجا شدت تأثير حرارت و ناتوانى حرارت است . سبب مذكور اگر زياد و به شدت حرارت را بر بدن چيره نسازد ، تب روزانه به بار آورد . و اگر همان سبب ، حرارت بسيار شديد و بسيار شعله‌ور بر اندامان تن مسلط كند ممكن است تب دق توليد شود . درست مانند حكايت آتش و هيمه ، آتش در هيمه مىگيرد . از طرفى گر گرفته است و از طرفى از حرارت آتش بخار از هيمه برمىخيزد . « 1 »\r\nبسيار اتفاق مىافتد كه تب عفونى و تب ناشى از ورم به تب دق تبديل شوند . اين در حالاتى رخ مىدهد كه حرارت تب بسيار شدت يابد ، بيش از اندازهء لازم غذاى بيمار تب كم‌مايه گردد و نگذارند بيمار آب سرد بخورد .\r\nدر حالت تب عفونى يا تب ورمى كمتر مراعات حال قلب بيمار شده است ، داروهاى پاشيدنى و گذاشتنى براى نگهدارى از قلب به كار نرفته است و بويژه درحالىكه اندامان همجوار قلب از بيمارى آسيب‌ديده باشند ، مثلا حجاب - كه به قلب نزديك است - از حرارت تب تأثيرپذير شده باشد و به نگهدارى قلب نپرداخته باشند .\r\nدر بعضى از حالات تب دق ، طبيب ناچار مىشود براى جلوگيرى از غش كردن بيمار و براى نابود نشدن نيروى بدنى بيمار ، شراب و آبگوشت و داروى مشك و امثال آن را به خورد بيمار بدهد .\r\nگاهى رخ مىدهد كه تب دق همراه تب عفونى يا تب ناشى از ورم بر انسان مهمان شود و تب بالاى تب ايجاد گردد .\r\nحالت تب دق در مراحل اوليه به زحمت تشخيص داده مىشود ؛ اما تا در اين مراحل باشد علاجش آسان است . وقتى كه تب به مراحل پايانى مىرسد ، تشخيصش آسان است و علاجش دشوار .\r\nاگر تب دق از نوع تب دق پژمردگى باشد و به مراحل پايانى برسد غير قابل علاج است .\r\n\r\nنشانيهاى تب دق به‌طور عام\r\nبراى شناسايى حالت تب دق نشانيهاى متعددى هستند و از قرار زيرند :\r\n\r\nنبض\r\nبيمارى كه به تب دق مبتلا است ، نبضش باريك ، سخت ، پياپى و ناتوان است و بر يك حالت مىماند و تغيير و تفاوتى نمىكند .\r\n\r\n\r\n","description":"","footnote":"\r\n( 1 ) - شاعر وارستهء ما باباطاهر فرمايد :\r\n دلى عاشق ميثالى چووته ربو * سه رى سوژو ، سه رى خوناوه ريژو . م . \r\n","page_name":" 172 ","page_number":194},
  {"content":"\r\n\r\n\r\nنوع حرارت\r\nدست بر بدن بيمار بگذار اگر تب دق داشته باشد احساس حرارتى مىكنى كه كمتر از حرارت تب سونوخس ( تب خونى ) و امثال آن است . منظور از امثال آن تبهايى است كه مادهء خلط در آنها شعله‌ور شده باشد .\r\nاول كه دست بر بدن بيمار مىگذارى ، حالت حرارت تا اندازه‌اى آرام است . به مدت يك ساعت همينطور دست را نگهدار احساس مىكنى كه حرارت با نيروى بسيار بروز مىكند و درد گزشى دارد و بدون توقف آن به آن بيشتر مىشود .\r\nگرم‌ترين اندامهايى كه از اثر تب دق گرم مىشوند رگها و شريانها هستند .\r\nحرارت حالت تب دق هميشه بر يك سياق است و كاهش نمىيابد . ليكن بيمار مبتلا به تب دق هرگاه غذا بخورد حرارت افزايش يافته و شدتش بيشتر مىشود و نبضش به تندى و بزرگ‌تر مىزند .\r\nبرخى از نادانان كه خود را طبيب مىپندارند ، وقتى پى مىبرند كه بيمار دق هرگاه غذا بخورد تبش شدت مىيابد و حرارت افزوده مىشود ، بيمار را از غذا محروم مىكنند و به زودى او را به آن دنيا مىفرستند . اين حالت ازدياد حرارت از اثر غذا خوردن بيمار به شعلهء آتش مىماند كه چون به روغن مىرسد مشتعل‌تر مىشود . و يا به روغنى مىماند كه در تابه بر آتش غلت مىزند ، كه ناگهان آب بر آن ريزند . و اين حالت خود نشانى آشكار از وجود تب دق است .\r\nدرحالىكه اين افزايش حرارت در همه حالات تبهاى ديگر لازم نيست كه باشد ، هرچند در بعضى از حالات تب غير دق هم ممكن است حركاتى دور از حالت متوقع از طبيعت سرزند .\r\nافزايش حرارت در تب دق شبيه افزايش حرارتى نيست كه در ساير تبهاى غير دق از اثر فشار حرارت روى مىدهد . اين افزايش حرارت نوبتهاى معينى ندارد - چنان كه در ساير تبها ملاحظه مىشود - بلكه همين‌كه بيمار غذا خورد حرارت بدن افزايش مىيابد .\r\nكسى كه به بيمارى تب دق مبتلا است ، زياد احساس حرارت نمىكند و از حرارت تب چندان رنج نمىبرد ؛ زيرا حرارت جزئى از مزاج اندام بيمار شده است و اين دو به هم خو گرفته‌اند . و تو در كتاب اول قانون ياد گرفتى كه چرا چنين است . تنها وقتى بيمار از حرارت تب رنج مىبرد و بيشتر احساس گرما مىكند كه غذا مىخورد و در نتيجه حرارت شدت مىيابد .\r\n- چگونه از حالت تب روزانه دريابيم كه سرانجام تب دق مىشود ؟\r\n- نشانيهاى آن از قرار زيرند :\r\n1 - در نوبت سوم تب روزانه حرارت بسيار شدت مىيابد .\r\n2 - تب روزانه اكثرا در مدت دوازده ساعت شروع به پايين آمدن مىكند . اگر تب روزانه از دوازده ساعت گذشت و نشانى از پايين آمدن درجهء تب نبود و بلكه تا روز سوم دوام كرد ، حتما بدان كه اين تب به تب دق تبديل شده است .\r\nممكن است تب عفونى و تب دق هر دو در يك آن و باهم در كسى جمع باشند ؛ نشانيهاى\r\n\r\n","description":"","footnote":"","page_name":" 173 ","page_number":195},
  {"content":"\r\n\r\nچنين تب تركيبى از قرار زير است :\r\n1 - بعد از پايان يافتن مرحلهء پايين آمدن حرارت تب ، حرارتى خشك همچنان باقى مىماند و از بين نمىرود .\r\n2 - بيمار از اندازهء متوقع بيشتر عرق مىكند و از اين همه عرق كردن احساس حرارت خشك در بدن همچنان هست .\r\n3 - بيمار از اثر تب بسيار لاغر و پژمرده مىشود كه اين لاغر شدن و پژمريدن از نشانيهاى تب دق است .\r\n4 - ماده‌اى چرب ( چربى ) در ادرار و مدفوع بيمار پيدا مىشود .\r\nاگر ظاهرا چنين حدس زده مىشود كه بيمار تب دق دارد ، درحالىكه تب ديگرى باشد ، دقت كن ! اگر در احساس حرارت تب گاهى حرارت شدت يافت و گاهى درجهء تب پايين آمد ، معلوم است كه تب دق نيست ؛ زيرا حرارت ناشى از تب دق - چنان كه قبلا هم اشاره شد - بالا و پايين ندارد و بر يك روال است .\r\n\r\nنشانيهاى تب پژمردگى\r\nاگر حالت تب دق به درجهء دوم رسيد يعنى حالت تب مارسيموس يا پژمردگى رخ داد ، علامتهاى ويژه به خود دارد ؛ از قبيل :\r\n1 - نبض بيمار از حيث سفتى ، ناتوانى ، كوچكى و پياپى زدن شدت مىيابد . و بويژه اگر ورم سبب دق شده باشد و اين ورم آمادهء تحليل رفتن نباشد ، اين حالت - منظورم از اين حالت پياپى زدن نبض است - بسيار زياد مىشود و بر سرعت زدن مىافزايد . نبض از نوعى مىشود كه در اصطلاح طبيبان آن را دم موشى نامند .\r\nاگر بيمار شرابى گرم و گرم‌مزاج بخورد و از اثر آن به تب دق مبتلا شود ، نبضش به جاى دم موشى بودن جوالدوزى است و در اين حالت كه نبض جوالدوز ماننده است ، روىآورهاى تب بسيار شديد احساس نمىشود ؛ زيرا حالت تب چندان مهلت نمىدهد كه درد شدت يابد .\r\n2 - نوعى از آثار چربى و پاره‌هايى تنك و نازك در ادرار بيمار پديدار مىشود .\r\n3 - چشم بيمار به گودى مىرود . و هنگامى كه تب دق پژمردگى به نهايت درجه رسيد ، حالت گود رفتن چشم شدت مىيابد و ژفك خشك در اندازهء زياد بر گوشهء چشم مىنشيند .\r\n4 - هر استخوانى كه در بدن است ، خصوصا استخوانهاى رخسار و كناره‌هاى استخوان به درد مىآيند .\r\n5 - در گيجگاه‌هاى بيمار پوست بر استخوان مىچسبد .\r\n6 - پوست بر پيشانى بيمار كش داده مىشود و آب و ميناى پوست بدن از بين مىروند . تو گويى نوعى گرد بر پوست نشسته و پوست از اثر آفتاب سوخته است .\r\n7 - بيمار با زحمت و سنگينى ابرو را بالا مىبرد .\r\n8 - چشم بيمار خواب‌آلوده و برهم نهاده است هرچند خوابى هم در ميان نباشد .\r\n\r\n","description":"","footnote":"","page_name":" 174 ","page_number":196},
  {"content":"\r\n\r\n9 - بينى بيمار باريك‌تر از حالت طبيعى مىنمايد .\r\n10 - موى بيمار دراز شده و در آن شپش پيدا مىشود .\r\n11 - شكم بيمار خشكيده و بر پشت چسبيده مىشود و تو گويى پوست خشكيده است و آن را كش داده‌اند و پوست بالاى سينه را نيز با خود كشيده است .\r\n12 - هرگاه ديدى كه ناخنهاى بيمار كج و كمانى شده‌اند ، بدان ! كه حالت تب پژمردگى پايان يافته و بيمارى به سرآغاز شروع تب خردكننده رسيده است . و اگر حالت تب دق ، از درجهء دوم يعنى درجهء پژمردگى گذشت و حالت تب دق خردكننده جاى آن را گرفت ، كركركهاى بدن بيمار مىگدازند .\r\n\r\nعلاج تب دق\r\nبه‌طور كلى علاج تب دق دو ركن اساسى دارد :\r\n1 - سردى بخشيدن به بدن بيمار\r\n2 - رطوبت بخشيدن به بدن بيمار\r\nبراى اعمال هريك از اين دو طريق معالجاتى ( سردى و رطوبت بخشيدن ) بايد از نزديك‌ترين روشهاى موجود سود جسته و در عوض به شدت از كارهاى برعكس آنها پرهيز و احتراز كرد . شايد در اينجا مشكلاتى پيش بيايد ؛ مثلا چيزى كه سردىبخش است در عين حال خشكاننده باشد كه خشكى بر ضد علاج دق است . مثلا تو براى سردى بخشيدن به بدن بيمار قرص كافور ، قرص تباشير و امثال آنها را تجويز كنى كه اين نوع از داروها ضد رطوبتند و خشكى مىبخشند . يا مثلا چيزى را به كار مىبرى كه رطوبت‌بخش است اما در عين حال گرمى به بدن بيمار مىبخشد و بر ضد سردى است . براى مثال شراب تجويز مىكنى كه بيمار بخورد تا رطوبت به بدن بيمار بدهد . شراب رطوبت‌بخش است اما گرمى هم مىدهد .\r\nپس بايد اين ملاحظات را در نظر داشته باشى ! و اگر به چيزى در معالجه نياز داشتى كه سردىبخش بود اما تأثير خشكاندن دارد ، آن را به بيمار بده امّا داروى ديگرى را نيز كه نيروى رطوبت‌بخشى داشته باشد ، با آن داروى سردىبخش و يا بىدرنگ بعد از آن به بيمار بده ! و يا اگر لازم ديدى كه داروى رطوبت‌بخش معينى به بيمار بدهى از قبيل : آبگوشت و شراب - كه به سرعت رطوبت به بدن بيمار مىدهند اما همراه رطوبت بخشيدن گرمىزا هم هستند - قبل از تجويز آن يا همراه و يا بعد از آن‌چنان دارويى به بيمار بده كه سردىبخش باشد و تأثير گرمىبخشى آنها را تلافى كند .\r\nاگر ورم سبب تب دق شده باشد ، يا اندامى از اندامان بدن بيمار آسيب‌ديده و آزار دارد و آزار سبب تب دق شده است ، بايد قبل از معالجهء تب به علاج ورم يا اندام آزارديده ، يعنى به علاج سبب اصلى دق بپردازى .\r\nاگر خواستى كه در علاج تب داروهاى متعدد و در اوقات جداگانه استعمال كنى و اين اسلوب علاجى را در شدت يافتن تب دق سازگار و لازم دانستى ، دستور علاجى بايد به قرار\r\n\r\n","description":"","footnote":"","page_name":" 175 ","page_number":197},
  {"content":"\r\n\r\nزير باشد :\r\nصبح زود قبل از طلوع آفتاب حب كافور يا دارويى كه تأثير حب كافور را داشته باشد به بيمار بده كه با اسكنجبين بخورد . همين‌كه آفتاب طلوع كرد آبجو با گوشت خرچنگ بخورد ، مشروط بر اينكه بيمار از گوشت خرچنگ بدش نيايد . يا آبجو با آب انار و يا با گلاب قند بخورد .\r\nشب نزديكيهاى خوابيدن - در صورتى كه براى معدهء بيمار زيان در بر نداشته باشد - لعاب اسفرزه و يا چيزى بخورد كه تأثير لعاب اسفرزه را داشته باشد .\r\nو تو داروهاى وسيلهء سردى بخشيدن را سابقا شناخته‌اى ! كه قسمى نوشيدنى ، برخى سبزيجات سردمزاج و برخى از آنها داروى سردىبخش هستند ، مانند قرص كافور . همچنين داروهاى گذاشتنى بر بدن ، داروهاى ماليدنى و غيره را - كه سردىبخش هستند - به كار گير !\r\nبايد تا ممكن است بيمار در هواى سرد باشد . حتى زمستان هم در سرما باشد . و اگر تحمل سرماى زياد را نكرد ، لحاف و سراندازش را سبك‌تر كن ! كه هواى سرد در علاج تب دق بسيار تأثيربخش بوده و به نفع بيمار است .\r\nلباس و پوشاك بيمار وسيلهء صندل و كافور و غيره خوش‌بو شود . گل محمدى ، كافور ، صندل ، ميوه‌هاى خوشبوى سردمزاج و ريحان را بو كنند و گلاب بر خود پاشند . به وسيلهء گلاب‌پاشى عرق كردن و تأثير هواى گرم حمام را باز دارند . مواظب باش داروى گذاشتنى بسيار سردىبخش را بر اندامان نزديك اندامان تنفسى زياد نگه مدار ! زيرا بيم آن مىرود كه به حالت تنفس و صدا زيان زياد وارد آيد .\r\nتا ممكن است بايد بيمار استراحت كند ، بخوابد ، در آرامش بسر برد و دلشاد باشد . بر خشم نيايد ، غم نخورد و زياد گرسنه و تشنه نشود .\r\nداروى گذاشتنى سردىبخش و بويژه آنچه بر سينه و اطراف سينهء بيمار مىگذارى اگر خوش‌بو باشد بيشتر بهره‌رسان است . بايد سردىبخش بدون قبوضيت‌آورى و گيرندگى باشد .\r\nداروى قبوضيت‌آور - كه خشكاننده است - از تأثير دارو در ژرفا جلوگيرى مىكند .\r\nبايد داروى گذاشتنى بر بدن بيمار زود به زود عوض گردد كه گرم نشود و گرمى نبخشد .\r\nهمچنين دقت كن كه داروى گذاشتنى سردىبخش بسيار نيروى سردىبخشى خارج از حد لازم نداشته باشد ؛ كه اگر زياد سرد باشد احتمال دارد اندام را ناتوان كند . اگر داروى گذاشتنى بسيار سردىبخش باشد و در نزديكى اندامان تنفسى قرار گيرد احتمال دارد كه حجاب و غيره را سرد و تخدير كند و نفس كشيدن را با اشكال مواجه سازد .\r\nبراى رطوبت بخشيدن به بدن بيمار غذاهاى نرم و ميوه‌جات رطوبت‌بخش به بيمار بخوران ، بيمار را در آبزن بنشان ، داروهاى ماليدنى و بوييدنيها و به بينى كشيدنيهاى ترىبخش به كار ببر !\r\nبيمار تا ممكن است استراحت كند و در آرامش بسر برد . نبايد او را گرسنه و تشنه نگهداشت .\r\n\r\n","description":"","footnote":"","page_name":" 176 ","page_number":198},
  {"content":"\r\n\r\n\r\nداروهاى سردىبخش در علاج تب دق\r\nداروهاى سردىبخش و ترىبخشى كه در اين علاج مفيدند ، همگى غذايى هستند و يا بخش غذايى در آنها اكثريت دارد كه از قرار زيرند :\r\n1 - خرچنگ را در آبجو بپزند و بخورند . دستورش چنين است : خرچنگ را بياورند ، پاها و نوكهايش را بركنند و دور اندازند و بقيه را در آبجو بپزند .\r\n2 - دوغ ساخته از ماست گاوى بخورند .\r\n3 - افشرهء سبزيهايى كه در علاج تبهاى سخت ذكر شدند و لعاب اسفرزه نيز جزو آنها است ، بخورند خوب است .\r\n4 - سركه كه دو خاصيت ناسازگار دارد يكى خشكانيدن و دوم تحليل بردن . اگر خواستى به بيمار بدهى سركه را با آب زياد يا با نوشابه‌هاى نرمىآور كه شكم را نرم مىكنند مخلوط كن كه تلافى اين دو خاصيت ناسازگار را درآورى .\r\n5 - شير الاغ رطوبت‌بخش است و تقريبا سردىبخش هم هست . حتى گروهى از طبيبان بر اين عقيده‌اند كه سردىبخشى شير الاغ بيشتر از سردىبخشى دوغ ساخته شده از ماست گاوى است . اما شير الاغ تنها براى بيمارانى سازگار است كه تب دق آنها از مادهء خلط نيست و مادهء خلط عفونى نباشد . در صورتى كه مادهء عفونى تب دق را توليد كرده باشد شير الاغ مفيد نخواهد بود . و اگر شير الاغ را به بيمار دادى با شكر باشد بهتر است كه مبادا شير در معدهء بيمار پنير شود .\r\nاگر بيم آن مىرود كه حالتى از تعفن از استعمال شير تناول شده رخ داده باشد ، بيمار را به نرمى اسهال ده كه مادهء عفونت‌آور پاكسازى شود .\r\nاگر حدس زدى كه شير ممكن است به بدن گرمى بخشد ، چند روزى بيمار را از تناول شير منع كن و در مدت منع آن به وسيلهء قرص كافور و قرص بدل مرجان سردىبخش و آب‌ميوه به معالجه ادامه بده و بعدا بيمار شير خوردن را از سر گيرد .\r\nمصرف قرص تركيبى زير در علاج تب دق در وقت منع كردن شير بهره‌رسان است .\r\n\r\nنسخه :\r\nتباشير و گل ارمنى از هريك چهار درهم ، گل محمدى شش درهم ، بزر خرفه ، بزر خيار ، تخم كدو و كهربا از هريك سه درهم . همه را درهم مخلوط كن و درهم بسرش و قرص از آن بساز و بيمار هربار به وزن دو درهم بخورد ؛ دارويى است بسيار خوب .\r\n\r\nنسخهء ديگر :\r\nبارهنگ ، نشاسته ، صمغ عربى و كتيرا از هريك سه درهم ، گل ارمنى و تباشير از هريك چهار درهم ، خشخاش پنج درهم ، گل ، تخم كدو ، بزر خيار و بزر خرفه هريك شش درهم ، به‌دانهء پوست كنده ، بزر خربزه و بزر خيار چنبر خوردنى هريك هفت درهم ، رب شيرين‌بيان ده درهم .\r\n\r\n","description":"","footnote":"","page_name":" 177 ","page_number":199},
  {"content":"\r\n\r\nهمه را درهم مخلوط كنند و با لعاب اسفرزه بسرشند و قرص سازند و به وزن دو درهم تناول كنند .\r\nداروهاى ماليدنى ، پاشيدنى ، گذاشتنى سردىبخش ، بوكردنيها و به بينى كشيدنيهاى سردمزاج سردىبخش ، همه را مىشناسى . بهترين آنها روغن كدو ، روغن خشخاش ، روغن نيلوفر ، روغن بيد و روغن بنفشه هستند كه بر تن بيمار بمالى .\r\nزيرانداز بيمار بايد بسيار صاف و راحت باشد ، تشك خوابش از پوست دباغى شده باشد و آن را گلاب‌پاشى كنند . و يا تشك از نوع تشك كتان باشد كه در طبرستان مىدوزند . آكنهء تشك گرمىبخش نباشد . از جنس كتان حلاجى شده باشد . و هرچند وقت يك بار آن را دوباره حلاجى كنند كه سفت نشود يا تشك از پوست دباغى شده باشد و آن را پر از آب كنند و چنان باشد كه آب در سراسر تشك به‌طور مساوى بگسترد و در يك جا جمع نشود .\r\nجاى بيمار نزديك به آب روان و جويبار باشد .\r\nزير زيرانداز و تشك بيمار را از برگ درختان سرد و تر از قبيل : برگ بيد ، سبزيهاى سبز و گياهان خوشبوى سردمزاج مانند : برگ گل محمدى ، هميشه بهار و جوانه‌هاى نازك و شاداب تاك و امثال آن بگسترند .\r\n\r\nداروهاى ترىبخش در علاج تب دق\r\nهرآنچه كه ترىبخش همراه سردىرسانى است سابقا ذكر شدند . اكنون به مسألهء نوشيدن شير و دوغ و آبزن و حمام و استعمال روغن‌هاى ماليدنى بر پوست و داروهاى پاشيدنى در علاج تب دق مىپردازيم . طرز و شيوهء نوشيدن شير را در علاج سل و در علاج خشكى معده شرح داده‌ايم ، بايد دستورات را از آن بحثها بگيرى و به كار ببرى .\r\nبهترين شيرهايى كه در علاج تب دق مفيد واقع مىشوند و بيمار از نوشيدن آنها بهره بيند به ترتيب اولويت عبارتند از :\r\n1 - شير پستان زن كه از هر نوع شيرى بهتر است .\r\n2 - در درجهء دوم بعد از شير پستان زن شير الاغ است .\r\n3 - در درجهء سوم شير بز است .\r\nبايد الاغ يا بز - كه شيرش در علاج تب دق مورد استفاده واقع مىشود - از گياهان سبز و سردىبخش و رطوبت‌زا تغذيه كند - كه اين را سابقا هم ذكر كرده‌ايم .\r\nشير و بويژه شير الاغ نوشيدن در علاج تب دق بسيار مفيد است . اگر حالت تب دق بسيار بغرنج نشده باشد و اميد شفا در آن باشد شير الاغ بيمار را شفا مىدهد . مگر اينكه تشخيص دهى كه ممكن است شير در معدهء بيمار متعفن شود و الا هيچ باكى از تجويز شير نداشته باش ! بايد بيمار بر تناول شير دوام كند ، از اول ابتلاى به تب دق تا آخر بيمارى - در هر وقتى باشد - شير خوردن به نفع بيمار است .\r\nاگر مبتلا به تب دق شير پستان زن را بمكد بهترين فايده را از شير مىبيند .\r\n\r\n","description":"","footnote":"","page_name":" 178 ","page_number":200},
  {"content":"\r\n\r\nدستور آشاميدن دوغ به دستور نوشيدن شير نزديك است و تقريبا در طرز و اسلوب نوشيدن يك حالت دارند .\r\nاينك دستور نوشيدن شير يا دوغ كه بيمار تب دق بايد مراعات كند :\r\nاز وزن ده درهم شروع كند و به وزن سى درهم برساند و به شرطى كه نيروى بيمار تحمل كند ، بالاتر از وزن سى درهم نيز باشد مانعى ندارد و مفيد است . و اگر شير نوشيدنى بيمار با چيزى از قرصهاى سردىبخش مخلوط كنى خالى از فايده نيست .\r\nاگر ديدى كه بيمار مىتواند بيشتر از آنكه گفتيم هضم كند ، مقدار شير را در اولين وعده شير خوردن و چه در وعده‌هاى بعد از مرحلهء اول بيشتر كن !\r\n\r\nآبزن\r\nآب آبزنى كه بيمار در آن مىنشيند بهتر آن است كه ولرم باشد و حرارت زيادى نداشته باشد .\r\nبه علاوه تأثيرى از سبزيها و گياهان سردىبخش و رطوبت‌زا در آب آبزن باشد . آبزن چنان نباشد كه بيمار عرق كند و حتى نم شبه عرق كم نيز نبايد بر بدنش ظاهر شود . به هيچ وجه نبايد بخار گرم از آب آبزن برخيزد .\r\nاگر مانعى نباشد بهتر از هر چيز آن است كه آب آبزن سرد باشد . منظور از مانع ناتوانى نيروى بدنى بيمار است و نيز بيمار علاوه بر ناتوانى بسيار لاغر باشد . اما در مرحله‌هاى نخستين مبتلا شدن به بيمارى دق ، ممكن است از تن‌شويى با آب سرد و در آب سرد نشستن بيمار شفا يابد .\r\nاگر بيمار ناتوان و لاغر است ، باز ممكن است از مصرف آب سرد كه در آن نشيند شفا يابد ، ليكن ممكن است به نوعى از سوء مزاج سرد آن هم نه زياد مبتلا شود كه البته علاج سردمزاجى دشوار نيست .\r\nاگر بيمار بسيار ناتوان بود و آب سرد استعمال كرد ، بيم آن مىرود كه حالت دق عادى به تب دق پيران بينجامد . اما اين حالت كه از آب سرد به بيمارى تب دق پيرانه برسد به‌ندرت روى مىدهد و در اقليت است . با اين‌همه يعنى حتى اگر بيمار از اثر آب سرد به دق پيرانه مبتلا گردد ، بسا ممكن است به نفع بيمار باشد . مثلا بيمار در حالتى از تب دق باشد كه اميدى به شفايش نيست ، اگر به دق پيرانه برسد مرگش مدتى به تأخير مىافتد و ممكن است با حالت تب دق پيرانه تا مدت زيادى زنده بماند .\r\nبرگرديم به دستور العمل آبزن . بهتر آن است كه اول بيمار در آب گرم - نه زياد گرم - بنشيند و با چنين آبى آبتنى كند و به تدريج هربار آب كمتر گرم باشد تا در نتيجه به آب سرد مىرسد ؛ اما نه چندان سرد كه بيمار تحمل نكند . اين از گرم شروع كردن و به تدريج به سرد رسيدن بدن را به آب سرد عادت مىدهد بدون اينكه آزارى ببيند . اما اگر بيمار - كه حرارت دارد - ناگهان و بدون مقدمه خود را در آب سرد اندازد ، آزار بيند ؛ زيرا با چيزى بر ضد مزاجش - كه گرم است - دفعتا برخورد كرده است . از سوى ديگر عمل از آب گرم شروع كردن و به تدريج به آب سرد\r\n\r\n","description":"","footnote":"","page_name":" 179 ","page_number":201},
  {"content":"\r\n\r\nرسيدن فايدهء ديگرى هم دارد ؛ بدن از آب گرم تقريبا نوعى نيروى مقاومت كسب مىكند و براى تحمل آب سرد كه بعدا بر او مىآيد آمادگى كامل پيدا مىكند . اگر بيمار روزى سه بار آبتنى كند و در آبزن نشيند خوب است و بهرهء زياد بيند . بايد به آهستگى و نرمى كار در آبزن نشستن و آبتنى كردن انجام شود نبايد بيمار خسته و ناتوان گردد .\r\nاگر قبل از استعمال آبزن به مدت دو ساعت آبجو بخورد خوب است . و همچنين اگر قبل از آبتنى كردن و در آبزن نشستن شير بر بدنش پاشد - كه دستورش را بعدا توضيح مىدهيم - تا گدارهاى غذا را گشادتر كند و بعد از پاشيدن شير بر بدن ، آبجو يا امثال آبجو بخورد و مدتى استراحت كند ، سپس عمل نشستن در آبزن و آبتنى را انجام دهد - تا نيروى غذائى در بدن گسترش يابد - بسيار خوب است .\r\nبعد از آبزن و آبتنى كردن ، روغنهاى سردىبخش و رطوبت‌آور از قبيل :\r\nروغن بنفشه با روغن كدو - كه ويژگى دارد - و روغن نيلوفر با روغن كدو بر بدن بمالد .\r\nاگر بعد از آبتنى كردن به جايى منتقل شود كه سردى هوايش در اندازهء تحمل بيمار باشد ، آنگاه روغن ماليدنى بر بدن بمالد بهتر است . و اگر قبلا روغن مناسب حال بر بدن بمالد و بعدا به آب كمى سرد داخل شود ، باز خوب است . در همهء حالات بايد سردى آب چندان باشد كه بيمار تحمل كند و از آن آزار نبيند .\r\nبهترين وقت براى آبتنى علاجى وقتى است كه بيمار غذا را هضم كرده باشد .\r\nاگر بيمار قبلا در آب گرم نشيند و با آب گرم آبتنى كند و فورا و بىدرنگ خود را در آب سرد اندازد ، يا فورا آب سرد بر خود پاشد و عمل تدريجى كه بحث شد به ميان نيايد ، فايده‌اش بيشتر است و خطرش نيز بيشتر است . يعنى ممكن است به كلى شفا يابد و احتمال دارد كه حالش بدتر شود . در هر حال اگر آب سرد را آهسته و اندك‌اندك بر خود بپاشند بهتر از آن است كه يكباره خود را در آب سرد اندازند ؛ هرچند فايده‌اش هم كمتر باشد .\r\nمنظور از آب سرد سازگار با بيماران دق آب سرد تابستانى است كه ميانگين ولرم و سرد است .\r\nاگر بيمار تن ناتوان نداشته باشد و قبل از آبتنى بدن را شيرمالى كند ، خوب است . و اگر ناتوان است ، شير را با آب مخلوط كند و بر اندامان تن بمالد باز خوب و مفيد است . شير در رطوبت بخشيدن به بدن بسيار تأثيربخش است .\r\nشير علاجى در اين باره را قبلا ذكر كرديم كه عبارت از شير پستان زن ، شير الاغ ، شير بز بود .\r\nشير تن‌مالى بايد همين‌كه از پستان دوشيده شد استعمال شود نه اينكه كهنه گردد .\r\nمصلحت آن است كه بيمار شبها قبل از خواب همه بدن و بند استخوانها را روغن‌مالى كند .\r\nروغنهاى مناسب و علاجى همانها باشند كه ذكر شدند .\r\n\r\n","description":"","footnote":"","page_name":" 180 ","page_number":202},
  {"content":"\r\n\r\n\r\nبه حمام رفتن\r\nبيماران تب دق اگر به حمام بروند بايد حمام طورى باشد كه در آن عرق نكنند . بسيار گرم نباشد كه حرارت بدن را تقويت كند ، هوا داخل حمام چنان نباشد كه بر نفس كشيدن بيمار تأثير بد گذارد و آن را تغيير دهد . تنها آب حمام گرم باشد نه هواى حمام . گرمى آب هم نبايد زياد باشد ؛ ولرم باشد كه بيمار را آزار ندهد و بيمار را به عرق كردن نياورد .\r\nاگر مادهء خلط چنانى در بدن بيمار هست كه براى متعفن شدن آمادگى دارد ، نبايد به حمام بروند و بويژه اگر غذا را هضم نكرده باشند حمام رفتن خوب نيست و بلكه بسيار بد است . بايد وقتى به حمام بروند كه غذا كاملا هضم شده و در بدن پراكنده است . آن وقت نيز نبايد زياد در حمام بمانند . بايد زود به زود بيرون آيند و همين‌كه از حمام خارج شدند چيزى از رطوبت بخشها را تناول كنند . سوپ و آشى بخورند كه زيانى در بر نداشته باشد . مثلا آش جو را با شير پخته بخورند .\r\nاگر در حمام تشنه شدند تشنگى را وسيلهء نوشيدن آبجو ، آب ماست و يا شير الاغ دفع كنند .\r\n\r\nدستور حمام رفتن بيمار تب دق\r\nبايد به حمام رفتن و بيرون آمدن از حمام بيمار را به هيچ وجه خسته نكند . در جاهاى ديگر اين كتاب راجع به حمام رفتن بيماران چيزهايى ذكر كرده‌ايم و قسمتى از آن را در اينجا بازگو مىكنيم :\r\nبايد بر محفه ( هودج مانند ، برانكار ) بيمار را به حمام ببرند . زيرانداز و تشك نرم و راست در محفه باشد كه بيمار در آن راحت باشد . به اولين منزل حمام كه رسيد او را به رختكنى برند كه فرش زبر نداشته باشد . لباسهايش را درآورند . و اگر ديدند كه رختكن اولى مناسب نيست او را به رختكن وسطى ببرند . ولى هوايش گرم نباشد . در رختكن فقط همين‌قدر بماند كه كمى استراحت كند و نفس را تازه گرداند و لباس‌هايش را درآورند . آنگاه به جايگاه سوم ببرند كه حمام حقيقى است . نبايد هواى داخل حمام بسيار گرم باشد . در آنجا بيمار چندانكه تحمل مىكند آبزن به عمل آورد . اما من چنين مىپسندم كه آبتنى و آبزن بيمار در جايگاه دوم ( وسطى حمام ) باشد كه هواى معتدل دارد . نه اينكه به داخل حمام ( جايگاه سوم ) كه هوايش گرم است برود .\r\nآبتنى بيمار - چنان كه ذكر شد - از گرم شروع مىشود و به تدريج به آب سرد مىرسد .\r\nهمين‌كه آبتنى با آب سرد تمام شد ، با پارچهء جبه مانندى دولايه بدنش را بپوشانند . باز در برانكارش گذارند و به رختخوابش انتقال دهند . وسيلهء دستمال عرقش را پاك كنند و از آن پس غذا بخورد .\r\n\r\nغذاى بيماران تب دق\r\nنبايد گذاشت كه بيمار يكباره سير شكم غذا بخورد . بايد غذا را در چندين دفعهء از هم جدا\r\n\r\n","description":"","footnote":"","page_name":" 181 ","page_number":203},
  {"content":"\r\n\r\nبخورد .\r\nغذاهاى مناسب و سازگار با حالت بدنى بيماران مبتلا به تب دق به ترتيب اولويت از قرار زيرند :\r\n1 - بهترين غذاى مناسب و سازگار آبجو يا آش از جو پوست كنده است .\r\n2 - نان جو در آب سرد خيس شود و بخورند .\r\n3 - نان پخته از آرد گندم شسته در آب سرد خيس شود بخورند .\r\n4 - اگر مانعى براى شير خوردن نباشد شير بخورند ، كه شير مناسب حال و سازگار را ذكر كرديم .\r\n5 - دوغ از ماست گاوى - كه بسيار تغذيه دهنده است - بنوشند .\r\n6 - ماش را آش كنند و بخورند .\r\n7 - آش كدو حلوايى هر نوع باشد خوب است .\r\n8 - ميوهء بسيار خوب و سازگار براى بيماران تب دق هندوانه است .\r\n9 - اگر بيمار خودش دلش خواست كه پنير بخورد ، پنير تازهء بىنمك بخورد مانعى ندارد .\r\n10 - اگر احساس ناتوانى مىكند ، آبگوشت درّاج و آبگوشت تيهو بخورد . اگر در آبگوشت اين پرندگان زيره و گشنيز سبز بپزد خوب است .\r\n11 - شايد نياز باشد كه شراب به بيمار بدهى ؛ در اين حالت شراب كم‌مايه مخلوط با آب زياد كه آب از شراب بيشتر باشد تجويز كن بخورد .\r\n12 - اگر بيمار غذا را خوب هضم مىكند ، گوشت درّاج ، تيهو ، كبك و جوجهء با سركه پخته ، سوپ چربى گرفتهء با سركه ترش شده و شرحه گوشت از گوشت بزغاله يا گوشت گاو ماده كه با سركه بپزد خوب است كه بخورد . سركهء همراه اين غذا و گوشتها بسيار نفع‌رسان است و بيمار را نيرو مىبخشد .\r\n13 - آبگوشت مخلوط با آب ميوه‌هاى ترشمزهء سردمزاج بسيار خوب است .\r\n14 - زردهء تخم مرغ نيم‌بند نيز مناسب و سازگار است .\r\n15 - اگر ناتوانى بسيار شدت آورد و به غش كردن انجاميد ، غذاى زير را به بيمار بده !\r\n\r\nنسخهء غذايى :\r\nگوشت اطراف دنده‌هاى بزغاله با كمى نمك در آب بپزد ، آن را بپالاى ، يك برابر پاليده يعنى يك برابر گوشت پخته آب سيب و يك بيستم شراب ريحانى بر آن اضافه شود و بپزد . بگذارند تا سرد مىشود و بخورند .\r\n16 - آب سرد - اما نه بسيار سرد - با حالت تب دق و سازگار است كه بخورند به شرطى كه مانعى در راه نباشد . منظور از مانع ورمى است كه در پايينيهاى سردنده‌هاى رو به شكم باشد . يا كيموس غذايى كال و ناپخته و يا كيموسهاى متعفن در بدن موجود باشد ؛ كه در اين سه حالت كه نياز به پخته شدن ماده هست و نشانى از پختگى ديده نمىشود ، نبايد بيمار در آب سرد خوردن\r\n\r\n","description":"","footnote":"","page_name":" 182 ","page_number":204},
  {"content":"\r\n\r\nافراط كند . اما اگر نشانى از پخته شدن ماده پيدا شد ، ترس از نتايج آب سرد خوردن كمتر است .\r\nاگر بيمارى تب دق از بيمارى سرسام يا بيمارى برسام سرچشمه داشته باشد ، آب سرد خوردن خوب نيست . كه در اين حالت بهتر آن است از خوردن آب سرد به كلى دور باشد ؛ زيرا اگر تب دق پيامد بيماريهاى ناتوان‌كننده باشد ، مثلا پيامد بيمارى سرسام يا برسام باشد ، بيمار كه از بيمارى اول ناتوان شده ، بدنش به سستى مبتلا شده است و گوشت و استخوان بدن پژمرده شده‌اند . وقتى تب دق پيدا شده بر حالت ناتوانى بيمار سوار شده است ، اگر در اين حالت آب سرد بخورد ديرى نمىپايد كه نوع تب دق به حالت بدترى تغيير مىيابد كه در خشكى بخشيدن به بدن به همان حالت اول مىماند و احساس گرما و سرما درست برعكس حالت اول مىشود ؛ كه اين حالت را تب دق پيرانه و تب دق كهنسالان نامند . اين حالت از تبهاى بسيار سخت و بغرنج است و بيمار حرارت غريزى و طبيعى خود را از دست مىدهد .\r\nدر هر حال تب دق از هر نوعى باشد آب بسيار بسيار سرد و سرماى بسيار سخت با حالت بيمار سازگار نيست . اندامان اصلى و رئيسهء بيمار حرارت غريزيشان فاسد و تباه مىشود ، و ممكن است بيمار به زودى زود بميرد و يا دست كم بيمارى تب دق به حالت بدتر منتقل شود .\r\n\r\nپيامدهاى تب دق\r\nسابقا ذكر كرديم كه ممكن است تب دق به غش كردن بيمار بينجامد و در اين باره علاجهاى غذايى را ذكر كرديم . يكى ديگر از پيامدهاى احتمالى تب دق اسهال است . در حالت ابتلا به تب دق اگر بيمار با اسهال روبرو شود ، خطرى بزرگ تهديدش مىكند كه بايد هرچه زودتر به علاج آن بپردازند . علاج اسهال پيامد تب دق به قرار آتى است :\r\n1 - در آبجوى غذايى - كه بيمار مىخورد - قاوت وارد باشد .\r\n2 - يا همراه جوى كه آبجو مىشود ، گاورس بوداده و صمغ عربى يا عدس چندين بار در آب پخته و تصفيه شده يا شير جوشيده وسيلهء سنگ سرخ شده در آتش يا شير جوشيده بر آتش كه ماده آبى از شير جدا شود باشد خوب است . گاورس بوداده كه با جو در ساختن آبجو مخلوط باشد در جلوگيرى از اسهال بيمار تب دق ويژگى دارد .\r\nداروى تركيبى ديگرى كه به صورت قرص است و تركيبش به قرار زير .\r\n\r\nنسخه :\r\nگل ارمنى پنج درهم ، شاه بلوط بوداده و گل محمدى هريك چهار درهم ، تباشير و كهربا هريك سه درهم ، بزر پوست‌كندهء گياه ترشك و زرشك از هريك شش درهم . همه را درهم مخلوط كنند و با آب به بسرشند و صبح زود با آب گلابى ببلعند و شبها وقت خواب اسفرزهء بوداده بخورند .\r\nداروى گردمانندهء تباشير كه مقل مكى در آن وارد باشد در علاج اسهال تب‌دار تب دق بسيار تأثيربخش است .\r\n\r\n","description":"","footnote":"","page_name":" 183 ","page_number":205},
  {"content":"\r\n\r\nاگر حالت اسهال بيمار تب دق همراه پوست‌اندازى در روده و معده شد ، وسيلهء داروهاى حقنه‌اى به معالجه بپرداز ! كه در اين حالت اسهال همراه پوست‌اندازى حقنه از داروهاى تناولى بهتر است و تو داروهاى حقنه‌اى در اين زمينه را مىشناسى !\r\n\r\nفصل چهل و ششم دق پيرى\r\nدر اصطلاح طبيبان حالتى را دق پيرى يا پيرانه و يا سالخوردگان نامند كه بعد از پيدايش تب دق عادى رخ مىدهد . پس ما هم همان اصطلاح مدشدهء طبيبان را به كار مىبريم و اين حالت را دق پيرى يا پيرانه مىناميم .\r\n- منظور از اين نامگذارى چيست ؟ در صورتى كه اين حالت دق ويژه به پيران و سالخوردگان نيست .\r\n- منظور از دق پيرانه حالتى از خشك‌مزاجى است كه در بدن بيمار چيرگى مىيابد بدون اينكه بيمار احساس گرماى ناشى از تب بكند . و گاهى اتفاق افتد كه گرمى و سردى مزاج بيمار برابرند و تنها خشكى خرابكارى را انجام داده است - كه اين حالت در اقليت است و بسيار رخ نمىدهد .\r\nدر بسيارى از حالات بيمار با وجود اينكه خشكى بر او روى آورده ، احساس سرما مىكند .\r\nبيمار مبتلا به اين حالت از دق به حالتى از پژمردگى و خشكيدن بدن درمىآيد كه انسان در زمان پيرى مىبيند . ازاين‌رو نامش را دق پيرى كرده‌اند . [ پير نبودم پيرم كردى 
  ] .\r\nدر هر حال در درجهء اوّل كسانى كه مسن‌ترند زودتر از كسانى كه جوانند به اين بيمارى گرفتار مىآيند . جوانان براى ابتلا به اين بيمارى از كودكان بيشتر آمادگى دارند ؛ يعنى جوانان و كودكان نيز از اين بلاى ناگهانى بىنصيب نيستند و بيمه نشده‌اند .\r\n- دق پيرانه از چه سببهايى پديد مىآيد ؟\r\n1 - بدن بيمار توانايى كافى ندارد و نيروى بدنيش كاهش يافته است ، سرماى سخت بر بدنش غلبه مىيابد ، نيروبخشى غذا به بدن را از كار مىاندازد و غذا چنان كه شايد و بايد كاملا در بدن به مصرف نمىرسد - كه همين حالت براى انسان در پايانهاى عمر دست مىدهد .\r\n2 - ممكن است نابهنگام آب سرد نوشيدن اين حالت را به دنبال داشته باشد .\r\n- منظور از نابهنگام آب سرد نوشيدن چيست ؟\r\n- بعضى از اين حالات زيان‌رسانى آب نوشيدن را سابقا شرح داده‌ايم كه از جمله در حالت خستگى زياد ، بعد از جماع و غيره بود .\r\n2 - آب سرد نوشيدن در حالت تب كه بيمار تن ناتوان دارد .\r\n3 - انسان در منتهى درجهء سيرى است و شكم را از غذا انباشته است و يك ناگاه به حد زياد آب سرد مىنوشد .\r\n\r\n","description":"","footnote":"","page_name":" 184 ","page_number":206},
  {"content":"\r\n\r\n4 - انسان ورزش كرده و بسيار خسته شده است مسامهاى بدن باز شده‌اند و حالت تشنگى بر انسان چيره شده و بدون مراعات و مبالات يكهو آب سرد به حد زياد مىنوشد .\r\n5 - بخار بد و ناپسند و ناسازگار به سوى قلب بالا آمده و مزاج قلب را سرد گردانيده است .\r\n6 - حالتى از گرما و حرارت بر بدن مستولى است كه رطوبتهاى لازم بدن را برمىچيند و تحليل مىبرد . در اثر آن حرارت سرشتى خاموش مىشود و سرما و خشكى بر بدن مستولى مىگردند .\r\nگاهى همين حالت دق پيرانه سبب حالاتى از اسهال و قى مىشود .\r\n7 - ممكن است از اثر معالجهء تب‌هاى ديگر - كه آب نوشيدن زياد تجويز مىشود - يا از اثر داروهاى گذاشتنى در علاج تبهاى ديگر حالت دق پيرانه به وجود آيد .\r\nبيمارى دق پيرى تا ريشه ندوانيده و محكم نشده است ممكن است معالجه شود ؛ اما اگر استحكام يافت و جاى خود را خوش كرد ، علاجش هماهنگ با علاج نجات از مرگ است .\r\nچنان كه براى مرگ حتمى چاره‌اى نيست براى اين بيمارى نيز اگر استحكام يافت چاره‌اى نيست .\r\n\r\nنشانيهاى دق پيرى\r\nدر معاينه كردن بيمار از نشانيهاى زير مىتوان دريافت كه دق پيرى به سراغش آمده است يا نه . كه از اين قرارند :\r\n1 - نشانى از خشكيدن و پژمردن بدن پيدا مىشود .\r\n2 - حرارت شعله‌ور التهابى احساس نمىشود ، و شايد در دست زدن به بدن بيمار احساس سردى شود .\r\n3 - نبض تقريبا شباهت به نبض بيماران تب دق غير دق پيرى دارد . نبض كوچك ، كند و متفاوت مىزند ؛ اما اگر بيمار بسيار ناتوان باشد نبض شروع به پياپى زدن مىكند . بويژه اين پياپى زدن نبض در بيمارانى بسيار آشكار است كه از اثر آب سرد نوشيدن به دق پيرانه مبتلا شده‌اند .\r\n4 - ادرار مبتلايان به دق پيرى سفيد روشن و كم‌مايه و بسيار آبكى است و به حالت ادرار پيران سالخورده درمىآيد .\r\n\r\nعلاج دق پيرى\r\nطبيب كه اين حالت را معالجه مىكند وقتى مفيد فايده است كه بيمارى مستحكم نشده و ريشه ندوانيده است . اما اگر بيمارى دق پيرى مستحكم شد ، طبيب بايد فقط به اين منظور به معالجه ادامه دهد . كه شايد كمكى مرگ ناشى از اين بيمارى را به تأخير اندازد .\r\nدستورات معالجهء اين حالات روى هم رفته به قرار زير است :\r\n1 - گرمى به بدن بخشيدن\r\n2 - بدن را رطوبت دادن - كه يكى از علاجهاى رطوبت‌بخشى حمام رفتن است و سابقا اين را\r\n\r\n","description":"","footnote":"","page_name":" 185 ","page_number":207},
  {"content":"\r\n\r\nدانسته‌اى ! اما تا كاملا معلوم نشود كه بيمار غذا را هضم كرده است نبايد بگذارى به حمام برود ، اگر همين‌كه غذا خورد راه حمام را در پيش گيرد ، بيمار از ناى و توان مىافتد .\r\n3 - در اين علاج حقنه كردن بيمار مفيد است . مايهء حقنه بايد از چيزهاى زير تهيه شود :\r\nآب كله‌پاچه ، آب نخودآب ، آب آش گندم كوبيده ، انجير همراه آب‌پز خار سه‌كوهه و بابونه - كه به اندازهء وزن چهل و پنج مثقال آب‌پز انجير و خار سه‌كوهه و بابونه را با وزن چهارده مثقال روغن كنجد و كمى روغن بان قاطى كرده و در حقنهء بيمار به كار برند .\r\n4 - وقتى كه غذا خورد بدنش را ماساژ دهند .\r\n5 - شير تازه دوشيده در علاج دق پيرى بسيار مفيد است .\r\n6 - عسل كه در حالت تب دق بسيار زيان‌آور است ، در علاج دق پيرى بىحد و اندازه مفيد است .\r\n7 - هر غذايى كه بدون گير كردن به درون مىرسد و زودهضم مىشود و لزجى و چسبى همراه ندارد خوب است . از قبيل : آب آبگوشت ، زردهء تخم مرغ نيم‌بند .\r\n8 - شراب كم‌مايه و خوش‌بو - كه كم بخورند - بسيار بهره‌رسان است .\r\n9 - داروهاى رطوبت‌بخش كه در علاج تب دق ذكر شده‌اند همه در حالت دق پيرى مفيدند و بايد همراه آنها داروهاى گرمىبخش از خوش‌بوهاى گرمىبخش ، داروهاى گذاشتنى گرمىزا ، داروهاى بر بدن ماليدنى گرم‌مزاج و غذاهاى گرمىبخش و غيره را استعمال كرد .\r\n\r\nفصل چهل و هفتم تبهاى وبايى و شبه وبايى\r\nسخنى دربارهء تب وبايى\r\nدر اثناى درس قانون دربارهء تغيير يافتن حالات آبها چيزهايى را به تو ياد داديم ؛ پس بدان ! كه همان حالات براى هوا هم دست مىدهد . هوا گرم مىشود ، سرد مىشود ، حالاتى رخ مىدهد كه هوا فاسد مىشود - چنان كه آب نيز در حالات مخصوص فاسد مىشود - مىگندد ، متعفن مىشود - كه آب هم همين حالت را گاهى پيدا مىكند - رنگ هوا ، حتى مزهء هوا تغيير مىيابد - چنان كه رنگ و مزهء آب ممكن است تغيير يابد .\r\nچنان كه آب گوهر مزاجىاش سادهء بدون آلايش است و قابل متعفن شدن نيست ، اما از اثر جرمهاى زمينى پليد و بدگوهر كه با آب مىآميزند آب به حالتى بد و ناپسند درمىآيد ، هوا هم همين حالت را دارد ؛ گوهر هوا ساده و بىآلايش است و تا تنها همان گوهر است تعفن در آن راه ندارد ، اما بخارهاى بدگوهر و ناپسند با هوا مىآميزند و از اين آميزش هوا به حالتى ناپسند درمىآيد . از جمله عواملى كه هوا را آلوده مىكنند چند عامل را نام مىبريم :\r\n1 - شايد سبب در تباه شدن هواى محيط زيست باد باشد ؛ باد از جاهاى دور كه مردابهاى پر از آب تغيير يافته هست دود بدسرشت را سوق دهد و به محيط زيست ناآلوده برساند و هواى\r\n\r\n","description":"","footnote":"","page_name":" 186 ","page_number":208},
  {"content":"\r\n\r\nمحيط زيست را به تباهى بكشاند .\r\n2 - يا وقتى جنگ بزرگ روى مىدهد لاشه كشته‌ها در ميدان مىمانند و دفن نمىشوند و بوى گند لاشها وسيلهء باد منتقل مىشود و هوا وبايى مىگردد .\r\n3 - يا نوعى بيمارى وباى بسيار كشنده در جايى پديد آمده و بسيار كس را كشته است ؛ مردم لاشها را نسوزانده‌اند و چنان كه لازم است دفن نكرده‌اند ، و عفونت وبايى پيدا شده است و باد آن را به ديار ديگر انتقال داده است .\r\n4 - احتمال دارد كه از درون زمين عفونتهايى به وجود آيد كه جزئيات آن را درك نمىكنيم . اين حالت عفونى درون زمينى بر آب و بر هوا تأثير بد بگذارد و هر دو را وبايى سازد .\r\nاگر از هواى عفونى خشك حالت تب رخ دهد ، سلامت‌تر و بىخطرتر از آن حالات تب است كه از هواى متعفن مرطوب برمىخيزد . ليكن هواى عفونى خشك در بعضى حالات سبب تب صفرايى مىشود كه از جملهء تبهاى شديد به حساب مىآيد .\r\nاگر هواى متعفن تر ، تيره رنگ و ناصاف باشد ، تبهاى وبايى پديد مىآيد . در هواى تر عفونى پيدايش تب به حد زياد است . مدت تب از ساير حالات طولانىتر است اما شدت و آزار تب از ساير حالات تب وبايى كمتر است .\r\nدر تابستان خشك كم‌بارش تب وبايى كم است اما شديدتر از تب وبايى غير تابستانى است و نيز زود علاج‌تر است . بهترين فصل آن است كه برحسب طبيعت و متوقع باشد و تغييرات غير طبيعى و غير عادى در آن رخ ندهند . اين تغييرات هوا كه گاهى خوب و گاهى بد و ناپسند و گاهى كم و گاهى زياد است ، منشأش از هيأتهاى فلكى است و ما نمىدانيم كه چگونه و در چه حالاتى سبب اين تغييرات مىشود . هرچند كسانى هستند كه در اين باره سخنهايى گفته‌اند و مىگويند و ادعا دارند كه از اوضاع فلك و آسمان چيزهايى مىدانند ، اما هيچ‌كدام دليل قاطع و قانع‌كننده‌اى را ارائه نمىدهند .\r\nپس تو بايد بدانى كه اگر گويند سبب در گردش افلاك است ، سببى را گويند كه خيلى دور است . اما سببهاى نزديك و ملموس همانها هستند كه در زمينند و در حالات گوناگون زمين نهفته است .\r\nهرگاه نيروى اثربخش آسمانى و نيروى تأثيرپذير زمينى رطوبت زياد را به وجود آوردند و هوا بسيار مرطوب شد ، بخارها و دودهاى زمين به هوا بالا مىروند و در هوا پراكنده مىشوند و حرارتى نه شديد بلكه ناتوان بدنبال مىآورند . در اين حالت اگر هوا به قلب جاندار حمله كند مزاج روان داخل قلب را به فساد مىكشاند و رطوبتهاى دربرگرفتهء قلب متعفن مىشوند و حرارتى خارج از حرارت طبيعى پديد مىآيد و از راه اين حرارت بيگانه اثر تعفن به سراسر بدن راه مىيابد و نتيجه آن مىشود كه تب وبايى گريبانگير مردم مىگردد و تب تقريبا همگانى مىشود .\r\n- چرا تب وبايى واگير است و بر شخصى و دو شخصى بسنده نمىكند ؟\r\n- زيرا ما گفتيم هوا اين كار را مىكند و همهء ما از هوا استفاده مىكنيم و در اين دلدادگى يكى\r\n\r\n","description":"","footnote":"","page_name":" 187 ","page_number":209},
  {"content":"\r\n\r\nهستيم . وقتى نيروى اثرگذار به اين عمومى باشد ، هر نيروى تأثيرپذيرى كه استعداد پذيرش اين مهمان را داشته باشد نمىتواند رهايى يابد . مثلا كمتر انسانى است و بلكه مىتوان گفت به زحمت مىشود انسانى را پيدا كرد كه هيچ خلط بد و ناپسند در درونش نباشد ؛ و هرگاه خلط بد و ناپسنديده بود از تأثير هواى بد وبايى نمىتواند كنار باشد . آرى اگر خلطهاى بدن كسى كاملا بدون آلايش باشند از آن نيروى تأثيربخش كذائى تأثيرپذير نخواهد بود .\r\nبدنهاى ناتوان نيز از انواع تأثيرپذيرها است ؛ مثلا كسى كه بيش از حد لازم جماع مىكند براى پذيرش تب وبايى آمادگى دارد . كسانى كه بدن تر مزاج دارند و گدارهاى گشاد در بدنشان موجود است و زياد از حد لازم آبتنى مىكنند ، براى تحويل تب واگيردار وبايى آمادگى دارند .\r\n\r\nنشانيهاى تب وبايى\r\nدر تب وبايى ظاهرا حالت تب‌دار آرام به نظر مىآيد ، اما در درون ، انسان منتهاى افسردگى را با خود دارد . تب وبايى اكثرا خطر جانى در بر دارد و بيمار را به آن دنيا مىفرستد . نشانيهاى تب وبايى كه مىتوانند گزارشگر از حالت تب باشند از اين قرارند :\r\n1 - درد سوزش در بيمار احساس مىشود .\r\n2 - التهاب حرارت بسيار شديد است .\r\n3 - نفس بزرگ و بلند و پياپى مىآيد و اكثرا نفس‌تنگى شديد روى مىدهد ، و نفس بوى بد مىدهد .\r\n4 - تشنگى شديد است و زبان بيمار خشك مىشود .\r\n5 - در بعضى حالات ممكن است بيمار دلش به هم آيد .\r\n6 - گاهى رخ مىدهد كه اشتهاى غذا از بيمار سلب مىشود . كه اگر وسيلهء خوردن غذا - حتى اگر به زور هم بخورند - با اين اشتها از دست رفتن به مقاومت نپردازند بيمار از گرسنگى مىميرد .\r\n7 - بيمار تب‌دار وبايى قلبش به درد مىآيد .\r\n8 - تب‌دار وبايى سپرزش مىآماسد .\r\n9 - بسيار افسرده مىشود و از شدت ناراحتى حركات غير طبيعى دارد .\r\n10 - ممكن است سرفهء خشك همراه تب وبايى باشد .\r\n11 - ممكن است به حالتى درآيد كه با غش كردن فاصلهء چندانى نداشته باشد .\r\n12 - ممكن است عقل و هوش بيمار درهم برهم شود .\r\n13 - پايينهاى نزديك دنده‌هاى مجاور شكم كشيده مىشوند .\r\n14 - بيمار به درد بىخوابى مبتلا مىگردد .\r\n15 - بدن سست و شل مىشود و بيمار احساس تنبلى زياد مىكند .\r\n16 - در بعضى حالات ممكن است جوشهاى سرخ‌رنگ و سرخ مايل به زرد بر بدن بيمار پيدا شوند . ممكن است اين نوع از جوشها به سرعت پيدا شوند و به سرعت به ژرفا روند و ممكن\r\n\r\n","description":"","footnote":"","page_name":" 188 ","page_number":210},
  {"content":"\r\n\r\nاست قرحه و زبريهاى گرىمانند بر بدن بيمار پديد آيند .\r\n17 - نبض در اكثر حالات تب وبايى پياپى و كوچك مىزند و در شب بيشتر از روز پياپى زدن و كوچكى نمايان مىشود .\r\n18 - شايد در بعضى حالات تب بيمار به حالى درآيد كه گويى به بيمارى استسقا مبتلا شده است .\r\n19 - مدفوع بيمار تب وبايى همراه خلط مرارى و غيره مىباشد . نرم و بدشكل و غير طبيعى است و ممكن است مادهء سودايى همراه مدفوع باشد . اكثرا مدفوع تب‌دار وبايى كف‌آلود و بسيار بدبو است . چيزى با مدفوع ديده مىشود كه تو گويى چيزى در درون مىگدازد و با مدفوع بيرون مىآيد .\r\n20 - ادرار بيمار تب وبايى آبكى كم‌مايه است و نشان از خلط مرارى سودايى با خود دارد .\r\n21 - بسيار اتفاق مىافتد كه مادهء سودايى قى مىكنند و احتمال قى كردن مادهء صفرا بيشتر است .\r\n22 - بيمار تب وبايى عرق مىكند و عرقش بدبو است .\r\nاين انواع از تبهاى وبايى با روى آوردن علامات ذكر شده به شدت شروع مىشوند و ديرى نمىكشد به غش كردن بيمار ، سرد شدن دست و پاها ، خواب‌آلودگى بدون اراده و حالت تشنجى و كزاز مىانجامد .\r\nبرخى از تبهاى وبايى هستند كه بيمار در حالت تب احساس حرارت چندانى نمىكند .\r\nحتى اگر كسى از خارج - مثلا طبيب - بدن بيمار را لمس كند فكر مىكند كه حرارت تب زياد نيست . نبض بيمار تغيير نمىيابد و ادرار بيمار هم زياد تغيير نمىكند . با اين حال بسا زود بيمار را از بين مىبرد ؛ كه در اين باره طبيبان را به دهشت مىاندازد .\r\nاكثر آنهايى كه بعد از بدبو شدن نفس مىميرند و يا در حالاتى ديگر از تب وبايى جان مىسپارند ، سبب اين است كه عفونت در قلب بيمار ريشه دوانيده و مستحكم شده است .\r\n\r\nنشانيهاى و با\r\nبراى پيش‌بينى كردن پيدايش و با علامتها دو دسته‌اند : نشانيهاى مستقيم كه مىشود گفت نمايندهء سبب و با هستند و نشانيهايى كه از تجربه به دست آمده‌اند و تقريبا زنگ خبردارى براى آمدن وبايند . نشانيهاى مستقيم كه از حالت هواى محيط زيست به دست مىآيد و مىتوان از روى آنها آمدن و با را پيش‌بينى كرد از قرار زيرند :\r\n1 - اگر در ماه سپتامبر ( ايلول ) و در اوايل پاييز نيازك زياد در آسمان ديده شد ، آژير پيدايش و با است و خبر از حالت آسمانى سبب به وجود آوردن هواى وباخيز مىدهد .\r\n\r\n","description":"","footnote":"","page_name":" 189 ","page_number":211},
  {"content":"\r\n\r\n2 - اگر در ماه‌هاى دسامبر و ژانويه ( كانون دوم و كانون اول « 1 » ) باد جنوب و باد شرقى بسيار وزيد و چندين روز ادامه يافت ، نشان از نزديك شدن و با دارد .\r\n3 - تا ديدى كه هوا ثابت و بىحركت و مه‌آلود است و پنداشتى كه باران مىآيد و هوا غبارآلود و خشك بود و باران نباريد ، بدان ! كه مزاج زمستان فاسد است و زمستان سالمى در پيش نيست و ممكن است و با به دنبال داشته باشد .\r\n4 - اگر فصل بهار كم‌باران باشد و با اينكه كم‌باران است هوا سرد باشد ، خبر از تابستانى پليد و بدصفت مىدهد .\r\n5 - اگر ديدى كه باد جنوب بسيار مىوزد ، چند روزى هوا گرم‌آلود است و بعدا به مدت يك هفته و بيش از يك هفته صاف مىشود و بعد از آن شبهاى سرد و روزهاى بسيار گرم و نوعى حالت ابرمانند و ناصافى هوا هست و اين حالت چندين روز دوام يافت ، بدان ! كه و با آمده است و منتظر باش كه تبهاى وبايى و آبله و امثال آن پيدا شوند .\r\n6 - اگر فصل تابستان زياد گرم نباشد اما هوا بسيار تيره و ناصاف باشد ، صبحها دنيا را غبارآلود مىبينى و اگر در پاييز گذشته اجرام آسمانى ويلان و نيازك و اين قبيل چيزها زياد ديده شده بود ، خطر و با در پيش است .\r\n7 - اگر ديدى كه در مدت يك روز چندين بار هوا تغيير مىيابد . روزى هوا صاف است و خورشيد صاف و روشن طلوع مىكند ، روز ديگر خورشيد در ميان پوشاكى از غبار خود را نشان مىدهد ، بدون شك بدان ! كه آمدن و با حتمى است .\r\nنشانيهاى دست دوم كه از تجارب مردم به دست آمده و آمدن و با را وسيلهء آنها پيش‌بينى مىكنند از قرار زيرند :\r\n1 - اگر ديدند كه قورباغه بسيارند و حشرات متولد از مادهء عفونى و بدگوهر بيش از حد متوقع هستند ، نشان از پيدايش و با است .\r\n2 - اگر ديدى كه موشها و جانورانى كه در سوراخهاى زيرزمينى زندگى مىكنند از سوراخهاى خود فرار مىكنند و حالتى از سرگردانى و بهت‌زدگى در آنها پديدار است ، دليل بر آن است كه و با در راه است و بسيار نزديك شده .\r\n3 - لك‌لكها و با را پيش‌بينى مىكنند ؛ قبل از آمدن و با از آشيانه مىگريزند و به دوردستها مسافرت مىكنند و اگر تخم در آشيانه داشته باشند باز اهميت نمىدهند و تخمها را ول مىكنند .\r\n\r\nعلاج تب وبايى\r\nدر علاج تب وبايى ، بايد هدف اصلى طبيب خشكانيدن و از بين بردن مادهء عفونى سبب تب وبايى باشد . در اين زمينه شايد به خون‌گيرى و رگ‌زنى نياز افتد و شايد اسهال دادن بيمار به\r\n\r\n\r\n","description":"","footnote":"\r\n( 1 ) . سال ايرانى از روز بيست و يكم ماه مارت ( آذار ) شروع مىشود . در مطابقت ماه‌هاى ايرانى با ماه‌هاى رومى يا چنان كه شايع است ماه‌هاى انگليسى مىتوان وقت محدد ماهها را تقريبا تعيين كرد - م .\r\n","page_name":" 190 ","page_number":212},
  {"content":"\r\n\r\nكار آيد ، در هر حال پاكسازى شرط اساسى است .\r\nاگر تشخيص دادى كه بلا از چيرگى خون زياد از حد لازم در بدن بيمار است و عفونت از آن ناشى شده است ، بيمار را رگ بزن و از او در اندازهء لازم خون بكش !\r\nاگر مادهء عفونى شده غير خون است ، بيمار را با وسايلى كه مناسب حال است پاكسازى كن و ماده را تخليه گردان . بايد جاى سكونت بيمار را سرد گردانى و هواى پيرامونش را اصلاح كنى .\r\n- از سرد گردانيدن جاى سكونت منظور چيست ؟\r\n- تفصيل به قرار زير است :\r\nپيرامون بيمار را پر از ميوه‌هاى سرد ، گياهان خوشبوى سردمزاج و شاخه‌هاى نازك درختان سردىبخش كن ! عطرهاى آبكى و داروهاى معطر بر لباس پاشيدنى كه با آب ميوه‌هاى سردمزاج مخلوط باشد و بوى خوش آنها سردىبخش باشد ، و عطريات ساخته از كافور ، گلاب ، آب صندل و صندل به كار برند . هر روزه چندين بار خانهء مسكونى بيمار را وسيلهء خوش‌بوهاى آبكى آب‌پاشى كنند و بويژه اگر گلاب ، آب بيد و نيلوفر بپاشند بهتر است .\r\nاگر در خانهء مسكونى بيمار ، فوارهء آب يا حالتى از بر جوشيدن آب از زمين باشد بسيار خوب است .\r\nاصلاح هواى پيرامون بيمار را بعدا بيشتر شرح مىدهيم .\r\nداروهايى كه براى علاج تب وبايى مورد نيازند و بايد بيمار به كار برد ، از اين قرارند : قرص كافور ، رب ميوه‌هاى سردمزاج ، آب ماست كره گرفته ، گلاب با قره‌قروت مخلوط و بهم‌زدهء ترش‌مزه و اشتهاآور و سركهء مخلوط با آب همگى در علاج تب وبايى مفيدند .\r\nاگر بيمار تب وبايى در اندازهء زياد آب سرد را يكباره بخورد ، بسيار بهره بيند ؛ اما اگر كم‌كم و به تدريج آب بخورد ، ممكن است حرارت بدن را برانگيزد و شديدتر كند .\r\nاگر حالت بيمارى تب وبايى شدت يافت و كار به جايى رسيد كه سردنده‌هاى رو به شكم را كش داد و دست و پاى بيمار احساس سردى كردند ، و حالت بىخوابى و درهم برهمى خواب بيمار طول كشيد و سينهء بيمار بالا و پايين آمد ، حتما بايد پوشش بيمار را از نوعى برگزينى كه حرارت را جذب كند و به بيرون راند .\r\nاگر بيمار تب وبايى اشتهاى غذا را از دست داد ، بايد بيمار را به زور وادار به خوردن كرد هر چند اشتها هم نداشته باشد ؛ كه اكثرا از اين ناچار كردن بيمار به خوراك خوردن ، اشتها برمىگردد و بيمار مىتواند بخورد و زنده بماند . پس حتما بايد به هر وسيله‌اى كه باشد بيمار را وادار كرد كه غذا بخورد .\r\nغذاى بيمار تب وبايى بايد ترش‌مزه و خشكانندهء مادهء سبب بيمارى باشد . زياد نخورند بلكه كم اما مغذى بخورند . اگر غذاى بيمار خوب نباشد و گوهر ناپسند داشته باشد . و در عين حال از چنين غذايى زياد بخورند ، چندين زيان در پى دارد :\r\n1 - مادهء ناپسند - كه با خوراك زياد است - خلط بدگوهر سبب تب را افزايش مىدهد .\r\n\r\n","description":"","footnote":"","page_name":" 191 ","page_number":213},
  {"content":"\r\n\r\n2 - خوراك اگر در اندازه زياد باشد ، معده را پر و مالامال مىكند كه آن هم به زيان بيمار است .\r\n\r\nاصلاح هواى پيرامون\r\nاصلاح هواى پيرامون به دو بخش تقسيم مىشود : يكى اصلاح هواى وبايى نسبت به تندرستان كه هنوز و با نگرفته‌اند و دوم نسبت به تندرستان و بيماران به‌طور كلى .\r\nدستورات اصلاح هواى پيرامون براى تندرستانى كه به بيمارى وبايى مبتلا نشده‌اند چنين است :\r\nبايد به هر وسيله‌اى كه باشد ، هواى پيرامون خود را خشك گردانند و آن را به هواى خوش‌بو تبديل كنند ؛ و به هر وسيله‌اى كه امكان دارد عفونت هوا را رفع كنند و نگذارند هوايى كه در آن زندگى مىكنند متعفن شود . براى اين كار : عود خام ، عنبر ، كندر ، مشك ، كوشنهء شيرين ، استرك ، سندروس ، صمغ انگدان ، سقز ميخك ، مصطكى ، سقز درخت بنه ، لادن ، عسل ، زعفران ، سك ، ثمر سرو ، ثمر سرو كوهى ، دوال ، غار ، مشك زمين ، گورگياه ، عرعر ، سوسن زرد ، شابانك ، بادام تلخ و بر باله همگى مفيدند ؛ كه بايد از اين دارو تركيبهايى بسازند . مثلا خانه را با مخلوط سركه و صمغ انگدان آب‌پاشى كنند .\r\nداروهايى هست كه استعمال آنها هم براى تندرستان و هم براى تب‌داران در حالت بيمارى مفيد است ، كه عبارتند از : صندل ، كافور ، پوست انار ، آس ، سيب ، به ، آبنوس ، چوب ساج ، چوب و ثمر گزوريواس كه اينها را بخور كنند و سر بر بخارشان گيرند و بارها اين كار را تكرار كنند .\r\n\r\nپرهيز از و با\r\nبراى پرهيز از مبتلا شدن به و با ، اقدام اساسى آن است كه مواد رطوبى زياد از حد را از بدن پاكسازى كنند و بدن را متمايل به خشك بودن گردانند و در اين راه هر وسيله‌اى را به كار برند .\r\nمثلا مقدار خوراكشان را كم كنند ، تنها ورزش را نبايد وسيلهء خشكيدن رطوبت بدن قرار دهند و اصولا ورزش خوب نيست ، به علاوه تا ممكن است از حمام رفتن خوددارى كنند ، هيچ نوع شرابى نخورند و در خوردن شربتهاى ديگر نيز احتياط كنند ؛ اما نبايد زياد تشنه شوند . هوا را به وسايلى كه ذكر كرديم اصلاح كنند . غذاها مايل به ترشمزه باشند اما كم بخورند ، گوشتى را كه مىخورند با ترشمزه‌ها بپزد ، سوپها ، شرحه و قطعه گوشتها و هرچه را كه از اين قبيل است ، با سركه و امثال سركه مانند : سماق ، آب‌غوره ، آب ليمو و آب انار ترش بپزند و بخورند .\r\nترشيهاى در سركه پروريده همگى خوبند ، بويژه كبر ترشى شده ، انگدان ترشى شده بسيار خوبند و جلوگيرى از عفونت مىكنند . اگر معجون مثروديطوس ( ميترادات ) بخورند و بعد از آن ترياق تناول كنند و دستورات بهداشتى سابق را مراعات كنند ، از و با بيمه مىشوند و رهايى مىيابند .\r\nدارويى هست كه از الوا و زعفران و مر مىسازند ، اگر از آن هر روز به وزن تقريبا يك درهم\r\n\r\n","description":"","footnote":"","page_name":" 192 ","page_number":214},
  {"content":"\r\n\r\nتناول شود بسيار مفيد است .\r\n\r\nفصل چهل و هشتم آبله\r\nگاهى رخ مىدهد كه به سبب نوعى از عفونت ، خون به جوش مىآيد ؛ شبيه به جوششى كه در بعضى افشرهء ميوه‌ها ديده مىشود و از اثر به جوش آمدن ، اجزاء آن از هم فاصله مىگيرند و جدايى در ميان مىافتد .\r\n- سبب اين جوش آوردن و از هم جدا شدن اجزاء مادهء خون چيست ؟\r\n- چند سبب احتمالى هست :\r\n1 - خون به جوش مىآيد تا چيزهاى ناسازگار آميزه با خود را براند و خود را پاكسازى كند .\r\nاين آميزهء ناباب سزاوار تخليه كردن ، باقى مانده از خون غذايى حيض است كه وقتى انسان جنين بوده در زهدان مادر از آن تغذيه كرده است . چيزهايى زايد باقى مانده و با خون بدن درآميخته است كه بايد بيرون داده شود . كه اين حالت به حالت طبيعى و پاكسازى اصولى مىماند .\r\n2 - انسان بعد از به دنيا آمدن ، غذاهاى ناپسند بدگوهر خورده و قوام خون را سست و كم‌مايه كرده است ؛ خون براى تلافى اين سستى و كم‌مايگى به هيجان مىآيد و گوهر خود را نيرومند مىكند ، اما اين بار نيرومندتر و قوام‌گيرتر از سابق مىشود ، و آشكارتر خودنمايى مىكند ؛ درست مانند كار طبيعت در افشرهء انگور است كه كف و سنگينى مادهء خاكى را از آن مىگيرد و شرابى مىشود كه در گوهر يكسان و بدون اختلاف و جدايى در اجزاء است .\r\n3 - سببى بيگانه از بدن ، از خارج بر خون وارد آيد ، خون را برانگيزاند و خلطهاى ديگر را با خلط خون مخلوط كند . خون از اين برانگيختگى و اختلاط با خلطهاى ديگر به غليان مىآيد كه به غليان شراب قبل از شراب شدن مىماند كه نوعى صدا هم از آن شنيده مىشود . اين حالت تغيير خون در سرآغاز تغيير فصلهاى سال و بويژه در پيدايش فصل بهار رخ مىدهد كه چگونگى و نظام طبيعت ، اين غليان و تغيير حالت را از خون مىخواهد .\r\nآبله و حصبه از نتايج چنين حالات انقلابى در خون رخ مىدهند و بر بدن انسان ظاهر مىشوند و اگر زمينه از جانب خون آماده باشد و به حد زياد باد جنوبى وزيدن گيرد و خود بدن نيز گرم و ترمزاج باشد و بويژه اگر رطوبت بدن تيره و آلوده هم باشد ، آبله فرصت بيرون آمدن را پيدا مىكند .\r\nگاهى - آن هم بسيار كم - از اثر كشيدن و تخليهء خون ، آبله بر پوست پديد مىآيد . در برخى حالات آبله پيامد خوراك و بويژه خوردن غذاهايى است كه انسان بدان عادت نكرده ؛ چنين غذايى را خورده و بر آن داروهاى گرمىبخش و شير نوشيده است ، بويژه اگر شير شتر و شير ماديان در اندازهء زياد خورده باشد درحالىكه سابقا به شير خوردن عادت نداشته است . بعد از\r\n\r\n","description":"","footnote":"","page_name":" 193 ","page_number":215},
  {"content":"\r\n\r\nخوردن شير به مقدار زياد ، شراب زياد يا داروهاى گرم‌مزاج گرمىبخش خورده است ، كه در اين شرايط پيدايش آبله حالت بحرانى بيمارى است .\r\nاكثرا آبله كودكان را در بر مىگيرد و در درجهء دوم جوانان مبتلا مىشوند . پيران كمتر آبله مىگيرند ، مگر سبب بيمارى بسيار نيرومند باشد و شدت يابد كه در آن صورت ممكن است پير هم به آبله مبتلا شود . علاوه بر اين آبله وقتى سراغ پيران مىرود كه محيط زيست بسيار گرم و رطوبى باشد .\r\nكسانى كه بدن تر مزاج و رطوبى دارند بيشتر از آنان كه بدن خشك‌مزاج دارند به آبله مبتلا مىشوند .\r\nپيدايش آبله نسبت به فصول سال :\r\n1 - در بهار بيشتر از فصل زمستان آبله سر بر مىآورد .\r\n2 - بعد از بهار - در درجهء دوم - اوايل تابستان آبله از اوقات ديگر سال بيشتر است .\r\n3 - در درجهء سوم ، پيدايش آبله در اواخر پاييز رخ مىنمايد . بويژه اواخر پاييزى كه تابستانش بسيار گرم و خشك بوده و همان پاييز هم تا اواخرش گرم و خشك باشد .\r\nآبله تنها بر پوست و نزديكيهاى پوست پيدا نمىشود ، بلكه كليه اندامان - پيدا و ناپيدا - حتى حجاب و پىرگهاى بدن ممكن است آبله‌زده شوند .\r\nهمين‌كه آبله شروع كرد ، خارشى در بدن پيدا مىشود و بعد از آن چيزهاى سرسوزن مانند به رنگ گاورس سر برارند كه بزرگ و برجسته مىشوند و سپس تاولهاى پر از ريم و چرك مىگردند ؛ بعدا به زخم چركين تبديل مىشوند و بالاخره كبره بر آنها نشيند ؛ كبرهء تاولهاى چرك كرده به رنگهاى گونه‌گون درمىآيد .\r\nممكن است آبله به ورم خونى يا ورم گرم التهابى تبديل شود و يا دمل مانندى گردد كه پر از چرك و ريم باشد .\r\nاكثرا رنگ تاولهاى آبله به رنگ ورم گرم التهابى پديدار مىشوند ، ممكن است به رنگهاى خاكسترى ، بنفش ، سياه و يا سبز ديده شوند . در هر حال امكان دارد كه آبله به رنگهاى مختلف ديده شود ؛ مثلا سفيد ، زرد ، سرخ ، سبز ، رنگ مايل به سياه و . . . باشد . آبلهء به رنگ‌هاى سبز و بنفش بسيار بد و ناپسندند و تا رنگ آبله به سياهى نزديك‌تر باشد بدتر است . برعكس تا از سياه‌رنگى دور تر باشد از خطرناك بودن دور تر است . آبلهء سفيدرنگ از هر آبلهء ديگرى بىخطرتر است ، بويژه اگر مقدار تاولها كم و در عين حال درشت باشند و زود برآيند و بيمار را بسيار افسرده نكنند و حالت تب سبك باشد .\r\nدر سرآغاز پيدايش آبله و در برجسته شدن آن ، حالت تب بر بيمار روى مىآورد . در هر دو حالت تب ( بعد از شروع و بعد از برجسته شدن ) تاولهاى آبله دست از بيمار برمىدارند .\r\nدر درجهء دوم كم‌خطرى آبله - كه بعد از آبلهء سفيدرنگ كم عدد درشت آيد - آبلهء سفيد درشت است كه در تعداد بسيار است و تاولها به هم نزديكند ليكن به هم پيوسته نيستند . اما اگر تاولهاى آبله زياد و به هم پيوسته باشند و سطحى نسبتا بزرگ از پوست بدن را دربرگرفته\r\n\r\n","description":"","footnote":"","page_name":" 194 ","page_number":216},
  {"content":"\r\n\r\nباشند و شكل تاولها گوشه‌دار يا گرد و مدور باشند ، بسيار بد و ناپسند است . همچنين آبله‌هاى درشت بسيار درشت كه اگر يكى را بركنى مىبينى كه تاولى ديگر در زير آن هست بسيار بد و ناپسندند .\r\nاگر تاولهاى آبله ريز و كوچكند و به هم نزديك و سختند و به دشوارى بيرون مىآيند - هر چند كه در سرآغاز پيدايش آن گمان مىرود كه كم‌خطر باشد - ليكن بيم آن مىرود كه رسايى و پختگى تاولها دشوار باشد و حال بيمار از پيامدهاى آبله بدتر شود و سرانجام بيمار را بميراند ؛ زيرا سبب اين دشوار رسايى در غلظت و پرمايگى مادهء سبب آبله است .\r\nاگر آبله چنان بود كه گاهى پيدا مىشود و گاهى پنهان است ، و بويژه اگر به رنگ بنفشه شبيه بود ، جاى بيم دارد و ممكن است به مرگ بيمار بينجامد .\r\nاگر آبله پياپى بيرون مىآيد و متوقف نمىشود - كه سببش يا ناتوانى نيروى جسمى انسان است يا اندامى را به رنگ سبز درآورده و يا اينكه اندامى را سياه گردانيده است - خطر مرگ را در بر دارد .\r\nاگر تاولهاى آبله فروكش كردند و جاى آنها به رنگ سبز يا سياه ديده شد ، و بيمار را ناتوان نكرده باشد و بلكه بيمار نيرويش بيفزايد ، خطر مرگ را در بر ندارد ، ليكن ممكن است در نتيجهء آن قرحه و امثال آن بر پوست پيدا شود .\r\nاگر بيمار در حالت تب به آبله مبتلا مىشود ، خطرش كمتر از آن است كه انسان سابقا آبله داشته باشد و سپس به تب مبتلا شود .\r\nدر معاينهء بيمار آبله‌زده مىتوانى چگونگى آبله را كه آيا خطرناك است يا نه ، به ترتيب زير بشناسى :\r\nاگر بيمار آبله دارد و نفس كشيدن و صدايش خوب و طبيعى است آبله سلامت است و جاى نگرانى نيست .\r\nاگر بيمار آبله‌زده و حتى بيمار مبتلا به حصبه ، نفس كشيدنش پياپى و غير طبيعى است ، حدس بزن كه بيمار نيروى خود را به كلى از دست مىدهد و يا ورم در حجاب دارد . اگر بعد از آن ديدى كه تشنگى بسيار شدت يافته و افسردگى بر بيمار چيره شده است و سطح پوست سرد احساس شد ، رنگ آبله - يا رنگ حصبه - سبز رنگ شد ، بدان كه آژير مرگ بيمار به صدا درآمده است ؛ بويژه اگر آبله از آن نوع باشد كه در سر برآوردن و بارز شدن تأخير كرده باشد ، ديگر اميدى به زندگى بيمار نداشته باش .\r\nاكثرا كسانى كه به سبب آبله مىميرند ، يا مرگشان به دليل خفگى است و يا حالت بيمارى خناق در پى آن پيدا مىشود . در بعضى حالات بيمار از آنكه اسهال شده و اسهال به حدى رسيده است كه به پوست‌اندازى درونى انجاميده ، از ناى و توان مىافتند و جان مىسپارند .\r\nاگر آبله يا حصبه ( سرخچه ) را به رنگ بنفشى ديدى كه به ژرفاى بدن راه يافته است ، بيمار به غش كردن مبتلا مىشود . اگر آبله سر برآورد و ديرى نگذشت كه بيمار خون شاشيد و بعد از آن رنگ بول سياه شد ، فاتحهء بيمار را بخوان ! بويژه اگر همراه اين حالت بيمار زياد ناتوان\r\n\r\n","description":"","footnote":"","page_name":" 195 ","page_number":217},
  {"content":"\r\n\r\nشده و مدفوعش سبز خونى يا شبيه خونابه باشد ، هيچ اميدى به زنده ماندنش نيست .\r\nچيزى آبله‌مانند هست كه آبله نيست ؛ آن را حميقاء نامند ؛ جوشهايى است كه حد وسط آبله و حصبه است و از هر دو سالم‌تر و بىخطرتر است .\r\nبسيار رخ داده و مىدهد كه انسانى دوبار به آبله مبتلا مىشود . اين در حالتى است كه از مادهء سبب آبله چندان جمع شود كه بتواند در دو دفعه بر سطح بدن انسان اظهار وجود كند .\r\nنوعى از آبله هست كه آن را موم سربىرنگ نامند ، كه همان آبلهء شناخته شده است ، اما فرقش با ساير حالات آبله آن است كه اكثر جوش و تاولها در رخساره و سينه و شكم بيمار پيدا شوند و كمتر در ساق و پاها پديد آيند ؛ كه اين آبلهء موم سربى نام نيز بد و ناپسند است . دليل ايجاد اين نوع آبله آن است كه مادهء به وجود آورنده‌اش بسيار پرمايه و غليظ است و كاملا به اطراف بدن و دست و پا نمىرسد .\r\n\r\nنشانيهاى پيدايش آبله\r\nپيش‌درآمدهايى قبل از ابتلا به آبله هست كه گزارش از در راه بودن آبله دارند و از قرار زيرند :\r\n1 - پشت به درد مىآيد .\r\n2 - خارش در بينى حس مىشود .\r\n3 - انسان از خواب مىپرد .\r\n4 - اندامان بدن احساس درد سوزنى مىكنند .\r\n5 - تن انسان گران و گران‌خيز است .\r\n6 - رنگ رخساره و چشمان سرخ مىشود و چشم اشك مىريزد و رخساره و چشم برانگيخته و التهابى مىشوند .\r\n7 - بدن كش‌دادگى دارد و تير مىكشد .\r\n8 - خميازه زياد روى مىآورد .\r\n9 - نفس تنگ و صدا دورگه مىشود .\r\n10 - تف داخل دهان پرمايه مىگردد .\r\n11 - بيمار سرگردان است و سرش احساس سنگينى مىكند و سردرد دارد .\r\n12 - دهان خشك و نامطبوع است .\r\n13 - سينه و گلو به درد مىآيند .\r\n14 - وقتى شخص بر پشت مىخوابد ، پايش مىلرزد و همچنان مىخواهد بر پشت بخوابد .\r\n15 - با همهء اين علامتها تب شبانه‌روزى ( بيست و چهار ساعته ) وجود دارد .\r\n\r\n","description":"","footnote":"","page_name":" 196 ","page_number":218},
  {"content":"\r\n\r\n\r\nفصل چهل و نهم حصبه\r\nاين را بدان ! كه حصبه تو گويى آبله صفرايى است و در اكثر حالات باهم فرقى ندارند ؛ تنها فرقهايى كه دارند به قرار زير است :\r\n1 - حصبه از مادهء صفرايى توليد مىشود .\r\n2 - جوشهاى حصبه ريز و كوچكتر از جوش و تاول آبله هستند . جوشهاى حصبه مثل اين است كه از پوست جدا نشده‌اند ، چندان حجم ندارند كه به حساب آيند و بويژه در سرآغاز پيدايش حصبه حجم چندانى ندارند ؛ در صورتى كه آبله از همان سرآغاز پيدايشش برجستگى و - نسبتا - كلفتى دارد .\r\n3 - حالات ابتلاى مردم به حصبه كمتر از آبله است .\r\n4 - حصبه كمتر از آبله چشم بيمار را زيان مىرساند و كمتر اتفاق مىافتد كه چشم را در بر گيرد .\r\nنشانيهاى پيدايش حصبه به نشانيهاى پيدايش آبله نزديكند تنها فرقهاى ميان آنها اين است كه :\r\nالف - دل به هم آمدن و افسرده شدن مبتلا به حصبه بيشتر است .\r\nب - حالت التهابى در حصبه شديدتر از آبله است .\r\nج - احساس درد پشت در حصبه كمتر از آبله است ؛ زيرا مادهء به وجودآورندهء آبله بيشتر تمايل به سبب پرشدگى بدن از خون دارد و پرشدگى خون ، رگهاى بالاى پشت را كش مىدهد . و اين را مىدانى كه اگر خون فاسد به حد زياد در بدن باشد ، آبله توليد مىشود ؛ اما حصبه از خون فاسد كم - در اندازه - توليد مىشود .\r\nد - اكثرا حصبه يك دفعه ظهور مىكند ، امّا آبله كم‌كم و بار بعد از بار پيدا مىشود .\r\nنشانيهاى خطرناك يا كم‌خطر بودن حصبه و آبله به هم شبيهند .\r\nاگر حصبه زود بروز كند و زود به پختگى برسد ، خطرناك است .\r\nاگر حصبه سخت يا به رنگ سبز و بنفش باشد ، خطر دارد .\r\nاگر حصبه در پختگى و رسا شدن دير كرد و بيمار حصبه‌زده بسيار افسرده شد و چندين بار پياپى غش كرد ، بيمار را از بين مىبرد .\r\nاگر حصبه يكباره از نظر پنهان شد ، حصبهء ناپسند است و غش كردن بيمار را بدنبال دارد .\r\n\r\nعلاج\r\nدر علاج آبله بايد قبل از هر چيز وسيلهء شيار كردن پوست بيمار ، خون لازم را بيرون آورى ، مشروط بر اينكه بيمار اين عمل را تحمل كند . و اگر حصبه بود و ديدى كه از اثر پرشدگى خون در رگهاى بدن است ، باز همين شيار كردن پوست وسيلهء لبهء تيغ لازم است . مدتى كه بايد اين عمل را در آن انجام دهى تا روز چهارم است ؛ اما وقتى آبله برجسته و نمايان شد ، ديگر خون كشيدن لازم نيست ، مگر اينكه پرشدگى از خون بسيار شديد باشد ، كه در اين صورت همين\r\n\r\n","description":"","footnote":"","page_name":" 197 ","page_number":219},
  {"content":"\r\n\r\nاندازه خون را خارج مىكنى كه حالت بيمارى سبك‌تر شود . اما بهترين علاج خون‌گيرى در آبله رگ زدن است و از خراشيدن پوست نتيجهء بهتر مىدهد .\r\nاگر رگ بينى زده شود ، بيمار از اين خونريزى بينى بهره مىبيند و طرفهاى بالايى تن از بلاى آبله محفوظ مىمانند و اگر بيمار مبتلا به آبله كودك است ، رگ زدن بينى آسان‌تر صورت مىگيرد و كودك نيز بيشتر بهره مىبيند .\r\nاگر خون از بيمار گرفتى اما به حد كافى و لازم نبود ، بيم آن هست كه نيروى ديد بيمار آسيب بيند . همچنين اگر بيمارى بيش از حد متوقع آبله‌هايش بالا مىآيند و در بالا آمدن بر دوامند ، خون‌گيرى را كاملا انجام ندهند ، خطر براى بيمار در بر دارد .\r\n\r\nغذاى بيماران مبتلا به آبله يا حصبه\r\nبايد در مراحل نخستين پيدايش بيمارى ، غذا نوعى باشد كه نيروبخش ، بازدارندهء حالت بيمارى و خاموش كنندهء التهاب ناشى از آبله يا حصبه باشد . نبايد غذاى بيمار شكم بيمار را قبض كند و نبايد خون را غليظ و پرمايه‌تر كند .\r\nغذاى بيمار مبتلا به آبله يا حصبه از قرار زير است :\r\nآش عناب همراه تمر هندى ، آش آرد درخت خرما ( تخمهء خرماى نر ) ، آش عدس و شورباى ساده . بايد در غذاى بيمار اين مسأله را رعايت كنى كه شكم بيمار هميشه نرم باشد ؛ ازاين‌رو لازم و مصلحت است كه با اين نوع از غذاها تمر هندى و امثال آن باشد . آش كدو و خوردن هندوانه خوب است . در حقيقت بايد در سرآغاز پيدايش آبله يا حصبه ، شكم بيمار نرم و مليّن باشد و بهترين ملين سازگار با اين حالات تمر هندى است .\r\nاگر شكم بيمار - چنان كه لازم است - از تناول تمر هندى نرم و ملين نشد ، شيرخشت را با تمر هندى تجويز كن كه بيمار تناول كند ؛ امّا در اضافه كردن شيرخشت بر تمر هندى بايد احتياط لازم را به عمل آورى كه مبادا بيمار را اسهال دهد . همچنين مىتوانى ترنگبين يا آلو بخاراى خيسيده در آب را بفشرى و آبش را با تمر هندى به بيمار بدهى بخورد .\r\nاگر در حين بروز نشانى آبله رب يا شربت كادى ( كدر - كوره ) را با قرصى از قرصهاى كافور تناول كنند ، بهرهء زياد بينند . شربت شكوفهء خرما نيز در سرآغاز پيدايش آبله بسيار مفيد است .\r\nاگر حالت بيمارى از روز دوم گذشت و آبله پيدا شد ، سرما و سردى بخشيدن خطرناك است ؛ زيرا مادهء بيرون آمدنى را در درون حبس مىكند و از اينكه راه بيرون آمدن بر او بسته مىشود ، به اندامان رئيسه مىرسد و آسيب و زيانش بغرنج مىشود ؛ سبب افسردگى ، دلهره و پريشان حالى زياد مىشود و حتى امكان دارد كه بيمار را به غش كردن بكشاند . پس بر طبيب لازم است ، همين‌كه آبله سر برآورد كارى كند كه آبله‌ها بالاتر آيند و آنها كه بيرون نيامده‌اند نيز بيرون آيند و علاجهايى را به كار برد كه سوراخهاى پوست را بگشايند و راه بيرون آمدن آبله آسان شود . براى گشاد كردن مسامهاى پوست در اين حالت ، آب رازيانه ، و افشرهء كرفس\r\n\r\n","description":"","footnote":"","page_name":" 198 ","page_number":220},
  {"content":"\r\n\r\nبا شكر خوب است . ريشه‌هاى دارويى و بزرهاى مناسب و سازگار را بپزند و آب‌پز را به بيمار بدهند .\r\nزعفران بو كنند .\r\nخوشاب انجير و آب‌پز انجير در علاج بيرون دادن آبله تأثيرى عجيب دارند و زيان آبله را دفع مىكنند .\r\nداروهاى تركيبى زير نيز در اين حالت بسيار خوبند .\r\n\r\nنسخه :\r\nلاك شسته به وزن پنج درهم ، عدس پوست كنده به وزن هفت درهم ، كتيرا به وزن سه درهم . همه را باهم در چهل و پنج مثقال آب بريز و بر آتش بگذار آن‌قدر بجوشد تا يك چهارمش مىماند ، بيمار بخورد .\r\nنسخهء ديگر كه در بيرون دادن آبله بسيار كمك مىكند :\r\nانجير زرد به وزن هفت درهم ، عدس پوست كنده به وزن سه درهم ، لاك به وزن سه درهم ، كتيرا و بزر رازيانه هريك به وزن دو درهم . همه را باهم در يك‌صد و سى و پنج مثقال آب كنند و بر آتش بجوشانند تا يك سوم مىماند ، بپالايند و بيمار بخورد ؛ كه اين دارو حرارت را از اطراف و نزديكيهاى قلب منع مىكند و مانع حالت تپيدن خارج از حد طبيعى قلب مىشود .\r\nاز وقتى كه آبله‌ها آشكار مىشوند به هيچ وجه نبايد روغن به بيمار نزديك شود . بايد بيمار را با لحاف و سرانداز پوشانيد تا هواى سرد بر او تأثير نگذارد و بويژه اگر وقت زمستان باشد بايد از سرما بپرهيزد . سرما سوراخهاى پوست را بند مىآورد و مادهء آبله را به داخل برمىگرداند .\r\nبرفاب خوردن زياد و رو به بادبزن بودن بسيار بد است .\r\nاگر دو روز يا سه روز بر پيدايش آبله بگذرد ، ممكن است خون گرفتن از بيمار به زيان او باشد كه آبله را از بيرون آمدن بازدارد و آنچه را كه برآمده است برگرداند .\r\nاگر از گرم پوشيدن و گرمى بخشيدن ، بيمار به حالتى غش مانند درآمد يا غش كرد و ناگزير بايد در خنك گردانيدن بيمار بادبزن به كار برد و يا بيمار را به هواى سرد منتقل كرد ، كافور و صندل به بينى بيمار نزديك كنند كه بوى خوش آنها را بركشد . در هر حال اگر ديدى كه از استعمال بادبزن يا منتقل كردن بيمار به هواى سرد ناگزير هستى ، احتياط كن زياده‌روى نشود .\r\nاگر ديدى كه از گرمى بخشيدن به بدن بيمار آبله‌دار ، يا از دورى كردن از وسايل سردىبخش و شروع بيرون آمدن آبله ، هيچ سبكى در حالت بيمار رخ نداد بلكه التهاب و شعله‌ورى حرارت شدت بيشتر يافت و زبان بيمار به رنگ سياه تمايل پيدا كرد ، دست از گرمى بخشيدن به بيمار بردار كه حتما در اين شرايط زيان دارد .\r\nبيمار مبتلا به آبله يا حصبه نبايد به هيچ وجه بر شكمش داروى گذاشتنى باشد ، كه در اين شكم بستن دو خطر هست : يكى اينكه فورا نفس بيمار تنگ مىشود و دوم ممكن است اسهال\r\n\r\n","description":"","footnote":"","page_name":" 199 ","page_number":221},
  {"content":"\r\n\r\nبد و موذى رخ دهد و بيمار خون بشاشد .\r\nدر مراحل اواخر بيمارى بايد حالت شكم بيمار مراعات شود ، قبض يا اسهال نباشد بلكه ملين باشد . همچنين بايد غذاى بيمار را عوض كنى ؛ به جاى عدس پوست‌كنده - كه سابقا ذكر شد - عدس دست نخورده و پوست نكنده را - چنان كه هست - بخورد . عدس چندين بار در آب بپزد و آب را عوض كنند و باز بپزد و سپس بخورد . به جاى اينكه آش عدس وسيلهء تمر هندى ترشمزه شده - كه سابقا ذكر شد - بخورد ، آش عدس را با آب انار ترش يا سماق يا آب غوره و امثال آن ترش كند و بخورد .\r\nداروهاى مفيد در علاج آبله ، كه در اوايل پيدايش آبله مفيدند و خون را غليظ و سردمزاج مىكنند و از به جوش آمدن آن جلوگيرى به عمل مىآورند ، از قرار زيرند :\r\nرب ريواس ، آب غوره ، آب ميوه‌هاى سردمزاج سردىبخش ، شربت كادى - كه ويژگى دارد - شكوفهء خرما و شربت آن و پنير درخت خرما .\r\nدر تركيب شربت كادى نسخه‌هاى متعددى هست كه در كتاب پنجم قانون آورده‌ايم . در اينجا نوعى از اين شربت ساخته از كادى را - كه در علاج آبله تأثيرى عجيب دارد - ذكر مىكنيم ؛ تركيب شربت به قرار زير است :\r\n\r\nنسخه :\r\nرب كادى دو جزء . اگر رب كادى گير نيامد ، چوب كادى را اره كنند يا بكوبند ، خاكهء اره شده يا كوبيده دو جزء باشد . خاكهء اره شده يا كوبيدهء چوب كادى را با نيم برابر آن ( يك جزء ) صندل در سركهء تقطير شده يا در آب غورهء خالص ريزند و چند روزى بماند ، آنگاه بر آتش كم‌تأثير بگذارند و آهسته بجوشد تا خاكهء كادى و صندل به كلى از اثر جوشيدن آهسته از هم مىپاشند ؛ آنگاه خاكهء كادى و صندل را - كه از هم پاشيده و خوب نرم و پخته شده‌اند - در دست مچاله كنند و بفشرند ، البته تا سركه يا آب غوره بيشتر باشد بهتر است ، مادهء حاصل از افشره را تنها بگذارند . آنگاه آب چكيدهء دوغ در مشك بهم زده را بياورند و بگذارند تا كاملا صاف مىشود و مادهء پنيرى موجود در دوغ از آن جدا مىگردد و يا اينكه آب چكيده از دوغ را همچون آب پنير بپزند تا مادهء پنيرى در دوغ كاملا ته‌نشين مىشود و از دوغ جدا مىگردد . از آرد جو و آب چكيده از ماست فوگان سازند و فوگان را بگذارند تا مىترشد ، آنگاه آن را نيز بگذارند تا خوب صاف مىشود . دوباره از اين صاف شده و آرد جو فوگان سازند و بگذارند بترشد . چندين بار اين عمل را تكرار كنند و تا بيشتر تكرار كنند بهتر است . از اين فوگان پنج جزء جدا كنند ، يعنى از خاكهء چوب كادى دو جزء ، فوگان پنج جزء ، آب گلابى چينى ، آب به ترشمزهء تر و سيراب ، آب انار ترش ، آب سيب ترش پر آب و شاداب ، آب زالزالك ، آب ليمو ، آب آلوى ترش ، آب شكوفهء خرماى فشرده ، آب كنوس طبرستانى ( ميوهء ازگيل ) ، آب شاه‌توت نارسيده ، آب زردآلوى كال ترشمزه ، آب غوره ، افشرهء ريواس ، افشرهء جوانه‌هاى نازك و سبز تاك ، افشرهء گل محمدى ايرانى ، افشرهء نيلوفر و افشرهء بنفشه از هريك يك‌سوم جزء ، افشرهء گوشت ترنج ،\r\n\r\n","description":"","footnote":"","page_name":" 200 ","page_number":222},
  {"content":"\r\n\r\nافشرهء گوشت نارنج از هريك دو سوم جزء ، افشرهء گشنيز سبز ، افشرهء كاهو ، افشرهء برگ خشخاش سبز ، افشرهء كاسنى و افشرهء خرفه از هريك يك چهارم جزء ، افشرهء برگ درخت سيب ، افشرهء برگ سبز درخت بيد ، افشرهء برگ سبز درخت گلابى ، افشرهء برگ سبز درخت زالزالك ، افشرهء برگ گل محمدى و افشرهء برگ گياه هفت‌بند از هريك يك چهارم جزء ، افشرهء گياه شنگ ، خشكيدهء گل محمدى ، نيلوفر خشك ، افشرهء زرشك چيده و خشكيده ، بزر كاسنى ، بزر كاهو ، گلنار ، ثمر نيلوفر و بزر گل محمدى از هريك يك بيستم جزء ، افشرهء نعناع سبز يك ششم جزء ، افشرهء زرشك تازه و شاداب نيم جزء . همهء اين بزرها و دارو خشكها و افشره‌ها را با هم قاطى كنند و در ظرفى ريزند و بر آتش گذارند . آنگاه عدس چهار جزء ، جو پوست كنده دو جزء ، سماق سه جزء و انار دانه سه جزء بر آن اضافه كنند و باهم بر آتش بپزند تا نيمى از آن مىماند ، آنگاه از آتش پايين آورند و بگذارند تا سرد مىشود ، همه را در دست مچاله كنند و درهم بسرشند و آنگاه بپالايند . در مقابل هر سيصد درهم از آن به وزن يك مثقال كافور بياورند .\r\nيك مثقال كافور را بسايند و در ته كدويى يا در ته شيشه‌اى قرار دهند ، به آرامى اين پاليدهء داروها را در كدو يا شيشه بريزند . سر كدو يا شيشه را محكم ببندند . شيشه يا كدو را بر آتش نرم گذارند و قبل از جوش آمدن از آتش بردارند و كدو يا شيشهء سربسته را به هم زنند . بعد از آن دارو را در يك بستو بريزند و سر بستو را محكم ببندند . تا تأثير كافور از بين نرود و كافور بخار نشود و نپرد . مقدار تناولى مناسب از اين دارو تا وزن ده درهم است .\r\nبرخى از طبيبان سنبل و زنجبيل و بزر رازيانه و رازيانهء شامى و فلفل و مشك زمين را هم به اندازه‌اى كه مناسب حال مىدانند بر اين دارو مىافزايند .\r\nهرگاه آبله كاملا برون آمد و از هفت روز گذشت و ديدى كه رسيده است ، خوب آن است كه به وسيلهء نك سوزنى طلائى آبله‌ها را بدرى و مادهء تر آن را با پنبه بردارى . اما آب نمك زدن را نبايد فراموش كنى . هرگاه تاولهاى دهان دريده را آب نمك مىمالى ، تاولهاى بزرگ آزاردهنده را ممال ، غير آنها را آب نمك‌مالى كن و آب نمك را بر نزديكيهاى تاولها بمال كه در راه رطوبت چكيده قرار گيرد ، آنگاه درشت‌ها را هم آب‌نمك مالى كن !\r\nتا نبينى كه تاولها كاملا رسيده و پر از آب شده‌اند ، آب‌نمك استعمال مكن ! كه اگر نرسيده باشند و آب نمك بمالى ، بسيار درد مىكنند و آماسيده مىشوند . در عوض آب نمك ماليدن بر تاولهايى كه رسيده باشند حتما بايد به عمل آيد .\r\nاگر در آب نمك مالشى بر تاولهاى آبله كمى زعفران باشد و يا اگر گلاب را وسيلهء نمك شور كنى و بر تاولها بمالى بهتر است .\r\nاگر گل محمدى ، ثمر گز و عدس در آب بپزند و نمك را در آن آب حل كنى و بر تاولها بمالى بسيار خوب است . و اگر كافور و صندل را هم به آن اضافه كنى چه بهتر .\r\nآب‌نمك ماليدن بر تاولها چندين بهره دارد : تاولها را مىرساند ، مىخشكاند و برمىكند .\r\nاگر آبله بسيار مرطوب و آبدار باشد ، حتما بايد تن آبله‌زده را بر دود آس و برگ آس قرار داد كه دود بر آبله تأثير بگذارد .\r\n\r\n","description":"","footnote":"","page_name":" 201 ","page_number":223},
  {"content":"\r\n\r\nاگر آبله رسيد و خواستى كه خشك شوند ، بيمار بر زيراندازى آكنده از آرد برنج ، آرد گاورس ، آرد جو ، آرد باقلى بخوابد . پارچهء زيرانداز را كمكى و به نازكى شق و پاره كن كه نيروى دارويى مستقيما به بدن تاول‌زده برسد . نيز اگر تشك بيمار آكنه‌اش برگ گياه شيرين‌بيان باشد ، خوب است .\r\nروغن ماليدن و چرب كردن تاولها حتى بعد از رسيدن آنها هم بد است و نبايد هيچ‌گاه چرب شوند ؛ زيرا روغن از خشكيدن تاولها جلوگيرى مىكند .\r\nهرگاه تاولهاى آبله شروع به خشك شدن كردند ، بايد داروى ماليدنى بر آنها يكى از آردهاى نامبرده ( آرد برنج ، آرد گاورس ، آرد جو ، آرد باقلى ) با كمى زعفران باشد كه در خشكانيدن كمك مىكنند .\r\nاگر از اثر تاول آبله ، زخم چركين ( قرحه ) پيدا شد ، مرهم سفيد بمالى بسيار مفيد است ؛ بويژه اگر كمى كافور و سونش بيخ نى با گلاب نيز با مرهم سفيد مخلوط باشند بهتر است .\r\nهمچنين مىتوان سونش رگهاى ريشهء بيد و سونش رگهاى درخت زالزالك را با مرهم سفيد مخلوط كرد و بر قرحهء ناشى از تاول آبله ماليد . و ممكن است سفيداب و مردار سنگ ساييده را بر قرحهء تاول آبله پاشيد و از عهدهء علاج قرحهء ناشى از تاول آبله برآمد .\r\nاگر كبرهء تاول آبله در داخل بينى بيمار باشد ، مرهم زير را بر كبره بمالى خوب است .\r\n\r\nنسخه :\r\nسفيداب ، جوش كوره با موم و روغن خالص گل مرهم شوند و بر كبرهء داخل بينى بمالند .\r\nبعد از آنكه تاولها خشك شدند ، روغن را بر تاولهاى خشكيده بمالند مفيد است كه تاولهاى خشكيده را به سرعت برمىكند و مىاندازد . و اگر جاى تاول آبله قرحه شده است ، باز روغن ماليدن مفيد است ؛ زيرا روغن ماده اصلى همهء مرهمها است . خصوصا در علاج قرحهء آبله مرهم قرمز بسيار خوب است .\r\n\r\nفصل پنجاهم روىآورهاى آبله و علاج آنها\r\nاندامان ارزنده در بدن كه اگر آبله‌زده شوند آسيب بسيار دشوار بر انسان مبتلا وارد مىشود ، عبارتند از : گلو ، چشم ، سوراخهاى بينى ، ريه و روده‌ها كه آبله در اين اندامان به قرحه تبديل مىشود .\r\nممكن است اگر آبله در چشم آيد چشم را كور كند و شايد پرده‌اى سفيد بر مردمك چشم آيد .\r\nاگر آبله در گلو پديد آيد ، ممكن است بيمار را خفه كند . و احتمال دارد زخمهاى چركين در گلو پيدا شوند كه مرى را از بلعيدن لقمه بازدارند . و احتمال دارد كه قرحهء ناشى از آبله در گلو ،\r\n\r\n","description":"","footnote":"","page_name":" 202 ","page_number":224},
  {"content":"\r\n\r\nبه قرحهء خوره‌اى بينجامد و آبله‌زده را به ديار آخرت بفرستد .\r\nاگر آبله در سوراخهاى بينى بروز كند ، ممكن است قرحه‌هايى به بار آورد كه راه نفس كشيدن از بينى را قطع كند .\r\nاگر آبله يا حصبه در ريه باشد ، ممكن است از اثر جوش آبله يا حصبه تنگ نفسى شديد روى دهد . و در صورتى كه جوش به قرحهء چركين تبديل شود ، ممكن است به بيمارى سل بينجامد .\r\nاگر آبله روده‌ها را در بر گيرد ، ممكن است پوست‌اندازى در روده‌ها رخ دهد كه در آن صورت علاجش دشوار است .\r\nروىآورها و پيامدهاى بسيار ناهنجار و ناپسند آبله را كه در اندامان ارزنده پيدا مىشود گفتيم ، حال ببينيم چگونه مىتوان از ابتلاء اين اندامان به آبله جلوگيرى كرد .\r\n\r\nمحافظت چشم :\r\n1 - بهترين راه براى جلوگيرى از مبتلا شدن چشم به آبله آن است كه ، همين‌كه نشانى از آمدن آبله احساس شد ، آبكامه و آب گشنيز را همراه كافور و سماق در چشم چكانند ؛ بويژه اگر از همان روز اول اين عمل انجام شود بهتر است .\r\n2 - آبكامه را به تنهايى در چشم كشند ، باز مفيد و نگهدارنده است .\r\n3 - سرمهء عادى را در آب گشنيز و آب سماق و كمى كافور بپرورند و به چشم كشند .\r\n4 - افشرهء پيه داخل انار را در چشم كشند ، خوب است مشروط بر اينكه سرآغاز پيدايش آبله باشد .\r\n5 - وقتى كه آبله نمايان شد ، به چشم كشيدن گلاب و كافور بهتر از پيه داخل انار است .\r\n6 - گويند اگر نفت سفيد در چشم كشند بسيار خوب و مفيد است .\r\n7 - روغن پسته - كه زنان در مملكت ما بعد از ابتلا به آبله و پيدايش آسيب در چشم استعمال مىكنند ؛ نيز اگر تم بر چشم آمده باشد از به چشم كشيدن روغن پسته مىپراكند و چشم را روشن مىكند - در اين زمينه بسيار خوب است .\r\n8 - اگر شياف به چشم كشيدنى ( شياف سفيد ) را در اول پيدايش جوش آبله ، به چشم كشند مفيد است .\r\n\r\nمحافظت دهان و گلو :\r\nاز همان اوايل پيدايش آبله انار بمكند ، دانهء انار بجاوند ، شاه‌توت بمكند ، با رب شاه‌توت غرغره كنند ؛ بويژه اگر بيمار احساس درد در دهان و گلو مىكند غرغره كردن با رب شاه‌توت بسيار خوب است و در همان حالت علاوه بر غرغره كردن با رب شاه‌توت ، رب شاه‌توت را كم‌كم و مداوم بليسند .\r\n\r\n","description":"","footnote":"","page_name":" 203 ","page_number":225},
  {"content":"\r\n\r\n\r\nمحافظت سوراخهاى بينى :\r\nافشرهء خشخاش شاخدار ، صندل ، رب غوره و سركه را بر سوراخها بينى بمالند و بپاشند .\r\nاگر سركه را به تنهايى در سوراخهاى بينى گردانند خوب و بسيار بهره‌رسان است .\r\n\r\nمحافظت ريه از آبله :\r\nعدس پخته و نرم شده با بزر خشخاش انگشت‌پيچ شود و بليسند بهترين علاج است و ريه را از آبله محفوظ مىدارد .\r\n\r\nمحافظت روده‌ها از آبله :\r\nبهترين چاره بعد از سرآغاز پيدايش آبله ، تناول چيزهاى يابس و گيرنده است . اگر در اواخر بيمارى شكم بيمار اسهال شد ، قرص تباشير در آب ريواس و قرص ساخته از بزر گياه ترشك تناول كنند .\r\n\r\nفصل پنجاه و يكم علاج اثر آبله\r\nاكثرا افرادى كه آبله مىگيرند و خوب مىشوند ، اثر آبله بر جاى مىماند كه چنين كسانى را آبله‌گون مىگويند . ما در جاى ديگرى از قانون - كه بحث عمومى دربارهء آرايش است - به علاج اثر آبله مىپردازيم و روش زدودن اثر آبله را به تفصيل شرح مىدهيم . اما اكنون به‌طور خلاصه داروهاى اين حالت را - هرآنچه كه در درجهء اول اهميت قرار دارند - ذكر مىكنيم كه عبارتند از : ريشهء خشكيده نى ، آرد باقلى ، سونش چوب بيد ، سونش بيخ نى ، انزروت ، بزر خربزه ، پوست خشكيدهء خربزه ، برنج شسته ، آبجو ، سفيدهء تخم مرغ ، گل متخلخل ، مردارسنگ ، نبات ، نشاسته ، بادام شيرين ، بادام تلخ ، روغن سوسن ، روغن پسته ، پيه الاغ با روغن گل و امثال آن . آبى كه در سم بره جمع آيد و به قصد مداوا بيرونش آورند ، از همهء اين داروها بهتر است .\r\nداروهاى بسيار قوى و اثربخش‌تر از آنهايى كه ذكر شدند عبارتند از : كف دريا ، سنگ فلفل ، كوشنه ، اندران ، كندر ، صابون ، بورك ، استخوان سوخته ، استخوان پوسيده ، بزر ترب ، آرد ترب خشكيده ، زراوند و لوبيا گرگى .\r\nغذاهايى كه رنگ و روى آبله‌گون را زيبا سازند عبارتند از : انار شيرين ، نخود ، شراب خوشبوى لذيذ ، زردهء تخم مرغ نيم‌بند ، آبگوشت مرغ خانگى ، آبگوشت كبك ، آبگوشت درّاج و آبگوشت تذر و بسيار چاق .\r\nبايد شخص آبله‌گون شده زياد به حمام برود و آبتنى كند .\r\nداروهاى تركيبى بسيار خوبى در زدودن آثار آبله هستند كه نمونه‌اى از آن را در اينجا ذكر\r\n\r\n","description":"","footnote":"","page_name":" 204 ","page_number":226},
  {"content":"\r\n\r\nخواهيم كرد .\r\n\r\nنسخه :\r\nاستخوان سوخته ، پشك كهنه شدهء گوسفند ، سفال نوساخته ، نشاسته ، بزر خربزه ، برنج در آب شسته و نخود از هريك به وزن ده درهم ، ثمر درخت بان ، لوبيا گرگى ، كوشنه و زراوند دراز از هر يك به وزن پنج درهم ، ريشهء خشكيدهء نى به وزن بيست درهم . همهء اين داروها را درهم مخلوط كن و با آب خربزه يا آب آبگوشت چكاوك يا آبجو و يا آب باقلى درهم بسرش تا مرهم شود سپس بر جاى آبله‌ها بمال و شب را با آن به روز آورند و فرداى آن شب با آب‌پز بنفشه جاى دارو ماليده را بشويند .\r\n\r\nنسخهء ديگر :\r\nسفال نوساخته ، استخوان پوسيده ، ريشهء نى ايرانى ، نشاسته ، لوبيا گرگى ، بزر خربزه ، برنج شسته ، ثمر درخت بان و كوشنه از هريك يك جزء متساوى . همه باهم مخلوط گردند و جاى آبله را بدان صيقل دهند .\r\nلوبيا گرگى و نخود سياه هم خوبند .\r\n\r\nفصل پنجاه و دوم تبهاى ورمى\r\nقبلا چگونگى تبهايى را شناختى كه پيامد ورمهاى آشكارا و در رويهء بدن هستند - كه اكثرا اين تبهاى ناشى از ورم پديدار از جنس تبهاى روزانه مىباشد - اين ورمهاى سر برآورده از رويهء بدن اكثرا گرمايى كه از آنها برمىخيزد به قلب مىرسد درحالىكه عفونت آنها به قلب نمىرسد ؛ ازاين‌رو اين تبها اكثرا عفونى نيستند . اما اگر مادهء عفونى ورمها به قلب برسد ، يعنى ورم بزرگ باشد يا بسيار به قلب نزديك باشد ، تب ناشى از ورم ، از جنس تبهاى روزانه نخواهد بود .\r\nسبب پيدايش اين‌گونه تبهاى ناشى از ورم خارجى در رويهء بدن يعنى تب سابقه‌دار ، سببهاى سابق هستند . مثلا پرشدگىهايى در بدن موجود بوده و به شكل ورم سر بر آورده است يا قرحه‌اى روى داده و مادهء بدجنس و بيمارىزا در آن جمع شده و تأثير بر گوشت سست بدن گذاشته و در نتيجه تب به بار آمده است . اما اگر ورم نه در رويهء بدن بلكه در درون انسان باشد ، با گرميى كه به قلب مىرساند ، حتما عفونت را هم به قلب انتقال مىدهد .\r\nتب ناشى از ورم درونى كه از ورم باد سرخ سر برآورده در اندرون بدن باشد ، بدترين حالت تب ورمى را به بار مىآورد و از عوارض آن درد بسيار شديد ، تشنگى زياد و التهاب شديد است .\r\nنشانى تب ناشى از ورم باد سرخ درونى آن است كه خلط مرارى به حد زياد با خون بيمار\r\n\r\n","description":"","footnote":"","page_name":" 205 ","page_number":227},
  {"content":"\r\n\r\nمخلوط شده است .\r\nمنظور از ورمهاى درونى كه تب ورمى را سبب مىشوند : ورم مغز ، ورم حجابهاى مغز ، ورم در طبلهء گوش و احيانا ورم در گلو ، ورم در قسمت حجاب نزديك سينه ، ورم در كبد ، ورم در كليه ، ورم در مثانه ، ورم در زهدان ، ورم در روده‌ها و ساير اندامان شبيه اينها است .\r\nدرجات تب ناشى از ورمها - برحسب جاى ورم - شدت مىيابد يا سبك رخ مىدهد . اگر جاى ورم نزديك به قلب باشد ، درجهء تب و حالت تب شديد است و اگر از قلب دور باشد حالت تب شديد نيست و سبك است .\r\nاگر ورم در اندامان گوشتين باشد تب شديد است و اگر در اندامان غشائى و امثال آن باشد حالت درجهء تب اين شدت را ندارد و سبك‌تر است .\r\nاگر ورم در همسايگى رگهاى شريانى باشد تب حاصل از آن شديدتر از حالتى است كه ورم در جوار وريدها باشد .\r\nاين نوع از تبهاى ورمى برحسب مادهء ورم تب‌آور ، نوبتهايى دارند ، هرگاه مادهء خلط بيمارىزا به ورم ريخت ، نوبت تب مىآيد . يا هرگاه ماده در خود ورم توليد شد و به حركت درآمد ، در اندازه‌اى كه حرارت و سبب درد و آزار به سوى ورم جذب مىشود ، نوبت تب نيز به همان نسبت پديد مىآيد . به‌طور كلى هر نوع خلطى كه مايهء ورم شده است ، نوبتهاى تبش با چگونگى حالات آن خلط تنظيم مىشود .\r\nاين را نيز بدان ! گاهى رخ مىدهد كه ورم ذات الجنب و غيره خوب مىشود اما حرارت ناشى از ورم هنوز باقى است ؛ كه در اين حالت معلوم مىشود مادهء ورم كاملا پاكسازى نشده و هنوز بقايايى از آن مانده است .\r\nتبهاى ناشى از ورم درونى اگر بسيار بمانند و مداوا نشوند به بيمارى دق سر مىكشند ؛ بويژه اگر ورم در كبد باشد بيمارى دق بسيار محتمل است ، اما اگر ورم در حجاب باشد و معالجه نشود و ريشه دواند ، بيمار را مهلت نمىدهد كه به دق برسد و قبل از رسيدن به حالت دق ، مرگ دق الباب مىكند !\r\n\r\nحالات و نشانيها\r\nتبهاى ناشى از ورمهاى درونى ، از حيث نشانى و روىآورها سه بخشند :\r\n1 - نشانى و روآورهايى كه اندام دردمند را دست‌نشان مىكنند .\r\n2 - نشانى و روآورهايى كه گزارش از نوع ماده خلط به وجودآورندهء بيمارى دارند .\r\n3 - نشانى و روىآورهايى كه بر چگونگى حالت بيمار گواهند .\r\nنشانيها و روىآورهاى بخش اول ، كه اندام دردمند ورم‌كرده را معرفى مىكنند از قرار زيرند :\r\n1 - وجود درد و آزار در اطراف سينه كه به درد خليدن سوزن مىماند .\r\n2 - نبض بيمار اره‌اى مىشود .\r\n\r\n","description":"","footnote":"","page_name":" 206 ","page_number":228},
  {"content":"\r\n\r\n3 - سرفهء خشك در اوايل و سرفهء تر بعد از سرفهء خشك و بقيهء روىآورهاى ذات الجنب كه همگى دليل بر آنند كه ورم تب‌زا در اطراف سينه به وجود آمده است .\r\n4 - روىهم‌رفته در اندامى كه ورم كرده و سبب تب شده است ، احساس سنگينى و درد گزارشگر است . اندام ورم‌زدهء تب‌آفرين از ساير اندامان گرم‌تر مىشود و گرميش فوق العاده است .\r\n5 - اكثرا اگر اندام پيالود به ورم گرم مبتلا شود ، تشنج رخ مىدهد .\r\nنشانيهاى بخش دوم ، كه چگونگى ورم و حالت بيمارى را دست نشان مىكنند از قرار زير است :\r\nاگر تب بسيار شديد است و يك روز در ميان مىآيد ، بدان كه بيمارى ناشى از خلط صفرايى است .\r\nنشانى و روىآورهاى بخش سوم ، كه حالت بيمار را دست‌نشان مىكنند دو قسمتند ؛ قسمى نويد سلامت و بهبود بيمار را با خود مىآورند و قسمت دوم حكايت از بدحالى بيمار دارند .\r\nورمهاى درونى همه بر يك حالت نيستند و در نتيجه تب ناشى از آنها نيز از لحاظ كيفى باهم فرق دارند . چگونه تب را به وجود مىآورند ؟ حالت تب شديد است يا كم‌شدت ؟ حالت تب پايدار و بر دوام است يا وقفه‌ها و سردشدنيهايى دارد ؟ كه اين اختلاف حالات تب ، اختلافهاى كيفى ورم درونى را نشان مىدهند . آيا ورم خود به خود در حجم و اندازه بزرگ است ؟ و آيا رگى كه از ورم تأثيرپذير شده از رگهاى كلفت است ؟ اندامى كه به ورم تب‌زا مبتلاست كدام يك از اندامان است ؟\r\nاندامانى درونى هستند كه به قلب نزديكند و اندامانى هم هستند كه در كار قلب سهم بسزا دارند و نيز اندامانى هستند كه در درونند اما از قلب بسيار فاصله گرفته‌اند و در كار و بار قلب كمتر دخالت دارند . در اينجا كليه را مثال مىآوريم ؛ حالت تبى كه از ورم كليه سرچشمه مىگيرد هميشه تب شديد و هميشگى نيست ، بلكه اكثرا تب نوبت‌دار به بار مىآورد كه از جنس تبهاى مخلوط و درهم ، تبهاى يك روز در ميان ، تب يك اندر چهار ، تب پنج در ميان و تب شش اندر ميان هستند . همراه تب ناشى از ورم كليه لرزش و تكان بىاراده و حالت چندش هست و حالات تب درهم برهم است . همچنين احساس سنگينى در جاى كليه و احساس سنگينى در كمر از ديگر نشانيهاى ورم كليه است . اصولا احساس گرماى ويژه به اندام ورم كرده و از اندامان ديگر گرمتر بودن آن عضو ، جاى ورم را تحديد مىكند .\r\nاگر ورم در دو اندام نزديك به اندامان اصلى و رئيسه باشد ، يا اندام ورم‌زده با يكى از اندامان اصلى در كار و بار شراكت قوى دارد ، يا اندام ورم‌زده پيالود و بسيار حساس است ، علاوه بر اينكه حالت حرارت تب بسيار شديد است ، بيمار با دلهره و تشويش بسيار روبرو مىشود و احساس حالت تشنجى مىكند و احتمال دارد با روىآورهاى باورنكردنى و دور از موضع مبتلا شود . مثلا اگر ورم در زهدان باشد ، همراه تب ناشى از ورم زهدان ، سردرد و درد در گردن حس مىشود . حرارتى كه از اين نوع ورمها سرچشمه مىگيرد هيچ‌وقت به آن شدت و تندى كه در تب سوزشى احساس مىشود نيست ؛ مگر اينكه كار بسيار زار باشد .\r\n\r\n","description":"","footnote":"","page_name":" 207 ","page_number":229},
  {"content":"\r\n\r\n- سبب چيست كه اين شدت را نمىيابند ؟\r\n- سبب اين است كه مادهء عفونى شدهء تب‌زا در ورم حبس گرديده و به خارج راه ندارد تا در سراسر بدن منتشر شود .\r\nاگر تب از اثر ورم درونى باشد ، نبض بيمار شبيه نبض بيماران تب عفونى است ؛ در مراحل اول تب نبض كوچك است و در مرحلهء نهايى - كه حرارت تب در اوج است - سريع مىزند . بعد از آن برحسب چگونگى ماده و برحسب چگونگى اندام ورم‌زده ، نبض درشت مىشود ، سريع و پياپى مىزند و اره‌اى مىشود . مثلا اگر ورم در اندام پىآلود باشد با ورمى كه در اندام گوشتين است نبض تفاوت دارد . و تو اينها را قبلا مىدانستى !\r\nدر اكثر حالات تب ورمى درونى ، بول بيمار مايل به سفيد روشن و كم‌رنگى است ؛ كه سبب را مىدانى و مىتوان گفت مادهء ورم از كدام سو يا چگونه و در چه اندازه به جاى ورم رسيده و جمع شده است كه سبب كم‌رنگى بول شده است .\r\n\r\nعلاج تب ورمى\r\nدر علاج تب ورمى بايد اول به معالجهء ورم - كه سبب اصلى تب است - بپردازى ! آنگاه علاج تبهاى شديد را به كار بگير ! البته در همان اوقات كه سرگرم معالجهء ورم سبب تب هستى ، بايد گوشهء چشمى هم به تب داشته باشى و از توجه به آن اهمال نكنى ، مثلا سردى بخشيدن و رطوبت بخشيدن به بدن بيمار يادت نرود !\r\nعلاج تبهاى ورمى با علاج تبهاى گرم ساده اختلافاتى دارد ، كه از قرار زيرند :\r\nالف - در تبهاى ورمى نبايد اجازه دهى كه بيمار در حال تب آب سرد بنوشد .\r\nب - نبايد مبتلا به تب ورمى به حمام برود .\r\nج - اگر تب ناشى از ورم بادسرخ باشد ، مىتوانى - و مانعى ندارد - كه چيزهاى سردمزاج و سردىبخش را از خارج بر اندام ورم‌زده بگذارى ؛ مثلا افشرهء كاهو و هميشه بهار و خرفه با كمى قاوت جو سفيد باشد . داروى گذاشتنى را بر يخ مىگذارى تا بسيار سرد مىشود ، سپس بر جاى ورم بگذار و زود به زود آن را عوض كن و مگذار گرم شود . اگر با اين داروى گذاشتنى روغن زيتون كال يا روغن گل هم مخلوط باشد بهتر است . همچنين اگر كاهو را بشويند و سرد كنند و بيمار بخورد مانعى ندارد و خالى از بهره نيست .\r\n\r\nفصل پنجاه و سوم تبهاى تركيبى\r\nرخ مىدهد كه چند حالت تب باهم آيند و تب بر تب سوار شود ، مثلا : دو حالت تب كه جنس هماهنگ ندارند و بايستى از هم دور باشند ؛ مانند اينكه شخصى كه به تب دق گرفتار است ، تب عفونى هم گريبانگيرش شود .\r\n\r\n","description":"","footnote":"","page_name":" 208 ","page_number":230},
  {"content":"\r\n\r\nگاهى دو حالت تب بر شخصى گرد آمده‌اند كه در نوع تب باهم تقريبا هماهنگى و نزديكى دارند ؛ مثلا انسانى به دو حالت تب دچار است كه هر دو تب عفونى هستند ، تب يك روز در ميان هست و در همان حال تب بلغمى هم دارد . مانند تبى كه به شطر الغب ( تب نوبهء نيم به نيم ) مشهور است . يا دو نوع از تب ورمى - كه هر تبى به نوعى ورم نسبت دارد - بر يك انسان يورش آورده‌اند .\r\nگاهى دو تب از يك جنس - كه هريك براى خود نوبتى دارد - يكى مىرود ديگرى به جايش مىنشيند و در مجموع بيمار را ول نمىكنند . مثلا انسانى به دو حالت از تب يك روز در ميان مبتلا است ، اما نوبت هركدام جدا است ؛ يكى امروز مىآيد و فردا تعطيل است كه روز تعطيلى اين يكى روز كار و بار آن ديگر است . يا اينكه دو تب يك اندر چهار يا سه تب يك اندر چهار بر بيمار مستولى هستند و هر يكى روزى را براى خود انتخاب كرده‌اند كه به بيمار سر بزنند . در چنين حالتى تب يك روز در ميان و تب سه‌گانهء يك اندر چهار ، ظاهرا نوبت‌هاى تب بلغمى را دارند ، و حتى در بعضى حالات سه تب يك روز در ميان باهم تركيب شده‌اند كه بايد يكى از آنها در روز نوبت با يكى از دو تب ديگر خود را جا دهد كه در روز آمدن اين مهمان ناخوانده حالت تب بسيار شدت يابد و دوچندان گردد ؛ زيرا بعد از گذشت نوبت اول آمده است و شروع نوبت روز سوم است . همين‌طور نوبتش در روز پنجم است ، كه اين حالت تب بر تب سوار شدن در يك روز به همان تب شطر الغب ( دو حالت تب در يك روز ) مىماند . از سويى تركيب و باهم آمدن دو تب يك روز در ميان ، به حالت تب نوبهء بلغمى شباهت زيادى دارد ؛ از اين جهت نبايد طبيب تمام هم خود را صرف علاج حالت نوبتى كند ؛ بايد از روىآورهاى تب حقيقت تب را - كه از كدام جنس است - پيدا كند . مثلا اگر دو حالت تب يك روز در ميان تب نوبتى خالص باشند ، نوبت تب هربار كوتاه‌تر از نوبت سابق مىشود تا ابتدا نوبت تب ناتوان‌تر به كلى از بين مىرود و تنها قوىتر مىماند .\r\nيكى ديگر از نشانيهاى تركيبى دو حالت تب آن است كه بعد از آرام شدن درجات حرارت تب ، از نو حالت لرزش و چندش تب شروع مىكند و معلوم است كه اين حالت لرزش آن‌چنانى از مقدمات تب است .\r\nاگر طبيب با نشانيهاى هر نوع از حالات تب آشنا باشد و روىآورهاى انواع تب را خوب درك كند ولى در اولين روز نوبت تب يا در نوبت دوم نوع دو تب تركيبى را تشخيص ندهد ، واقعا جاى ايراد است و نبايد خود را طبيب به حساب بياورد . آنچه در اين فرق كردن مشكل است حالت تب دق با تب عفونى است كه به زحمت مىتوان اين دو حالت را جدا و مشخص كرد ؛ زيرا طبيب مىبيند كه ميانبرهايى هست ، يا شروع لرزش و تكان تب و چندش ناشى از تب وجود دارد ، و احيانا اگر عرق كردن در تب باشد بيمار چندين بار عرق مىكند ، و حالات جزئى ديگر هم رخ مىدهند كه معلوم نيست آيا تب ، تب عفونى هميشگى و دست‌برندار است ، يا تب تركيبى از تب هميشگى و تب نوبت‌دار ؟ كه تشخيص نوع تبهاى تركيبى در اين حالت غلطانداز به مهارت طبيب و دانش فراگير او نياز دارد .\r\n\r\n","description":"","footnote":"","page_name":" 209 ","page_number":231},
  {"content":"\r\n\r\nگاهى رخ مىدهد كه دو تب در يك انسان در يك روز ، يكى بعد از ديگرى - بدون دادن فرصت و مهلت به بيمار - زنجيره‌وار پى هم مىآيند و حالتى از تب به وجود مىآيد كه به تب سونوخس ( تب غليان خون ) بسيار شبيه است ، كه در اين حالت طبيب ناگزير است حالت راستين تب را از نشانيهاى آن بجويد .\r\nاگر تبهاى تركيبى تب نوبتى باشند ، نوبت عادتا كوتاه است و كمتر اتفاق مىافتد كه حالتى ميانبر و سرد شدن حرارت در ميان نباشد ؛ مگر در حالتى بسيار استثنايى كه مثلا بيش از دو تب باهم آمده باشند و شلوغى در آمدن نوبت تبها رخ دهد . بويژه اگر فاصلهء ميانبر بر تب نوبت اول تا نوبت دوم زياد باشد ، دو نوبت تب از هم جدا به هم نمىرسند .\r\nاگر دو تب از هم جدا از جنس شطر الغب باهم بر گردهء كسى سوار شوند و اين دو حالت تب يكى نوبتى باشد و يكى دست‌برندار ، يا هر دو نوبتى باشند و يا هر دو دست‌برندار باشند ، بالاخره يكى دست برمىدارد و يكى مىماند و مىپايد .\r\nممكن است همراه تب شطر الغب ( دو تب در يك روز ) ، تب يك روز در ميان يا تب بلغمى و يا تب سودايى باشد ؛ در چنين حالاتى اگر تب شطر الغب با تب يك روز در ميان روىآورد ، تب يك روز در ميان دست برمىدارد و شطر الغب مىماند .\r\nاگر تب بلغمى يا تب سودايى همراه تب شطر الغب بيايد ، شطر الغب دست‌بردار مىشود و تب بلغمى يا سودايى مىماند .\r\nممكن است تب تركيبى ، از نوعى ديگر باشد مانند تب نوبت‌دار و تب دست‌برندار - كه در جنس و نوع تب مخالف همند - يا اينكه هر دو تب نوبتى و دست‌برندار كه باهم آمده‌اند در جنس و نوع تب باهم سازگارند . مثلا تب نوبهء هر روزه با تب نوبهء هميشگى و دست برندار تركيب شده باشد .\r\nگاهى ممكن است هر دو تب تركيبى نوبت‌دار و داراى حالت ميانبر باشند و ممكن است دو حالت تب تركيبى ، هر دو از جنس تب دست برندار باشند .\r\nبعضى از اطباء گفته‌اند كه دو تب دست برندار ، مثلا دو تب يك روز در ميان دست برندار باهم نمىآيند ؛ زيرا اگر مادهء خلط سبب تب در رگها است ، ممكن نيست عفونت ماده اختلافى در تب به وجود آورد . وقتى خلط عفونى شد تأثيرش در سراسر بدن مىپراكند و منتشر مىشود .\r\nكه به عقيدهء من اين نظريه ممكن است صددرصد صحيح نباشد ؛ زيرا گمانى در اين نيست كه عفونت خلط از جايى شروع مىشود و از آنجا به ساير اجزاء خلط منتشر مىگردد . شدت يافتن تب يا كم‌شدتى و سبكى حالت تب با آن قسمت از خلط همبستگى دارد كه قبل از ساير قسمتهاى خلط شروع به متعفن شدن كرده است ، و حركتهاى تب را نيز بايد با همان حالت عفونى شدن اولى برآورد كرد . پس ممكن است عفونت در قسمتى از خلط كه از اول متعفن شده است ، تأثيرش بيشتر و شديدتر از آن قسمت عفونى شده باشد كه بعد از قسمت اول عفونى شده است . وقتى نظريهء آنها صددرصد صحيح مىباشد كه شروع عفونت در همهء خلط به‌طور يكسان صورت گيرد و تأثير عفونت فراگير از يك حالت عفونى خلط منتشر شود ، كه در\r\n\r\n","description":"","footnote":"","page_name":" 210 ","page_number":232},
  {"content":"\r\n\r\nاين حالت شدت يافتن حرارت يا پايين آمدن حرارت و مهلت ميانبر و يكسان مىباشند .\r\nحالت تركيب شدن تبها باهم سه بخش است :\r\n1 - حالت مداخله - منظور از كلمهء مداخله آن است كه حالت تب هست و حالتى ديگر هم رخ مىدهد و با اين حالت اولى درمىآميزد .\r\n2 - حالت مبادله - منظور از حالت مبادله آن است كه انسان به دو حالت تب مبتلا است ؛ زمانى با يكى از آنها دست به گريبان است هرگاه اين حالت از تب دست‌بردار شد و نوبتش سرآمد ، حالت تب دوم تركيبى سر و كله‌اش پيدا مىشود و تازه شروع مىكند .\r\n3 - حالت مشابكه - حالت مشابكه تعبيرش اين است كه هر دو حالت تب باهم مىآيند و در واقع درهم تنيده‌اند .\r\nاگر ديدى كه بيمار به تب شبانه‌روزى مبتلا است و در حالت تب تكان و لرزش هست اما عرق كردن نيست ، يا اينكه چندين بار بيمار با لرزش و تكان تب روبرو مىشود اما در مدت شبانه‌روز فقط يك بار عرق مىكند ، بدان كه تب تركيبى است .\r\nاگر بيمار تب بيست و چهار ساعته دارد و بيش از اندازهء متوقع دست و پاى بيمار سرد شدند و انقباض بدن زياد بود ، بدان كه تب تركيبى است . اما اگر انقباض و سردى دست و پاى بيمار كم بود و به افراط نبود ، ممكن است در اثر تب شبانه‌روزى غير تركيبى باشد .\r\n\r\nفصل پنجاه و چهارم شطر الغب\r\nمنظور از شطر الغب حالت تبى است كه از دو تب تركيب شده باشد كه اين حالت دو تبى چندين قسمت مىباشد :\r\n1 - در يك روز نوبت تب يك روز در ميان به ميان مىآيد و در همان روز تب بلغمى سر برمىآورد .\r\nخود اين شراكت نيز چند حالت دارد :\r\nالف - هر دو حالت تب در يك آن و باهم شروع كنند و چنگ درهم زده باشند .\r\nب - ممكن است هر دو تب نوبت خود را رعايت كنند . يعنى نوبت تبى تمام شود و حرارت به كلى پايين آيد و تب دوم تازه شروع كند .\r\nج - امكان دارد در حالت تب تركيبى ، بيمار به حالت تب افتاده كه منتظر دست برداشتن و مهلت دادن تب است ، تب تركيبى ديگر - در همان حالت كه هنوز تب اول ول نكرده است - خود را جا دهد و قوز بالاى قوز شود .\r\nحالت اول ، يعنى دو تب باهم آيند از هر دو حالات ديگر سخت‌تر است و حالت دوم ، يعنى هر دو تب هريك به نوبت جدا از هم آيند از حالت اول آسان‌تر است و از حالت سوم سخت‌تر .\r\nممكن است هر دو تب تركيبى از انواع تبهاى دست برندار باشند . اين در حالى است كه مواد عفونى شدهء هر دو در ژرفا قرار گرفته باشند .\r\n\r\n","description":"","footnote":"","page_name":" 211 ","page_number":233},
  {"content":"\r\n\r\nممكن است هر دو حالت تب تركيبى ، هرروزه بيايند ولى دست‌بردار شوند و بيمار را مهلت دهند ؛ كه اين در حالى است مواد عفونى شدهء هر دو نوع از تب در سطح قرار گرفته باشند و ژرفارو نباشند .\r\nممكن است دو تب كه باهم تركيب شده‌اند يكى از خلط صفرايى عفونى شده باشد و حاصلش تب دست برندار شود . در صورتى كه تب همقطارش ناشى از مادهء خلط بلغمى باشد و بيمار را مهلت دهد و گاه به گاهى بيمار را رها كند . و ممكن است كار برعكس باشد . يعنى تب ناشى از خلط بلغم عفونى ، در داخل و در ژرفا قرار داشته باشد ، در صورتى كه تب ناشى از خلط صفرا سطحى و در اطراف خارج بدن مستقر باشد .\r\nاگر تب تركيبى از تب يك روز در ميان و ناشى از مادهء خلطى سطحى بوده و در بالاى بدن مستقر باشد - مانند حالت تب بلغميى كه مادهء خلط در ژرفا است - طبيبان اين حالت را شطر الغب خالص نامند . در غير اين صورت آن را شطر الغب ناخالص گويند . اما اين بحث سزاوار آن نيست كه فكر را به خود مشغول كند .\r\nممكن است حالت تبى كه ماده‌اش زودتر متعفن شده است تب صفرايى باشد ؛ و ممكن است هر دو يك حالت داشته باشند و خلط سبب هر دو حالت تب ، باهم و در يك زمان متعفن شده باشند .\r\nگاهى رخ مىدهد كه مادهء بلغمى عفونى شده ، به وجودآورندهء تب در اندازه زياد است و بر مادهء سبب تب صفرايى چيرگى يافته است . و گاهى ممكن است مسأله برعكس باشد ، يعنى مادهء خلط صفرايى متعفن شده ، توليدكنندهء تب در اندازه بسيار بيشتر از مادهء خلط بلغمى متعفن شده بوده و چيرگى يافته باشد . در هر حال اگر تب بلغمى و تب صفرايى باهم تركيب شوند ، مادهء خلط بلغمى متعفن سبب مىشود كه نوبتهاى تب ناشى از خلط صفرايى درازمدت‌تر بوده و حالت بحرانى ديرتر آيد . مادهء خلط صفرايى نوبتهاى تب ناشى از خلط بلغمى را كوتاه‌تر مىكند و حالت بحرانى را سرعت مىبخشد .\r\nممكن است شطر الغب مدتها طول بكشد ؛ مثلا تا نه ماه و حتى بيشتر از نه ماه دوام يابد .\r\nممكن است شطر الغب بيمارى سخت به دنبال داشته باشد و سبب پيدايش نوعى بيمارى از بيماريهاى صعب العلاج شود . و گاهى ممكن است تب شطر الغب از هر حالت تب ديگر كشنده ، كشنده‌تر باشد ؛ مثلا ممكن است به دق بينجامد و ممكن است به بيماريهاى دست‌برندار و پاينده و سخت و صعب العلاج تبديل شود .\r\n\r\nنشانيهاى شطر الغب\r\nهرچند تب تركيبى شطر الغب نشانيهاى متعدد دارد ، اما از همه مهم‌تر و نخستين نشانى ويژهء آن اين است كه مدت نوبت تب در يكى از دو روز شروع نوبت ، طولانىتر از مدت نوبت تب يك روز در ميان و در عين حال سبك‌تر و آرام‌تر باشد و در نوبت ديگر - كه در روز دوم آيد - نوبت كمتر از نوبت سابق باشد و روىآورها كمتر روى آورند .\r\n\r\n","description":"","footnote":"","page_name":" 212 ","page_number":234},
  {"content":"\r\n\r\nدر تب شطر الغب اكثرا چندين بار حالت چندش مقدمهء تب تكرار مىشود . سبب اين است كه شايد دو مادهء دو تب تركيبى باهم درگير مىشوند يا مهمان ناخوانده‌اى بر آن ديگرى وارد مىآيد . ممكن است اين حالت چندش پيشاهنگ تب سه بار تكرار شود . حتى در برخى حالات حالت لرزش و چندش همچنان باقى مىماند و اندامان تن تا اندازه‌اى گرم مىشوند ؛ به اين دليل است كه شطر الغب ناميده مىشود . اين حالت درهم برهمى كه چندش و لرزش بارها تكرار مىشود و با وجود گرم شدن اندامان ، لرزش و چندش دست برنمىدارد . سببش اين است كه بدن انسان در حالت ابتلا به شطر الغب - چنان كه لازم و دلخواه است - كاملا پاك و بىآلايش نمىگردد .\r\nمرحلهء سرآغاز تب و مرحلهء دوم تب - كه حرارت در افزايش است - بيمار را بسيار پريشان حال مىكند . بويژه اگر تركيب تب تشابكى باشد ، يعنى هر دو حالت تب باهم روى آورده باشند و جدا از هم نيايند ؛ يا اينكه حالت تداخلى باشد ، يعنى درحالىكه تبى هست ، تبى ديگر بر آن مهمان شود . در اين حالات است كه چندش پيش‌درآمد تب چندين بار تكرار مىشود و مرحلهء نهايى يعنى وقتى كه حرارت تب به اوج خود رسيده و هنوز شروع به پايين آمدن نكرده است بسيار طول مىكشد . بيمار با حرارت بدن با تب روبرو مىشود ، سپس حرارت پايين مىآيد و گمان مىرود كه تب رخت بربسته كه ناگاه لرزش و چندش بازمىگردد و روز از نو روزى از نو .\r\nتب همان و حرارت بدن همان ، و سبب همان است كه اشاره كرديم .\r\nهر خلطى كه عفونى شده و سبب تب مخصوص به خود گشته است ، راه و روش مخصوص به خود دارد و روىآورش نيز با روىآور تب هم تركيبش متفاوت است .\r\nدوران سوم اين تب ، يعنى مرحلهء به منتهى رسيدن درجات تب - كه ديگر افزايش حرارت متوقف مىشود - روىهم‌رفته و به‌طور كلى ، در قياس با اين حالت در تب بلغمى ، زودتر شروع مىشود ؛ و در واقع مرحلهء سوم قبل از توقف درجات حرارت - كه در تب بلغمى هم رخ مىدهد - مشاهده مىشود . و در قياس با حالت نهايى ، تب ناشى از خلط مرارى كندتر است يعنى ديرتر شروع مىكند و ديرتر به حد نهايى مىرسد ؛ زيرا گسترش حرارت با زحمت بيشترى انجام مىشود . بويژه در نوبت اول اين فرق آشكارتر است .\r\nدر تب شطر الغب ، مرحلهء سوم بسيار شدت مىيابد و مرحلهء پايين آمدن درجات تب نيز طولانى مىشود ، كه سبب همان نزاع دو مادهء خلط سبب دو نوع تب است .\r\nكمتر رخ مىدهد كه تب شطر الغب خاتمه‌اش با عرق كردن بيمار باشد .\r\nتب شطر الغب سومين روز نوبتش به حالت روز اول نوبت و روز دوم نوبت شبيه است .\r\nممكن است از چندين نشانى ديگر بتوانى تب شطر الغب را شناسائى كنى از قبيل :\r\nرفتار و عادات بيمار از روىآورهاى بيمارى ، مثلا : انسان مادهء خلط صفرايى به حد زياد در بدن دارد كه اين خلط صفرايى عفونى شده است و بعد از آن شخص بىكار مانده و كمتر حركت كرده و قبلا عادت به ورزشى داشته كه ترك كرده است . همچنين غذاهايى خورده است كه توليد خلط بلغمى زياد كرده‌اند . يا انسانى مادهء خلط بلغمى بسيار در بدن دارد ، خلط متعفن شده\r\n\r\n","description":"","footnote":"","page_name":" 213 ","page_number":235},
  {"content":"\r\n\r\nاست ؛ بعد از آن به ورزش زياد و زياد خسته‌كننده دست زده است .\r\nممكن است بيمار چيزهايى خورده باشد كه به حد زياد توليد مادهء خلط صفرايى مىكنند .\r\nمرحلهء عمر انسان هم در به وجود آوردن اين نوع از تب - كه شطر الغب باشد - دخالت دارد ، مثلا در زمان كودكى بسيار رطوبت مزاج بوده و در اين حال به عمر جوانى درآمده است . يا در جوانى تندمزاج بوده و با اين وضع به مرحلهء عمر كهولت ( بالاتر از چهل سالگى ) رسيده است .\r\nنشانيهاى دليل بر شطر الغب كه از روىآورهاى تب پديد آيند عبارتند از : نبض ، بول ، ماده‌اى كه با قى كرده بيرون آيد ، مدفوع ، نشانيهاى رسائى و پخته شدن مادهء خلط سبب تب ، تشنگى ، بدن بيمار در لمس كردن ، طرز و چگونگى حالت چندش و لرزه و تكان از بيمارى ، مدت تب و بالاخره وقت نوبت تب .\r\n\r\nنبض :\r\nدر حالت تب شطر الغب نبض بيمار در قياس با نبض مبتلا به تب يك روز در ميان ، كوچك‌تر ، كندتر و در پياپى زدن فاصله‌دارتر است ، و در قياس با تبهاى ديگر غير تب يك روز در ميان و ناشى از بلغم اين فرق كمتر است .\r\n\r\nبول :\r\nبول بيمار مبتلا به تب شطر الغب دير به پختگى مىرسد ؛ يعنى نشانى پختگى مادهء خلط سبب بيمارى در قياس با حالات ديگر تب ديرتر ظاهر مىشود .\r\n\r\nقى كرده :\r\nبيمار مبتلا به شطر الغب همراه قى كرده‌اش چيزى مخلوط از خلط مرارى و بلغمى بيرون مىآيد .\r\n\r\nمدفوع :\r\nبيمار تب شطر الغب مدفوعش در معاينه كردن ، با مادهء خلط مرارى و بلغمى مخلوط است .\r\nبقيهء حالات مانند : گرمى بدن ، سردى بدن ، تشنگى ، چندش و لرزش ، مدت نوبت تب و هنگام آمدن نوبت تب همه را سابقا شرح داده‌ايم و نيازى به تكرار نيست . آنچه در اينجا اهميت دارد آنكه بايد اندازه و مقدار دو نوع خلط را كه با قى يا مدفوع مىآيد باهم مقايسه كرد و سنجيد ؛ آيا كدام يك از اين دو يعنى از خلط مرارى و بلغم بيشتر است ؟ اگر بلغم بيشتر باشد ، مدت نوبت تب طولانىتر است و لرزش ناشى از تب كمتر .\r\nنبض بيمار در حالت تب شطر الغب قوىتر از حالتى است كه مادهء صفرايى زياد باشد .\r\nدست و پاى بيمار در تب شطر الغب در اوايل نوبت تب سردىپذيرتر است و از بين رفتن اين احساس سردى كندتر صورت مىگيرد . تشنگى نيز كمتر از آن حالت است كه خلط مرارى\r\n\r\n","description":"","footnote":"","page_name":" 214 ","page_number":236},
  {"content":"\r\n\r\nبيشتر از خلط بلغمى باشد . قى كردن مادهء مرارى نيز كمتر است . بول در اين حالت سپيدرنگ‌تر و خام و ناپخته‌تر از آن حالت است كه مادهء خلط مرارى از مادهء بلغم بيشتر باشد .\r\nاگر عمر بيمار كمتر يا بيشتر از سن جوانى باشد ، چيرگى مادهء خلط بلغمى به بار آورد .\r\nمزاج بدن نيز دليلى بر حالتى از شطر الغب مىشود كه مادهء بلغمى سبب تب بيشتر از مادهء صفرائى سبب دومين حالت تب باشد .\r\nبه علاوه مىتوانى از طرز عادات و رفتار بيمار نيز بفهمى كه خلط بلغمى بر خلط صفرايى چيرگى دارد .\r\nاما اگر اضافه شدن مادهء خلط صفرايى - در بيمارى شطر الغب - بر مادهء خلط بلغمى سبب قسمتى از تب دوگانه باشد ، مدت نوبت تب كوتاهتر است ، دست و پاى بيمار در حالت نوبت تب زودتر گرم مىشوند ، تشنگى بيشتر است ، در برآوردهء از راه دهان ، خلط مرارى بر خلط بلغمى فزونى دارد و عرق بيمار در اندازه زيادتر است .\r\nدر بعضى اوقات ممكن است حالت چندش به چيزى همانند لرزه و تكان خوردن بدون اراده تبديل شود . در ضمن رنگ ادرار بيمار تندتر است . سن بيمار نيز دخالت دارد ؛ اگر جوان‌تر از حالت پيرى يا بالاتر از عمر كودكى باشد ، براى ابتلا به تب از خلط مرارى آمادگى بيشتر دارد . نوع مزاج بدن نيز خود گزارش از افزايش خلطى بر خلط ديگر مىدهد ، كه در تشخيص آن ، عادات و رفتار و طرز غذا و غيره نيز طبيب را راهنمائى مىكنند .\r\nاگر در بيمارى شطر الغب خلط بلغمى سبب تب و خلط صفرايى سبب تب در اندازهء برابر باشند ، نشانيها برابرند . حالت چندش پيش‌درآمد تب كامل و بدون كاستى است و به لرز و تكان سر نمىكشد و حتى شباهتى هم به حالت لرز و تكان پيدا نمىكند .\r\nاگر شطر الغب تركيبى از تب هر روزه و تب نوبتى هميشگى و دست برندار باشد - كه بسيارى از طبيبان اين حالت را شطر الغب خالص گويند - پيش‌درآمد حالت تب نوبه كه لرزش و تكان خوردن بيمار است ، وجود دارد امّا شديد نيست . تفصيل سبب اين است كه تب دست برندار عادتا از خلطى به وجود مىآيد كه در ژرفاى بدن قرار دارد ، اگر سبب تب نوبهء دست برندار در اين حالت خلط بلغم باشد و در عين حال سبب تب نوبهء هر روزه مادهء خلط صفرائى باشد ، معلوم است كه در سطح قرار گرفته و حالت لرزش و تكان معلول آن است . و چون در اوايل تب تأثير خلط بلغمى داخلى با تأثير خلط صفرائى يكباره بيرون نمىآيد ، اين حالت لرزش از خلط صفرائى سبب تب نوبهء هر روزه است و مادهء خلط بلغمى و تأثير آن در مقابلش قرار نگرفته و بايد لرزش و تكان ناتوان‌تر از آن باشد كه هر دو خلط در توليد آن شركت كرده باشند .\r\nاحساس سرما و چندش ممكن است چندين بار در حالت تب رخ دهد . تا اينكه در سومين درجهء تب - كه تأثير هر دو خلط باهم به سراغ بيمار مىآيند - تشخيص حالت بيمار غلطانداز مىشود و اشكالاتى در تشخيص پيش مىآيد ؛ كه اين را سابقا دانستى !\r\nدر شطر الغب تركيبى كه تب نوبهء هر روزه و تب نوبهء دست برندار باهم تركيب يافته باشند .\r\n\r\n","description":"","footnote":"","page_name":" 215 ","page_number":237},
  {"content":"\r\n\r\nو سبب تب هميشگى بلغم باشد ، بيمار در درون احساس حرارت و در بيرون ( در دست و پا ) احساس سرما مىكند ، نبض بيشتر از حالات ديگر تب تركيبى كوچك و متفاوت است .\r\nاگر همان تركيب دو تب وجود دارد اما سبب تب هميشگى خلط صفرايى در درون قرار گرفته ، و سبب تب نوبهء هر روزه بلغم باشد ، لرزش و تكان خوردن بدون اراده نيست ، چندش زياد نيست ، نبض درشت‌تر و سريع‌تر مىزند و افسردگى بيمار كمتر احساس مىشود . اما اگر موجب حالت تب تركيبى ، هر دو تب هميشگى باشند ، به هيچ وجه لرزش و تكان پيش‌درآمد تب نيست ، و آنچه از اثر مادهء خلط صفرايى است ، قبل از سبك شدن حرارت ناشى از خلط بلغمى سبك مىشود هرچند تب قبل از حالت ديگرى برنمىگردد ، هر دو باهم مىآيند و باهم مىروند .\r\n\r\nعلاج شطر الغب\r\nدر شطر الغب - كه عبارت از تب نوبهء دوگانه است - مسألهء مهم بيرون راندن مادهء خلط سبب تب است . اين پاكسازى و تخليه از هر راهى كه ممكن است بايد اجرا شود . اسهال دادن ، قى كردن ، ادرار دادن و عرق كردن بيمار ، همه را بايد در تخليهء مادهء خلط سبب بيمارى آزمود . در درجهء دوم بايد به مسألهء خاموش كردن حالت حرارت بدن بيمار پرداخت .\r\nداروهاى مسهلى كه در علاج و پاكسازى خلط به كار مىبرى ، بايد بعد از تأكيد بر پختگى ماده به عمل آورى ، مگر اينكه دارو از آن جنس باشد كه خلط را نرم مىكند و بيرون مىآورد و سبب تشويش و پريشانى حال بيمار نمىشود ؛ مثلا اگر تشخيص دادى كه خلط بلغمى سبب تب ، از خلط صفرايى بيشتر است و بر آن چيرگى دارد ، آب لبلاب با گلنگبين و يا امثال آن را تجويز كن !\r\nاگر تشخيص دادى كه خلط صفرايى بر خلط بلغمى چيرگى يافته است ، داروهاى زير را به كار گير :\r\n1 - ترنگبين و شيرخشت .\r\n2 - در آب خيسيدهء تمر هندى ، كه آبش تناول شود .\r\n3 - شربت مسهل ساخته شده از بنفشه .\r\nاگر چنان تشخيص دادى كه هر دو مادهء خلط بلغمى و صفرايى ( سبب دو حالت تب تركيبى ) باهم برابرند و يكى بر ديگرى غلبه ندارد ، از اين دو نوع داروهاى علاجى كه در هر دو حالت ذكر شدند داروى تركيبى بساز !\r\nاگر تشخيص دادى كه مادهء خلط سبب تب رسا و پخته شده است ، داروى اسهالى قوى به كار بردن روا است .\r\nهمواره مسألهء قى دادن بيمار به قصد پاكسازى از خلط ، با همان حالت چيرگى خلط را در نظر داشته باش ! .\r\nاگر خلط بلغمى غلبه دارد ، آب ترب همراه اسكنجبين گرم به بيمار بده كه قى كند . و اگر\r\n\r\n","description":"","footnote":"","page_name":" 216 ","page_number":238},
  {"content":"\r\n\r\nخلط صفرايى چيرگى دارد ، بيمار وسيلهء اسكنجبين و آب گرم خود را قى دهد .\r\nاگر داروى ادرارآور تجويز كردى ، داروى ادرارآور ميانگين در شدت و ناتوانى تجويز كن !\r\nاگر قبل از پخته شدن مادهء خلط سبب تب ، داروهاى پاكسازى كه پخته‌اند به بيمار بدهى ، بيم آن مىرود كه به سرسام مبتلا گردد .\r\nبراى روبراه كردن و اصلاح و پخته گردانيدن مادهء خلط سبب بيمارى ، داروهايى هست كه از ابتداى مرحلهء نهائى تب مفيد بوده و هيچ آسيبى نمىرسانند و تلافى آسيب احتمالى را درمىآورند ، كه از اين قرارند : خاراگوش كه از داروهاى ساده و تكى است ، اما اگر خاراگوش رومى از نوع خوب باشد بهتر است . بايد بعد از روز هفتم شروع به تناول آن كنند كه نشانى پختگى ماده آشكار شود ؛ زيرا اگر خاراگوش بخورند و هنوز خلط نارسيده باشد ، خلط را به حركت درمىآورد ، امّا بيرون نمىراند ، كه در اين حالت افسردگى و اندوه و دل به هم آمدن بر بيمار بار مىشود و علاوه بر اين مادهء تلخى آن خلط را به خشكى مىكشاند و برهم مىفشارد و در نتيجه بيرون دادن خلط دشوارتر مىشود .\r\nجالينوس و طبيبان قبل از او اين حالات را با آبجو معالجه مىكردند و آبجو را مخلوط با كمى فلفل به بيمار مىدادند .\r\nيكى از طبيبان پيشينه - كه بعد از جالينوس بوده - عقيده دارد كه جالينوس اشتباه بزرگى كرده است و مىگويد اين فرمايش جالينوس انسان را شگفت‌زده مىكند ، مگر جالينوس ندانسته است كه فلفل حرارت تب را شعله‌ور مىسازد و آبجو ماده را سفت و برهم فشرده مىكند ؟ ! . امّا اين طبيب كه فكر كرده است جالينوس مرتكب اشتباه شده ، خودش راه خطا پيموده است . نه خطايش فقط نسبت به اين حالت از تب ويژگى دارد ، بلكه بر ضد قانون طب و طبابت اظهارنظر فرموده است .\r\nدر دستور علاجى و هر حالتى از علاج بيماريها مسألهء مهم اين است كه طبيعت چندان نيرو بگيرد كه بتواند در برابر مادهء توليدكنندهء بيمارى مقاومت كند و در جنگ با مادهء بدجنس مهاجم پيروز شود . كه در اين زمينه بايد دارو داراى دو تأثير از هم جدا باشد ، پس بايد دارو تركيبى باشد ؛ يكى سردىبخش كه حرارت را پايين بياورد و اطراف قلب را نگهدار باشد كه از حرارت آسيب نبيند و داروى ديگر ماده را گرمى دهد و برساند . هر طبيبى كه بدين دستور شطر الغب را معالجه نكند ، درحالىكه طبيعت نيروى كامل براى مقاومت بيمارى نداشته باشد ، هر علاج ديگرى را به كار ببرد ، پيروز نمىشود . همين طبيب محترم كه رأى جالينوس را نپسنديده است ، اضافه بر آنكه گفتيم از چندين جهت اشتباهات ديگر دارد ، ما لازم نديديم در اينجا همه اشتباهاتش را برشمريم و نمىخواهيم تقليد از پرسخنان كنيم .\r\nهمين طبيب سرسخت و كم‌فهم مىگويد : « بايستى جالينوس فقط نرم‌كننده‌هائى را تجويز مىكرد كه هيچ گرمىبخشى در آنها نباشد . مثلا كرفس و شبت » . اما اين را نفهميده كه اگر فلفل در اندازه كم همراه داروى نرمىبخش باشد ، از آنجا كه كم است ، گرمى بخشيش در مقابل نرمىبخشى كرفس - كه در اندازه بسيار است - اهميت چندانى ندارد . آبجو كه با كمى\r\n\r\n","description":"","footnote":"","page_name":" 217 ","page_number":239},
  {"content":"\r\n\r\nفلفل باشد ، نيروى تأثير فلفل را تقويت مىكند و نيروى گرمىبخشى آن را به جاى مطلوب مىرساند و در عين حال همان آبجو مادهء خلط را خيس و نرم مىكند كه نيروى گرمىبخش فلفل بتواند به آسانى در آن نفوذ كند . در واقع موضوع بسيار عجيب در فرمايش اين طبيب اين است كه فكر كرده است جالينوس ندانسته است كه فلفل حرارت را شعله‌ور مىسازد ، از اين رو به پندار خودش فكرى را كه از علم جالينوس خارج بوده است ابراز مىكند و چنين فتوايى مىدهد .\r\nما در علاج تب تركيبى شطر الغب گفتيم از داروهاى سادهء تكى خاراگوش خوب است . و اگر داروى تركيبى لازم داشته باشى ، قرص تركيبى خاراگوش و قرص تركيبى گل محمدى خوبند . قرص تركيبى سبك زير نيز در علاج شطر الغب بسيار مفيد است .\r\n\r\nنسخه :\r\nگل محمدى و بيخ سوسن از هريك به وزن چهار درهم ، ترنگبين به وزن سه درهم ، افشرهء خاراگوش و تباشير از هريك به وزن دو درهم . همه را درهم بسرشند و قرص سازند و بيمار تناول كند .\r\nداروى تركيبى ديگر كه براى بيمار در حال التهاب مفيد است :\r\n\r\nنسخه :\r\nگل محمدى شش درهم ، بزر ترشك و صمغ عربى از هريك چهار درهم ، نشاسته سه درهم ، زرشك ، تباشير و بزر خرفه از هريك دو درهم ، كتيرا ، زعفران ، سنبل و راوند از هريك به وزن دو دانگ ، كافور به وزن يك دانگ . همه را درهم قاطى كنند و درهم بسرشند و قرص از آن سازند .\r\nتركيب قرص ديگر كه در علاج شطر الغب بسيار خوب است و بويژه اگر اسهال و سرفه داشته باشد :\r\n\r\nنسخه :\r\nسنبل الطيب ( علف گربه ) ، عود ، زعفران و زرشك يا افشرهء زرشك از هريك به وزن سه درهم ، راوند چهار درهم ، تباشير ، گل محمدى همراه كاسبرگ ، لاك ، صمغ عربى بو داده و كهربا از هر يك به وزن پنج درهم ، بزر بو دادهء ترشك شش درهم ، گل رومى به وزن هفت درهم . همه را درهم بسرشند و از آن قرص سازند .\r\n\r\nنسخهء خوب ديگر :\r\nگل محمدى سرخرنگ ( گل آتشى ) شش درهم ، زرشك ، صمغ عربى و بزر ترشك از هريك چهار درهم ، سنبل ، مشكانيه ، تباشير ، نشاسته ، بزر خرفه و بزر خيار چنبر خوردنى از هريك به وزن دو درهم ، بزر كاسنى و بزر كشوث از هريك يك درهم و نيم ، رب شيرين‌بيان يك درهم ، لاك و\r\n\r\n","description":"","footnote":"","page_name":" 218 ","page_number":240},
  {"content":"\r\n\r\nراوند از هريك نيم درهم . همه را درهم مخلوط كنند و درهم بسرشند و قرص سازند\r\nداروى تركيبى زير در علاج شطر الغب و در علاج همهء تبهاى هميشگى و دست‌برندار و در علاج تبهاى آزاردهندهء درون - بويژه اگر سبب بيمارى چيرگى خلط بلغم باشد - بسيار خوب است .\r\n\r\nنسخه :\r\nالوا ، مصطكى ، هليلهء زرد ، راوند ، افشرهء مشكانيه ، افشرهء خاراگوش و گل محمدى از هريك يك جزء متساوى ، زعفران نيم جزء . همه را باهم در آب كاسنى بسرشند و حب سازند و هر باره به وزن دو درهم از آن با اسكنجبين تناول شود .\r\n\r\nبرگشتن بيمارى شطر الغب\r\nاگر بيمار شطر الغب از بيمارى رهايى يابد و سببى رخ دهد كه بيمارى دوباره برگردد ، ناگزيرم حقيقت را ابراز كنم كه به راستى برگشتنش بسيار موذىتر از خود شطر الغب موجود قبلى است . در هر حال بايد به معالجه بيمار همت گمارد . تا معلوم شود كه تداوى به چه نتيجه‌اى مىانجامد . در اكثر حالات بايد آن را از بيماريهاى پليد دانست .\r\n\r\n","description":"","footnote":"","page_name":" 219 ","page_number":241},
  {"content":"\r\n . \r\n","description":"","footnote":"","page_name":" 220 ","page_number":242},
  {"content":"\r\n\r\n\r\nبخش دوم پيش‌بينى حال بيمار از پيش‌درآمدها كه شامل دو گفتار است\r\n\r\n","description":"","footnote":"","page_name":" 221 ","page_number":243},
  {"content":"\r\n\r\nما در اين بخش - كه شامل دو گفتار است - پيدايش ، مدت و نشانيهاى پيدايش حالت بحرانى ، دلايل رسيده شدن مادهء بيمارى و هرچه را كه در اطراف آن است بيان مىكنيم و نشانيهاى خوبى و بدى بيماريها را توضيح مىدهيم ؛ كه در حقيقت اين تشخيص قبلى از روى نشانيها ، در معالجات بيمار رل بزرگى را بازى مىكند .\r\nاز اوايل بيمارى نيز مىتوان نتايج آن را بررسى كنى كه آيا اين بيمارى به كجا مىانجامد ؟\r\nبيمار خوب مىشود يا به ديار آخرت سفر مىكند ؟ آيا نيروى بدنى بيمار مقاومت در مقابل بيمارى را تا مراحل نهايى دارد ؟ يا نيرو را به كلى از دست مىدهد و به مرحلهء نهايى نمىرساند ؟\r\nاز نشانيها مىتوانى وقت و اوان بيمارى را درك كنى كه كى مىآيد ؟ يا كى مىرود ؟ آيا بيمارى در راه است و سر مىرسد ، يا اصلا نمىآيد .\r\n\r\n","description":"","footnote":"","page_name":" 222 ","page_number":244},
  {"content":"\r\n\r\n\r\nگفتار اوّل بحران بيمارى ، نشانيهاى زمان بحران و نشانيهاى خوب و بد بيمارى كه به حالت بحران درمىآيد .\r\n\r\nفصل اوّل بحران چيست ؟\r\nمنظور از بحران حالتى در اثناى بيمارى است كه سرنوشت بيمار را تعيين مىكند و اگر كلمه را بيشتر توضيح دهيم بايد گفت حالت بحرانى ، ترازومانندى است كه يا به سوى بهبودى ميل مىكند يا به سوى بدحالى .\r\nهر حالت بحرانى نشانيهايى با خود دارد كه طبيب از روى آنها مىتواند حالت آيندهء بيمار را پيش‌بينى كند . مثالى را براى حالت بحرانى مىآوريم :\r\nبدن انسان به شهرى مىماند كه دشمن خارجى بر آن هجوم آورد . نيروى طبيعت سرشتى و خدادادى به فرمانرواى شهر مىماند كه بايد از شهر خود دفاع كند . ميان فرمانرواى شهر و دشمن مهاجم خارجى در اول بگومگو شروع مىشود و تا اندازه‌اى زد و خورد جانبى راه مىافتد ، اما هنوز بسيار جاى اهميت نيست و خطر دشمن شهر را تهديد نمىكند . اين زد و خورد سبك و جانبى و بگومگوها مرحلهء اوايل بيمارى است .\r\nممكن است كار از مجادله و زدوخوردهاى كم‌اهميت به جنگ و كشتار شديد بينجامد ، كه در اين صورت نشانيهاى برد و باخت جنگ كم‌كم خودنمايى مىكنند . اين نشانيهاى نتيجهء جنگ و كشتار شديد در بدن ، خود را به صورت حالتى از هيجان ، گردآمدن ماده و تأثيرش ، ترس و فرياد بيمار و خونريزى در بيمار نشان مىدهند . در اين ميانه مدتى بسيار كوتاه وجود دارد كه انسان احساس نمىكند چند است و چگونه است ، تو گويى در يك آن رخ داده كه نتيجهء پيروزى يا شكست بدن در اين جنگ بروز مىكند . آنگاه يا فرمانرواى شهر بر دشمن چيره مىشود و يا دشمن اشغالگر خارجى غلبه مىيابد . حال اين شكست يا پيروزى - براى هركدام كه دست دهد - يا پيروزى و شكست كامل است و شهر از يكى از آن دو طرف تخليه مىشود ، يا اينكه شكست و پيروزى كامل نيست و شكست مثلا دشمن چنان است كه مىتواند دوباره صف‌آرايى كند و باز به شهر هجوم آورد و يا فرمانرواى شهر بعد از هزيمت دوباره به قصد\r\n\r\n","description":"","footnote":"","page_name":" 223 ","page_number":245},
  {"content":"\r\n\r\nپاكسازى شهر خود از دشمن بر او هجوم مىآورد ، كه دوباره جنگ و درگيرى شروع مىشود .\r\nممكن است اين جنگ و گريز چندين بار تكرار شود ، تا سرانجام يكى از دو لشكر مهاجم يا مدافع تار و مار گردد . همين مسأله را در مورد پيروزى فرمانرواى شهر قياس كن ! اگر مدافع شهر دشمن را از شهر بيرون براند ، يا چنان مىراند و هزيمت مىدهد كه دشمن به كلى تار و مار شود و يكى از آنها باقى نماند ، يا پيروزىاش ناقص است و هرچند لشكر دشمن شهر را تخليه كرده است ، اما در اطراف و اكناف شهر - كه نزديك به شهرند - باقى مانده‌اند و فرمانرواى پيروز شده دستش به اين حاشيه‌نشينها نرسيده و اطراف شهر هنوز در اشغال دشمن است .\r\nحال اگر حالت بحرانى خوب باشد و آن را اميدواركننده بدانيم ، بايد مثال بيرون راندن دشمن را از شهر در نظر گيريم و قياس كنيم . نيروى طبيعت ، مادهء آزاردهندهء سبب بيمارى را از جاهاى مهم و استراتژيكى شهر بدن - كه عبارت از قلب و ساير اندامان رئيسه و ارزنده است - و از اطراف و اكناف شهر بدن - كه عبارت از دست و پاها و اجزاء خارجى بدن است - هزيمت داده است و ديگر دشمن ياراى برگشتن ندارد . اين حالت را بحران قاطع و كار تمام‌كن گويند .\r\nيا اينكه نيروى طبيعت توانسته است آزار خلط مردم آزار را از مهم‌ترين و حساس‌ترين جاهاى بدن - كه قلب و اندامان رئيسه است - براند ، ليكن بر پاكسازى از اطراف دست نيافته است و دشمن در آنجا مانده و نيروى طبيعى براى پاكسازى آن - كه به وجود دشمن خاتمه دهد - در راه است . اين حالت دوم را بحران انتقالى نامند .\r\nهر حالتى از حالات بيمار يا از اين راه بحرانى خاتمه مىيابد يا از راه تحليل رفتن و گداختن مادهء بيمارىزا ، كه كم‌كم و به تدريج تحليل مىرود تا تمام مىشود . اين حالت تحليل رفتن كم‌كم و به تدريج ، اكثرا در بيماريهاى كهنه شده و پايدار و در بيماريهايى كه سببش خلط مزاج است رخ مىدهد ، كه مقدماتى از نشانيهاى ترسناك و حركتهاى سخت ندارد .\r\nهر نوع بيمارى كه بيمار را از كار و توان اندازد يكى از دو حالت زير را دارد :\r\nالف - يا در عنفوان حالت بحرانى بيمار از تاب و توان مىافتد .\r\nب - يا از راه پژمردن ؛ منظور از پژمردن حالتى است كه نيروى مقاومت بدن كم‌كم تحليل مىرود و سرانجام به كلى از بين مىرود .\r\nاميدبخش‌ترين حالت بحران ، حالتى است كه كامل و درست و آشكار و داراى روىآورهاى سلامت و بىخطر باشد ؛ كه علامات بحران خوب در روزهاى قبل از بحران كامل آشكار شوند و بحران در پى آنها آيد و روز بحرانى حال بيمار نسبتا خوب باشد .\r\n- هر حالتى از حالات بحرانى را - در هر نوع از انواع بيماريها - مىتوان به چند دسته تقسيم كرد :\r\n1 - بحران خوب و اميدواركننده است .\r\n2 - بحران بد و نوميدكننده است .\r\nالبته هريك از اين دو حالت - كه خوب يا بد است - يا خوب كامل و بىخلل است ، يا خوب ناقص و ناتمام ، يا بد كامل و قاطع و يا بد نيم به نيم و ناتمام .\r\n\r\n","description":"","footnote":"","page_name":" 224 ","page_number":246},
  {"content":"\r\n\r\nدر بحران خوب - چنان كه سابقا مثالش را آورديم - بدن مادهء دشمن بهبودى را كاملا دفع كرده و از شرش خلاص شده است . در بحرانى كه خوب است امّا نه كامل بلكه بحران انتقالى است ، بدن نقاط مهم و استراتژيكى را از دشمن پس گرفته امّا هنوز دشمن در اطراف شهر تن لنگر انداخته است و بايد به جنگ پاكسازى اطراف برود .\r\nدر حال هر دو بحران بد و خوب ، چند حالت احتمالى هست :\r\nالف - اگر بحران ناقص و خوب امّا انتقالى است ، بقيهء مادهء بيمارى - كه همان لشكر شكسته دشمن است و در اطراف مانده است - به وسيلهء تحليل رفتن خود به خود از بين مىرود .\r\nب - اگر بحران بد و انتقالى است ، پيامدش پژمرده شدن بدن بيمار و كم‌كم تحليل رفتن نيروى طبيعت او است .\r\nج - بحران اگر ناقص باشد ، آژيرش در روز موعد بحران به‌طور كامل اعلام مىشود ؛ مشروط بر اينكه آژيرى در ميان باشد - كه اين را در بحث راجع به روزهاى بحرانى توضيح مىدهيم و در آنجا روزهاى آژير بحرانى را در هر دو حالت بحران خوب و بحران بد شرح خواهيم داد .\r\nد - اگر بيمارى ناشى از مادهء خلط تندمزاج و كم‌مايه بوده و بيمار داراى نيروى كافى بدنى باشد ، توقع بحران كامل را داشته باش !\r\nه - اگر نيروى بيمار بر مرام نيست و تا حدى ناتوان شده است و مادهء بيمارىزا غليظ است ، توقع داشته باش كه بحران انتقالى و ناكامل پديد آيد .\r\nحال برگرديم به حالت اول كه گفتيم اگر ماده كم‌مايه و رقيق باشد توقع بحران تمام و كامل داشته باش . اگر مادهء كذائى بسيار بسيار كم‌مايه باشد ، بحران با عرق كردن بيمار شروع مىكند و بالاخره با عرق كردن ، بيمار از بيمارى رهايى مىيابد . و اگر ماده آن‌قدرها رقيق و كم‌مايه نبود و بيمارى بسيار شدت داشت ، بحران با خونريزى بينى شروع مىشود . و اگر با خونريزى بينى نباشد ، با ادرار يا با اسهال و يا با قى كردن وجود خود را اعلام مىكند .\r\nو - اين را نيز بدان ! كه آب بينى لزج ( خلم ) ، ريم و چرك گوش ، ژفك چشم و اشك‌ريزى چشم از علامات حالت بحرانى در بيماريهاى سر هستند و بحران با يكى از آنها شروع مىشود .\r\nز - خون تف كردن در بيماريهاى سينه علامت ورود به حالت بحرانى است .\r\nح - اگر بحران با جريان خون بواسير شروع شود ، در اكثر حالات و در بسيارى از بيماريها نويد خوبى بحران است ؛ ليكن اين جريان خون بواسير به علامت بحران بيمارى ، اكثرا در بيمارانى پديد آيد كه به بواسير عادت دارند .\r\nترتيب سلامت بودن حالت بحران بيمارى به صورت زير است :\r\n1 - شديدترين و سرنوشت‌سازترين حالت بحرانى آن است كه با خونريزى بينى شروع مىشود ؛ زيرا مادهء بيمارى را يكباره و بدون كم و كاست بيرون مىدهد .\r\n2 - بعد از خون‌دماغ ، اسهال آيد . بحرانى كه با اسهال شروع شود خوب است و بهبود را خبر مىدهد .\r\n3 - بعد از اسهال ، شروع بحران با قى كردن از غير خود سلامت‌تر است .\r\n\r\n","description":"","footnote":"","page_name":" 225 ","page_number":247},
  {"content":"\r\n\r\n4 - بعد از قى در درجهء چهارم بول است ، كه اگر بحران با ادرار بيمار شروع شود ، علاجش آشكار است .\r\n5 - بعد از آن ترتيب سلامت بحران بيمارى بعد از حالتهاى نامبرده عرق كردن را بايد نام برد .\r\n6 - وجود خراج‌هاى رويهء بدن كه بحران را اعلان كنند در درجهء ششم قرار داد . خراجها از پيامدهاى بحران انتقالى و ناقص است .\r\nگاهى اتفاق افتد كه بحران خراجى از بحران عرق كردن قوىتر و سرنوشت‌سازتر باشد ؛ و بارها رخ داده است كه با بحران خراجى ، بيمارى يكباره رخت بربسته است ، مشروط بر اينكه خراج پيامد بحران بيمارى پسنديده و نسبتا كم‌خطرى باشد ، كه در آن صورت مادهء خراج نيز سالم و بىخطر است . امّا اگر خراج بد و ناپسند باشد ، اندامى كه خراج از آن سر مىزند مىميرد .\r\nخراجهايى كه در بحرانهاى بيمارى سر برآورند انواع و اشكال دارند ؛ از قبيل : دمل ، دملهاى داخلى ، خراجهاى طاعون ، جوش مورچگى ، جمره « 1 » ، آتش پارسى ، خوره ، آبله ، خناق و قرحه‌ها كه زياد در بدن پيدا مىشوند .\r\nممكن است حالت بحران يا جزئى از آن ، گره مانند پيدا شدن در ماهيچه و پىرگها باشد ، و ممكن است بحران با گرى و انواعش روىآورد .\r\nامكان دارد بحران به صورت قوباء ، سرطان ، پيسى ( برص ) ، غده ، داء الفيل ( پيل پايى ) ، دوالى ، باد كردن دست و پاها و غيره خودنمايى كند .\r\nگاهى در بحران انتقالى خراج پيدا نمىشود اما علامت بحرانى به بيماريهايى از قبيل :\r\nدهن كج شدن ، تشنج ، سستى بدن ، به درد آمدن سرين ، به درد آمدن پشت ، به درد آمدن زانو ، بيمارى يرقان ، داء الفيل و دوالى بينجامد .\r\nاين را نيز بدان ! كه اگر بحران انتقالى نشانيهاى بروز بحران را بروز ندهد ، اميد بهبودى نمىرود ؛ اما اگر حالت بحران انتقالى خراج يا چيز ديگرى را در اندامى از اندامان تن نشان داد ، ممكن است بعد از آن نوبت بهبودى يافتن باشد . يعنى علامت اين است كه بيمار از بيمارى رهائى يافته است و خراج يا علامت ديگر كه ظاهر شده مژدهء سلامت با خود دارد .\r\nنشانى خوب در بحران انتقالى آن است كه در پايينهاى بدن خودنمائى كند ، و بهتر و پسنديده‌تر آنكه علامت بحران انتقالى در رويهء بدن پيدا شود و بعد از پخته شدن كامل مادهء بيمارى سر برآورد و از اندامان ارزنده دور باشد .\r\nچنان كه گزارشگر جنگى و مفسر و كارشناس دربارهء جنگ ، قبلا علامت غلبهء دشمن يا پيروزى فرمانرواى شهر را پيش‌بينى مىكنند ، همچنان بايد طبيب معالج قبل از نهايت جنگ درونى - كه ميان طبيعت و نيروى بدجنس بيمارى است - پيروزى و غلبهء يكى بر ديگرى را پيش‌بينى كند ؛ بداند كه بحران در حالت پسنديده است و به نفع بيمار يا بحرانى كه در راه است\r\n\r\n\r\n","description":"","footnote":"\r\n( 1 ) - جمره : التهاب پوست و زير پوست كه خراج نيست - لاروس .\r\n","page_name":" 226 ","page_number":248},
  {"content":"\r\n\r\nنوميدكننده مىباشد . چنان كه هرگاه دشمن اشغالگر بر شهر تاخته و به زدوخوردهاى مقدماتى پرداخته و محاصرهء شهر را تنگ كرده و آشوب برانگيخته است ، نشانى جنگ نهائى و سرنوشت‌ساز پيدا است . امّا مدافع شهر هنوز ابزار بايستهء جنگ و صف‌آرائى مدافعين را تكميل نكرده است ، نشان از آن دارد كه حالت فرمانرواى شهر و لشكر دفاعى بر مرام نيست و اميد چندانى به پيروزى مدافعان نمىرود . به همين ترتيب مىتوان عكس حالت فوق را در نظر مجسم كرد . لشكر مهاجم تاب مقاومت مدافعان را از دست داده و شروع به عقب‌نشينى كرده است و شهروندان مدافع كاملا مجهز و آماده هستند . كه در اين حالت توقع نتايج خوب و پسنديده مىرود .\r\nاگر شدت بيمارى قبل از رسائى و پخته شدن مادهء بيمارى روىآورها را بروز داد ، دليل بر آمدن حالت بحران بد و ناپسند است .\r\nاگر علامت و روىآورهاى مقدماتى بحران پيدا شد و تا اندازه‌اى نشان از نوعى رسيدن ماده موجود بود ، دليل آن است كه بحران ناقص است .\r\nاگر علامتهاى رسيدن ماده كامل بود و تشخيص داده شد كه مادهء بيمارى به پختگى كامل رسيده است و در اين حال روىآور بحران پديد آمد ، بدان كه بحران كامل و پسنديده در مرحلهء سوم ، يعنى در حين اوج‌گيرى و متوقف شدن شدت بيمارى سر مىرسد . و شايد بحران كامل در حالت شروع افت شدت بيمارى پيدا شود ، زيرا گرمى زياد به ايجاد بحران كمك مىكند .\r\nازاين‌رو هنگامى كه هوا بسيار سرد باشد ، بحران به تأخير مىافتد ؛ زيرا در حالت هوا سردى شديد درجهء سوم شدت تب - كه آن را دور نهائى ناميديم - به دشوارى تكميل مىشود ، تا چه رسد به حالت پايين آمدن شدت ، در اين شرايط حرارت كاهش يافته است و سرماى شديد بر آن اثر مىگذارد .\r\nبر طبيب لازم است كه در چنين حالاتى كه هوا به شدت سرد است ، زيان سرما را خنثى كند ، اندام بيمار شده را گرمى بخشد ، روغن گرم شده بر شكم بيمار بريزد تا مشاهده كند كه بيمار شروع به قى كردن كرده است ، آنگاه روغن‌ريزى را متوقف كرده و عرق را از بيمار پاك كند و اندام دردمند را در حالت ميانگين بين سردى و گرمى نگهدارد .\r\nاين را نيز بدان ! كه اگر بحران در اوقات و روزهايى به حركت درآيد كه آن ايام براى فرصت دادن به طبيعت در مبارزه با سبب بيمارى بسيار مناسب باشد ، بايد چنين حالتى را از نعمتهاى خداوندى دانست كه نيرو به طبيعت داده و آن را از هر جهت آمادهء كارزار با نيروى دشمن انسان كرده و اميد بهبودى زياد است . اما اگر روز و اوان بحران قبل از وقت مناسب - كه معمولا براى روى آوردن بحران خوب است - روىداد و زمينه براى مبارزه با سبب بيمارى آماده نبود ، بدان كه هجوم از جانب دشمن شروع شده و بيمارى است كه طبيعت را ناچار به جنگ نابرابر كرده است ؛ معلوم مىشود كه بيمارى بسيار فشار آورده و مزاحمت ايجاد كرده و مادهء بيمارى سنگين است . شبيه اين حالت گاهى در معده ديده مىشود ؛ خلط آزاردهنده دهانهء معده را آزار مىدهد و معده به حركت درمىآيد و مىخواهد وسيلهء قى آن را به بيرون پرتاب\r\n\r\n","description":"","footnote":"","page_name":" 227 ","page_number":249},
  {"content":"\r\n\r\nكند . يا خلط آزاررسان ته معده را آزار مىدهد ، معده به حركت دفاعى درمىآيد و مىخواهد ماده را از راه پايين و همراه اسهال بيرون براند . پيدا شدن سرفه و عطسه نيز به اين دليل است كه از اثر فشار و آزار ماده‌اى كه بر معده مىآيد ، پيدا مىشوند .\r\nدر اينجا ، يعنى در زمينهء بحران هم بايد همين قياسها را كرد ؛ اگر بحران مثلا در روز چهاردهم بيمارى شروع كرد ، نشانى قبل از روز چهاردهم بروز مىكند و نشانيهاى شروع بحران يك روز قبل از بحران ظاهر مىشوند . همچنين اگر هوا در شدت گرمى است و بحران در روز يازدهم شروع شد ، دليل بر آن است كه بحران ناقص است ، هرچند ممكن است بحران خوب و نويدبخش باشد ؛ زيرا در اينجا نيز معلوم مىشود كه طبيعت از دفاع و مبارزه عليه بيمارى ناگزير شده و قبل از وقت برانگيخته شده است .\r\nاگر بيمارى از جنس بيماريهاى پليد و بدجنس باشد - هرچند ظاهرا حالت بيمار رضايت‌بخش هم باشد - اميد به حالت بحرانى پسنديده و اميدبخش نداشته باش و هرگز بحران كامل رخ نمىدهد .\r\nخلاصهء كلام اين است كه اگر قبل از فرارسيدن هنگام اواخر شدت بيمارى ، يعنى قبل از متوقف شدن حرارت ناشى از بيمارى كه سزاوار بحران است ، مقدمات بحران به حركت درآمد - كه طبيعى و متوقع نيست - از يكى از احتمالات زير خارج نيست :\r\n1 - سبب نيرومندى حالت بيمارى است كه توانسته بر طبيعت بسيار فشار آورد و آن را قبل از آمادگى كامل به مبارزه خوانده است و طبيعت براى دفاع از مصلحت بدن دست به كار شده است .\r\n2 - حركت بحران به تندى و شدت تمام آمده و طبيعت را غافلگير كرده است .\r\n3 - سببى خارجى در اين ميان دخالت كرده و نظام متوقع طبيعت را به هم زده است . مثلا اشتباهى در غذاى بيمار رخ داده است ، يا بيمار نوشابهء ناباب خورده است ، ورزشى كرده كه سبب خارج كردن بحران از راه طبيعى شده است و يا واكنشهاى روانى در اين نابسامانى تأثير داشته‌اند . واكنشهاى روانى بارها رخ داده كه در حركت دادن بحران و منحرف ساختن بحران از راه طبيعى دخالت داشته‌اند . مثلا : يكه خوردن از ترس ممكن است بحران را اسهالى يا قى كردنى و يا بولى كند . همچنين حالت شادى ممكن است بحران عرق كردنى در پى داشته باشد .\r\nاين حالات روانى بستگى به بالا آمدن روان به سوى سطح و ژرفا رفتن روان به سوى درون دارد .\r\nاگر بحران قبل از زمان طبيعى آمد و در مبارزهء طبيعت با مادهء بيمارى نيروى طبيعى بدن چندان خسته شد و به سستى گراييد كه تا آخر درجهء سوم بيمارى ، يعنى درجهء منتهى نپاييد و نتوانست مقاومت كند ، دليل بر مرگ بيمار است .\r\nاگر بحران نابهنگام آمد و نيروى طبيعت با مادهء بيمارى ناگزير درگير شد و تا دور نهائى ، يعنى تا حالت اوج‌گيرى و توقف شدت بيمارى بقايايى از نيروى مقاومت - كه در بدن است - باقى ماند ، بحران به سلامت مىگذارد .\r\n\r\n","description":"","footnote":"","page_name":" 228 ","page_number":250},
  {"content":"\r\n\r\nاين را نيز بدان ! كه بحران در زمان آسايش بيمار ، وقتى كه حرارت ناشى از بيمارى نوبتش سرآمده است و وقتى كه شدت بيمارى شروع به پايين آمدن كرده است رخ نمىدهد ؛ مگر به ندرت كه بسيار نادر است . مخصوصا حالت اوّل ، يعنى بحران در وقت آسودن بيمار از شدت بيمارى بسيار كم روى داده است و از ساير حالات كمتر ديده شده است . طبيب اركيغانس در طول تجاربش دوبار اين حالت بحرانى در هنگام آسودن بيمار را كه شدت بيمارى از بين رفته است ديده است . جالينوس هم يك بار با چنين حالتى برخورده است .\r\nبهترين بحران آن است كه در وقت صحيح حالت سوم يعنى در درجهء منتهى كه عبارت از به اوج رسيدن شدت حرارت و توقف از افزايش باشد رخ دهد . امّا اگر قبل از آن وقت آيد ، جاى اعتماد نيست و حتما يا بحران ناقص است يا بحران ناپسند و بدبيار و زحمت‌دهندهء بيمار است .\r\nاگر در مرحله نخستين بيمارى بحران روى دهد ، حتما مرگ بيمار را با خود آورده است .\r\nروىهم‌رفته پيدايش روىآورهاى نشان بحرانى در اوايل بيمارى نشان از مرگ دارد .\r\nاگر بيمار در مرحلهء دوم ، يعنى در مرحله‌اى باشد كه حرارت در افزايش است و در اين حال علامت ناپسند موجود نباشد ، دليل آن است كه بحران ناقص روىآور است .\r\nاگر بيمارى در حالت چهارم است ، يعنى شدت درجات حرارت ناشى از بيمارى شروع به پايين آمدن كرده است ، چيزى رخ نمىدهد كه آن را بحران ناميم ؛ بحران اصلا موجود نيست .\r\nدر اينجا ممكن است سؤالى پيش آيد كه اگر حالتى شبيه بحران در مرحلهء پايين آمدن درجات حرارت بيمارى رخ مىدهد و گاهى بيمار از شبه بحرانى مىميرد . سبب چيست ؟ ما جواب توضيحى اين سؤال را بعدا خواهيم گفت .\r\nاين را نيز بدان ! كه در بيماريهاى سلامت و بىخطر بحران به تأخير مىافتد ؛ زيرا در اين حالت طبيعت در تنگنا قرار نمىگيرد و ناچار نمىشود كه نابهنگام به مبارزه نابرابر بپردازد .\r\nطبيعت منتظر مىماند تا مادهء سبب بيمارى كاملا پخته گردد .\r\nدر بيماريهاى خطرناك و كشنده ، بحران زمانى مىآيد كه هنوز ماده به پختگى نرسيده و چيزى مقدمتا از آن تحليل نرفته است . حكمت در اينجا اين است كه اگر قبل از بحران واقعى چيزهايى از مادهء سبب بيمارى تحليل نرود و كمتر از آنكه هست نشود ، نيروى دفاعى در طبيعت بيمار از بيرون راندن ماده و هزيمت دادنش به يكباره برنمىآيد .\r\nاگر بيمارى خطرى در بر نداشته باشد ، بيمار قبل از بحران با حالاتى از پاكسازى خلط از راه قى يا اسهال يا هر نوعى كه ماده را كاهش دهد و جزئياتى از آن را بيرون دهد برخورد مىكند و زمينه براى بيرون راندن مادهء بيمارى آماده مىشود و همين‌كه به پختگى رسيد - كه اين تحليل رفتن مقدماتى نيز در رسانيدن و پخته گردانيدن ماده مؤثر است - كار آسان مىگردد و سرنوشت بحران نويدبخش است . اما اگر حالت چنان باشد كه اشاره شد ، يعنى بيمارى از آن بيماريهاى بدجنس و كشنده باشد ، شدت بيمارى چندان فشار مىآورد كه طبيعت غير آماده براى مقاومت را به جنگ و ستيز وامىدارد و در شرايطى كه نه هنوز چيزى از ماده تحليل رفته و نه ماده به رسايى و پختگى رسيده است جنگ درگير مىشود و طبيعت ناگزير مغلوب مىگردد .\r\n\r\n","description":"","footnote":"","page_name":" 229 ","page_number":251},
  {"content":"\r\n\r\nپس در هر دو حالت اگر تحليل رفتن ماده همراه باشد به نفع بيمار است ، اما اگر پژمردگى ناشى از بيمارى بر بيمار آيد بيمار را به مرگ محكوم كند درحالىكه پيش‌درآمدى از پاكسازى يا روىآورى ترسناك و جاى نگرانى پديدار نمىشوند .\r\nاين را نيز بدان ! كه بيماريها در مسألهء بحران باهم اختلافاتى دارند و همگى بر يك رويه بحران‌ساز نيستند ؛ در برخى از بيماريها در اوايل بيمارى شدتى هست كه به بحران مىماند ، امّا سپس آرام مىگيرد و بيمار تسكين مىيابد ؛ امّا در برخى از بيماريها مسأله برعكس است ، در اوايل بيمارى خبرى از حالت بحرانى نيست ولى بعدا حالت بحرانى بيمار شدت يابد .\r\nبسيار رخ مىدهد كه از نشانيها چنين برمىآيد كه در حالت بحرانى مادهء سبب بيمارى - كه از جا بركنده و رانده مىشود - به سويى مىرود كه به زيان بيمار است ، يعنى راه به اندامى دارد كه آن اندام تحملش را ندارد ؛ پس بايد در اين حالت آن طرف را كه گذرگاه بيرون راندن ماده است و نيز آن اندام را تقويت كنى و نيروبخشى و در عين حال كوشش كنى كه ماده را از آن منحرف سازى و به راه مخالف هدايت كنى .\r\nاين را نيز بدان ! كه شايد يك وقتى بحرانى خوب و پسنديده را شاهد باشى و چنان فكر كنى كه در ششم روز بيمارى آمده است ، در صورتى كه بايد روز هفتم باشد ؛ بايد به دقت حساب را بررسى كنى ، زيرا بسيار كم و به‌ندرت رخ مىدهد كه بحران ششم روز خوب باشد ، اكثرا و عادتا بحران خوب حتما بعد از روز ششم مىآيد .\r\nاين را نيز بدان ! كه هر نوع از بيماريها - هرچه باشند - يكى از شش حالت زير را دارند :\r\n1 - يكباره و بدون مقدمه حالت تغيير مىكند و رو به خوبى و بهبودى مىرود .\r\n2 - يكباره و بدون مقدمه حالت تغيير مىكند و به سوى بدحالى مىگرايد و به مرگ بيمار مىانجامد .\r\n3 - حالت بيمار كم‌كم و به تدريج رو به بهبودى مىرود .\r\n4 - بيمارى هست و كم‌كم و به تدريج رو به مرگ بيمار در حركت است .\r\n5 - يك دفعه بدحالى رخ مىدهد و كم‌كم به سوى خوبى مىگرايد و به بهبود بيمار مىانجامد .\r\n6 - مىبينى كه حالت بيمار نويدبخش و رو به خوبى است ، امّا يك دفعه حالش به هم مىخورد و مىميرد .\r\nاين را نيز بدان ! كه نام بحران بنا به قول كسانى كه جاى اعتماد و باور هستند ، از كلمهء يونانى مشتق است . يونانيان آخرين حكم قاطع دادگاه را بحران گويند ، و منظور از كلمهء بحران در بيمارى همان است كه مثلا دو نفر باهم دعوا و دشمنى دارند و به دادگاه مىروند و قاضى آخرين حكم را در اين باره صادر مىكند كه برو برگردى ندارد ؛ به نفع يكى و به زيان ديگرى حكم مىكند ، يعنى جدائى در ميان مىاندازد و پيوند را مىگسلد .\r\n\r\nنشانيهاى بحران به‌طور عموم\r\nاگر بنا باشد كه بحران بيمارى در روز رخ دهد ، يا در شب بيمار به حالت بحرانى درآيد ، شب\r\n\r\n","description":"","footnote":"","page_name":" 230 ","page_number":252},
  {"content":"\r\n\r\nقبل يا روز قبل نشانيهايى از بحران - كه پيش قدم بحران هستند - پديدار مىشوند ؛ اين نشانيها روىهم‌رفته از اين قرارند : دلهره ، افسردگى ، حركات ناشى از پريشان‌خاطرى ، جابجا شدن و در يك جا آرام نگرفتن ، درهم شدن هوش و عقل ، سردرد ، درد گردن ، سرگيجه ، مبهوتى و سرگردانى ، چيزهايى پيش چشم آمدن كه وجود خارجى ندارند ، وزوز و صداهاى تند در گوش ، خارش در بينى ، متغير شدن پره‌هاى بينى و رخساره كه يك دفعه سرخ يا زرد رنگ مىشوند ، پريدن لبها ، پريدن پلكهاى چشم ، تشنگى ، تپيدن غير عادى قلب ، احساس درد در دهانهء معده ، تنگ‌نفسى و دشوارنفسى ناگاه آيند ، احساس سنگينى در سردنده‌هاى نزديك شكم و كش رفتن آنها ، درد در اطراف سردنده‌هاى نزديك شكم و احساس پرش در اطراف دنده‌هاى نزديك شكم ، احساس درد در پشت ، پريدن ماهيچه‌ها ، شكم‌پيچه ، قرقر شكم . گاهى ممكن است لرزش و تكان مقدمات تب روى دهد كه خبر از بحران را در آينده مىدهد ، تن بيمار تو گوئى از خستگى به درد آمده است و ممكن است نبض نيز تغيير يابد و نشان از بحران دهد .\r\nنشانيهاى خبردهنده از بحران شبانه شديدتر از نشانيهاى پيشاهنگ بحران در روز خودنمائى مىكنند .\r\nممكن است موادى كه بايد از بدن تخليه شوند ، به سبب بحران بند آيند و از جريان بيفتند ؛ از قبيل : خون حيض يا بواسير و يا مادهء اسهالى - كه راه طبيعى ، جريان يافتن و بيرون آمدن آنها است - اما به سبب بحران وضع تغيير مىيابد ؛ در اين حالت بايد دانست كه حركت مواد ريختنى كه از راه طبيعى نمىآيند رو به سوى مخالف راه طبيعى دارند .\r\n- سبب چيست ؟\r\n- سبب اين است مادهء به وجودآورندهء بيمارى ، روىآورهايى را برمىانگيزد و نشانيهايى را مىفرستد كه معنى آن به حركت درآمدن ماده است .\r\n- حال حركت ماده را دانستيم ، پس اختلاف وضع و جريان مواد از چيست ؟\r\n- اختلاف از خود ماده يا جهت و طرف حركت ماده است كه به كدام سوى حركت كرده است .\r\n1 - اگر سبب اختلاف خود ماده باشد ، تفصيل آن از اين قرار است : مثلا در مادهء بيمارى كه به حركت درآمده و رو به بالا رفته ، نشانيهايى از نوع بيمارى در دست است ، يا نشانيهايى از سن بيمار ، مزاج بيمار و غيره وجود دارد كه چنان مىنماياند كه مادهء بيمارى خلط خونى است ؛ پس بايد طبيب توقع داشته باشد كه بحران بيمارى با خون‌دماغ آيد . و اگر نشانيهاى بيمارى ناشى از مادهء صفرائى را گزارش دادند ، طبيب بايد اكثرا توقع داشته باشد كه شروع بحران با قى كردن و برآوردن از راه دهان باشد ، مگر اينكه نشانيهاى ديگرى باشد كه اين نوع از بيمارى بحرانش با خون‌دماغ است ؛ زيرا بسيار رخ مىدهد كه بيمار مادهء خلط صفرائى نيز بحرانش با خون‌دماغ باشد . در بحران بيمارى توليد شده از مادهء خلط صفرائى ، چيزهاى ناموجود به رنگ زرد و به رنگ آتش پيش چشم بيمار ظاهر مىشوند .\r\nاگر خون‌دماغ بحرانى بسيار شديد باشد و خون زياد و با فشار آيد ، ممكن است بيمارى پليد و ناجنس را كاملا ريشه‌كن كند و بيمار شفا يابد .\r\n\r\n","description":"","footnote":"","page_name":" 231 ","page_number":253},
  {"content":"\r\n\r\n2 - اگر سبب اين مخالفت با روند طبيعى جهت مسير ماده باشد ، حالاتى جداگانه به شرح زير دارد :\r\nالف - در راه حركت خود به اندامان رئيسه و بسيار ارزنده و بر نزديكيهاى آنها در اندامان درونى حمله كرده است ، كه در اين صورت آسيبهايى رخ مىدهد و زيانهايى به اندامان مىرساند . مثلا شايد مغز آسيب بيند و درهم شدن هوش و سردرد و چيزهاى ديگر - كه ذكر كرديم و ارتباط مستقيم با سر و مغز دارند - رخ دهد . و اگر به سوى قلب آيد تپش غير طبيعى ، تنگ‌نفسى و روىآورهايى كه با قلب و سينه ارتباط دارند - كه ذكر كرديم - پديد آيند .\r\nب - يا ممكن است ماده به سوى بيرون رفتن از بدن به حركت درآمده باشد ، كه اين حركت براى بيرون شدن از بدن نيز دو حالت دارد .\r\n1 - ماده از هر طرف بدون استثنا راه خروج را در پيش گرفته و از مركز خود دور افتاده است كه در اين حالت از تمام بدن سر برمىآورد و بحران با عرق كردن بيمار است .\r\n2 - يا اينكه يك راه را دربرگرفته است و فقط از آن راه مىخواهد از بدن بيرون آيد ؛ حال چگونگى برگزيدن اين يك راه چند احتمال دارد :\r\nاحتمال اوّل اينكه راهى را كه مىپيمايد ناگزير بايد بر اندامان رئيسى و بسيار ارزنده بگذرد ؛ كه مثلا اندامان رئيسى بالائى باشد كه بايد مادهء بيمارى از اطراف سينه و اندامان تنفسى و اطراف مغز گذر كند ، كه در اين حالت نيز روىآورهاى ناپسند و بدجنس ذكر شده ممكن است روى آورند ؛ البته اين در حالتى است كه راه‌پيمايى تا خارج و رويهء بدن ادامه نيابد و در اين جاهاى حساس گير كند .\r\nاحتمال دوم - شايد راهى را در پيش گيرد كه بر اندامان دون‌پايه‌تر از اندامان بسيار ارزنده و رئيسه بگذرد ، مثلا در راه بيرون آمدن به قصد سر برآوردن از رويهء بدن - كه از بحران ناشى مىشود - بر دهانهء معده آيد ، كه در اين حالت ممكن است نشانى بحران قى كردن بيمار باشد .\r\nاحتمال سوم اينكه اندام سر راه خروج مادهء بركنده شدهء بحرانى ، اندام رئيسى باشد امّا اندامى كه دربرگيرندهء غذاى تن است و به سرعت تباه و فاسد نمىشود . مثلا مادهء در راه خروج از بدن بر كبد بگذرد ؛ كه در اين حالت ماده از راه مثانه يا كيسهء زهره بيرون آيد .\r\nبه‌طور كلى در هر طرف از اطراف تن انسان جاى مخصوصى هست كه مادهء بيمارى به بحران رسيده از آنجا بيرون آيد :\r\nاگر به سوى معده است وسيلهء قى كردن به بيرون مىجهد .\r\nاگر رو به اطراف سر است به شكل خون‌دماغ و غيره بيرون آيد .\r\nاگر به كبد نزديك شده به صورت بول بيرون ريزد .\r\nاگر از راه روده‌ها قصد خروج داشته باشد ، با مواد مدفوع اسهالى به خارج مىرسد .\r\nاكنون كه اين حالتهاى مختلف را براى خروج مادهء توليدكنندهء بيمارى در حال بحران دانستيم ، مىتوان احتمالاتى به شرح زير را در نظر آورد :\r\n1 - اگر توقع داشتى كه بحران خوب و نويدبخش آيد ، توقع آن را داشته باش كه مادهء بيمارىزا\r\n\r\n","description":"","footnote":"","page_name":" 232 ","page_number":254},
  {"content":"\r\n\r\nاز سراسر بدن - بدون استثنا - خارج شود .\r\n2 - اگر چنين تشخيص دادى كه بحران مأيوس‌كننده است و خوب نيست و نشانيها بر خوبى بحران گواهى ندادند ، متوقع باش كه مادهء بركنده از اثر بحران بر اندامى مىگذرد كه نتيجهء بد مىدهد .\r\n3 - ممكن است يكى از نشانيهاى بحران چنان باشد كه احتمال چندين حالت بحرانى و چندين راه خروج ماده را بنماياند ، مثلا تپش غير عادى قلب كه نشانى از بحران آينده داشته باشد ، چندين احتمال دارد :\r\nالف - ممكن است دليل آن باشد كه ماده بر دهانهء معده مىگذرد .\r\nب - امكان دارد به اطراف قلب برسد .\r\n4 - ممكن است نشانى بحران يكى باشد ، كه همين‌قدر از آن مىتوان فهميد كه ماده به جهتى از جهات در حركت است ؛ اينجا مسأله عمومى مىشود . در چنين حالتى بايد نشانيهاى ديگر را به كار گيرى كه بدانى اين جهت همگانى را چگونه از هم جدا كنى و به جهت حركت صحيح آن پى ببرى ! مثلا اگر ديدى كه علاوه بر نشانى حركت كردن مادهء بيمارىزا - كه فقط حركت را نشان مىدهد - سردرد ، تنگ‌نفسى و كش رفتن اطراف دنده‌هاى نزديك شكم به سوى بالا بود ، مىدانى كه ماده رو به بالا حركت مىكند ، و حتما يا از راه دهان با قى كرده بيرون مىآيد ، يا همراه خون دماغ به بيرون مىريزد مگر اينكه نشانيهاى ديگرى باشد كه اين حدس را لغو كند .\r\nگاهى ممكن است از بند آمدن موادى كه بايد سيلان كند ، مسير حركت ماده را حدس بزنى كه معلوم مىشود مادهء بيرون دادنى از راه طبيعى منحرف شده است و به سوى مخالف در راه است . مثلا اگر نشانيهاى بحران خوب ظاهر شده‌اند و بيمار به يبوست شكم مبتلا گشته است ، دليل آن است كه حركت مادهء بحرانى به سوى بالا است و رو به پايين بدن نيست ؛ كه در اين حالت بحران بيمارى يا با ادرار يا با عرق كردن يا با قى كردن و يا با خون‌دماغ بيمار خاتمه مىيابد .\r\nگاهى ممكن است نوع بيمارى جهت حركت مادهء بحرانى را گزارش دهد ، مثلا ورمى در كبد هست ، اگر ورم در طرف كوژ كبد باشد ، بحران با خونريزى از سوراخ راست بينى ، يا با عرق كردن و يا با بول خاتمه يابد . و اگر ورم در طرف گود و ته كبد باشد ، مادهء بركنده از حالت بحرانى با اسهال يا قى و يا عرق كردن بيرون آيد .\r\nاگر بيمارى تب سوزان است ، اكثرا بحرانش با خون‌دماغ يا با عرق است و قبل از خون دماغ يا عرق كردن ، لرزش و تكان مقدمهء تب پديد آيد . گاهى ممكن است بحران تب سوزان قى كردن و اسهال شكم باشد ، بويژه اگر تب يك روز در ميان باشد اكثرا حالت بحرانى با قى و اسهال خاتمه يابد .\r\nاگر ورم در سر و مغز است و سبب تب شده است ، بحرانش با خون‌دماغ يا با عرق كردن زياد است .\r\nتبهاى ناشى از مادهء خلط بلغمى و تبهاى ناشى از مادهء خلط سردمزاج عموما ، همچنين تب و\r\n\r\n","description":"","footnote":"","page_name":" 233 ","page_number":255},
  {"content":"\r\n\r\nحرارت ناشى از بيمارى ذات الريه و بيمارى خواب بدون اراده هرگز بحرانشان با خون دماغ نيست . بيمارى ذات الجنب در اين زمينه ميانگين است گاهى ممكن است بحرانش با خون دماغ باشد و نيز ممكن است با خون دماغ نباشد .\r\nگاهى ممكن است چندين حالت بحرانى در يك بحران جمع شوند ؛ مثلا در بحران بيمارى تب سوزان ممكن است اوّل خون دماغ آيد و بحران با عرق زياد بيمار خاتمه يابد .\r\nبارها رخ داده كه زنان باردار در بحران بيمارى بچه انداخته‌اند و بحران خاتمه يافته است .\r\nاين را نيز بدان ! كه تا نشانيهاى آمدن بحران را ديدى - نشانى بحران خوب يا بد - نبايد توقع داشته باشى كه حتما بحران به دنبال نشانيها پيدا شود ، شايد اصلا بحرانى به اين زودى نيايد . و اگر بحران ديرتر از آنچه متوقع است و از نشانيها حدس زده‌اى سر برآورد ، باز نبايد همين‌كه ديدى كه به سرعت بيمار عرق كرد يا شكمش روان شد يا به سردرد مبتلا شد يا هوشش درهم شد يا بدنفسى روى داد يا خواب‌آلود بدون اراده شد و يا غير اينها از نشانيها بىدرنگ پيدا شدند ، حكم كنى كه بحران شروع كرده است ؛ هرچند اكثرا بحران در پى دارند ، امّا اكثرا ، نه هميشه . مثلا ممكن است سردرد فقط نشانى از بحران باشد نه خود بحران .\r\nعلاماتى هستند كه نشانى از مسير آيندهء مادهء بحرانى دارند ، مانند : دل بهم آمدن .\r\nاگر نشانيهاى بحران پديدار شدند و هيچ بحرانى به دنبال نداشتند ، دو احتمال دارد :\r\n1 - يا بنا به نظر بقراط دليل بر مرگ بيمار است .\r\n2 - يا حالت بحران با دشوارى روبرو مىشود .\r\nممكن است حالت ويژه‌اى بر بيمار آيد كه نشانى بحران را بروز دهد ، امّا به بحران مرتبط نباشد ، هرچند همين نشانى در اكثر اوقات نشانى از آمدن بحران است . از قبيل حالتى كه گاهى در تب يك روز در ميان رخ مىدهد . بروز تب يك روز در ميان قبل از سر وقت نوبتش ، اكثرا در حالت آزار و عذاب كشيدن و پريشان‌خاطرى بيمار رخ مىدهد و هيچ دليلى بر بحران بيمارى نمىباشد . ليكن در حالت بيمارى تب يك روز در ميان خالص ، مقدمات پريشان‌كننده و سختى كشيدن بيمار قبل از نوبت تب ، اكثرا نشان از بحران است .\r\nاگر مىخواهى بدانى كه بيمار از اثر حالت بحرانى بهبود مىيابد يا مىميرد ، بايد با دقت كامل سير بيمارى را در همهء مراحل زير نظر داشته باشى ! بيمارى چه مراحلى را طى مىكند ؟\r\nنيروى بدنى بيمار بر مرام است يا نه ؟ حالت اسهال و نرمش شكم و قبوضيت تا كجا است ؟\r\nزمانى كه بيمار را معاينه مىكنى حالش را از هر جهت بررسى كن ! آنگاه نتيجه‌گيرى مىكنى كه : حالت بيمار چنان است كه مىتواند با تمام نيرو در برابر مادهء بيمارىزا مقاومت كند و آن را از پاى درآورد ، يا حدس مىزنى كه نيروى بيمار و نيروى مادهء بيمارىزا برابرند و نتيجه معلوم نيست و يا حدس مىزنى كه ماده بيمار را مغلوب مىكند .\r\nاين را نيز بدان ! كه نشانيهاى بحران خوب و اميدبخش بر يك روال هستند و اختلافى در ميان آنها نيست . نشانيهاى بدى بحران و ناتمامى بحران . يعنى بحران ناقص نيز شبيه هستند كه از درگيرى و درهم افتادن نيروى طبيعت و مادهء بيمارىزا گزارشهايى دارند و تو نمىتوانى از\r\n\r\n","description":"","footnote":"","page_name":" 234 ","page_number":256},
  {"content":"\r\n\r\nاين نشانيهاى بد بحرانى حكم كنى كه حتما طبيعت جنگ و درگيرى را مىبازد و مادهء بدجنس بر بيمار پيروز مىشود ، مگر اينكه نشانيها زياد باشند و بسيار شديد و بغرنج گردند . ما خود بارها ديده‌ايم كه نشانيهاى بسيار ترس‌آور از قبيل مرگ دروغين ، خواب بىاراده ، از كار افتادن نبض ، و پاره شدن رگ قبل از بحران روى داده كه نشان از بحران بدعاقبت داشته‌اند ، امّا بعد از چند ساعتى ديده‌ايم كه بحران كامل و خوب پيدا شده است ؛ زيرا در چنين حالاتى معلوم مىشود كه طبيعت با تمام قوا و توان خود به ميدان جنگ با مادهء بيمارى رفته است و كليّه كارهاى ديگر خود را رها كرده و در نتيجه پيروز شده است و ماده را از پاى درآورده و از ملك تن بيرون انداخته است .\r\nممكن است در هر حالتى طبيعت ناچار نباشد كه به كلى دست از امور لازم خود بردارد و هر چه نيرو دارد براى جنگ با سبب بيمارى بسيج كند . اين بسيج عمومى در حالى است كه كار دشمن بالا گرفته باشد و دفع آن به اين بسيج نياز داشته و اگر چنين نكند مغلوب گردد .\r\nاين را نيز بدان ! كه اگر نشانيهاى بحران بدون انقطاع در چند روز پياپى نمودار شدند ، مثلا در روز سوم و چهارم بيمارى نشانيها را ديدى ، بدان كه بحران سريع مىآيد و دير نمىكند .\r\nسپس بحرانى كه مىآيد خوب است يا بد ، بايد آن را از نشانيهايى كه بعدا ذكر مىكنيم دريابى ! بويژه اگر ديدى كه نوبت تب در بيمارى بسيار جلو افتاده است و در اين حالت نبض بيمار يك ناگاه تغيير يافته و نبض مايل به درشتى است و پايين نمىآيد ، شاد باش كه نويد بحران خوب است .\r\nاين را نيز بدان ! كه اگر بيمار در روزهاى بيمارى بدنش خشك و خشكيده است دليل آن است كه بحران به تأخير مىافتد و زودرس نيست . هر نوع از بيماريهاى خشك و خشكانندهء بدن يا به مرگ بيمار مىانجامند يا دست كم دير به حالت بحران درمىآيند .\r\nدر اكثر حالات مىتوانى از بررسى حال بيمار وقت سر رسيدن بحران ، نتايج بحران و پيامد نشانيهاى بحران را شناسائى كنى .\r\nاين را نيز بدان ! كه نبض بلند و برآمده ، نشانى از كليهء حالات بحرانى است كه با پاكسازى بدن از خلط خاتمه مىيابند . نبض بزرگ دليل بر آن است كه مادهء بيمارىزا از راه عرق كردن يا خونريزى بينى به بيرون راه مىيابد . نبض اگر بزرگ نيست اما سريع است و گرايش به طرف داخل دارد ، دليل بر آن است كه بحران با قى كردن و اسهال خاتمه مىيابد .\r\nروىهم‌رفته هر حالت از حالات نبض - هرطور كه باشد - دليل بر بيرون رانده شدن مادهء بيمارى هستند . و اگر با نشانى گرفتن از نبض طبيعت بيمار نيرومند گردد ، حتما بلندى نبض پيدا مىشود ، هرچند ممكن است پهن نزند و به اطراف ميلان نكند ؛ و تا طبيعت نيروى كامل پيدا نكرده است حتما پايين آمدن نبض و نبض فشارى پديدار مىشود .\r\nممكن است براى نشان از حالت بحران و خاتمه يافتن آن ، دو علامت باهم روى آورند .\r\nمثلا قى و عرق يا قى و خون‌دماغ باهم باشند .\r\nتا اينجا ما دستورات عمومى و بحث بحران را به‌طور خلاصه بيان كرديم ؛ بگذار كم‌كم به\r\n\r\n","description":"","footnote":"","page_name":" 235 ","page_number":257},
  {"content":"\r\n\r\nتفصيل و شرح آن بپردازيم .\r\n\r\nنشانيهايى كه ويژگى دارند\r\nاگر قبل از بحران سردرد روىآورد ، بدان كه مادهء بيمارى به سوى بالا حركت مىكند و اين سردرد ناشى از بخارى است كه بالا رفته و يا دهانهء معده در اين سردرد دخالت دارد .\r\nاگر حالت بحرانى با قى كردن بيمار شروع كند و خاتمه يابد ، اين نشانيها را دارد :\r\nسرگيجه ، احساس سنگينى در گيجگاه‌ها و ايجاد صداهايى در گوش . ممكن است گوش به حالتى كرمانند درآيد و چيزى نشنود . كه اين نشانىها يك دفعه روى مىآورند . با آمدن حالت بحرانى يا اندكى قبل از بحران تنگ‌نفسى ، درد در گردن ، كشيدگى مراق و كشيدگى در اطراف دنده‌هاى نزديك شكم - كه به سوى بالا كشيده مىشوند و درد ندارند - و حرارت التهابى در سر در بيمار ايجاد مىشود .\r\nاين را نيز بدان ! كه حالت بيمارى و پيامدهاى بيمارى در شب شديدتر از روز مىباشند ؛ زيرا در شب طبيعت با تمام نيرويى كه دارد به پخته كردن و رسانيدن ماده و غيره مىپردازد و حوصلهء پرداختن به هيچ كار ديگرى را ندارد .\r\n\r\nتفصيلات واضح‌تر در نشانيهاى بحران\r\nاگر بيمار در حالت شروع بحران تم و تيرگى پيش چشمش آمد و درخشندگى در آن نبود ، دهانش مزهء تلخ مىداد ، لب پايينى مىپريد ، بيمار آشكارا احساس درد در دهانهء معده مىكرد يا دلش به هم مىآمد و يا آب از لب و لوچه‌اش فرو مىريخت ، دلش غير طبيعى مىتپيد ، نبض فشارى بود و پست مىزد و بويژه اگر بيمار بعد از اين نشانيها به لرزش و تكان پيشاهنگ تب مبتلا شد و در زير دنده‌هاى رو به شكم احساس سرما كرد ، حتما بدان كه بحران با قى كردن مىآيد و خاتمه مىيابد . خصوصا اگر بيمارى از مادهء خلط صفرائى باشد و بيمار به تب صفرائى - نه تب سوزان - مبتلا باشد ، حتما بحران با قى كردن همراه است . بويژه اگر در اين حالت رنگ بيمار زرد شد و رنگش پريد ، ديگر گمانى نمىماند كه حتما بحران با قى مىآيد و قى كرده مادهء صفرائى مىباشد .\r\nكودكان كه اعصاب ناتوان دارند ، در حالت بحران بيماريى - كه با قى آيد - اكثرا بعد از احساس سنگينى در سر و درد معده كه قى مىكنند به تشنج گرفتار مىشوند .\r\nزنان كه خون حيض دارند ، در بحران بيمارى اكثرا با درد زهدان روبرو مىشوند .\r\nپيران كه نيروى بدنيشان كم است ، در بحران همراه قى اكثرا به بيماريهاى گوناگون مبتلا مىشوند ؛ زيرا مادهء به حركت درآمدهء سبب بيمارى در بدن آنها انتشار مىيابد .\r\nاگر همزمان با رسيدن وقت بحران بيمار در اطراف كبد كشيدگى احساس كرد و دردى نداشت يا احساس كرد كه در طرف طحالش نوعى كشيدگى بدون درد هست ، در اينجا يادآور مىشوم كه هرچند طحال از اندامان بالايى تن به حساب نمىآيد امّا از آنجا كه به وسيلهء\r\n\r\n","description":"","footnote":"","page_name":" 236 ","page_number":258},
  {"content":"\r\n\r\nرگهايى با نزديكيهاى بينى و رگهاى بينى همسايگى دارد ، هرچند با آنها پيوند داده نشده‌اند ، مىتواند در روىآورها با اندامان بالايى تن شريك و سهيم باشد . و اگر با اين حالت كشيدگى در كبد يا در طحال چيزهاى خيالى نخ‌مانندهء قرمز و درخشان ديد و رنگ رخسار بيمار بسيار قرمز شد يا چشم و بينى بيمار يا طرفى از بينى بيمار قرمز شد ، يكباره اشك از چشمش سرازير گشت ، نبضش بالا گرفت و موجى شد و به سرعت گسترش يافت ، بينى به خارش افتاد ، التهاب شديد سر بيمار را در بر گرفت و سردرد با احساس تپش در سر روى داد ، توقع داشته باش كه بحران با خون دماغ خاتمه يابد . بويژه اگر سن و عادات و مزاج بيمار و بقيهء نشانيها مساعد باشند دليل واضحى است كه مادهء بيمارى خونى است . امّا وقتى مىگوييم دليل واضح و آشكار است به اين معنى نيست كه خون دماغ فقط در بحران بيمارى به وجود آمده و از مادهء خونى است ؛ زيرا ممكن است مادهء بيمارىزا صفرا باشد و بحران بيمارى با خون دماغ خاتمه يابد كه در اين حالت نخ‌ماننده‌هايى كه وجود خارجى ندارند و پيش چشم مىآيند قرمزرنگ نيستند بلكه زردرنگ و آتشى رنگ درخشان هستند ؛ كه اكثرا اين حالت در بيمارى تب سوزان ناشى از مادهء خلط سودائى رخ مىدهد .\r\nاز روى پديدار شدن شبحهاى نخ‌مانندهء درخشان و از خارش بينى مىتوان خونريزى بينى را تعيين كنى كه خون از كدام سوراخ بينى مىآيد . اگر شبحهاى خيالى درخشان نخ‌مانند در طرف راست ديده مىشوند و اگر طرف راست بينى مىخارد ، خون بحرانى از سوراخ راست بينى سرريز مىكند . اگر اين حالات به جاى طرف راست در طرف چپ احساس مىشوند ، خون از سوراخ چپ بينى مىآيد . و بالاخره اگر اشباح نخ مانندهء براق در هر دو طرف بينى و خارش در هر دو طرف بينى است ، معلوم است كه خون از هر دو سوراخ بينى مىجهد . اگر با پديد آمدن اين نشانيها بيمار در روز بحران بيمارى سرما خورده است ، اگر شكمش قبض باشد و اگر پوست بدنش تمايل به خشكيدگى داشته باشد ، در تحقيق اين پيش‌بينى كه بحران با خون دماغ همراه مىباشد كمك مىكنند .\r\nگاهى ممكن است سن بيمار گزارشگر بحران همراه خون دماغ باشد ؛ زيرا اكثرا بيمارانى كه عمرشان پايين‌تر از سى سال است بحران بيماريشان با خون دماغ همراه است .\r\nگاهى سردرد بسيار شديد - شديدتر از آنچه پيامد قى بحرانى است كه همراه با درد و آزار ديگر باشد - حرارت التهابى و حالت تب نيز ممكن است نشان از بحران همراه خون دماغ داشته باشند .\r\nنشانيهاى ديگر غير از اينها كه گفتيم نيز هستند كه نويد خوبى بحران مىباشند و با وجود آنها هيچ دليلى بر بحرانى كه مرگ به دنبال داشته باشد وجود ندارد .\r\nوقتى كه اين نشانيهاى ذكر شده پيدا شدند ، توقع داشته باش كه بحران با خون دماغ شروع كرده و خاتمه يابد . پس بر طبيب معالج است كه به دقت نشانيها را زير نظر داشته باشد و از آنها استفاده كند و بحران را تشخيص دهد .\r\n\r\n","description":"","footnote":"","page_name":" 237 ","page_number":259},
  {"content":"\r\n\r\n\r\nنشانيهاى عمومى و خصوصى بحران\r\nما تا اينجا نشانيهايى را ذكر كرديم كه عمومى بودند و در حالات گوناگون بحران مورد استفاده دارند . اكنون از آن ميان نشانيهايى را توضيح مىدهيم كه مىتوان از طريق آن بحران خون دماغى يا غير آن را شناسائى كرد ، به شرح زير :\r\n1 - اشك‌ريزى چشم بدون اراده ، وزوز و صداى گوش و ناشنوائى ، كشيدگى اطراف دنده‌هاى نزديك به كبد و طحال بدون احساس درد و التهاب در سر بيشتر نشان از بحران خون‌دماغى دارند .\r\n2 - تنگ‌نفسى ، كشيدگى در اطراف دنده‌هاى نزديك شكم - به‌طور مطلق - از طرف جلوى بدن و اكثرا همراه احساس درد در معده ، اكثرا دليل بر بحرانى هستند كه با قى كردن بيمار خاتمه مىيابد .\r\nاين را نيز بدان ! كه وقتى كه ما تنگ‌نفسى را در شمار نشانيهاى بحران خون‌دماغى بيان كرديم ، منظور حالتى بود كه رگ توخالى پر از خون مىشود و طبيعت آماده شده است كه خون جمع آمده در رگ را دفع كند و از راه سوراخ بينى بيرون اندازد ؛ خون كه از فشار آوردن طبيعت بر مىجهد به سوى بالا مىرود و مزاحمتى براى اندامان نفس‌كش ايجاد مىكند .\r\nاگر بنا باشد كه بحران همراه خون‌دماغ و در عين حال همراه قى كردن بيمار باشد ، نشانيهاى زير حالت را دست‌نشان مىكنند :\r\nاشباح نخ‌مانندهء براق پيش چشم آيند و در عين حال تيرگى و تم چشم هم هست كه بايد حدس بزنى بحران حالت مزدوج دارد كه با قى كردن بيمار و خونريزى بينى همراه است .\r\nسرخى رخساره در بحران نشان از خون دماغ دارد .\r\nزردى و بىرنگى رخسار بيمار نشان از بحران همراه قى دارد و ممكن است رنگ بيمار نپرد يا زرد نشود ، امّا لب زيرين بيمار بپرد ، كه باز نشان آن است كه بحران همراه قى كردن بيمار است .\r\nدر نشانى گرفتن از لب چيزى نيست كه دليل بر خونريزى بينى همراه بحران باشد .\r\nيكى از نشانيهاى بحران خون‌دماغى - كه خارش بينى بود - ويژه به خون دماغ است و در بينى علامتى نيست كه از راه آن بحران همراه قى كردن را پيش‌بينى كنى .\r\n\r\nنشانيهاى بحران همراه عرق كردن\r\n1 - اگر در حالت بيمارى نزديك به بحران نبض بيمار موجى بود و موجى زدنش شديد بود ، گاهى كه دست بر پوست بيمار مىگذارى احساس مىكنى كه نوعى نمناكى دارد ، رنگ پوست به سرخ‌رنگى متمايل شده است ، پوست بدن بيمار - كه لمس مىشود - گرم‌تر از آن احساس مىشود كه سابقا بود ، سرخ‌رنگى پوست نيز بيشتر از سابق است ، بول بيمار تمايل به پرمايگى دارد و رنگش تغيير كرده است ؛ بويژه اگر در روز چهارم بول رنگ بگيرد و در روز هفتم پرمايه شود ، حدس بزن كه بحران با عرق شروع مىشود و با عرق كردن بيمار هم خاتمه مىيابد .\r\n\r\n","description":"","footnote":"","page_name":" 238 ","page_number":260},
  {"content":"\r\n\r\n2 - اگر كسى در حالت بيمارى با لرزش و تكان بدون اراده و شديد برخورد و بعد از لرزه حرارت شديد تب بر او مستولى شد ، نيروى بدنى بيمار بر مرام بوده و كاهش نيافته بود و نشانيهاى ديگر خوب و نويدبخش بودند ، توقع داشته باش كه بحران با عرق همراه باشد و با عرق كردن بيمار خاتمه يابد . بويژه اگر در اين حالت مدفوع و ادرار بيمار اندك باشند و در بيمارى اين حالت دوام يابد ، دليل قوى بر بحران همراه عرق كردن است .\r\nتبهاى سوزان به‌طور عموم از دو حالت خارج نيستند : يا بحران بيمار با خونريزى همراه است و بدان خاتمه مىيابد و يا با عرق كردن بحران را پشت سر مىگذارد ؛ كه اگر با عرق بحران آيد قبل از عرق كردن لرزش و تكان پيش‌درآمد بعضى تبها رخ مىدهد و بعدا با عرق كردن حالت بحرانى مىگذرد .\r\nاگر بيمار در خواب بيند كه به حمام رفته و در آبزن نشسته و آمادهء عرق كردن بوده است ، تعبير خوابش اين است كه بحرانش با عرق كردن توأم است .\r\nاگر ادرار بيمار رنگى شد ، در اوّل وهله نشانهء آن است كه ماده از راه رگها به مرحلهء بحران مىرسد . منظور از كلمهء از راه رگها اين است كه بحران با عرق توأم است يا از راه بول بحران خاتمه مىيابد . اما بعد از اين مرحله ، دلالت و پيش‌بينى از بول - چنان كه سابقا ذكر كرديم - حالت ديگر مىيابد .\r\nاگر بيمار شكمش روان و اسهالى است و در طول بيمارى اين حالت چيرگى دارد توقع نداشته باش كه بحران با عرق كردن بيمار خاتمه يابد .\r\nاگر حرارت بيمار هر لحظه افزايش مىيابد و اين حرارت شديد در سراسر بدن منتشر مىشود و بيمار جسما قوى است ، حتما بحران با عرق كردن بيمار همراه است .\r\n\r\nنشانيهاى بحران ادرارى\r\nسابقا اشاره كرديم كه مادهء بيمارىزا در حالتى كه از اثر بحران بايد بيرون رود ممكن است از راه مثانه به خارج راه يابد ؛ نشانيهاى اين حالت از اين قرار است :\r\n1 - اگر بحران در راه است و در مثانه احساس سنگينى مىشود ، مدفوع بندآمده و حبس شده است ، نشانيهاى بحران همراه اسهال را - كه بعدا ذكر خواهيم كرد - نشانيهاى بحران همراه قى ، نشانيهاى بحران همراه خون دماغ و نشانيهاى بحران همراه عرق كردن - كه ذكر كرديم - نبود ، بدان ! كه مادهء بيمارىزاى بحران‌زده از راه بول بيرون مىآيد .\r\n2 - اگر بيمار احساس سوزش در ذكر مىكند ، احساس مىكند كه مثانه‌اش سنگين شده است و دليلهاى ذكر شده هم بودند ، دليلى بسيار قوى است كه بحران همراه ادرار بيمار پايان مىيابد .\r\nممكن است فشار آوردن ادرار و پرمايگى آن در روزهاى قبل از شروع بحران و پيدا شدن ته‌نشين در ادرار دليل بر بحران بولى باشند ؛ يعنى مادهء بيمارى كه در بحران به حركت درآمده است ، با بول بيرون رود .\r\nشايد نشانيهايى در ادرار خروج مادهء بيمارى را از راه مدفوع نشان دهند ، كه اين حالت در\r\n\r\n","description":"","footnote":"","page_name":" 239 ","page_number":261},
  {"content":"\r\n\r\nبحث از خروج مادهء بيمارى همراه مدفوع ذكر شده است .\r\nاين را نيز بدان ! كه اگر بيمار قبل از رسيدن به حالت بحرانى ادرار زياد در مثانه‌اش جمع آمد و شكمش كمتر كار كرد و در اين اوقات عرق كم داشت ، يا معمولا بيمار كم عرق مىكرده و اندامانش طورى شكل گرفته‌اند كه عرق كمتر بر آنها روى مىآورد ، رويهء بدن سفت است و بويژه اگر وقت زمستان باشد توقع داشته باش كه بحران با ادرار بيمار خاتمه يابد ؛ كه نه با مدفوع همراه مىشود و نه با عرق كردن .\r\n\r\nنشانيهاى بحران مدفوعى\r\nنشانيهاى پيش‌درآمد بحران بيمارى كه با اسهال بيمار شروع كند و خاتمه يابد از قرار زير است :\r\n1 - در بررسى مدفوع بيمار معلوم شود كه مادهء خلط خونى موجود نيست .\r\n2 - مدفوع بيمار با اينكه نشانى از مادهء خونى ندارد در اندازه زياد است .\r\n3 - بند آمدن بول كه مىخواهد بشاشد و نمىتواند .\r\n4 - درد پيچش شكم در سراسر شكم حس مىشود .\r\n5 - احساس سنگينى در قسمت پايين شكم و نبودن نشانيهاى قى كردن .\r\n6 - قرقر شكم به حدى كه قرقر در اطراف پشت نيز احساس شود .\r\n7 - بادكردگى لوله رگهاى بول‌ريز .\r\n8 - قبل از سر رسيدن بحران ، رنگى شدن مدفوع بيش از رنگى كه عادتا داشته است .\r\n9 - پايينهاى نزديك سردنده‌هاى رو به شكم برجسته شوند و بالا روند .\r\n10 - از قرقر شكم پشت به درد آيد ؛ كه ممكن است اين نوع از قرقر كه پشت را به درد مىآورد از باد باشد .\r\n11 - گاهى ممكن است بيمار ادرار زياد كند و بر خلاف دليلهايى باشد كه براى بحران از راه مدفوع ذكر شدند . اين حالت به بيمارانى بيشتر ويژگى دارد كه معمولا يبوست دارند و شكمشان در لمس كردن سخت و كوچكتر از حالت طبيعى است و بويژه اگر هوا هم سرد باشد .\r\n12 - نبض بيمار كوچك است و نيرومند ، اما سخت و سفت نيست كوچكى نبض از پايين رفتن نبض است كه در ژرفاتر از حالت طبيعى مىزند .\r\n13 - شايد يكى از دلايل بحران اسهالى را بتوان از عادات سابق بيمار كسب كرد ، كه قبل از بيمارى كمتر رخ داده خون دماغ داشته باشد ، كمتر عرق كرده است و زياد مدفوع بيرون داده و بيشتر از حالت طبيعى به قضاى حاجت رفته است . بويژه اگر عادت به خوردن آب سرد زياد نيز داشته باشد .\r\n14 - گويند اگر بيمار تب يك روز در ميان دارد و حالت بحران را پشت سر گذاشت و بولش سفيد رنگ و كم‌مايه شد ، نشان از اين دارد كه ممكن است با اسهالى چنان روبرو شود كه امكان پوسته انداختن درونى داشته باشد ؛ زيرا اگر مادهء مرارى ( زهره‌اى ) با بول و غيره\r\n\r\n","description":"","footnote":"","page_name":" 240 ","page_number":262},
  {"content":"\r\n\r\nبيرون نيايد ، با اسهال مخلوط مىشود .\r\n15 - كمتر اتفاق مىافتد بيمارى كه ادرارش زياد است و زياد عرق مىكند ، حالت بحران بيماريش با اسهال باشد .\r\n\r\nبحران از راه زهدان\r\nاگر بيمار زن است . و قبل از بحران نشانيهايى از حالات بحرانى يادشده نبود ، به اسهال مبتلا نشد امّا احساس سنگينى در زهدان مىكرد ، احساس كشيدگى ، سنگينى و درد در كمر داشت ، بدان كه بحران با ريزش خون حيض همراه است و بدان خاتمه مىيابد .\r\n\r\nبحران از راه خونريزى رگهاى مقعد\r\nاگر نشانيهاى ياد شده موجود نبودند ، مادهء مدفوعى حكايت از مادهء خونى در اطراف مقعد داشت ، سنگينى در اطراف مقعد احساس مىشد . و اگر نبض بيمار بزرگ و تمايل به نيرومندى داشت ، معلوم مىشود كه بحران بيمارى با باز شدن و خونريزى رگهاى وابسته به مقعد همراه است .\r\n\r\nفصل دوم بحران انتقالى\r\nدر بحث راجع به بحران كه در اوايل فصل اول آمد ، راجع به بحران كامل و بحران انتقالى شرحى داديم و گفتيم كه ممكن است بحران يكباره از بين نرود امّا از مركزى كه دارد دور شود و در اطراف بدن جمع آيد كه اگر بقايايش كاملا پاكسازى نشود نبايد از سلامت هميشگى بيمار اطمينان خاطر داشت . اينك در اين فصل چگونگى تغييرات و حالت انتقال بحران را شرح مىدهيم .\r\nنشانيهاى بحران انتقالى از قرار زيرند كه مىتوان از راه آنها بحران انتقالى را پيش‌بينى كرد :\r\n1 - تب و احساس حرارت شديد باشد و آزار بيمار از تب تا مدتى كه تب هست ثابت بماند .\r\n2 - هيچ نوع تخليه و پاكسازى اعم از ادرار ، مدفوع ، خون تف كردن و عرق ريختن به حد زياد پيدا نشوند .\r\n3 - با اينكه نيروى بدنى بيمار خوب و بر مرام است و نبضش طبيعى است و بويژه اگر نوع بيمارى از انواع بىخطر باشد ، با اين حالت نشانى از پخته شدن مادهء بيمارى در دست نباشد ، با پختگى و رسائى ماده بسيار به تأخير مىافتد يا اصلا پخته و رسا نمىشود .\r\n- چگونه بدانيم كه بقيهء مادهء بركنده شده از مركز و رانده شده به كجاى بدن انتقال يافته است ؟\r\n\r\n","description":"","footnote":"","page_name":" 241 ","page_number":263},
  {"content":"\r\n\r\n- نشانيهاى زير را دارد :\r\n1 - هر جايى كه بقاياى مادهء بيمارىزا بدان نقل مكان كرده است درد مىكند .\r\n2 - رگهايى كه در آن نزديكى در فضاى خالى هستند باد مىكنند .\r\n3 - شدت و التهاب حرارت ، جاى انتقال و رگهاى همسايهء جاى انتقال را در بر مىگيرد .\r\n4 - جائى كه مادهء بيمارىزا از اثر بحران بدان انتقال مىيابد ، يا اندامى است ناتوان ، يا بند استخوانى است دردمند و يا اندامى است خسته شده .\r\nاگر اطراف دنده‌هاى نزديك شكم كش رود و درد كند ، نمىتوانى جاى انتقال مادهء بيمارىزا را درست معلوم كنى و نيز نمىتوانى بدانى كه ماده به كدام طرف گرايش دارد ؛ زيرا ماده رو به هر طرفى كه باشد كشيدگى اطراف دنده‌هاى نزديك شكم و به درد آمدن آن اطراف به جاى خود هست .\r\nاين را نيز بدان ! كه انتقال مادهء بيمارى ، در حالت بحران ناقص و سر برآوردن خراج از اثر انتقال ماده ، در سرما و فصل سرما و در سن بعد از چهل سالگى رخ مىدهد . سبب اينكه در فصل سرما انتقال ماده در بحران رخ مىدهد اين است كه سرما ماده را مىگيرد و حبس مىكند ، يعنى در راه خروج ماده به خارج بر آن اثر مىگذارد و از خروجش جلوگيرى مىكند . سبب دوم يعنى اينكه در عمر بعد از چهل سالگى مادهء از مركز بحران خارج شده به خراج بر پوست مىانجامد اين است كه بيمار در اين عمر از دفع ماده به خارج - به‌طور كامل - ناتوان است و ماده در زير پوست مىماند و به خراج تبديل مىشود .\r\nطبيبى گفته است : « بيمارى كه سنش از پنجاه سال گذشت و حتى بيمارانى كه سنشان از سى سالگى تجاوز كرد ، كمتر بحران بيماريشان به خراج پوست مىانجامد و كمتر رخ مىدهد كه بحران بيماريشان انتقالى باشد . » كه اين نظر مورد اعتماد نيست ؛ زيرا انتقال مادهء بيمارىزا در بحران به اطراف مركز قبلى اولا : يا از خود ماده است كه يكى از دو سبب زير را مىتواند داشته باشد :\r\n1 - ممكن است ماده غليظ و پرمايه باشد و چنان كه شايد و بايد به كلى به خارج دفع نشود ، كه اين حالت و سبب اكثريت دارد .\r\n2 - دوم اينكه ماده در اندازه بسيار زياد است و همه يكباره به بيرون راه نمىيابد ، كه اين حالت سببى كمتر پيش مىآيد .\r\nثانيا : يا سبب انتقال بستگى به نيرومندى و ناتوانى طبيعت رانندهء ماده دارد بطورى كه طبيعت بسيار نيرومند نيست كه بر ماده تسلط كامل يابد و چندان هم ناتوان نيست كه نتواند ماده را از اندامان رئيسه و بسيار ارزنده منحرف نسازد ؛ كه اين دو سبب در اوايل شروع عمر پيرى مناسبند .\r\nبارها رخ مىدهد كه نشانيهاى انتقال ماده در بحران به جاى ديگر خودنمائى مىكنند امّا در اين ميانه پاكسازى و تخليهء بسيار و بويژه تخليه از راه بول زياد و سپيد شفاف صورت مىگيرد و انتقال بحران از بين مىرود .\r\n\r\n","description":"","footnote":"","page_name":" 242 ","page_number":264},
  {"content":"\r\n\r\n\r\nانتقال بحران به پايين بدن\r\nاگر در شروع بحران پايينهاى بدن به درد آمد و التهاب در پايينيهاى تن احساس شد و لوله رگهاى بول‌بر و بيخ رانهاى بيمار باد كردند ، نشان آن است كه مادهء بحران به پايينهاى بدن منتقل شده است .\r\n\r\nانتقال مادهء بيمارى به سوى بالا\r\nنشانيهايى كه مسير ماده را به سوى بالا مىنمايانند و مىتوان از آنها پيش‌بينى كرد كه مادهء بحران انتقالى رو به بالا حركت كرده است از اين قرارند : احساس سنگينى در سر ، كندى در حواس و بويژه در حس شنوائى و حتى ممكن است گوش بيمار چيزى نشنود ، كه قبل از سنگينى گوش نفس‌تنگى روى مىآورد و نفس از حالت طبيعى خارج مىشود و يكباره و يك ناگاه اختلال نفس آرامش مىيابد . همچنين اگر بيمار با خواب بدون اراده روبرو شود ، اكثرا بقاياى ماده به صورت خراج از بيخ گوش سر برآورد . و اگر رگ گردن ( اوداج ) پر و برآمده شود و تپش در گيجگاه‌ها رخ دهد و رنگ رخسار بيمار سرخ شود و سرخى دوام يابد ، بدان ! كه مادهء بيمارى از اثر بحران به سوى بالا رو به خارج بيرون رفته است .\r\n\r\nانتقال بيمارى در بحران به بيمارى ديگر\r\nاگر بيمارى شديد حالت بحران را گذراند و در درجهء چهارم كه بايد از شدت بيمارى بكاهد و پايين بيايد بيمارى از نو نيرو گرفت بدان كه بيمارى به بيمارى پايا و هميشگى تبديل شده است .\r\n\r\nفصل سوم نشانيهاى بحران خراجى\r\nچنان كه در بحث بحران گفتيم ممكن است بحران بيمارى به خراجهايى در رويهء پوست منتهى شود . اينك نشانيهاى اين حالت از بحران ، كه مىتوان پيش‌بينى كرد آيا به خراج منتهى مىشود يا نه :\r\n1 - اگر نيروى بيمار بر مرام و درست است و نشانيهاى بحران خوب و پسنديده‌اند و مدت زيادى ادرار بيمار رقيق و كم‌مايه است ، پيش‌بينى كن كه بحران خراج به دنبال دارد .\r\n2 - اگر بيمارى از نوعى است كه مادهء خلط به وجودآورنده بيمارى گرم‌مزاج است ، ممكن است بحران به خراج بينجامد .\r\n3 - اگر بحران به‌طور آشكار در بيمار پيدا نشد و انتقالى بود و بعد از آن ديدى كه هر دو شريان هر دو گيجگاه بيمار به شدت مىتپند و بسيار گسترده هستند و از تپيدن آرامش نمىيابند و رنگ بيمار تغيير يافته و حالت نفس كشيدن در افزايش است و اين امكان هم هست كه سرفهء خشك\r\n\r\n","description":"","footnote":"","page_name":" 243 ","page_number":265},
  {"content":"\r\n\r\nرخ دهد ، پيش‌بينى كن كه خراج بحرانى در مفاصلش سر برآورند .\r\n4 - اندامى كه بيش از ساير اندامان تن بيمار در حالت بيمارى عرق مىكند ، توقع داشته باش كه خراج از آن اندام سر برون آورد ؛ در هر حال اكثرا اين احتمال هست .\r\n5 - فصل زمستان و سن بعد از چهل سالگى - چنان كه سابقا ذكر كرديم - آمادگى دارند كه بحران بيماريشان به خراج بينجامد . حتى اين دو حالت يكى از سببهاى بحران است . بيماريى كه در فصل زمستان روى آورده است يا بيمارى كه عمرش بالاى چهل سال است در اين دو حالت به بحرانى برمىخورند كه در نتيجه خراج از رويهء بدن بروز مىكند . ماده‌اى كه خراج به بار مىآورد دير به پختگى مىرسد ، ليكن اين‌قدر هست كه احتمال بروز چندين بار برگشتن خراج در زمستان و در سن پيرى كمتر از آن است كه شدت سرما مادهء خراج را حبس كرده و در راه خروج گير كند و به خراج تبديل شود . هرچند برخى از اطباء عقيدهء مخالف دارند و ما سابقا ذكر كرديم كه آنان چه مىگويند و من عقيده‌ام چيست .\r\nاگر در حالتى كه تب بيمار در افزايش است بيمار زياد بشاشد ، نشان از آن دارد كه در پايينهاى بدن درد و آزارى رخ مىدهد .\r\n6 - يكى از نشانيهايى كه در وانمود كردن بحران خراجى ( بحرانى كه به خراج در ظاهر بدن مىانجامد ) گواهى است معتبر آنكه حالت بحران از اوقات نام برده به تأخير افتد و بيمارى تا بعد از روز بيستم به درازا كشد ؛ كه در چنين حالت ديرپا از بيمارى ، هرگاه ناگهان در جايى از بدن دردى احساس شد و عضوى به درد آمد ، خراج از آنجا سر بر مىآورد .\r\n7 - در حالت تب خسته‌كننده و تب ناشى از خسته شدن بدن ، اگر بول بيمار غليظ نشود و خون دماغ و اسهال نباشد ، توقع داشته باش كه بحران به خراج بينجامد ؛ بويژه اگر بحران در روزهاى بسيار گرم تابستان باشد بيشتر انتظار بروز خراج را داشته باش .\r\n8 - اگر بحران بيمارى از آن حالت بحرانى است كه بسيار تأخير كرده است و وقتى كه سر رسيد بحران كامل نبوده بلكه بحران ناقص باشد و نشانيهاى ديگر از بازگشتن بحران نبود ، توقع خراج از بحران را داشته باش .\r\n9 - تبهاى خسته‌كننده و ناشى از خستگى بيمار اگر در روز چهارم بحران با ادرار پرمايه شروع نشد ، توقع داشته باش كه بحران با خون دماغ خاتمه يابد . و اگر بحران طول كشيد و به تأخير افتاد ممكن است خراج از مفاصلى كه بسيار خسته شده‌اند سر بر آورد ؛ يا اينكه اگر تب خستگى از اثر ورزش است ، امكان دارد كه خراج در مفاصل نباشد و بالاى آرواره‌ها پيدا شود يا بدون اثربخشى خستگى ، خراج در آرواره‌ها نمودار گردد . ليكن خراجى كه از آرواره‌ها سر برآورد اكثرا در جايى از آرواره پيدا مىشود كه كش مىرود ، نه در مفاصل ميان آرواره‌ها ؛ زيرا خود مفاصل تا اين اندازه به شدت خسته نمىشوند كه با وجود حرارت بالا رفته و زياد بدن و با وجود گوشت سست كه در آرواره‌ها هست مادهء به‌وجود آورندهء خراج به سوى مفاصل جذب شود ، يعنى گوشت سست ، زودتر از مفاصل ماده را مىپذيرد . امّا اگر خستگى سبب تب از اثر حركت دادن خارج از حالت طبيعى مفاصل باشد ، اكثرا خراج بحرانى در مفاصل پديد مىآيد .\r\n\r\n","description":"","footnote":"","page_name":" 244 ","page_number":266},
  {"content":"\r\n\r\nبسيار اتفاق مىافتد كه طبيب پيش‌بينى مىكند كه خراج بحرانى در راه است و نشانيها كاملا بر اين توقع صحه مىگذارند ، امّا بيمار بول زياد و سپيدرنگ و غليظ مىريزد و مادهء خراج دفع مىشود و خراجى رخ نمىدهد .\r\nاگر بيمار به تب مبتلا است و نوبت تب با لرزش و تكان بدون اراده همراه است و نوبت تب با عرق كردن بيمار دست‌بردار مىشود ، كمتر بحرانش خراج به دنبال دارد . مثلا تب يك روز در ميان يا تب يك اندر چهار باشد كه با لرزش و تكان بيمار آغاز مىشود ؛ مگر اينكه مادهء خلط بيمارىزا در اندازه بسيار بيشتر از متوقع باشد .\r\n\r\nخلاصهء آنچه كه گفته شد :\r\nاين حالت لرزش و تكان پيش‌درآمد نوبت تب - كه در هر نوبتى رخ مىدهد - هر باره بخش زيادى از مادهء بيمارى را از بين مىبرد . كمتر رخ مىدهد كه تا بحران ، مادهء چندانى باقى بماند كه از بقايايش خراج توليد شود . اين در حالى است كه تنها لرزش و تكان پيش‌درآمد نوبت تب باشد ، تا چه رسد به اينكه هم لرز و تكان شروع تب باشد و هم بيمار در حالت تب عرق كند ، كه هم لرزه و تكان و هم عرق هر دو سبب كاهش مادهء به‌وجود آورندهء بيمارى مىشوند .\r\nاگر بيمار در بحران بيمارى ادرارش غليظ پرمايه باشد ، كمتر اتفاق افتد كه خراج سر بر آورد و اگر هم باشد كم است .\r\nدر حالت بيماريهاى كهنه‌شده و ديرپا خراج بحرانى اكثرا در اندامان پايين بدن پديد مىآيد و اگر بيمارى در نهايت درجات شدت باشد ، خراج در اندامان بالايى پيدا مىشود . و بالاخره اگرنه بسيار شديد است و نه بسيار سبك و در حد متوسط است خراج در دو طرف بدن سر بر مىآورد .\r\nاز اثر بحران بيمارى مرگ دروغين ( خواب بدون اراده ) خراج در بيخ گوش ظاهر مىشود .\r\nبرآمدن خراج از رويهء بدن - كه از اثر بحران باشد - اكثرا دليل بر وقوع بحران كامل است .\r\nدر بيمارى ذات الريه كه به حالت بحران درآيد و خراج به دنبال داشته باشد ، خراج مفاصل را در بر مىگيرد .\r\n\r\nشرح احوال خراج بحرانى\r\nاگر از اثر بحران خراج سر بر آورد ولى دهان باز نكرد و ناپديد شد ، يكى از پيامدهاى احتمالى زير را دارد :\r\n1 - باز سر بر مىآورد و بزرگتر از سابق مىشود .\r\n2 - خود بيمارى برمىگردد .\r\n3 - مادهء سبب خراج رو به سوى مفاصل نهاده و مفاصل را در بر مىگيرد .\r\n4 - اندامى دردمند يا ناتوان و يا بسيار خسته را به بلا مبتلا مىكند .\r\nكم‌آزارترين و پسنديده‌ترين خراج بحرانى آن است كه بعد از پخته شدن مادهء بيمارىزا\r\n\r\n","description":"","footnote":"","page_name":" 245 ","page_number":267},
  {"content":"\r\n\r\nپيدا شود و از پيدايشش بيمار خود را سبك ببيند و بسيار متمايل به خارج باشد و نيز از اندامان رئيسه و بسيار ارزنده دور باشد .\r\nاگر خراج بحرانى نرم است و زيردست حركت نمىكند ، خطرش كمتر از خراجى است كه تند و سخت باشد ، امّا خراج نرم و ساكن در زير دست ديرپاتر است ؛ زيرا چنين خراجى سردمزاج‌تر از خراج سفت و سخت است . ازاين‌رو پيامدهايش سلامت‌تر و با درد شديد همراه نيست .\r\nخراج بحرانى اگر با حالت تب ماندگار شد و تحليل نرود ، مادهء توليد خراج حد اكثر بعد از شصت روز جمع مىشود و حد اقل در بيست روز بر خود جمع مىآيد .\r\nخراج بحرانى - كه از هر خراجى كمتر جاى نگرانى دارد - خراجى است كه در اندامى از اندامان پايين بدن برآيد و آن اندام خراج‌زده اندامى كم‌ارزش باشد و نيز جاى اندام گشاد باشد كه مادهء توليد خراج همگى در آن جاى گيرد ، چه اگر اندامى كه خراج بر او مىآيد گنجايش تمام ماده را نداشته باشد ، ماده به جايى برمىگردد كه اگر در آنجا باشد سبب فاسد شدن اندام خراج‌زده مىشود . درست شبيه اين است كه طبيب نادان در علاج بيمار مادهء بيمارى را سردى بخشد ، در صورتى كه سردى به زيان بيمار است و پيامدش جمع شدن و برگشتن مادهء بيمارى به جايى است كه از آنجا آمده و از اين منع كردن طبيب نادان كه وسيلهء سردى بخشيدن ، راه را بر ماده بسته است اين بار كه برمىگردد از اثر رفت و آمد متعفن مىشود و زيانش بسيار بيشتر از اول خواهد بود و بيمار را به دست مرگ مىسپارد .\r\nبدترين و نگران‌كننده‌ترين خراج بحرانى آن است كه تمايل به درون بيمار داشته باشد يا واقعا در درون پيدا شود . امّا اگر خراج متمايل به داخل بدن يا برآمده در اندرون بدن بر اندامى آيد كه ناتوان است و بيمارى كهنه و ديرپا دارد و بويژه از اندامان پايين بدن باشد ، يا به حد زياد عرق از آن سيلان كند ، باز زيانش كمتر است .\r\nاميدواركننده‌ترين خراج و دورترين خراج از اينكه به برگشتن بيمارى بينجامد خراجى است كه دهان باز كرده است .\r\nبدترين خراج و ناپسنديده‌ترين آن است كه پديدار نباشد يا بيايد و ناپديد شود كه بيشتر نشانى از برگشتن بيمارى دارد .\r\n\r\nتشنج از اثر بحران\r\n- چگونه مىدانى كه بحران بيمارى به تشنج بيمار مىانجامد ؟ در اينجا براى پيش‌بينى بايد از نشانيهاى زير استفاده كرد .\r\n1 - اگر بيمار كودك است ، زياد از خواب مىپرد ، شكمش قبض است ، بسيار گريه مىكند ، رنگش به سرخى و سبزى مايل به بدرنگى ( تيره ) درآمد ، توقع داشته باش كه بيمار در بحران به تشنج مبتلا شود . منظور از كودك در اينجا كسى كه كمتر از نه سال داشته باشد و تا سنش كمتر باشد بيشتر آمادگى ابتلا به تشنج بحرانى را دارد .\r\n\r\n","description":"","footnote":"","page_name":" 246 ","page_number":268},
  {"content":"\r\n\r\nنوجوانان ( بيشتر از نه سال ) اگر در حالت تب سخت و شديد چشمشان لوچ شد ، زياد پلك برهم زدند ، گردنشان كج شد ، كجى در رخساره‌شان ديده شد و زياد دندان برهم ساييدند به يقين بدان كه تشنج رخ داده است .\r\nبسيار اتفاق افتد كه در حالت تشنج بحرانى درد گردن به طول مىانجامد ، احساس سنگينى در سر همراه تب و بدون تب هست . اگر ديدى كه ورم گرم در اطراف گردن و سر پيدا شده است به يقين بدان كه تشنج واقع شده است .\r\n\r\nلرزش تب بحرانى\r\nاگر بيمارى ، تب شديد است و در اين حال نشانيهاى نويدبخش سلامتى هست و نشانيهاى بحران پسنديده و اميدبخش هم وجود دارند و بول بيمار اندك است ، بدان كه حالت لرزش و تكان بدون اراده در راه است و بحران بدان شروع مىشود ؛ مگر اينكه بيمار در اين اثنا به نوعى اسهال مبتلا شود كه از حالت ميانگين بالاتر و غير طبيعى است كه از آمدن لرزش و تكان بحرانى جلوگيرى مىكند . اما اگر بيمار شكمش روان شود و حالت اسهالى ميانگين باشد ، مانع آمدن اين حالت لرزش و تكان پيش‌درآمد تب نمىشود . اكثرا اين حالت لرزش و تكان مقدمهء تب - كه به بحران سر مىكشد - عرق كردن بيمار را به دنبال دارد ؛ زيرا عادتا و هميشه در بيماريهاى سخت و سوزان لرزش و تكان تب مقدمهء عرق كردن بيمار است .\r\n\r\nنشانيهاى بحران خوب\r\nبدان ! كه نشانيهاى بحران خوب و اميدواركننده از قرار زير است :\r\n1 - مادهء خلط سبب بيمارى كاملا پخته و رسا باشد .\r\n2 - در روزى بحران روى دهد كه براى آن بسيار مناسب و پسنديده است ، كه مشخصات اين روزها را بعدا ذكر مىكنيم .\r\n3 - روزى كه آژير بحران در آن نمايان است مناسب و سازگار با روزهاى خوب آژيرى بحران باشد .\r\n4 - بحران از تخليه ماده برآيد نه اينكه بحران انتقالى باشد و نيز خراج را به دنبال خود نكشد .\r\n5 - تخليه و پاكسازى مادهء بيمارى از راهى و جهتى صورت گيرد كه سازگار و پسنديده است و اين تخليه به آسانى صورت پذيرد .\r\n6 - در نوع بيمارى از قبيل بيمارى تب يك روز در ميان ، وجود تب سوزان كه در وقت بحران بيمارى مناسب باشد ، مىتواند بحران را به فال نيك گرفت .\r\nمىتوان از حالت بيمار بحران خوب را پيش‌بينى كرد ؛ مثلا درحالىكه نشانيهاى شدت بيمارى پديد آيند كه نبض بيمار بر مرام باشد ، در حالتى كه نشانيهاى بيمارى به شدت خودنمايى مىكنند بيمار همچنان داراى نيروى كافى باشد و بويژه اگر بر نيرويش افزوده شود ، كمتر به اجابت مزاج نياز داشته باشد و مدفوعش كم و طبيعى باشد - كه اين بهترين دليل\r\n\r\n","description":"","footnote":"","page_name":" 247 ","page_number":269},
  {"content":"\r\n\r\nجاى اعتماد براى پيش‌بينى بحران خوب است - در اين صورت و در هر حالتى بيمار احساس سبكى و آسودگى مىكند .\r\nاين را نيز بدان ! كه اگر نشانيهاى بد بحرانى همگى گرد آيند و خودنمائى كنند اما روز بحران با حورى « 1 » باشد ، اميدوارى بيشتر از نوميدى نسبت به بحران جاى دارد و بايد اين حالت را جاى اعتماد بدانى .\r\nبسيار رخ مىدهد كه نشانيهاى ترسناك به شدت آشكار مىشوند و با اين حال نبض بيمار طبيعى و درست مىماند و بيمار نيرو مىگيرد ، كه در اين صورت نشانيها پيامد بد ندارند .\r\nاين را نيز بدان ! كه اگر كسى بيمار است و تشخيص دادى كه خلطهاى داخل بدنش خوب و پسنديده هستند و در همان اوايل بيمار شدن آثار پختگى در بولش پيدا شد ، هيچ نگران مباش و بدان كه حتما بهبود مىيابد . و تا ديدى كه نشانيهاى بيمارى دارند شدت بيشترى مىيابند ، بايد شاد باشى زيرا معلوم مىشود كه بحران نزديك است .\r\n\r\nگزارش از بحران بد\r\nاولين و اساسىترين نشان بحران بد آن است كه برعكس نشانيهاى بحران خوب باشد ، كه آنها را ذكر كرديم . نشانيهاى ديگر را - كه به ترتيب زيرند - در نظر داشته باش !\r\n1 - اگر بيمارى به سوى بحران در حركت است و هنوز به درجهء سوم درنيامده است ، يعنى شدت حرارت بيمار در افزايش است و هنوز به اوج نرسيده و متوقف نشده است و هنوز مادهء بيمارىزا پخته نشده است ، بحران بد است . اين حالت را بقراط راه بر ( شتابگر ) ناميده است .\r\n2 - دليل ديگر بر بد بحرانى را سابقا هم گفته‌ايم كه اگر بحران در روزى غير روز باحور باشد خوب نيست .\r\n3 - همراه حالت بحرانى نبض كوچك شود و به از كار افتادن نزديك گردد علامت بدى بحران است .\r\nاين را نيز بدان ! كه اگر قبل از مرحلهء سوم يعنى قبل از اوج‌گيرى و توقف شدت بيمارى و قبل از پخته شدن مادهء توليدكنندهء بيمارى نشانيهاى بحران پيدا شدند و بيمار ناگهان به شدت قى كرد ، نبايد فريب بخورى و فكر كنى كه بحران آمد و به سلامت گذشت ، اين تخليه از راه دهان سببش بسيارى ماده است و از ناچارى بيرون آمده است نه از روى مصلحت بيمار .\r\nاگر دور سوم بيمارى هنوز نيامده است و مادهء بيمارىزا هنوز ناپخته است و نشانيهاى حالت بحران آشكار شدند و بيمار بدون هيچ نوع تخليه‌اى احساس سبك شدن بيمارى را كرد ، باز نبايد فريب بخورى و چنين پندارى كه بحران خوب در پيش است ؛ كه اين صورت\r\n\r\n\r\n","description":"","footnote":"\r\n( 1 ) - باحور ( باحوراء ) : روزهاى شدت گرما در ماه جولاى ( تموز ) كه هفت روز پياپيند . باحور عربى از هجدهم تا بيست و چهارم است . باحور شرقى از بيست و هفتم جولاى تا سوم سپتامبر است . باحور غربى از پانزدهم جولاى تا بيست و يكم است - لاروس .\r\n","page_name":" 248 ","page_number":270},
  {"content":"\r\n\r\nنپذيرفتن تخليه از ثابت ماندن و حركت نكردن ماده است نه از خوبى و پسنديدگى آن . حتى بسيار رخ مىدهد كه مادهء بيمارىزا پخته شده است امّا طبيعت بسيار ناتوان است و توان آن را ندارد كه مادهء آمادهء رانده شدن را دفع كند و به بيرون بفرستد .\r\n\r\nنتايج بحران بد\r\nهرگاه ديدى كه نشانيهاى بحران همگى ناپسندند ، مثلا مادهء بيمارى هنوز پخته نشده و بحران آمده است يا مسير بيمارى برعكس آنچه لازم است ديده مىشود و ساير نشانيها - كه حكم مرگ بيمار را اعلان مىكنند - وجود داشتند ، تنها پيش‌بينى روز و وقت مردن مىماند . آيا مرگ بيمار زودرس است يا به تأخير مىافتد . كه اين موضوع را بايد از سببهاى پيش‌درآمد بحران به دست بياورى ؛ كه سابقا پيش‌درآمدهاى سروقت بحران را ذكر كرده‌ايم و يكى از آنها مثلا اين است كه اگر نشانيهاى حالت بحران آينده خوب نيستند و ته‌نشين ادرار بيمار و غيره در روز چهارم بيمارى به رنگ سياه درآمده است ، بدان كه بيمار در روز ششم يا در روز هفتم مىميرد .\r\n\r\nنشانيها و نتايج پختگى مادهء بيمارى\r\nادرار بيمار گواه معتبر بر رسائى و نارسائى مادهء به‌وجود آورندهء بيمارى است ، كه سابقا شرح داده‌ايم ؛ امّا اگر ديدى كه ادرار بيمار به شدّت رنگش عوض شده است و ته‌نشين ندارد ، مپندار كه نشان از پختگى و رسائى مادهء بيمارىزا دارد !\r\nاگر ادرار قوام صحيح و پسنديده به خود نگيرد و رسوب دلالت بر پختگى ماده نكند ، نتوان فقط اعتماد بر رنگ ادرار كرد ؛ مسألهء مهم قوام هيأت ادرار است . اگر ادرار برحسب مطلوب قوام گرفت به آسانى علامت پختگى را از خود نشان داد ، معلوم مىكند كه ماده به آسانى راه بيرون شدن را در پيش مىگيرد .\r\nاگر نشانيهاى پختگى مادهء خلط بيمارىزا در همان مراحل اوليهء بيمارى پيدا شد ، به يقين بدان كه بيمارى جاى نگرانى نيست . امّا اگر نشانيهاى پختگى ماده به تأخير افتاد و در مراحل نخستين بيمارى پديد نيامد ، نبايد فكر كنى كه حتما خطرى در بر دارد ، ممكن است پيدايش نشانى پختگى ماده بسيار تأخير كند و باز بيمارى جاى نگرانى نباشد و حالت بيمارى چنان اقتضا كند كه رسائى ماده وقت بيشترى را لازم داشته باشد .\r\nتا ديدى كه بحران بيمارى از نوع بحران خوب و پسنديده است ، بدان كه مادهء بيمارى پخته و بر مرام است . اما تا ديدى كه ماده به پختگى رسيده است نبايد فكر كنى كه بحران در پى دارد ؛ زيرا شايد بيمارى بدون بحران از راه تحليل رفتن ماده از بين برود و بيمار بدون بحران شفا يابد .\r\nاين را نيز بدان ! كه هرگاه نشان از پختگى مادهء بيمارى پيدا شد ، شدّت و حدّت حرارت كاهش مىيابد و آن نيروى سابق را از دست مىدهد . همچنانكه هرگاه مادهء به وجودآورندهء ورم به پختگى رسيد ، درد شديد ورم فروكش مىكند .\r\n\r\n","description":"","footnote":"","page_name":" 249 ","page_number":271},
  {"content":"\r\n\r\nاگر پختگى مادهء بيمارىزا به تأخير افتاد امّا ديدى كه روىآورهاى پيامد بيمارى خوب و نويدبخشند و بيمار داراى نيروى كافى است ، بدان ! كه بحران بيمارى حتما مىآيد .\r\n\r\nنشانيها به‌طور عام\r\nاگر يكباره رنگ بيمار در حالت بيمارى تغيير يافت يا در لمس بدن بيمار با دست يك دفعه دگرگونى احساس كردى ، نبايد حكم دهى كه حالت بيمار نگران‌كننده است ؛ چه شايد نشان از بحران بهره‌رسان و نويد و بشارتى بسيار خوب باشد . پس اگر اينها را ديدى بايد بعد از ظهورشان حالت بدن بيمار را در نظر داشته باشى تا چه خواهد شد .\r\nاگر در سيما ، رخسار ، دست و پاها و اطراف جانبى بدن بيمار نشانيهاى پژمردگى ديدى ، حالت بيمار را به دقت بررسى كن ! اگر اين نشانيهاى پژمردگى از اثر بىخوابى كشيدن زياد ، خستگى زياد ، ورزش و حركات بدنى و يا از اثر اسهال است ، نگران حال بيمار مباش كه در مدت دو روز يا سه روز اين نشانيها بر طرف مىشوند و بيمار به حالت خوب برمىگردد . امّا اگر نشانيهاى پژمردگى از اثر سوزش ناشى از بيمارى باشد ، جاى نگرانى است و نويد خوبى ندارد .\r\n\r\nنشانيهاى خوب\r\nاز سياق بحث ما دربارهء نشانيهاى بحران خوب و بحران بد چيزهاى متعددى دستگير شدند .\r\nاينك به‌طور خلاصه و جداگانه نشانيهاى خوب و بد را ذكر مىكنيم و اوّل به ذكر نشانيهاى خوب دلالت‌كنندهء بر حالت بحران خوب و نويد سلامت بيمار مىپردازيم :\r\n1 - توانائى و صبر بيمار بر تحمل بيمارى .\r\n2 - كاهش نيافتن و برقرار ماندن نيروى بدنى بيمار و تغيير نيافتن سيماى بيمار . هرچند كه روىآورها بسيار شدت يابند اما تأثيرى بر نيروى جسمانى بيمار و بر سيماى بيمار نگذارند .\r\n3 - نبض نيرومند و منتظم و مرتب و طبيعى باشد و تند و طبيعى بزند .\r\n4 - نشانيهاى پختگى مادهء بيمارىزا و نشانيهاى پيروزى طبيعت در بحران خودنمائى كنند .\r\n5 - بعد از هر تخليه كه صورت مىگيرد ، بيمار احساس سبكى كند و دردش كاهش يابد و از اثر پاكسازى كه روى مىآورد ، نبض از خوب به خوب‌تر تبديل شود .\r\n6 - اگر بعد از استفراغ ( تخليهء بدن از مواد ناباب ) حالت لرزش سبك و چندش بر بيمار روى آورد ، از نشانيهاى خوب و پسنديده است . اين حالت لرزش و چندش دليل آن است كه حرارت دست‌بردار مىشود و هرگاه مادهء بيمارىزا از جا بركنده شد ، بيمار احساس سرما مىكند و بهترين و پسنديده‌ترين حالت آن است كه تخليه شدن خلط آزاردهنده به آسانى و به طور مستقيم صورت پذيرد .\r\n7 - اين را نيز بدان ! كه هرچند نشانيهاى روىآور در بيمارى بسيار بد هم باشند ، اگر بيمار نيروى بدنى خود را حفظ كرده و اين نيرو كاهش نيافته باشد ، جاى اميد است و نبايد نگران\r\n\r\n","description":"","footnote":"","page_name":" 250 ","page_number":272},
  {"content":"\r\n\r\nحال بيمار شد .\r\n8 - در مسير بيمارى ثابت ماندن هوش و عقل و تنفس مرتب و طبيعى بيمار از نشانيهاى خوب هستند هرچند ساير نشانيها بد باشند .\r\n9 - اگر بيمار به حالاتى از پريشانى ناشى از بيمارى و روىآورهاى بسيار سخت برخورد و صبر و تحمل را از دست نداد ، بدان كه نتيجهء بيمارى به نفع بيمار است .\r\n10 - اگر بيمار بعد از خواب احساس سبكى كرد ، نشانى خوبى حالت بيمار است .\r\n11 - اشتهاى غذاى در حد ميانگين و طبيعى ، پذيرفتن غذا به خوبى ، نفع ديدن از غذا خوردن و نشاط يافتن و بالاخره گرسنه شدن و غذا خواستن بيمار دليل بر خوبى حالت بيمار است و جاى نگرانى نيست .\r\n12 - نفس كشيدن به آسانى و طبيعى .\r\n13 - سيما و هيأت به حال طبيعى .\r\n14 - دراز كشيدن بر بستر و خوابيدن كاملا طبيعى .\r\n15 - حرارت بدن در طول بدن به‌طور مساوى ، همگى از خوبى حالت بيمار خبر مىدهند .\r\n16 - اين را نيز بدان ! كه اگر نشانيهاى بيمارى خوب و پسنديده‌اند و بيمار داراى نيروى درست و بىخلل است ، بيمارى به زودى بر طرف خواهد شد و بيمار شفا مىيابد و اگر نشانيها خوبند امّا نيروى بيمار كاهش يافته است ، بهبودى بيمار كندتر صورت مىپذيرد .\r\n\r\nنشانيهاى بد\r\nبدان ! كه اگر نشانيهاى روى آورده در بيمارى در منتهاى بدى بودند ، بيمار را به سوى مرگ مىرانند . در اين حالت اگر بيمار نيرومند باشد و نيروى جسمانيش كاسته نشده است ممكن است مرگش به طول انجامد و زود نميرد ، اما اگر بيمار نيروى خود را از دست داده باشد مرگش زودرس است .\r\nبسيار رخ مىدهد كه نشانيها گزارش از مرگ بيمار دارند و روزهاى بد در انتظار بيمار هستند ، يك ناگاه حالت بحرانى خوب روى مىآورد و مادهء بيمارىزا به اندامى از اندامان تن منتقل مىشود و بيمار از مرگ رهائى مىيابد .\r\nاگر نشانيهاى خوب در مرحلهء سوم بيمارى يعنى در اوج شدت بيمارى روى آوردند ، بر آنها اعتماد كن و بدان كه حالت بيمار خوب است و شفا مىيابد . امّا اگر نشانيها قبل از مرحلهء اوج‌گيرى شدت بيمارى پيدا شدند ، بيم آن داشته باش كه به زيان بيمار تمام شود . ولى اين بيم و نگرانى را وقتى داشته باش كه بيمار از نيرو افتاده است ؛ زيرا تا بيمار داراى نيروى كافى است و طبيعت توان مقاومت دارد ، حالت نگران‌كننده نيست . تنها از تاب و توان افتادن بيمار است كه جاى نگرانى است .\r\nاگر تشخيص دادى كه منشأ بيمارى سخت از يك اندام شناخته شده است ، حالت را از آن اندام جستجو كن ! مثلا اگر بيمار ذات الجنب دارد ، بايد به معاينهء سينهء او بپردازى ، كه در هر\r\n\r\n","description":"","footnote":"","page_name":" 251 ","page_number":273},
  {"content":"\r\n\r\nحال اندام مركز بيمارى از ساير اندامان بر چگونگى حالت بيمار راهنماتر است . اگر بيمار ذات الجنب داشته باشد از مادهء تف كردهء بيمار حالت بيمارى را درياب ! اگر ديدى كه تف كردهء بيمار نشان از پختگى ماده دارد ، مىدانى كه بيمارى به بهبودى مىانجامد . در چنين حالتى منظورم اين است در بيمارى امثال ذات الجنب كه وابستهء سينه است ، برآورده از راه دهان دليل قاطع‌تر از آن را به دست مىدهد كه ادرار بيمار را معاينه كنى .\r\nبر طبيب دانا و ماهر واجب است كه اگر در رخسار و چشم بيمار و غيره اثرى را ديد كه اكثرا غير طبيعى است نبايد فورا حكم دهد كه فلان بيمارى روى آورده است . بايد با صبر و حوصلهء بيشتر تحقيق كند ؛ شايد اين سيماى غير طبيعى كه پزشك مىبيند ، جزئى از حالت طبيعى آن شخص بوده و از بيمارى روى نياورده باشد . حتى اگر تغييرى غير طبيعى را در نبض بيمار احساس كرد باز نبايد شتابزده حكم دهد . و شايد اين غير طبيعى بودن سيما و هيأت و نبض و غيره از سببى سابق باشد نه از حالت بيماريى كه اكنون بيمار از آن گله دارد . مثلا زبان بيمار بدرنگ و بسيار زبر است ، اما ممكن است بيمار چيزى خورده است كه اين حالت بر زبان آمده نه اينكه بيمارى اين خرابكارى را مرتكب شده باشد .\r\nنشانيهاى بد و نگران‌كننده در بيماريها چندين حالت جداگانه دارند ، مثلا نشانى كه از يكى از اندامان كسب مىشود با نشانى كه از اندام ديگر به دست مىآيد و دليل بر بد نشانى است فرق دارد . سزاوار است كه در اينجا به تفصيل توضيح دهيم .\r\n\r\nنشانى از سيما و رنگ بيمار\r\nاگر كسى تب دارد ، و سيمايش به سيماى مرده مىماند ، و دانستى كه اين زردرنگى شبيه مردگان از اثر بىخوابى كشيدن زياد ، گرسنگى كشيدن زياد و از اثر اسهال و تخليه‌ها نيست ، حالت بيمار با نويد خوبى همراه نمىباشد .\r\nاگر رنگ رخسارهء بيمار به رنگ مردگان درآمده است و از هيأت طبيعى تندرستان كناره گرفته است ، مثلا چشمها گود رفته‌اند ، نك بينى باريك شده است ، گيجگاه‌ها پست‌تر از حالت طبيعى نمايانند و ترنجيده شده‌اند ، گوش بيمار در لمس كردن سرد است ، نرمهء گوشش برگشته است ، پوست رخسار كش داده شده و بدرنگ است زرد مايل به سياهى و مات است ، يا سياه رنگ يا به سبز رنگى متمايل است و گردمانندى بر آن نشسته است و بويژه اگر چيزى پنبه مانند بر آن پديدار است ، نشانى از مرگ زودرس است .\r\nاين را نيز بدان ! اگر كسى كه در عمر خود كمتر بيمار شده و اكثر عمرش سلامت بوده است بيمار شد ، بيماريش جاى نگرانى است .\r\nاگر نشانيهاى ذكر شده در سيما و رخسارهء بيمار از سببهاى غير بيمارى باشد ، به زودى به حالت طبيعى برمىگردد ؛ حتى ممكن است در مدت يك شبانه‌روز اين تغيير يافتگى بر طرف شود . اما اگر سبب تغيير يافتن سيما و رخسار بيمار خود بيمارى باشد و خارج از بيمارى نباشد و بيمارى نشانيهاى خوب همراه نداشته باشد ، به اين آسانى اصلاح‌پذير نيست .\r\n\r\n","description":"","footnote":"","page_name":" 252 ","page_number":274},
  {"content":"\r\n\r\nتغيير رنگ رخساره - كه شبيه رنگ مردگان باشد و گفتيم به شرطى كه از گرسنگى كشيدن ، پاك‌سازيهاى بدن و از بىخوابى كشيدن و غيره نباشد - نشان بدحالى است ؛ امّا اگر اين تغيير سيما و رنگ رخساره از سببهاى ذكر شده باشد باز نشانى خوب نيست ، تنها فرق اين است كه اگر از آن سبب قبلى يعنى كه از خود بيمارى باشد سلامت‌تر است . اگر اين تغيير يافتن سيما و رنگ رخسارهء بيمار از بيمارى نباشد اما بيمارى از نوع بيماريهاى سخت و بغرنج باشد ، باز بد است و دليل آنكه بيمارى چيرگى خواهد يافت و طبيعت را مغلوب مىكند . امّا باز سلامت‌تر از آن است كه اين تغيير رنگ و سيماى كذائى از خود بيمارى سخت باشد .\r\nبايد ميان نشانيهاى لاغر شدن بيمار و تغيير يافتن رنگ بيمار فرق بگذارى و تحقيق كنى كه آيا تبهكارى از بيمارى است يا در حقيقت سبب جانبى دارد كه به بيمارى كمك كرده است و تبهكارى را مرتكب شده است . اگر اين نشانيها از اثر بىخوابى كشيدن زياد يا از اثر تخليه‌هاى زياد در بدن باشد ، بسيار نگران‌كننده نيست و همين فرق را بايد از حالت چشم بيمار نيز پيدا كرد . اگر بد نشانى سببش بىخوابى كشيدن بيمار باشد ، پلكهاى چشم بيمار سنگين مىشوند ، بيمار خواب‌آلوده است و چشمهايش تمايل به خوابيدن دارند . اگر از بىخوابى كشيدن زياد باشد مىتوان از نبض بيمار دانست كه علاوه بر سنگينى پلكها و خواب‌آلودگى چشمان بيمار ، نبض بيمار به شدت و پياپى مىزند . و اگر بيمار خودش قبل از تغيير يافتن رنگ و سيما به بىخوابى طولانى و آزاردهنده برخورد كرده باشد ، نشانى از آن است كه تغيير يافتن رنگ و روى سببش بىخوابى كشيدن زياد است .\r\nاگر تغيير يافتن رنگ و روى بيمار سببش از خود بيمارى نباشد و از اثر اسهال و پاكسازى بدن باشد ، مىتوانى آن را از بيمار كسب كنى كه قبل از تغيير يافتن رنگ و رو به افراط اسهال شده است يا نه .\r\nاگر تغيير يافتن رنگ و روى بيمار به زردى هماهنگ با رخسار مردگان از اثر گرسنگى كشيدن بيمار باشد - نه از بيمارى - تغيير سيما به تدريج صورت مىگيرد نه يكباره .\r\nاگر نشانيهاى مذكور را نيافتى ، معلوم است كه از اثر بيمارى رنگ و رو تغيير يافته است و علاوه بر آن نشانيهاى ديگر هم دارد ، مثلا حرارت تب بيمار بسيار شديد است .\r\nاگر دست بر پوست بيمار بگذارى احساس مىكنى كه چيزهاى جرقهء آتش‌ماننده به دستت مىخورد .\r\nيكهو و بدون مقدمات ، زرد شدن رنگ بيمار نشان خوبى نيست .\r\nيكباره سياه شدن رنگ بيمار نشان بد و ناپسندى است و سياه رنگ شدن اكثرا خبر از مرگ مىدهد .\r\nبعد از سياه رنگ شدن ، زرد رنگ شدن مات مايل به سياهى در درجهء دوم از بدى قرار دارد .\r\nرنگ زرد شدن هم خوب نيست اما از سياه رنگى و بدرنگى زرد مايل به سياهى بهتر و سلامت‌تر است ؛ زيرا شايد از اثر حرارت بدن باشد . كه هميشه رنگ زردى سببش سردمزاجى نيست . وانگهى ممكن است زردرنگى سببش بىخوابى كشيدن زياد ، گرسنگى كشيدن زياد و يا\r\n\r\n","description":"","footnote":"","page_name":" 253 ","page_number":275},
  {"content":"\r\n\r\nاز اثر احساس درد و آزار باشد كه در آن صورت خطرى در بر ندارد .\r\nاگر چين و چروك در پيشانى و بينى بيمار در حالت بيمارى ديده شد ، نشان بدحالى نيستند .\r\n\r\nنشانيها از سردرد\r\nاگر بيمارى از نوع بيماريهاى سخت است و بيمار ناتوان شده است و نشانيهاى بيمارى از نوع بد هستند و بيمار به سردرد مبتلا شده و سردرد دوام يافت ، ممكن است بيمار بميرد . اما اگر نمرد و سردرد همچنان دوام يافت ، در روز هفتم به خونريزى بينى مبتلا مىشود و سردرد دست‌بردار مىشود . اگر به بعد از هفت روز رسيد و خونريزى بينى نبود ، چيزى از دو سوراخ بينى يا از گوش مىآيد و سردرد از بين مىرود . اما اگر سردرد تا روز بيستم دوام يافت ، كمتر رخ مىدهد كه از خون‌دماغ بيمار را ول كند . ليكن يا از اثر بيرون آمدن چرك و ريم از بينى يا از گوش سردرد خاتمه مىيابد يا اينكه خراجى در بدن بيمار سر بر مىآورد و بويژه اگر در پايينهاى بدن باشد سردرد از بين مىرود .\r\nكسانى كه بيمار مىشوند و در اول روز بيمارى به سردرد دچار مىگردند ، اكثرا سردرد در روز چهارم شديدتر مىشود و در روز هفتم از بين مىرود .\r\nو اگر كسى بيمار مىشود و در روز سوم بيمارى سردرد مىگيرد ، اكثرا در روز پنجم سردرد شدت بيشترى مىيابد و در روز نهم فروكش مىكند و نمىماند .\r\nگروهى از اطباء گفته‌اند : اگر سردرد در روز سوم بيمارى آيد ، در روز پنجم شدت مىيابد و در روز يازدهم دست‌بردار مىشود . هرچند در برآورد حسابى بايستى در روز دهم - كه سومين روز بعد از روز هفتم است - سردرد از بين برود ، امّا روز دهم در بيمارى روز بحران بيمارى نمىشود ، ازاين‌رو بايد فروكش كردن سردرد را به روز يازدهم موكول كرد . كه به عقيدهء من اين سه سه شمردن بر اساسى صحيح متكى نيست و برآوردش صحيح از آب درنمىآيد . اگر سردرد در روز پنجم رخ دهد ، در روز چهاردهم از بين مىرود ؛ به شرطى كه كارها و حالات بيمارى بر مرام باشند . اكثرا اين‌چنين حالت سردرد كه در بيمارى پديد مىآيد در بيمارى تب يك روز در ميان رخ مىدهد .\r\n\r\nنشان از حواس بيمار\r\nاگر بيمار در حالات تب شديد تغييرات غير طبيعى در حواسش پيدا شود ، اين اختلال حواس نشانيهاى خوبى نيستند . مثلا :\r\n1 - اگر بيمار در حالت بيمارى شديد چنان شد كه چيزى را نمىديد يا چيزى را نمىشنيد ، نويد خوبى بيمار نبوده و جاى نگرانى است .\r\n2 - اگر بيمار در حالت بيمارى از صداها بدش مىآمد و نمىخواست صدايى بشنود ، نشانى بدى بيمارى است .\r\n3 - اگر بيمار در اثناى بيمارى حاسهء بويائيش يا حاسهء بينائيش زيادتر از حالت طبيعى شد ، مثلا\r\n\r\n","description":"","footnote":"","page_name":" 254 ","page_number":276},
  {"content":"\r\n\r\nبوى چيزى را به قوتى درك كرد كه در حالت طبيعى به اين شدت نيست . يا رنگى را بسيار روشنتر از آن مىديد كه طبيعتا اين اندازه روشن نيست ، نشانى از خوبى ندارد و دلالت بر ناتوانى روان زندگى بيمار دارد .\r\n\r\nنشانيها از چشم\r\nاگر كسى بيمار است و بيماريش شدت يافته ، نشانيهاى گزارشگر از حالت بيمارى كه از چشم بيمار مىتوان دريافت و خوبى و بدى حالت بيمار را مىرسانند از قرار زيرند :\r\n1 - گود رفتن چشم و كوچك‌تر شدن و درهم ترنجيدن آن به شرطى كه از اثر اسهال شديد و گرسنگى كشيدن بيمار نباشد ، نشانى نويدبخشى نيست .\r\n2 - بدرنگى ( زرد مايل به سياهى مات ) سفيدى كرهء چشم ، سرخى مايل به بنفشى و آبى رنگى چشم نشانيهاى خوب و اميدبخشى نيستند .\r\n3 - در حالات بيماريهاى سخت از قبيل بيمارى سرسام و امثال آن اگر بيمار يكى از چشمانش كوچكتر از ديگرى شد ، دليل بر بدحالى بسيار خطرناك بيمار است .\r\n4 - اگر بيمار در اثناى بيمارى سخت به حدى برسد كه ديد را از دست بدهد و هيچ چيزى را نبيند ، فاتحه‌اش را بخوان !\r\n5 - اگر در اثناى بيمارى سخت ، چشم بيمار چپ و لوچ شد نشانى بدحالى بيمار است ؛ و اين دو حالت دارد : ممكن است آسيب از مغز باشد درحالىكه اگر لوچى از اثر تشنج است و تشنج فقط ماهيچه‌هاى چشم را دربرگرفته باشد و به مغز آسيبى نرسيده باشد ، همراه لوچى چشم درهم شدن عقل و غيره - كه بسته به مغز است - رخ نمىدهد . در هر حال لوچ شدن در اثناى بيمارى و از اثر بيمارى بد بوده و جاى نگرانى است .\r\n6 - اگر شبحهايى پيش چشم بيمار آيند هريك از انواع شبحها دليل بر حالت ويژه‌اى است ، اگر شبحهاى سياه براق كه وجود خارجى ندارند پيش چشم بيمار آمدند ، اكثرا دليل بر آن است كه بيمار دارد قى مىكند . اگر شبحهاى پيش چشم بيمار سرخ‌رنگ درخشان بودند ، اكثرا نشان آن است كه بيمار به خونريزى بينى ( خون‌دماغ ) مبتلا مىشود ، و نشان آن است كه مادهء خونى در بدن بيمار به سوى بالا گرايش دارد و هر رنگ ديگرى كه پيش چشم آيد هريك دليل بر حالتى ويژه است كه بر بيمار روى مىآورد .\r\n7 - اگر بيمار در اثناى ابتلا به بيمارى سخت ، بدون اراده اشك از چشمانش و بويژه اشك از يك چشمش فروريزد ، بد نشانى است ؛ مگر اينكه در اين حالت نشان از بحران خوب نويدبخش باشد ؛ يعنى بقيهء نشانيهاى خون‌دماغ پسنديده و نشانيهاى اميدبخش موجود باشند كه ممكن است در آن صورت اشك‌ريزى بدون اراده جاى نگرانى نباشد . بر طبيب است كه حالت اشك‌ريزى ، چگونگى قوام اشك ، كمى اشك يا بسيارى اشك ، كم‌مايگى و رقيقى اشك ، پرمايگى و غلظت اشك ، گرمى و سردى اشك ، ريزش بدون اراده و ريزش همراه ارادهء بيمار را به دقت بررسى كرده و از آن نتيجه‌گيرى كند .\r\n\r\n","description":"","footnote":"","page_name":" 255 ","page_number":277},
  {"content":"\r\n\r\n8 - اگر بيمار در اثناى بيمارى سخت ، از روشنائى بيزار باشد نشان از بدحالى بيمار دارد .\r\n9 - اگر بيمار بسيار مشتاق تاريكى و در تاريكى بودن باشد راه مرگ را برگزيده است ؛ كه در اين حالت معلوم است روان زندگى در بيمار به كلى توان خود را از دست داده است . مگر اينكه چشم بيمار مداوم درد كند و اين چشم درد در طول بيمارى بپايد كه ممكن است در اين حالت نشان مرگ بيمار نباشد .\r\n10 - اگر در اثناى بيمارى سخت ، بيمار چشم به يك جا بدوزد و چشمش هيچ حركتى نكند و پلكها را به هم نزند ، نشان بدحالى بيمار است .\r\n11 - اگر ژفك چشم بسيار باشد و پياپى ژفك بر چشم آيد ، نشان خوبى براى بيمار نيست . و اگر ژفك خشك باشد بدتر از ژفك تر است . اين نوع از ژفك - كه در اثناى بيمارى سخت بر چشم بيمار مىآيد - سببش اين است كه : نيروى غريزى ( سرشتى ) چشم توانايى پخته گردانيدن ماده را از دست داده است و نمىتواند چنان كه شايد و بايد مادهء توليدكنندهء ژفك را از خود براند و نگذارد ژفك شود . هم ازاين‌رو است كه بيمار در اكثر اوقات كه ژفك دارد بر چشمش جمع مىشود احساس مىكند كه گوئى چيزى در چشمش خليده و مىخواهد به زور بيرون آيد .\r\nنبايد چنين پنداشت كه ژفك ، نتيجهء رطوبت زياد است كه طبيعت از عهدهء رسانيدن و پخته گردانيدن آن برنمىآيد ؛ زيرا چشم بيمار در چنين حالتى از بيمارى خشك و گودرفته است و نشانيهاى خشكى واضح و نمايانند . اين است كه ژفك بر چشم بيمار به زودى خشك مىشود .\r\n12 - نشانى ديگرى نيز از اين قبيل هست و آن اينكه چشم ، بيمار باشد و چيزى تار تار تنك‌مانند بر چشم جمع آيد و بعدا كه به كنارهء چشم مىرسد ژفك شود و اين حالت دوام يابد كه آژير مرگ بيمار است .\r\n13 - اگر بيمار در اثناى بيمارى ، چشمش بسيار سرخ‌رنگ شود و در شدت يافتن حرارت بيمارى همچنان سرخ‌رنگ بماند ، نويد خوبى براى بيمار به همراه ندارد ؛ زيرا اين سرخ‌چشمى دليل بر ورم گرم مغز است و يا نشانى از ورم گرم در دهانهء معده دارد .\r\n14 - اگر بيمار در اثناى بيمارى چشمش سرخ‌رنگ شد و از سرخ‌رنگى ، به رنگ خاكى و آبى تبديل شد ، بدتر است .\r\n15 - از حدقه برجستن چشم در اثناى بيمارى سخت نيز نشان از بدحالى بيمار دارد .\r\n16 - اگر بيمار در اثناى بيمارى سخت ، چيزهاى خيالى براق و درخشان به حد زياد بيند ، نشان از بدحالى بيمار است ؛ زيرا ممكن است اين ديدن چيزهاى درخشان كه وجود خارجى ندارند و زياد ديدن آنها از بسيارى مواد گرم‌مزاج در بدن و ورمهايى در اطراف مغز باشد .\r\n17 - اگر بيمار در اثناى بيمارى سخت در خواب چشمهايش باز مىماند و در زمان سلامت چنين نبوده است ، نشانى خوب نيست .\r\n18 - اگر پلكهاى چشم بيمار در اثناى بيمارى خشكيده شوند ، حكايت از بدحالى بيمار دارند .\r\n19 - اگر بيمار در اثناى بيمارى سخت ، زل‌زل به چيزى مىنگرد و پلكها را برهم نمىزند و اگر انگشت به سوى چشمش برند باز پلكها را برهم نمىآورد ، بايد بيمار را به سوى آخرت بدرقه\r\n\r\n","description":"","footnote":"","page_name":" 256 ","page_number":278},
  {"content":"\r\n\r\nكرد .\r\n20 - اگر چشم بيمار در اثناى بيمارى سخت گشادتر از حالت طبيعى شده و در عين حال ناتوان گشته و پرت و پلا مىگويد بايد فاتحه‌اش را خواند .\r\nگويند اگر كسى كه بيمار است و بيماريش سخت است ، جوشهايى سفيد به اندازهء دانهء عدس زير چشمانش پيدا شد حتما در روز دهم از دنيا كوچ مىكند و در اين ده روز زياد اشتهاى خوردن شيرينى دارد .\r\n\r\nنشانيها از بينى\r\n1 - اگر در اثناى بيمارى سخت ، بينى بيمار پيچ خورد ( به طرفى كج شد ) نشان بدحالى و آژير مرگ است ؛ زيرا سبب پيچش بينى حالت تشنجى بسيار بد است .\r\n2 - اگر در اثناى بيمارى سخت ، بينى بيمار پهن‌تر از حالت طبيعى گشت ، نشان بدحالى بيمار است .\r\n3 - اگر بيمار در اثناى بيمارى سخت ، پنداشت كه بوى مشك مىآيد يا فكر كرد كه بوى روغن يا بوى گل به مشامش مىرسد ، نشان بدحالى او است .\r\n4 - اگر در حالت تب بسيار شديد ، آبى زرد رنگ از بينى بيمار چكيد ، مرگش نزديك است .\r\n5 - اگر بيمار در اثناى بيمارى حتى به وسيلهء داروهاى عطسه‌آور عطسه نكرد ، دليل آن است كه نيروى احساسش را از دست داده و به زودى مىميرد .\r\n6 - اگر بيمار در اثناى بيمارى سخت ، خونريزى بينى به مصلحتش باشد و حتى با زخمى كردن و خراشيدن داخل بينى خون‌دماغ حاصل نشود ، دليل آن است كه مرگ بيمار نزديك است .\r\n7 - اگر بيمار در اثناى حالت بيمارى سخت ، انگشت در بينى فرومىبرد و تو گويى مىخواهد بينى را سوراخ كند و بدون سبب در اين كار اصرار مىكند ، نشان از بدحالى بيمار دارد .\r\n8 - اگر در اثناى بيمارى سخت ، آب از بينى بيمار فروريزد نشانى خوبى نيست و از بدحالى خبر مىدهد .\r\n\r\nنشانيها از گوش\r\n1 - اگر بيمار در اثناى بيمارى سخت نرمهء گوشش خشكيده شد ، برگشت و صدفهء گوش ترنجيد ، نشانى بدحالى است .\r\n2 - اگر در اثناى بيمارى سخت چرك از گوش بيرون آمد ، به عقيدهء جالينوس نشانى خوبى نيست ؛ اما به عقيدهء طبيبان پيشين آژير مرگ است .\r\n3 - اگر در اثناى تب شديد بيماريى كه از نوع بيماريهاى خطرناك است گوش به درد آيد و چيزى از گوش سيلان نكند بيمار مىميرد و اگر چيزى از آن سيلان كند درد تسكين مىيابد . اما اگر بيمار پير و مسن باشد و در اثناى شدت حرارت بيمارى گوشش به درد آيد و بعدا چيزى از گوشش سيلان كند درد تسكين مىيابد . ليكن اگر بيمار جوان باشد - كه جوانان بسيار\r\n\r\n","description":"","footnote":"","page_name":" 257 ","page_number":279},
  {"content":"\r\n\r\nحساسند - درد گوش در چنين حالتى مهلت نمىدهد كه مادهء درد گوش از هم باز شود و از گوش بيرون ريزد ؛ حتما از درد گوش كذائى دنيا را بدرود گويد .\r\n\r\nنشانى از دندان و دهان\r\n1 - اگر بيمار در اثناى بيمارى تب سخت دندانها را برهم به حركت درمىآورد و شبيه به كسى مىشود كه چيزى مىخورد ، نشانى بدى است .\r\n2 - گويند كسى كه تب دارد و در حالت ابتلا به تب پوششى لزج بر دندانهايش آمد ، نشان از آن دارد كه تب شديدتر خواهد شد ؛ زيرا اين مادهء لزج - كه بر دندانها مىنشيند - ماده‌اى است كه دير تحليل مىرود و در هر وقتى از اوقات بيمارى كه بر دندانهاى بيمار بنشيند ناپسند است و خوب نيست .\r\n3 - اگر بيمار قبل از بيمارى عادت نكرده است كه دندانهايش را برهم بسايد و اگر ماهيچه‌هاى آرواره‌اش چنان سست و ناتوان شده‌اند كه هر وقت بدون اراده دندانها را برهم بسايد و تنها در حالت بيمارى شروع به برهم ساييدن دندانها كند ، ممكن است ديوانه شود . و اگر در بيمارى ديوانه شد و دندان برهم ساييدن را ادامه داد ، دليل بر آن است كه مسافر آن دنيا است .\r\n4 - اگر در اثناى بيمارى سخت ، دندانهاى پيشين بيمار سبز رنگ شدند ، نشانى نويدبخشى نيست .\r\n\r\nنشانى از زبان و اطراف آن\r\n1 - اگر در اثناى بيمارى سخت ، زبان بيمار سياه شد نشان بدحالى است .\r\n2 - خشكيدن تف در دهان و خشكيدن دهان بيمار در اثناى بيمارى سخت ، نشان از خوبى ندارد .\r\n3 - اگر بيمارى در اثناى بيمارى سخت ، اوّل زبانش خشك شد و بعدا در درجهء سوم بيمارى - كه حرارت و شدت بيمارى به اوج مىرسد - زبان زبر شد و سپس به سياهى گراييد فاتحهء بيمار را بخوان ! و بويژه در روز چهاردهم بيمارى منتظر مرگش باش !\r\n4 - اين را نيز بدان ! كه اگر كسى بيمارى سخت دارد و در اثناى بيمارى بوى گند شديد از دهانش آمد ، نشانهء مرگ او است ؛ زيرا گند دهان بيمار گزارش از فاسد شدن همه خلطهاى بدن دارد .\r\n5 - اگر بيمار در حالت بيمارى - كه در خلقت طبيعى است - از اثر بيمارى يكى از دو لبش از آن ديگرى بلندتر ايستاد ، دليل بدحالى است .\r\n6 - اگر در اثناى بيمارى لب بيمار پيچ خورد ( به طرفى كج شد ) نويد خوبى نيست .\r\n7 - اگر در حالت ابتلا به تب لبهاى بيمار تركيدند ، دليل آن است كه حرارت التهابى از حد متوقع گذشته و بسيار زياد است .\r\n9 - اگر لبهاى بيمار در اثناى بيمارى سخت چروكيده شدند ، علامت خوب نيست .\r\n10 - اگر لبهاى بيمار در اثناى بيمارى سخت سرد شدند ، خوب نيست و نشانهء بدحالى است .\r\n\r\n","description":"","footnote":"","page_name":" 258 ","page_number":280},
  {"content":"\r\n\r\n11 - اگر بيمارى سخت است و دهان بيمار مداوم باز ماند ، دليل بدحالى بيمارى است .\r\n12 - خشكى زبان بيش از حد و به افراط خوب نشانى نيست .\r\n13 - گويند اگر در اثناى بيمارى - كه تب شديد باشد - تاول مانندهايى شبيه به دانه نخود سياه يا شبيه به كرچك دانه بر زبان بيمار پديد آمد ، آژير مرگ زودرس است . و در چنين حالتى بيمار اشتهاى خوردن چيزهاى گرم را دارد .\r\n14 - در اثناى بيمارى سخت ، زبر شدن زبان دليل مبتلا شدن به بيمارى سرسام است . امّا وقتى كه زبان بيمار را زبر مىبينى يا مىبينى كه زبان بيمار در اثناى بيمارى تغيير رنگ داده است ، بايد براى نتيجه‌گيرى به تحقيقات بيشتر بپردازى ؛ كه ممكن است بيمار چيزى خورده است كه زبانش را رنگ‌آميزى كرده يا چنان چيزى خورده باشد كه سبب زبرى زبان گشته است .\r\nاين را نيز بدان ! كه وقتى خلطى در بدن چيرگى يابد سبب رنگ‌آميزى زبان نمىگردد . اين رنگ تغيير دادن زبان از خلط چيره در بدن وقتى به وقوع مىپيوندد كه گوهر خلط يا بخار برخاسته از خلط از اندامى كه مركز خلط است و با زبان ارتباط دارد ، بالا آيد و تأثير بر زبان بگذارد .\r\n\r\nنشانى از گلو و مرى\r\n1 - اگر در اثناى بيمارى سخت ، در روز غير روز بحرانى بيمار به‌طور ناگهانى به حالت خفگى دچار گردد ، نشان از بدحالى بيمار دارد .\r\n2 - اگر حالت خفگى ناگهانى و در غير روز بحرانى به بيمار دست دهد و كف دهان همراه نداشته باشد باز كمتر جاى نگرانى است . كف بر دهان آوردن بيمار در حال خفگى در اثناى بيمارى حتما وقتى پيدا مىشود كه حرارت قلب به حدى رسيده باشد كه حجاب و ريه را از كار اندازد و بيمار نتواند به درستى و طبيعى نفس بكشد ؛ كه اين حالت اگر رخ داد يا اگر ورم در گلو پيدا شد بدان ! كه حال بيمار بسيار زار است . و ممكن است حالت خفگى همراه كف بر دهان آوردن در بسيارى از حالات و بلكه در اكثر حالات سببش از مغز باشد .\r\nخلاصهء كلام اگر در حالت حرارت بسيار زياد خفگى سخت بر بيمار رو مىآورد ، بدان ! كه مرگ به بيمار چشم دوخته است ؛ زيرا قلب از شدت حرارتى كه از بيمارى دريافت كرده است نياز به نسيم خنك دارد كه از راه نفس بدان برسد . درحالىكه راه اين نسيم خنك بر قلب بسته شده است ، در نتيجه قلب شعله‌ور مىشود و سوء مزاج قلب به منتهى درجه مىرسد و ديگر زندگى را تحمل نمىكند .\r\n3 - اگر بيمار در اثناى بيمارى گردنش كج شد و با گردن كجى نتوانست لقمه را ببلعد ، سببش از دو حالت خارج نيست : يا مهرهء گردنش از جا دررفته است ؛ و يا خشكى شدت يافته است . كه در هر دو حالت نشانى خوبى نيست . و از هر دو حالت بدتر آن است كه گردن كج شدن و بلعيدن نتوانستن همراه حرارت تب باشد .\r\n4 - اگر بيمار در حالت بيمارى سخت ، با زحمت زياد و به دشوارى لقمه را مىبلعد ، نويد خوبى\r\n\r\n","description":"","footnote":"","page_name":" 259 ","page_number":281},
  {"content":"\r\n\r\nحال بيمار نيست .\r\n5 - اگر بيمار در حالت بيمارى سخت ، آب خورد و از سوراخهاى بينى بيرون آمد ، نشان بدحالى است .\r\n6 - اگر در حالت بيمارى سخت ، بيمار بر دوام و هميشه مىخواهد تف قورت دهد ، نشان از خوبى حال بيمار نيست .\r\n\r\nنشانيهاى حاصل از معده و دهانهء معده\r\n1 - اگر بيمار در اثناى بيمارى سخت و شديد به سكسكه مبتلا شد خوب نيست . و بويژه اگر اسهال شود و بعدا به سكسكه مبتلا شود بدتر است .\r\n2 - اگر بيمار در اثناى حالت حرارت ناشى از بيمارى ، معده‌اش التهاب كند و به تپش و تپيدن افتد خوب نيست .\r\n\r\nنشانيهاى موجود از تنفس بيمار\r\n1 - اگر بيمار در اثناى ابتلا به بيمارى سخت ، نفسش سرد شد ، دليل بر مرگ حرارت غريزى ( سرشتى ) او است ؛ نفس سرد خوب نيست .\r\n2 - اگر بيمار نفس كشيدنش از ترتيب و نظام طبيعى منحرف شد و نفسى با نفس ديگر تفاوت داشت ، خوب نيست .\r\n3 - اگر نفس بيمار در اثناى بيمارى سخت ، به نفس كسى كه مىگريد و منقطع گريه مىكند و در اين ميان نفس مىكشد شبيه بود خوب نيست .\r\n4 - اگر بيمار در حالت بيمارى سخت شيرازهء عقلش درهم شد و به سوء تنفس افتاد بد است .\r\n5 - اگر بدنفسى از اثر ورم حاصل در اطراف سينه رخ دهد درحالىكه بيمار با بيمارى سخت دست به گريبان است ، از حالت سابق بدتر است .\r\n6 - كسانى كه در حال نزعند ، شكمشان بالا مىآيد و نفس پياپى و ناتوان دارند و نفس بلند مانند نفس انسان خسته مىكشند .\r\n\r\nنشانى از رگها\r\n1 - بقراط فرمايد اگر بيمار مبتلا به بيمارى سخت ، رگهاى وريدى باريك در پيشانى و پلكهاى چشم و اطراف استخوان چنبرش برجستند ، علامت بدحالى بيمار است .\r\n2 - اگر رنگ رگهاى رويهء بدن تغيير كردند و به رنگ خاكى و بنفش درآمدند و رگهايى كه قبلا آشكار و پيدا نبودند در اثناى بيمارى سخت پديدار شدند ، نشانى از بدحالى بيمار دارد .\r\n\r\nنشانيها از بدن بيمار\r\nسستى و فروهشتگى بدن ، رنج بردن از بر پشت خوابيدن و ناتوانى بدن چندين سبب احتمالى\r\n\r\n","description":"","footnote":"","page_name":" 260 ","page_number":282},
  {"content":"\r\n\r\nدارند :\r\n1 - خلطهاى پرمايه و غليظ در اندازهء زياد در درون انسان جمع آمده‌اند .\r\n2 - خلط بسيار كم و از حالت طبيعى بسيار كمتر در درون هست كه در نتيجه بدن خشك شده است .\r\n3 - ماهيچه‌هاى تن به منتهى درجهء ناتوانى رسيده‌اند .\r\nاين مسألهء سستى بدن و ناتوان شدن ماهيچه‌هاى بدن و رنج ديدن از بر پشت خوابيدن ، هيچ دخلى به درشتى و لاغرى تن ندارد . چنان كه بعضى اظهارنظر كرده‌اند . بسيار رخ مىدهد كه احشا و قسمت درونى بيمار پر از مواد رطوبى است و بدن بيمار لاغر است ، و بسيار رخ مىدهد كه ماهيچه‌هاى بدن ناتوانند و بدن چاق و گوشتالو است . تو بايد نشانيها و سببها را در جاى ديگر كه سابقا شرح داده‌ايم بررسى كنى و الگو قرار دهى .\r\n\r\nدراز كشيدن بيمار\r\nاگر بيمار در حالت ابتلا به بيمارى سخت بر بستر بيمارى دراز مىكشد ، و اين دراز كشيدن عادى و طبيعى نبوده بلكه غير عادى و درهم برهم باشد ، نشان از بدحالى بيمار است ؛ بويژه اگر بيمار كم‌كم از بستر كنار مىكشد و خود را مىلغزاند و تا خواستى او را درست بخوابانى و حالت خوابيدنش خوب شود باز بر پشت برمىگردد و مىخواهد بر پشت بخوابد و مىخواهد دست و پاها و اطراف جانبى بدن را از سرانداز بيرون آورد و دست و پاها را به‌طور غير طبيعى بر زمين مىگذارد بدون اينكه احساس حرارت زياد كند ، سبب اين پريشان‌كارى افسردگى زياد بيمار از اثر بيمارى است . امّا بايد در اينجا حالت بيمار را به دقت بررسى كنى كه ممكن است بيمار انسانى پرگوشت و سنگين بدن باشد و به زودى سست شود و وقتى سلامت بوده و هنوز بيمار نشده است هر وقت مىخواسته در اين حالت - كه در بيمارى ناپسند است - بخوابد و به اين روش عادت كرده باشد ، در اين حالت جاى نگرانى نيست . يا دردى در بدن دارد اگر بر پشت دراز نكشد نمىتواند ، و در اين حالت نيز نبايد بدخوابى را حمل بر خطر بيمارى كرد .\r\nروى هم رفته هر نوع دراز كشيدن ، بر پهلو خوابيدن ، بر پشت خوابيدن ، در حالت خوابيدن هر ژست غير طبيعى و غير عادى را گرفتن ، اگر سابقا در زمان بهبودى بيمار بدان عادت نداشته و در اثناى بيمارى انجام مىدهد ، نشانى بدحالى بيمار است .\r\nاين را نيز بدان ! بيمارى كه در اثناى بيمارى سخت ، مىخواهد فقط بر پشت بخوابد چندين سبب احتمالى دارد . كه از اين قرارند :\r\n1 - خلطهاى زياد در درون و احشا دارد .\r\n2 - خشك‌مزاجى بر او روى آورده و خلطهاى داخل بدن تحليل رفته و ماهيچه‌هاى بدن ناتوان شده‌اند .\r\n3 - ماهيچه‌هاى بدن بيمار نه از اثر بيمارى بلكه از سببهاى ديگر ناتوان شده‌اند .\r\nاگر بيمار در اثناى بيمارى سخت ، نمىتواند بر پهلو يا بر پشت بخوابد يا اصلا هيچ نوع\r\n\r\n","description":"","footnote":"","page_name":" 261 ","page_number":283},
  {"content":"\r\n\r\nدراز كشيدنى را نمىتواند و فقط مىخواهد بنشيند ، دليل بدحالى بيمار است . اكثرا اين اشتهاى نشستن سببش ورم و آسيبهايى است كه اندامان تنفسى را در بر گرفته‌اند . وقتى كه دراز مىكشد نفسش به زحمت مىافتد و از نفس كشيدن رنج مىبرد . اين حالات اندامان تنفسى را كه چگونه آسيبى ببينند ، چه نتايجى مىبخشد ، سابقا ياد گرفته‌اى !\r\nاگر بيمار در اثناى بيمارى سخت ، نمىخواهد با مردم روبرو شود و هميشه رو به ديوار مىكند دليل بدحالى او است . اين حالت دورى جستن از مردم و رو به ديوار كردن يا دليل عقل درهم شدن و پارسنگ برداشتن است يا اينكه دردى در شكم دارد و گاهى كه بر شكم مىخوابد آسوده مىشود .\r\nاگر بيمارى در اثناى بيمارى سخت مىخواهد بر شكم بخوابد و سابقا در زمان سلامت اين عادت را نداشته است ، دليل خوبى بيمار نيست .\r\nدراز كشيدن تر خوب است ؛ منظور از دراز كشيدن تر آن است كه بيمار مفاصل و بند استخوانهايش به سرعت نرمش‌پذير باشند و به سرعت برهم آيند .\r\n\r\nنشانيها از پوست\r\n1 - اگر كسى كه به بيمارى سخت مبتلا است در اثناى بيمارى پوستش بخشكد يعنى پوستش به حالتى درآيد كه اگر چيزى از آن را بكشى و رها كنى به جاى خود برنگردد ، اين نويد خوبى حالت بيمار نيست .\r\n2 - اگر بيمار در اثناى حالت بيمارى سخت ، بخار گرم از پوستش خارج شد و نفسش سرد شد ، فاتحه‌اش را بخوان ! در اين باره پيشينيان گويند : هرگاه بخار گرم از پوست خارج شد و نفس سرد گشت معلوم است كه حرارت سرشتى قلب به كلى از بين رفته است .\r\n\r\nنشانى از شكم و اطراف آن\r\n1 - اگر بيمار در اثناى بيمارى سخت شكمش باد كرد و كمتر خوراك را هضم كرد و در عين حال اسهال بود . نشانى مرگ بيمار است ؛ بويژه اگر با بادكردگى شكم و اسهال ، جوش پهن بدرنگ ( زرد و سياه مخلوط و مات ) بر شكم پيدا شد دليل حتمى مرگ بيمار است .\r\n2 - اگر در اطراف شكم بيمار در زير دنده‌هاى نزديك شكم ، طرفى از شكم برجسته و طرفى پست‌تر نمودار شد و كشيدگى در شكم بود ، نشان بدحالى بيمار است .\r\n3 - اگر هر دو طرف شكم در زير دنده‌هاى برجسته ديده شدند و وسطهاى شكم پست‌تر بود ، باز همان حكم طرفى برجسته و طرفى خوابيده را دارد و نويد شادىبخش نيست .\r\n4 - اگر شكم بيمار در اثناى بيمارى در زير دست طبيب نرم‌تر از طبيعى باشد يا سخت‌تر از آنكه متوقع است باشد نشان از خوبى ندارند .\r\n5 - اگر پردهء نازك پوشش بالائى ( مراق ) آماسيد و اين ورم از باد نبود و احساس مىشد كه نوعى خشكيدگى بر مراق روى آورده است ، بدان ! كه ورم در مراق نيست بلكه ورم در جايى\r\n\r\n","description":"","footnote":"","page_name":" 262 ","page_number":284},
  {"content":"\r\n\r\nاست كه درست زير مراق واقع شده است . اين خشكيدگى مراق از اثر درد ورم زيرين مراق است .\r\n6 - اگر اطراف شكم جايى كه زير سردنده‌هاى رو به شكم است كش رفت و درد همراه داشت ، بدان كه مادهء به وجودآورندهء بيمارى گرايش به طرف پايين بدن دارد ؛ امّا اگر درد همراه نداشت دليل آن است كه مادهء بيمارىزا گرايش به سوى بالا دارد .\r\n\r\nنشانى از مقعد\r\nاگر بيمار به يكى از تبهاى سخت مبتلا است و در اثناى بيمارى مقعدش خود به خود برجستگى نشان داد ، دليل بدحالى بيمار است .\r\n\r\nنشانى از ذكر و بيضه\r\n1 - در اثناى بيمارى سخت اگر هر دو خايهء بيمار در لمس نرم‌تر از حالت طبيعى شدند يا هر دو خايه ورم كردند ، خوب نيست .\r\n2 - اگر در اثناى بيمارى سخت هر دو خايه و ذكر بيمار ترنجيدند و كوتاهتر به نظر آمدند ، دليل آن است كه نيروى غريزى بيمار از بين رفته است و ممكن است خبر از پيدا شدن درد و آزار باشد .\r\n3 - اگر بيمار مبتلا به بيمارى سخت در اثناى بيمارى بسيار خواب جنسى ديد ، نشان آن است كه بيمارى طول مىكشد .\r\n4 - در اواخر بيمارى سخت اگر بيمار خوابهاى جنسى ببيند و احتلام به او دست بدهد خوب است ، يعنى از آنكه در طول بيمارى احتلام شود بهتر است .\r\n\r\nنشانى از زهدان\r\n1 - اگر بيمار زن است و بيماريش سخت است و در اثناى بيمارى زهدان يا فرج برآمده شود نشان از بدحالى بيمار است .\r\n2 - اگر زن در اثناى بيمارى سخت به خفگى زهدان مبتلا شد ، نشان از بدحالى است .\r\n\r\nنشان از دست و پا\r\n1 - اگر بيمار در اثناى ابتلا به تب سخت ، به شدت حرارت دارد و حرارت ، هنوز فروكش نكرده دست و پاهاى بيمار سرد شده است ، نويد از خوبى حالت بيمار نيست .\r\n2 - اگر بيمار مبتلا به بيمارى سخت مزمن كهنه و دست‌برندار دست و پاهايش سرد باشد ، جاى نگرانى نيست .\r\nسبب اينكه در تب سخت سرد شدن دست و پا خوب نيست آن است كه نشانى از آماسيدن بزرگ در اندرون بيمار دارد يا سبب نزديك شدن به حالت غش كردن است كه حرارت دست و\r\n\r\n","description":"","footnote":"","page_name":" 263 ","page_number":285},
  {"content":"\r\n\r\nپاها تحليل رفته است .\r\n3 - اگر در اثناى تبهاى شديد در نخستين مرحلهء بيمارى دست و پاها سرد شدند ، اكثرا دليل بر مرگ بيمار است .\r\n4 - اگر در اثناى تب شديد دست و پاها سرد شدند و گرم كردنشان ممكن نشد ، دليل بر مرگ زودرس بيمار است .\r\nاين هر دو حالت سرد شدن دست و پاها در اوّل ابتلا به تب سخت و سرد شدن دست و پاها در بيمارى تب سخت به‌طورى كه گرم نشوند ، دليل بر آن است كه ورمى در اندرون بدن بيمار هست و خون اطراف بدن همگى از اثر ورم ، رويهء بدن را ترك گفته و به داخل بدن خزيده‌اند .\r\n5 - اگر در اثناى بيمارى سخت ، انگشتان دستها و پاها و ناخنهاى دست و پاى بيمار بدرنگ ( زرد مايل به سياهى مات ) شدند ، نشان از مرگ بيمار است .\r\n6 - گفتيم زرد بدرنگ شدن انگشتان دست و پاها نشان از مرگ بيمار دارد ؛ امّا اگر دست و پاهاى بيمار در اثناى بيمارى سخت سرخ‌رنگ شدند و يكباره به لرزش و تكان بدون اراده درآمدند ، كشنده‌تر است . اگر با زردرنگ شدن انگشتان دست و پا و زرد بدرنگ شدن دست و پاها يا با سرخ شدن و لرزش و تكان بدون ارادهء دست و پاها بيمار احساس سنگينى در بدن كرد ، بدان ! كه وقت مرگش نزديك است ؛ زيرا احساس سنگينى در اين حالت گزارش از ناتوان شدن نيروى روانى دارد . زرد مايل به سياهى ( بدرنگى ) دست و پاها و انگشتان و ناخنها ، دليل ناتوانى حرارت سرشتى و طبيعى است . همچنين سرخى دست و پاها دليل بر تباه شدن خلط و چيرگى يافتن خلط فاسد بر بدن است .\r\n7 - اگر دست و پاهاى بيمار در اثناى بيمارى سياه رنگ شوند ، كمتر از بد رنگ شدن و سرخ شدن جاى نگرانى است . با اين همه اگر ديدى كه نشانيهاى خوب و نويدبخش هستند و زيادند ، دور نيست و ممكن است بيمار از مرگ برهد ، امّا دست و پاهاى تغيير رنگ داده از كار بيفتند .\r\n8 - اگر در اثناى بيمارى سخت ، بيمار در اندرون سردش است و احساس سوزش در دست و پاها و پوست بدن مىكند ، دليل بر مرگ زودرس او است .\r\n9 - اگر بيمار در اثناى بيمارى سخت ، با تشنج روبرو شد نشانى از بدحالى است ؛ بويژه اگر بعد از حالت اسهالى به تشنج مبتلا آيد بسيار بد است و خبر از مرگ دارد .\r\n10 - اگر بيمار در اثناى تب شديد به كزاز مبتلا شد و به پرت‌وپلا گفتن شروع كرد ، فاتحه‌اش را بخوان !\r\n\r\nنشانى از خواب و بيدارى\r\n1 - اگر بيمار مبتلا به بيمارى سخت ، در روز مىخوابد و شبها خوابش نمىآيد ، خوب نيست .\r\n2 - اگرنه در شب و نه در روز نمىتواند بخوابد ، حالش بدتر از آن است كه روز بخوابد و شب نخوابد .\r\n\r\n","description":"","footnote":"","page_name":" 264 ","page_number":286},
  {"content":"\r\n\r\nاين در شب نخوابيدن يا در تمام شبانه‌روز نخوابيدن ، هر دو سببش وقوع تباهى در مغز است .\r\n3 - بيمارى كه در روز مىخوابد و شب نمىخوابد ، اگر در اوايل روز بخوابد سلامت‌تر از آن است كه در غير اوقات نخستين روز بخوابد . در هر حال خواب روزانه بيمارى كه شب نمىتوانند بخوابند و نيز به كلى از خواب محروم شدن اگر در اثناى پايان يافتن نوبتهاى تب باشد ، بسيار بد است . اما اگر اين محروميت از خواب شب يا محروميت از خواب به‌طور كلى در ابتداى بيمارى باشد ، بسيار رخ داده كه بر بيمار آمده و زيانى در بر نداشته است .\r\n4 - اگر بيمار در اثناى بيمارى سخت به خواب‌آلودگى بدون اراده مبتلا شود و نبضش ناتوان گردد خوب نيست ؛ زيرا چنين حالت خواب‌آلودگى ( مرگ دروغين ) از ناتوانى نيروى تن است نه از اثر رطوبتهاى مغز و بويژه اگر همراه خواب‌آلودگى بدون اراده عقل بيمار درهم شود و خلل يابد ، ممكن است سبب اصلى اين حالت متعفن شدن خلط سردمزاج باشد .\r\n5 - اگر نوع بيمارى از آن بيماريها است كه زيان به هوش و عقل بيمار مىرساند و عقل بيمار درهم شده است و اين حالت درهم شدن عقل بيمار با سرد شدن دست و پاهايش همراه باشد ، نشان از بدحالى او دارد .\r\n6 - اگر بيمار در اثناى بيمارى از اثر خوابيدن احساس سبكى مىكند ، خواب به نفع بيمار است .\r\n\r\nنشان از كار دست\r\n1 - اگر بيمار در اثناى ابتلا به بيمارى سخت ، هميشه مىخواهد چيزى را با دست برچيند و در واقع چيزى نيست ؛ مثلا تو گوئى از زمين يا ديوار پره كاهى يا چيزى كوچكى برمىچيند ، خوب نشانى نيست . سبب اين حالت آن است كه بخارهاى بد به سوى دماغ بالا مىروند و به صورت رطوبتى به سوى چشم و سفيدى چشم فرو مىريزد .\r\n\r\nنشان از احساس درد\r\n1 - اگر بيمار در اثناى ابتلا به يكى از تبهاى شديد احساس درد شديد در اندرون كند . نشان خوبى نيست ؛ زيرا سبب درد درون سه احتمال دارد :\r\nالف - سوزشى شديد در احشاء رخ داده است .\r\nب - ورمى بزرگ در اندرون سر برآورده است .\r\nج - خراجى از درون در راه است .\r\n2 - اگر در اندامى از اندامان بدن دردى شديد احساس شد ولى ناگاه درد يكباره فروكش كرد و تسكين يافت و سببى در تسكين درد نبود ، نشان از بدحالى بيمار است .\r\n\r\n","description":"","footnote":"","page_name":" 265 ","page_number":287},
  {"content":"\r\n\r\n\r\nنشان از صدا و خاموشى\r\n1 - اگر بيمار در اثناى بيمارى سخت ، صدايش طبيعى و بدون خلل است نويد خوبى حالت بيمار است .\r\n2 - اگر بيمار در اثناى بيمارى سخن گفتنش طبيعى است و درهم برهمى ندارد ، خوب و اميدواركننده است .\r\n3 - اگر حال برعكس دو حالت مذكور باشد ، يعنى صدا و سخن گفتن غير طبيعى باشد خوب نيست .\r\n4 - اگر بيمار در اثناى بيمارى به مدت طولانى خاموش است و حرف نمىزند اكثرا از سببهاى زير است :\r\nالف - بيمارى وسواس بر او تاخته است .\r\nب - ماهيچه‌هاى زبان و حنجره سست شده‌اند .\r\nج - حالت تشنجى زبان و حنجره را دربرگرفته است .\r\nد - نيروى تخيل و تفكر را - كه شالوده و منشأ سخن گفتن است - از دست داده است .\r\n5 - اگر در اثناى بحران بيمار مىتواند حرف بزند نشان از خوبى دارد .\r\nروى هم رفته خاموش شدن بيمارى كه عادت به سخن گفتن طبيعى دارد در اثناى بيمارى نشان از وسواس يا يكى از سببهاى ديگر دارد كه ذكر كرديم .\r\n6 - اگر بيمار كسى است كه عادتا انسانى كم‌حرف بوده و در اثناى بيمارى بسيار وراجى مىكند ، مقدمه‌ايست كه به پرت‌وپلاگويى و پارسنگ برداشتن عقل بينجامد .\r\n\r\nنشان از هوش\r\n1 - اگر بيمار در اثناى بيمارى سخت ، پرت‌وپلا گفت ، بسيار حركت كرد ، تپش در سر احساس كرد و پره‌هاى بينى تپيدند ، بسيار جاى نگرانى نيست .\r\n2 - اگر در اثناى بيمارى هذيان و پرت‌وپلا مىگويد و بىحركت و آرام و باوقار مىنمايد ، ممكن است به مرگش بينجامد .\r\n\r\nنشان از حركات\r\n1 - اگر بيمار در اثناى بيمارى سخت ، حركتهاى غير طبيعى زياد و دلهره دارد ، خوب نيست و دليلش آن است كه بخار زياد به سوى سر بالا رفته است .\r\n2 - اگر بيمار در اثناى بيمارى سخت ، هميشه تكان به خود مىدهد كه برخيزد و بنشيند ، دليل بر بدحالى بيمار است و سببش درهم شدن عقل يا تنگ‌نفسى و حالت خفگى و ذات الريه است . و اگر اين كوشش بىجا براى برخواستن و نشستن سببش از تنگ‌نفسى و خفگى باشد - كه اكثرا چنين است - نشانى بسيار بدى است . هرچند اگر سببش غير خناق و تنگ‌نفسى و درهم شدن عقل باشد ، باز علامت بدحالى بيمار است .\r\n\r\n","description":"","footnote":"","page_name":" 266 ","page_number":288},
  {"content":"\r\n\r\n3 - اگر بيمار در اثناى بيمارى سخت ، اندامانش از حركت دادن و حركت كردن سنگينى و تنبلى كردند نويد بهبودى نيست و بد است .\r\n4 - اگر در اثناى بيمارى سخت ، ناخنهاى بيمار زرد مايل به سياهى مات ( بدرنگ ) شدند ، بيمار با مرگ دست به گريبان است .\r\n5 - اگر بيمار در اثناى بيمارى سخت ، به حالتى از لرزش مبتلا شود و لرزه از نشانى بحران خوب نباشد ، خوب نيست .\r\n\r\nنشانى از اوهام\r\nاگر بيمار مبتلا به يكى از بيماريهاى سخت ، از مرگ بسيار بترسد و مرگ را در نظر مجسم كند و از ياد نبرد خطرناك است .\r\n\r\nنشانى از خميازه\r\n- خميازه كشيدن و حركاتى كه با خميازه كشيدن رخ مىدهد . ( اندامان سينه را كش دادن ) از چيست ؟\r\n- مواد قابل بيرون ريختن در اندام ماهيچه‌اى جمع مىآيد ، طبيعت اندام را وادار مىكند كه به حركت درآيد و مادهء ريختنى را از خود دفع كند و بياسايد ، اگر آن اندام ماهيچه‌آلود نه سفت و نه بسيار سست و در حالت كامل طبيعى است يا اگر مادهء دفع شدنى كم است و به آسانى بيرون دادن را مىپذيرد ، نيازى به خميازه و خودكش دادن نيست . امّا اگر مسأله برعكس است ، يعنى اندام دربرگيرندهء مادهء سزاوار بيرون دادن سفت يا سست است يا مادهء ريختنى در اندازه بسيار است ، حركتهاى خميازه و خودكش دادن لازم است كه به كمك اندام آيد و در بيرون دادن مادهء مورد نظر مدد كند .\r\nاگر بيمار در اثناى بيمارى با خميازه و خودكش دادن روبرو شد و در اثر آن از حرارت به سرما منتقل گشت ، يعنى بيمار حرارت دارد ، خميازه مىكشد دست و شانه‌ها را كش مىدهد ، اين بار احساس سرما مىكند بد نيست ؛ زيرا جوابگوى طبيعت است و به بيمار كمك مىكند .\r\nدر اكثر حالات ، خميازه كشيدن در وقت بيمارى دليل آن است كه طبيعت بدون كمك مددكارى تواناى تحليل بردن مادهء ناباب را ندارد و در نتيجه پرزه رگهاى ماهيچه‌ها را به كمك مىطلبد . اين يارى طلبيدن طبيعت از پرزه رگها در حالتى است كه ماده در اندازه بسيار است . يا نيروى بدنى بيمار ناتوان‌تر از حالت طبيعى شده است .\r\n\r\nنشانى از رؤيا ( خواب ديدن )\r\nبسيار رخ مىدهد و اتفاق مىافتد كه بيمار در اثناى بيمارى خوابهايى را مىبيند كه با حالت بحرانى آينده مناسبت دارند ، مثلا اگر نوع بيمارى چنان است كه بحرانش با عرق همراه و با عرق كردن بيمار خاتمه مىيابد ، بيمار در خواب مىبيند كه به حمام رفته و در آنجا عرق كرده\r\n\r\n","description":"","footnote":"","page_name":" 267 ","page_number":289},
  {"content":"\r\n\r\nاست ، يا دارد به حمام مىرود .\r\n\r\nنشان از اشتها و تشنگى\r\n1 - اگر كسى بيمارى مزمن ( كهنه و ديرپا ) دارد و اشتهاى غذا را از دست داد ، نشانى از بدحالى بيمار است .\r\n2 - اگر بيمار در اثناى ابتلا به بيماريهاى سخت اشتهاى غذايش قطع شد ، بد است امّا حالش كمتر از آنكه بيمارى مزمن دارد نگران‌كننده است .\r\nروى هم رفته اشتها از دست دادن در اثناى بيمارى دليل بر آن است كه خلط فاسد و تباه چيرگى بر بدن دارد يا نيروى روانى و طبيعت از بين رفته‌اند .\r\n3 - اگر بيمار تب سوزان دارد و تشنگى نداشت يا داشت و از بين رفت ، خوب نيست و بويژه اگر همراه رفع تشنگى زبانش سياه رنگ شود ، بسيار بد است .\r\n\r\nنشان از يرقان\r\nگاهى رخ مىدهد كه در اثناى بيمارى سخت ، بيمارى يرقان سر برمىآورد كه مىتوان از چگونگى يرقان نتايج بيمارى را پيش‌بينى كرد .\r\n1 - اگر مبتلا به بيمارى سخت قبل از روز هفتم بيمارى و قبل از پخته شدن مادهء خلط سبب بيمارى به يرقان مبتلا شد ، خوب نيست ؛ مگر اينكه چنان كه برخى از اطباء گفته‌اند اسهال به بيمار كمك كند ، كه اين مطلب را از روى قياس در معالجات مىگويند .\r\nخلاصهء كلام اين است كه بحران بيمارى اگر قبل از هفتمين روز بيمارى پيدا گردد خوب و پسنديده نيست . از اين است كه گوييم يرقان قبل از هفتمين روز بيمارى خوب نيست . در هر حال يرقان حتى اگر بعد از روز هفتم بيمارى پديد آيد آن‌قدرها سلامت نيست كه دلخوش‌كننده باشد ، مگر اينكه نشانيهاى خوب همراه داشته باشد .\r\n2 - اگر كسى به بيمارى سخت مبتلا است و در هفتمين روز بيمارى يا در روز نهم بيمارى و يا در چهاردهمين روز بيمارى يرقان گرفت و نشانيهاى خوب و اميدواركننده همراه داشت و آسيب و زيانى به اطراف كبد نرسيده باشد ، يا سخت و سفت شدنى و يا ورمى به كبد و اطراف كبد روى نياورده باشد ، يرقان خوب است و اكثرا به وسيلهء چنين يرقانى سازگار ، بحران كامل رخ دهد كه به نفع بيمار تمام مىشود . دليل بر خوبى بحرانى كه به وسيلهء يرقان صورت مىگيرد اين است كه بيمار بعد از ابتلا به يرقان بعد از بحران احساس مىكند كه سبك شده است .\r\n3 - اگر بيمار بعد از ابتلا به يرقان و بحران يرقانى سبك نشد ، دليل بر اين است كه بحران خوب نبوده و يرقان به نفع بيمار نيامده است .\r\n4 - اگر بيمار همراه با مبتلا شدن به يرقان ، مادهء خلط مرارى در اندازهء زياد با مدفوعش ديده شود و از آن نوع خلط باشد كه در حين خروج برمىجوشد و نيز چيزهاى بدجنس سوخته با مدفوع بيرون آيند ، حالت بيمار جاى بيم است ؛ مگر اينكه به شدت اسهال شود و به كلى از\r\n\r\n","description":"","footnote":"","page_name":" 268 ","page_number":290},
  {"content":"\r\n\r\nخلط بدجنس پاكسازى گردد ، يا اينكه بسيار عرق كند و پاكسازى از راه عرق كردن صورت گيرد كه اين مشروط به شرطى است كه بيمار داراى نيروى كافى باشد . در اين حالت بيمار به زودى خود را سبك و سرحال مىبيند .\r\n\r\nنشان از ورمها\r\n1 - اگر كسى به تب شديد مبتلا است . و در اثناى بيمارى ورم در پيچ و خمهاى رويهء بدن و دست و پاها پديد آمد ، خوب نشانى نيست .\r\n2 - اگر كسى كه قبلا ورم در دست و پاها و پيچ و خمهاى بدن داشته به تب شديد مبتلا شود ، خوب نيست ؛ اما كم‌زيان‌تر از آن است كه بعد از مبتلا شدن به تب شديد ورم پديد آيد و يا ورم از اثر عفونت مادهء به وجودآورندهء تب باشد .\r\n3 - اگر در اثناى بيمارى سخت ورم از بن گوش سر برآورد و چندان رسا نشد كه چرك كند ، خوب نيست ؛ مگر اينكه تخليهء بدن بعد از پيدا شدن ورم آيد كه در اين حال جاى نگرانى نيست .\r\n4 - اگر ورم در بيخ گوش پيدا شد و به پختگى نرسيد و پيامدش تخليه و پاكسازى رخ نداد - كه بيمار از اثر آن خوب از خلط ناباب پاك شود - خوب علامتى نيست . اما اگر احيانا ديدى كه ورم پخته شده است و ورم خراج يا ورم از هر خلط ديگرى است ، ترا فريب ندهد و فورا حكم مكن كه خوب است ؛ زيرا تنها پخته شدن و چرك كردن همه چيز نيست ، بسا روى داده است كه ورم رويهء بدن در اثناى بيمارى به پختگى رسيده است و پنداشته‌اند كه بيمارى دارد پايين مىآيد و از بين مىرود ، امّا بدون توقع ، بيمار جهان را بدرود گفته است .\r\n5 - هر نوع جوش يا ورم كه بر رويهء بدن در اثناى بيمارى پيدا شود و سپس ناپديد گردد ، علامت بدحالى بيمار است .\r\n6 - اگر جوش يا ورم پيدا شد و ناپديد گشت و دوباره سر برآورد خوب است ؛ زيرا دليل بر نيرومندى طبيعت است . ممكن است انسانى كه بيمار شده قبلا عادت داشته است كه به چنين ورم و جوشهايى كه سر برمىآورند و پنهان مىشوند مبتلا شود . اگر چنين باشد نبايد از بروز چنين ورم و جوشها و ناپديد شدنشان زياد نگران باشى !\r\n\r\nنشان از شكل جوشها\r\n1 - اگر كسى كه به نوعى از تبهاى شديد مبتلا است ، جوشهاى سياه رنگ شبيه به نخود درآورد بسيار بد است و اگر واقعا معلوم شد كه جوشها معلول اين بيماريند ، اكثرا بيمار در روز دوم پيدايش جوشها مىميرد .\r\n2 - اگر كسى به بيمارى سخت مبتلا است و در اثناى بيمارى قرحه‌هاى مايل به سبز ، مايل به سياه ، مايل به آسمانى و يا زردرنگ بر بدنش پيدا شد ، خوب نيست ؛ اما قرحه اگر زرد رنگ باشد كمتر از ساير رنگها نگران‌كننده است .\r\n3 - گويند اگر كسى كه بيمارى سخت دارد چيزى سياه رنگ شبيه دانه انگور سياه بر زانويش\r\n\r\n","description":"","footnote":"","page_name":" 269 ","page_number":291},
  {"content":"\r\n\r\nپيدا شد و اطراف و پيرامون آن سرخ رنگ شد ، به زودى مىميرد . و اگر با اين جوش انگورى مدت پنجاه روز زندگى كرد ، هرگاه ديدى كه بيمار عرق سرد كرد دليل وقت مرگ بيمار است .\r\n4 - اگر بيمارى بيماريش از نوع بيماريهاى سخت است و چيزى شبيه به دانه كرچك بر وريدى كه در گردن دارد و گرى خشك سفيد رنگ به‌طور وسيع پيدا شد ، بيمار اكثرا اشتهاى خوردن چيزهاى گرم مىكند و در روز بيستم جان مىسپارد .\r\n5 - جوشهايى را كه در اثناى بيمارى بر زبان بيمار پديد مىآيند و نشان از مرگ بيمار دارند ، سابقا ذكر كرده‌ايم .\r\n6 - گويند اگر بيمارى كه تب دارد بر همهء انگشتان هر دو دستش جوشهاى سياه به اندازهء گاودانه پيدا شد و درد شديد داشت ، در روز چهارم مىميرد و قبل از مرگ به سنگينى بدن و خواب بدون اراده مبتلا مىشود . اگر با پيدا شدن اين نوع از جوشها بيمار به يبوست دچار شد ، سرسام بر بيمار مىآيد . گاهى رخ مىدهد كه در چنين حالاتى بيمار چندان قبض مىشود كه مدفوع در معده‌اش متحجر مىگردد .\r\n\r\nنشان از لرزش تب\r\n1 - اگر كسى كه به تب سخت مبتلا است ، و از اثر بيمارى ناتوان شده است ، حالت لرزش و تكان بدون اراده در حدّ زياد بر او وارد آيد از پاى درمىآيد .\r\n2 - اگر بيمار به تب سخت مبتلا است و حالت حرارت نوبت تب با پيدايش لرز و تكان ناشى از تب ، دست‌بردار نمىشود ، هرچند بيمار داراى نيروى كافى هم باشد باز خوب نيست .\r\n3 - امّا بدتر از هر دو حالت آن است كه بعد از لرزش و تكان - كه مىآيد - تخليه‌اى روى دهد كه فايده نبخشد و تب تسكين نيابد .\r\n4 - اگر در اثناى بيمارى تب سخت ، لرزش و تكان ناشى از تب تكرار شود و هيچ تخليه‌اى رخ ندهد دليل بر آن است كه خلط به حركت درآمده چيرگى دارد و نيروى بيمار و طبيعت از دفع آن درمانده‌اند ؛ كه اين لرزش و تكان بدون وقوع تخليه نيز بد است . اما اگر حالت لرزش و تكان بىارادهء ناشى از تب در حال ابتلا به تب سخت در نوبت تب فقط يك بار باشد و تكرار نشود ، نمىتوانى به تأكيد بدانى كه آيا سبب اين وقوع حالت لرزش و تكان ، بسيار ناتوان شدن خارج از حد متوقع است يا سبب ديگرى دارد .\r\n\r\nنشانى از تخليه\r\n1 - اگر كسى كه به بيمارى سخت مبتلا است و بعد از رسايى و پخته شدن مادهء خلط بيمارىزا قى كرد يا اسهال شد و از اين راه از خلط پاك شد ، بسيار خوب است . در ميان اين حالات پاكسازى كدام آسان‌تر صورت گرفت ، و بعد از كدام حالت پاكسازى زودتر بيمار سبك شد ، از حالت ديگرى بهتر است .\r\n- حال چگونه بدانيم كه پاكسازى بعد از رسيدن خلط خوب و اميدواركننده است ؟\r\n\r\n","description":"","footnote":"","page_name":" 270 ","page_number":292},
  {"content":"\r\n\r\n- اگر پاكسازى خود به خود روى دهد يا به وسيله دارو بيمار پاكسازى شود و اگر ديدى كه به وسيلهء تخليه و با مواد تخليه شده غير از خلط مورد نظر خلط ديگرى نيز بيرون داده شده است ، خاطرت جمع باشد كه پاكسازى كاملا به نفع بيمار صورت پذيرفته است . امّا اگر از اثر پاكسازى تنها چيزهاى تراشه مانند يا خون سياه يا خلط بدبو و يا فقط خلط خالص به بيرون راه يافت ، پاكسازى از راه اسهال يا از راه قى كردن باشد خوب نيست و بهره‌اى در بر ندارد .\r\nاگر تشخيص دادى كه تخليه ياراى پاكسازى كامل را ندارد و در اداى اين واجب كوتاه مىآيد ، بايد به كمك بيمار بشتابى و تخليه و پاكسازى را تكميل كنى ! .\r\n2 - اگر در اثناى بيمارى سخت و زمانى كه هنوز خلط سبب بيمارى شروع به پخته شدن نكرده است حالت تخليه بيش از اندازه رخ داد ، يعنى بيمار بسيار قى كرد يا بسيار اسهال شد ، باور مكن كه نفعى در برداشته باشد ! .\r\n3 - اگر در حالت بيمارى سخت ، پاك‌سازيهاى كم و ناتوان صورت گرفت ؛ مثلا بيمار عرق كرد ، خونريزى بينى رخ داد و يا غير عرق و خونريزى بود ، دليل بر آن است كه طبيعت براى دفع خلط به حركت درآمده امّا زورش نرسيده كه آن را دفع كند . اگر در اين حالت نشانيهاى نوميدكنندهء ديگر نيز بودند خبر از مرگ بيمار است . و اگر نشانيهاى بد همراه اين نوع از پاك‌سازيهاى كم و جزئى نبودند ، گزارش از طولانى شدن بيمارى دارند .\r\n\r\nنشان از عرق\r\nدر بيماريهاى سخت و شديد ، در بيماريهاى دست‌برندار ناشى از خلط بلغم ، در بيماريهاى سخت ناشى از ورمهاى خطرناك و در بيماريهاى سخت ناشى از ورمهاى درونى اگر بحران بيمارى با عرق كردن بيمار همراه باشد بسيار خوب و اميدواركننده است .\r\n- گاهى رخ مىدهد كه بيمار مبتلا به بيمارى سخت در اثناى بيمارى بسيار عرق مىكند ، سبب اين عرق كردن زياد چيست ؟\r\n- هريك از احتمالات زير مىتوانند سبب باشند :\r\n1 - مادهء خلط بيمارى كه دارد پاكسازى مىشود در اندازه بسيار است .\r\n2 - مادهء خلط بيمارىزا كه در راه پاكسازى است بسيار كم‌مايه و رقيق است .\r\n3 - نيروى رانندهء ماده در طبيعت بسيار فشارآور و شديد است .\r\n4 - نيروى گيرنده و نگهدارنده مادهء آبكى از خلط سست است .\r\n5 - گدارهاى عرق‌ريز در بدن گشادند و سببى هست كه آنها را گشاد كرده است .\r\nاگر عرق سنگينى در حركت است و زياد نمىآيد ، سببهايش عكس سببهاى نامبرده است .\r\nاگر بيمار عرق كرد و وقتى عرق را مسح و پاك كردى بيشتر آمد ، اگر آن را پاك نكنى بند مىآيد .\r\n\r\n","description":"","footnote":"","page_name":" 271 ","page_number":293},
  {"content":"\r\n\r\n\r\nاندامان عرق‌زا\r\nهر اندامى از اندامان بيمار مبتلا به بيمارى سخت ، مادهء خلط سبب بيمارى را بيشتر در خود جاى داده باشد ، بيشتر عرق بيرون مىدهد . اندامانى كه عرق نمىكنند معلوم مىشود كه مادهء بيمارىزا را در بر گرفته‌اند يا اندامانى هستند كه از تنگى مسامهاى بدن راه بيرون دادن عرق بر آنها بسته شده است . هم ازاين‌رو است كه بيمار وقتى بر يك پهلويش خوابيده است اكثرا از آن پهلو كمتر عرق پديد مىآيد ؛ زيرا طرفى كه بر زمين واقع شده فشار جسم بيمار بر آن وارد است و گدارهاى عرقش خشك مىشوند و رطوبتى بدانها نمىرسد و رطوبتى از آنها نمىتراود .\r\nاندامان عقبى مثلا پشت انسان بيشتر از قسمت جلوى انسان عرق مىكنند . مثلا سينه كمتر از پشت آمادگى عرق كردن دارد .\r\nقسمت بالايى تن بيشتر از قسمت پايين آمادگى عرق كردن دارد و بويژه سر انسان بسيار آمادهء عرق كردن است .\r\n\r\nاوقات عرق كردن\r\n- انسان در حال خوابيدن بيشتر از حالت بيدارى آمادهء عرق كردن است ؛ زيرا :\r\n1 - حرارت سرشتى و طبيعى انسان در حالتى كه خوابيده است بيشتر از حالتى كه بيدار است به كار مواد رطوبى مىپردازد و زوايد را تصفيه مىكند .\r\n2 - آمد و شد نفس در خواب دشوارتر از حالت بيدارى است و از اين دشوارنفسى موادى كه قابليت آب شدن در اندرون دارند به درون راه مىيابند .\r\nبقراط مىفرمايد : « اگر كسى در هنگام خوابيدن بسيار عرق كرد و سببى معلوم براى اين زياد عرق كردن نبود ، دليل اين است كه آن شخص بيش از آنكه تحمل كند و ظرفيت داشته باشد غذا را در معده انباشته است . »\r\nاگر كسى در خواب بسيار عرق مىكند و خوراكى هم نخورده است كه بگوييم از اثر زياده‌روى در غذا خوردن است ، بدان ! كه چنين شخصى نياز به پاكسازى دارد . پاكسازى چرا ؟\r\n- زيرا كسى كه تن نيرومند دارد ، و با اين حال زياد عرق مىكند ، حتما علت از بسيارى مادهء خلط در داخل بدن است و سزاوار است كه طبيعت آن مادهء در اندازه زياد را به بيرون بفرستد .\r\n- جمع شدن مادهء خلط ناباب به اين بسيارى كه سبب عرق بسيار مىشود از چيست و از كجا آمده است ؟\r\n- چند سبب احتمالى دارد كه از قرار زيرند :\r\n1 - سبب به وجود آمدن و جمع شدن مادهء خلط عرق‌زا و عرق‌افزا ، نزديك است . منظور از سبب نزديك اين است كه قريبا معده پر و انباشته و مالامال شده است و مالامال شدن معده از خوراكهايى است كه مدتى دور نيست به معده وارد شده‌اند . دفع بلاى اين نوع از مالامالى معده\r\n\r\n","description":"","footnote":"","page_name":" 272 ","page_number":294},
  {"content":"\r\n\r\nچند راه دارد :\r\nالف - شخص بسيار عرق‌ريز گرسنه شود .\r\nب - آقا يا خانم قهرمان عرق كردن ورزش كند .\r\nج - عرق طبيعى ، خود از راه بيرون آمدن از جسم بلاى مالامالى را از معده دفع مىكند .\r\n2 - شايد سبب ، سابقه‌دار است يعنى از مدتها پيش چيزهاى سزاوار ريختن برهم جمع آمده‌اند و دست به خرابكارى زده‌اند و انسان را غرق در عرق كرده‌اند . اين حالت را بايد وسيلهء پاكسازى كامل و پاك‌كنندهء بدن چاره كرد . اگر پاكسازى كامل صورت نگيرد و اعتماد بر عرق كردن كنى و فكر كنى كه عرق كردن ماده را بيرون مىدهد خطا است ؛ زيرا ممكن است همراه عرق چيزى از ماده به بيرون راه يابد اما تنها قسمت بسيار كم‌مايه و لطيف و كم در اندازه وسيلهء عرق پاكسازى مىشود و قسمت فاسد و تباه خود گير و متمرد را ترك مىكند كه در بدن بماند و طبيعت زير بار گران خلط فاسد پرمايه بنالد و در نتيجه ناتوان گردد .\r\nاين را نيز بدان ! كه تا حرارت سرشتى و طبيعى در بدن نيرومندتر باشد تحليل رفتن مواد در بدن پنهانىتر صورت مىپذيرد . عرق كردن هميشه سببى غير كار حرارت سرشتى را دارد و اين است كه مىگوييم عرق كردن جزو كارهاى ويژهء طبيعت نيست . عرق كردن يا از مالامال شدن معده از غذا است و مادهء خلط عرق‌زا زياد است و مسامها بسيار گشادند ، يا اينكه نيروى هضم‌كنندهء بدن از عهدهء هضم كردن خوب - چنان كه شايد و بايد - برنيامده يا انسان بسيار حركت كرده و خسته شده است .\r\n\r\nروزهاى عرق كردن\r\nدر اثناى بيماريهاى سخت اكثرا بيمار در روز سوم و روز پنجم بيمارى عرق مىكند . كم اتفاق مىافتد كه بيمار در روز چهارم بيمارى عرق كند ، زيرا به‌ندرت اتفاق مىافتد كه بيمارى از نوع موسوم به بيمارى سخت ، در روز چهارم به حالت بحرانى درآيد . و بنا به عقيدهء كسانى كه تجربه دارند ، كمتر اتفاق مىافتد كه در بيماريهاى سخت بيمار در روز بيست و هفتم و در روز سى و يكم و در روز سى و چهارم بيمارى عرق كند .\r\n\r\nنشانى جستن از عرق\r\nوقتى به بالين بيمارى مىروى و بيمار عرق كرده و بيماريش از بيماريهاى سخت است ، مىتوانى از نوع و چگونگى عرق نتايجى را به دست آورى . عرق گرم است يا سرد ؟ رنگ عرق صاف و شفاف است يا مايل به زرد است ؟ يا به سبز رنگى مىزند ؟ مزهء عرق تلخ است ؟ ، شيرين است ؟ يا مايل به ترشمزگى است ؟ عرق بدبو است ؟ بوى ترشى مىدهد ؟ بوى شيرينى دارد ؟ يا چه نوع بوى ديگر دارد ؟ از لحاظ قوام ، عرق كم‌مايه و آبكى يا لزج است ؟ عرق در اندازه زياد است يا كم ؟ آيا سراسر بدن عرق كرده يا جزئى از بدن عرق مىكند . اندامى كه عرق مىكند كدام است ؟ در ابتداى بيمارى بيمار عرق كرده است يا در مرحلهء اوج‌گيرى\r\n\r\n","description":"","footnote":"","page_name":" 273 ","page_number":295},
  {"content":"\r\n\r\nشدت بيمارى و يا در مرحلهء پايين آمدن شدت بيمارى ؟ آيا بعد از عرق كردن بيمار احساس آسودگى و سبكى مىكند يا احساس درد و آزار دارد و به لرزش و چندش و غيره گرفتار مىآيد ؟\r\nاينك به شرح هريك از اين حالات عرق - كه ذكر شدند - مىپردازيم و طرز نتيجه‌گيرى را توضيح مىدهيم :\r\n1 - اگر كسى تب دارد و در حين حرارت تب عرق سرد كرد ، خوب نيست و بويژه اگر در حالت احساس حرارت تب سر و گردن بيمار عرق سرد كنند دليل بر بدحالى بيمار است .\r\n2 - اگر در اثناى حرارت تب ، سر و گردن بيمار عرق كرد نشانهء غش كردن بيمار است تا چه رسد كه عرق سرد باشد . عرق سرد بر تن بيمار در حين حرارت تب بدترين حالات عرق كردن است ؛ زيرا دليل بر رخ دادن حالت غش است و اگر غش كردن شروع نكرده ، خبر از آمدن حالت غش مىدهد .\r\n3 - اگر تب بسيار شديد باشد و حرارت بسيار باشد و بيمار عرق سرد كند ، نشان از مرگ زودرس است .\r\n- عرق سرد - كه اين‌همه خرابكارى زير سر دارد - چگونه پديد مىآيد و از كجا سرچشمه مىگيرد ؟\r\n- وقتى حرارت غريزى ( سرشتى ) انسان از بين مىرود ، و ناى نگهدارى رطوبتها را ندارد ، بلكه با از بين رفتنش مواد نمناك و رطوبى در بدن سرگردان مىشوند ، حرارت بيگانه از طبيعت بر آنها مىتازد ، و رطوبتها را به بخار تبديل مىكند ، همين حرارت بيگانه بخارهاى رطوبى را كه خود به وجود آورده رها مىكند ؛ زيرا حرارت بيگانه است و در بدن ماندگار نمىباشد . بخار بدون حرارت سرد مىشود و به قطرات عرق سرد تبديل مىگردد .\r\n4 - اگر بيمار در حالت بيمارى سخت به‌طور منقطع عرق مىكند ، يعنى گاهى عرق مىكند و مدتى بىعرق كردن است و باز عرق مىكند ، نويد خوبى حالت بيمار نيست و بد است .\r\n5 - اگر بيمار در اثناى بيمارى سخت بسيار عرق مىكند ، نشان از آن است كه بيمارى طول مىكشد و به اين زوديها دست‌بردار نيست ؛ زيرا عرق زياد از زيادى مادهء خلط پديد مىآيد و از آنجا كه بيمار در اين حالت ناتوان است و نيروى كافى ندارد نبايد مادهء خلط را وسيلهء خون از بيمار كشيدن پاكسازى كنى و نبايد او را اسهال دهى ، تنها بايد پاكسازى وسيلهء حقنهء نرم به عمل آيد كه شكم بيمار را نرم كند و اسهال شديد به بار نياورد .\r\n6 - اگر بيمار در اثناى بيمارى سخت عرق كرد و بعد از عرق احساس نوعى آسودگى و سبكى نكرد ، عرقش خوب نشانى نيست .\r\n7 - اگر بيمار در اثناى بيمارى سخت عرق كرد و بعد از عرق كردن بيشتر درد و آزار ديد ، نشانه بدحالى بيمار است . حتى اگر عرق سراسر بدن را دربرگرفته باشد باز بد است و از آن عرق بدتر است كه آزارى پيامد ندارد .\r\n8 - اگر بيمار در نخستين مرحلهء بيمارى سخت شروع به عرق كردن كرد ، دليل بر بسيارى مادهء خلط بيمارىزا است و خوب نشانى نيست ؛ مگر اينكه هنگام بارانهاى زياد موسمى باشد و\r\n\r\n","description":"","footnote":"","page_name":" 274 ","page_number":296},
  {"content":"\r\n\r\nرطوبت هوا سبب عرق كردن بيمار شود . در هر حال در اوايل بيمارى عرق كردن بد است . اگر از اثر رطوبت هوا باشد باز بد است و اگر از رطوبت هوا نباشد بدتر است .\r\nبسيار اتفاق افتد كه بيمار مبتلا به تب اول عرق مىكند و بعد از عرق كردن حرارت تب شروع مىشود كه در اين صورت تب زياد مىماند و به زودى بيمار را رها نمىكند .\r\n9 - اگر بيمار در اثناى بيمارى سخت عرق كرد و از اثر عرق كردن حالت لرزش خفيف و چندش دست داد خوب نيست ؛ زيرا اين لرزش سبك و كم‌نشان آن است كه خلط بدجنس آزاردهنده در بدن انتشار يافته است . چرا انتشار يافته است ؟ - زيرا عرق بيمار - كه بر اين حالت سبقت گرفته است - بيمار را از خلط بد تخليه نكرده و تنها آن جزء از خلط را از بين برده است كه با رطوبت درآميخته و از شدتش كاسته و به وسيلهء عرق تحليل رفته است . بقيهء مادهء خلط بسيار زياد است و تحليل رفتنش از طاقت و توان عرق خارج مىباشد .\r\n10 - اگر ديدى كه بيمار ناتوان شده است و نبضش ناتوان مىزند و كمى عرق بر پيشانيش نشسته است ، نشان از بدحالى بيمار است . و اگر در اين حالت نبض از كار افتاد مرگ مهمان است .\r\n11 - اگر در روز باحورى ( روزى از هفت روز شدت گرما در ماه جولاى ) بحران با عرق كردن شروع كند و خاتمه يابد ، عرق خوب و پسنديده به شمار مىآيد و در درجهء اول خوبى است .\r\n12 - اگر بيمار در اثناى بيمارى به حد زياد عرق كند و عرق سراسر بدن را دربرگرفته باشد و از اثر عرق كردن بيمار سبك شود و بياسايد ، عرق خوب است .\r\n13 - اگر بيمار در اثناى بيمارى سخت ، عرق كرد و عرق سراسر بدن را در بر نگرفت اما بيمار بعد از عرق خود را سبك ديد باز عرق پسنديده به شمار مىآيد .\r\nروى هم رفته تو مىتوانى از گرمى ، سردى ، رنگ ، بو و از مزهء عرق ، از چندى عرق كه زياد است يا كم ؟ وقت عرق كردن كه آيا در اوّل بيمارى است يا در اثناى اواخر شدت گرفتن بيمارى و يا در وقت پايين آمدن درجات شدت بيمارى است ؟ نتايج مثبت را به دست آورى ! همچنين وقتى كه بيمار همراه تب عرق كرده است ، اينكه آيا عرق كم بوده يا زياد ؟ بعد از عرق بيمار سبك شده است يا احساس سنگينى كرده ؟ نشانيهايى از حالت بيمار و مسير بيمارى به دست مىدهند .\r\nاين را نيز بدان ! كه كسى كه تازه از بستر بيمارى برخاسته و نوشفا يافته است بسيار عرق مىكند ؛ زيرا بقايايى از ماده در بدنش مانده است ، اگر براى بند آوردن راه اين همه عرق كردن كمى خون از بيمار بكشى زيانى در بر ندارد .\r\n\r\nنشانيها از نبض\r\n1 - اگر كسى به بيمارى سخت مبتلا است و در معاينه‌اش ديدى كه نبض پتكى « 1 » ، مورچگى ،\r\n\r\n\r\n","description":"","footnote":"\r\n( 1 ) در كتاب اوّل قانون در بحث از اسامى نبض ذو القرعتين آمده كه دو ضربانى ترجمه شد . در اينجا همين دو ضربانى را مطرقى ذكر كرده است كه مطرق همان پتك است .\r\n","page_name":" 275 ","page_number":297},
  {"content":"\r\n\r\nاره‌اى شديد و يا موجى است ، نشانيهاى خوبى نيستند .\r\n2 - اگر بيمار مبتلا به بيمارى سخت ناتوان شده است و نبضش آهويى مىزند خوب نيست .\r\n3 - اگر نبض متفاوت باشد ( ميان زدنهاى نبض فاصله زياد باشد ) و حركت نبض ناتوان صورت گيرد و بعد از آن نبض نيرومندتر آيد ، اما اين ترتيب هم هميشگى نباشد - گاهگاهى رخ دهد - بسيار بد است و نويد خوبى براى بيمار ندارد .\r\n4 - اگر در حالت بيمارى سخت نبض دست چپ بيمار پياپى بزند و نبض دست راست متفاوت باشد و بيمار ناتوان شده باشد خوب نشانه‌اى نيست .\r\nاين را نيز بدان ! كه بسيارى از مردم هستند كه بيمار نيستند و نبض طبيعىشان مختلف و بد است ؛ بايد اين را در نظر داشته باشى و ملاحظه كنى !\r\n\r\nنشانى از خون‌دماغ\r\nخونريزى بينى در اثناى بيمارى سخت در برخى از بيماريها سرآغاز بحران بيمارى است و بحران كامل بدان خاتمه مىيابد . اين نوع از بيماريها كه حالت بحران كامل بيمارى با خون دماغ است عبارتند از :\r\n1 - بيمارى سرسام ، كه بحران كامل بيمارى با خون‌دماغ است و در بحران بيمارى سرسام ممكن است خون از يكى از سوراخهاى بينى باشد . البته فرقى نمىكند از سوراخ راست يا چپ بينى خون بيايد ، در هر حال بحران كامل صورت‌پذير است .\r\n2 - درحالىكه بيمارى ناشى از ورم در كبد باشد ، خون از سوراخ راست بينى مىريزد ؛ زيرا كبد در سمت راست بدن واقع شده است .\r\n3 - اگر بيمارى از اثر ورم در طرف زير دنده‌هاى رو به شكم باشد ، ورم در كدام طرف واقع است ، خونريزى بينى از آن طرف يعنى از سوراخ بينى آن طرف پديد مىآيد .\r\n4 - اگر بيمارى از نوع تب سوزان است ، خونريزى از هر دو سوراخ بينى محتمل است ، يا از راست آيد يا از چپ .\r\n5 - در حالت بحران بيمارى ذات الجنب ممكن است بحران با خونريزى بينى باشد و نيز امكان دارد كه با خون‌دماغ نباشد ، كه در آن صورت حالت بيمارى ميانگين است .\r\n6 - در بيمارى تب يك روز در ميان اكثرا بحران با خون‌دماغ نيست ؛ امّا گاهى هم ممكن است با خون‌دماغ باشد .\r\n7 - در بيمارى ذات الريه بحران با خون‌دماغ شروع نمىكند . شايد با چيزى ديگرى باشد .\r\nاكثرا خون‌دماغى كه در اثناى بيمارى سخت بروز كند و مفيد باشد و بيمار از آن بهره بيند ، خون دماغى است كه در روز فرد پيدا شود ؛ مثلا در روز سوم ، پنجم ، هفتم ، نهم و غيره . . .\r\nكمتر اتفاق افتد كه خون‌دماغ در روز چهارم بيمارى پديد آيد و اگر احيانا در روز چهارم باشد فايده‌اى در بر ندارد .\r\nاگر تشخيص دادى كه در حالتى از حالات بيمارى خون‌دماغ به نفع بيمار است امّا\r\n\r\n","description":"","footnote":"","page_name":" 276 ","page_number":298},
  {"content":"\r\n\r\nنمىآيد ، دستورات بقراط را به كار گير كه مىفرمايد : « براى كمك كردن به بيمار كه خون از بينى بريزد ، آب سرد بر سرش بريز و سپس وسيلهء چيزى كه با آب گرم گرم شده و گرمىرسان است سرش را بپيچ ! »\r\nاگر خون‌ريزى بينى از حد لازم گذشت و بسيار زياد بود و خواستى بند آيد ، آب سرد بر سر بيمار بريز و حجامت بر اطراف دنده‌هاى رو به شكم و بر طرفى بگذار كه در طرف سوراخ خون‌ريز واقع شده است .\r\nاگر خونريزى از آن سوراخ بينى مىآيد كه در طرف ورم‌زده يا دردمند بيمار است خوب و اميدواركننده است و نيز اگر خون از سوراخى مىريزد كه در برابر نيمهء دردمند نيست باز هم خوب است ، امّا نه به آن خوبى حالت اوّل .\r\nدر بيماريهاى ناشى از ورم درونى بهترين حالت بحران خون‌دماغى آن است كه ناشى از ورمى باشد كه در بالاتر از ناف قرار دارد .\r\n8 - اگر ورم بلغمى سبب بيمارى سخت شده است ، بحران بيمار با خون‌دماغ باشد خوب است .\r\n9 - اگر ورم منشأ بيمارى شروع به متحجر شدن كرد و طول كشيد ، توقع نداشته باش كه بحران با خون‌ريزى بينى باشد چنين ورمى ممكن است چركين شود و بتركد . و نيز بحران با خونريزى دماغ و غيره را ندارد .\r\n10 - اگر بيمارى ناشى از اثرات ورم سرد در مغز باشد ، جاى توقع نيست كه بحران با خون دماغ باشد .\r\n\r\nنشان از چگونگى خون‌دماغ\r\n1 - اگر در اثناى بيمارى سخت ، خونريزى بينى پديد آيد و خون بسيار كم باشد خوب نيست .\r\n2 - اگر خونى كه در اثناى بيمارى سخت از بينى ريزش مىكند به رنگ سياه باشد بسيار بد است .\r\n3 - اگر خونى كه در اثناى بيمارى سخت از بينى مىآيد سرخ روشن باشد ، كمتر اتفاق مىافتد كه بد باشد و بهره نرساند .\r\n4 - اگر بيمار در روز چهارم بيمارى به خونريزى بينى مبتلا شد ، نشان آن است كه بحران بيمارى با دشوارى روبرو است .\r\n5 - مفيدترين خون‌دماغى كه ممكن است در اثناى بيمارى بيايد خون‌دماغى است كه در روزهاى فرد رخ دهد ، كه سابقا نيز بدان اشاره كرديم .\r\n\r\nنشان از عطسه\r\n1 - اگر بيمار در مرحلهء سوم شدت بيمارى - كه دوران نهائى است - عطسه كند خوب است و به نفع او است .\r\n\r\n","description":"","footnote":"","page_name":" 277 ","page_number":299},
  {"content":"\r\n\r\n2 - اگر بيمار مبتلا به بيمارى سخت ، در نخستين مرحله‌هاى بيمارى عطسه كند ، سببش يا زكام است يا خلط گزنده در بدن دارد كه سبب عطسه شده است .\r\n\r\nنشان جستن از مدفوع\r\nدر كتاب اول قانون دربارهء نشان جستن از مدفوع و معاينهء مدفوع و چگونگى خوب و بد آن به طور مختصر بياناتى داشتيم . در اينجا كه بحث از بيماريهاى سخت در ميان است لازم مىبينم با تفصيل و توضيح بيشترى در اين زمينه سخن بگويم .\r\nقبل از هر چيز يادت باشد ! بيمارى كه در اثناى بيمارى بسيار عرق مىكند ، بحران كامل بيماريش با اسهال رخ نمىدهد .\r\n\r\nنشان از رنگ مدفوع\r\nدر اثناى بيمارى سخت تغيير رنگ دادن مدفوع از حالت طبيعى تنها در دو مورد خوب است و به نفع بيمار گواهى مىدهد :\r\n1 - در يكى از روزهاى با حورى كه نشانيهاى خوب بحران پيدا باشند و مادهء خلط سبب بيمارى به پختگى رسيده باشد و شكم بيمار روان شود و رنگ مدفوع طبيعى نباشد ، مانعى ندارد و نشان از آن دارد كه بدن چنان كه لازم است پاكسازى شده است .\r\n2 - اگر داروى مسهل بسيار تأثيربخش و قوى به بيمار بدهى و از اثر دارو اسهال شود و رنگ مدفوع بر خلاف رنگ طبيعى باشد ، جاى نگرانى نيست و دليل بر آن است كه پاكسازى برحسب توقع صورت گرفته است .\r\nدر اثناى بيمارى سخت اگر مدفوع بيمار به مدفوع بچهء شيرخواره و به مدفوع بچه‌اى كه هنوز غذايى بجز شير نمىخورد شبيه بود و سياه رنگ و بدبو باشد ، بد است و نشان از بدحالى بيمار دارد .\r\nاگر بيمار در اوايل بيمارى مدفوعش همراه با خلط مرارى باشد خوب نيست ؛ زيرا نشان آن است كه خلط مرارى بر بدنش چيرگى يافته است .\r\nاگر در مرحله‌ى چهارم بيمارى - كه دوران پايين آمدن شدت بيمارى است - مدفوع بيمار با خلط مرارى باشد نشان از خوبى حال بيمار است ؛ زيرا دليل بر آن است كه بدن بيمار دارد از خلط موذى پاك مىشود .\r\nاگر در اثناى بيمارى سخت ، خلط مرارى به حد زياد با مدفوع بيمار بيرون ريخت و بيمار احساس آسودگى و سبكى نكرد نشان از خوبى حال بيمار ندارد .\r\nاگر در اثناى بيمارى سخت نشانيهاى روىآور خوب نبودند و بيمار كاملا از ناافتاده بود و با اين حال شكمش زياد مىرفت و هيچ نوع از سبكى تن رخ نداد ، حتى اگر تب ناشى از بيمارى دست بردارد باز نشان از مرگ بيمار است .\r\nاگر بيمار در اثناى بيمارى سخت ، بدون اينكه چيزى چرب خورده باشد مدفوعش نوعى از\r\n\r\n","description":"","footnote":"","page_name":" 278 ","page_number":300},
  {"content":"\r\n\r\nچربى را نشان داد دليل آن است كه نوعى حالت گدازيدن بر اندامان رئيسه و بسيار ارزنده وارد آمده است ؛ كه بد نشانى است امّا هميشه كشنده نيست زيرا امكان دارد كه اين چربى همراه مدفوع از گداختن گوشت باشد .\r\nاگر در اثناى حالت بيمارى سخت - كه از نوع تبهاى سخت باشد - مدفوع بيمار به رنگ زرد سير و تيره است ، بسيار بدبو است و چيزى شبيه چرك خونالوده بر آن ديده مىشود ، فاتحهء بيمار را بخوان !\r\nدر اثناى بيمارى سخت اگر در كنار و اطراف مدفوع بيمار چيزى آبكى كم‌مايه بود كه درد گزشى دارد و خروج مدفوع را سرعت مىبخشد ، نشان بدحالى بيمار است و گاهى ممكن است همين مادهء كم‌مايهء گزنده بدون مدفوع از راه مخرج بيرون آيد كه در هر حال با نويد خوبى همراه نيست و چنين ماده‌اى خونابهء چكيده از كبد است .\r\nدر اثناى هر نوع از بيماريهاى سخت هرگاه ديدى كه چيزى شبيه پوستهء لوبيا گرگى با مدفوع آميخته است ، به مثابهء جواز سفر بيمار به آن دنيا است .\r\n\r\nنتيجه‌گيرى از قى\r\nدر كتاب اوّل قانون بحثى دربارهء قى و قى كرده داشتيم ، اينك به مناسبت اينكه بحث بيماريها و نتيجه‌گيريهاى ممكن از روىآورهاى بيماريهاى سخت در ميان است ، بجا است كه قسمتى از آن بحث را در اينجا يادآورى كنيم و چيزهايى را كه ويژگى با بيماريهاى سخت دارند توضيح دهيم ؛ مىگوييم :\r\nدر اثناى بيماريهاى سخت اگر بيمار قى كند و مادهء برآورده و بيرون داده آميزه‌اى از خلط بلغمى و خلط صفرائى باشد و اين هر دو خلط به هم چنگ اندر زده باشند و هيچيك از آنها غليظ پرمايه نباشد ، به نفع بيمار است و بايد آن را نشانهء خوبى به شمار آورد .\r\nدر اثناى بيماريهاى سخت تا مادهء قى كردهء بيمار خلط خالص و خالص‌تر باشد بد و بدتر است .\r\nاگر قى كرده مادهء خلط مرارى خالص باشد نشان از شدت حرارت دارد . و اگر قى كرده خلط بلغمى خالص باشد دليل بر وجود سردمزاجى شديد است .\r\n\r\nنشان از رنگ قى كرده\r\nاگر در اثناى بيمارى سخت بيمار قى كرد و رنگ قى كرده غير طبيعى بود - كه بايد سپيد به رنگ آب باشد - خوب نيست . يعنى اگر زرد رنگ بود ، اگر سبز رنگ بود ، اگر گندنائى رنگ و بويژه گندنائى رنگ بدبو بود ، اگر به رنگ برگ سلق بود ، اگر سرخ بسيار تيرهء خونى رنگ بود و اگر بدرنگ ( زرد مايل به سياه مات ) بود همگى نشانهاى خوب نيستند و از آنها بدتر قى كرده‌اى است كه به رنگ زنگار يا سياهرنگ باشد .\r\nاگر بيمار در اثناى بيمارى سخت مادهء زنگارى رنگ يا مادهء سياه‌رنگى را قى كرد و به حالت\r\n\r\n","description":"","footnote":"","page_name":" 279 ","page_number":301},
  {"content":"\r\n\r\nتشنجى درآمد فورا مىميرد . و اگر بيمار بسيار نيرومند باشد و زياد ناتوان نشده باشد ممكن است تا دو روز ديگر زندگى كند .\r\nبايد قبل از آنكه بر نوع قى كرده از روى رنگ توجه كنى ، دقت داشته باشى كه مبادا قى كردهء رنگى از اثر نوع غذا و خوراك باشد .\r\nخلاصه اينكه در اثناى بيمارى هر نوع قى كرده كه به رنگ طبيعى نباشد بد است . اگر همهء اين رنگها را قى كرد بسيار بسيار بد است . قى كردهء بدبو نشان از بدحالى بيمار است و قى كرده اگر مادهء خلط خالص چه صفراى خالص و چه بلغم خالص و بدون آميزه باشد - چنان كه سابقا اشاره كرديم - بد است .\r\n\r\nنشان از ادرار\r\nسابقا در كتاب اوّل قانون در زمينهء روىآورهاى بيمارى بحثى دربارهء ادرار و چگونگى آن داشتيم ؛ در اينجا چيزهايى از آن را بازگو مىكنيم و شايد چيزهاى ديگرى نيز مورد نياز باشد كه طبيب بداند و در علاج بيماريهاى سخت از آن استفاده كند . مىگوييم :\r\nاگر در اثناى سير بيمارى سخت ، هيچ نشانى در ادرار نديدى كه خبر از پخته شدن مادهء خلط بيمارىزا بدهد ، بر مرگ زودرس بيمار تأكيد مكن ! زيرا ممكن است نوعى تخليه به صورت ديگر صورت پذيرد و بيمار از اثر خلط رهائى يابد و خلط رسيده يا نارسيده را از بدن بيرون راند . و شايد از زياد ماندن بيمارى در اين مدت خلط خود به خود تحليل برود يا اينكه بحران از برآمدن خراج در رويهء پوست خاتمه يابد . بويژه اگر خلط سبب بيمارى بسيار بدجنس و بدگوهر نباشد ، بدجنس باشد امّا نه در نهايت درجهء بدجنسى ، هرچند غالبا خلط سبب بيمارى از خلط بدجنس است و جنس خوب كمتر سبب بيمارى سخت مىشود .\r\nادرار بيمار در هر حالتى درجات نيروى بيمار را نشان مىدهد و شدت بيمارى را دست‌نشان مىكند و دست كم مدت طولانى بودن بيمارى را نشان مىدهد .\r\nاگر در طول مسير بيمارى سخت ، ادرار بيمار كاملا شبيه ادرار تندرستان بود و در حالت بالا رفتن شدت بيمارى كمى رنگش تغيير كرد ، از هر نوع ادرار غير طبيعى ديگر - از لحاظ رنگ - اميدواركننده‌تر است .\r\nگاهى ممكن است در اثناى بيماريهاى وبائى ، ادرار بيمار از حيث قوام ، رنگ و از حيث نوع ته‌نشين ادرار كاملا طبيعى باشد و با اين حال بيمار از پاى درآيد و جان تسليم كند .\r\nاين را نيز بدان ! كه بسيار اتفاق افتد كه در مسير و اثناى حالت بيمارى سخت ، كه بيمارى از آسيب‌ديدگى كبد يا اطراف اندامان مجارى ادرار باشد ، ادرار بيمار در قوام و در رنگ بد و غير طبيعى باشد امّا دربرگيرندهء مواد بيرون رانده شده از اثر بحران خوب باشد .\r\n\r\nادرار از حيث چندى ( كمّى )\r\nاگر نوع بيمارى سخت از نوع تبهاى شديد است و بيمار گاهى اندكى ادرار دارد و گاهى\r\n\r\n","description":"","footnote":"","page_name":" 280 ","page_number":302},
  {"content":"\r\n\r\nادرارش زياد است و گاهى بند مىآيد و حبس مىشود ، حاكى خبر خوبى نيست و نشان آن است كه جنگى شديد ميان طبيعت و بيمارى درگرفته است و معلوم نيست كدام بر كدام پيروز مىشوند . و نيز دليل بر وجود غليظترين مادهء خلط بيمارى است كه به دشوارى به پختگى مىرسد . اگر همين حالت گاه به گاه ادرار در بيماريهاى نه شديد بلكه آرام رخ دهد ، دليل بر وجود خلط غليظ است و گزارش از آن دارد كه بيمارى به طول مىانجامد .\r\n\r\nادرار كم‌مايه\r\nلازم است اوّل بدانى كه رقت و كم‌مايه بودن بول از چيست ؟\r\n- چندين دليل مىتواند داشته باشد :\r\n1 - در حالت بيمارى ديابيطس ( تشنگى بدون سيراب شدن ) ادرار كم‌مايه است و با وجود آن تشنگى بر دوام است . بيمار به سرعت نياز به شاشيدن دارد و ادرار به آسانى بيرون مىريزد .\r\n2 - ممكن است كم‌مايگى ادرار از اثر ناپخته بودن مادهء قابل تغيير به آن باشد و ماده مانعى در راه خروج قسمت پرمايهء ادرار گردد و تنها قسمت كم‌مايه و آبكى آن بيرون آيد .\r\n3 - ممكن است نيروى جداكنندهء مادهء ادرار از ساير مواد ناتوان باشد ، كه در اين حالت به آسانى بيرون نمىريزد و كم‌مايه هم هست ؛ كه اين نوع از ادرار كم‌زيان‌تر از ادرار بيمارى ديابيطس است .\r\nاگر كسى به بيمارى سخت و شديد مبتلا باشد و ادرارش كم‌مايه بوده و چندين روز اين كم‌مايگى ادرار دوام كند ، خبر از آن مىدهد كه بيمار به درهم شدن عقل و هوش مبتلا مىشود .\r\nاگر عقل بيمار درهم شد و باز ادرار همچنان كم‌مايه بود ، زنگ خبردار مرگ بيمار است ؛ زيرا در اين حالت معلوم مىشود كه مواد بدجنس بر مغز تاخته‌اند و در نتيجه نفس بيمار از كار مىافتد .\r\nاگر در اثناى بيمارى سخت ، ادرار بيمار غليظ و پرمايه‌تر از حالت طبيعى شد و از اثر اين غليظ شدن ادرار ، بيمار تا اندازه‌اى نياسود و سبك نشد ، خوب نيست ؛ زيرا ممكن است اين پرمايگى از گدازيدهء اندامان تن باشد .\r\nاگر زمانى كه درجات حرارت بيمارى به منتهى درجهء شدت رسيده و سراسر بدن را در بر گرفته است ادرار بيمار آب‌ماننده بود ، نشان از آن دارد كه ورمى در پايينهاى بدن پديد مىآيد .\r\nهرگاه در حالات بيماريهاى سخت ، ادرار بيمار را معاينه مىكنى ، قوام آن را با رنگى كه دارد در نظر داشته باش و به دقت ملاحظه كرده و از آن بهره‌بردارى كن ! كه اين بحث را در آتيه نيز تفصيل مىدهيم .\r\nاين را نيز بدان ! اگر ادرار رنگ سياه داشته باشد ، يا به رنگ سرخ درآيد ، كم‌مايه نيست . اگر احيانا اين حالت را ديدى بدان كه يكى از دو سبب زير را دارد :\r\nالف - سبب چيزى است جانبى و خارجى كه ادرار را به اين رنگ سياه يا سرخ درآورده است .\r\nب - نوع بيمارى بسيار شديد است و نيروى كارا در بيمارى بر ادرار تأثير گذاشته است .\r\n\r\n","description":"","footnote":"","page_name":" 281 ","page_number":303},
  {"content":"\r\n\r\n\r\nتيره‌رنگى و پرمايگى ادرار\r\nاگر كسى بيمار است و بيماريش تب مداوم و هميشگى است و نشانيهاى پيش‌درآمد بحران خوب نمايان شده‌اند و در اين حالت ادرار بيمار از كم‌مايگى و رقت به پرمايگى و غلظت تبديل شد ، نشان از بحرانى مىدهد كه با عرق كردن بيمار خاتمه مىپذيرد .\r\nاگر بيمارى ، تب دست‌برندار و هميشگى است و نشانيهاى موجود دليل بر بحران خوب نيستند و حرارت تب بسيار شديد و سوزان بود ، بدان كه التهاب قلب يا كبد را دربرگرفته است .\r\nاگر قبل از بحران بيمارى ، ادرار بيمار صاف و روشن و پرمايه باشد خوب نيست ؛ زيرا نشان از آن دارد كه مادهء خلط بيمارىزا كمين كرده و بندآمده و طبيعت از دفع آن عاجز است .\r\nاگر در اثناى بيمارى سخت مشاهده كردى كه ادرار بيمار تيره و غليظ است و ته‌نشينى ندارد و صاف و روشن نمىشود ، دلالت بر دو حالت دارد :\r\nيكى اينكه حرارت بيگانه و غير طبيعى بر خلط سبب بيمارى بسيار اثر گذاشته و آن را به غليان و جوشش درآورده است و دوم اينكه گرماى سرشتى و طبيعى ناتوان است و از عهدهء پخته گردانيدن مادهء خلط بيمارىزا برنمىآيد ، كه نبايد اين حالت ادرار را به فال نيك گرفت و بلكه نشانهء بدحالى بيمار است .\r\nدر اثناى بيماريهاى سخت ، ادرار پرمايه و غليظ اكثرا نشان از بحران دارد ، و بويژه اگر در روز چهارم بيمارى ادرار غليظ بوده و بيمارى از نوع تب ناشى از خستگى باشد ، دليل بر بحران است . خصوصا اگر غلظت ادرار در روز چهارم همزمان با خون‌دماغ بيمار باشد ، به تأكيد ، نزديك شدن وقت بحران را مىرساند .\r\n\r\nچگونگى ادرار در بيماريهاى شديد و سخت\r\nاگر كسى كه به بيمارى سخت از نوع تبهاى شديد مبتلا است ، در اثناى بيمارى ادرارش سفيد روشن بود نشان از آن دارد كه مادهء بيمارى به طرفى غير از رگها و مجارى ادرار گرايش دارد و شايد به سوى مغز رفته باشد كه در نتيجه سردرد و سرسام به بار آيد . همچنين امكان دارد به جايى در اندرون رفته باشد كه ورم در آنجا رخ مىدهد .\r\nاگر در اثناى بيماريى كه از نوع تبهاى سخت باشد ، ادرار بيمار سفيد روشن است و نشانيهاى خوب و نويدبخش پيدا بودند ، احتمال ضعيفى دارد كه ماده همراه قى بيرون آيد امّا اكثرا با اسهال به بيرون راه مىيابد كه در اين صورت ممكن است پوست‌اندازى و خراش در روده‌ها را به دنبال داشته باشد .\r\n\r\nادرار سياه در تبهاى شديد\r\n1 - اگر در اثناى بيمارى سخت ديدى كه ادرار بيمار سياه است ، نيروى بدنى بيمار را بسنج ! اگر بيمار توان و نيرويش بر مرام است و كاهش نيافته ، بگذار ادرار سياه باشد و نشانيهاى بد همراه\r\n\r\n","description":"","footnote":"","page_name":" 282 ","page_number":304},
  {"content":"\r\n\r\nداشته باشد ؛ فورا حكم مكن كه بيمار از اثر اين بيمارى مىميرد . آرى سياه‌رنگ شدن ادرار نشان خوبى نيست و از نشانيهاى نامشخص است ؛ زيرا اگر بيمار داراى نيروى كافى باشد ممكن است هر نوع خلطى را از راههاى مختلف پاكسازى و تخليه كند و از مرگ رهايى يابد .\r\nمثلا زنان در بيمارى سخت گاهى خلط بدجنس را از راه خون حيض از خود دور مىسازند . هم از اين سبب است كه اگر در اثناى بيمارى سخت ادرار زنى سياه شود كم‌خطرتر از اين حالت در مردان است ؛ زيرا ممكن است مادهء خلط به وجودآورندهء اين حالت از بيمارى - كه سبب سياه‌رنگى ادرار شده است - همراه خون حيض پاك شود .\r\nيادآور مىشوم كه در اثناى بيمارى سخت ادرار سياه‌رنگ تا كمتر باشد بدتر است ؛ زيرا نشان از نابود شدن رطوبت لازم بدن است . و نيز تا ادرار سياه غليظتر باشد در بيماريهاى سخت بيشتر جاى نگرانى است .\r\n2 - اگر كسى بيماريش از نوع تبهاى سخت است و ادرارش سياه متمايل به آبكى است و لطافت دارد ، نوعى دردى مانند همراه آن است و بوى تند مىدهد ، زنگ خطرى است كه سردرد و درهم شدن عقل بيمار در راه است .\r\n3 - ادرار سياه رنگ - كه در اثناى بيمارى سخت گاهى پديد مىآيد - در بهترين حالاتش نشان از وقوع خونريزى بينى مىدهد كه خون سياه از بينى مىريزد ؛ زيرا مادهء بسيار تندمزاج بر بدن چيرگى يافته است .\r\n4 - گاهى ممكن است از اثر حرارتى كه با پيدايش ادرار سياه همراه است بيمار عرق كند ؛ مشروط بر اينكه مادهء خلط بيمارى كه سبب پيدايش ادرار سياه شده است بسيار زياد و يا بسيار كم نبوده و رو به ماهيچه‌ها رفته باشد و عرقى كه بيمار همراه پيدايش ادرار سياه مىكند نوعى لرزش سبك ( چندش ) را قبل از عرق كردن احساس كند .\r\n5 - اگر در اثناى بيمارى سخت ادرار بيمار سياه شد و از آن نوع سياهى بود كه گفتيم دردى مانندى سياه رنگ و برهم جمع شده همراه دارد و بو نداشت و همچنين در اين حالت احساس كشيدگى در هر دو پهلوى بيمار بود و زير دنده‌هاى نزديك شكم آماسيد و بيمار عرق كرد ، نشان از مرگ او دارد ؛ زيرا اين كشيدگى در اطراف زير دنده‌هاى نزديك شكم از متشنج شدن بيمار است و چنين عرقى نتيجهء ناتوانى است .\r\n6 - اگر كسى كه با بيمارى سخت درگير است و ادرارش در اثناى بيمارى آبكى كم‌مايه و مايل به سياه بود ، نشان از دو حالت در بيمارى است :\r\nالف - آبكى و كم‌مايه بودن خبر از طولانى شدن بيمارى مىدهد .\r\nب - رنگ متمايل به سياهى دليل بر بغرنجى بيمارى است ، يعنى بيمار حالش بد است و بيماريش طول مىكشد .\r\nگويند : اگر بيمار در اثناى بيمارى سخت ادرارش سياه كم‌مايه و لطيف بود و آرزوى غذا خوردن به سرش زد ، فاتحه‌اش را بخوان !\r\n7 - اگر ادرار بيمار در اثناى بيمارى سخت سياه كم‌مايه بود و رنگش به سرخ مايل به زرد يا زرد\r\n\r\n","description":"","footnote":"","page_name":" 283 ","page_number":305},
  {"content":"\r\n\r\nمايل به سرخ تبديل شد و غليظ گرديد و بويى نداشت ، نشان آن است كه بيمارى كبد را هدف قرار داده و بيمار به درد كبد مبتلا است . و به احتمال قوى بيمارى يرقان رخ داده است ؛ زيرا تبديل ادرار كم‌مايه به پرمايه و سياه به سرخ مايل به زرد دليل آن است كه حرارت كاهش يافته و تا اندازه‌اى عمل هضم رخ داده است كه بايستى بعد از اين تبديل و تحويل بيمار خود را سبك ببيند و بياسايد ، اگر اين تغييرات روى داد و بيمار احساس آسايش و سبكى نكرد ، بدان كه مادهء بيمارى در كبد كمين كرده و از پاكسازى سرپيچى مىكند و راه‌بندانهايى ايجاد كرده است . و بلكه مىتوان گفت به شرطى كه ماده گرم‌مزاج باشد علاوه بر راه‌بندانى كه در كبد ايجاد كرده است ، سبب برآمدن ورم در كبد نيز شده است .\r\n8 - اگر بيمار در اثناى ابتلا به تب شديد در مدتى زياد كم‌كم و به تدريج ادرار سياه و كم‌مايه بيرون مىدهد و اگر با بيرون دادن ادرار سياه آبكى - كه كم‌كم و به تدريج و در مدت زياد تخليه مىشود - احساس درد در سر و گردن كرد ، بدان كه بيمار به تدريج و كم‌كم عقلش را از دست مىدهد . كه همين حالت نيز در زنان بيمار كمتر از مردان جاى نگرانى است و كم‌خطرتر است .\r\n\r\nادرار سرخ\r\n1 - اگر در اثناى بيماريهاى سخت ادرار بيمار سرخ‌رنگ و كم‌مايه بود و نشانيهاى خوب روىآور بيمارى پيدا بودند ، نشان از بحران زودرس است .\r\n2 - اگر در اثناى بيماريهاى سخت ادرار بيمار سرخ‌رنگ غليظ بود و نشانيها ناپسنديده بودند ، نشان از مرگ زودرس است . روى هم رفته سرخ‌رنگى ادرار نشانى از التهاب شديد واقع در بيمارى دارد .\r\n3 - در اثناى بيمارى سخت اگر ادرار بيمار سرخ كم‌مايه باشد دليل بر آن است كه سردرد و درهم شدن عقل در انتظار است .\r\n4 - اگر در اثناى بيمارى سخت ادرار بيمار سرخ و غليظ است و كم‌كم و پياپى بيرون مىآيد و بدبو هم هست ، حالت بيمار خطرناك است ؛ زيرا اين نوع از ادرار با اين ترتيب دفع شدن و با اين بوى بد ، دليل آن است كه حرارت بيمارى بسيار شديد و فشارآور است و بيمار را پريشان احوال كرده و طبيعت در برابرش ناتوان است .\r\n5 - اگر در اثناى بيمارى سخت ، ادرار بيمار سرخ غليظ است امّا در اندازهء زياد بيرون مىريزد و دردى تفالهء زياد همراه دارد ، دليل آن است كه خلط سبب بيمارى پراكنده شده است . اين حالت در تبهاى دوگانه و مختلط ويژگى دارد .\r\n6 - اگر كسى كه به بيمارى سخت گرفتار است در اثناى بيمارى ادرارش خون خالص شد ، اميدى به زنده ماندنش نيست ؛ زيرا خون شاشيدن نشان از آن دارد كه پرشدگى رگهاى بدن از خون به اوج شدت رسيده و به شدت به جوش آمده است و بيم آن مىرود كه بيمار به حالتى از خفگى برسد كه سببش پرشدگى فراخناهاى داخل قلب از خون باشد . اين در حالتى رخ مىدهد كه حالت پرشدگى از خون و به غليان آمدن آن به قلب راه يافته باشد . و اگر تأثير\r\n\r\n","description":"","footnote":"","page_name":" 284 ","page_number":306},
  {"content":"\r\n\r\nپرشدگى بدون رويه و شديد خون و به غليان آمدنش به مغز رسيده باشد ، بيمار نه از خفگى بلكه از اثر سكته مىميرد .\r\n7 - اگر در اثناى بيمارى سختى كه از نوع تبهاى پيامد خستگى باشد ، ادرار بيمار بسيار سرخ‌رنگ و غليظ گشت و بعد از آن دردى و تفالهء بسيار در آن ديده شد و دردى ته‌نشين نگشت و در اين حالت سردرد بر بيمار روىآورد ، خبر از طولانى بودن مدت بيمارى دارد ؛ زيرا معلوم مىشود كه مادهء به وجودآورندهء بيمارى از نوع سرسخت و خيره‌سر است . اوّل رقيق و كم‌مايه بوده است و ديرزمانى گذشته تا غليظ گشته و در اين حالت غلظت از جدا كردن تفاله جلوگيرى مىكند و در نتيجه تفاله ته‌نشين نمىشود ؛ ليكن با تمام اين سرسختىها بحران بيمارى با عرق كردن بيمار مىگذرد ؛ زيرا مادهء بيمارى متمايل به رگها است . اين‌چنين ادرارى شبيه ادرار بيمار يرقانى است و فرقش اين است كه مثل ادرار يرقانى لباس بيمار را رنگين نمىكند .\r\nروى هم رفته اگر ادرار بيمار گوهرش به سرخى درآيد و دردى و تفالهء سرخ‌رنگ داشته باشد نشان از پرمايگى و غلظت زياد و ناپختگى ماده است و خبر مىدهد كه بيمارى طول مىكشد .\r\n8 - اگر كسى با تب شديد روبرو است و در اثناى بيمارى ادرارش زرد مايل به سرخ بود و به سپيدى درآمد ، خوب نيست ؛ زيرا نشان از آن دارد كه مادهء بيمارى به سوى سربالا رفته است .\r\n9 - اگر كسى تب شديد دارد و ادرارش زرد مايل به سرخ است و سپس به سياهى زد ، خوب نيست ؛ زيرا نشان از آن دارد كه حالت بيمارى بسيار شدت يافته است .\r\n\r\nته‌نشين ادرار\r\n1 - در حالت ابتلا به بيمارى سخت اگر ته‌نشين ادرار بيمار مخلوطى از چيزهاى در قوام و رنگ از هم جدا باشد خوب نيست ؛ زيرا دليل بر آن است كه خلطهاى از هم جدا در ايجاد بيمارى شركت كرده‌اند .\r\n2 - اگر ته‌نشين ادرار بيمار در بيمارى سخت ، از لحاظ قوام و رنگ مختلف بود و اجزاء ته‌نشين بسيار ريز بودند ، بدتر از نشانى پيشين است ؛ زيرا دلالت بر اين دارد كه تا خلط به اجزاء كوچك نينجاميده است طبيعت نتوانسته آن را دفع كند .\r\n3 - اگر ته‌نشين ادرار بيمار در اثناى بيمارى سخت صاف باشد ، پسنديده‌تر از آن است كه سفيد رنگ باشد . بسيار اتفاق افتد درحالىكه ته‌نشين ادرار بيمار مايل به سرخ و صاف باشد بيمار زنده بماند . و بسيار رخ داده كه كسى در اثناى بيمارى سخت ، ته‌نشين ادرارش مايل به سفيد بوده و اجزاء ريز در ته‌نشين باهم مختلط بوده‌اند و بيمار زنده نمانده و جان سپرده است . پس اگر قوام و هيأت ته‌نشين پسنديده باشد ، از ته‌نشينى كه رنگش پسنديده است آسان‌تر راهى بيرون مىشود . علاوه بر اين در صورتى كه هيأت و قوام مادهء ته‌نشين پسنديده باشد دليل بر آن است كه خلطهاى لازم بدن از بيمارى بسيار تأثيرپذير نشده‌اند . همچنين اگر اجزاء ته‌نشين خوب و پسنديده بسيار ريز باشد دليل بر آن است كه طبيعت در آن بسيار كار كرده و بيمارى\r\n\r\n","description":"","footnote":"","page_name":" 285 ","page_number":307},
  {"content":"\r\n\r\nنتوانسته بسيار به كار بپردازد و بر ته‌نشين بسيار اثر بگذارد .\r\n4 - اگر در اثناى بيمارى سخت ، ته‌نشين ادرار بيمار سفيد كف‌آلود باشد و اين سفيدى از اثر آميزش با هوا باشد ، بسيار بد علامتى است و خارج از سنت طبيعت است .\r\n5 - اگر ته‌نشين ادرار بيمار از منشأ خلط ناپخته بوده و نشان ناپختگى در آن پيدا باشد خوب نيست .\r\n6 - در حالت بيمارى سخت به دقت ته‌نشين بول بيمار را معاينه كن ! اگر قسمت بالايى جزء ته‌نشين شده باريك است و اجزاء ته‌نشين شده در حركتند ، بهتر و اميدواركننده‌تر از حالتى است كه ته‌نشين بىحركت باشد و پهن ديده شود . اجزاء ته‌نشين در حركت سرباريك بيشتر نشان مىدهند كه بيمار زود به دورهء نهايى يعنى اوج‌گيرى شدت بيمارى و توقف مىرسد .\r\n7 - اگر در ادرار بيمار ته‌نشين بود درحالىكه سابقا نبوده است و از همان اوّل بيمارى ادرارش نه رقيق و كم‌مايه و نه بىته‌نشين بوده است ، دليل بر آن است كه خلط به وجودآورندهء بيمارى بسيار امّا ناپخته است و اين ته‌نشين چيزى نيست كه جاى هيچ اميدوارى باشد . براى پيدايش ته‌نشين در ادرار اگر راه طبيعى را طى كند ، بايد قبل از آن و در اوايل بيمارى ادرار كم‌مايه شود و بعد از پخته شدن ماده پيدا شود و در اوّل كم‌كم ظهور كند . حال كه ته‌نشين غير طبيعى است و مراحل لازم و طبيعى را نپيموده است تنها نشان از آن دارد كه مادهء خلط سبب بيمارى در اندازه بسيار و بسيار غليظ است و تفالهء زياد دارد ، كه اين نشان مرگ بيمار است .\r\n8 - اگر ته‌نشين ادرار بيمار در اثناى بيمارى سخت بسيار رنگى بود و ته‌نشين نداشت نشان از پخته نشدن مادهء خلط دارد و بد نشانى است كه اين حالت به شدت رنگ تغيير دادن ادرار بدون ته‌نشين از درد و آزار ، شدت حرارت و از گرسنگى رخ مىدهد . كسى كه بسيار گرسنگى مىكشد رنگ ادرارش بسيار تغيير مىكند و مدفوعش كم مىشود .\r\n9 - اگر ادرار بيمار در اثناى بيمارى سخت ، ته‌نشين سرخ‌رنگ داشت دليل بر بسيارى خون بيمار است و نشان از آن دارد كه پخته شدن مادهء خلط بيمارىزا به تأخير مىافتد و اگر نوع بيمارى تب سوزان باشد بيمار بسيار افسرده و اندوهناك مىشود . گفتيم دليل آن است كه پخته شدن مادهء خلط به تأخير مىافتد اگر اين تأخير به چهل روز رسيد نبايد متوقع باشى كه حتى در روز شصتم بحران بيمارى روىآورد .\r\n10 - اگر در بيمارى سخت ، ادرار بيمار با نوعى تفاله مانند سرخ‌رنگ همراه است و ته‌نشين نمىشود ، و تمايل به سوى بالا دارد و اگر خود ادرار لطيف و آبكى باشد ممكن است به درهم شدن عقل بيمار بينجامد . و باز اگر بر اين حالت دوام يافت بيم آن مىرود كه بيمار را از ناى و توان محروم كند و از كار اندازد . اما اگر چنين ادرارى كه با مادهء دردى سرخ‌رنگ درآميخته است به ادرار غليظ تبديل شود و مادهء دردى مانند سرخ رنگ - كه چنگ در ادرار زده است - از آن جدا شود و ته‌نشين گردد و به رنگ سپيد درآيد ، نويد بهبود بيمار است .\r\n11 - اگر در اثناى بيمارى سخت - كه از نوع تبهاى سخت و شديد باشد - ته‌نشين ادرار بيمار به شكل قطعه‌هاى ريز از گوشت باشد و نشانيهايى از پخته شدن و رسايى مادهء خلط سبب بيمارى پيدا نباشند ، خبر از آن دارد كه برخى از اندامان داخلى تن لخت و تراشيده شده‌اند و اين\r\n\r\n","description":"","footnote":"","page_name":" 286 ","page_number":308},
  {"content":"\r\n\r\nگوشت‌پاره‌ها از آنها بركنده شده‌اند . امّا در اين سخت‌شدگى كليه سهمى ندارد . اگر چنين قطعه‌هاى ريز گوشت در ته‌نشين ادرار بود و نشانى از پختگى ماده آشكار شده باشد و بيمار در حالت تب نباشد ، ممكن است از كليه باشد ؛ كه تو دربارهء احوال كليه همه چيز را دانسته‌اى !\r\n12 - اگر بيمار به تب شديد مبتلا است و نشانى از پختگى مادهء خلط بيمارىزا نيست و در عين حال نوع ته‌نشين ادرارش به پولك ماهى مىماند ، بدان ! كه شدت حرارت تب ، پىرگ و استخوان و رگها را لخت كرده و اين پولك ماهى مانندها را از آنها تراشيده است . و اگر شدت تب پىرگ و رگ و استخوان را لخت نكرده باشد ، حتما بايد اين پولك‌ماننده‌ها از لخت شدن مثانه باشد ؛ كه گاهى ممكن است در همين حالت ته‌نشين ادرار به جاى اينكه پولك ماهى مانند باشد سپوس‌ماننده است .\r\nفرق بين اينكه اين نوع ته‌نشين ادرار - كه پولك ماهى مانند يا سپوس ماننده است - از تراشهء استخوان و رگ و پىرگها است يا از مثانه اين است كه اگر همراه شدت حرارت تب نشانى از درد و آسيب‌ديدگى مثانه باشد و نشان از غلظت مادهء خلط و نشان از پختگى ماده باشد ، از مثانه است و در غير اين صورت از رگ و پى و استخوانها است .\r\n\r\nنشانى از ادرار به‌طور عام\r\nممكن است از معاينهء ادرار بيمار از حيث رنگ و قوام سببهاى مختلف نشانيهاى متعدد كسب كرد ، كه يكى از آنها ادرار روغنى است كه اوّل به شرح آن مىپردازيم :\r\n1 - منظور ما از ادرار روغنى آن است كه در قوام ، هيأت و در رنگ به روغن مىماند و اگر ادرار بيمار روغنى گردد دليل بدحالى بيمار به حساب مىآيد . البته هرچند كه ادرار روغنى نشان بدحالى است امّا اگر نشانيها و روىآورهاى خوب در بيمارى مشاهده شود ، نبايد ادرار روغنى بيمار را خطر جدى بر بيمار دانست .\r\nاگر ته‌نشين ادرار روغن زيتونى ماننده باشد ، بسيار بد و خطرناك است . خلاصه اينكه اگر ادرار يا ته‌نشين آن خالص روغن زيتونى مانند باشد بد است .\r\nمنظور از روغن زيتونى خالص آن است كه رنگ روغن معمولى دارد و آميزه با مقدارى زردى و سبزى است .\r\n2 - بنا به فرمودهء روفس حكيم : « اگر بيمار در اثناى بيمارى سخت ادرارش سياه شد و به روغن زيتونى تبديل گشت ، نويد سلامت بيمار را مىدهد . »\r\n3 - اگر در اوّل مبتلا شدن به بيمارى سخت ، ادرار بيمار روغن زيتونى شود بسيار بد است .\r\n4 - اگر بيمار در اثناى بيمارى سخت از ادرارش نشانيهاى خوب و اميدبخش پيدا بود و به ناگاه ورق برگشت و نشانيهاى خوب پنهان شدند و نشانيهاى بد و نوميدكننده خودنمايى كردند ، فاتحهء بيمار را بخوان ! زيرا معلوم مىشود كه روىآورهاى بيمارى بسيار سخت و دشوار بوده و يكباره تاب و توان بيمار را نابود ساخته‌اند .\r\n5 - اگر بيمار مبتلا به بيمارى سخت در اثناى بيمارى با نشانيهاى بد روبرو شد و در روز چهارم بيمارى ادرار روغن زيتونى بيرون داد ، آژيرى است كه بيمار در روز ششم مىميرد .\r\n\r\n","description":"","footnote":"","page_name":" 287 ","page_number":309},
  {"content":"\r\n\r\n6 - بيمارى كه در اثناى بيمارى سخت ادرار روغنى بيرون مىدهد ، ممكن است به درهم شدن عقل دچار آيد ؛ زيرا ادرار روغنى از خشكيدن بدن سرچشمه مىگيرد .\r\n7 - اگر كسى به تب شديد مبتلا است و پاره خونهاى لخته‌شدهء ريز با ادرارش بود و زبانش خشك شد ، عاقبت بيمار اميدواركننده نيست ، و اگر زبان هم خشك و هم سياه شود ، از بد بدتر است .\r\n8 - در بيماريهاى سخت كه از نوع تب سخت و شديد باشد و خون مايع و سيلانى همراه ادرار بيمار باشد ، بدان ! كه خون آمده با ادرار بسيار تندمزاج است و آوند و گدار را تركانيده و سرريز كرده است .\r\n9 - اگر ديدى كه با ادرار بيمار در بيمارى تب سخت خون لخته شده هست ، بدان ! كه شدت حرارت بيمارى آن را منعقد كرده است .\r\n10 - اگر بيمار در اثناى بيمارى سخت ، ادرارش سفيد و كم‌مايه و كف‌آلود بود و چيزى ابرماننده زردرنگ با آن همراه بود ، بدان كه خطرى بزرگ او را تهديد مىكند ؛ زيرا معلوم مىشود كه مادهء خلط بيمارى در منتهاى تندمزاجى است و سبب تشويش و اضطراب در حال بيمار شده است .\r\n11 - اگر بيمار در اثناى بيمارى سخت ، ادرارش كم‌مايه و سياه‌رنگ باشد دلالتش را مىدانى - كه در گذشته به حدّ كافى دربارهء آن بحث شد .\r\n12 - اگر بيمار به تب شديد مبتلا است و در ابتداى بيمارى ادرارش كم‌مايه و زرد مايل به سرخ بود و به ادرار غليظ و سپيد تبديل شد و بالاخره در وضع تيره رنگ ماند و به ادرار الاغ شباهت يافت و بدون ارادهء بيمار ريزش كرد ، بيمار خوابش نمىآمد ، دلهره داشت و دلهره چنان نشان مىداد كه تشنج هر دو طرف بدن بيمار را دربرگرفته است ، حال بيمار بد است و اگر سببها و نشانيهاى روىآورهاى خوب سر نرسند و بر بيمارى پيروز نشوند بايد از زندگى بيمار نوميد شد ؛ زيرا ادرارى كه اوّل رقيق و كم‌مايه و زرد مايل به سرخ بود ، اين كم‌مايگى و زرد مايل به سرخى از تأثير خلط صفرايى گرم بوده كه بر بدن چيرگى يافته و وقتى كه غليظ و پرمايه شد از شدّت زياد بيمارى و درهم برهمى در چگونگى مادهء خلط بوده است .\r\nگويند اگر بيمار تب شديد دارد و ادرارش اندك و به رنگ خون است بد است و بويژه اگر بيمار ، بيمارى عرق النسا داشته باشد ، اين نشانى بدحالى را نشان مىدهد .\r\n\r\nعمل شاشيدن\r\n1 - اگر كسى كه به تب شديد مبتلا است ، ادرارش اندك است و هرگاه بول مىكند احساس درد دارد و هيچ قرحه يا ورمى در مجارى ادرارش نيست و نبضش پياپى مىزند و ناتوان است ، نشان از بدحالى بيمار است .\r\n2 - اگر كسى كه به تب هميشگى مبتلا است ، سردرد شديد دارد ، زياد عرق مىكند و در اين حال ادرارش بند آمد ، به كزاز مبتلا مىشود .\r\n3 - اگر كسى تب دارد و تبش تب سخت نيست و در اثناى تب ادرارش چكه‌چكه مىآيد ، نشان\r\n\r\n","description":"","footnote":"","page_name":" 288 ","page_number":310},
  {"content":"\r\n\r\nاين است كه بيمار با خونريزى بينى روبرو مىشود .\r\n4 - اگر كسى به تب شديد سوزان مبتلا باشد و در حالت تب ادرارش چكه‌چكه آيد ، نشان از آن دارد كه مغز آسيبى ديده است .\r\n5 - اگر نوع تب سوزان است امّا شديد نيست و بيمار چكه‌چكه ادرار مىريزد ، دليل آن است كه ادرار زيادى جمع شده است و بايد بيرون ريخته شود ، امّا طبيعت ناتوان است و از عهدهء بيرون راندن آن - چنان كه شايد و بايد - برنمىآيد .\r\n6 - در اثناى ابتلا به تبهاى شديد ، اگر بدون ارادهء بيمار ادرار فرومىريزد يكى از دو سبب زير را دارد :\r\nالف - نيروى بيمار به حد كافى نيست و كاهش يافته است .\r\nب - مغز بيمار آسيبى ديده است و اين آسيب مغز از اثر مادهء تندمزاج گرمىزا است كه به سوى مغز بالا رفته و زيان به مغز رسانيده كه اندامان ماهيچه‌اى نيز در زيان ديدن مغز شريك شده‌اند .\r\n\r\nادرار بد و ناپسند\r\nادرار آب‌مانند ، سياه‌رنگ ، بدبو و غليظ هيچ‌كدام خوب نيستند .\r\nاگر از ادرار كسى چيزى دودمانند برمىخيزد ، نشان از مرگ زودرس صاحبش دارد .\r\nهمچنين ادرار چربى كه رنگش شبيه خونابه و بسيار بدبو باشد ، پيك مرگ است .\r\n\r\nنشان از بيماريها به‌طور كلى\r\nگاهى در يك بيمارى چندين نشان بد و نوميدكننده باهم خودنمائى مىكنند . ما در اين بحث اين حالت از نشانيها و نتايج و پيامدهاى آنها را ذكر مىكنيم .\r\n1 - اگر در بيمارى سخت بيمار قى كرد ، درد پيچش شكم داشت و هوش و عقلش به هم خورد نشان مرگ بيمار است .\r\n2 - اگر بدن بيمار مبتلا به بيمارى سخت در رنگ و در لمس كردن تغييرات گوناگون يافت ، مادهء قى كرده و مدفوع اسهاليش از چندين خلط جدا از هم حكايت داشت ، نشان اين است كه بيمار در آن واحد به چند نوع بيمارى مبتلا است و هر نوع از اين بيماريها به سبب خلط ويژه و جداگانه‌اى به وجود آمده‌اند و طبيعت با همهء اين بيماريها درگير است و در چندين جبهه از خود دفاع مىكند كه حتما از پس اين حملات جداگانه - كه از چندين جبهه بر بدن روى آورده است - برنمىآيد و از نيرو مىافتد و مغلوب مىشود .\r\n3 - اگر كسى كه به تب دست‌برندار و بدون مهلت مبتلا است ، درونش بسيار گرم التهابى و رويهء بدنش سرد است ، يعنى يك بام و دو هوا است و در اين حالت بسيار تشنه مىشود ، فاتحه‌اش را بخوان .\r\n4 - اگر در اثناى بيمارى ، بيمار دندانها را برهم مىسايد و عقلش مختل شده است ، بدان كه دارد بيمار از كار مىافتد .\r\n5 - اگر كسى كه به بيمارى سخت مبتلا است ، يكباره اسهال مىگيرد و مدفوع سياه‌رنگ\r\n\r\n","description":"","footnote":"","page_name":" 289 ","page_number":311},
  {"content":"\r\n\r\nبيرون مىدهد و سوزش و درد گزش همراه دارد و احساس درد سوزان در شكم مىكند و تپش غير عادى و غش كردن روى آورده است ، سفر آن دنيا را در پيش دارد .\r\n6 - اگر در اثناى بيمارى سخت عرق سرد بر پيشانى بيمار آمد و ناخنهايش زرد و سبز شدند و تغيير رنگ دادند . و زبان آماس كرد و بر زبان و بدن بيمار جوشهاى ناشناس [ ؟ 
  ] پيدا شدند بدان كه مرگ زودرس در راه است .\r\n7 - اگر در اثناى بيمارى سخت ، تپيدن و پريدن در اطراف سردنده‌هاى نزديك شكم احساس شد و بيمار حرارت داشت و ديدى كه چشمان بيمار حركاتى غير طبيعى و ناپسنديده مىكنند ، دليل بر بدحالى بيمار است و دارد بدتر مىشود ؛ زيرا اين حالت نشان از باد دارد ( بيمار باد كرده است ) و تپيدن نيز خبر از ورم شديد و خطرناك دارد . اگر در چنين حالتى رگ به شدت بزند و نبض درشت و پياپى باشد ، ممكن است سر به ديوانگى بيمار كشد .\r\nتو بايد در اين حالت بيشتر دقت كنى ! شايد تپيدن و پريدنى كه احساس مىشود از ژرفاى درون نيايد و تنها در رويهء مراق باشد كه اگر چنين بود جاى نگرانى نيست . و حتى اگر تشخيص دادى كه ورمى سر برآورده است باز جاى نگرانى چندانى نيست ؛ مگر اينكه ورم بيش از حد متوقع بزرگ باشد . اگر بيمار مدت بيست روز در اين حالت ماند و تب و ورم آرام نگرفت ، خبر از آن دارد كه ورم سر باز كرده است و امكان دارد كه بيمار ادرار بسيار فرو ريزد و مادهء به وجود آورندهء ورم و بيمارى به سوى دست و پا منتقل شود و بويژه به سوى پاها برود و بيمار به كلى از بيمارى رهايى و شفا يابد .\r\n8 - اگر كسى از اثر بيمارى سخت بسيار ناتوان شده است و نفس پياپى زدن روىآورد و غش كرد ، فاتحه‌اش را بخوان ! كه بيش از چهار ساعت به مرگش نمانده است .\r\n9 - اگر كسى تب سوزان دارد و در اثناى شدت تب يكباره حرارت تب فروكش كرد و بيمار سبك شد و اين سبك شدن و پايين آمدن حرارت هيچ نشانى از بحران بيمارى وسيلهء اسهال يا قى يا بحران انتقالى يا استعمال داروى حرارت نشان پرتأثير و يا جابه‌جا شدن بيمار از هوايى به هواى مناسب‌تر نبود و سرعت غير طبيعى آرام گرفت و به حالت طبيعى درآمد و بيمار خود را آسوده ديد ، مرگش زود سر مىرسد .\r\n10 - اگر كسى در اثناى بيمارى سخت با تب و حرارت روبرو بود و ناگهان قلبش به تپيدن افتاد و سكسكه شروع كرد و بدون سبب شكمش قبض شد ، نشان مرگ او است .\r\n11 - اگر كسى در اثناى بيمارى سخت و شديد و از همان ابتداى بيمارى ادرارش كم‌مايه و زرد مايل به سرخ بود و سپس غليظ و سفيدرنگ شد كه با فشار مىآمد و اين فشار ادرار دوام يافت و به ادرار الاغ شباهت يافت و بدون ارادهء بيمار فروريخت و در اين حالت بيمار از خواب محروم شد و دلهره بر او روىآورد ، نشان از آن دارد كه كشيدگى در هر دو طرف بدن رخ مىدهد و بالاخره بيمار جان مىسپارد .\r\nگويند : اگر ادرار بيمار در اثناى بيمارى سخت همرنگ خلط مرارى بود يا قبلا سفيد بوده كه سپس به رنگ مرارى درآمده و كف بر آن ظاهر شده و بعد از آن خون سياه‌رنگ از\r\n\r\n","description":"","footnote":"","page_name":" 290 ","page_number":312},
  {"content":"\r\n\r\nسوراخهاى بينى آمد ، خوب نيست و بلكه بسيار بد است .\r\nگروهى از اطباء علامتى را ذكر مىكنند كه دليل بدحالى بيمار است ؛ كه به زحمت مىتوان آن را با معلومات طبى وفق داد . آنها گويند : اگر كسى بيمار است و بيماريش از نوع بيماريهاى سخت است و در اثناى بيمارى جوشى شبيه تخم كدو بر رگ وريدى گردنش پيدا شد و گرى سفيد خشك به اندازهء زياد روىآورد و بيمار آرزوى خوردن چيزهاى گرم كرد ، مىميرد .\r\nگويند : اگر كسى كه بيماريش سخت است ، در اثناى بيمارى جوش سرخ‌رنگ سفت در گيجگاه چپش پيدا شد و خارش شديد در هر دو چشم احساس كرد ، در روز چهارم جان به جان آفرين مىسپارد .\r\nگويند : اگر كسى در اثناى بيمارى سخت جوش به اندازهء يك دانه عدس در زير هر دو چشمش سر برآورد ، در روز دهم مىميرد و در اين اثنا آرزوى خوردن حلوا مىكند ! .\r\nگويند : اگر كسى ناگهان به بيمارى سخت مبتلا شد و بعد از ابتلا به بيمارى قى كرد يا به كلى اشتهاى خوراك را از دست داد ، خبر از مرگش مىدهد .\r\nگويند : اگر كسى كه تب شديد دارد يا به نوعى ديگر از بيمارى سخت مبتلا است ، ورم و قرحه نرم در بدنش پيدا شد و در سرآغاز پيدا شدن ورم و قرحه احساس خارش در بينى كرد ، در روز دوم يا سوم مىميرد .\r\nگويند : اگر شخصى در اثناى بيمارى سخت چيزى گرد و مدور شبيه يك دانه انگور به رنگ سياه بر زانويش پيدا شد و پيرامون آن سرخ‌رنگ بود ، به زودى مىميرد ، و احيانا ممكن است تا پنجاه روز زنده بماند و عرقى سرد كند و جان بسپارد .\r\n\r\nنشان از طولانى شدن بيمارى\r\nبدان ! كه سبب طولانى شدن بيمارى و زود دست بر نداشتنش يكى از دو احتمال زير است :\r\n1 - مادهء خلط موجود در اندرون و احشاء بيمار بسيار غليظ است .\r\n2 - در مراعات حال بيمار - از حيث معالجه و خوراك و غيره - نابسامانى رخ داده است .\r\nسبب هرچه باشد ، نتيجه اين است كه معده در اثناى بيمارى لاغر و ناتوان مىشود و لاغرى و ناتوان شدن معده سبب طولانى شدن بيمارى مىگردد .\r\nنشانيهاى خبردهنده از به درازا كشيدن بيمارى انواع مختلف دارند و از اين قرارند :\r\n1 - نشانى از به تأخير افتادن ، پخته شدن و رسيدن مادهء خلط بيمارىزا نمودار شود .\r\n2 - دردى همراه ادرار سنگينى كند به كندى ته‌نشين شود .\r\n3 - به مدت زياد ته‌نشين ادرار سرخ رنگ باشد .\r\n4 - كمتر علامت لاغر شدن بدن در اثناى بيمارى ظهور كند .\r\n5 - اگر بيمارى سخت و شديد باشد ، نبض درشت بزند ، رخسار چاق ديده شود ، اطراف دنده‌هاى نزديك شكم در شكم باد كنند و لاغر نشوند ، دليل بر تحليل رفتن كم و به درازا كشيدن بيمارى است .\r\n\r\n","description":"","footnote":"","page_name":" 291 ","page_number":313},
  {"content":"\r\n\r\n6 - اگر قبل از بروز نشانيهاى پخته شدن مادهء خلط سبب بيمارى نشانى از بحران پيدا شد و اگر بيمار از تاب و توان به كلى ساقط نشد و آژير مرگ به صدا درنيامد ، اقلا بيمارى طول مىكشد و به اين زوديها دست‌بردار نمىشود .\r\n7 - اين را نيز بدان ! كه اگر پيش‌درآمدهاى بحران و احساس درد حالت بحرانى بر بيمار روى آوردند و هيچ نفع و يا هيچ زيانى نداشتند و اين حالت دوام يافت ، بيمارى از آن بيماريهاى ديرپا است و به درازا مىكشد .\r\n8 - اگر كسى در اثناى بيمارى به حد زياد احساس پريدن در اندامان تن مىكند ، دليل بر طولانى شدن بيمارى است ، بويژه اگر از همان سرآغازهاى بيمارى اين پرش در اندامان ظهور كند ؛ امّا اگر در مراحل نهائى بيمارى پرش اندامان پيدا شود ، بهتر و سلامت‌تر است .\r\n9 - اگر مبتلا به بيمارى سخت ، در اثناى بيمارى بسيار عرق كرد . خبر از طولانى شدن بيمارى دارد .\r\n10 - اگر در اثناى بيمارى سخت تخليه و پاك‌سازيهاى جزئى روى داد و اين پاك‌سازيهاى جزئى وسيلهء عرق كردن يا خون‌دماغ و غيره باشند - كه دليل بر آن است مادهء خلط بيمارى تكان خورده است و طبيعت نتوانسته و نمىتواند آن را به كلى خارج كند - و نشانيهاى خوب ديگر همراه باشند يا اقلا نشانيهاى بد نباشند ، خبر از طولانى بودن بيمارى دارد .\r\n11 - اگر ته‌نشين ادرار بيمار سرخ بود و اين ته‌نشين سرخ‌رنگ تا مدت چهل روز دوام يافت ، آژير طولانى بودن بيمارى است و اميدى نيست كه بحران بيمارى و دست برداشتن بيمارى حتى در شصتمين روز هم رخ دهد .\r\n12 - اگر بيمار در اثناى بيمارى به حد زياد خواب جنسى مىبيند ، دليل بر طولانى شدن بيماريش است .\r\nاگر در اوايل بيمارى نشان از طول بيمارى بود ، مىدانى كه بيمارى به طول مىانجامد . امّا اگر بعد از مرحلهء اوّل بيمارى همين نشانيها را ديدى ، نبايد تأكيد كنى كه حتما بيمارى به طول مىانجامد .\r\nاگر در نزديك اواسط روزهاى ابتلا به بيمارى سخت ، نشانيهاى ضد نشانيهاى طولانى بودن بيمارى را مشاهده كردى بايد به دقت حالت را بررسى كنى تا به تحقيق بدانى كه نشانىها در كدام روز ظهور كرده‌اند و آژير بحران در كدام روز است . بايد شرايط ذكر شده را به دقت زير نظر بگيرى و در عين حال ميزان نيروى بيمار ، سن بيمار ، فصلى كه بيمارى در آن رخ داده ، مزاج بيمار ، طرز و چگونگى بيمارى - كه در چه حالى است - شدت بيمارى كه در چه درجه‌اى است - حالت بيمارى و شدت بيمارى - كه در اوايل بيمارى چگونه بوده است ؟ يا ميزان شدت بيمارى اگر در آخر رخ داده است - وقت و اوان شدت بيمارى و بويژه حالت شدت بيمارى در درجهء سوم از تبهاى سخت و شديد وقتى كه حرارت تب به اوج شدت مىرسد ، طولانى بودن حالت شدت ، كوتاه بودن مدت شدت بيمارى - كه آيا رو به حركت كردن بيشتر دارد يا رو به آرامش و پايين آمدن مىرود - همه را بررسى كنى و برحسب آنها نتيجه‌گيرى كنى .\r\n\r\n","description":"","footnote":"","page_name":" 292 ","page_number":314},
  {"content":"\r\n\r\n\r\nنشان از بحران و غير بحران\r\nدر بحثهاى سابق گفتيم ممكن است بيمارى به حالت بحران درآيد و بحران سرنوشت‌ساز است ، يا بيمارى به كلى دست‌بردار مىشود و يا اينكه به زيان بيمار مىانجامد . به علاوه اشاراتى داشتيم كه ممكن است بحرانى در ميان نباشد و مادهء خلط بيمارى خود به خود تحليل برود و بيمارى دست بردارد . در اينجا مىخواهيم نشان و پيش‌درآمدهاى نمايندهء بحران يا تحليل رفتن بدون بحران را ذكر كنيم :\r\n1 - اگر نوع بيمارى از بيماريهاى سخت است ، يا نوبتهاى شدت بيمارى از حيث مدت و شدت در افزايشند و سن بيمار ، مزاج بيمار يا فصلى كه بيمارى در آن رخ داده است ، در حالاتى بودند كه بيمارى را تحريك مىكنند . و نشانيها از پختگى مادهء بيمارىزا ، كه آيا به زودى پخته مىشود يا پختگى ماده به تأخير مىافتد ؟ آشكار شدند و بيمار داراى نيروى بدنى كافى و بر مرام بود ، بدان كه در هر حال بيمارى - دير يا زود - با حالت بحرانى مىگذرد .\r\n2 - اگر نشانيهاى نامبرده نبودند و عكس آنها موجود بود و نشانى از كندى روند بيمارى به دست آمد ، بيمارى طول مىكشد و در اين مدت طولانى ، يا حالت تحليل رفتن از بدن سبب مرگ بيمار مىشود و يا تحليل رفتن خلط سبب بيمارى را با خود تحليل مىبرد و بيمارى رخت برمىبندد .\r\n3 - اگر نشانيها از هم جدا بودند ، يعنى نشانى از آمدن بحران بود و نشانى از نيامدن بحران ، منتظر بحران ناقص و دير وقوع و انتقالى باش !\r\nپيش‌بينى مرگ يا زنده ماندن بيمار در هر حالتى از اين حالات بستگى به چگونگى نيروى جسمانى بيمار دارد . و براى پيش‌بينى كردن مرگ و زندگى بيمار مىتوان از نشانيهاى بد و خوب بيمارى استفاده كرد .\r\n\r\nبرگشتن بيمارى\r\nتا بيمارى زودتر برگردد ، و تا در برگشتن بيمارى بيمار ناتوان‌تر باشد ، بدتر است و زيانش بيشتر ؛ و اين روشن است كه اگر بيمار بسيار ناتوان شده و بيمارى بر او برگشته است ، نشان به كلى از كار افتادن بيمار ظهور مىكند .\r\nاگر از اثر اشتباه طبيب در معالجه ، يا عدم مراعات و لاقيدى بيمار ، بيمارى از نو برگردد و از نو شروع كند نسبتا كمتر جاى نگرانى است تا آنكه بيمارى خود به خود برگردد و اشتباهات طبيب و بيمار در آن دخالت نداشته باشد . در چنين حالتى كه بيمارى خود به خود برمىگردد ، نبايد خوراكيها و تناوليهاى گرمىبخش ، داروهاى اشتهاآور و كمك‌كننده به هضم از قبيل :\r\nگلنگبين عسلى ، قرص گل محمدى و امثال آن به بيمار داد و تجويز كرد .\r\nگاهى بعد از بحران بيمارى ، بقايايى از مادهء بيمارىزا مىماند و بيرون نمىرود ؛ اگر زود به سراغش نروند و اين بقايا را از بين نبرند بيمارى به سرعت برمىگردد .\r\nبرگشتن بيمارى از اصل بيمارى كه قبل از رفتن بوده ، بسيار بدتر است ؛ زيرا حالت\r\n\r\n","description":"","footnote":"","page_name":" 293 ","page_number":315},
  {"content":"\r\n\r\nبيمارى آزاردهنده با دبدبه و كوكبه بازگشته است و بقاياى مادهء آزاردهندهء بيمارىزا - كه در بدن مقيم شده - آمادهء كمك به مهمان تازه برگشته است و شدت بيمارى را دوچندان مىكند .\r\n\r\nنشان از برگشتن بيمارى\r\nاگر كسى بيمارى تب دارد و در روز بحران و گذشتن بحران درجات حرارتش تسكين نيافت و آرام نگرفت ، بيم آن مىرود كه بيمارى برگردد .\r\nاگر بدون هيچ حالت بحرانى درجات تب و حرارت خود به خود فروكش كرد و تسكين يافت ، برگشتن بيمارى هر آن ممكن است . و بويژه اگر بحران بيمارى با آبله يا يرقان يا گرى و خلاصه حالت بحرانى بيمار بستگى به پوست بدن داشته باشد ، آرامش و تسكين يافتن شدت بيمارى قبل از بحران خبر از برگشتن بيمارى دارد .\r\nاز نشانيهاى متعدد ديگر نيز مىتوان پيش‌بينى كرد كه بيمارى از نو برمىگردد ؛ اين نشانيها عبارتند از : بسيار ناتوان شدن بيمار ، اشتهاى خوراك نماندن يا بسيار كاهش يافتن ، دل بهم آمدن بيمار در حال بيمارى ، بدنفسى ( نابسامانى در نفس كشيدن ) ، كاهش يافتن نيروى هضم خوراك ، فاسد شدن غذا در معده و ترشيدن يا دودى شدن غذا در معده ، بادكردگى اطراف شكم واقع در زير دنده‌هاى رو به شكم ، بادكردگى در اطراف كبد و طحال ، تشويش و تباهى خواب بيمار ، زياد بىخوابى كشيدن و خواب نگرفتن بيمار ، تشنگى شديد در اثناى بيمارى و بالاخره به هيجان آمدن و برانگيختگى رخسار بيمار ، بر عودت بيمارى گواهىهاى معتبرند و در اين باره ويژگى دارند . بويژه حالت هيجان و التهاب در پلك بالايى چشم و خصوصا اگر پلك بالايى چشم التهابى باشد و ورم كند و با فرونشستن حالت هيجان و برانگيختگى رخساره از بين نرود و همچنان ورم كرده بماند .\r\nيكى ديگر از نشانيهاى خبردهنده از برگشتن بيمارى آن است كه بيمار از خوراك بيزار است و طبيعت بيمار به خوبى آمادهء پذيرش آن نيست و حالت لاغرى از بيمار دست‌بردار نشده است ؛ و اين روىآور و نشانيهاى ناپسند در حالتى پيدا شوند يا شدّت يابند كه اوقات و اثناى نوبت شدت بيمارى است .\r\nاز نبض بيمار نيز ممكن است برگشتن بيمارى را دريابى ! بيمارى ظاهرا رخت بربسته است امّا نبض بيمار از پياپى زدن و سرعتش به كلى دست برنداشته است .\r\nديگر از نشانيهاى برگشتن بيمارى خراجهايى است كه از اثر بحران بر پوست پيدا مىشوند كه يكباره غيبشان مىزند .\r\nمىتوانى از معاينه ادرار بيمار بعد از گذشت بحران و فروكش كردن بيمارى نشانيهاى برگشت بيمارى را دريابى ! اگر بعد از فروكش كردن شدت بيمارى ظاهرا از بين رفتن آن ، ادرار بيمار همچنان به رنگ زرد يا زرد مايل به سرخ و يا سرخ باقى ماند ، يا ادرار بيمار خام و ناپخته بود و چيزى دردى مانند در بول نياميخته باشد . و يا در هر وضعى كه ادرار حالت طبيعى نداشته باشد توقع برگشتن بيمارى بىجا نيست .\r\n\r\n","description":"","footnote":"","page_name":" 294 ","page_number":316},
  {"content":"\r\n\r\nگاهى فصل و موسم سال در بازگشتن بيمارى دخالت دارد ؛ مثلا در فصل پاييز احتمال برگشتن بيمارى بيشتر از ساير فصول سال است .\r\nنوع بيمارى نيز ممكن است در برگشتن بيمارى كمك كند ؛ مثلا بيمارى تبهاى ناشى از ورمها كه حرارت و حالت التهاب را در اندرون بيمار بجاى بگذارند .\r\nبيماريهاى صرع ، سراسيمگى ، درد كليه ، درد كبد ، درد طحال ، بيمارى سعفه ، سردرد كلاه‌خودى ، بيماريهاى نزله‌اى و بيماريهايى كه از نزله‌ها سرچشمه مىگيرند از قبيل : چشم درد و غيره و آسيب‌ديدگى ابزار تنفس ، براى برگشتن به حالت اوّل آمادگى دارند .\r\n\r\nسببهاى مرگ\r\nحالتهايى كه سبب مرگ انسان مىشوند عبارتند از :\r\n1 - تباه شدن مزاج قلب\r\n2 - سببى روى مىدهد كه تاب و توان انسان را از بين مىبرد و در نتيجه شعلهء زندگى خاموش مىشود .\r\nعواملى كه مزاج قلب را به تباهى مىكشانند عبارتند از :\r\nالف - درد و آزار شديد كه به قلب روى مىآورد .\r\nب - حالى كه قلب را از مسير طبيعى درمىبرد و حالت آن را به افراط تغيير مىدهد ؛ كه اين افراط در تغيير يافتن حالت طبيعى قلب را مىدانى و از آن بحث شده است .\r\nج - احتمال دارد سبب چيزى خارجى و بيگانه از بدن باشد ، مانند اينكه دارندهء قلب مسموم شود و اثر مسموميت بر قلب تأثيرگذارد و قلب را از كار اندازد .\r\n3 - احتمال دارد كه راه نفس كشيدن بسته شود و نفس حبس گردد و راه خروج نداشته باشد ، كه سبب مرگ بيمار مىشود .\r\nكسانى كه به بيمارى برسام مبتلا هستند اكثرا از بند آمدن راه نفس مىميرند ؛ كه براى جلوگيرى از اين بلاى ناگهانى نبايد بگذارند بيمار برسامى بر پشت بخوابد و نبايد بگذارند گلوش خشك شود .\r\n\r\nمرگ در اثناى حالات تب\r\nگاهى رخ مىدهد كه بيمار تب‌كرده بعد از مرحلهء اوّل تب و قبل از شروع مرحلهء دوم - كه مرحلهء اول شروع حالت تب و شروع حرارت است و مرحلهء دوم بالا رفتن درجهء حرارت و شدت است - مىميرد . و گاهى رخ مىدهد در اوان بالا رفتن و افزايش يافتن حرارت و شدت تب ، بيمار مىميرد . اكثرا اين نوع مرگ در تبهايى روى مىدهد كه ناشى از ورمهاى درونى باشند ؛ در چنين حالاتى از تبهاى ورمى ناگهان و يكباره مواد ناباب به حد زياد به ورم ريزش مىكنند .\r\nدر اثناى بيماريهاى پليد و بسيار خطرناك نيز وقتى مرگ اتفاق مىافتد كه طبيعت ناتوان است يا توانائى آن را ندارد كه در برابر بيمارى مقاومت كند و در اولين حملهء شديد بيمارى\r\n\r\n","description":"","footnote":"","page_name":" 295 ","page_number":317},
  {"content":"\r\n\r\nنيروى طبيعت شكست مىخورد و بيمارى جان به غارت مىبرد .\r\nخلاصه اين‌گونه مرگ را مىتوان به خفه شدن تشبيه كرد يا مثالش را چنان آورد كه هيمهء بسيار مشتعل را يكباره خاموش كنند .\r\nگاهى ممكن است در مرحلهء سوم نوبت تب ، يعنى وقتى كه حرارت به اوج رسيده و توقف كرده است و هنوز مرحلهء پايين آمدن درجات شدت شروع نكرده است ، بيمار بميرد ؛ زيرا چنان كه سابقا شرح داديم ، در اين مرحلهء سوم ، جنگ ميان طبيعت و ميان بيمارى و مادهء به وجود آورندهء بيمارى به نهايت شدت مىرسد ، اگر بيمار جان مىبازد معلوم مىشود كه طبيعت از بيمارى شكست خورده و فرار را برقرار ترجيح داده است .\r\nگفتيم ممكن است بيمار در فاصلهء ميان مرحلهء اوّل و شروع مرحلهء دوم تب بميرد ؛ كه اين را اوّلين احتمال مرگ بيمار حساب كرديم ، و گفتيم ممكن است در مرحلهء سوم تب - كه اوج‌گيرى و توقف شدت بيمارى است - مرگ به سراغ بيمار آيد كه اين را دومين احتمال مرگ از اثر تب شناختيم . مرگ سومى هم هست . منظورم از مرگ سوم آن است كه امكان دارد بيمار تب‌زده در مرحلهء چهارم حالت تب يعنى وقتى كه درجات حرارت و شدّت تب پايين مىآيد بميرد . امّا اين نوع از مرگ در حالت تب به‌ندرت اتفاق مىافتد و آنچه بيشتر اتفاق مىافتد در اوايل پايين آمدن درجات شدت تب است نه بعد از پايين آمدن درجهء حرارت و شدت به‌طور كلى .\r\n- سبب اين مرگ چيست ؟\r\n- وقتى كه حالت تب از درجهء سوم گذشته و شروع به پايين آمدن و كاهش كرده است طبيعت هراسانى را كنار گذاشته و آرام است كه كار بر مرامش انجام مىشود . از اين خاطر جمعى ، طبيعت حرارت خود را كه بسيج كرده بود پراكنده كرده و در بدن منتشر مىكند و نيروى دفاعى خود را كه در بحبوحهء كارزار بدان نياز مبرم داشت - از خود جدا مىسازد و مرگ فرصت مىيابد و جان بيمار را مىربايد .\r\nاكثرا كسانى كه در اثناى مرحلهء چهارم تب - يعنى در اوايل پايين آمدن درجات حرارت و شدت بيمارى - مىميرند غش مىكنند و ناگهان مىميرند . گفتيم اكثرا يعنى شايد حالاتى رخ دهد كه مرگ ناگهانى سراغ بيمار نيايد و به تدريج رخ دهد . و نيز احتمال دارد حالتى كه بيمار در آن مىميرد و مىگوييم اوان پايين آمدن درجات شدت بيمارى است ، پايين آمدن حقيقى نباشد ، شايد نيروى مقاومت در بيمار سست شده باشد و حرارت غريزى - كه بهترين اسلحهء طبيعت در اين جنگ است - تحليل رفته و كاهش يافته باشد و گمان برود كه مرحلهء پايين آمدن حرارت بيمارى است درحالىكه حرارت بيگانه و مهاجم است . براى يافتن فرق ميان مرحلهء پايين آمدن راستين تب و اين نوع از كاهش حرارت - كه پايين آمدن بدلى است - بايد نبض بيمار را دارو قرار دهيم . در كاهش يافتن حرارت ناشى از تب - كه پايين آمدن راستين است - نبض بيمار نيرومند است ؛ امّا در حالت پايين آمدن بدلى و دروغين نبض بيمار سست است .\r\nهمچنين در اثناى پايين آمدن حرارت تب - كه كاهش راستين است - نبض بيمار درست و طبيعى است ولى در پايين آمدن دروغين نبض بيمار تفاوت و اختلاف دارد و نظم و ترتيبش بهم\r\n\r\n","description":"","footnote":"","page_name":" 296 ","page_number":318},
  {"content":"\r\n\r\nمىخورد .\r\nعادتا در آخرين مرحلهء پايين آمدن شدت حرارت و از بين رفتن حرارت - كه مرحله نهايى و ختامى تب است - بيمار از بيمارى نمىميرد ، مگر اينكه سببهاى خارجى دخالت كنند و شدت يابند ؛ مثلا بيمار در حالت ناتوانى باشد و در حين پايين آمدن درجات تب - كه خود را سبك مىبيند - به شدت حركت كند ، يا يكباره برخيزد و يا ناگهانى به شدت بر سر خشم آيد كه همين سببهاى خارجى حتى ممكن است در حالت اوّل يعنى در مرحلهء شروع تب در هلاك بيمار كمك كنند .\r\nقبل از مرگى كه در اثناى حالات تب مىآيد بيمار كمى عرق لزج مىكند .\r\nبسيار رخ مىدهد كه بيمار آبله‌زده در اثناى پايين آمدن تب همراه آبله مىميرد ، و اكثرا قسمتى از اندامان بدنش قبل از مرگ عرق مىكنند كه اين عرق تمايل به سردى دارد . مثلا ممكن است تنها سر يا گردن و يا سينهء بيمار عرق كند ؛ در هر حال عرق همهء اندامان تن را در بر نمىگيرد .\r\nاگر بيمارى كه از اثر تب و در اثناى حالت تب مىميرد در حالت جان دادن پوست بدنش خشك و كشيده شده باشد ، مرگ همراه عرق كردن نيست . و در غير اين صورت ، يعنى اگر پوستش خشك نبود و كش داده نشده باشد ، عرق و مرگ لازم و ملزوم همديگرند ؛ ليكن در اينجا ملاحظه‌اى هست ، كه آمدن وقت مرگ در اثناى بيماريهاى كشنده اكثرا وقتى است كه در حالت بيماريهاى اميدواركننده و خوش‌عاقبت موقع بحران بيمارى است ؛ مثلا اگر بيمارى در روز زوج رخ داد مرگ بيمار در روز زوج واقع مىشود ، و اگر بيمارى در روز فرد روى آورده است روز مرگ بيمار فرد خواهد بود .\r\nاين را نيز بدان ! بيمارى كه به تب سوزان و شبيه آن مبتلا است و از اثر تب مىميرد ، اكثرا در مرحلهء سوم تب يعنى وقتى كه حرارت و شدت تب به اوج رسيده است جان مىسپارد . و روىآورهاى بد بر بيمار از قبيل : درهم شدن عقل ، افسردگى شديد ، خواب بدون اراده ( مرگ دروغين ) ، شانه خالى كردن بيمار از تحمل بيمارى و از دست دادن توان در آخرين مرحله سردرد ، تيرگى چشم و ديد ، دل درد و دلهره روى مىآورند .\r\nگاهى رخ مىدهد كه بيمار در اثناى ابتلا به تب ناشى از خلط بلغمى مىميرد . شايد بيمار در همان مرحلهء اوّل نوبت تب بميرد ؛ كه در اين حالت احساس سرما در بدن بيمار به درازا مىكشد و به زودى گرم نمىشود ، نبض بسيار كوچك و بد مىزند ، حالت خواب‌آلودگى شديد شده و بيمار تنبل مىشود .\r\nخلاصهء كلام اينكه همهء اين روىآورهاى ناپسند زمانى كه بيمارى بسيار شدت مىيابد به استقبال مرگ بيمار مىآيند . اين منتهاى شدت بيمارى در مرحلهء اوّل تب يا در مرحلهء افزايش و بالا رفتن درجهء تب يا در مرحلهء سوم تب كه اوج گرفتن و توقف شدت حرارت است براى اين چنين روىآورها فرقى نمىكند و چنين پيداست كه كمتر اتفاق مىافتد بيمار در اثناى مرحلهء دوم تب يعنى وقتى كه تب در افزايش است و هنوز به منتهاى شدت نرسيده است با مرگ روبرو و\r\n\r\n","description":"","footnote":"","page_name":" 297 ","page_number":319},
  {"content":"\r\n\r\nشود .\r\nاگر در اثناى مسير بيمارى تب در معاينهء وقت به وقت و در كليهء مراحل بيمارى نشانيهاى پيش‌درآمد مرگ بيمار را - كه ذكر كرده‌ايم - نديدى ، نترس و نگران بيمار مباش ! امّا اگر از اين نشانها چيزى مشاهده كردى حدس بزن كه بيمار ممكن است بميرد و ممكن است نميرد . امّا اگر نشانى پيش‌درآمد مرگ را همراه روىآورهاى بد و ناپسند ذكر شده ديدى بدان ! كه مرگ بيمار حتمى است .\r\nاگر نوبت تب شديد جان‌ستان در روز فرد باشد اكثرا مرگ بيمار در روز هفتم است . و اگر نوبت تب در روزهاى زوج باشد اكثرا روز ششم روز مرگ بيمار است . بويژه اگر بيمارى به سرعت حركت كند اين حساب راست درمىآيد .\r\n\r\nمرگ بدون بحران\r\n1 - ممكن است بيمار بسيار ناتوان شود ، و ياراى مقاومت بيمارى را از دست بدهد و اين مهلت را نيابد كه بيمارى به بحران درآيد و سپس بميرد .\r\n2 - شايد نشانيهاى پخته شدن ماده به تأخير افتد و در اين مدت تا ماده پختگى مىيابد بيمار جان سپارد .\r\n3 - شايد بيمارى بسيار شديد و نيرومند است و به كندى حركت مىكند و آثارى از پايانش نيست و بيمار در اين اثنا مىميرد .\r\nاگر هر سه حالت نامبرده باهم جمع شوند ، گواهى بر مرگ بيمار بسيار معتبرتر خواهد بود .\r\n\r\nتازه از بيمارى برخواستگان\r\nحالت و چگونگى كسانى كه تازه از بيمارى شفا يافته‌اند در قياس با كسانى كه بيمار نشده‌اند بسيار فرق دارد . در تازه شفايافتگان در صورتى كه شرايط براى برگشتن بيمارى مساعد باشد ، ممكن است بيمارى هر آن برگردد - كه سابقا اين شرايط را در بحث از برگشتن بيمارى شرح داديم .\r\nممكن است در حالات مراعات خود كردن نيرويى را كه در بيمارى از دست داده‌اند از سر گيرند و اگر مراعات خود نكنند ممكن است تاب و توان را از دست بدهند - كه حالت مراعات و چگونگى مراعات را نيز ذكر كرده‌ايم .\r\nممكن است از غذا و تناوليها بدنشان نفعى نبيند و از اثر خوراك نيروى از دست رفته را باز نيابند .\r\nممكن است بدنشان كاملا از خلط تخليه نشده باشد بقايايى از مادهء بيمارىزا در بدن مانده باشد و اين بقايا به صورت خراج بر رويهء بدن نوشفايافته ظاهر شود .\r\nامكان دارد همهء مادهء بيمارى بعد از بحرانى كه به نفع بيمار تمام شده است ، از بدن تخليه نشده باشد و قسمتى از آن به داخل بعضى از اندامان تن خزيده باشد و اندام را به تباهى\r\n\r\n","description":"","footnote":"","page_name":" 298 ","page_number":320},
  {"content":"\r\n\r\nبكشاند .\r\nممكن است در اثناى معالجه ، سردى بخشيدن و رطوبت بخشيدن به بدن بيش از حد لازم بوده باشد كه بعد از برخواستن از بيمارى از اثر اين معالجات اشتباه سنگينى زبان ، فالج ، قولنج سرد ، سكته ، صرع ، سردرد هميشگى ، سردرد نيمه‌اى و امثال اينها گريبانگير نوشفا يافته گردد .\r\nبسيار رخ مىدهد كه نو شفا يافته تنش به خارش بيفتد ، كه علاج با آب ولرم است .\r\nگاهى رخ مىدهد موى نوشفا يافته نابهنگام سفيد مىشود . سبب آن است كه غذاى ويژهء مو به مو نرسيده و رطوبت طبيعى و سرشتى - كه سياهى موى از او است - پراكنده شده و از موها دور افتاده است . درست مثل كشت و زرعى كه خشك مىشود ، مو سفيدرنگ گردد . و سپس هرگاه حالت نوشفا يافته خوب و بر مرام شد موهاى سفيد شده نمىمانند و باز موهاى سياه درمىآيند . درست مثل كشتى كه بىآبى كشيده است و پژمرده و رنگ تغيير داده است ، هر گاه آبيارى شد باز سبز رنگ خودنمايى مىكند .\r\n\r\nدستور العمل براى نوشفا يافته\r\n1 - بايد كسى كه بيمار بوده و تازه شفا يافته است تا مدتها و تا به كلى حالت بهبودى سابق و طبيعى را باز مىيابد زير نظر باشد و حركات و سكنات و طرز خوراك و نوشابه و هر چيز ديگر او را در كنترل داشته باشند .\r\n2 - بايد در هر حالتى و هر حركاتى با كمال صبر و بدون هيچ فشارى با وى رفتار كنند .\r\n3 - نگذارند غذاهايى بخورد كه سنگين و ديرهضم هستند .\r\n4 - نبايد از حركات زياد خسته شوند .\r\n5 - نبايد زياد به حمام بروند و حمام سبب خستگى شود .\r\n6 - بايد هر سبب نگران‌كننده‌اى را از آنها دور داشت . حتى نبايد صداهاى موذى و آزاردهنده را بشنوند .\r\n7 - به تدريج به ورزش مشغول شود و ورزش به صورت ميانگين - در شدت و سبكى - پيش برود ؛ كه ورزش ميانگين براى نوشفا يافته بسيار سودآور است .\r\n8 - تازه شفا يافته بايد به كارهايى مشغول باشد كه خون را افزايش مىدهند ، بايد در آرامش زندگى كند و خوشحال و آسوده‌خاطر باشد .\r\n9 - بايد از هر نوع پاك‌سازيها بپرهيزد و بويژه بايد تا مىتواند از جماع دورى جويد .\r\n10 - اگر نوشفا يافته شراب لطيف و كم‌مايه را به اعتدال - نه بسيار زياد نه بسيار كم - بخورد ، نفع بيند .\r\n11 - كسانى كه در بيمارى با حالت بحرانى ناپيدا روبرو بوده‌اند و تازه شفا يافته‌اند بيشتر از كسانى كه در بيمارى با بحران آشكار از بحران گذشته‌اند و تازه شفا يافته‌اند نياز به مراقبت و كنترل دارند . اين نوشفا يافتگان - كه بحران بيماريشان ناپيدا بوده است - ممكن است از\r\n\r\n","description":"","footnote":"","page_name":" 299 ","page_number":321},
  {"content":"\r\n\r\nاسهال شدن فايده بينند ، و بهترين حالت اسهالى در اين حالت آن است كه تنها شكمشان نرم شود نه اينكه به شدت اسهال شوند .\r\n12 - اگر ديدى كه خلط مرارى با مدفوع بيمار است ، يا مدفوع بيمار رنگش شبيه رنگ خلط و قوام خلطى است كه سبب بيمارى شده بود و ديدى كه اشتهاى غذايش كامل نيست و خللى دارد و مصلحت ديدى كه پاكسازى شود ، بگذار استراحت كند و به آرامى و با نرمش كارى كن كه هرچه ممكن است تنش بيشتر نيرو گيرد . آنگاه پاكسازى را تجويز كن ! شايد لازم باشد كه پاكسازى به زودى صورت گيرد ؛ در اين حالت نيروبخشى و پاكسازى را باهم اجرا كن ! يعنى غذايى را بخورد كه هم نيروبخش باشد و هم ملين شكم . توضيح مىدهم : چيزهايى بخورد كه هم غذايى باشد و هم مسهل يا اينكه داروهاى مسهل را به اندازه‌اى با غذايش قاطى كن كه تأثيرى از دارو داخل غذا باشد . بايد داروى مسهل كذايى كاملا با بدن نوشفا يافته سازگار باشد ؛ مثلا آلوبخارا ، شيرخشت ، ترنگبين و امثال آنها را به كسى بده كه مىخواهى خلط مرارى را بيرون دهد .\r\n13 - ممكن است نوشفا يافته از دفع ادرار بهره بيند و رگهاى بدنش از اثر دفع ادرار از آلودگى پاك شوند . داروهاى ادرارآور شناخته شده از عهدهء اين پاكسازى برمىآيند . براى ادرار دادن نوشفا يافته ، شراب مخلوط با آب نيز خوب است . كمتر اتفاق مىافتد كه نوشفا يافته نياز به خونگيرى داشته باشد ، كه در آن صورت مىتوانى از سيماى نوشفا يافته آن را دريابى ! نشانيهاى خون بيش از حد لازم در بدن و بويژه نشانيهايى كه ضمن روىآورهاى تب هستند ، مانند حالت شبيه گره خوردگى در رگها است . همچنين اگر ديدى كه جوشهايى بر لب نوشفا يافته پيدا شده‌اند - در همهء اين حالات خونگيرى مفيد است .\r\n14 - اگر نوشفا يافته از بيمارى تب برخاسته باشد ، ممكن است نياز به خونگيرى داشته باشد ، كه خون بدجنس مخلوط با خاكستر شدهء خلط بدجنس را بيرون كشى و كوشش كنى كه خون خوب را در بدنش افزايش دهى . امّا در خون كشيدن با صبر و تأنّى عمل كن ! خونى را كه لازم مىدانى بكشى در يك دفعه مكش .\r\n15 - براى نوشفا يافته ، خوابيدن در روز خوب نيست و ممكن است زيان داشته باشد ؛ زيرا خواب روز بدن را سست مىكند .\r\n16 - ممكن است اگر خود را گرم نگهدارد نفع بيند و اگر بر خود گرم نگهداشتن موافقت نكند ، نه دور است كه سببى مثلا سرما بر او تأثيرگذارد و خلط لازم درونى را به خامى بكشاند و حرارت غريزى تن كاهش يابد و سبب تب شود .\r\n17 - براى همهء نوشفايافتگان ، آنهايى كه كاملا از خلط مايهء بيمارى پاك شده‌اند و آنهايى كه هنوز كاملا پاك نشده‌اند بهتر آن است كه رژيم غذائيشان همان رژيمى باشد كه در حالت بيمارى بود . از روزى كه از بيمارى برخواسته‌اند تا دو سه روز و خلاصه تا مدتى كه از روز باحورى باقىمانده - كه مستقيما از روز شفا يافتنش تجاوز مىكند - غذايش منحصرا مزوره و امثال آن باشد . توضيح مىدهم : بحران در روز باحورى بوده - روزهاى باحورى عبارت از\r\n\r\n","description":"","footnote":"","page_name":" 300 ","page_number":322},
  {"content":"\r\n\r\nهفت روز بسيار گرم ماه جولاى است - در چه روزى از روزهاى باحورى بحران گذشته و شفا يافته است ، از روز دوم حساب كند ، چند روز مانده كه روزهاى باحورى سرآيند در اين چند روز و يك روز بعد از آن ، رژيم غذايى آش مزوره و امثال آن باشد . [ فرض كنيم در روز پنجم از روزهاى باحورى بيمار شفا يافته است ، يعنى دو روز مانده كه روزهاى باحورى تمام شوند .\r\nپس بايد نوشفايافته مدت سه روز يعنى يك روز بعد از تمام شدن روزهاى باحورى همين رژيم غذائى را مراعات كند - م . 
  ] پس از آن غذا را قوىتر و تغذيه‌دهنده‌تر گرداند .\r\n18 - اگر نوشفا يافته بيماريش تب بوده و قبلا تب بىخطر داشته است ، و اگر نوشفا يافته كاملا بدن پاك از آلايش خلط بد دارد ، در هر دو حالت نبايد غذاهاى بسيار لطيف و كم تغذيه بخورد ؛ مبادا حرارت بر بدنش فايق آيد و به بدحالى بينجامد . بايد در اندك زمانى از لاغرى و پژمردگى بيرون آيد و نشاط گيرد و نسبتا چاق شود . زيرا او كه شفا يافته است نيرويى ثابت دارد و اگر تغذيه‌اش خوب نباشد برعكس نيروى خويش عمل مىكند و ممكن است خللى بر نيرويش وارد آيد و كاهش يابد .\r\n19 - اگر نوشفا يافته اشتهاى غذا خوردن نداشت ، بدان ! كه حالت امتلا ( پرشدگى ) خارج از اندازهء لازم دارد .\r\n20 - اگر اشتهاى خوراك داشت اما ديدى كه چاق نمىشود ، چندين احتمال ممكن است علت آن باشد :\r\nالف - بيشتر از ظرفيتى كه دارد خوراك خورده است و بيشتر از آنكه طبيعتش مىخواهد و مىتواند صرف كند ، غذا را در شكم انباشته است . طبيعت نمىتواند چنان كه لازم است با ميل و ذوق آن را بپذيرد و در بدن توزيع كند .\r\nب - در بدن نوشفايافته خلطهاى زياد جمع شده‌اند و طبيعت سرگرم تحليل بردن و جابجا كردن خلط است و به كار صرف و توزيع غذايى نمىپردازد .\r\nج - معده‌اش در حد زيادى نيروى خود را از دست داده است و هضم و توزيع عادلانهء غذا را نمىتواند انجام دهد .\r\nد - تمامى نيروى بدنى و حرارت غريزى بدنش از بين رفته و غذا به حالتى از اصلاح درنمىآيد كه قابل پذيرش طبيعت باشد .\r\nچنين كسانى كه اشتها دارند و مىخورند و چاق نمىشوند ، هرچند در اوايل شفايافتگى اشتها دارند و مىخورند ، امّا عاقبت با بىاشتهايى روبرو مىشوند ؛ زيرا از اين اشتهاى بىرويه - كه بيش از ظرفيت و طاقت خود خورده‌اند - آسيبهاى ناشى از پرخورى بيش از حد لازم و پرشدگى از خلط بدجنس تقويت مىيابند و بيشتر مىشوند .\r\n21 - اگر نوشفا يافته ابتدا اشتها نداشته باشد و سپس اشتهايش باز شود - كه نيرو گيرد - بهتر از آن است كه اوّل اشتها داشته باشد و بعدا به بىاشتهايى برسد .\r\n22 - اگر نوشفايافته اوّل اشتها دارد و هيچ وقت اشتها را از دست نداد و با اين وضع بدنش تغييرى نكرد و نيرو نگرفت و چاق نشد ، بدان ! كه نيرو و ابزار اشتهاآور بدن درست و بر مرام\r\n\r\n","description":"","footnote":"","page_name":" 301 ","page_number":323},
  {"content":"\r\n\r\nاست ، امّا نيروى هضم‌كننده و ابزار كار معده ناتوانند .\r\n23 - نوشفايافته بايد در سرآغاز شروع خوردن دوباره ، غذاهاى تغذيه‌دهنده و نيروبخش بخورد و به تدريج پيش برود . از گوشت تيهو ، جوجه مرغ شروع كند تا به خوردن گوشت بزغاله مىرسد . امّا تا احساس مىشود كه رگهاى بدنش هنوز نوعى تنگى اثر زمان بيمارى دارند و كاملا به حالت طبيعى - كه براى اشخاص غير بيمار هست - برنگشته‌اند ، نبايد غذاهاى زمان قبل از بيمارى را - كه بدان عادت داشته - مورد استفاده قرار دهد .\r\n24 - خوردن اسكنجبين ممكن است براى نوشفايافته خوب نباشد ، همچنين هر غذاى ترشمزه‌اى خوب نيست ؛ زيرا روده‌هاى نوشفا يافته ناتوان است و ممكن است ترشى يا اسكنجبين - كه ترشمزگى دارد - سبب خراش و پوست‌اندازى در روده‌ها شود .\r\n25 - نوشفايافته اگر از محيط زيست و هوايى كه در آن بيمار شده است به هوا و محيط زيست ديگرى كه هوايش با هواى محيط زيست اوّل مخالف باشد ، نقل مكان كند خوب است و از آن نفع بيند .\r\n26 - بايد نوشفايافته كاملا از چيزهايى كه با بيماريش هم‌جنسند و مناسبت دارند برحذر باشد ؛ مثلا بيماريش بر سام بوده و تازه شفا يافته است ، بايد از هرچه سينه را زبر مىگرداند پرهيز كند .\r\n27 - وقتى كه شفا يافته به حمام مىرود ، در هواى حمام عرق نكند بهتر است ؛ زيرا گوشت بدنش هنوز ناتوان است و ممكن است از عرق كردن در هواى گرم حمام بگدازد و تحليل برود .\r\n28 - اگر خارج از حمام نوشفا يافته زياد عرق كند مانعى ندارد و مفيد هم هست .\r\n29 - نوشفايافته به هيچ وجه نبايد سرش را با استره بتراشد ؛ سر تراشيده با استره و از ته زدن مو با تيغ به زيان او است - كه سبب را سابقا ذكر كرده‌ايم .\r\n\r\nرژيم غذايى نوشفايافته\r\n1 - غذاى نوشفايافته از بيمارى بايد غذاى خوب كيموس زودهضم باشد ، نبايد زياد گرسنگى و تشنگى بكشد .\r\n2 - بهتر آن است كه نوع غذا برعكس مزاج سابقش باشد ؛ مبادا بقايايى از سبب بيمارى هنوز در بدن مانده باشد . كه اين رژيم غذايى كه مزاجش بر ضد مزاج بيماريى باشد كه تازه از آن نجات يافته است ، پيش‌بينى احتياطى است .\r\n3 - اين را نيز بدان ! كه غذاهاى تر و مايع سريع‌تر از ساير غذاها به بدن مىرسند ، امّا كمتر مغذّى هستند . اما اگر غذا پرمايه باشد - خواه خوردنى يا نوشيدنى - ديرتر از غذاى آبكى در بدن جاى گيرد و نيروى غذاييش هم بيشتر است .\r\n4 - اگر تشخيص دادى كه بقايايى از حرارت بيمارى در بدن نوشفا يافته مانده است ، غذاى سردىبخش تجويز كنى مانعى ندارد ؛ امّا در غير اين صورت نبايد بگذارى غذاى بسيار سرد بخورد . لازم است غذايش در سردى و گرمى ميانگين باشد ، حرارتى نرم و كم داشته باشد و\r\n\r\n","description":"","footnote":"","page_name":" 302 ","page_number":324},
  {"content":"\r\n\r\nكاملا رطوبى و تر باشد و زود هضم شود .\r\n5 - مقدار غذايى كه تناول مىكند در اندازه‌اى باشد كه به خوبى بتواند آن را هضم كند و به خوبى از معده جدا شود .\r\n6 - اگر با رژيم غذايى كه براى نوشفايافته قرار داده‌اى بخورد ، احساس سنگينى در بدن نبود ، قرقر شكم نبود ، بيش از حالت طبيعى و متوقع از راه پايين سرازير نشد و كمتر و كندتر از حالت طبيعى از معده پايين نيامد ، به تدريج اندازهء غذا را بيشتر كن ! اما اگر حالتهاى نامبرده را مشاهده كردى ، اندازهء غذايش را به تدريج كمتر كن تا اين روىآورها ناپديد شوند .\r\n7 - اگر نوشفايافته يكباره معده را از غذا بيا كند و معده از غذاى زياد از ظرفيت كش رفت ، ممكن است اين شخص به تب مبتلا شود .\r\n8 - نبايد وقتى كه چيزى مىنوشد آن را يكباره سركشد ؛ يكباره در اندازهء زياد نوشابه به معده ريختن ممكن است خطرناك باشد .\r\n9 - اوقات غذا خوردن نوشفايافتگان بايد وقتى باشد كه هوا نسبت به فصل معتدل است . مثلا اگر تابستان است شبانگاهان و اگر زمستان است وقت نيمروز ( ناهار ) غذا بخورند ؛ مگر اينكه سببى باشد كه به تأخير انداختن غذا تا شب يا تا نيمروز خوب نباشد . نبايد غذاى لازم را يكباره بخورد ، بايد در چند دفعه نوش جان كند و نبايد كاملا سير بخورد .\r\nنبايد به هيچ وجه آب بسيار سرد بخورد ، كه ممكن است به اندامان درونى آسيب برسد و حتى ممكن است با حالت تشنج روبرو شود . و ما مىدانيم كه كسانى نوشفايافته بوده‌اند كه از نوشيدن آب سرد جان سپرده‌اند .\r\n10 - اين را نيز بدان ! كه اگر نوشفايافته از بيمارى هرگاه اشتهاى غذا خوردنش كاهش يافت ، يكى از اين سببها را دارد :\r\nالف - از ناتوانى بدن است كه هنوز به آن درجه از تجديد قوا نرسيده است كه اشتهايش بر مرام باشد .\r\nب - خلطهايى در اندازهء زياد در معده‌اش جمعند كه در اين حالت علاوه بر كم‌اشتهايى اكثرا به حالت شبيه غش كردن درمىآيد .\r\nج - سبب كم‌اشتهايى از آسيب‌ديدگى كبد است كه كمتر مىتواند خوراك لازمهء خود را جذب كند ؛ كه در اين حالت از رنگ رخسار و از مدفوع آبكى و سفيدرنگ تازه شفايافته مىتوان دانست كه سبب كم‌اشتهايى از كبد است .\r\nد - ممكن است اخلاط در سراسر بدن بيش از حد طبيعى باشد و در عين حال معده بيش از ظرفيتش پر باشد .\r\nه - ممكن است كم‌اشتهايى نوشفايافته از كم‌نيرويى بدن و كاهش حرارت سرشتى باشد . و بويژه شايد حرارت غريزى در معده ناتوان باشد - كه علاج همهء اين حالات را سابقا ياد گرفته‌اى - وقتى كه تشخيص دادى كم‌اشتهايى ايجاد شده به دليل كدام يك از اين سببها است ، با منتهاى صبر و لطف به معالجه‌اش بپرداز !\r\n\r\n","description":"","footnote":"","page_name":" 303 ","page_number":325},
  {"content":"\r\n\r\nاين را نيز بدان ! كه بهترين داروى اشتهاآور براى نوشفايافتگان اسكنجبين ساخته از به است . بويژه اگر از اثر ناتوانى معده اشتها را از دست داده باشند و به شرطى كه بيم خراش روده‌ها نباشد .\r\n11 - تقويت‌كننده‌هاى معده كه گرم‌مزاج‌تر از اسكنجبين بهى هستند عبارتند از : قرص گل محمدى و امثال آن .\r\nممكن است كم‌اشتهايى و بىاشتهايى نوشفايافته سبب برگشتن بيمارى شود .\r\n\r\nحركت بيمارى\r\nدر بحثهاى سابق وقت بيماريها را كه كى مىآيند و كى مىروند و غيره را دانستى . حال مىخواهيم راجع به نوبتهاى بيمارى شرحى بدهيم :\r\nگاهى ممكن است بسيار شدت يافتن نوبت بيمارى نشان از پايان يافتن بيمارى باشد .\r\nممكن است شدت بيمارى از آنچه متوقع است كمتر باشد كه نشان از پايين آمدن شدت دارد .\r\nحركت و شدت بيمارى در شب بيشتر از روز است ؛ زيرا چنان كه سابقا هم بدان اشاره كرديم طبيعت در شب سرگرم جنگ با مادهء بيمارىزا است و اساسا همهء نيروى خود را بر رسانيدن ماده وقف كرده و هر چيز ديگر را رها كرده است .\r\n\r\n","description":"","footnote":"","page_name":" 304 ","page_number":326},
  {"content":"\r\n\r\n\r\nگفتار دوم از بخش دوم وقت بحران ، روزهاى بحران و نوبت‌هاى بحران\r\n\r\nفصل اوّل شروع بيمارى و برآورد روز بحران\r\n- چگونه بايد حساب كرد كه روز بحران احتمالى كى مىآيد ؟\r\n- در اينجا نظرهاى مختلفى هست ؛ برخى گويند در چه روزى انسان احساس كرد كه دارد بيمار مىشود و حالتش طبيعى نيست بايد آن روز را مبدأ قرار داد و بر اين حساب رسيدن روز بحران را انتظار داشت .\r\nبه عقيدهء بعضى ديگر بايد دانست كه در كدام روز انسان از اثر بيمارى در بستر افتاد و زيان از بيمارى ديد آن روز را مبدأ قرار دهند و حساب بحران را برآورد كنند .\r\nاين كنجكاويها ممكن است در تبهايى كه ناگهان نمىآيند و پيش‌درآمدهايى دارند تا اندازه‌اى مفيد باشد ؛ اما اگر تب يكناگاه و بىمقدمه آمد چه ؟ روز مبدأ بيمارى آشكار است و محاسبه نمىخواهد ؛ مثلا انسانى هيچش نيست و خود را صحيح و سالم مىبيند ، مىخوابد ، به حمام مىرود يا خسته مىشود و ناگهان تب مىگيرد . اين نوع از تب بررسى و كنجكاوى نمىخواهد كه كى شروع كرده است و دقيقه و ساعتش چيست ؟ امّا اگر قبل از به تب مبتلا شدن ، انسان نوعى احساس شكستگى مىكند ، سرش به درد آمده است يا حالاتى از اين قبيل پيدا شده است و بعد از آن حالت تب روى مىآورد ، مسالهء تحديد روز بحران در اين باره شايد مورد اختلاف باشد .\r\nآيا سر وقت و اوّل شروع حالت تب را حساب كنيم كه آشكار مىشود بيمار از مزاج طبيعى خارج شده است ؟\r\nيا همان ابتداى شروع سردرد و احساس ناراحتى جسمى بدون تب ملاك است ؟ - كه به عقيدهء من اين شروع سردرد و احساس ناراحتى بدون حرارت تب معتبر نيست . و حتى در بستر افتادن و خوابيدن نيز شرط نيست ؛ ممكن است كسى تب بگيرد اما نخواهد در بستر بخوابد .\r\nاگر زن بچه آورد و بعد از بچه آوردن به تب مبتلا شد ، بايد از روز تب آمدن حساب كرد نه از\r\n\r\n","description":"","footnote":"","page_name":" 305 ","page_number":327},
  {"content":"\r\n\r\nروز بچه آوردن ؛ و اكثرا تب اگر بر زائو آيد بعد از روز دوم و سوم بچه آوردن مىآيد ، هرچند كسانى هستند كه مىگويند بايد از روز زاييدن حساب كرد ، كه در واقع اشتباه مىفرمايند .\r\n\r\nفصل دوم سروقتهاى بحران\r\nاكثريت مردم در برآورد كردن نوع و موقع وقوع بحران در بيماريهاى سخت اعتمادشان بر ماه و ماهتاب است كه نيروى مهتاب در كليهء رطوبتهاى جهان ما اثراتى آشكار دارد و تغييراتى در مواد مرطوب مىدهد . اگر مادهء رطوبى استعداد پختن و هضم شدن را داشته باشد ، مهتاب به كمكش مىآيد و كارش را زودتر انجام مىدهد .\r\nاين اكثريت مردم كه اعتماد كامل بر سير ماه و چگونگى كاربرد مهتاب دارند ، در اين باره مثالها و نمونه‌هايى مىآورند ؛ مانند مد و جزر آبها و بالا آمدن مغز در كاسهء سر - كه از افزايش روشنى ماه رخ مىدهند . وقتى كه ماه مدور و كامل است بر ميوهء درختان و سبزيجات اثر مثبت دارد آنها را مىرساند - مىگويند بنابراين شواهد حتما مهتاب تأثير بر رطوبتهاى بدن انسان دارد و برحسب تغيير و چگونگى مهتاب و مراحل ماه ، اين تأثيرپذيرى و واكنشهاى بدنى از مهتاب فرق مىكند . بيشترين تأثيرپذيرى بدن از ماه و مهتاب هنگامى است كه حالت بيمار و بيمارى برابر با تقسيمات چهار چهار مدت نورافشانى ماه باشد . بيمار در چه حالى است و مهتاب توان و ناتوانيش چند است ، حالت بحران بيمارى برحسب آن بحران را مىپذيرد و از بحران مىگذرد ؛ كه دربارهء اين تقسيم چهار چهار ايام نورافشانى ماه را دو قسمت مىكنند و هر دو بخش قسمت شده را نيز دو بخش حساب مىكنند . در اين زمينه گفته‌اند : دورهء يك ماههء ماه آسمان تقريبا بيست و نه روز و يك سوم روز است . بايد روزهايى را كه ماه در شب نمىآيد از اين مدت منها كرد . پس مىماند بيست و شش روز و نيم ؛ اين را دو بخش كنند مىشود سيزده روز و يك چهارم روز . اين نصفه را نيز نصف كنند ، يك چهارم روزهاى تأثيربخشى مهتاب حساب مىشود كه برابر است با شش روز و نيم روز و يك هشتم روز . اين يك چهارم را به دو بخش كنند ، مىشود سه روز و يك چهارم روز و يك شانزدهم روز . اين نيمه آخرى - كه عبارت از يك هشتم تقريبى مدت نورافشانى ماه است - كوچكترين فرصت و موقع بحرانى است و از اين مدت كمتر بحران رخ نمىدهد .\r\nگفتيم اكثريت بر اين عقيده‌اند و تقسيمات را - چنان كه ذكر شد - مورد اعتماد مىدانند و بر اين حساب بحران را پيش‌بينى مىكنند ؛ امّا كسانى هم هستند كه اين تقسيمات روزهاى ماه را به نوعى ديگر مىآورند و با حساب اكثريت كمى فرق مىكند و مدتهاى تقسيم‌شدهء سزاوار بحران را اندكى بيشتر به حساب مىآورند ، كه در واقع اندكى زياده‌روى كرده‌اند .\r\nپس بنابراين حسابها و تقسيمات ، مدتهايى كه ذكر شد و سزاوار بحرانند ، هرگاه در اوّل شروع مدت پيدا شدند ، يعنى نشانى از بحران وقتى پيدا شد كه با مدت سزاوار بحران همزمان\r\n\r\n","description":"","footnote":"","page_name":" 306 ","page_number":328},
  {"content":"\r\n\r\nاست ، اگر مادهء به وجودآورندهء بيمارى از مواد اصلاح‌پذير باشد ، در اواخر مدت بحرانى حساب شده ، بيمار به طرف خوبى و بهبود به‌طور آشكار تغيير حالت مىدهد . امّا اگر مادهء سبب بيمارى بد باشد و حال بيمار نيز بد باشد ، وقتى كه مدت سزاوار بحران شروع مىشود از بدى ماده و حال بيمار پيداست و در پايانهاى اين مدت حال بيمار از بد به بدتر مىانجامد .\r\nتا اينجا بحث ما راجع به بحران بيماريهاى بود كه نوع بيمارى در شرف بحران نزديك و چند روزه است و مدت بحران از مدت روزهاى تابيدن مهتاب نمىگذرد . امّا براى در نظر گرفتن و پيش‌بينى كردن روز بحران در بيماريهاى طولانى و بيماريهايى كه از يك ماه بيشتر طول مىكشند ، بعضىها حسابها را از مسير و دورهء خورشيد استنباط مىكنند و برآورد و تجزيه و تحليلهايى دارند كه انسان را به شك مىاندازد و در آن جاى ايراد گرفتن باقى است .\r\nدر هر حال اين ريزه‌كاريها و دقت در سير و مسير خورشيد و ماه براى طبيب فايده‌اى در بر ندارد . اين نوع از فلسفه‌بافيها كار دانشمندان طبيعى است .\r\nبر طبيب همين قدر لازم است كه آزمايشهاى خود را به كار برد و از آزمونهاى بسيار پژوهشگران در طب و حالات بيماران استفاده كند . نبايد خود را به كارى مشغول كند كه از كار معالجه و چيزهاى مهم راجع به معالجه غافل گردد .\r\nبر طبيب همين‌قدر لازم است بداند نوع بيماريى كه او معالجه‌اش مىكند چيست و چه معالجه‌اى مىخواهد . امّا حساب روز بحران را از شمس و قمر كسب كردن هيچ به وى مربوط نيست .\r\nطبيب بايد خودش از تجاربى كه بر او گذشته يا از ديگر اطباء دريافت كرده و فهميده است ، حالت بيمارى و سير بيمارى را به دقت بررسى كند و روز بحران را بر حسابهاى آزموده پيش‌بينى كند .\r\nاين را نيز بدان ! كه بسيارى از اين حسابگران ماه و خورشيدى هميشه چيزى را با حسابهاى خودشان وفق مىدهند كه حتما در نتيجه با روز مناسب بحران وفق داشته باشد ، مثلا به گونه‌اى چهار چهار يا هفت هفت را حساب مىكنند كه درست با روز مناسب بحران بيمارى همزمان شود . يعنى اگر كوتاه آمد كشش مىدهند و اگر بلندتر از آب درآمد طورى سر و ته آن را به هم مىآورند .\r\nحال براى نمونه سه مدت مناسب و سزاوار بحران را مىآورم كه عبارت از روز چهارم بيمارى است كه چهار را در يك يا در دو يا سه و يا بيشتر ضرب مىكنند ؛ زيرا زمان بحران ، چهارم روز يا چندمين چهار روز بحران كامل است . همچنين در به وجود آوردن روز هفتم - كه آن هم روز بحران خوب است - سعى مىكنند كه اگر در روز هفتم نباشد آن را به روزهايى واگذار كنند كه قابل تقسيم بر هفت باشد و يا تقريبا كمى از آن كوتاه‌تر يا درازتر باشد و كوتاه را كش دهند و دراز را كوتاه كنند .\r\nروز بيستم براى بحران - كه آن هم از روزهاى مناسب براى بحران است - از هر دو مدت بحران نامبرده يعنى از چهار چهارها و هفت هفتها كامل‌تر و بىدردسرتر است و با دستكارى\r\n\r\n","description":"","footnote":"","page_name":" 307 ","page_number":329},
  {"content":"\r\n\r\nكردن كمتر به دست مىآيد و حسنش در اين است كه بعد از آنكه بيست حاصل شد ، دوچندان كردن و سه چندان كردن و چهار برابر كردنش بسيار سهل است و زحمتى نمىخواهد ، و روزهاى چهلم ، شصتم و هشتادم همگى براى بحران بيمارى مناسبند .\r\nاكنون راجع به اين درست كردن و به حساب آوردن مدتهاى بحران توضيح بيشترى مىدهيم :\r\nدور اوّل كه گفتيم در چهار روز بايد بحران شروع شود و بسيار مناسب حالت بحران بيمارى است ، با اين حساب كه ماه را تقسيم كرديم ، كاملا درست درنمىآمد . در هر حال اوّلين دور مناسب بحران را كه برابر با تقسيمات بيست و شش روز و نيم مىشود ، سه روز و يك ربع روز و يك شانزدهم روز ( سه روز و هفت ساعت و نيم ) ، به اعتبار آنكه مدت هفت ساعت و نيم از روز چهارم مىگذرد ، آن را درست چهار روز كامل مىشمارند . همچنين مسألهء هفت هفت همانند چهار چهار ، با تقسيمات ماه به بيست و شش روز و نيم كاملا هفت روز نمىشود ؛ زيرا اگر درست آن را تقسيم كنند ، دورهء بحران سر هفت روز مقدارى كوتاه مىآيد . به اين دليل كه نصف بيست و شش روز و نيم مساوى است با سيزده روز و يك چهارم روز ، ( سيزده روز و شش ساعت ) . اما همين‌كه اين مدت شش ساعت در روز چهار هم مىگذرد ، آن را روز چهاردهم به حساب مىآورند . با همين حساب هفت هفت چه مىشود ؟ اگر چنين هفت روزى را بدون كش دادن در سه ضرب كنيم ، مىشود بيست روز نه بيست و يك روز كه تصور مىرود سه بار هفت مىشود بيست و يك ؛ زيرا گفتيم كه يك چهارم ماه طبيبان در تقسيمات براى بدست آوردن روز مناسب بحران عبارت است از شش روز و نيم روز و يك هشتم روز ( شش روز و پانزده ساعت ) .\r\nاين شش روز و پانزده ساعت را اگر بدون هيچ كش دادن ضرب در سه كنيم مىشود نوزده روز و بيست و يك ساعت يعنى درست بحران در روز بيستم است .\r\nبرگرديم به داستان بحران چهار چهارى . اگر ماه حكيمانه را به هشت قسمت تقسيم كنيم كه كوچكترين مدت مناسب بحران را به دست آوريم - و اشاره كرديم كه بهترين بحران آن است كه در روز چهارم بيمارى باشد - اين يك هشتم برابر است با سه روز و يك چهارم روز و يك شانزدهم روز ( سه روز و هفت ساعت و نيم ) . به اعتبار آنكه هفت ساعت و نيم از روز چهارم گذشته است آن را كش مىدهند و چهار روز كامل حساب مىكنند . وقتى كه مىخواهند از اين چهار چهار ، روز هفتم را براى بحران بيابند - كه روز هفتم از روزهاى خوب مناسب بحران است - چهار اوّل را چهار درست حساب مىكنند و چهار دوم را به‌طورى حساب مىكنند كه هر دو چهار باهم يك چهارم ماه را تشكيل دهند . كه عبارت بود از شش روز و نيم روز و يك هشتم روز ( شش روز و پانزده ساعت ) . و از آنجا كه مدت زيادى از روز هفتم را اشغال كرده است ، در واقع هفت روز تمام است .\r\nچهارم سومى كه بعد از هفتم روز آيد درست است و كش دادن نمىخواهد كه بعد از روز هفتم اوّل - كه از دو چهار تشكيل شد و كش دادن روى داده بود - اين بار چهار روز درست را به آن هفت روز اضافه مىكنند ، يازده روز كامل مىشود .\r\n\r\n","description":"","footnote":"","page_name":" 308 ","page_number":330},
  {"content":"\r\n\r\nحال ببينيم هفتم دوم چگونه درست مىشود . يازده را كه گفتيم يازدهء درسته حساب مىكنند و همان چهار اوّل را كه در واقع سه روز و هفت ساعت و نيم بود بر آن اضافه مىكنند كه چهاردهم روز به دست مىآيد .\r\nاكنون بيا و حكايت روز بيستم بحرانى را بشنو ! ما سابقا شرح داديم مهم اين است بدانى كه آن هم سه هفت روز عادى نيست و سروته زدنهايى لازم دارد كه سه تا هفت بيست شود نه بيست و يك . پس در اين به اصطلاح تقسيم ماه بيست و شش روزه و نيم روزه ، حسابها روى هم رفته چنين است : وقتى كه هفت را از دو چهار - كه در واقع عبارت از دو هشتم ماه بيست و شش روز و نيم باشد - مىسازند ، اوّلى را چهار روز عادى به حساب مىآورند و چهار دومى را كم مىكنند تا حساب هفتمين روز به دست آيد . يعنى اگر هر دو را باهم بر حساب تقسيم نامبردهء ماه طبيبان درست حساب كنيم ، مىشود شش روز و پانزده ساعت ، پس آن را كش داده‌اند و هفت روز را درست كرده‌اند و حساب مىكنند هفت روز كامل بر بيمارى گذشته است . اگر چهار دوم را با چهار سوم حساب كنيم ، مىبينيم چهار سوم را چهار روز كامل حساب مىكنند و چهار دوم همان يك هشتم ماه است و باهم درست حساب را به يازدهم رسانيده‌اند . در عين حال اگر هر دو را باهم حساب كنى چيزى از آنها - كه بايد دو چهار هشت باشد - كم شده است .\r\nچهار سوم را با چهار چهارم - كه باهم بعد از هفت اوّل ، روز چهاردهم را درست مىكنند - به حساب اصلى ماه طبيبان بحران‌پژوه ، بايستى مجموعا مدت را بعد از هفت اوّل به چهارده برسانند ، درحالىكه به سيزده روز و پانزده ساعت مىرسند كه مجموع را كش داده‌اند تا بگويند چهارده روز تمام است .\r\nدربارهء چهار چهارهاى تقسيمات ماه طبيبان و اينكه تا روز چهاردهم بحرانى را تشكيل مىدهند ، اختلافى در ميان اطباء نشنيده‌ايم و قولى است كه جملگى برآنند .\r\nبراى تعيين مدت بحرانى كه از چهارده روز مىگذرد ، اختلاف آرائى هست كه از اين قرار است : دانشمندان محترم ، بقراط و جالينوس از مدت بحرانها نياز به كش دادن شروع كرده‌اند و روز بيست و هفتم ماه را از چهار چهارهاى كش داده به دست مىآورند كه روز بيست و هفتم روز مناسب بحران است . يعنى يك هشتم ماه بيست و شش روز و نيمى را در هشت ضرب كرده‌اند كه حاصلش به همان ماه كامل طبيبان برمىگردد . يعنى بيست و شش روز و دوازده ساعت را كش مىدهند و دوازده ساعت بر آن اضافه مىكنند كه روز بيست و هفتم به دست آيد .\r\nدر به دست آوردن روز بيستم - كه مناسب بحران است - دو هفت روز اوّل را بدون كم و كسر مىآورند هفت روز سوم را يك روز به عقب مىكشند كه در واقع اگر درست بر همان حساب ماه طبيبانه حساب شود - چنان كه سابقا ذكر كرديم - نوزده روز و بيست و يك ساعت مىشود كه درست روز بيستم است . خلاصه‌اش چنين مىشود : دو هفت روز بدون دستكارى و سومين هفت روز را با يك روز ناقص كه بحث شد روز بحران به دست مىآورند .\r\nبعد از آن وقتى كه به روز بيست و چهارم مىرسند ، چهار روز كامل و عادى را بر بيست روز نامبرده اضافه مىكنند و بعد از آن روز بيست و هفتم را - چنان كه گفتيم - از چهار چهارها درست\r\n\r\n","description":"","footnote":"","page_name":" 309 ","page_number":331},
  {"content":"\r\n\r\nمىكنند . پس در هر دو حالت يعنى در بيست و چهارم و بيست و هفتم ماه - كه براى بحران مناسبند - كش‌دادنهايى هست .\r\nپس از آنكه به روز سى و يكم بيمارى - كه براى بحران مناسب است - مىرسند ، از هفت‌هايى كه سى و يك روز را تشكيل دهند مىكاهند . امكان دارد پنج هفت ماه طبى را كه سى و سه روز و چندى مىشود ، دو روز و اندى كاهش دهند يا چهار هفته و نيم عادى را حساب كنند و نيم روز از آن را براندازند .\r\nبعد از آن روز سى و چهارم را كه مناسب بحران است ، از هفت هفتهاى طبى تشكيل داده و كمى آن را كش مىدهند . يعنى چند هفت را كه هر هفت از آن يك چهارم ماه بيست و شش روز و نيمروز باشد باهم جمع مىكنند كه مجموعا سى و سه روز و سه ساعت مىشود ، آن را كش مىدهند و سى و چهارم به حساب مىآورند .\r\nاز سى و چهارم كه بگذرند ، روز چهلم بيمارى مناسب بحران است ؛ چه كرده‌اند ؟ يك هفته حساب ماه طبى نامبرده را بر سى و چهار روز افزوده و كمى يال و دمش را تراشيده‌اند . حساب شايد اين باشد : شش هفت روز از ماه طبيبان ماه‌پژوه براى بحران را باهم جمع كرده‌اند كه جمعا چهل روز و شش ساعت عادى مىشود . همان شش ساعت را به حساب نياورده‌اند و چهل روز تمام حساب كرده‌اند كه روز بحران مناسبى است .\r\nوقتى حساب را بالاى چهل روز براى بحران مناسب در نظر مىگيرند ، هر سه هفت را بيست روز حساب مىكنند - كه به تفصيل شرحش گذشت - با اين حساب روزهاى شصتم ، هشتادم ، صدم و يك‌صد و بيستم هيچ نيازى به كش دادن ندارند ، و روزهايى كه در اين ميانه واقع مىشوند ، يعنى مثلا روزهاى ميان چهل و شصت ، شصت و هفتاد ، هشتاد و صد و صد و صد و بيست هستند كه براى روزهاى بحران چندان داراى اهميت نيستند كه اين ريزه حسابها را بخواهند .\r\nتا اينجا آراء بقراط و جالينوس را در زمينهء مدتهاى بحران بيمارى ذكر كرديم . كسان ديگرى مانند اركيغانس و همفكرانش آراء ويژه به خود دارند و در اين باره مىگويند :\r\nبعد از روز چهاردهم روز هجدهم ، بعد از هجدهم روز بيست و يكم ، بعد از بيست و يكم روز بيست و هشتم ، بعد از بيست و هشتم روز سى و دوم ، بعد از سى و دوم روز سى و هشتم و روز چهلم نيز از روزهاى مناسب بحرانند . كه در حقيقت زياده‌روى فرموده‌اند . تو خودت نگاه كن و داور باش ! كه اين آقاى حكيم اركيغانس و همفكرانش چه مىفرمايند ؟ آخر اينها چگونه حسابى را براى چهار چهارها و هفت هفتها كرده‌اند كه باور دارند چهار چهارها را برشمردن - چنان كه حسابش به تفصيل ذكر شد - تا روز بيستم و تا آن اندازه با بحران بيمارى مناسبت دارد ؟ ! آيا ندانسته‌اند كه از بيستم روز تا سى و چهارمين روز بيمارى حساب كردن و در نظر داشتن هفت هفتها چقدر تأثيربخش است و تا كجا و تا چه حد مناسب با بحران بيمارى هستند .\r\nهمه اطباى ماهر و دانشمند مىدانند كه در بيماريهاى هميشگى و دست‌برندار هرگاه بيمارى از روز بيستم گذشت ، نشايد كه شروع مدت بحرانش را با هفته‌ها تطبيق دهند . در\r\n\r\n","description":"","footnote":"","page_name":" 310 ","page_number":332},
  {"content":"\r\n\r\nصورتى كه استاد اركيغانس مىفرمايند : روز بيست و يكم براى بحران بهتر از روز بيستم است .\r\nهمين استاد محترم از حيث حساب هفت هفت روز هفدهم را براى بحران از روز هجدهم بهتر و مناسب‌تر مىداند . در صورتى كه بقراط و جالينوس و كسانى كه بعد از آنها آمده‌اند و در طب سررشته داشته‌اند و همفكر بقراط و جالينوسند ؛ فرموده‌هايشان بر خلاف آراء اركيغانس است .\r\nمگر جناب اركيغانس بدين قدر از مخالفت با بقراط و جالينوس بس كرده است ؟ هيهات ! اين عالى جناب روز بيست و هشتم را براى بحران از روز بيست و هفتم بهتر و مناسب‌تر مىداند ، روز سى و دوم را براى بحران بر روز سى و يكم ترجيح مىدهد ، روز سى و پنجم را براى بحران بر روز سى و چهارم تفضيل داده است و حتى كار را به جايى رسانيده كه بدون رودربايسى مىگويد روز چهل و دوم براى بحران بسيار بهتر از روز چهلم است ! !\r\nاين را نيز بدان ! كه نوعى از بيماريها ممكن است بحرانش هفت ماه طول بكشد و ممكن است نوعى بيمارى باشد كه بحران آن هفت سال به تأخير افتد و امكان دارد كه يك بيمارى بحرانش تا چهارده سال پديد نيايد ، و حتى ممكن است در بعضى حالات بحران تا بيست و يك سال به تأخير افتد .\r\nبعضى از طبيبان چنين پنداشته‌اند كه بعد از گذشت چهل روز از بيمارى بحران با پاكسازى و تخليهء شديد و قوى روى نمىآورد ، كه پندارى است غير صحيح . ممكن است بعد از گذشت چهل روز از بيمارى بحران با استفراغ قوى ( پاكسازى شديد ) رخ دهد . همچنين سير بيمارى كه از چهل روز تجاوز كرد ، لازم نيست متوقع باشيم كه حتما بيمارى شدت خواهد يافت و يا فكر كنيم كه اين بيمارى ما دام چهل روز بر آن گذشت و بحرانى در كار نبود ، از نو برگشته است . حتى در اثناى بيمارى كهنه و هميشگى كه از چهل روز بيشتر دوام كرده است ، ممكن است طبيعت از پخته گردانيدن مادهء بيمارى دست برنداشته باشد ، و در نتيجه مادهء خلط به وجود آورندهء بيمارى را پخته گرداند و آمادهء بركندنش كند و ناگهان با قوت تمام يكباره بر مادهء رسيده تازد و به زور آن را از بدن پاكسازى كند . هرچند احتمال چنين روىآورى كم است امّا غير ممكن نيست .\r\nاكثرا روز بحران و آمدن بحران سرنوشت‌ساز است - كه روزهاى بحرانى مناسب را به تفصيل ذكر كرده‌ايم .\r\nحكم قاطع بر خوبى و بدى بيمارى در بيماريهاى هميشگى و ديرپا ، با بحرانهاى ناقص است . يا خراجى كند حركت كار بحران را انجام مىدهد و يا تحليل رفتن ماده بيمارى را به پايان مىرساند .\r\nبقراط مىفرمايد : « روزهاى بحرانى زوج و فرد دارند . و در اكثر حالات بيماريها بحران در روز فرد قوىتر و سرنوشت‌سازتر است . »\r\nروزهاى مناسب بحران كه زوج باشند ، عبارتند از : روزهاى چهارم ، ششم ، هشتم ، دهم ، چهاردهم ، بيستم ، بيست و چهارم و روزهايى كه در بحث از آراء بقراط و جالينوس و اركيغانس\r\n\r\n","description":"","footnote":"","page_name":" 311 ","page_number":333},
  {"content":"\r\n\r\nو همفكرانش ذكر شد ، ممكن است روز بحران باشند .\r\nروزهاى فرد مناسب بحران عبارتند از : روزهاى سوم ، پنجم ، هفتم ، نهم ، يازدهم ، هفدهم ، بيست و يكم ، بيست و هفتم ، و روز سى و يكم هستند .\r\nجالينوس بر بقراط خرده گرفته است كه چرا فرموده روز هشتم و روز دهم مناسب بحران هستند ، در صورتى كه چنين نيست : به عقيدهء من منظور بقراط از روز هشتم و دهم ، روز خود بحران نبوده است بلكه منظورش روزى بوده است كه ممكن است قبل از آمدن و استوار شدن حالت بحرانى مىآيد و يا اينكه منظورش چيز ويژه‌اى بوده است .\r\nاين را نيز بدان ! كه ممكن است گاهى رخ دهد كه بيمار در مدت چندين روز پياپى به حالتى درآيد كه گويى يك روز از بحران است . اكثرا چنين حالتى بر بيمارى مىآيد كه مدت بيماريش از بيست روز گذشته باشد . چندين روز پياپى به پاكسازى ( قى يا اسهال ) مبتلا مىشود و يا خراجهايى از رويهء پوستش برمىآيند .\r\nاين را نيز بدان ! كه اگر روز بحرانى بيمارى از روزهاى پسنديده براى بحران بود ولى نشانيهاى بدحالى خودنمايى كردند ، بيشتر از آنكه بحران در روز بسيار پسنديده براى بحران نباشد ، و بلكه روز بحران خوبى نباشد و علامتهاى بيمارى بد باشند جاى نگرانى است و بيشتر احتمال دارد به مرگ بيمار بينجامد . مثلا بيمارى در روز هفتم بيمارى يا در روز چهاردهم بيمارى به بحران مىافتد و نشانيهاى بد در حالت بحران پديد مىآيند كه بسيار بد و خطرناك است .\r\n\r\nفصل سوم روزهاى بحران نسبت به يكديگر\r\nسابقا و در فصلهاى گذشته دربارهء چگونگى بحران و حساب روزهاى بحران شرح و تفصيلهايى ذكر كرديم ، اينك در اين فصل مىخواهيم بگوييم روزهايى را كه بحران در آنها روى مىدهد كدام روز مناسب‌تر از ديگرى است و بحران كدام روز نيرومندتر از بحران در روزهاى ديگر است .\r\nسابقا راجع به روزهاى با حورى گفتيم بهترين و مناسب‌ترين روزهاى بحران بيمارى هستند و توضيح داديم كه منظور از روزهاى باحورى گرمترين هفت روز در ماه جولاى مىباشند . در ميان اين روزهاى باحورى براى وقوع بحران فرق هست . كه ممكن است روزى از روزهاى باحورى بهتر از ديگر روزهاى باحورى باشد . مثلا يكى از روزهاى باحورى بسيار قوى و مناسب است و تقريبا هميشه بحران در آن روز رخ مىدهد . و روزهايى از اين باحوريها هستند كه بسيار ناتوانند و نيز هستند كه حالت ميانگين در توانايى و ناتوانى نسبت به وقوع بحران دارند ؛ كه اينها را بعدا به تفصيل شرح خواهيم داد . اكنون بگذار روزهاى ابتداى بحران را برحسب اولويت ذكر كنيم :\r\n\r\n","description":"","footnote":"","page_name":" 312 ","page_number":334},
  {"content":"\r\n\r\n1 - در بيماريها - به‌طور عموم - روز چهارم بيمارى اوّلين فرصت سروقت بحران است ، امّا نه بدين معنى است كه اكثر بحران بيماريها در روز چهارم شروع مىكنند ؛ ممكن است روز چهارم بيمارى پيك خبردهنده‌اى باشد كه بحران روز هفتم را اعلان كند .\r\n2 - روز هفتم بيمارى بسيار آماده‌تر و نيرومندتر از روز چهارم براى بحران است . و چنان كه اشاره شد روز چهارم وسيلهء خبر رسانى بحران روز هفتم مىشود ؛ پس مىتوانيم روز هفتم بيمارى را در بالاترين طبقهء روزهاى بحران قرار دهيم .\r\n3 - روز يازدهم بيمارى براى بحران مناسب است ، اما در بسيارى از حالات از روز چهاردهم كم‌توان‌تر است ؛ ليكن در تبهاى يك روز در ميان كه نوبت تب در روز فرد باشد ، بسيار قوى و مناسب‌تر از روز چهاردهم است .\r\n4 - روز چهاردهم بيمارى براى بحران بسيار مناسب و نيرومند است . هر روز بحرانى ديگر با اينكه در قوت و تأثير همطراز روز چهاردهم باشد باز به اندازهء بحران روز چهاردهم پسنديده و نويدبخش نيست . روز چهاردهم را روز بحران كامل بايد به حساب آورد .\r\n5 - روز هفدهم براى بحران خوب است و از بسيارى روزهاى بحرانى ديگر كه در ميانهء ده و بيست پديد آيند مناسب‌تر است . نسبت بحران در روز هفدهم بيمارى به روز بيستم ، برابر با نسبت بحران روز يازدهم به روز چهاردهم است . يعنى بحران در اين روز اكثرا به قوت و تناسب روز بيستم نمىرسد ، اما در بعضى از حالات و انواع بيماريها ممكن است روز هفدهم از روز بيستم براى بحران خوب ، مناسب‌تر باشد .\r\n6 - روز هجدهم بيمارى نيز از روزهاى بحرانى است ؛ امّا كمتر اتفاق مىافتد كه بحران بيمارى در روز هجدهم پديد آيد .\r\n7 - روز بيست و يكم بيمارى - هرچند به روز چهاردهم نمىرسد - اما در بعضى اوقات تا اندازه‌اى با قوت و نيروى روز چهاردهم برابرى مىكند - كه اين برابرى كردن در اقليت است .\r\n8 - روز بيست و چهارم نيز از روزهاى بحرانى به شمار مىآيد ؛ اما كمتر رخ مىدهد كه بحران در روز بيست و چهارم باشد .\r\n9 - روز سى و يكم بيمارى روز بحرانى است كه آن هم زياد رخ نمىدهد و در اقليت است .\r\n10 - در روز سى و هفتم هم امكان وقوع بحران هست اما بسيار كم اتفاق مىافتد كه در آن روز بحران آيد . اين امكان چنان در اقليت است كه گويى روز سى و هفتم روز بحرانى نيست .\r\n11 - روز چهلم بيمارى براى بحران از روز سى و چهارم هم مناسب‌تر است .\r\n12 - روز سى و چهارم بيمارى هرچند به قوت روز چهلم نمىرسد اما نسبت به روز سى و يكم قوىتر و مناسب‌تر براى وقوع بحران است .\r\nاين را نيز بدان ! كه آن نوع از بيماريهايى كه نوبت شدتشان در روز فرد رخ مىدهد ، از قبيل : تب يك روز در ميان و اكثر بيماريهاى سخت ، سريع‌تر به مرحلهء بحرانى درمىآيند . و بحران عادتا در روز فرد مىآيد . ازاين‌رو براى بحران تب يك روز در ميان بايد توقع داشت كه\r\n\r\n","description":"","footnote":"","page_name":" 313 ","page_number":335},
  {"content":"\r\n\r\nدر روز يازدهم به بحران برسد نه در روز چهاردهم ، هرچند ممكن است در چهاردهم روز نيز رخ دهد امّا اين امكان كم است . و اين احتمال كم در اكثر حالات اگر هم پيدا شود ، باز از بحران بيمارى سخت و تب يك روز در ميان - كه در هفتم روز آيد - كمى كمتر است .\r\nاگر نوبت شدت بيمارى در روزهاى زوج است ، حركت بيمارى كندتر از نوبتهاى فرد پيش مىرود و در پيدا كردن حالت بحران ، روزهاى زوج نوبتى بيمارى بيشتر آمادگى دارند .\r\n\r\nروزهاى باحورى به نسبت اولويت\r\nبدون شك بحران در روزهاى باحورى بهتر و مناسب‌تر از روزهاى غير باحورى است . در روزهاى باحورى هم به ترتيب زير طبقه‌بنديهايى لازم است كه كدام روز باحورى براى بحرانى بايد صدرنشين باشد و برگزيده‌تر است :\r\n1 - اگر بحران در روز هفتم بيمارى باشد و روز هفتم بيمارى از روزهاى باحورى باشد ، بهترين حالت بحران است .\r\n2 - بعد از روز هفتم روز يازدهم - كه با روز بحرانى تطبيق دهد - خوب و پسنديده است .\r\n3 - اگر روز چهاردهم بيمارى روزى از روزهاى باحورى باشد و بحران سر رسد ، خوب است .\r\n4 - در درجهء چهارم روز بيست و هفتم بيمارى كه روز باحورى باشد خوب و مناسب بروز بحران است .\r\n5 - در درجهء پنجم روز بيستم بيمارى است كه اگر در روز باحورى به بحران درآيد خوب است .\r\nدر اثناى بسيارى از بيماريها نوبت شدت تب ، اكثرا با روزهاى بحران مناسب آن بيمارى جور درمىآيد . مثلا نوبتهاى تب يك روز در ميان - كه در هفت روز آيند - و شبيه آنكه بيمارى تب سوزان باشد ، شدت نوبتش در هفت روز كاملا مناسب با همان روز بحرانى است كه توقع مىرود رخ دهد ؛ يعنى بحران در روز هفتم ممكن است باشد .\r\nاگر بيمارى از بيماريهاى دست‌برندار و پابرجا است ، ماهها و سالهاى مسير بيمارى با عدد روزهاى سير بيمارى سخت جور درمىآيد . مثلا تب يك اندر چهار هفت ماه طول مىكشد تا به بحران مىرسد كه روز هفتم از روزهاى مناسب بحران است ، آژير و پيش‌درآمدهاى بحران را نيز بر همين منوال - كه در بيماريهاى ديگر پديد مىآيند - با ماه مطابقت مىدهند و راست درمىآيد . يعنى اگر آژير و علائم تب يك روز در ميان براى روز بحران در چهارمين روز پيدا مىشود ، در اثناى تب يك اندر چهار ممكن است در چهار ماه پيدا شود و خبر از بحران هفت ماهه بدهد . و در ميان آژير بحران و خود بحران نوعى تقدم و تأخّر روى دهد چنان كه در حالات پيدايش بحران ، روزها ممكن است پس‌وپيش افتند كه همين موضوع را بعدا به تفصيل توضيح مىدهيم .\r\n\r\n","description":"","footnote":"","page_name":" 314 ","page_number":336},
  {"content":"\r\n\r\n\r\nروزهاى ميانگين در بحران\r\nروزهايى كه در زير عنوان روزهاى باحورى بحث شد ، عبارت از روزهاى بحرانى ممتاز و در درجهء اوّل بودند ؛ اينك راجع به روزهاى بحرانيى كه در تناسب و نامتناسبى ميانه‌اند ، يعنى نه خوب خوبند و نه بد بد سخن خواهيم راند :\r\nشايد روز بحرانى بيايد امّا سببش سير طبيعى بيمارى نباشد ، بلكه از سببى خارجى و يا از خود بيمارى باشد كه در سير طبيعى بيمارى متوقع نبوده است . يا اينكه سبب بحران ، بسيار نيرومندى بدن بيمار يا ناتوانى شديد بيمار باشد و يا روىآورهايى از قبيل بىخوابى كشيدن زياد از سببى غير از خود بيمارى باشد . يا شايد سبب از وجود بيمار بوده و حالت خارج از سير بيمارى از اندازه خارج باشد ، يا از واكنشهاى روانى است كه به شدت بر بيمار روىآورد ، يا از كندحركتى حالت بيمارى و يا سرعت بيش از حد بيمارى باشد كه در نتيجه بيمار از اين سببها قبل از موعد متوقع و يا بعد از آن با بحران روبرو شود .\r\nدر هر حال چنين بحرانى كه از اين سببها پيش مىافتد يا تأخير مىشود ، از بحران سر وقت لازم و متوقع ناقص‌تر است ؛ زيرا اگر روىآورى خارج از مسير طبيعى بيمارى روى نمىداد ، بحران در سر وقت لازم بيمارى مىآمد و اين پس يا پيش افتادن بحران روى نمىداد .\r\nاگر روىآور خارج از مسير طبيعى بيمارى بسيار شديد باشد ، ممكن است بحران سزاوار بيمارى را جلو و يا عقب اندازد . و اگر روىآور كم‌نيرو باشد ، اقلا بحران را با دشوارى روبرو مىسازد و نمىگذارد بحران كامل باشد . روزهايى كه چنين انحراف بيمارى از مسير طبيعى را سبب مىشوند ، روزهاى در وسط قرار گرفته نام دارند و از سويى همين روزها حكم بحرانى هم دارند . يعنى از روزهايى هستند كه شايد بحران طبيعى در آنها رخ دهد ؛ كه عبارتند از : روزهاى سوم ، پنجم ، نهم ، سيزدهم ، پنجم و سوّم - كه هر دو همسايهء روز چهارم هستند و از هر دو سو روز چهارم را در بر گرفته‌اند . روز نهم نيز در ميان دو روز بحرانى واقع شده كه در روز هفتم و يازدهم است . و بسا ممكن است كه روز وسطى براى بحران مناسب‌تر از يكى از آن دو روز پيرامونش باشد . يا اينكه روز بحرانى نامتوقع - كه بين دو روز بحرانى شناخته شده و مناسب واقع شده - از طرفى بهتر از آن باشد كه نزديكتر به طرف دوم است ؛ مثلا اگر بحران بايستى در يازدهمين روز بيمارى رخ دهد ، جلو افتاد و در نهمين روز واقع شد ، تفاوتش بيشتر از آن است كه اگر قرار بود در روز هفتم بحران مىآمد و به تأخير مىافتاد ؛ هرچند در هر حالت به تأخير افتادن بحران زياد از حد معمولى است .\r\nاين را نيز بدان ! كه در ميان روزهاى بحرانى كه در وسط قرار گرفته‌اند روز نهم در قوت بحرانى بر همهء ديگر روزهاى بحرانى پيشى دارد .\r\nديگر روزهاى بحرانى كه در وسط واقع شده‌اند عبارتند از :\r\n2 - بعد از روز نهم و در درجهء دوم از نيروى بحرانى روز پنجم بيمارى است .\r\n3 - در درجهء سوم روز سوم بيمارى مىآيد كه به حد زيادى از روز چهارم - كه در بحران از روزهاى اصلى است - دور نيفتاده و كوتاه آمدنش از روز چهارم بسيار آشكار نيست .\r\n\r\n","description":"","footnote":"","page_name":" 315 ","page_number":337},
  {"content":"\r\n\r\n4 - روز سيزدهم در درجهء چهارم مناسب براى بحران از راه طبيعى منحرف شده مىآيد . روز سيزدهم براى بحران بسيار كم‌توان است . و از روزهايى نيست كه بحران در آن روى دهد .\r\n5 - در روز ششم - كه در درجهء پنجم بحران انحرافى به حساب مىآيد - بحران رخ مىدهد ليكن بحران روز ششم بحرانى خوب و پسنديده نيست و حتى اگر بحران بيمارى در ششمين روز بيمارى رخ داد و بد بحرانى نباشد ، بحرانى است كه با دشوارى روبرو مىباشد و پنهان و ناقص است و خالى از خطر نمىباشد . حالت بحران در روز ششم بيمارى - از آنجا كه بسيار كم‌بحران در آن روى مىدهد - بر ضد روز هفتم عمل مىكند و مثل اين است كه به روز هفتم - كه از روزهاى خوب بحران است - رشك مىبرد . ازاين‌رو يابد است يا اقلا سبب مزاحمت بيمار مىشود . بحران روز ششم بيمارى ، در روز چهارم نشانيهايش پيدا مىشوند و خبر از بحران در روز ششم مىدهند . اكثرا نشانيهاى بحران روز ششم - كه در روز چهارم پيدا مىشوند - بدخبرند و بسيار كم اتفاق مىافتد كه نشانى از بحران خوب داشته باشند . در اكثر نشانيهاى بحران روز ششم - كه در روز چهارم خودنمايى مىكنند - نشانيهاى ترساننده از قبيل : حالات سكته و غش كردن پيدا مىشوند و بويژه اگر تخليه در آن رخ دهد كه بيمار همراه قى كردن غش مىكند .\r\nاز اثر بحران روز ششم بيمار به كلى از نا مىافتد ، به لرزه و چندش مبتلا مىشود ، نبضش از كار مىافتد و اگر احتمالا در آن روز بيمار عرق كند عرقش طبيعى نيست .\r\nممكن است اگر در روز ششم بحران رخ داده و بيمار با تخليه از جسم روبرو شود ، شدت بحران كاهش يابد و به منظور تكميل بحران ، خراجهايى در بدن پيدا شود ، يرقان به بار آيد ، ادرار بيمار نوميدكننده بوده و ته‌نشين بد و ناپسند داشته باشد . روىآورهاى ذكر شده كه به اين درجه از بدى و ناپسندى بودند ، در حالى است كه بحران به سلامت بگذرد ؛ پس فكر كن كه اگر به سلامت نگذرد نتيجه چه خواهد بود ؟ حتى سلامت بعد از بحرانى كه در روز ششم بيمارى مىآيد ناپايدار بوده و بسيار محتمل است كه بيمارى به زودى برگردد .\r\nجالينوس در اين باره عبارتى دارد و مىفرمايد : « روز هفتم بيمارى به پادشاهى عادل و رعيت‌پرور مىماند و روز ششم - كه بحران در او روى دهد - به پادشاه غلبه‌يافتهء ستمگر شبيه است . »\r\nروز هشتم بيمارى براى بحران با روز ششم بسيار فرق ندارد و به هم نزديكند .\r\n\r\nروزهاى خوب و بد براى بحران\r\n1 - بهترين روزهاى مناسب بحران در درجهء اول روز هفتم و روز چهاردهم بيمارى است .\r\n2 - در درجهء دوم روزهاى نهم ، هفدهم و بيستم مىآيد ، كه مناسب بحرانند و خوبند .\r\n3 - در درجهء سوم روز پنجم ، بعد از آن روز چهارم ، روز هجدهم و بعد از آن روز سيزدهم مىآيد .\r\nاين را نيز بدان ! كه بهترين و نيرومندترين و نتيجه‌بخش‌ترين بحران و بهترين روزهاى پيش‌درآمد بحرانى آن است كه در روزهاى نزديك‌تر به پيدايش بيمارى پديد آيند . تا بيمارى طول كشيد نتيجه‌بخشى بحران ناتوان‌تر است .\r\n\r\n","description":"","footnote":"","page_name":" 316 ","page_number":338},
  {"content":"\r\n\r\n\r\nروزهايى كه اصلا بحرانى نيستند\r\nمنظور از روزهاى ناسزاوار براى بحران روزهايى است كه نه بحران خوب و كامل و نه بحران ناقص در آنها رخ نمىدهد . اين روزها عبارتند از : روزهاى اوّل ، دوم ، دهم ، دوازدهم ، شانزدهم و روز نوزدهم بيمارى ، روز پانزدهم نيز از اين روزها است .\r\nشگفت اينجا است كه هريك از اين روزهاى ممنوع البحران تنها يك روز با روز بحران صحيح و سزاوار فاصله دارند و اكثرا يك روز قبل از روز بحران واقع شده‌اند .\r\n\r\nروزهاى آژير بحران\r\nمنظور از روزهاى آژير بحران روزهايى است كه نشانيهاى يكى از حالات زير در آن پيدا باشند :\r\n1 - نشانهايى تغيير يافتن مادهء به وجود آورندهء بيمارى\r\n2 - نشانيهاى پيروزى يافتن نيروى بيمار بر بيمارى و يا برعكس ، يعنى پيروزى يافتن بيمارى بر نيروى بيمار .\r\n3 - نشانيهاى شروع مقدمات جنگ و درگيرى ميان طبيعت و سبب بيمارى و نه نشانيهاى جنگ شديد ، فقط نشانيهاى درگيرى و به هيجان آمدن حالت بيمارى .\r\n4 - منظور از نشانيهاى اوّلى كه گفتيم حالت تغيير يافتن مادهء بيمارىزا را دست‌نشان مىكنند ، اين است كه نشان از پخته شدن و رسايى ماده باشد و يا اينكه نشان از پختگى نبوده و از نشانيها برآيد كه مادهء خلط بيمارىزا هنوز خام است .\r\n5 - اگر ابرمانندى سرخ‌رنگ يا متمايل به سپيد در ادرار بيمار ديده شد ، نشان پختگى ماده است .\r\n6 - اگر ماده ناپخته و خام باشد نشانيهايش را مىدانى و شناسائى شده‌اند .\r\n7 - دومى عبارت از نشان پيروزى يكى از دو طرف دعواست - كه طرفى نيروى بدنى بيمار و طرف ديگر حالت بيمارى است - اگر اشتهاى خوراك خوب و بيمار سبك حركت باشد ، نشان از پيروزى آيندهء بيمار است . و اگر بيمار از اشتهاى غذا بازمانده يا احساس سنگينى تن مىكند ، نشان از غلبهء بيمارى است .\r\n8 - سومى كه گفتيم نشانيهاى شروع جنگ مقدماتى ميان طبيعت و سبب بيمارى است ، عبارتند از : سردرد ، افسردگى ، تنگ‌نفسى ، لرزيدن ، عرق كردن اندامان جزئى و نه عرق در كليهء بدن ، تخليهء ناقص و ناتمام .\r\nاين نشانيهاى مقدماتى را مشاهده كردى ، بدان ! كه بحران در روز مناسب بحرانى - كه مستقيما بعد از بروز نشانيها مىآيد - رخ مىدهد .\r\nاگر نشانيهاى بحران در روز چهارم بيمارى پيدا شدند و اين نشانيها بد بودند ، بحران بيمارى در ششم روز سر برآورد . امّا اگر نشانيها خوب و پسنديده باشند بحران در روز هفتم مىآيد . بويژه اگر نشانيها پسنديده نبودند بسيار ممكن است - و اكثرا چنين است - كه بحران\r\n\r\n","description":"","footnote":"","page_name":" 317 ","page_number":339},
  {"content":"\r\n\r\nدر روز ششم آيد . مثلا در حالت بيمارى تب سوزان و تب نوبتى اگر نشانيهاى روز چهارم نويدبخش نباشند ، روز ششم منتظر بحران باش ! بحران اين‌چنين حالاتى در روز هفتم بسيار كم واقع مىشود ؛ مگر اينكه بيمارى تب يك روز در ميان باشد - كه اكثرا در هفتم روز به بحران مىرسد - و البته باز احتمال دارد كه بحران آن هم در روز ششم باشد .\r\nاگر نشانيهاى نامبردهء مقدمهء بحران در روز نهم باشند ، بحران در روز يازدهم است و اگر نبود ، اكثرا در روز چهاردهم مىآيد .\r\nاگر نشانيهاى بحران در روز يازدهم پيدا شدند ، روز بحران روز چهاردهم است .\r\nاگر نشانيهاى بحران در روز چهاردهم خودنمايى كنند ، بحران يا روز هفدهم ، يا هجدهم ، يا بيستم و يا بيست و يكم است .\r\nاگر در روز هفدهم بيمارى پيش‌درآمدهاى بحران مشاهده شد ، بحران در روز بيستم يا روز بيست و يكم است .\r\nاگر در روز هجدهم نشانيهاى بحران پديدار شدند ، بحران در روز بيست و يكم مىآيد .\r\nاگر نشانيهاى مقدمهء بحران در روز بيستم بيمارى ظهور كنند ، بحران در روز چهلم است .\r\nتا اينجا بحث ما دربارهء بحرانهاى درجه اوّل ( بالا ) بود ؛ اكنون دربارهء بحرانهاى درجهء متوسط - كه در وسط روزهاى سزاوار بحران بروز مىكنند - به بحث مىپردازيم :\r\nاگر در روز سوم بيمارى نشانيهاى بحران به صورت بد ظاهر شدند ، بحران در روز ششم مىآيد . و اگر نشانيها خبر از بدى نداشتند ، در روز پنجم بحران واقع مىشود .\r\nاگر در روز پنجم بيمارى نشانىهاى بحران پديدار شدند ، و بد نبودند ، حدس بزن كه بحران در روز نهم است . اما اگر بد بودند بحران در روز هشتم سر برمىآورد .\r\nاين را بدان ! كه شايد نشانيهاى خبردهنده از بحران درست به هدف نخورند و سبب همان باشد كه در بحث از منحرف شدن حالات بحرانى ذكر شد ، كه گفتيم ممكن است حالت بحرانى سزاوار از روز موعودش جلو افتد يا تأخير كند .\r\nاين را نيز بدان ! اگر در روز دوم بروز نشانيهاى آژير بحران ، روىآورهايى از همان جنس نشانيها روىآورد ، بيمارى به سرعت در حركت است . به دقت نشانيهاى زود آمدن بحران و كند آمدن و به تأخير افتادن بحران را بپاى ، و زود و يا دير رسيدن بحران را از آن نشانيها كسب كن !\r\n\r\nشناسايى بحران نامعلوم\r\nبر تو لازم است كه روزهاى بحرانى را به خوبى شناسايى كنى و كاملا تشخيص دهى . اين خوب شناسايى كردن روز بحران با دقت كامل ، بسيار مفيد و بلكه بسيار مورد نياز است . تا اگر تشخيص دادى كه روز بحران كدام روز است ، از قبل آماده باشى كه بايد چه كارهايى انجام دهى . اگر بحران نزديك باشد نوعى معالجهء ويژه مىخواهد و اگر تشخيص دادى كه بحران دور است و به اين زوديها نمىآيد ، معالجه را طورى ديگر به كار مىاندازى ؛ مثلا در روز بحران و در روزى كه به روز بحران بسيار نزديك است كوشش مكن كه وسيلهء دارو به بيمار خوراندن مادهء\r\n\r\n","description":"","footnote":"","page_name":" 318 ","page_number":340},
  {"content":"\r\n\r\nبيمارى را تحريك كنى و به حركت درآورى . شايد دارويى كه به بيمار مىدهى ، براى پاكسازى بيمار از خلط با كاربرد طبيعت - كه او هم مىخواهد ماده را پاكسازى كند - همدستان شوند و پاكسازى بسيار بيشتر از آنچه لازم است رخ دهد و بيمار را از تاب و توان بيندازد . يا ممكن است دارويى كه بيمار تناول مىكند مادهء سزاوار پاكسازى را به طرفى براند كه نقطهء عكس راه راندن ماده از جانب طبيعت باشد . آن براند و اين برگرداند و در اين بكش مكش ، ريس پشم شود و پاكسازى اصلا صورت نپذيرد و نتيجهء معالجه بد از آب درآيد . كه اين مسأله جاى تفكر است .\r\nدر روزهاى بحرانى بايد سببهاى تغيير يافتن روز بحرانى سزاوار را به دقت زير نظر داشته باشى كه اين دقت و تشخيص دو وجه دارد :\r\n1 - بحران بيمارى به‌طور كلى ؛ كه بدانى اين نوع از بيمارى سزاوار كدام روز يا مدت بحران است .\r\n2 - در حالتى كه بحران هست بدانى كه كدام وقت ويژهء بحران است ، مثلا ممكن است روزهاى بحران بيمارى دو روز يا سه روز طول بكشد ، چگونه مىدانى كه كدام از اين روزها شروع بحران است ، اولى يا وسطى يا آخرى ؟\r\nدربارهء حالت اوّلى - كه شناسايى بحران بيمارى به‌طور كلى است - دو راه موجود است :\r\nالف - بيمارى از آن بيماريهاى كوتاه‌مدت است يا از بيماريهاى درازمدت ؟\r\nب - چگونگى بيمارى ، نيروى بيمارى تا كجا است و به چه حدّ از شدت رسيده است ؟\r\nالف - درازى و كوتاهى مدت بيمارى از نشانيهايى ويژه به هر نوع بيمارى مىتوان كسب كرد - كه بيمارى شناسنامهء خود را با خود دارد . برخى از بيماريها عادتا در روز چهارم و نزديكترين روز به روز چهارم به مرحلهء پايانى نمىرسند و نمىتوان منتظر بود كه در روز چهارم بحران بروز كند و توقع هست كه در روز هفتم يا بعد از روز هفتم بحران آيد .\r\nاگر نشانيهاى پخته شدن مادهء بيمارىزا بعد از روز چهارم پيدا شدند ، ممكن است روز هفتم روز بحران باشد .\r\nاگر نشانيهاى به درازا كشيدن بيمارى - كه ذكر شده‌اند - در دست بود بدان ! كه بحران به تأخير مىافتد . و شايد اصلا بحران رخ ندهد و بيمارى بدون بحران پايان يابد .\r\nاگر نشان از پختگى مادهء خلط سبب بيمارى بعد از روز چهارم و در روز پنجم هم نبود . و همچنين نشانيهاى به درازا كشيدن بيمارى نيز نبود ، بدان ! كه پايان شدت بيمارى در روزهاى ميان هفتم و چهاردهم است .\r\nب - منظور از نشانى گرفتن از چگونگى بيمارى بدين قرار است :\r\nاگر شروع بيمارى در روز فرد واقع شده است - چنان‌كه سابقا هم گفتيم - اكثرا احتمال دارد كه بحران بيمارى در روز فرد باشد و در اين صورت بحران شديد و حالت بحران با گرماى بسيار همراه است .\r\nاگر شروع بيمارى در روز زوج باشد ، مسأله برعكس مىشود ؛ يعنى بايد منتظر باشى كه\r\n\r\n","description":"","footnote":"","page_name":" 319 ","page_number":341},
  {"content":"\r\n\r\nبحران در روز زوج آيد و اين حرارت و شدت را همراه نداشته باشد .\r\nوجه دوم - كه مشكل شدن روز معين بحران مىباشد - تفصيل و دستور شناسايىاش به قرار زير است :\r\nبايد نوبتهاى بيمارى ، شمارش وقتهاى بحرانى ، روزهاى بيمارى و حالت بيمار در آنها ، و اين كه چه روزى سزاوار بحران اين يا آن بيمارى است را بررسى كنى و به دقت زير نظر داشته باشى .\r\nمنظور از بررسى و قياس نوبتهاى بيمارى اين است كه اگر نوبت بيمارى در روز زوج آيد ، براى كدام بيمارى مناسب‌تر است . و اگر نوبت در روز فرد آيد براى كدام بيمارى مناسب‌تر ؟\r\nبنابراين قياس بحران را برحسب تشخيص در روز فرد يا زوج انتظار مىكشى .\r\nمنظور از شمارش وقتهاى بحرانى آن است كه دقت كنى كدام روز از روزهاى بحران - كه مثلا دو روز بيمار در حالت بحران است - بحران شديدتر است و بيمار بيشتر رنج مىبرد و مدت آزار ديدنش در كدامين روز طولانىتر است ؟\r\nآن روز را روز بحرانى مىدانى . مگر اينكه سببى چنين روىآورد كه اين قياس را لغو كند .\r\nيكى ديگر از قياسها در اين زمينه آن است كه اگر بيمار سه روز در حالت بحران است روز وسطى را روز بحران بشمار ! باز به شرطى كه حالتى غير متوقع روى ندهد كه قياس را لغو كند .\r\nمنظور از نشانى جستن از اوقات سزاوار بحران زير عنوان روزهاى بيمارى و حالت بيمار در آنها اين است كه اگر در شب هفتم بيمارى بيمار عرق كرد و روز بعد - كه روز هشتم است - عرق كردن همچنان پابرجا ماند و دست از بيمار برنداشت و طول روز هشتم بيمار با عرق كردن روز را به پايان رسانيد ، بحران را روز هفتم شمار نه روز هشتم ، هرچند ببينى كه حالت تب در روز هشتم دست‌بردار شده است . و اگر در شبانگاهان روز سيزدهم بيمار عرق كرد و تا فرداى آن شب - كه روز چهاردهم است - عرق كردن پابرجا بود و در روز چهاردهم حالت تب سپرى شد ، بحران را به روز چهاردهم نسبت ده ! زيرا روز هشتم و روز سيزدهم ، در سزاوار بودن براى بحران ، به نيرومندى روز هفتم و روز چهاردهم نمىرسند و از آنها بهتر و مفيدتر نيستند .\r\nدر بحران روز ششم بيمارى اگر حال بيمار بسيار بد باشد بيم مرگ بيشتر از آن است كه بحران در روز هفتم و بد باشد همچنين بحران واقع در روز دهم بيشتر احتمال مرگ بيمار را در بر دارد تا بحران در روز نهم .\r\nجمع آمدن دو حالت بحرانى نيز راهنماى روز بحران است ؛ چنان كه راجع به روز چهاردهم شرح داديم كه در روز چهاردهم بيمار عرق كرده و تب سپرى شده است ، معلوم است كه روز بحرانى روز چهاردهم است هرچند عرق كردن در روز سيزدهم شروع كرده باشد .\r\nدر نشانى جستن از روزهاى بيمارى كه در كدامين روز آژير روز بحران به صدا درمىآيد ، سابقا در اين باره چيزهايى گفته‌ايم ؛ مثلا اگر در روز چهارم بيمارى نشانيهاى بحران سر بر آوردند ، مىدانى كه بحران به روز هفتم واگذار شده است ، كه يا در روز هفتم بحران تكميل مىشود و يا در روز هفتم بحران شروع مىشود .\r\n\r\n","description":"","footnote":"","page_name":" 320 ","page_number":342},
  {"content":"\r\n\r\nاگر نشانيهاى پيش‌درآمد بحران در روز يازدهم بيمارى ظهور كردند ، به تأكيد بحران بيمارى در روز چهاردهم است .\r\n\r\nروز بحران و نوع بيمارى\r\n1 - قبلا اين را دانستى كه اگر بيمارى از بيماريهاى بسيار بسيار سخت و شديد باشد ، بايد بحران تا روز هفتم بيمارى حتما رخ دهد .\r\n2 - اگر سختى و شدت بيمارى فوق العاده نيست و در درجهء دوم شدت قرار دارد ، بايد بحران تا روز چهاردهم و حد اكثر تا روز بيستم بروز كند .\r\n3 - اگر بيمارى سخت است اما نسبت به حالات قبلى در درجهء سوم شدت قرار دارد ، تا روز چهلم بايد منتظر حالت بحرانى بود .\r\nتا اينجا مسألهء بيماريهاى بسيار بسيار سخت و سخت را نسبت به روز بحران بحث كرديم .\r\nبعد از آن نوبت به بيماريهاى كهنه و ديرپا مىرسد كه حالت بحرانيى كه در آنها رخ مىدهد جاى اهتمام است كه از قرار زير است :\r\n1 - اگر تب سوزان دست‌برندار و هميشگى در روزهاى زوج شدت يابد ، نشان از بدحالى بيمار است و اكثرا در چنين حالتى از بيمارى آژير بحران در روز چهارم پديد مىآيد . بيمار در روز ششم عرق سرد مىكند و يا حالتى غير متوقع ديگر شبيه عرق بر او روى مىآورد و سپس جان به جان آفرين تسليم مىكند .\r\n2 - اگر بيماريى دست‌برندار از قبيل بيماريى سرسام باشد ، اكثرا شدت و حدت بيمارى بعد از روز سوم و چهارم شروع مىكند و تا روز بحرانش يك هفته فاصله هست ؛ پس در روز يازدهم توقع بحران را داشته باش !\r\n3 - مسئلهء بحران در تبها از حيث اهميت در درجهء سوم قرار دارد - كه آنها را دانسته‌اى !\r\n\r\n","description":"","footnote":"","page_name":" 321 ","page_number":343},
  {"content":"\r\n . \r\n","description":"","footnote":"","page_name":" 322 ","page_number":344},
  {"content":"\r\n\r\n\r\nبخش سوّم ورم و جوش - كه در سه گفتار آيد\r\n\r\n","description":"","footnote":"","page_name":" 323 ","page_number":345},
  {"content":"\r\n . \r\n","description":"","footnote":"","page_name":" 324 ","page_number":346},
  {"content":"\r\n\r\n\r\nگفتار اوّل ورم و جوش گرم‌مزاج و فاسد\r\nما در كتاب اول قانون دربارهء ورمها و جنس ورمها و معالجهء ورمهايى كه در بدن انسان پديد مىآيند شرح و بياناتى كافى داشته‌ايم و كسى كه مىخواهد گفتار ما را در اينجا - راجع به ورم و جوش است - بفهمد بايد ابتدا به كتاب اول قانون و به بحثى كه ما دربارهء ورم و جوش بدن نوشته‌ايم رجوع كند و آنگاه اينها را بخواند ؛ زيرا آنچه در بحثهاى آتى مىآيد كاملا فراگيرنده نيست و در اينجا فقط به كلياتى اشاره شده است .\r\n\r\nفصل اوّل منشأ ورم و جوش\r\nمىگوييم منشأ هر ورمى و هر جوشى از دو حالت خارج نيست : يا گرم است و يا گرم نيست .\r\nاگر ورم گرم است ، يا ناشى از خلط خون است يا ناشى از ماده‌اى است كه اثرش شبيه اثر خون است . و يا ورم ناشى از خلط صفرا يا چيزى است كه اثربخشىاش شبيه صفرا است .\r\nحال اگر ورم از اثر خلط خون است ، چند احتمال دارد :\r\n1 - ورم ناشى از خون خوب و پسنديده است .\r\n2 - خونى كه ورم را به وجود آورده خونى است بد و ناپسند .\r\n1 - اگر سبب ورم خون خوب است از دو حالت خارج نيست :\r\nالف - خون خوب و پسنديدهء پرمايه و غليظ است .\r\nب - خون كم‌مايه و رقيق است .\r\nالف - اگر سبب ورم خون پسنديده و پرمايه باشد ، ورم فلغمونى ( ورم گرم التهابى ) سر بر مىآورد ؛ كه گوشت و پوست بدن را در بر مىگيرد و با ورم احساس تپيدن هست .\r\nب - اگر سبب ورم خون خوب كم‌مايه و رقيق باشد ، نوعى ورم التهابى پديد مىآيد كه تنها پوست را جايگاه كرده و همان است كه آن را شرى ( جوشهاى سرخ‌رنگ ريز ) مىناميم و احساس تپش همراه ندارد .\r\n2 - اگر خون بد و ناپسند سبب ورم در رويهء بدن گردد ، انواع خراج بدجنس را به وجود مىآورد .\r\n\r\n","description":"","footnote":"","page_name":" 325 ","page_number":347},
  {"content":"\r\n\r\nو اگر بدجنسى خون زياده‌روى كرده باشد و سوزش همراه داشته باشد حمره « 1 » و ورم باد سرخ را به وجود مىآورد كه دردش سوزاننده مىباشد و كبره مىگيرد . از حمره بدتر آتش پارسى است كه آن نيز از خون پرمايهء بد ناشى مىشود .\r\nاگر خون بد و ناپسند اما كم‌مايه است ، سبب نوعى فلغمونى مىشود كه تمايل به حمره دارد - كه آن هم بد و پليد است . يعنى اگر بسيار كم‌مايه و در درجهء دوم كم‌مايگى و رقت باشد ، همان حمرهء فلغمونى را به بار مىآورد . و اگر حالت بدجنسىاش بيشتر بوده و كم‌مايگى بسيار نباشد ، حمره‌اى را سبب مىشود كه تاولها و حباب ماننده‌هايى دارد و دردش سوزناك است و كبره مىگيرد .\r\nاگر ورم از اثر خلط صفرا است ، آن هم چند حالت دارد :\r\n1 - اگر مادهء به وجودآورندهء جوش صفراست و صفرايى بسيار نرم و كم‌نيرو است ، در زير پوست بند نمىآيد و از آنجا كه صفرا تندمزاجى دارد . احتمال بروز سه نوع جوش مىرود :\r\nالف - ممكن است جوش مورچگى ( نمله ) بر پوست پيدا شود .\r\nب - شايد جوش ساعيه از پوست سر برآورد كه جوشى است نرم‌تر از جوش مورچگى .\r\nج - احتمال دارد جوش ساعيهء خوره‌اى پديد آيد كه جوشى است بدجنس .\r\n2 - اگر مادهء خلط صفرائى به وجودآورندهء جوش نسبتا پرمايه باشد ، يعنى رقيق باشد امّا نسبت به نوع بسيار رقيق غليظ باشد و مزاجش به آن گرمى و تندى نباشد و بيشتر از حالات اوّل در داخل آستر پوست قرار گيرد و با مادهء بلغمى مخلوط باشد ، جوش مورچگى درشت از نوع جوش گاورسى در پوست نمودار مىشود كه از جوش مورچگى سابق الذكر التهابش كمتر است و تحليل رفتنش بيشتر به تأخير مىافتد .\r\n3 - اگر مادهء خلط صفرايى به وجود آورندهء جوش در بدن ، غليظتر و بدجنس‌تر باشد جوش مورچگى خوره‌اى پديد مىآيد .\r\n4 - اگر مادهء خلط صفرائى سبب پيدايش جوش در بدن قوامش از قوام خون غليظتر و در عين حال بدجنس و ناپسند باشد ، سبب پيدايش باد سرخ ( حمرهء بدجنس ) مىشود .\r\nهمهء اين حالات ناشى از صفرا كه سبب برآوردن جوش از پوست مىشوند بايد از نوع بد و ناپسند باشد . تفاوت جوشها فقط بستگى به ميزان بدى و پرمايگى ماده دارد .\r\nهرگاه حالت چنين مادهء خلطى - كه سبب جوش برآوردن مىشود - تغيير يافت و تغيير يافتن به سوى لطيف‌تر شدن بود ، طبيعت آن را به خارج مىراند و نمىگذارد در زير پوست جايگير شود . و هرآنچه از جنس جوش كه از آن حاصل مىشود و در خود پوست و نزديكيهاى آن پديد مىآيد و در داخل ريشه ندارد .\r\nاگر مادهء خلط به وجودآورندهء ورم گرم در اندازه بسيار باشد و ورم بسيار بزرگ به بار آورد ،\r\n\r\n\r\n","description":"","footnote":"\r\n( 1 ) - حمره : نوعى بيمارى وبائى است كه سبب تب مىشود و لكه‌هاى سرخ بر پوست ديده مىشود . اگر خراش يا زخمى در پوست نباشد ، ميكروبش به داخل سرايت نمىكند - المنجد .\r\n","page_name":" 326 ","page_number":348},
  {"content":"\r\n\r\nسبب پيدا شدن ورمهاى از ردهء ورم طاعونى و خطرناك مىشود . از آن جمله ورم گرمى پيدا شود كه آن را تراقيا « 1 » مىنامند . اين نوع از ورمهاى بيماركش و بدجنس اكثرا در سال وبائى ديده مىشوند .\r\nورم گرم بدجنس و ناپسند اگر مدتش به درازا كشد و رو به كاهش ننهد ، نرم مىشود و پژمرده مىنمايد ولى هيچ نشانى از جمع شدن مادهء ورم ظاهر نمىشود و بلكه اندامى كه ورم آن را در بر گرفته است تباه مىشود .\r\nتنها مادهء خلط به وجودآورنده ورم گرم ، براى تباه گردانيدن اندام ورم‌زده شرط نيست كه بايد در اندازه نيز بسيار باشد تا حتما ورم بزرگ در حجم به بار آورد و مايهء تباهى اندام شود . امّا به‌هرحال سبب اصلى چنين ورمى - كه اندام را فاسد مىكند - بدجنسى و پليدى ماده است .\r\nاين را بدان ! كه كمتر رخ مىدهد كه ورم بر پوست ناشى از يك مادهء خالص باشد و اكثرا مادهء به وجودآورنده ورم تركيبى از دو خلط و يا بيشتر است .\r\nاين را نيز بدان ! هر ورمى كه در رويهء بدن و بر پوست مىآيد ، اگر تپش همراه نداشته باشد ، دهن باز نمىكند و چركين نمىشود ؛ امّا اگر ورم گرم در اندرون بدن باشد ، شرحش را سابقا ذكر كرده‌ايم .\r\n\r\nفصل دوم فلغمونى ( ورم گرم التهابى نسوج مخاطى و زير پوست )\r\nتو را با فلغمونى آشنايى داده‌ايم و مىدانى كه حرارت ناشى از آن ، حالت التهابى ، افزايش حجم ورم ، كشيدگى و تأخير در رسيدن آن چگونه است . ياد گرفتى كه اگر ورم فلغمونى در ژرفاى بدن بوده و به شريانها نزديك باشد چگونه تپيدنى دارد . و اندامى كه به ورم فلغمونى گرفتار است اگر نزديك شريان باشد از راه عصبى كه از شريان مىآيد با تپيدنى برمىخورد كه با ساير اندامان درونى فرق دارد . اين را هم دانستى كه تا شريان همسايهء اندام ورم‌زده بزرگتر باشد ، حالت تپش و احساس درد بيشتر است و تحليل رفتن يا جمع شدن مادهء ورم سريع‌تر به وقوع مىپيوندد . و دانستى كه فلغمونى ( ورم گرم التهابى ) - در هر حجمى كه باشد - اگر در اندامى حساس سر برزند درد شديد همراه دارد و رگهاى كوچك آن اندام - كه پنهان بوده‌اند - ظاهر مىشوند .\r\nاين را نيز بدان ! كه كلمهء فلغمونى در زبان يونانى اوّل به هر التهابى از هر نوعى مىگفتند .\r\nبعدا آن را ويژه به هر ورم گرمى اطلاق كردند و بعدها حالتى را فلغمونى گفتند كه ورم گرم بحث شده باشد و حتما التهاب هم همراه داشته باشد و اين التهاب همراه ورم گرم سببش جمع و حبس شدن خون و بند آمدن تنفس خون باشد .\r\n\r\n\r\n","description":"","footnote":"\r\n( 1 ) - نسبت به منطقهء تراكيه در شمال يونان قديم كه قسمتى از آن امروز جنوب بلغارستان است - م .\r\n","page_name":" 327 ","page_number":349},
  {"content":"\r\n\r\nكمتر اتفاق افتد كه ورم فلغمونى ورم ساده باشد . اكثرا يا سرخ‌رنگ ، يا سخت و يا هيجانى است . پيدا شدن ورم فلغمونى سببهاى متعدد دارد .\r\nاوّل سببهاى مقدم بر پيدايش ورم كه آن هم چند حالت دارد :\r\n1 - قبل از پيدايش ورم پرشدگى رگها از خون بوده است .\r\n2 - خلط سبب ورم قبل از تبديل شدن به ورم بدجنس شده است و اندامى كه ورم زده است ناتوان بوده .\r\n3 - تنها ناتوانى اندام موجب ايجاد ورم فلغمونى شده بدون اينكه خلط بدجنس شده يا پرشدگى در اندرون روى داده باشد .\r\nدوم سببهاى نوآمده و بىسابقه كه آن هم چندين احتمال دارد :\r\n1 - از هم پاشيدگى در اندام\r\n2 - بريدگى در اندام\r\n3 - شكستگى در اندام\r\n4 - بركندگى در اندام\r\n5 - ايجاد قرحه‌هاى زياد در اندام كه از اثر درد قرحه‌ها و از اثر ناتوانى اندام ، مادهء به وجودآورندهء ورم فلغمونى به اندام راه يافته و در گدارهايى كه بسيار ناتوان‌ترند حبس شده ، چنان كه مشاهده مىگردد كه با قرحه‌ها و با بيمارىگرى آزاردهنده ، ورمهايى در جاهاى خالى اندام پيدا مىشوند .\r\nافزايش ورم از بزرگ شدن حجم ورم و از كشيده شدن و انتشار يافتن آن مشخص مىشود و هرگاه ورم از افزايش حجم ايستاد و ديگر كشيده نشد ، مىدانى كه ورم به پايانهاى خود نزديك شده است . در اين حالت ريم ورم برهم جمع آيد و همين‌كه ورم در لمس كردن نرم شد و حجمش كمتر شد ، نشان از پايين آمدن ورم است و خبر از پايان كار مىدهد .\r\nاگر مادهء به وجودآورندهء ورم بدجنس و پليد باشد ، نشانش آن است كه ورم نشانى از پايين آمدن ندارد و ريم مادهء ورم‌زا جمع نمىشود ؛ كه در اين حالت اندام ورم‌زده در نتيجه از زندگى ساقط مىشود و متعفن مىگردد .\r\nموجب تشكيل اين نوع از ورمهاى گرم ميراننده و متعفن‌كنندهء اندام ، يكى از دو مورد زير است :\r\n1 - مادهء ورم‌زا در اندازه بسيار بوده و ورم ناشى از آن حجمش بزرگ است .\r\n2 - مادهء به وجود آورندهء چنين ورمى - كه اندام را فاسد و متعفن مىكند - كم امّا بسيار بدجنس و پليد است .\r\nتو مىدانى ! كه اگر تپش فروكش كرد و التهاب آرام گرفت ، نشان از پراكنده شدن و سست شدن مادهء ورم و بلكه خود ورم دارد . همچنانكه مىدانى ! اگر تپش ناشى از ورم در افزايش بود و حرارت بيشتر شد و تپش و حرارت ثابت و پابرجا بودند ، نشانهاى از جمع شدن مادهء به وجودآورندهء ورم هستند . و نيز مىدانى ! اگر پخته شدن ورم با دشوارى روبرو شد و رنگ ورم\r\n\r\n","description":"","footnote":"","page_name":" 328 ","page_number":350},
  {"content":"\r\n\r\nزرد بدرنگ ( زرد مايل به سياهى و مات ) شد و ورم بسيار كشيده شد و مساحت بيشترى را در بر گرفت ، اندام ورم‌زده را متعفن مىكند .\r\nاين را نيز بدان ! كه اگر طبيعت بر مادهء به وجودآورندهء ورم چيرگى نيابد و آن را از درون به سوى بيرون نراند ، در رويهء بدن فلغمونى و هيچ ورم ديگرى پيدا نمىشود .\r\nاين را نيز بدان ! كه هرگاه جوشهاى دملى در پهلوى همديگر بر پوست ظاهر شدند ، آژيرى است كه دملى بزرگ و فراگيرندهء همهء جوشهاى هم پهلو پيدا مىشود .\r\nكسانى كه تشخيص مىدهى ورم در اندرون بدن دارند بايد آب كاسنى ، آب تاجريزى همراه پولكهاى خيار چنبر دارويى تناول كنند .\r\n\r\nعلاج فلغمونى\r\nاگر سبب پيدايش ورم فلغمونى از سببهاى كهنه و سابقه‌دار نبوده و نوآمده باشد ، حال از دو فقره خارج نيست :\r\n1 - يا زمانى كه سبب نوآمده و ورم را به‌وجود آورده است بدن بيمار از آلايش پاك بوده است .\r\n2 - يا پرشدگى از خلط بدجنس در بدن موجود بوده است .\r\nاگر سبب نوآمدهء به وجودآورندهء ورم فلغمونى بر بدنى وارد شده است كه از خلط ناباب پاك است ، تنها نياز به معالجهء ورم دارى كه ورم است و بس ؛ يعنى تنها بايد كوشش كنى كه مادهء بيگانهء به وجودآورندهء ورم را از بدن بيرون كنى . در اين حالت بايد سست‌كننده‌هاى تحليل‌برندهء نرم‌كننده از قبيل : داروى بر ورم گذاشتنى كه از آرد گندم با آب و روغن پخته استعمال كنى كه شايد هيچ نيازى به شكافتن و خراشيدن ورم نباشد و كار يكسره شود . بويژه اگر ورم از مادهء در اندازه بسيار به‌وجود آمده باشد اين داروى گذاشتنى بسيار خوب است .\r\nاگر سبب نوآمدهء بىسابقه كه ورم را به‌وجود آورده است بر بدنى آمده باشد كه پرشدگى از خلط ناباب در آن زياد است ، به هيچ وجه سستىبخشها را نبايد به ورم نزديك كنى و بر ورم بگذارى ؛ زيرا اگر سست‌كننده را بر ورم بگذارى و ورم سست شود بيشتر از آنكه مادهء ورم از اثر داروى سستىبخش تحليل برود مادهء ناباب ديگرى به ورم كشيده مىشود . پس بايد كارى كنى كه ماده از بدن پاكسازى شود و اين پاكسازى شايد خونگيرى لازم داشته باشد . و ممكن است اسهال دادن بيمار ورم‌زده مصلحت باشد .\r\nهرگاه پاكسازى را انجام دادى آنگاه داروهاى سست‌كنندهء ورم را استعمال كن !\r\nعلاج ورم فلغمونى با علاج ساير ورمهايى كه به سبب پرشدگى بدن از خلط نامناسب باشد فرق بسيار ندارد . تنها فرقش اين است كه در ابتداى پيدا شدن ورم داروهاى بازدارنده را به اندازهء ورمهاى ديگر نمىخواهد ، و بايد كمتر داروهاى بازدارنده به كار رود .\r\nاگر سبب تازه‌كار نيست و سابقه دارد ، بايد قبل از هر چيز به پاكسازى بيمار بپردازى ؛ خون از بيمار بگير و اگر ديدى كه اسهال لازم است بيمار را اسهال ده ! در علاج به وسيلهء پاكسازى بهره‌هايى هست ؛ زيرا حال از دو فقره خارج نيست : يا بدن بيمار از آلايش خلط پاك نيست . يا\r\n\r\n","description":"","footnote":"","page_name":" 329 ","page_number":351},
  {"content":"\r\n\r\nسبب ورم‌آور بسيار نيرومند است و مادهء ورم‌آور زياد است . كه در هر دو حالت پاكسازى بيمار بسيار لازم است ؛ زيرا مادهء ورم‌زا را كاهش داده و آن را به‌سوى خلاف راهى كه در پيش گرفته سوق مىدهد . و حتى اگر مادهء ورم‌زا در اندازه بسيار نباشد ، اندامى كه ورم كرده است حتما ناتوان شده و مادهء ناباب از بدن به آسانى به سوى آن راهى مىشود و مادهء قديمى را بيشتر مىگرداند .\r\nدر معالجهء ورم فلغمونى بايد شرايطى را كه ياد گرفته‌اى ملاحظه كنى . از قبيل : سن بيمار ، فصلى از سال كه ورم در آن سر برآورده ، محيط زيست بيمار و غيره .\r\nبگذار راجع به داروهاى علاجى بازدارندهء ورم فلغمونى صحبت كنيم .\r\nدر كتاب اوّل قانون حالاتى را ذكر كرديم كه نبايد داروهاى بازدارنده را در علاج ورم گرم به كار برى . اگر ورم فلغمونى از اين شرايط و حالات خارج است ، داروهاى بازدارنده را به كار انداز كه دستورش به ترتيب زير است :\r\nداروهاى سردىبخش را با داروهاى سست‌كننده و بازدارندهء ورم گرم فلغمونى به هم آميز و استعمال كن ! به نسبتى كه سردىبخش بيشترى را خواستى به كار برى ، بايد كم‌كم و به تدريج سستى بخشها را نيز افزايش دهى .\r\nوقتى كه حرارت و التهاب ورم به منتهى درجهء شدت مىرسد و از افزايش بس مىكند و حجم ورم و كشيدگى آن به آخرين مرحله مىرسد ، چيرگى را به داروهاى سستىبخش ده و داروى سست‌كنندهء ورم را بيشتر از پيش سردىبخش گردان !\r\nدر پايانهاى كار ورم فلغمونى داروهاى خشكاننده است كه ورم را به كلى شفا دهند . پس داروهاى سست‌كننده‌تر را و داروهاى خشكاننده را به كار ببر !\r\nداروهاى ترمزاج و سست‌كنندهء ورم براى اين است كه سوراخهاى ريز را گشاد كند .\r\nداروى خشكاننده براى خاتمه دادن به حالت ورم است ، و نمىگذارد چيزى از مادهء ورم‌آور باقى بماند كه به ريم تبديل شود .\r\nاگر ورم در حال خوب شدن است و كاملا خوب نشده و چيزى اندك از آن باقى است ، دست از آن بردار ! از تندمزاجيى كه مادهء ورم‌زا دارد اين بقيهء اندك تحليل مىرود .\r\nگاهى ممكن است از استعمال داروهاى بازدارندهء ورم درد شديد رخ دهد ؛ زيرا وقتى بازدارنده را به عمل مىآورى ماده را در ورم خفه مىكنى و همه را در ورم اجازه مىدهى كه جمع آيد . و ممكن است از اثر داروى بازدارنده ماده به سوى اندام اصلى و ارزنده‌تر برگردد . و نيز امكان دارد كه پيامد داروى بازدارنده ، سخت شدن ورم را سبب شود . به علاوه ممكن است از اثر داروى بازدارنده و بويژه وقتى كه ورم در مراحل پايانى باشد و داروى بازدارنده استعمال شود ، اندام ورم‌زده تمايل به سبزرنگى يا به سياه‌رنگى پيدا كند .\r\nاين را نيز بدان ! كه اگر ورم بسيار درد و آزار داشت لازم است داروى سست گردانندهء ورم كشش نداشته باشد و ماده را به سوى ورم نكشد ؛ و اگر نيروى داروى سردىبخش با داروى سستىبخش همراه باشد خوب است به شرطى كه داروى سست‌كنندهء ورم را كم‌تأثير نكند .\r\n\r\n","description":"","footnote":"","page_name":" 330 ","page_number":352},
  {"content":"\r\n\r\nاگر احيانا ديدى كه مادهء ورم از اثر دارو يا خود به خود به سوى اندام اصلى و ارزنده‌تر برمىگردد ، علاج تخليه كردن ماده از ورم است ؛ مگر اينكه معلوم شود كه مادهء برگشته از ورم به سوى اندام اصلى ، ماده‌اى است كه اندام ورم كرده آن را از خود دفع مىكند و اندامى كه ماده بدان مىريزد سر راه قرار دارد و شبيه اشغالدانى شده است ؛ كه در اين حالت نبايد داروى بازدارنده و دفع‌كننده را به كار برى - كه اين موضوع را سابقا به تفصيل ذكر كرده‌ايم .\r\nاگر بيم آن بود كه ورم دارد سخت مىشود ، داروى سست‌كننده‌اى آن چنانى به كار ببر كه گرمىبخش و رطوبت‌بخشى زياد در آن باشد .\r\nداروهاى بازدارندهء ورم كه تأثير داروييشان در حد متوسط است عبارتند از : افشرهء سبزيهاى سردمزاج - كه در بسيارى از بحثهاى كتاب ذكر كرده‌ايم - از قبيل : افشرهء خرفه ، افشرهء كدو ، آب افشرهء كاسنى ، افشرهء گياه هفت بند و غيره . . . همچنين افشرهء تاجريزى - كه ويژگى دارد .\r\nنه تنها افشرهء اين سبزيهاى سردىبخش مفيد است ، بلكه اگر خود آنها را بكوبى و بر ورم بگذارى مفيدند .\r\nاگر افشرهء اسفرزه را در موم و آب سرد مرهم كنى و بر ورم بگذارى بازدارندهء خوبى است .\r\nشايد اگر تنها ابر مرده را در سركه و آب سرد خيس كنى و بر ورم بگذارى براى بازداشتن ورم كافى باشد .\r\nاگر ورم در مرحلهء اوّل است كاكنه را بر آن بگذارى تأثير زياد دارد .\r\nپوست انار و هميشه بهار و قاوت بسيار خوب اگر باهم بپزند و بر ورم بگذارى خوب است .\r\nو اگر پوست انار و هميشه بهار و قاوت باهم بر آتش پخته با كمى سركه يا سماق مخلوط باشند بسيار تأثيربخش‌تر است .\r\nجل وزغ را بر ورم بگذارى خوب است .\r\nاگر ديدى كه نياز به داروى قوىتر و تأثيربخش‌تر هست ، صندل ، اقاقيا ، خشخاش شاخدار ، تانبول و بنگ را بر داروى گذاشتنى اضافه كن !\r\nگياهى دارويى هست كه آن را گياه ورمها گويند ؛ اگر در نخستين مرحلهء برآمدن ورم اين گياه استعمال شود بسيار خوب است .\r\nبراى خشكانيدن و مانع آمدن از انتشار ماده از زعفران استفاده كن !\r\nدر ابتدا - كه تازه ورم سر برآورده است - رطوبت بخشيدن به ورم خطر در بر دارد .\r\nاگر سردى بخشيدن از اندازهء لازم بسيار تجاوز كند ، ممكن است اندام ورم‌زده تباه شود و خلط حبس شده در ورم فاسد گردد و رنگ ورم متمايل به سبز و سياه گردد .\r\nاگر بيم اين حالت رفت و حدس زدى كه اندام ورم كرده و مادهء بندآمده در ورم دارند فاسد مىشوند ، آرد جو و لبلاب و چيزى كه نيروى سست‌كننده در آن باشد بر ورم بگذار ! همين‌كه نشانى فاسد شدن اندام يا مادهء داخل ورم پيدا شد ، ورم را نيشتر بزن و شق كن و هيچ به انتظار آن مباش كه مادهء ورم جمع شود و پخته گردد . منظورم از اينكه در نيشتر زدن عجله كنى و منتظر\r\n\r\n","description":"","footnote":"","page_name":" 331 ","page_number":353},
  {"content":"\r\n\r\nجمع آمدن ماده و پخته شدنش نباشى وقتى است كه مىبينى مادهء ريخته به ورم در اندازه بسيار زياد است ؛ كه اگر آن را شق نكنى اندام را از هستى ساقط مىكند .\r\nاينكه برش نشتر سطحى باشد يا تا ژرفاى ورم باشد ، بستگى به تشخيص طبيب دارد ، كه جاى ورم كرده و حالت اندام ورم كرده را از هر حيث بسنجد .\r\nاگر نشتر زدى آب دريا و يا هر آب شور و شورشدهء ديگرى كه باشد بر جاى شق شده بپاش و داروى سست‌گرداننده بر ورم بگذار !\r\nاگر ديدى كه نيازى به پاشيدن آب شور نيست ، تنها داروهاى سست‌كننده را به عمل آور ! به ياد داشته باش كه اگر در ابتداى ورم داروى بازدارندهء قوى به كاربرى زيان‌آور است و به نفع بيمار نيست .\r\nاگر در مراحل پايانى ورم داروى تحليل‌برندهء قوى استعمال كنى بسيار بد است .\r\nتا ممكن است بايد از سردى بخشيدن زياد از اندازه به ورم خوددارى كرد - كه نتيجهء احتمالى را شرح داديم - و حتى بايد از پاشيدن آب سرد بر ورم برحذر باشى ، مگر در حالتى كه ورم از جنس حمره ( باد سرخ ) باشد .\r\nوقتى كه داروى تحليل‌برنده قوى استعمال مىكنى و ماده به شدت تحليل مىرود ، احساس درد شديد پديد مىآيد .\r\nاگر در اوايل معالجه خواستى درد را تسكين دهى ، آب گرم و روغنهاى سست‌گردان را بر ورم مپاش و ممال ! داروهاى گذاشتنى نيز - كه از اين قبيل باشند - بر ورم مگذار ؛ كه اين نوع از داروها ريزش ماده را به ورم منع مىكنند . بهتر آن است كه براى تسكين دادن درد ورم از داروهاى زير استفاده كنى :\r\n1 - گل ارمنى را در آب سرد حل كرده و استعمال كن !\r\n2 - گل ارمنى را با روغن گل درهم بسرش و بر ورم بگذار ! بهترين نوع روغن گل در تسكين دادن ورم آن است كه با روغن زيتون قاطى باشد ؛ كه خود روغن زيتون تا اندازه‌اى تحليل‌برنده هم هست .\r\n3 - عدس با گل بپزد و بر ورم بگذار !\r\n4 - مردارسنگ را با روغن گل قاطى كرده و بر ورم بگذار !\r\nاگر اين داروها و امثال آنها مفيد فايده نبودند و درد را به كلى آرام نكردند و نياز به داروى تأثيربخش‌تر بود :\r\n1 - لبلاب را مورد استفاده قرار ده ! لبلاب در اوايل و مراحل پايانى ورم بسيار خوب و تأثيربخش است .\r\n2 - گياه سلمك بر ورم بگذار !\r\n3 - خار سه‌كوهه هم خوب است كه بر ورم بگذارى .\r\n4 - كرفس نيز از داروهاى تسكين‌دهندهء درد ورم است .\r\n5 - ريحان كوهى در تسكين درد ورم فعال است .\r\n\r\n","description":"","footnote":"","page_name":" 332 ","page_number":354},
  {"content":"\r\n\r\n6 - شراب شيرين‌مزه را با روغن گل و يا با آب انگور منعقد شده و كمى موم قاطى كن و درهم بسرش كه مرهم شود . از آن مرهم بر پشم بگذار و اگر پشم سنگل ميشى ( لانولين ) باشد بهتر است . اگر فصل تابستان است ، دارو را سرد گردان و اگر زمستان است دارو را - كه بر پشم گذاشته‌اى - به حالت ولرم بر ورم بگذار اين دارو اكثرا درد را بر طرف مىكند و از بين مىبرد .\r\n7 - ابر مرده را در شراب گس‌مزه يا در سركه و آب سرد خيس كن و بر ورم بگذار درد تسكين مىيابد .\r\n8 - زعفران در تسكين درد ورم تأثير زيادى دارد .\r\nاگر ديدى كه ورم راه خراج شدن را در پيش گرفته است ، دست از سردى بخشيدن بردار و داروهاى رسانندهء مادهء ورم و داروهاى بازكنندهء دهانه ورم را استعمال كن !\r\nهرگاه ورم پايان يافت ، حتما بايد داروهاى خشكاننده را استعمال كنى ، كه از قرار زيرند :\r\n1 - شبت ، بابونه ، خطمى ، بزر كتان و امثال آنها .\r\n2 - مرهمهايى از قبيل دياخيلون و باسليقون مورد نيازند .\r\n3 - وقتى كه ورم فلغمونى لهيبش فروكش كرده و بيم آن ندارى كه ماده ورم برهم جمع آيد ، اگر مرهم قلقطار ( زاج زرد ) را به كاربرى خوب است كه بدون درد و آزار در خشكاندن بقاياى ورم بسيار مؤثر است .\r\n4 - بهتر آن است كه اگر مرهم قلقطار استعمال كردى و بر جاى ورم ماليدى ، كمى پشم در شراب گس‌مزه خيس كنى و بالاى مرهم بگذارى .\r\nاگر ورم بر گوشت برآمده باشد به داروى خشكانندهء زياد نيرومند نياز ندارد ؛ زيرا گوشت از تأثير كمترين داروى خشكاننده ، به مزاج طبيعى خود برمىگردد . و اگر ورم بر پىرگ باشد داروى خشكانندهء پرتأثير مىخواهد .\r\nگوشت ورم‌زده تا كمتر با شريان تماس داشته باشد كمتر به داروى خشكاننده نياز دارد .\r\nبارها رخ مىدهد كه لازم باشد قبل از آنكه مادهء ورم رسا و پخته شود ، ورم را شق كرد ؛ كه اين حالت را قبلا ذكر كرديم .\r\nبسيار رخ مىدهد كه بايد طبيب حيله‌اى به كار برد و داروهاى جذب‌كنندهء مادهء ورم را استعمال كند كه ماده را از اندامى ارزنده - كه در آنجا ورم جايگير مىشود - به اندامى كم ارزش‌تر انتقال يابد . در نتيجه ورم در اندام كم‌ارزش سر برآورد و سپس طبيب به معالجه‌اش بپردازد و ورم را به چرك كردن وادارد .\r\nهرگاه خواستى ورم گرم - هر نوع ورم گرم را - به چرك كردن وادارى ، اسفرزه را بر سر ورم بگذار و داروهاى گرمى نشان را در پيرامون ورم قرار ده !\r\nهر داروى ماليدنى يا بر ورم گذاشتنى را كه استعمال مىكنى به وسيله پر آن را بر ورم بمال و يا بگذار ! زيرا اگر به جاى پر با انگشت دارو را بمالى يا بگذارى ، درد دارد و بيمار رنج مىبرد .\r\n\r\n","description":"","footnote":"","page_name":" 333 ","page_number":355},
  {"content":"\r\n\r\n\r\nفصل سوم حمره و انواعش\r\nتو در كتاب اوّل قانون ، سببهاى به وجودآورندهء حمره و انواع حمره را ياد گرفتى ! در اينجا مىخواهم فرق ميان ورم فلغمونى و ورم حمره را بدانى !\r\nتفاوتهاى اين دو به قرار زير است :\r\n1 - سرخ‌رنگى حمره از سرخ‌رنگى ورم فلغمونى روشن‌تر و صاف‌تر است .\r\n2 - فلغمونى سرخ مايل به سياه يا مايل به سبز است و بيشتر خون رنگى در ته ورم ديده مىشود .\r\n3 - اگر با دست بر ورم حمره فشار دهى ، سرخ‌رنگى ناپديد شود و جايش سپيد ديده مىشود ؛ زيرا ماده سرخىآور لطيف است و به آسانى پراكنده شده و به سرعت به جاى اولى برمىگردد ، درحالىكه سرخى فلغمونى در لمس كردن اين حالت ورم حمره را ندارد و به زودى پراكنده نمىشود .\r\n4 - ورم حمره تا اندازه‌اى رنگى شبيه رنگ زعفران و تا اندازه‌اى زرد به چشم مىخورد ؛ كه در ورم فلغمونى اين حالت وجود ندارد .\r\n5 - ورم حمره تنها در رويهء پوست پديد مىآيد ، امّا ورم فلغمونى در ته پوست و در گوشت بدن قرار گرفته و از آنجا به رويهء بدن سر زده است .\r\n6 - ورم حمره اگر خالص باشد و به مادهء خلط ناباب ديگر آلوده نشده باشد ، كم‌كم و به آرامى منتشر مىشود - كه فلغمونى چنين نيست .\r\n7 - اگر ورم حمره خالص نباشد و با چرك خونالود مخلوط باشد ، تاول مىزند - كه اصولا تاول زدن در فلغمونى كمتر رخ مىدهد .\r\n8 - حمرهء خالص در لمس كردن در برابر فشار دست مقاومتى ندارد ؛ امّا ورم فلغمونى اين مقاومت را دارد و تا خون بر صفراء چيرگى يابد و بيشتر باشد ، اين مقاومت بيشتر و آشكارتر بوده و درد و تپش زيادتر است .\r\n9 - حالت تبى كه از اثر ورم حمره رخ مىدهد شديدتر از آن است كه از فلغمونى روىآور است .\r\n10 - التهابى كه از ورم حمره مىآيد كمتر از التهاب فلغمونى نيست و بلكه بيشتر است . ليكن كشيدگى و انتشار فلغمونى - كه درد از اين كشيدگى ايجاد مىشود - دردش شديدتر از درد ناشى از حمره است .\r\n11 - ورم حمره اكثرا در رخسار انسان پديد مىآيد و از كنارهء بينى شروع مىشود و پياپى در افزايش است و بالاخره در سراسر رخسار مىگسترد .\r\nاگر حمره از اثر شكستن استخوان در زير پوست پديد آيد عواقب آن بسيار بد است .\r\nتو قبلا دانستى كه فرق ميان حمرهء فلغمونى و فلغمونى حمره چيست ؛ كه در جاى ديگر در اين كتاب از آن بحث كرديم .\r\n\r\n","description":"","footnote":"","page_name":" 334 ","page_number":356},
  {"content":"\r\n\r\n\r\nعلاج حمره\r\nاز هر علاجى لازم‌تر آن است كه بدن را پاكسازى كنند و مادهء خلط صفرائى از بدن تخليه شود .\r\nو اگر ديدى كه نياز به گرفتن خون هست خون هم بگير !\r\nخونگيرى در حالتى بسيار مفيد واقع مىشود كه مادهء ورم از رويه و آستر پوست تجاوز نكرده باشد ؛ اما اگر ژرفاروتر باشد فايده‌اش كمتر است و امكان دارد كه ماده به خارج جذب شود .\r\nاگر تشخيص دادى كه بعد از خونگيرى نياز به دوباره كردن اسهال هست ، بيمار را اسهال دهى مانعى ندارد ؛ كه اين اسهال بعد از خونگيرى وقتى لازم است كه تشخيص دهى علاج مادهء ورم اقتضا مىكند .\r\nبعد از عمل پاكسازى داروهاى بسيار سردىبخش شناسايى شده را - كه در علاج فلغمونى آمده‌اند - به كار گير ! آب سرد بر ورم حمره بپاش ! و اين علاج را دوام ده تا رنگ حمره تغيير مىيابد . ورم حمرهء خالص همين‌كه رنگ تغيير داد و شروع به كاهش كرد ، به كلى دست برمىدارد .\r\nروى هم رفته سردى بخشيدن در علاج حمره لازم‌تر از هر حالت ديگر است ؛ زيرا حالت درد ناشى از التهاب شديد از آن است كه در ورم گرم ديگر رخ مىدهد .\r\nاگر حمره فلغمونى باشد ، بيشتر در علاجش نياز به پاك‌سازى هست ؛ زيرا مادهء ورم در حمرهء فلغمونى سرسخت‌تر و پرمايه‌تر است .\r\nداروهاى سردىبخش در علاج ورم حمره بايد در مرحلهء نخستين بسيار گيرنده باشند .\r\nنيروى گيرندگى دارو بايد تقريبا با نيروى سردىبخش آن برابرى كند .\r\nدر علاج حمره كه در مرحله‌هاى پايانى باشد ، بايد سردىبخشى دارو قوىتر از گيرندگى آن باشد . و در اينجا نيز بايد احتياط كرد كه مبادا مادهء ورم‌زا برگردد و به اندامى در اندرون بدن راه يابد يا در اندامى از اندامان اصلى و بسيار ارزنده درآيد . همچنين بايد احتياط كامل به خرج داد كه مبادا از اثر داروى سردىبخش و گيرندهء خارج از اندازهء لازم ، اندام ورم‌زده سياه گردد و بدرنگ شود و راه تباه شدن را در پيش گيرد . اگر احساس كردى كه ممكن است چنين حالتى پيش آيد ، داروهاى برعكس گيرنده و سردىبخش را استعمال كن !\r\nاگر جوشهاى حمره بر پوست انتشار يافتند ، علاجهاى زير را به كار ببر :\r\n1 - برگ سلق در شراب گس‌مزه بپزد ، و سپس ريم ارزيز با آن مخلوط شود و بر جوشها بمالند .\r\n2 - داروى تحليل‌برنده و خشكانندهء قوى همراه سردىبخشى را استعمال كنند كه تركيبش در ذيل آيد .\r\n\r\nنسخه :\r\nسوختهء پشم كهنهء ناشسته به وزن دوازده درهم و نيم ، زغال قسمت اندرونى چوب صنوبر به وزن دوازده درهم و نيم ، موم به وزن ده درهم ، ريم ارزيز به وزن نه درهم ، پيه كهنه شدهء بز شسته با آب\r\n\r\n","description":"","footnote":"","page_name":" 335 ","page_number":357},
  {"content":"\r\n\r\nبه وزن پانزده درهم ، روغن آس به وزن سى و پنج مثقال . از همهء اينها مرهمى بساز و بر حمره بمال !\r\nنسخهء ديگر كه سبك‌تر است :\r\nموم و روغن گل وريم ارزيز با افشرهء فيجن مرهم شود و بر حمره بمال !\r\n\r\nفصل چهارم جوش مورچگى\r\nنام مورچگى بر جوشى اطلاق مىشود كه تنها يك جوش و يا حد اكثر چندين جوش بر پوست پديد آيد كه اندكى ورم دارد و به اطراف خود سرايت مىكند . ممكن است چركين بشود ، و احتمال دارد بدون چرك كردن از بين برود . و تو سبب اين حالات را سابقا ياد گرفته‌اى !\r\nجوش مورچگى مايل به زرد است ، التهاب دارد ، قوام و شكلش به زگيل شباهت دارد ، گرد و مدوّر بوده و اكثرا ته جوش پهن و گسترده است . تنها نوعى از جوش مورچگى هست كه از اين قاعده مستثنى است ، كه آن را افروخوروذن ( افرخورودون - نسخه . ) نامند . اين نوع جوش در پايين باريك است و تو گويى آويزان شده است .\r\nجوش مورچگى همه نوع از انواعش درد گزشى همراه دارند كه گويى مورچه پوست انسان را گاز مىگيرد .\r\nروى هم رفته ، هر ورم كه بر پوست ظاهر شود و ژرفارو نباشد ، جوش مورچگى است ؛ ليكن خود جوش مورچگى انواعى دارد :\r\n1 - جوش مورچگى گاورسى\r\n2 - جوش مورچگى خوره‌اى - كه سابقا اينها را دانستى .\r\n3 - اگر جوش مورچگى قرحه شد و متعفن گشت ، لقب تعفن را دريافت مىكند و آن را مورچگى متعفن مىگويند .\r\n\r\nعلاج جوش مورچگى\r\nجوش مورچگى و هرآنچه از اين قبيل به شمار مىآيد ، اگر در اوايل سر برآوردن از راه تخليهء ماده - چنان كه لازم است - اقدام نشود و به قرحه تبديل گردد و علاج قرحه‌ها به زودى صورت نپذيرد ، سپس اگر جوشى را از اثر معالجه خوب كردى از جاى ديگر سر برمىآورد كه نزديك به جاى قبلى است و يا شايد باز در همان‌جا پديد آيد ؛ كه شروع به خوردن پوست مىكند و كم‌كم بر خورگى مىافزايد . اينك داروهاى معالج در مراحل مختلف جوش مورچگى .\r\n1 - براى تخليه مادهء به وجودآورندهء جوش مورچگى ، آب پنير مخلوط با سقمونيا خوب است .\r\n2 - اگر ديدى كه جوش مورچگى خوره‌اى است ، نبايد داروهاى رطوبت‌بخش را - كه در علاج\r\n\r\n","description":"","footnote":"","page_name":" 336 ","page_number":358},
  {"content":"\r\n\r\nحمره به كار مىرفت - در اينجا به كار برى ؛ زيرا رطوبت‌بخشى با قرحه‌ها مناسب نيست .\r\n3 - در اوايل سر برآوردن جوش مورچگى نبايد كاهو ، نيلوفر ، هميشه‌بهار ، جل وزغ و خرفه را در معالجه به كار گيرى . و اگر از استعمال رطوبت‌بخشهاى سردمزاج ناگزير بودى تا جريزى و بويژه تاجريزى خشكيدهء كوبيده را به كار ببر كه خشكاننده هم هست .\r\n4 - بارهنگ ، تمشك و عدس بعد از تاجريزى و داروهاى فوق استعمال شوند خوب است .\r\n5 - قاوت جو ، پوست انار و جوانه‌هاى نازك تاك خوبند .\r\n6 - اگر بيم آن مىرود كه جوش مورچگى خوره‌اى شود ، يا چركين گردد ، همراه اين داروهاى سردىبخش چيزى از عسل و امثال عسل به كار ببر !\r\n7 - خاكهء چوب كندر را با سركه مخلوط كرده و بر جوش بمال !\r\n8 - وقتى كه چوب تر تاك را بر آتش مىگذارند ، در حال سوختن آبى از آن مىتراود ؛ اگر آن آب را بر جوشها مالند بسيار خوب است .\r\n9 - پشك بز مخلوط با سركه خوب است .\r\n10 - سرگين گاو را با سركه مخلوط كنند و بر جوشها مالند .\r\n11 - هرگاه چركين شدن جوش يا خوره‌اى شدن جوش پيدا شد ، قرص انزروت مخلوط با شراب گس‌مزه ، يا مخلوط با سركه و آب و يا مخلوط با افشرهء سيماهنگ با نمك را استعمال كن !\r\n12 - زهرهء بز نر ( تگه ) و فيجن همراه بورهء قرمز و فلفل خوبند .\r\n13 - بورهء قرمز با ادرار كودك مخلوط باشد و آن را بر جوش مورچگى مالند خوب است .\r\n14 - جالينوس مىفرمايد : « ته پر پرنده را - كه نوك تيز باشد - در پيرامون جوش فروكنند و خوب فرو برند و جوش را به وسيلهء آن از جا بركنند . »\r\n15 - كودكانى را كه به چنين جوشى مبتلا مىشوند بهتر آن است كه به حمام ببرند و هواى گرم حمام بر بدنشان تأثيرگذارد و به سرعت از حمام بيرون آورده شوند و بدنشان را با روغن گل قاطى شده با گلاب بيندايند ؛ جوش از بين مىرود .\r\n\r\nعلاج جوش مورچگى از نوع گاورسى\r\nعلاج جوش گاورسى - كه يكى از اقسام جوش مورچگى است - با علاج مورچگى به‌طور عموم يكى است و تنها فرقش اين است كه در داروى اسهالى كه به قصد تخليهء ماده مصرف مىشود ، بهتر است چيزى از قبيل تربد همراه داروى پاك‌ساز مادهء صفرائى باشد . و اگر به جاى تربد سس صغير باشد چه بهتر ؛ زيرا حتما مادهء سودائى يا بلغم با مادهء خلط صفرايى هست كه براى اسهال دادن آنها كمك گرفتن از تربد يا سس صغير خالى از فايده نيست .\r\nبعد از پاكسازى لازم استعمال داروى تركيبى زير لازم است .\r\n\r\n","description":"","footnote":"","page_name":" 337 ","page_number":359},
  {"content":"\r\n\r\n\r\nنسخه :\r\nگزمازو ، صندل ، پوست انار و گل ارمنى در اجزاى متساوى با سركه و گلاب مخلوط شوند و اندازهء دارو چندان باشد كه سبب درد گزشى نشود . آن را به وسيله پر بر جوش مورچگى گاورسى بمالند .\r\nشير تازه دوشيدهء حيوان در علاج اين نوع از جوش مورچگى بسيار مناسب و خوب است .\r\nاگر جوش مورچگى گاورسى از مرحلهء اولى تجاوز كرد . اين داروى تركيبى زير را استعمال كن !\r\n\r\nنسخه :\r\nسوختهء كلهء ماهى نمك سود را با شراب گس‌مزه مخلوط كن و بر جوش بمال !\r\nنسخهء از آن قوىتر كه در خشكاندن جوش بسيار تأثيربخش است .\r\nبرگ ريحان كوهى را بكوب و قلقديس ( زاج سفيد ) كوبيده را با آن مخلوط كن و بر جوش بمال !\r\nنسخهء ديگر از آن هم قوىتر :\r\nزنگار و گوگرد زرد سوخته را با شراب به هم زن يا با آب چوب تاك بر آتش نهاده و با تركهء در حال سوختن - كه از آن اشك مىتراود - مخلوط را به هم زن و بر جوش بمال !\r\n\r\nفصل پنجم جوش اخگرى و آتش پارسى و غيره\r\nهر جوشى كه از پوست برآيد و خورنده باشد و تاول زند و پوست را بسوزاند و كبره گيرد و حالت سوزشش شبيه سوزش آتش يا داغ گذاشتن باشد ، به اخگر يا آتش پارسى مشهور شده است .\r\nاگر جوشى آن‌چنانى از جنس جوش مورچگى باشد و بسوزاند و پوست را بخورد و تاول زند و به اطراف سرايت كند و رطوبت داشته باشد ، آن را آتش پارسى مىگويند . اين نوع از جوش از مادهء خلط صفرايى مخلوط با كمى مادهء خلط سودايى پديد مىآيد . جوش آتش پارسى كمى گودرفتگى دارد .\r\nجوش ناشى از مادهء خلط صفرايى مخلوط با كمى خلط سودايى - كه به آتش پارسى مشهور است - درشت و ريز باهم و پهلوى هم قرار دارند و مثل اين است كه خلط سبب جوش تندمزاج باشد و جوشش زياد داشته باشد .\r\nجوشى را جوش اخگرى نامند كه جاى جوش را سياه مىكند و رطوبت ندارد و اندام\r\n\r\n","description":"","footnote":"","page_name":" 338 ","page_number":360},
  {"content":"\r\n\r\nجوش‌زده را به رنگ زغال درمىآورد . مادهء به وجودآورندهء جوش اخگرى با خلط سودايى زياد همراه است و ماده در ژرفاى پوست قرار دارد .\r\nجوش اخگرى كم و درشت و شبيه به لوبيا گرگى است و گاهى ممكن است جوش اصلا برآمده نباشد و هم از اول روىآورها و عوارض جوش اخگرى پديد آيند .\r\nهر دو نوع از جوش اعم از اخگرى و آتش پارسى با احساس خارشى شبيه‌گرى شروع مىكنند . و امكان دارد آتش پارسى و اخگرى چيزى از آنها سيلان كند كه شبيه به مادهء سيلان‌كننده ناشى از پوست داغ گذاشتهء سوخته آيد . در هر دو حالت جاى جوش مثل اين است كه داغ‌گذارى شده باشد ؛ رنگش خاكسترى مايل به سياهى است . و ممكن است به رنگ توسى درآيد . التهاب شديد پيرامون جوش احساس مىشود و بدون اينكه رنگ سرخ خالص نمودار شود ، رنگ سرخى كه پيدا مىشود مخلوط با رنگ سياه است .\r\nدر نوع جوشى كه به اخگرى مشهور است بيخ جوش سياه مايل به رنگ آتش است و تو گويى درخشندگى اخگر را دارد .\r\nدر جوشى كه آتش پارسى نامگذارى شده است ، از اخگرى سريع‌تر پيدا مىشود و حركتش سريع‌تر است .\r\nجوش اخگرى از آتش پارسى ديرتر سر برمىآورد و ژرفانشين‌تر است .\r\nچنين مىنمايد كه مادهء هر دو جوش - اخگرى و آتش پارسى - همان مادهء به وجودآورندهء قوباء ( اگزيما ) باشد ؛ ليكن وقتى كه تندمزاج است آتش پارسى را سبب مىشود .\r\nاگر هركدام از اين دو نوع جوش از گوشت سر برآورد ، از بين رفتن و خوب شدنش آسان‌تر است . امّا اگر بر پىرگ باشند پاياتر بوده و ديرتر تحليل مىروند .\r\nهريك از جوشهاى اخگرى و آتش پارسى ، از ماده خلط صفرايى سوخته و مخلوط با مادهء خلط سودايى پديد مىآيند . هم ازاين‌رو است كه هر دو كبره مىگيرند - كه رنگ كبره سياه است .\r\nچنين مىنمايد كه در آتش پارسى ميزان مادهء صفرايى به وجودآورنده‌اش از مادهء سودايى مخلوط با آن بيشتر باشد . درحالىكه مادهء پديدآورندهء اخگرى بيشترش سودايى باشد و خلط صفرايى كمتر از سودايى در ايجاد آن سهيم باشد .\r\nتو مىتوانى هر دو حالت را اخگرى و يا آتش پارسى بنامى . بعدا تقسيم‌بندى كنى ، يعنى بگويى بخشى از اخگرى چنان است و بخش ديگر چنين ؛ همچنانكه مىتوانى هر يكى را بنام ويژه‌اى بشناسى ، كه قبل از تو اين كار شده است ؛ گاهى هر دو حالت را يكى گفته‌اند و گاهى يكى را اخگرى و ديگرى را آتش پارسى گفته‌اند ؛ زيرا فرق در ميان اين دو حالت بسيار نيست .\r\nاحتمال دارد كه با جوش اخگرى ، آتش پارسى ، انواع جوشهاى مورچگى و گاورسى ، بدجنس و تبهاى بسيار شديد و بدعاقبت همراه باشد و بيمار را از هستى ساقط كند .\r\nشايد اين نوع از حالات تب خطرناك از اثر وجود و با باشد .\r\nبسيار رخ داده است كه جوش اخگرى و آتش پارسى به ورم فلغمونى شبيه بوده‌اند و در\r\n\r\n","description":"","footnote":"","page_name":" 339 ","page_number":361},
  {"content":"\r\n\r\nاوايل به رنگ تقريبا مايل به سياه پيدا شده‌اند و بويژه چنين حالاتى در سال وبائى بسيار ديده مىشود .\r\n\r\nعلاج جوش اخگرى و آتش پارسى\r\nبايد قبل از هر چيز خونگيرى به عمل آيد ؛ كه خون مايل به صفرايى بيرون آيد . و اگر ديدى كه مسأله مهم و ترس‌آور است بايد خونگيرى به حدى باشد تا بيمار به غش كردن نزديك مىشود .\r\nشايد در اين حالت و بويژه در شدت يافتن جوش اخگرى - به شرطى كه تشخيص دهى مادهء خونى مايل به صفرايى سبب جوش اخگرى شده است - لازم باشد جوش را نشتر بزنى و دريدن تا عمق باشد ؛ كه خون بدجنس و ناپسند حبس شده در ته ورم را بيرون بريزى كه چنين خونى در چنين حالتى سميت پيدا كرده و بسيار بدجنس شده است .\r\nدر علاج موضعى بايد همان علاج حمره را به كار ببرى . ليكن احتياط كن كه داروى سردگرداننده بسيار قوى نباشد و سردى از حد لازم بيشتر به جوش نرسد . سردى بخشيدن چنان كه در علاج حمره لازم بود در اينجا اين قدر لازم نيست ؛ زيرا مادهء به وجودآورنده جوش اخگرى يا آتش پارسى ، پرمايه‌تر از مادهء به وجودآورندهء حمره است . و به علاوه اگر احيانا اين جوش برگردد - حتى اگر كم هم باشد - همين‌كه برگشت و به اندرون بدن و زير پوست راه يافت ، خطرناك است زيرا كه ماده سمىشده است . و نيز نبايد داروى بسيار گيرنده به كاربرى ؛ زيرا ماده خود پرمايه است و به كندى تحليل مىرود .\r\nدر اول پيدايش جوش اخگرى يا آتش پارسى و در اوايل فروكش كردن التهاب ، به هيچ وجه داروى تحليل‌برنده استعمال مكن ! مبادا چگونگى ماده را تأثيربخش‌تر گردانى . پس بايد داروى معالج ، خشكاننده و تا اندازه‌اى سردىبخش و كمى تحليل‌برنده باشد نه زياد و در عين حال نيروىدارو دفع‌كنندهء مادهء جوش‌آور هم باشد ؛ كه در اين حالت داروى گذاشتنى تركيبى زير مناسب است .\r\n\r\nنسخه :\r\nبارهنگ ، عدس و نان از آردى كه سبوس زياد داشته باشد . نان از آرد نابيخته و همراه سبوس از نان ساخته شده از آرد بيخته و بىسبوس در گوهر لطيف‌تر است .\r\nداروهاى گذاشتنى ديگرى هست كه كار داروى ذكر شده را مىكنند و بدان شباهت دارند . و در كتاب پنجم قانون آنها را ذكر كرده‌ايم .\r\nچند دستور ديگر :\r\nمازو با سركهء شراب قاطى شود و بر جوش بمال !\r\nزاج بلورى ( شب ) را با سركهء شرابى مخلوط كن و بر جوش بمال !\r\nداروهاى ديگرى كه در اول سر برآوردن جوش و در ساير حالات مسير جوش مفيدند عبارتند از :\r\n\r\n","description":"","footnote":"","page_name":" 340 ","page_number":362},
  {"content":"\r\n\r\n\r\nنسخه :\r\nانار ترش را تكه‌تكه كن و در سركه بينداز و بر آتش بگذار بجوشد تا نرم مىشود ، همين‌كه نرم شد آن را بيرون آور و خرد و نرم بساى و بر پارچه‌اى بگذار و بر جوش ببند . اين دارو در هر حالتى از اوقات جوش اخگرى و آتش پارسى بسيار خوب است و اگر آن را در مرحلهء اول پيدايش جوش استعمال كنند و يا در مراحل پايانى به كار برند از شر جوش رهايى يابند .\r\nاز جملهء داروهاى مفيد در اين حالت داروهايى است كه در زير آيند :\r\nگردوى سبز ، برگ سبز گردو با قاوت ، مويز ، انجير با شراب ، روغن خشخاش سياه ، همچنين اگر از مجموع اين داروها يك دارو سازند و بر جوشها گذارند بسيار مفيد فايده است .\r\nداروى تركيبى زير در اكثر اوقات و حالات اين نوع از جوش بسيار بهره‌رسان است .\r\n\r\nنسخه :\r\nافيون ، اقاقيا ، زاج سورى و پوست انار از هريك به وزن دو درهم ، كف مس تفته كه از آب پاشيدن حاصل شود ( زهرة النحاس ) به وزن يك درهم ، بزر بنگ به وزن يكدرهم . همه را درهم بسرشند و بر جوش گذارند .\r\nداروهاى گذاشتنى فوق تا وقتى مفيدند كه جوش چركين نشده باشد ، اما اگر جوش چرك كرد بايد داروهاى بسيار خشكاننده به كار برد . از قبيل : داروى اندرون ( انزروت - نسخه ) و گندناى كوهى ، قرص بولواندروس ( ثولواندروس - نسخه . ) ، داروى قيسور با شراب شيرين يا با شراب سيكى ( ميپخته ) و داروهايى كه در علاج حمرهء چركين و جوش مورچگى گاورسى ذكر شده‌اند در علاج اين حالت نيز خوبند .\r\nدر علاج جوش اخگرى و آتش پارسى بايد در روز دوبار و در شب يك بار يا دوبار دارو را بر جوش بگذارى .\r\nتا سرحد امكان براى معالجه داروهايى را استعمال مكن كه احتمال متعفن كردن ماده را در برداشته باشند ؛ كه اگر ماده متعفن شود ، قوز بالاى قوز مىشود و درد دوچندان گردد .\r\nبايد پيرامون جاهايى را كه از اثر جوش اخگرى يا آتش پارسى سوخته‌اند با گل ارمنى آميزه با سركه و ساير چيزهاى سردىبخش و بازدارنده بمالى و از آن غفلت نورزى !\r\nدارويى كه تأثيرش شبيه گل ارمنى مخلوط با سركه است ، پشم سنگل ميشى است كه در شراب خيس شود و بر اطراف جاى سوخته بگذارند .\r\nهرگاه التهاب فروكش كرد و تنها قرحه باقى ماند ، داروهاى بر سر گذاشتن قرحه را به كار ببر ! مرهم ديانوطامن ( ديانوطا - نسخه . ) و ساير داروهاى علاج قرحه خوره‌زده را كه در اقرابادين ( كتاب پنجم قانون در طب ) آمده‌اند استعمال كن !\r\nدر حالتى كه آتش پارسى چركين شده باشد ، گردوى كهنه داراى چربى بسيار خوب است .\r\n\r\n","description":"","footnote":"","page_name":" 341 ","page_number":363},
  {"content":"\r\n\r\n\r\nفصل ششم تاول و حبابى\r\nتاولهايى كه بر پوست پيدا مىشوند دو حالت دارند :\r\n1 - خلط موجود در بدن به حالتى از غليان درمىآيد و از اثر اين جوشش قسمت آبكى و بسيار كم‌مايهء خلط يك دفعه از ماده جدا مىشود و به زير پوست مىرسد . پوست سفت‌تر از آن است كه در آن رخنه كند و بيرون آيد . در زير پوست باقى مىماند و چيزى از آن بروز مىكند كه به حباب آب شبيه است و چركى همراه ندارد .\r\n2 - از غليان خلط در داخل بدن به جاى آب ، مادهء خونى كم‌مايه بيرون مىجهد كه در ته چركين است و پوست را متورم مىكند .\r\nاوّلى را حبابى و دومى را تاول مىناميم .\r\n\r\nعلاج تاول و حبابى\r\nدربارهء پاكسازى و خونگيرى و غيره هرچه را كه لازم است مىدانى و برايت شرح داده‌ام .\r\nمعالجه و غذاى بيمار را نيز چنان كه ياد گرفته‌اى به كار ببر !\r\nهمين‌كه تاول - از هر نوعش - شروع به پيدا شدن كرد ، از اين قبيل داروها را تجويز و استعمال كن !\r\nعدس پخته در آب ، پوست انار در آب پخته ، پوست چوب درخت انار در آب پخته - كه هركدام از اينها را استعمال كردى بايد در آب آن‌قدر بپزند تا خوب نرم مىشوند و آنگاه به حالت ولرم بر تاولهاى تازه سر برآورده بگذارى .\r\nاگر تاولها بيرون آمدند و خواستى خود آنها را معالجه كنى ، دستور معالجه چنين است :\r\nاگر تاول پوست كلفت دارد ، با نك سوزن آن را سوراخ كن تا هر مادهء سيلانى كه در آن جمع شده بيرون ريزد . و اگر پوست تاول نازك بود و خود به خود تركيد ، خوب است . امّا اگر ديدى كه تركيدن به تأخير مىافتد هيچ مهلتش مده ! آن را هم وسيلهء سوزن سوراخ كن و با كمال آهستگى تاول دهان دريده را فشار ده كه كم‌كم هرچه در آن است بيرون آيد . حال اگر سوراخ كردى و آب را بيرون دادى ، يا خوب مىشود و يا چرك مىكند . اگر چرك كرد ، مرهمهاى سپيدابى ، مرهمهاى مردارسنگى و امثال آنها را بر جاى چركين بگذار ! و اگر زنبق همراه دارو باشد بسيار بهتر است .\r\nاگر تاولهاى قرحه شده به اطراف سرايت كردند و خوره‌اى شدند ، همان داروهاى چنين حالاتى در علاج جوش اخگرى و مورچگى را به كار ببر كه در اين باره داروهايى را كه ذكر كرده‌ايم بايد مورد استفاده واقع شوند .\r\nبراى علاج تاول قرحه شده دارويى تركيبى هست كه تركيبش به قرار زير است :\r\n\r\n","description":"","footnote":"","page_name":" 342 ","page_number":364},
  {"content":"\r\n\r\n\r\nنسخه :\r\nمردار سنگ نود مثقال ، روغن زيتون كهنه شده يك‌صد و سى و پنج مثقال ، زرنيخ نود مثقال .\r\nمردار سنگ را با روغن زيتون بر آتش بپز تا به قرحه نچسبد . بعد از آن زرنيخ را قاطى كن و بر قرحه‌ها بگذار ! همين دارو براى علاج قرحهء تاولهايى كه در جاهاى حساس از قبيل : سر ذكر و لبها هستند خوب است . اين دارو همچنين براى علاج اندامانى كه بسيار به خشكيدن قرحه نيازمندند بسيار خوب است .\r\n\r\nنسخهء ديگر :\r\nزاج سبز و زاج زرد ( شتر دندان ) از هريك هشت مثقال ، بورك دو مثقال . همه را در آب بسايند و استعمال كنند .\r\nپشك بز با عسل بسرشند و بر قرحه بگذارند .\r\nاگر كبرهء تاول قرحه شده افتاد و گوشت فاسد شده نماند و گوشت تازه و سالم نمودار شد ، علاج خراج ساده براى آن كافى است .\r\nداروهايى هستند كه كبره و گوشت فاسد را براندازند . اين داروها مشهورند و در اسكندريه طبيبان براى بركندن كبرهء قرحه و گوشت فاسد شده استعمال مىكنند . يكى از اين داروها گياهى است كه آن را ساراقياس ( سارافياس - نسخه . ) مىنامند . گياه ديگرى دارند كه اسمش بارخس ( نارحس - نسخه . ) است . همچنين گياه ديگرى را به كار مىبرند كه نامش نزد اسكندريان طرياخكس ( طرناحكيس - نسخه . ) است .\r\nروغن بابونهء چشم گاوى نيز در برانداختن كبرهء قرحه بسيار خوب است .\r\nخلاصه اگر بر برانداختن كبره همت گمارى و بقيهء قرحه را ( آنچه سالم است ) مثل ساير قرحه‌هاى راستين ، معالجه كنى كارى بسيار خوب است .\r\nدارويى تركيبى خوب و تجربه شده هست كه ابتكار پيشينيان است و كسانى در اين اواخر آن را به خود نسبت داده‌اند . تركيبش از قرار زير است .\r\n\r\nنسخه :\r\nانزروت ، الوا ، كندر ، سپيدآب و زنگار از هريك يك جزء متساوى ، گل ارمنى برابر با همه . همه را درهم بسرش و قرصهاى مدور به اندازهء فندق از آن بساز و در وقت لازم از اين قرصها در سركه و آب حل كن و بر قرحهء تاولها آن‌قدر بمال تا كاملا ترنجيدگى پيدا مىكنند و كبره مىگيرند .\r\nآنگاه اگر كبره مادهء رطوبى در زير داشته باشد خود به خود مىافتد و اگر نيفتاد و سرپيچى كرد ، باز از همين دارو بر آن بمال و بمال تا از جايش برمىكند و مىافتد و از شر آن خلاص مىشوى .\r\n\r\n","description":"","footnote":"","page_name":" 343 ","page_number":365},
  {"content":"\r\n\r\n\r\nفصل هفتم جوش شرى\r\nشرى عبارت از جوشهايى است ريز و هموار كه تا اندازه‌اى به حبابهاى مايل به سرخ شبيهند ، خارش دارند و انسان را افسرده مىكنند و اكثرا يك دفعه همه باهم سر برمىآورند . گاهى ممكن است مادهء رطوبى از آنها بتراود . و ممكن است جوشهاى شرى خونى باشند . در اكثر حالات در اثناى شب آزارشان بيشتر و شديدتر است و سبب اندوه و افسردگى بيشتر مىشوند .\r\nسبب به‌وجود آمدن جوش شرى بر پوست ، بخار گرم است كه در بدن انسان يك دفعه برمىجهد . اين نوع از بخار گرم يا از خون آلوده با خلط مرارى و يا از خلط بلغمى بوركى است .\r\nجوش شرى اگر از خون باشد رنگش سرخ‌تر و حرارتش بيشتر است و سريع‌تر سر برمىآورد . اگر از بلغم باشد از هر حيث كمتر است يعنى سرخ‌رنگى كم است حرارت كم است و برآمدنش كندتر صورت مىپذيرد . و بالاخره شرى اگر از بلغم باشد در شب هنگام شدتش بيشتر از شرى خونى در شب است .\r\nهرگاه جوشهاى شرى جايى گشاد در پوست را اشغال كردند و زود خونگيرى به عمل نيامد ، بيم آن مىرود كه تب يك روز در ميان رخ دهد . بايد در ميان وقت شروع شرى و مرحلهء بعدى خونگيرى به عمل آيد .\r\n\r\nعلاج شرى\r\nاگر تشخيص دادى كه شرى ناشى از خلط خون است بايد قبل از هر چيز خون از بيمار بگيرى . و اگر بعد از خونگيرى ديدى كه بيمار تحمل اسهال شدن را دارد ، او را اسهال ده ! داروهاى اسهالى در اين حالت بايد از قرار زير باشند .\r\n\r\nنسخه :\r\nهليله دو جزء ، معجون تلخ مسهل ( ايارج ) يك جزء . باهم قاطى شوند و از مخلوط به وزن سه درهم با اسكنجبين بخورند .\r\nبراى تسكين بخشيدن درد شرى داروهاى زير خوبند :\r\nتمر هندى ، آب انار ترش و آب انار شيرين كه با پوست فشرده شوند ، افشرهء انار ميخوش كه با پوست فشرده شود ، خوشاب زردآلو ، آب چكيدهء ماست ، قرص تباشير كه با كافور سازند و با آب انار بخورند ؛ همچنين روزى چندين بار آب گرم بخورند كه به نفع بيمار است و شكم را نرم خواهد كرد .\r\nاگر سماق درآب بخيسد و تصفيه شود و به وزن بيست و يك مثقال از آن بخورند درد شرى تسكين يابد .\r\nغذاى بيمار سوپ عدس پوست‌كندهء سركه‌زده ، سركهء با روغن بادام به هم زده و سركهء با\r\n\r\n","description":"","footnote":"","page_name":" 344 ","page_number":366},
  {"content":"\r\n\r\nآب غوره به هم زده باشد .\r\nاگر تشخيص دادى كه شرى ناشى از خلط بلغم بوركى است ، در اسهال دادن بيمار داروهاى زير را به كار ببر !\r\nهليله يك جزء ، تربد نيم جزء - كه بيمار به وزن سه درهم بخورد .\r\nثمر سبز سر و هفت مثقال ، الوا يك درهم . باهم بخورد .\r\nكاجيره را بساى و با سركه بسيار ترش به هم زن و بيمار بخورد .\r\nآب آلوده با گل كاهن و يا آب سبوى سفالين تازه ساخته بنوشد .\r\nداروى تركيبى زير در علاج شرى كه از اثر بلغم باشد خوب است .\r\n\r\nنسخه :\r\nكبابه يك درهم ، شكر سه درهم ، بزر پنج انگشت سه درهم ، همه را در شير تازه دوشيده بريزند و بخورند .\r\nداروى تركيبى ديگرى كه در هر حالت از حالات شرى علاجى سازگار است . تركيبش به قرار زير است .\r\n\r\nنسخه :\r\nپونه دو درهم ، تباشير دو درهم ، گل محمدى سرخ‌رنگ ( گل آتشى ) نيم درهم ، كافور يك قيراط .\r\nهمه را در آب انار ترش ريزند و به هم زنند و بخورند .\r\nثمر سرو كوهى را ناشتا تناول كنند .\r\n\r\nفصل هشتم خوره و فاسد شدن اندام ( غانغرانا ، سفاقلوس )\r\nمناسب مىبينم كه در اينجا راجع به حالاتى كه بارها ذكرش در كتاب آمده است مختصر توضيحاتى بدهم ، مىگويم :\r\nگاهى رخ مىدهد كه اندامى از اندامان بدن فاسد مىشود و متعفن مىگردد .\r\n- سبب اين فاسد شدن و متعفن گشتن چيست ؟\r\n- در اين زمينه چند سبب احتمالى هست :\r\n1 - سببى روى آورده كه روان زندگى را در اندام به تباهى كشانيده است .\r\n2 - مانعى روى آورده و راه وصول روان زندگى را - كه به سوى اندام در راه است - سد كرده است .\r\n3 - يا هر دو حالت فوق پيش آمده است ؛ راه بر نيروى روان زندگى بسته شده كه به اندام برسد و هرآنچه از روان زندگى در داخل اندام بوده فاسد شده است .\r\n\r\n","description":"","footnote":"","page_name":" 345 ","page_number":367},
  {"content":"\r\n\r\nچيزهايى كه سبب فاسد شدن روان زندگى در اندام مىشوند از قرار زيرند :\r\n1 - داروها و غذاهاى سمى گرم‌مزاج يا سردمزاج كه گوهر آنها دشمن سرسخت گوهر روان زندگى است .\r\n2 - ورم ، جوش ، قرحهء در گوهر پليد و واگير و انتشار يافته .\r\n3 - ممكن است اشتباه در معالجهء ورم و غيره اين حالت را سبب شود . مثلا اشتباها در قرحه‌هاى ژرفارو روغن بريزند و گوشت متعفن شود .\r\n4 - وارد شدن شديد سردى بر ورم گرم كه مزاج اندام را به تباهى مىكشاند .\r\nچيزهايى كه مانع بين راه روان زندگى تا رسيدن به اندام مىشوند از اين قرارند :\r\n1 - راه‌بندان ، كه اين نوع راه‌بندان چند صورت دارد :\r\nالف - يا روىآورى بىسابقه است مثلا ته اندامى را به شدت بسته‌اند و روان زندگى نمىتواند از آن نفوذ كند و در نتيجه اندام از روان بىنصيب مىشود . يا نيروى تابش و تابنده از روان زندگى - كه در اندام است و از راه نفس در قلب انتشار مىيابد - بندآمده است و مزاج اندام فاسد گشته و اندام از هستى ساقط شده است .\r\nب - ممكن است سبب بندآمدگى روان زندگى و نرسيدن آن به اندام ورم باشد ، ورم گرم و پابرجا و بزرگ و داراى مادهء بدجنس غليظ و پرمايه است . گدار و مدخل نفس روانى - كه براى ادامهء زندگى اندام لازم است - بسته مىشود و روانى كه در اندام است نيز حبس مىگردد و در نتيجه مزاج اندام فاسد مىشود .\r\nاگر اين حالت در مرحلهء نخستين وارد شدنش بر اندامى باشد و اندام مبتلا اگر از اندامان حساس باشد و هنوز نيروى احساسيش از كار نيفتاده باشد ، آن را غانغرانا ( گانگران ) نامند ؛ بويژه وقتى اين نام را سزاوار است كه ورم در ابتداى كار فلغمونى باشد .\r\nاگر سبب - كه ورم است - در حدى استحكام يابد كه اندام حساس را از حساسيت بيندازد به طورى كه گوشت اندام و نزديكيهاى اندام و حتى استخوان را فاسد گرداند ، اين فساد گوشت و استخوان اگر در ابتداى كار باشد يا پس از مدتى بعد از برآمدن ورم رخ دهد ، آن را سفاقلوس ( سفاكلوس ، سپاكلوس ) نامند .\r\nدر بعضى حالات گانگران به سفاكلوس تبديل مىشود و بلكه مىتوان گفت كه گانگران راهى به سوى سفاقلوس است .\r\nاين حالات گانگرانى و سپاكلوسى ممكن است در گوشت پيدا شوند و ممكن است استخوان و غيره را دربرگيرند .\r\nهمچنين اين حالات هرگاه انتشار يافتند و اندام را فاسد كردند و پيرامونهاى فاسد شده هم ورم كردند و ورم نيز به نوبهء خود به فساد خاتمه يافت ، اين حالت روىآور را عموما خوره گويند و جزء متعفن شدهء اندام را مرده خوانند .\r\nبدان ! اگر مادهء ورم بسيار غليظ و پرمايه نبود ، بسيار دوام نمىيافت و بيرون داده مىشد .\r\n\r\n","description":"","footnote":"","page_name":" 346 ","page_number":368},
  {"content":"\r\n\r\n\r\nعلاج\r\nاين حالت كه تا در مراحل ابتدائى است گانگرانا ناميده مىشود . تا در مرحلهء نخستين و شروع است ، معالجه‌اش ممكن است ؛ امّا اگر بيمارى مستحكم شد و ريشه دوانيد و گوشت را فاسد كرد ، بايد همهء گوشت را برانداخت .\r\nهمين‌كه ديدى اندام دردمند رنگش تغيير يافت و حدس زدى كه راه متعفن شدن را در پيش گرفته است ، بىدرنگ داروى بازدارندهء عفونت را بر آن بمال كه در اين مورد گل ارمنى با سركه و گل مهر زده با سركه خوب است . اگر اين داروها كارى از پيش نبردند ، حتما و ناگزير بايد چند جاى اندام را بردرى و نشتر را تا عمق فرو برى . زالو بر اندام دردمند بچسبان ! رگهاى كوچك نزديك اندام دردمند را بزن و خون بد و ناپسند را بركش و در عين حال مواظب اطراف و پيرامونهاى اندام دردمند باش كه نكند آنها نيز فاسد شوند . داروهايى را كه ذكر شده‌اند بر اطراف اندام بپاش !\r\nداروى مانع تعفن را بر جاهاى بردريده بگذار ! داروى ضد عفونى نيز بايد بسيار تأثيربخش باشد و بر ژرفا تأثيرگذارد . مثلا : آرد گاودانه با اسكنجبين و اسكنجبين و آرد باقلى ، بويژه اگر با نمك مخلوط باشد .\r\nداروى ماليدنى بر جاى بردريده از داروهاى تركيبى زير باشد .\r\n\r\nنسخه :\r\nصمغ انگدان ، بزر گزنه ، زراوند غلتان ( زراوند ماده ) و افشرهء برگ شفتالو ، هريك يك جزء ، زنگار نيم جزء . همه را درهم قاطى كن در آب بساى تا مانند عسل پرمايه مىشود . آن را بر جاى زخمىشده و پيرامون آن بمال !\r\nداروى زير مانع خوره‌زدگى اندام مىگردد .\r\n\r\nنسخه :\r\nزنگار ، عسل و زاج بلورى هريك يك جزء متساوى . همه را درهم بسرش و بر اندام دردمند و جاى درد بمال كه مانع خوره مىشود و متعفن شده را براندازد ، و پيرامونهاى اندام را از آسيب حفظ مىكند .\r\nاگر حالت بيمارى از مراحل اوليّه گذشت و ديدى كه ورم تغيير يافته و رنگ پوست را عوض كرده و به سستى و ترى كم برخورد كرده است ، نشان آن است كه فاسد شدن به نوعى ديگر رخ مىدهد . بايد زراوند غلتان و مازو را چون گرد كنى و باهم مخلوط باشند و بر جاى قرحه كرده بپاشى تا خشكش گرداند .\r\nهمچنين زاج و زاج زرد خوب است و بويژه زاج زرد كه با سركه و برگ درخت گردو باشد بسيار خوب است .\r\nسيماهنگ يا افشرهء سيماهنگ را بر قرحه بمالى و بپاشى خوب است .\r\n\r\n","description":"","footnote":"","page_name":" 347 ","page_number":369},
  {"content":"\r\n\r\nاگر ديدى كه قسمتى از گوشت دارد فاسد مىشود آن را ببر يا برانداز ! براندازى وسيلهء انزروت ( اندرون - نسخه ) باشد . و از انزروت قوىتر فلدفيون ( فلديفون - فلنديقون - نسخه ) .\r\nاست .\r\nهرگاه لايه‌اى از فاسدشده افتاد فورا با روغن آن را چرب كن و بكوش كه لايهء مانده را براندازى ، تا به گوشت درست و سالم مىرسد .\r\nاگر زاج قرمز را گردسان كنى و بر زخم و قرحه بپاشى از سستى و عفونت اندام جلوگيرى مىكند .\r\nاگر تعفن آشكارا نمودار شد و به تأكيد دانستى كه اندام متعفن شده است و با بريدن گوشت فاسد و دور كردن فساد از اندام به زودى عمل نكنى ، كار به بغرنجى و خطر مىانجامد .\r\nاگر ورم پيرامون محل عفونى بزرگ شد ، گويند اگر قاوت را با افشرهء بنگ بر آن بگذارند خوب است . امّا به عقيدهء من چنين نيست . بايد امثال اين نوع دارو را بر پيرامون محل‌هاى عفونى - كه سالمند - گذاشت ، تا عفونت را از اندام سالم دفع كند .\r\nاگر ناچار شدى كه اندام متعفن شده را ببرى ، حتما بايد بىدرنگ اطراف و پيرامون آن را به وسيلهء آتش داغ كنى و يا دست كم بايد داروهاى داغ‌گذار سوزاننده استعمال كنى . بويژه در اندامى كه سالم است امّا براى پذيرش تعفن آمادگى دارد و زود متعفن مىشود اين كار لازم است . مثلا اگر آن اندام سالم حرارت زياد دارد و همسايه و نزديك به مادهء سزاوار ريختنى است ؛ مانند : سر ذكر و مقعد .\r\nمىخواهيم در اين باره اينجا بحث را كوتاه كنيم . در بحث از علاج قرحه‌هاى متعفن بحثهايى داريم كه بايد از آنها در اين حالت استفاده كنى .\r\n\r\nفصل نهم طاعون\r\n- طاعون يعنى چه ؟ اين كلمه از كجا پيدا شده است و چه حالتى را شامل است ؟ تفصيل ماجرا اين است : اطباى پيشينه‌تر از پيشينيان مشهور در يونان باستان ، كلمه‌اى را كه عربها آن را به طاعون ترجمه كرده‌اند ، بر حالتى از ورم اطلاق مىكردند كه در اندامان گوشتى غده‌آلود و اندامان تهى از گوشت مىآيد . اندامان گوشتى غده‌آلود عبارتند از : بيضه ، پستان ، بيخ زبان - كه اينها حساسند - اندامان بدون حس گوشتى غده‌آلود مانند : زير بغل ، بيخ رانها و غيره - كه هر ورمى از هر نوع از اين اندامان سر برمىآورد - آن را نامى مىگفتند كه عرب آن را به طاعون ترجمه كرده‌اند .\r\nدر زمانهاى بعدى واژهء طاعون را از اين معنى عمومى به درآوردند و نوعى ويژگى به آن دادند و هر ورمى را كه گرم باشد ، يعنى از گوشتهاى غده‌آلود برآيد و در عين حال گرم باشد ، اسمش را طاعون نهادند . سپس و بعد از مدتها ، باز تغييراتى در مفهوم آن دادند و تنها ورم گرم و\r\n\r\n","description":"","footnote":"","page_name":" 348 ","page_number":370},
  {"content":"\r\n\r\nكشنده را طاعون گفتند . و بعد از آن باز مفهوم طاعون تغيير يافت و بدون قيد گرمى و بدون قيد در گوشت غده‌اى بودن ، هر ورم كشنده و جان‌ستان را طاعون گفتند و در تفسير اين تغيير دادن مفهوم طاعون چنين بيان كردند : ورمى كه آن را طاعون مىناميم و كشنده است ، عبارت از نوعى ورم است كه مادهء به وجودآورنده آن به گوهرى سمى تبديل مىشود و اندام ورم‌زده را فاسد مىگرداند و رنگ طرفهاى نزديك اندام ورم كرده را تغيير مىدهد . و ممكن است خون و خون چركالوده و امثالهم از آن بتراود ، و از راه شريانها تأثير بد بر قلب بگذارد ، قى كردن ، تپش غير طبيعى قلب و غش كردن همراه داشته باشد . كه هرگاه روىآورهاى ناشى از ورم شدت يافتند ، بيمار را به آن دنيا مىفرستد .\r\nچنين مىنمايد كه اين حالت اخير را يونانيان پيشينه و باستانى قوماطا مىناميدند . اين نوع از ورم دژخيم و ناپسند در اكثر اندامان ناتوان از قبيل : زير بغل ، بيخ ران و پشت گوش را در بر مىگيرد ، و بدتر از هر حالت ديگرش آن است كه در زير بغل و پشت گوش برآيد ؛ زيرا در اين دو حالت به اندامان بسيار ارزشمند بسيار نزديك است .\r\nورم طاعونى از رنگى كه ورم دارد نسبت بدى و بدترى خود را نشان مىدهد . ورم طاعونى سرخ‌رنگ بد است امّا اميدى در معالجه‌اش هست . در درجهء دوم ورم طاعونى زردرنگ مىآيد .\r\nكه از ورم سرخ‌رنگ بدتر است ولى باز اميدى در معالجه‌اش هست . اما اگر ورم طاعونى سياه‌رنگ باشد ، رهائى از آن محال است و شخص ورم‌زده جواز مسافرت به قيامت را گرفته است .\r\nورمهاى طاعونى اكثرا زمانى كه بيماريهاى وبائى پيدا مىشوند و در محيط زيستهاى آلوده به و با ديده مىشوند سر برمىآرند .\r\nدر كتابهاى طب يونان به نامهايى برمىخوريم كه شباهت زيادى به ورم طاعونى دارند . از قبيل : طرفيترس ( طرفريس - نسخه . ) ، قوماطا ، يوماخلا ( قوماحلا - نسخه . ) و يوبوس ( يوتوس - نسخه . ) . امّا در ميان ما طاعون طاعون است و اين همه اسماء قلمبه و سلمبه را ندارد .\r\n\r\nعلاج طاعون\r\nمشروط بر اينكه وقت مساعد باشد و به شرطى كه ديدى حتما بايد بيمار پاكسازى شود ، قبل از هر چيز به پاكسازى بيمار بپرداز ! پاكسازى از راه خونگيرى باشد ، كه خلط بدجنس همراه خون از بيمار كشيده شده تخليه شود .\r\nدومين كار بايسته و لازم آن است كه نهايت كوشش در نگهدارى و نيروبخشيدن به قلب به خرج دهى . كه براى نگهدارى كردن از قلب و تقويت بخشيدن آن بايد از داروهاى سردىبخش و خوشبوى از قبيل : ترنج ، ليمو ، رب سيب ، رب به ، انار ترش استفاده كنى .\r\nهمچنين گل محمدى ، كافور و صندل را سفارش دهى كه بيمار بو كند .\r\nغذاى بيمار آش عدس سركه‌زده ، گوشت در سركه پروريدهء بسيار ترشمزه كه از گوشت تيهو ، بزغاله و امثال آن باشد .\r\n\r\n","description":"","footnote":"","page_name":" 349 ","page_number":371},
  {"content":"\r\n\r\nبايد پيرامون بستر بيمار را پر از يخ كنند ، برگ درخت بيد ، بنفشه ، گل محمدى ، نيلوفر و امثال آنها را به حد زياد در اطراف بيمار قرار دهند .\r\nداروهاى ماليدنى و پاشيدنى سردىبخش و نيروبخش قلب را به كار برند . داروهاى سردىبخش و نيروبخش قلب از جنس داروهايى باشند كه براى علاج بيماريهاى خفقان گرم و بيماريهاى وبائى مناسبند - كه آنها را شناخته‌اى .\r\nخلاصه بايد همان علاج بيماران وبايى را كه از هواى وبايى بيمار شده‌اند استعمال كنى .\r\nدر علاج خود ورم كه طاعون است يا شبيه طاعون و نام ديگرى غير از طاعون دارد ، بايد ابتداى برآمدن ورم داروى گيرنده و سردىبخش را استعمال كنى . مثلا ابر مرده را در مخلوط آب و سركه خيس كن و بر ورم بگذار يا ابر مرده را در روغن سيب يا روغن چوب درخت مصطكى و يا روغن آس خيس كن و بر ورم بگذار ! كه اين علاجها در نخستين مرحله مفيدند .\r\nاگر ممكن است و مانعى در ميان نيست ورم را نشتر بزن و بردر تا مادهء جمع‌آمده در ورم بيرون بريزد . مگذار مادهء ورم‌آور در داخل ورم بند آيد و منعقد شود و حالت سمى بودنش افزايش يابد .\r\nهمچنين ممكن است از حجامت استفاده كرد ؛ حجامت بر ورم بگذار و به آرامى بمكند و مادهء بدجنس داخل ورم را بركشند .\r\nاگر گوهر به وجودآورندهء ورم از آن جنس باشد كه خراج مىشود ، كوشش كن كه در مراحل پايانى ورم يا نزديك به مراحل پايانى ، ورم را به چرك كردن وادارى .\r\nاگر بيمار با وجود ورم تب هم دارد ، در سردى بخشيدن تعجيل مكن ! مبادا مادهء داخل ورم به عقب برگردد .\r\nبراى به چرك آمدن ورم طاعونى ، پاشيدن آب بابونه ، آب شبت و بقيهء چركين‌كننده‌هاى كم شدت خوب است . كه همه را در علاج خراجها ذكر مىكنيم .\r\nگفته‌اند : اگر نوع ورم طاعون از نوع قوماطا و يوبوس « 1 » باشد ، داروهاى گذاشتنى زير خوبند :\r\n1 - پر سياوشان ، گياه سلمك ، لبلاب ، بيخ خطمى با كمى اندران و عسل با شراب\r\n2 - مويزك عسلى با صمغ صنوبر و موم\r\n3 - بر موم و لوبيا گرگى خيسيده در سركه\r\n4 - بيخ سياهنگ با سقز درخت بنه\r\n5 - بورهء قرمز با انجير\r\n6 - بورهء قرمز با خمير ترش - كه اين نوع از گذاشتنىها را اگر بر ورم بگذارند ورم را مىرساند و چركين مىكند .\r\n\r\n\r\n","description":"","footnote":"\r\n( 1 ) - در نسخهء چاپ مصر فيغليوس و در نسخهء چاپ تهران يوبوس آمده كه هيچ كدام قبلا ذكر نشده‌اند - م .\r\n","page_name":" 350 ","page_number":372},
  {"content":"\r\n\r\n\r\nفصل دهم ورمهاى غده‌اى\r\nمنظور ما در اينجا ورمهايى هستند كه در گوشت غده‌اى پيدا مىشوند و از نوع ورمهاى طاعونى نيستند .\r\nسبب پيدايش ورم غده‌اى غير طاعونى چندين احتمال دارد :\r\n1 - ممكن است در اثناى بحران از اثر انتقال مادهء بيمارى - كه به اندامى رسيده است - ورم سر برآورد .\r\n2 - ممكن است مادهء ناباب از يكى از اندامان اصلى و بسيار ارزشمند دفع شده و به جاى ديگر منتقل شده باشد .\r\n3 - ممكن است قرحه يا ورمى در دست و پاها باشد و مواد ناباب را جذب كنند و ماده در راه رسيدن به آنها بر گوشت غده‌اى بگذرد و در آنجا بماند و به گوشت غده‌اى بچسبد و به صورت ورم سر برآورد . چنان كه رخ مىدهد كسى در دست و پاها گرى يا قرحه دارد ، و يكناگاه ورم در بيخ رانها يا زير بغلش پديد مىآيد .\r\nممكن است با وجود پرشدگى بدن از خلط بيش از حد لازم چنين ورمى پديد آيد . و احتمال دارد كه بدن تحمل اين پرشدگى از خلط ناجور را نداشته باشد و ورم سر برآورد .\r\nعلاج اين‌گونه ورمها - چنان كه سابقا ياد گرفتى - بر خلاف علاج ساير ورمها است . در علاج اين‌گونه ورمهاى برآمده از گوشت غده‌آلود ، نبايد از اول كوشش كنى كه ماده از خود ورم دفع شود . بايد پاكسازى از بدن صورت گيرد . از راه رگ زدن و خون كشيدن و وسيلهء اسهال بايد بيمار پاكسازى شود . و در مرحلهء دوم بايد تا ممكن است منتظر بمانى و به معالجهء موضعى نپردازى تا جايى كه كاملا منشأ ورم را تشخيص مىدهى . اگر معلوم شد كه در اثر بحران بيمارى ، مادهء چنين ورمى سرگردان و در آنجا به صورت ورم پديدار شده است ، يا معلوم شد كه مادهء زايندهء اين‌چنين ورمى غده‌اى از اندامى اصلى و بسيار ارزنده دفع شده و به گوشت غده‌اى رسيده و ورم گشته است ، در هر دو حالت نبايد به هيچ وجه كارى كنى كه مادهء ورم‌زا را از ورم بازدارى ، بلكه بايد چندانكه مىتوانى و امكان دارد ماده را هرچه بيشتر به جاى ورم كرده بكشى ، حتى اگر وسيلهء حجامت و بادكش گذاشتن باشد بايد جذب ماده به سوى ورم صورت پذيرد . امّا اگر ورم از اثر پرشدگى بدن از ماده باشد و لبريز كردهء آن سبب چنين ورمى شده باشد ، حتما پاكسازى بايد به عمل آيد و بيمار غذا را كاهش دهد و آن را لطيف و كم‌مايه گرداند .\r\nباز نبايد دفع‌كننده‌هاى مادهء ورم را تجويز كنى و تنها داروهاى سست‌كننده را به كار ببر ! امّا استعمال داروهاى سست‌كننده را هم نبايد قبل از پاكسازى لازم به عمل آورى . بعد از پاكسازى ، داروهاى سستىبخش را به كارانداز ! زيرا اگر قبل از پاكسازى لازم داروى سست‌كننده را بر ورم بگذارى ممكن است مادهء بيشترى به اندام ورم‌زده وارد آيد .\r\nهرگاه خواستى داروهاى سستىبخش استعمال كنى پاكسازى را نيز راه بينداز و كوشش\r\n\r\n","description":"","footnote":"","page_name":" 351 ","page_number":373},
  {"content":"\r\n\r\nكن كه مادهء ورم به سوى جهت مخالف جذب شود .\r\nاگر ورم از اثر پرشدگى بدن از مواد ناباب است و داروى دفع‌كنندهء ماده را به كار بردى ، ممكن است ماده به سوى درون برگردد ، و به اندامان اصلى بسيار ارزنده درآيد . و اگر سستىبخشها را بدون پاكسازى بيمار به كاربردى ممكن است مادهء بيشتر به اندام ورم‌كرده راه يابد . اما اگر پاكسازى به عمل آمد و ماده را به سوى مخالف منحرف كردى ، از استعمال داروهاى سستىبخش نگران مباش و بدان كه مفيد فايده واقع مىشوند .\r\nاگر ورم گوشت غده‌اى درد شديد داشت لازم است درد را تسكين دهى . داروى مسكن درد ورم از قرار زير است :\r\nپشم را در روغن زيتون گرم فرو كن و بر ورم بگذار و بعدا همين پشم را در روغن زيتون گرم فرو كن و نمك بر آن اضافه كن و بر ورم بگذار ، تا درد تسكين يابد . نمك افزوده بر دارو درد را تحليل مىبرد ، اما اگر در اولين مرتبه پشم در روغن زيتون گرم فرو كرده را با نمك بر ورم بگذارى درد بسيار شديد مىشود .\r\nاگر انسانى كه ورم غده‌اى دارد ، بدنش از خلط پاك است و يا او را پاكسازى كرده‌اى ، بدون پروا داروى تحليل‌برنده به كار ببر و باك نداشته باش و براى تحليل بردن مادهء ورم از داروهاى زير استفاده كن !\r\n1 - آرد گندم را با آب قاطى كن و بر ورم بگذار !\r\n2 - سلامت‌تر آن است كه داروى گذاشتنى آرد جو باشد .\r\nشايد چنين حالتى پيش آيد كه از استعمال تحليل‌برندهء نيرومند ورم بزرگ شود ؛ در اين حالت اگر مجبور نباشى و منظور از علاج آن نباشد كه مادهء ورم را از اندام بسيار ارزنده جذب كنى و به سوى ورم برانى ، داروى تحليل‌برنده به كار مبر ! يعنى وقتى كه بيم آن برود كه اگر ماده را از اندام اصلى به اندام فرعى سوق ندهى ، اندام اصلى آسيبى ببيند ، در اين حالت هرچند بدانى كه ورم ممكن است بزرگتر شود ، بايد داروى تحليل‌برنده را استعمال كنى .\r\nاكثرا اگر در ابتداى برآمدن ورم روغن زيتون گرم را بر ورم ريزى ، ورم خوب مىشود .\r\nاگر ورم در گوشت سست اما در اندامى ارزنده مانند پستان يا بيضه باشد و تشخيص دادى از بازداشتن مادهء ورم آسيبى رخ نمىدهد ، داروهاى منع ماده و بازدارندهء مادهء ورم را به كار گير !\r\nورم غده‌اى در هر جاى بدن كه باشد ، اگر ديدى كه دارد به سفت شدن ميل مىكند ، داروى نرم‌گرداننده را استعمال كن !\r\n\r\nفصل يازدهم خراج گرم\r\nكلمهء خراج بر ورمى اطلاق مىشود كه از جملهء دملها به حساب آيد امّا فرقى هم دارد :\r\nكلمهء دمل ( دبيله ) ورمى را كه جوف و درون ورم فراخنا باشد و نوعى مادهء ورم‌آور در آن\r\n\r\n","description":"","footnote":"","page_name":" 352 ","page_number":374},
  {"content":"\r\n\r\nفراخناى گرد آيد و ماده در آن باقى بماند شامل است ؛ كه اين ماده هر نوع ماده‌اى باشد فرق نمىكند . امّا اگر همين نوع از دمل گرم‌مزاج باشد ، آن را خراج مىناميم ، كه مادهء ريمى در آن جمع مىآيد .\r\nگاهى رخ مىدهد كه شروع كردن ورم گرم - چنان كه هست - علاوه بر جمع كردن ماده در درون ، ماده بعد از جمع شدن از هم جدا مىشود . و ممكن است سرآغازش بر اين حالت نباشد و بلكه درست مانند ورمهاى گرم بدون قيد ، خراج شروع كرده و سرانجام شروع به جمع كردن ماده در درون كند .\r\nمىخواهيم حالا راجع به دمل ( دبيله ) هاى سرد كه دربرگيرندهء خلط خلمى ، خلط گچى ، خلط شنى ، خلط ماسه‌اى و خلط مويى هستند ، صحبت كنيم .\r\nكسانى هستند كه هر ورمى را كه داراى اين‌چنين اخلاطى باشد خراج مىنامند . پس بگذار راجع به ورمهايى صحبت كنيم كه گرم‌مزاجند و آنها را خراج مىناميم .\r\nدر نوع ورم گرم‌مزاج نام مادهء ناجورى كه طبيعت بيرون مىدهد و تندتر از دمل سردمزاج بيرون مىجهد و ماده با فشار و شدت راه بيرون شدن را در پيش مىگيرد ، از پوست نمىگذرد كه بيرون آيد . چنان در گوشت جايگير نمىشود كه برهم جمع آيد و از آنجا كه غليظ است در اين كشاكش آنجا رانده و اينجا مانده از هم جدا مىشود و در نوعى شكاف مانند استقرار مىيابد و از آنجا سرانجام سر برمىآورد .\r\nاكثرا و بويژه اگر ماده تندمزاج است ، وقتى براى اولين بار از پوست سر برمىآورد و ديده مىشود ، نك باريك طرف سر دمل سر برمىآورد كه تا اندازه‌اى تيز هم هست . اين نوع از خراجها وقتى شروع مىكنند و سر برمىآورند ، مادهء ريمى در آنها جمع مىشود و سپس مادهء ريمى پخته مىگردد و بعد از پخته گشتن مىتركد . البته ممكن است خود به خود پخته نشود و نتركد ؛ بايد به پخته شدن مادهء جمع آمده در ورم و در تركانيدنش كمك كرد . و امكان دارد كه كمك طبيب نخواهد و خود به خود پخته گردد و بتركد .\r\nتا خراج از پوست برآمده بلندتر و نكش تيزتر باشد ، بدان ! كه خلط به وجودآورندهء آن گرم مزاج‌تر است و چنين ماده‌اى زودتر رسا مىشود و زودتر تحليل مىرود . و ورم زودتر مىتركد .\r\nبويژه اگر برآمده بلند و برجسته و به شكل ثمر صنوبر باشد ، دليل اكيد بر گرم‌مزاجى زياد مادهء سبب ورم است .\r\nاگر قسمت برآمده و پديدار ورم پهن است و در گودى قرار دارد و بلند و برجسته نيست و قرمز رنگ است ، نشان آن است كه مادهء به وجودآورندهء ورم ، غليظ و بدجنس است و به سوى درون گرايش دارد ؛ كه اين‌چنين خراجى دردش اندك است و به كندى حركت مىكند .\r\nبدترين نوع خراج آن است كه اگر تركيد ، به سوى اندرون بتركد و مادهء بد چكيده از اثر تركيدن ورم ، بر هرچه بگذرد آن را تباه گرداند .\r\nگاهى ممكن است خراجى كه مىتركد ماده چكيده در اثر تركيدنش قسمتى به خارج بدن آيد و قسمتى به داخل بدن ريزد ، كه آن هم بد است .\r\n\r\n","description":"","footnote":"","page_name":" 353 ","page_number":375},
  {"content":"\r\n\r\nبهترين تركيدن خراج آن است كه مادهء چكيده از اثر تركيدن به فراخناى اندامى بريزد كه راه سيلان به خارج داشته باشد ؛ مانند انفجار خراج در معده ؛ كه اگر خراج معده به سوى داخل معده بتركد و مادهء تراويده از آن به درون معده راه يابد ، سلامت‌تر از آن است كه به رويهء خارجى معده برسد و مثلا به فراخنايى درآيد كه مراق آن را پوشانيده است .\r\nاگر خراج مغز بتركد و مادهء چكيده از ورم به دو بطن جلوى بريزد ، بهتر از آن است كه به بطن عقبى درآيد ؛ زيرا در دو بطن جلوى مغز گدارهايى هست از قبيل : گدار راه به بينى و گوش و نيز قيف مانندى رو به دهان هست و مادهء چكيده از ورم ممكن است از اين گدارها به بيرون راه يابد . امّا اگر ورم مغز بتركد و مادهء چكيده به بطن عقبى مغز يا فضاى پيرامون مغز برسد ، گدارى براى بيرون شدن نمىيابد و زيانش بسيار بيش از حد خواهد بود .\r\nهمهء اندامان بدن در آمادگى براى پذيرفتن خراج برابر و يكسان نيستند . كم اتفاق افتد كه خراج در مفاصل پيدا شود ؛ زيرا خلط خلمى در مفاصل است و جاى خلط در مفاصل فراخ است و ماده در آنجا خفه نمىشود و بند نمىآيد تا به تعفن برسد . و اگر احيانا ديدى كه خراج از مفاصل برآمده است ، بدان ! كه حتما حالتى غير منتظره پيش آمده و آسيبى بس بزرگ است .\r\nبدترين و پليدترين خراج آن است كه در اطراف ماهيچه‌هاى پر از پىرگ باشد .\r\nمدت پخته شدن مادهء ورم خراج بستگى به چگونگى خلط دارد . آيا خلط غليظ است يا كم‌مايه ؟ گرم‌مزاج است يا نسبتا سردمزاج ؟ يا در سردمزاجى و گرم‌مزاجى ميانگين است ؟ و نيز تا اندازه‌اى بستگى به فصل سال ، سن بيمار و گوهر اندام ورم‌زده دارد .\r\nاگر خراج به رسايى نمىرسد و مادهء داخل ورم به چرك تبديل نمىشود و بيرون نمىآيد ، بايد يكى از اين احتمالات زير را در نظر داشت و مراعات كرد :\r\n1 - حرارت غريزى در اندام ورم كرده كم است .\r\n2 - گوهر مادهء ورم‌آور غليظ و پرمايه است .\r\nگاهى رخ مىدهد كه ورم در داخل چركين شده اما چرك بيرون نمىدهد ؛ زيرا چرك در ژرفاى ورم است و آنچه بر چرك شده قرار گرفته غليظ است .\r\nريمى كه در ورم است گاهى احساس مىشود كه زود پخته مىگردد و گاهى نشان از آن دارد كه دير به پختگى لازم مىرسد ؛ كه در اين حالت معلوم مىشود و گوهر غليظ دارد و به سرعت نرم نمىگردد .\r\nاگر ريم كم‌مايه باشد و سريع به پختگى برسد ، به زودى مىبينى كه ورم نرم شده است . و بايد اين را نيز حساب كنى كه آيا گوشت زياد بر مادهء توليدكنندهء ورم قرار دارد . يا گوشت كم ؟\r\nكه اگر زياد باشد ، ريم و چكيده از ورم ديرتر بيرون مىآيد و اگر گوشت كم‌بارش باشد زودتر بيرون مىآيد .\r\nسببهاى سر برآوردن خراج و جمع شدن ريم در خارج عبارتند از :\r\n1 - پرشدگى بيش از حد لازم در بدن\r\n2 - زيادى ماده و فاسد شدن آن\r\n\r\n","description":"","footnote":"","page_name":" 354 ","page_number":376},
  {"content":"\r\n\r\n- سبب اين نوع از امتلاء و زيادى ماده - و فاسد شدن ماده - كه گفتيم سبب به‌وجود آمدن ورم هستند - چيست ؟\r\nالف - سبب پرخورى زياد از حد و هضم نشدن غذا به صورت لازم و طبيعى است .\r\nب - ورزشهاى بد و نامناسب با حالت بدنى انسان موجب شده است .\r\nج - بيماريهايى كه بحران آنها همراه پاك‌سازيهاى آشكار بدن نيست سبب شده‌اند .\r\nد - دليل آن واكنشهاى بد روانى از قبيل : افكار پريشان و اندوه زياد است كه خون را در بدن فاسد مىگردانند .\r\nنوعى از خراج هست كه يونانيان آن را طرميسوس ( طرفسلوس - نسخه . ) مىنامند ؛ و آن عبارت از خراجى است كه وقتى تركيد چيزى از زير پوستهء بالايى ورم بيرون مىآيد كه به گوشت تازه و خوب مىماند و بعد از آن ريم بيرون مىجهد .\r\nنوعى ديگر از خراج هست كه آن را بزالين ( الين - نسخ . ) نامند ؛ كه نوعى خراج گردو مدور و سرخ‌رنگ است و اكثرا تب همراه دارد ، و غالبا در سر انسان پيدا مىشود و گاهى ممكن است در غير سر هم پديد آيد .\r\n- چه ورمى خراج مىشود ؟\r\n- اگر مشاهده كردى كه ورم همراه تپش زياد و تا اندازه‌اى سفت است و حرارت دارد ، حدس بزن كه اين ورم سرانجام به خراج تبديل گردد .\r\n\r\nنشانى از پختگى خراج\r\nاگر ديدى كه ورم تا اندازه‌اى نرم شده است و درد تا حدى فروكش كرده ، بدان ! كه ورم راه رسيدن را در پيش گرفته است .\r\n\r\nشناسنامهء ريم خراج\r\nاگر ريم تراويده از خراج سپيد و صاف است ، بوى بد ندارد و تنها حرارت غريزى ، ورم را رسانيده است ، ريم خوب ناميده مىشود . و اگر ناگزير حرارت بيگانه در رسانيدن ورم با حرارت غريزى همكارى كرده است و با اين حال ريم سپيد است و تنها فرقش اين نشانى است كه صافى و هموارى بيشترى دارد و اين صافى و هموارى بيشتر از حالت اوّل ، نشان مىدهد كه از نيروى هضم‌كننده تأثيرپذير شده و تأثير نيروى هضم‌كننده در ورم ديررس و زودرس تفاوت نداشته است . اين ريم كه تأثير دو نوع حرارت را پذيرفته است نبايد بوى زياد بدى داشته باشد و بايد از عفونت دور باشد .\r\nگويند : چرا ريم آن‌چنانى سفيد است ؟ زيرا رنگ اندامان اصلى سفيد است و بجز به طبيعتى كه بر او چيرگى يافته ، به هيچ چيز ديگرى شباهت ندارد .\r\nريم ناپسند و بد آن است كه بدبوى بوده و نشان از عفونت با خود داشته باشد ؛ كه عفونت ضد پختگى است و نشان از آن است كه حرارت بيگانهء چيره بر اندام ورم كرده در رسانيدن ورم\r\n\r\n","description":"","footnote":"","page_name":" 355 ","page_number":377},
  {"content":"\r\n\r\nدست به كار بوده است .\r\nاگر ريم تراويدهء از خراج تركيده ، در اجزاء متفاوت و به رنگهاى مختلف و در هيأت از هم جدا بود ، آن هم ريم ناپسند به حساب مىآيد .\r\nهر نوع ريمى كه در بدن پيدا مىشود ، عفونى باشد ، يا پيامد پخته‌شدگى باشد . يا سردمزاج گردد و يا به هر نوعى از انواع تغيير يابد ، حالت خوب و بد خود را نشان مىدهد .\r\n\r\nخراج ناپيدا\r\nاگر كسى ورم گرم در درون دارد و ديدى كه به لرزش مقدماتى تب و تب نامرتب و بدون رعايت نوبت مبتلا شد ، درد ورم شدت يافت ، حالت لرزش و چندش در ابتدا طولانى بود و به تدريج كاهش يافت و احساس سنگينى - كه معلول ورم است - افزايش يافت ، بدان ! كه ورم در درون به خراج انجاميده است و مادهء ورم دارد جمع مىشود .\r\n- چرا درد در اوّل كار شديد است و تا به آخر مىرسد مرحله به مرحله كاهش مىيابد ؟\r\n- زيرا دريدگى و از هم گسستگى در ابتداى شروع خراج رخ مىدهد و هرگاه از هم گسستگى بود درد شديد هم هست ؛ امّا وقتى كه مادهء ورم ريم مىشود علاوه بر كاهش درد ، تب شديد و التهاب نيز تسكين مىيابد ؛ تب - كه از شراكت قلب پيدا شده است - در آرامش درد ، تأثير بد گذاشتن بر قلب نمىماند و ناگزير تب رخت برمىبندد .\r\nاين را بدان ! كه سفتى بيش از حالت طبيعى نبض بهترين و معتبرترين گواه است .\r\nاگر نشانى از خراج و دمل درونى ديدى امّا نبض سفت‌تر از حالت طبيعى نشده بود ، تأكيد مكن كه خراج در درون و احشاء پيدا شده است . امكان دارد ورم در احشاء نباشد امّا در صفاقى باشد كه پيرامون اندامان درونى را گرفته است .\r\nدر هر حال در جايى كه خراج سر برآورده است سنگينى حس مىشود ، و درد مىكند . و تو مىتوانى از اين دو نشانى بدانى كه ورم در كدام طرف درون رخ داده است .\r\n\r\nپختگى ورم ناپيدا\r\nهرگاه نشانيهاى ورم درونى روى آوردند - و چنان كه اشاره شد لرزش و چندش و تب همراه دارد - و تا اندازه‌اى اين روىآورها از شدت خود كاستند و درد ناشى از ورم به صورت محسوس كاهش يافت ، بدان ! كه ورم پخته گشته و ريم جمع شده است .\r\n\r\nنشان از تركيدن\r\nگفتيم نشان از پيدايش دمل گرم درونى ، لرز و چندش و تب و درد است كه همراه ورم بدن را در برمىگيرد ؛ كه اگر تا اندازه‌اى اين روىآورها فروكش كردند نشان از رسيدگى و جمع آمدن ريم است .\r\nاگر درد بازگشت و به درد سوزنى شبيه بود و گاز گرفت و احساس سنگينى جاى ورم بيشتر\r\n\r\n","description":"","footnote":"","page_name":" 356 ","page_number":378},
  {"content":"\r\n\r\nشد و حالات تب هماهنگ و مرتب شد ، بدان ! كه تركيدن ورم نزديك شده است .\r\nاگر ناگهان لرزش و تكان بدون اراده - كه مقدمهء بعضى از تبها است - روىآورد و احساس سنگينى آرام گرفت و درد نماند ، بدان ! كه ورم انفجار كرده است . وقتى تركيدن ورم خود را بيشتر آشكار مىكند كه ريم از آن بتراود ؛ كه هرچه ريم از ورم بگذرد ، آن را گاز مىگيرد . و حتما از اثر تركيدن نوعى از حالت پژمردگى و كاهش بر نيروى بدن وارد مىآيد .\r\nاگر خراج درونى يكباره انفجار كند و ريم و چرك در حد زياد از آن بيرون جهد ، ممكن است حالت خفقان و غش كردن ناپسند را همراه آورد و حتى ممكن است از ناتوان شدن زياد بيمار به مرگش بينجامد . و امكان دارد كه بيمار به قى كردن و اسهال گرفتار آيد . و اگر خراج در درون سينه برآيد و يك دفعه انفجار كند و ريم و چرك زياد يكباره از آن بجهد ، ممكن است چرك و ريم از راه دهان به بيرون راه يابد و حتى اگر به حد زياد چرك و ريم از خراج تركيده به سينه بريزد ، ممكن است بيمار را خفه كند .\r\n\r\nعلاج خراج پديدار\r\nدر علاج خراجى كه در رويه بدن و در مرحلهء سرآغاز است ، همان علاج ورم گرم به‌طور عموم - كه سابقا بيان كرده‌ايم - به كار مىرود ؛ مگر اينكه بيم آن باشد كه مادهء به وجودآورندهء ورم ، از ورم برگردد و به اندام بسيار ارزنده‌اى برسد ؛ كه بسيارى از طبيبان جاهل در اين باره اشتباهاتى مرتكب شده‌اند .\r\nهرآنچه در علاج نسبت به خراج ويژگى دارد آن است كه هرچه از ماده در خراج جمع مىآيد ، تحليل مىرود . اين عمل تحليل بردن مادهء جمع آمده در خراج دو حالت احتمالى دارد :\r\n1 - مشروط بر اينكه خراج بيش از حد از ساير خراجهاى عادى و شناخته شده غير عادى نباشد ، بايد كوشيد و ماده را در داخل خراج بند كرد كه براى رسيدن و پخته شدن آمادگى كسب كند . آنگاه كوشش كنى كه ماده برسد و به ريم تبديل شود و همين‌كه به ريم و چرك تبديل شد خراج را منفجر كنى و از ريم پاكسازى شود .\r\nدر اثناى اين كارها كه به نگهداشتن و رسانيدن و منفجر كردن خراج سرگرمى ، بايد از چگونگى حالت بدنى بيمار آنى فروگذار نكنى . نيروى بدنى بيمار نبايد كاهش يابد ، تا در مقابل درد ناشى از خراج و پيامدهاى منفجر شدن خراج تاب مقاومت را از دست ندهد . چه بسا خراج‌زده‌گان از پژمرده شدن نيروى بدنى و غش كردن از اثر انفجار خراج جان سپرده‌اند .\r\nاى طبيب با توام ! بايد به هر وسيله‌اى كه مىدانى نيروى بدن بيمار خراج‌زده را تقويت كنى . بايد كسى كه ورم گرم خراجى دارد و خراج در رويهء بدنش برآمده است ، غذاى خوب و نيروبخش بخورد ؛ ولى در صورتى كه خراج در اندرون بدن باشد بايد غذاى كم‌مايه بخورد .\r\n2 - احتمال دوم اين است كه حالت خراج چنين اقتضا كند كه نشود گذاشت كه مادهء جمع آمده در ورم بماند ؛ بلكه بايد به زودى و همين‌كه ماده جمع شد بيرون ريخته شود . اين در حالى است كه مىبينى بيمارى شديد است و خراج بسيار بزرگ‌تر از خراجهاى عادى و شناخته شده است\r\n\r\n","description":"","footnote":"","page_name":" 357 ","page_number":379},
  {"content":"\r\n\r\nو اگر منتظر رسيدنش بمانى كار از كار مىگذرد . يا اينكه خراج بسيار غير عادى نيست ، امّا حدس مىزنى كه نيروى بدنى بيمار چندان نباشد كه اين همه مادهء جمع آمده را به پختگى برساند و حتى اگر كوشش در رسانيدن و پخته گردانيدن خراج كردى ، تأثير علاج برعكس شود و پختگى صورت نگيرد . پس در اين حالت ناچار بايد نشتر بزنى و خراج را بردرى . اما اگر ناگزير از به كار بردن نشتر بودى ، بايد كاملا احتياط كنى كه نشتر به جايى از اطراف خراج بر نخورد و نكند جاى نزديك به خراج اندامى ارزنده باشد و از برخورد يا نيشتر خطرى متوجه بيمار شود .\r\nاگر احساس كردى كه مادهء داخل خراج بسيار غليظ است و به پختگى نمىرسد ، يا حدس زدى كه حرارت غريزى در اندام خراج‌زده كمتر از آن است كه بتواند ماده را پخته گرداند ، يا بيم آن داشتى كه كمى و ناتوانى حرارت غريزى در اندام مبتلا به خراج ، از رسانيدن صحيح و لازم مادهء گرد آمده در خراج كوتاه آيد ، يا خراج چندان به مفاصل و اندامهاى بسيار ارزنده و اصلى نزديك است كه بيم آن مىرود اين اعضا از اثر مادهء جمع آمده در ورم فاسد شوند ، و يا اگر تنها اعتمادت در به پختگى رسانيدن ماده بر استفاده از داروهاى پوشانندهء چسبناك يا رساننده باشد ، احتمال دارد كه راه تنفس بر مسام‌ها ( سوراخهاى ريز پوست ) بسته شود ، و داروى رسانندهء مادهء ورم حرارتى غير كافى و كمتر از حدّ لازم بدهد ، - در همهء اين حالات - ماده عفونى مىشود . پس بايد و ناگزيرى كه از نيشتر استفاده كنى و خراج را بردرى و اين دريدن تا عمق و ته ورم باشد و بعد از دريدن ، داروهاى بسيار تحليل‌برنده و خشكاننده را استعمال كنى .\r\nبايد نيشتر زدن طولى و همراه و گوش به گوش و دوش به دوش پىرگ اندام صورت گيرد ، مگر اينكه لازم بدانى كه اندام خراج‌زده به كلى از كار بيفتد . كه اين در حالتى است بيم آن برود كه بيمار ممكن است با حالت تشنج روبرو شود ؛ در اين صورت بايد پرزه‌رگها را از پهنا ببرى و از نگرانى رهايى يا بى .\r\nاكثرا پرزه‌رگها در اندامان بدن به صورت طولى قرار دارند و تنها در چند اندامى حالت استثنائى است و در پهنا قرار گرفته‌اند . همچنين در پيچ و خمها و چين‌خوردگيهاى بدن اكثرا پرزه‌رگها به صورت طولى قرار دارند ، مگر در چند جاى ويژه مانند پيشانى كه به شكل عرضى قرار گرفته‌اند .\r\nجايى از ورم خراجى را كه نشتر مىزنى و مىدرى ، نبايد آب يا روغن يا پيه بدان نزديك شود . اگر حتما شستشو لازم بود با عسلاب يا با شراب مخلوط با آب و يا با سركهء مخلوط با آب آن را شتسشو ده !\r\nاگر بعد از دريدن خراج ، آماس و التهاب شدت يافت ، عدس بر خراج بگذار و ببند !\r\nاگر آماسيدن و درد در حدى نبود كه نياز به عدس بر خراج گذاشتن باشد ، داروهاى جوش‌دهندهء زخم و مرهمهاى لازم را به كار ببر !\r\nاين را بدان ! كه از اين دريدن خراج ممكن است چرك خونالود و مادهء پليد شبيه آب چربى آلودهء ظرفشويى توليد شود و يا ناصور پديد آيد . امّا اگر ناگزير از دريدن باشى بايد بردرى و به\r\n\r\n","description":"","footnote":"","page_name":" 358 ","page_number":380},
  {"content":"\r\n\r\nپيامدهاى كذايى اهميت ندهى . در هر حال بهتر آن است تا امكان داشته باشد صبر كنى كه جاهاى گوشتين كم‌رگ و پى برسند و پخته شوند ، آنگاه كار نشترزنى را انجام دهى .\r\nاين را نيز بدان ! كه در خراج بلند بيرون زده و صنوبرى شكل و نك تيز - چه قبل و چه بعد از رسيدن ورم - كم اتفاق افتد كه به دريدن نيازمند باشد .\r\n\r\nرسانيدن ورم خراج\r\nاگر خواستى كه وسيلهء معالجه ، خراج پديدار را به رسايى و پختگى وادارى ، بايد دستورات زير را مراعات كنى :\r\n1 - حرارت دارويى كه به كار مىبرى تقريبا با حرارت بدن بيمار هماهنگ باشد .\r\n2 - دارو بايد تا اندازه‌اى چسبندگى و پوشندگى داشته باشد ؛ مثلا در اوّل مرحلهء سر برآوردن خراج ، آب ولرم بر آن بپاش !\r\n3 - آرد گندم يا آرد جو بر خراج بگذار ! اگر گندم را در دهان خرد كنى و بجوى و بر خراج بگذارى از آرد گندم و آرد جو بهتر است .\r\n4 - نان همراه آب و روغن زيتون براى بر خراج گذاشتن خوب است .\r\n5 - موم و زعفران و خاكهء كندر خوب است .\r\n6 - زفت با روغن گل و پيه خوك خوب است .\r\n7 - خطمى و بزر كتان را باهم بر خراج بگذارى خوب است .\r\n8 - انجير خشك چاق و چله و شيرين را بكوبى و تنها بر خراج بگذارى خوب است .\r\n9 - يا انجير خشك چاق و شيرين را با آرد جو درهم كوبى و بر خراج بگذارى خوب است .\r\n10 - آرد جو به تنهايى در رسانيدن خراج تأثيربخش است ؛ اما اگر آرد جو با حسل و مرزهء كوهى باشد بهتر است .\r\n11 - آرد جو در آبى بسرشد كه كمى نمك در آن ريخته شده و بسيار شور نشده باشد . سپس آن را بر خراج بگذار . اگر كمى پيه بر آن اضافه شود يا روغن در آن وارد باشد بهتر است . كه از اين تأثيربخش‌تر تخم ترتيزك درهم سرشته با سقز درخت بنه است .\r\nداروهايى براى رسانيدن خراج هستند كه مىتوانى از آنها داروى تركيبى بسازى . اين داروها عبارتند از : مويز ، ميعه ، بارزد ، مرّ ، لادن ، صمغ درخت صنوبر ، روغن حيوانى ، مصطكى ، سنگل ميشى ، بيخ سيماهنگ و بيخ خون سياوشان .\r\nمرهم جالينوس با روغن كرچك ، بدون وارد كردن موم در آن . و بويژه اگر مرهم جالينوس در روغن زيتون حل شود بسيار خوب است . مرهم ذولوس و مرهم باسليقون نيز خوبند .\r\nسنگ مارغش ( پيريت سفيد ) را با اندران درهم سرشند و بر خراج بگذارند و برندارند تا خود به خود مىافتد ، بسيار خوب است .\r\n\r\n","description":"","footnote":"","page_name":" 359 ","page_number":381},
  {"content":"\r\n\r\n\r\nخراج بعد از رسيدن\r\nمنظور ما در اين بحث روشن كردن تكليف خراجهايى است كه در رويهء بدن نمودارند . آيا بعد از آنكه خراج به پختگى رسيد ، براى تخليه‌اش از مادهء جمع شدهء رسيده در آنچه بايد كرد ؟\r\n- اگر خراج رسيده شد ، امّا پوست بالايى خراج كلفت و سفت بود و اميدى به تركيدن خراج نبود ، و در عين حال در كنار ماده ريم شدهء داخل خراج ، رگها و پىرگهاى ريز يا درشت قرار داشتند ، حتما بايد خراج دريده شود و از ريم پاكسازى گردد ؛ زيرا اگر ريم و چرك را همچنان به حال خود گذاشت كه بماند ، فاسد مىشود و سبب فاسد شدن همسايه‌هايش مىگردد و رگها و ليف و پرزهء پىرگها را مىخورد .\r\nبلاى عظيم از فاسد شدن ريم داخل خراج وقتى روى مىدهد كه همسايهء ديوار به ديوار مفاصل باشد . در اين حال بايد حتما خراج را بردريد .\r\n\r\nدستور دريدن خراج\r\nبايد اوّل جاى گردآمدن ريم را پيدا كنى . كوشش كن كه نك نيشتر به قسمت تحتانى جاى جمع شدن ريم بخورد تا هرچه جمع شده است بيرون ريزد ؛ مگر اينكه سوراخ كردن و دريدن قسمت تحتانى امكان نداشته باشد .\r\nاگر پوست بر خراج كشيده چرب و چاق است ، تنها ايجاد يك سوراخ در آن كافى است ؛ زيرا اگر چرب و چاق باشد كش آمده و برهم نمىآيد . اما اگر پوست بر خراج كشيده شده لاغر و پژمرده است ، بايد همهء خراج را در طول آن بردريد .\r\nقبل از دريدن و سوراخ كردن خراج ، به دقت اطراف آن را با دست بررسى كرده و ببين ريم در كدام طرف جمع شده است . مثلا انگشتى را بر خراج بگذار و فشار ده ! با انگشت ديگر - حتى اگر از دست ديگر باشد - آن را معاينه كن كه آيا از اين فشار انگشت بر خراج چيزى رو به خارج حركت مىكند يا نه ؟ كه از روى جهت حركت خراج جاى جمع آمدن و ريم نيز معلوم مىشود . اگر ريم كاملا رسا باشد ، پوستى كه بر ريم است سپيدرنگ مىنمايد . و اگر ريم نارسيده باشد پوست پوشش ريم مايل به سرخ ديده مىشود .\r\nاگر ريم جمع آمده در خراج ، ناپسند باشد ممكن است پوست پوشش ريم به سبزرنگى و زردرنگى مايل باشد . در معاينه و پيدا كردن جاى ورم بايد بر انگشت‌گذارى اعتماد كنى . چشم نيز مددكار است كه كجا است . بايد خطوط طبيعى پوست را در نظر داشته باشى و همان راهى را كه خطوط پوست پيموده است با دريدن هماهنگ باشد . مگر اينكه عاملى وادارت كند كه دريدن را برعكس خط سير خطوط طبيعى پوست اجرا كنى . مثلا اگر خراج در پيشانى باشد ناچارى كه برعكس جهت خطوط طبيعى پوست خراج را بردرى ؛ زيرا اگر در آنجا نيز اين دستور هماهنگى اجرا شود ، پوست پيشانى برمىافتد . ليكن اگر خراج بالاى ته رانها است ، بايد خطوط طبيعى پوست را رعايت كنى و هماهنگ با آن خراج را بدرى .\r\nهمين‌كه خراج را دريدى و ريم جمع آمده را بيرون كشيدى ، بايد فورا پوست را بر گوشت\r\n\r\n","description":"","footnote":"","page_name":" 360 ","page_number":382},
  {"content":"\r\n\r\nبچسبانى كه پوست سفت نشود و شق نگردد و به حالتى درنيايد كه ديگر بر گوشت نچسبد و فراخهايى را به‌وجود آورد كه باز پر از ريم شوند و خراج ديگرى به جاى اوّلى سر برآورد ؛ كه در اين حالت يعنى اگر زود و كاملا خوب پوست را بر گوشت نچسبانى ، تا آن را تخليه كنى باز پر مىشود و در حقيقت چيزى از جنس ناصور پيدا مىشود .\r\nهمين‌كه خواستى پوست را بر گوشت بچسبانى فورا خراج را تخليه كن كه پوست اصلا بر هيچ ذره‌اى از ريم نچسبد . در اين تخليه كردن اطمينانى ميل سرمه‌كشى را بياور و پارچه‌اى كوچك و زبر را بر نك آن ببند و داخل سوراخ و دريدهء خراج كن و قسمت داخلى خراج را با آن بخاران و ميل را بر آن بچسبان و وسيلهء فشار دادن از خارج چنان كن كه ما دربارهء علاج ورمهاى دهان گشاد و قرحه‌هاى ژرفار و ذكر مىكنيم - كه بسيار روش خوبى است .\r\nبايد در دريدن خراج شروطى را كه ما گفتيم كاملا رعايت كنى ، آنگاه كجاى خراج بيشتر به پختگى رسيده است و كجاى خراج بيشتر گوشتين است و كجاى خراج از شريان و رگ و زردپيها دور تر است آنجا را بردر .\r\nانطيلس حكيم مىفرمايد : « اگر خراج در سر است و مىخواهى آن را بردرى ، دريدن به صورت طولى و مستقيم و مقابل با خطوط رويش موى باشد ، نه از پهنا ، تا اگر خوب شد ، مو جاى دريده را بپوشاند و ديده نشود . »\r\nهمو فرمايد : « اگر خراج در جاى چشم سر برآورده است آن را در پهنا بردر ! و اگر خراج بر بينى ظاهر شده است ، ما رو به طول بينى آن را دريده‌ايم . و اگر خراج نزديك چشم بوده ، آن را طورى دريده‌ايم كه به سر ماه نو شبيه باشد و كجى ماه نومانند را در پايين قرار داده‌ايم .\r\nاگر خراج در آرواره‌ها سربرآورد ، آن را به‌طور مستقيم بردريده‌ايم ، زيرا وضعيت آرواره‌ها هموار و مستقيم است ، و اين حالت هموارى را در بدن پيرمردان مىتوان تشخيص داد .\r\nاگر خراج در پشت گوشها باشد ، ما آن را درسته و مستقيم شكاف مىزنيم .\r\nاگر خراج بر زندهاى دست ، آرنجها ، دستها ، سرانگشتان و بيخ رانها باشد ، همه را از طول مىشكافيم . »\r\nهمو فرمايد : « اگر خراج نزديك رانها باشد ، آن را به‌طور مدور و گرد مىدريم . منظور از برش مدور آن است كه با اينكه رو به طول بدن دريده مىشود كمى از جهت پهنا را نيز شامل مىگردد . »\r\nحكيم انطيلس در توجيه اين مستدير بريدن مىفرمايد : « اگر خراج را مستدير ندريم ، ممكن است ريم باز در آن جمع آيد و ناصور شود .\r\nاگر خراج در نزديك مقعد باشد - كه جاى نمناكى است و ممكن است ريم در آن جمع آيد - همچنين اگر خراج در پهلوى يا بر دنده‌هاى انسان سر برآورده باشد ، بايد به‌طور مايل ( اريب ) خراج را دريد .\r\nاگر خراج بر بيضه و ذكر باشد ، بايد شكاف را هموار و مستقيم زد . »\r\n\r\n","description":"","footnote":"","page_name":" 361 ","page_number":383},
  {"content":"\r\n\r\nهمو فرمايد : « بايد در نظر داشت كه هيأت و شكل اندام در چه حالتى كه تا سرحد امكان بايد دريد كه خراج با حالت و شكل اندام هماهنگ باشد . خراج اگر در ساق پا و بازو باشد بايد بلند و طولى دريده شود و احتياط كرد كه نشتر به پىرگ برنخورد . »\r\nاين را نيز بدان ! كه طرز بردريدن خراج برحسب جاى آن تفاوت مىكند :\r\nاگر خراج نزديك چشم است بايد دريدگى گوشه‌دار و شبيه به شكل چشم باشد .\r\nاگر خراج در بينى است همانند طول بينى دريده شود .\r\nاگر خراج در آرواره و نزديك گوش است ، در هر دو حالت بايد راست زده شود ؛ زيرا تركيب اين دو مكان راست و هموار است و اين هموارى را مىتوانى از بدن پيرمردان دريابى .\r\nخراج گوش ، خراج بر زند ، بر ساق ، بر ران و بر بازو همگى چون هموار هستند بايد دريدن آنها طولى باشد .\r\nخراج اگر بر ماهيچه‌هاى شكم ، در پشت ، در بيخ ران و در زير بغل است ، دريدگى را كه طولى مىزنى كمى به پهنا هم بزن ، كه پناهگاهى براى جمع آمدن مادهء ورم نماند و ناصور نشود .\r\nاگر خراج نزديك مقعد باشد باز كمى در پهنا هم بردرند كه پناهگاهى براى مادهء ورم نماند و در نتيجه ناصور به بار نياورد .\r\nاگر خراج در بيضه و ذكر است ، در طول و مستقيم بايد دريده شود .\r\nاگر خراج در پهلو و در دنده‌ها است ، هم شكل دنده - كه ماه نوماننده است - دريدگى ايجاد كن ! كه گوشت واقع بر دنده‌ها نيز همين شكل را دارد .\r\nباز حكيم اطيلس مىفرمايد : « بايد طبيب به دقت حالت و چگونگى گوشت زير و اطراف خراج را معلوم كرده ، پرزه‌رگهاى ماهيچه‌ها را به دقت بررسى كند تا هيچ وقت از اثر بردريدن خراج چيزى كه بايد نگهدارى شود قطع نگردد ( بريده نشود ) . و بايد در نظر داشت كه جاى به هم آمدن دريده خوب بوده و نامناسب نباشد . در هر حال بايد بسيار احتياط كرد كه مبادا شريان يا رگى كلفت و ستبر ، يا پىرگى و يا پرزه‌رگى در ماهيچه‌اى بريده شود .\r\nشق كردن ( دريدن ) خراج را برحسب حجم و اندازهء خراج طرح‌ريزى كن ! اگر خراج كوچك است و مىدانى كه مادهء ريم سزاوار ريختن و بيرون دادن از يك سوراخ بيرون مىآيد يك سوراخ در خراج ايجاد كن . و اگر خراج بسيار بزرگ است سوراخ را گشاد بزن كه بتوانى انگشت سبابهء دست چپ را در آن فروبرى و تا سر خراج را بردر . آنگاه از آن دريدگى كه از پايين به بالا آمده اين بار انگشت از بالا وارد خراج كن تا به پايين مىرسد و همين بالا و پايينى را به انگشت بده تا مطمئن شوى كه ريمى باقى نمانده است .\r\nاگر جاى خراج جاى جداگانه و آشكار است و امكان دارد كه با از يك جا دريدن آن مادهء ريم ورم همگى بيرون ريزد ، بيشتر از يك جا را شق مكن !\r\nاگر خراج گرد و مدور باشد و ممكن است از نشتر زدن در يك جا ريم موجود همگى بيرون نيايد و يا اگر مسأله تنها شكل مدورى آن نبوده و خراج طورى واقع شده باشد كه به يك دريدن در يك جا كار خاتمه نمىيابد ، در پايين خراج در دو يا سه جا دريدگى ايجاد مىكنى كه اين\r\n\r\n","description":"","footnote":"","page_name":" 362 ","page_number":384},
  {"content":"\r\n\r\nبرحسب معاينه و تشخيص خودت است . در هر حال در دريدن خراج بايد هرچه ريم در آن جمع شده است فورا همگى بيرون ريزد . »\r\nحكيم اطيلس دستورات دريدن خراج را ادامه مىدهد و مىفرمايد : « اگر خراج بر بند استخوان يا در اندامى ارزنده و يا در جايى نزديك به استخوان و يا نزديك به غشاء باشد ، بايد منتظر خوب پخته شدن خراج نباشى و هرچه زودتر خراج را بردرى ، كه مبادا چرك چكيده از خراج رسيده سبب ايجاد نوعى تباهى در اين اندامان شود و آنها را فاسد گرداند . »\r\nما هم در اينجا سخن و سفارشى داريم كه بر دستورات اطيلس حكيم مىافزاييم و مىگوييم :\r\nاگر چاره‌اى به غير دريدن خراج نباشد ، دستورات حكيم اطيلس بهترين دستورات لازم و كافى هستند ؛ اما اگر روزنهء اميدى باشد كه بدون دريدن ممكن است خراج خود به خود بتركد ، يا اگر اميدى بود كه وسيلهء داروى تركانندهء خراج ، خراج بتركد به بردريدن آن توسل مجوى .\r\nشايد داروهاى چنانى گير آيند كه كار نشتر را انجام دهند و خراج را از مادهء بدجنس پاك سازند .\r\nو بارها اتفاق افتاده كه تنها يك سوراخ در خراج كرده‌اند يا كمكى از سر خراج را برچيده‌اند و آنگاه داروى تركاننده را به خراج راه داده‌اند كه بر ژرفا تأثير گذاشته است و كار را يكسره كرده است .\r\n\r\nتركاننده‌هاى خراج\r\nخراجى كه بر پوست برمىآيد و بسيار بدجنس نيست و جاى نگرانى ندارد ، ممكن است تنها با ريختن آب گرم بر آن دهان باز كند و ريمى را كه در آن جمع شده است بيرون ريزد . امّا اگر خراج متعفن شده باشد و آب گرم بر آن ريزند بسيار زيان‌آور خواهد بود ، زيرا آب گرم سبب مىشود كه مادهء بيشترى جذب ورم شود . و اگر ديدى كه خراج با آب گرم اصلاح مىشود ، دليل بر اين است كه خراج بدجنس نيست .\r\nاين را نيز بدان ! كه هر خراجى هرچند سخت هم باشد ، پياز نرگس بر آن بگذارى حتما مىتركد . و بويژه اگر پياز نرگس با عسل باشد بسيار اثربخش‌تر خواهد بود .\r\nبراى تركاندن خراج دستورهاى زير را به كارگير :\r\nپياز نرگس و عسل با روغن سوسن بر آتش بپزد ، و بر خراج بگذار .\r\nبيخ نى سبز و شاداب را با عسل بر خراج بگذار !\r\nاگر زفت خشك و بر موم را بر خراج نهى آن را مىتركاند .\r\nمرهم اوبوسلوس را بر خراج بگذار !\r\nداروى تركيبى زير نيز بسيار خوب است .\r\n\r\nنسخه :\r\nموم ، صمغ صنوبر و روغن حيوانى از هريك نود مثقال ، زفت خشك و عسل چهل و پنج مثقال ، زنگار بيست و يك مثقال ، روغن زيتون به اندازهء كافى . همه را درهم بسرشند و بر خراج گذارند .\r\n\r\n","description":"","footnote":"","page_name":" 363 ","page_number":385},
  {"content":"\r\n\r\nداروى سير بسيار بسيار خوب است .\r\nداروى تركيبى زير نيز در تركانيدن خراج بسيار خوب است .\r\n\r\nنسخه :\r\nاندران چهل و دو مثقال ، موم بيست و هشت مثقال ، ثمر درخت بنه بيست و هشت مثقال ، گوگرد زرد بيست و يك مثقال ، بورهء قرمز بيست و يك مثقال از همهء اينها مرهم سازند و بر خراج گذارند .\r\nداروى ديگرى هست كه ما خود آزموده‌ايم و به سرعت خراج را مىتركاند كه تركيبش به قرار زير است .\r\n\r\nنسخه :\r\nپنبه‌دانه ، گردوى فاسد شده ، خمير ترش ، كلم در آب پخته ، پياز در آب پخته ، خردل ، چلغوز كبوتر . از مخلوط اين داروها بر خراج بگذارند .\r\nمرهم دياخيلون در لعاب خردل حل شود و بر خراج گذارند .\r\nصابون در شير حل شود ( صابون و انجير درهم بسرشند - نسخه . ) و بر خراج گذارند .\r\nداروى تركانندهء خراجى هست كه كار دريدن را انجام مىدهد . كه تركيبش به قرار زير است :\r\nعسل بلاذر ( حب الفهم ) و زفت تر را باهم بر آتش گذارند كه باهم بر آتش بپزند و به هم آميزند و مرهم شوند . از اين مرهم بر خراج گذارند و نيم روز بر آن بماند ، خراج مىتركد .\r\nدارويى بسيار قوى هست كه دستور ساختنش به قرار زير است .\r\n\r\nنسخه :\r\nشخار و آهك خاموش نشده ( آهك زنده ) را در يك برابر و نيم آب بريزند كه آهك جوش آيد .\r\nسپس آن را بپالايند و دوباره شخار و آهك در آن آب ريزند و آنگاه همه را بر ظرف مسطح مسين ريزند و بر منقل زغال افروخته گذارند تا منعقد مىشود و نوعى نمك مىگردد ؛ مقدارى از آن نمك را با يك چهارم آن نشادر مخلوط كنند و در لعاب بزر ترتيزك ريزند و كمى عسل حب الفهم ( بلادر ) به آن اضافه كنند و بر خراج بگذارند .\r\nداروى تركيبى زير نيز خوب است .\r\n\r\nنسخه :\r\nآلاكلنگ « 1 » را خرد كنند و بسايند و در روغن زيتون كهنه شده بريزند و بر آتش منقل - كه نرم و آهسته - باشد بگذارند تا داروها همه يكى مىشوند و خوب درهم مىآميزند ، آنگاه همه را باهم\r\n\r\n\r\n","description":"","footnote":"\r\n( 1 ) آلاكلنگ : سوسك‌مانندى با خطوط سياه و قرمز است . در زبان كردى آلى پلنگ ناميده مىشود .\r\n","page_name":" 364 ","page_number":386},
  {"content":"\r\n\r\nبسايند تا مرهم مانند مىشود ، بر خراج بگذارند . و اگر عسل حب الفهم ( بلادر ) بر آن اضافه كنند بسيار تأثيربخش‌تر خواهد شد . و نيز اگر چلغوز باز شكارى يا چلغوز گنجشك و يا چلغوز اردك با اين مرهم باشد ، تأثيرش چند چندان مىشود ، برخى گويند كبيكه هم باشد خوب است .\r\n\r\nداروهاى تحليل‌برندهء خراج\r\nدر علاج خراج پديدار در سطح بدن ممكن است نياز به تحليل بردن و گدازيدن مادهء جمع آمده در خراج باشد . بايد داروى تند تحليل‌برنده را با داروهاى تحليل‌برندهء رطوبت و گرما مخلوط كنى و توسط باند باندپيچى آنها را بر خراج بگذارى ، كه تأثير دارو ، رطوبت گرم داخل خراج را برچيند و بگدازد .\r\nروزى دوبار دارو را بر خراج بگذار و ببند و تا حس كردى كه مادهء داخل ورم تحليل رفته است ، تكرار دارو را كاهش ده ! امّا بايد هم از اوّل ، اندام خراج‌زده را گرم نگهدارى و نبايد داروى علاجى فاقد داروهاى نرم‌كنندهء خراج باشد ؛ تا اگر خراج به سفتى گراييد آن را نرم نگهدارد و نگذارد سفت شود . و همچنين دارو نگذارد كه ريم در خراج منعقد گردد .\r\nاگر تشخيص دادى كه ريم در خراج كم شده و از بين رفته و سفتى و سختى خراج مانده است ، تنها داروى نرمىبخش را استعمال كن !\r\nداروهاى تحليل‌برندهء ريم جمع آمده در خراج عبارتند از : بورك ، خردل ، چلغوز پرندگان ، زرنيخ ، آهك و كراويا ( شاه ريزه ) . كه مىتوانى يك يا چند نوع از اين داروها را با يكى يا چندى از داروهاى آتى تركيب كنى . كه عبارتند از : كندر ، سقز درخت بنه ، مصطكى ، مويزك عسلى ، كه با درهم سرشتن آنها در سركه و روغن زيتون كهنه نيز استعمال مىشوند .\r\nدارويى كه با سير مىسازند خوب است .\r\nدارويى كه با بابونهء گاو چشمى مىسازند خوب است .\r\nدارويى كه با عاقرقرحا و مويزك و بورك و عسل مىسازند خوب است .\r\nقبل از گذاشتن هريك از اين داروها بايد جايى را كه دارو مىگذارى با آب گرم پاكيزه كنى .\r\nداروى تركيبى كه به نام داروى مرغش مشهور شده در اين زمينه مفيد و خوب است . با تركيب زير .\r\n\r\nنسخه :\r\nسنگ مارغش يا مرغش ( پيريت سفيد ) به وزن دوازده درهم ، اندران به وزن دوازده درهم ، آرد باقلى به وزن شش درهم . همه را با صمغ‌تر صنوبر مخلوط كن و بر پوست خراج كرده بمال و بر آن بگذار و ببند و بگذار تا خود به خود مىافتد .\r\nبايد همين‌كه اين داروى تركيبى مرغشى را درست كردى فورا و بدون درنگ آن را بر خراج بگذارى زيرا بسيار زود خشك مىشود .\r\nداروى تركيبى ديگرى كه آن را داروى نشادرى مىنامند خوب است . با تركيب زير :\r\n\r\n","description":"","footnote":"","page_name":" 365 ","page_number":387},
  {"content":"\r\n\r\n\r\nنسخه :\r\nنشادر يك جزء ، بارزد يك چهارم جزء ، مردار سنگ سفيد شده يك جزء و يك سوم جزء ، روغن كهنه شدهء زيتون يك جزء و دو سوم جزء . همه را درهم بسرش و از آن بر خراج بمال !\r\nاگر اين داروها در رسانيدن خراج و چرك و ريم بيرون آوردن از آن بهره ندادند - چنان كه سابقا اشاره كرديم - بايد كار را به دست دريدن و داغ گذاشتن واگذار كنى .\r\n\r\nخراجهاى درونى\r\nعلاج خراجهاى درونى را بايد وسيلهء پاكسازى بيمار انجام دهى ، بويژه وقتى كه خلط مرارى بيرون ريخته با مدفوع و موادى كه با ادرار ريزش كرده‌اند نشان از آن داشتند كه خون در سراسر بدن بد و ناپسند است .\r\nاگر نشانيهاى چنين بدخبرى از مدفوع و ادرار فروكش كردند و نشانى از خوبى همراه داشتند و خون بد فقط همان قدر بوده كه طبيعت به سوى خراج فرستاده است ، بايد به علاج خراج بپردازى . اگر بيمار پاكسازى شد ، بايد دمل درونى را به وسيلهء داروهاى ميانگين در تأثيربخشى به پختگى برسانى . مثلا بيمار شراب كم‌مايه و لطيف را كم‌كم بخورد . و اگر خراج درونى سرسختى مىكند و به آسانى به رسايى نمىرسد ، بيمار را وسيلهء داروهاى نرم‌كنندهء خشكاننده معالجه كن ! كه عبارتند از : مرّ ، دارچين و انواع ديگ ابزارها . و بعد از تناول اين داروها شراب كم‌مايه - كه رنگش به سپيدى بزند - بخورد .\r\nداروهاى تركيبى كه براى رسانيدن دمل درونى مفيدند عبارتند از : ترياق ، مثروديطوس و امروسيا .\r\n\r\nفصل دوازدهم دمل\r\nدمل نيز از جنس خراج است و اكثرا سبب پيدا شدن دمل از بدهضمى و از حركت كردن بر شكم سيرى و حالات شبيه آن است .\r\nدمل تا در ژرفاتر باشد بدتر است .\r\n\r\nعلاج دمل\r\nهرگاه ديدى كه دمل بر رويهء بدن پيدا شده است ، تا تقريبا سه روز عين داروهاى علاج ورم گرم را به كار ببر ! بعد از آن كوشش كن كه دمل تحليل برود - كه البته كمتر احتمال دارد تحليل برود - و اگر تحليل نرفت به پخته گردانيدنش همت گمار !\r\nنكند علاج دمل را به اهمال بسپارى و بدان اهميت ندهى . ممكن است و بارها اتفاق افتاده كه دمل به خراجى بزرگ تبديل شده است .\r\n\r\n","description":"","footnote":"","page_name":" 366 ","page_number":388},
  {"content":"\r\n\r\nاگر زود به داد بيمار برسى و در حدى كه لازم است او را پاكسازى كنى - پاكسازى از راه خون گرفتن يا اسهال دادن و يا هرطور كه مصلحت مىدانى باشد - از سرانجام دمل مطمئن مىشوى كه به خراج بزرگ تبديل نمىشود .\r\nاگر ته دمل سفت بود و دمل تپش داشت ، حتما بايد در پخته گردانيدنش كوشش كنى ؛ كه تپيدن نشان از نزديك شدن به پختگى دارد و بايد تو در رسانيدنش كمك كنى .\r\nكسى كه دملهاى بسيار بر پوستش پيدا مىشوند ، خود را اسهال دهد و هميشه به حمام برود و خود را در حمام بخيساند و بدنش را زياد شستشو دهد - كه پوستش تنك‌تر شود - و زياد ورزش كند ، دمل از او دست‌بردار مىشوند .\r\n\r\nداروهايى كه دمل را مىرسانند\r\nداروهايى كه اگر بر دمل بگذارند آن را مىرساند از اين قرارند :\r\n1 - بزر مرو كوبيده را با شير مخلوط كنند و بسرشند .\r\n2 - بزر مرو را با افشرهء انجير مخلوط كنند .\r\n3 - خردل و عسل\r\n4 - انجير و عسل\r\n5 - گندم را در دهان با دندان خرد و خمير كنند و بر دمل گذارند .\r\n6 - مويز با بورك كوبيده شود .\r\n7 - انجير و خردل را با روغن سوسن مخلوط كنند و بر دمل بگذارند .\r\n8 - دارويى كه به نام داروى دملى مشهور شده خوب است .\r\n9 - دارويى كه به داروى خميرترشى ناميده شده است خوب است .\r\nتركيبات داروى خميرترشى از قرار زير است .\r\n\r\nنسخه :\r\nروغن حيوانى به وزن ده مثقال و نيم ، خمير ترش ترشيده چهارده مثقال ، بزر كوبيدهء مرو و بزر اسفرزه از هريك ده مثقال و نيم ، شير انجير بيست و يك مثقال ، شنبليله و بزر كتان از هريك به وزن پنج درهم . همه را در شير بريزند و شير بر آتش بجوشد و استعمال كنند ؛ كه دارويى است ميانه‌رو به آرامى دمل را مىرساند .\r\nاگر دمل به پخته شدن تن نداد و حرارت ثابت داشت و بيمار از آن احساس سنگينى كرد ، خون از رگى بگير كه جاى دمل را تغذيه مىكند و سپس حجامت بر جاى دمل بگذار ! اما مواظب باش اين عمل حجامت گذارى را در همان آغاز كار به كار مبر ، مبادا خون چركالوده بيرون آيد و خلط غليظ و پرمايه باقى بماند و به قرحه سفت و سخت بينجامد .\r\nاگر ديدى كه دمل پخته و رسا شده است اما از پوست كلفتى دهان باز نمىكند كه ريم و چرك را بيرون دهد ، آن را به تركيدن وادار كن ! اگر با داروى تركاننده علاج شد ، بهتر ؛ و گرنه به همان\r\n\r\n","description":"","footnote":"","page_name":" 367 ","page_number":389},
  {"content":"\r\n\r\nدستورى كه در تركانيدن خراج ذكرش آمد آن را نيشتر بزن !\r\nبزر كتان و چلغوز كبوتر و خمير ترش از جمله داروهاى خوب تركانندهء دمل هستند .\r\n\r\nفصل سيزدهم توثه ( توت )\r\nنوعى از ورم را توثه نامند كه از جنس قرحه‌ها است و چرك مىكند و عبارت از زياده گوشتى است كه از گوشت سست سر برمىآورد . اكثرا اين ورم در مقعد و فرج پيدا مىشود .\r\nورم توثه ممكن است سلامت باشد و گاهى هم ممكن است پليد و بد باشد .\r\n\r\nعلاج توثه\r\nاگر توثه بسيار بيرون زده است بايد آن را وسيلهء كارد جراحى عمل كرد و بريد و بعدا داروهاى زخم بهم‌آور را استعمال كرد . و اگر توثه برجسته است امّا ته باريك دارد ، به وسيلهء نخ ابريشمى يا موى يال و دم اسب آن را ببر ! و ممكن است وسيلهء ديك بر ديك يا قلدفيون و امثال آنها - كه برحسب چگونگى بدن مصلحت مىدانى - توثه را بركنى و مرهم بر جايش بگذارى تا خوب مىشود .\r\n\r\n","description":"","footnote":"","page_name":" 368 ","page_number":390},
  {"content":"\r\n\r\n\r\nگفتار دوم ورم سرد و امثال آن\r\nمنظور از كلمهء ورم سرد ، ورمى است كه از خلطهاى سردمزاج داخل بدن توليد شود .\r\nخلطهاى سردمزاج در بدن عبارتند از : بلغم ، سودا و باد ( خلطى كه با باد تركيب مىشود ) ؛ كه سابقا انواع خلطهاى سرد را شناختى . پس هر ورمى كه سرد ناميده مىشود ، يا از خلط بلغم است كه آن را ورم بلغمى مىگويند ، يا از خلط سودايى پيدا شده است ، يا به باد نسبت داده مىشود و يا از تركيب دو خلط سرد به‌وجود مىآيد .\r\n1 - ورم بلغمى كه يا ورم بلغمى ساده است كه اين نوع را ورم سست گويند و يا ورم آبى ، كه ورم بلغمى آبى نام دارد ، و به برآمدن و آماس اندامى شبيه است كه گويى آن اندام بيمارى استسقاى ويژه دارد و در عين حال آب در ورم جمع شده است .\r\nورم بلغمى يا از جملهء دملهاى نرم است و به غدهء نرم زير پوست شبيه است ، يا سفت و سخت است و به خنازير و غده‌هاى برآمدهء سخت شبيه است .\r\n2 - ورم سودايى يا ورم سقيروس است يا ورم سرطان كه بعدا فرق بين اين دو ورم را شرح خواهيم داد .\r\n3 - ورم بادى يا ورم هيجانى است ، يا ورم بادكرده .\r\nمنظور از هيجانى آن است كه باد در اندامى منتشر شده و مادهء ورم با بخار مخلوط است . و منظور از ورم سرد بادكرده آن است كه باد در يك فراخناى از اندام جمع شده باشد و حركت نكند .\r\nورمهاى سرد ذكر شده گاهى ممكن است تركيبى رخ دهند و گاهى احتمال دارد كه ورم سرد با ورم گرم ، همدستان شود و ورم دو تخمه باشد .\r\n\r\nفصل اوّل ورم بلغمى سست - كه اوذيما نام دارد\r\nاوذيما ورمى است سپيدرنگ فروهشته كه حرارتى ندارد و تا مادهء ورم كم‌مايه‌تر و نمناك‌تر باشد ، سستى و فروهشتگى آن بيشتر است و در لمس با انگشت نرمش‌پذيرتر ؛ هرچند نوعى استحكام هم دارد ، كه استحكام ورم بلغمى هيجانى - كه ذكرش آمد - كمتر است . و تا مادهء ورم غليظتر باشد سفتى و سرديش نيز نسبتا بيشتر است .\r\n\r\n","description":"","footnote":"","page_name":" 369 ","page_number":391},
  {"content":"\r\n\r\nورم اوذيما اكثرا از بخارى توليد مىشود كه از خلط بلغمى برمىخيزد ؛ كه در اين حالت بايد آن را از صنف ورم هيجانى به حساب آورد .\r\nاوذيما با ورم ناشى از خلط سودايى فرقهايى دارد ؛ از ورم سودايى كمتر سفت است و بدرنگيش نيز كمتر است .\r\nگاهى امكان دارد كه از اثر ضربت خوردن و اين قبيل تصادفها ، اوذيما پيدا شود . حتما مادهء ورم در اين حالت بلغم است كه به ورم انجاميده ؛ كه اين حالت در اقليت است و زياد رخ نمىدهد و اگر رخ داد دردى هم همراه دارد .\r\n\r\nعلاج ورم سست\r\nدورى و پرهيز از هرچه توليد بلغم مىكند و اسهال دادن بيمار كه از خلط بلغم به وجودآورندهء ورم سست پاكسازى شود ، در رأس معالجات قرار دارد و حتما بايد مراعات شود . بعد از پرهيز كذايى و پاكسازى كامل ، بايد علاجى را به كار برى كه هم خشكاننده و هم تحليل‌برندهء باد باشد .\r\nقبل از گذاشتن دارو بر ورم ، بايد جاى ورم كرده را وسيلهء دستمال ماساژ دهى و ماساژ با فشار باشد ؛ آنگاه داروى خشكانندهء مادهء ورم را بر ورم بگذار ! نبايد به هيچ وجه جاى ورم كرده با آب تر شود .\r\nدر سرآغاز معالجه ، ابر مردهء نو را در سركه مخلوط با روغنى دارويى بسيار تحليل‌برنده و يا در آب بورك و خاكستر فرو كن و بر ورم بمال ! كه در خود ابر مرده هم گوهر خشكاننده و تحليل‌برنده موجود است . و تا ديدى كه ورم در افزايش است سركه‌اى را كه ابر مرده را در آن خيس مىكنى پرمايه‌تر و ترشمزه‌تر گردان ! تا آنجا كه در پايانهاى معالجه ، سركه در منتهاى تندمزگى باشد .\r\nمىتوانى تنها ابر مردهء نو را بر ورم بگذارى كه به تنهايى نيز مفيد فايده است . و اگر ابر مردهء نو را - چنان كه گفتيم - به روغنى دارويى بسيار تحليل‌برنده بيالايى و بر ورم بگذارى بهتر است . همچنين اگر ابر مردهء نو را در خاكستر آب چوب انجير ، خاكستر آب چوب تاك ، خاكستر آب چوب بلوط و امثال آن خيس كنى و بر ورم سست بگذارى خوب است .\r\nبايد ابر مرده‌اى را كه بر ورم مىگذارى طورى بگذارى كه همهء ورم را بپوشاند ، مبادا مادهء به جاى خالى از ابر آمده منحرف گردد . اگر ابر مرده گير نيامد ، پارچه‌اى را دولا كن و در خاكستر آب دارويى كه ذكر شدند خيس كن و بر ورم بگذار و زود به زود آن را عوض كن ! كه ممكن است ورم فرونشيند .\r\nاگر به جاى خاكستر آب چوبهاى مذكور ، آب آهك باشد ، تأثير بيشترى مىبخشد .\r\nروغن گل مخلوط با سركه و نمك و گوگرد سوخته هم خوب است .\r\nگوگرد به تنهايى نيز خوب است .\r\nساييدهء نخود كه با آب كلم بسرشد در علاج ورم سست اثر شگفت‌آور دارد .\r\n\r\n","description":"","footnote":"","page_name":" 370 ","page_number":392},
  {"content":"\r\n\r\nدر اوايل ورم ، اگر خشخاش شاخدار را به تنهايى بر ورم بگذارى خوب است .\r\nاگر خشخاش شاخدار با يكى از داروهاى خشكانندهء گرم‌مزاج باشد بهتر است .\r\nباندپيچى در علاج ورم سست تأثير خوبى دارد ، مشروط بر اينكه مادهء ورم‌زا پرمايه ( غليظ ) نباشد .\r\nاندامى را كه ورم در آن سر برآورده است از پايين به بالا باندپيچى كن و محكم ببند .\r\nافشرهء آس در معالجات اوّليهء ورم سست مفيد است .\r\nاگر ورم از مراحل اوّليه تجاوز كرد ، آب آس را با داروهاى ديگر درهم بسرش ! كه بهره‌رسان است .\r\nاگر ورم سست در اندامى برآيد كه به حد زياد پىرگ يا زردپى و يا تك‌رگهاى نازك در آن جمعند ، بايد داروى برانداز ورم را با داروى نرمىبخش مخلوط كنى .\r\nاگر اندام ورم كرده بسيار پيالود يا زرد پىآلود و از اين قبيل بوده و درد هم همراه داشته باشد ، بايد اوّل به تسكين درد بپردازى . براى تسكين دردى آن‌چنانى از داروهاى زير استفاده كن :\r\nسنگل ميشى « 1 » ، شراب سيكى ( ميپخته ) ، مرهمهايى كه با روغن زيتون درست شده‌اند و شراب سياه‌گس‌مزه را بر ورم بپاش و بعد از آن خاكستر آب و امثال آن را به كار ببر !\r\nداروى تركيبى زير نيز بسيار خوب است كه بر ورم بمالى .\r\n\r\nنسخه :\r\nمرّ ، صمغ فيلزهره ، مشك زمين ، الوا ، زعفران ، اقاقيا و كمى گل ارمنى . همه را در سركه و آب كلم بسرش !\r\n\r\nنسخهء ديگر :\r\nبرگ درخت گز ، نمك ، روغن زيتون و گل ارمنى را با سركه درهم بسرش و بر ورم بگذار ! اگر درد ورم بسيار دوام كرد و سابقه‌دار شد ، داروى تركيبى آتى خوب است .\r\n\r\nنسخه :\r\nچلغوز كبوتر در آب بجوشد ، و آهك بر آن بريز تا مانند خمير شل مىشود . آن را بر ورم بمال ! روغن زيتون را بر ورم كرده بمال و سپس ابرمرده يا پشم را در سركه خيس كن و بر ورم بگذار و ببند !\r\nداروى خميرترش نيز بسيار خوب است .\r\nداروى تركيبى زير در علاج ورم سست بسيار خوب است .\r\n\r\n\r\n","description":"","footnote":"\r\n( 1 ) - زوفارطب - لانولين - سنگل ميشى : نوعى چربى زردرنگ كه با پشم گوسفندان همراه است - م .\r\n","page_name":" 371 ","page_number":393},
  {"content":"\r\n\r\n\r\nنسخه :\r\nبرگ سوسن در آب خوب بپزد . آن را بفشر و بر ورم كرده بگذار ! بهره‌اى عجيب دارد .\r\n\r\nنسخهء ديگر :\r\nزاج بلورى ( شب ) و صمغ فيلزهره را بكوب و در سركه و خاكستر آب بهم زن و بر ورم بمال ! هريك از داروهاى آتى براى ماليدن بر ورم سست مفيدند :\r\nسرگين گاو ، كندر ، اصطرك ، دوال ، نى نهاوندى ، سنبل ، خاراگوش .\r\nداروهايى را در جدول داروهاى كتاب دوم راجع به علاج ورم آورده‌ايم . داروهاى ديگرى نيز هستند كه در كتاب پنجم قانون ذكر كرده‌ايم كه مىتوانى از آنها استفاده كنى .\r\nاگر ورم سست در پاهاى زن باردار برآمد ، شكوفه‌مانندهء نى را كه مردم جارو از آن سازند در سركه خيس كن ، و بر ورم بگذار ! و اگر آن را بكوبى و در سركه خيس كنى و بر ورم بگذارى بهتر است .\r\nگل اندلسى با زاج بلورى و سركه درهم بسرشد و بر ورم بگذارى خوب است .\r\nهريك از داروهاى آب‌پز كلم ، آب‌پز شبت و آب‌پز پوست ترنج در علاج ورم سست مفيدند كه بر ورم بمالى .\r\nاگر از تأثيرات بيمارى استسقا يا هر بيمارى ديگرى چنين ورم سستى پديد آيد ، معالجه كردن و از بين بردن بيماريى كه سبب ورم شده است كافى است ، كه آنگاه ورم خود به خود از بين مىرود .\r\n\r\nفصل دوم سلع « 1 »\r\nسلع عبارت از دملهاى بلغمى است كه خلط بلغمى را دربرگرفته يا از بلغم متولد شده‌اند . اين نوع از ورم تو گويى گوشت است و گاهى به حلواى عصيده يا عسل و امثال آنها شباهت دارد ، بويژه اگر در زير مفاصل پديد آيد .\r\nگاهى رخ مىدهد كه ورمى سخت و سفت است و مىتوان آن را به ورم ناشى از خلط سودايى نسبت داد ؛ ليكن ما آن را هم از جنس ورمهاى بلغمى شمرده‌ايم ؛ زيرا اساس اين سخت و سفتى بلغم است و از اثر غليظ شدن زياد خشكيده است .\r\nممكن است گاهى پىرگ گره بخورد و به سلع شبيه شود درحالىكه سلع نيست . فرق گره‌خوردگى پىرگ با سلع اين است كه اگر پىرگ است در معاينه با دست زدن به سوى درازا از جاى تكان نمىخورد و تنها ممكن است به سوى راست يا چپ حركت كند . كه ورم سلع\r\n\r\n\r\n","description":"","footnote":"\r\n( 1 ) سلعه : خراجى است در بدن يا زياده‌ايست غده‌مانند در ميان پوست و گوشت - المنجد .\r\n","page_name":" 372 ","page_number":394},
  {"content":"\r\n\r\nراستين چنين نيست و زير دست طبيب به هر طرفى كه بخواهد جابجا مىشود .\r\nبارها رخ مىدهد كه در اثر ضربت خوردن چيزى شبيه به سلع در زير پوست پيدا مىشود ، كه اگر هم از اوّل آن را محكم ببندند از بين مىرود و علاج دارويى لازم ندارد .\r\n\r\nعلاج سلع\r\nاگر ورم سلع غده‌ماننده باشد ، تنها علاجش شق كردن و بريدن است و بس . و حتى اگر از نوع عسلى و حلواى عصيده و غيره هم باشد بهترين علاجش عمل كردن و بريدن آن است .\r\nانطيلس حكيم براى بريدن چنين ورمى دستوراتى دارد و مىفرمايد : « با دست چپ پوستى را كه بر سلع قرار دارد خوب بكش و يا پرستارى پوست را كش دهد . كشيدن پوست طورى باشد كه نياز به پوست كندن قبلى نباشد و سلع را درست در جاى خود بيابى . وقتى كش دادن پوست به خوبى انجام گرفت و كيسهء محتوى سلعه پيدا شد ، پوست را با احتياط شق كن و دقت كن كه پوست نازك پوشش سلعه را نبرى . مواظب باش و به دقت معاينه كن ! تا پردهء پوششى سلعه نمايان مىشود ، آنگاه وسيلهء دو چنگك پوست را به دو طرف مخالف همديگر بكش و سپس كيس را از گوشت بركن !\r\nاگر كيس محتوى سلعه به آسانى از جا بركنده شد بسيار خوب . و اگر به گوشت چسبيده بود و بركنده نشد ، وسيلهء ابزار نازك جراحى - كه غماز ناميده شده - پوست كنى را با احتياط شروع كن و كوشش كن كه كيسهء سلع درست و تيغ نخورده بيرون آيد و دربرگرفتهء كيسه همگى به بيرون راه يابد .\r\nهرگاه كيسهء سلع را بيرون آوردى ببين كه پوست شق شده اگر بيشتر از جاى ورم است - مثلا ورم كوچك باشد و فشار چندانى بر پوست نياورده باشد كه پوست را كش دهد - خون آمده از اثر بريدن را مسح كن ، زخم را با عسلاب بشوى و پوست شق شده را به هم آر و بخيه بزن و بهم جوش ده !\r\nاگر سلعه بزرگ بوده و پوست را كش داده است و زمانى كه سلعه بيرون آمده پوست - كه بايد به جاى خود برگردد - زياده‌اى دارد ، آن زياده را قيچى كن و آنگاه هر دو كنارهء شق شده را برهم آور و معالجه را ادامه ده !\r\nاگر سلعه در همسايگى نزديك پىرگ يا رگى قرار دارد ، امّا امكان دارد كه با احتياط سلع را بركنى ، بركن ! و اگر سلعه از آن نوع چسبيده به گوشت بود و نياز به پوست كنى وسيلهء غماز بود و در اين اثنا بيم آن مىرود كه غير سلعه را هم بركنى ، چندانكه آسان و ممكن است و جاى نگرانى نيست از سلعه بركن و بيرون آور و بگذار بقيه‌اى بماند . داروى تندمزاج بر اين بقيه استعمال كن و زخم را جوش مده تا معلوم شود كه اين بقيه نيز از اثر دارو از بين رفته است و چيزى از آنكه در كيس بوده باقى نمانده است ؛ زيرا اگر چيزى و لو كم باقى بماند ، باز روز از نو روزى از نو ؛ اين كم باقيمانده دست به كار مىشود و جاى معدوم را پر مىكند و سلعهء ديگر پيدا مىشود .\r\n\r\n","description":"","footnote":"","page_name":" 373 ","page_number":395},
  {"content":"\r\n\r\nاگر سلعه بزرگ بود و بيرونش آوردى ، در همان روز عمل كردن جايش را پر از پنبه كرده و داروى معالج استعمال كن ! »\r\nيادآور مىشوم در هر نوع عمل كردن هر نوع از سلعه - كوچك باشد يا بزرگ - بايد تا جايى كه امكان دارد كيسهء سلعه را تمام و كمال بيرون آورى ؛ حتى اگر وسيله ابزار جراحى قلاب مانند هم باشد نبايد چيزى را باقى بگذارى . و همچنانكه سابقا تذكر داديم اگر كمترين چيزى از آن در داخل بماند باز سلعه مىشود . و باز چنان كه گفتيم اگر ممكن نشد همهء كيسه را دست نخورده بيرون بياورى و عمليات جداسازى كيسه از گوشت را انجام دادى و احيانا چيزى را ناگزير بيرون نياوردى ، داروى تندمزاج را استعمال كن تا به كلى ريشه‌كن مىشود و سرانجام جاى ريشه‌كن شده را با روغن گاوى چرب كن !\r\nاگر خراج يا واضح‌تر بگوييم دمل سلعه از نوع عسلى بود ، يعنى شل و به قوام عسل بود ، بايد وقتى كه مىخواهى آن را بيرون بياورى ، بسيار مواظب باشى كه كيسهء فراگيرندهء ورم ابدا سوراخ و دريده نشود ؛ كه اگر كيسه دريده شود ، دربرگرفته‌اش بسيار دشوار بيرون مىآيد .\r\nاگر احيانا با اين همه مواظبت و دقت كه به عمل مىآورى كيسه دريد ، بايد آن‌قدر از مادهء ورم - كه در آن مانده است - كيسه را بخيه بزنى و قسمتى را كه بركنده‌اى جمع كرده و محكم ببندى . و اگر به حد زياد از اين دريدگى مادهء ورم‌زا پراكنده شد ، بايد در تقويت نيروى طبيعى بيمار كوشش فراوان كنى . بايد وقتى كه مىخوابد مواظبش باشند ، زيرا احتمال دارد كه غش كند و بايد همان علاج را در موردشان به كار ببرى كه با كسانى كه بيم غش كردن را در آنها احساس مىكنى به كار مىبرى .\r\nكسانى هستند كه در اثر بيمارى ابتلا به ورم - كه شديد باشد - يا به دليل مزاج طبيعيشان در حالتى هستند كه اين پوست‌كنى و بيرون آوردن كيسهء مادهء ورم را تحمل نمىكنند و حتى تحمل داروى تندمزاج را هم ندارند ؛ كه در اين صورت ناگزير بايد تنها شق كردن پوست صورت گيرد . در علاج چنين كسانى بايد پوست بالاى ورم را بركنى و چندان را كه از كيس مىتراود بيرون دهى و ابدا كارى به خود كيس نداشته باشى . هر روز كه مقدار جمع شده در كيسه را بيرون مىدهى ، روغن حيوانى به حالت ولرم را در كيسه بريز . كه با اين روش كيسه متعفن مىشود و خود به خود بيرون مىآيد .\r\nاگر ورم سلعه از جنس عسلى شهدى باشد ، يعنى قوامش از قوام عسل عادى و همراه موم كم‌مايه‌تر باشد . اوّل چيزى گرم‌كننده بر آن ببند و بعد از آن مويز تهى شده از هسته را بكوب و بر ورم بگذار !\r\nاگر پوست بالاى ورم را بركنى و مرهم بگذارى بهتر است .\r\nاگر پوست كنى بالاى ورم به آسانى صورت نگرفت و داروى تندمزاج و قوى خواست ، از داروهاى زير استفاده كن :\r\nآهك ، صابون ، خاكستر و غيره كه در علاج خراجها ذكر شدند و گفتيم خوب تركاننده‌هايى هستند .\r\n\r\n","description":"","footnote":"","page_name":" 374 ","page_number":396},
  {"content":"\r\n\r\nداروى تركيبى زير نيز بسيار خوب است .\r\n\r\nنسخه :\r\nآهك چهار درهم ، سوختهء دردى شراب دو درهم ، بورهء قرمز دو درهم ، گل مهر زده يك درهم . همه را در خاكستر آب بريز و بر آتش بگذار تا كمى به جوش مىآيد و كمى غلغل كند نه زياد . آن را در حقهء ارزيزى بريز و نگهدار و براى اينكه خشك نشود هميشه آن را تر نگهدار ، مثلا آب بر آن بپاش ! از اين دارو بر پوست ورم كرده بگذار !\r\nداروى تركيبى زير هم در علاج ورم سلعه و هم در علاج زگيل و برآمده‌هاى غده‌اى بسيار خوب است .\r\n\r\nنسخه :\r\nخربق و زرنيخ سرخ هريك دو جزء ، پوستهء نازك مس چهار جزء همه را باهم با روغن گل درهم بسرش و بر ورم بمال !\r\nبزر گزنه ، پوستهء نازك مس با روغن گل مرهم شود و بر ورم بمالند .\r\nدارويى تركيبى هست كه در علاج سلعهء عسلى و هر نوع از خراج - حتى خراجهاى گرم - و در علاج ورمهايى كه از مادهء خلطى نرم توليد شده باشند خوب است ؛ تركيبش به قرار زير است .\r\n\r\nنسخه :\r\nلادن ، بارزد ، اندران ، مقل ، برموم و سقز درخت بنه هريك يك جزء متساوى . همه را درهم بسرشند و بر ورم بگذارند .\r\nداروى تركيبى زير ورم را مىگدازد و بسيار گزنده هم نيست .\r\n\r\nنسخه :\r\nبورك يك جزء ، خربق نيم جزء . اين دو دارو را با كف روغن داغ شده و موم و روغن گل قاطى كنند و مرهم شود و بر ورم بگذارند .\r\n\r\nنسخهء ديگر :\r\nآهك يك جزء ، زاج زرد يك جزء ، زرنيخ يك جزء . همه را باهم جمع كنند و از آن مرهم سازند و بر ورم گذارند .\r\nاگر ورم شباهت به ورم سلعه داشت ، امّا ورم غده‌اى بود و از آن جنس گره‌خوردگى بود .\r\nدستور علاجش اين است :\r\nاگر ديدى كه در عمليات بيرون آوردن ورم سلعه زيانى به پىرگ و غير پىرگ - كه در\r\n\r\n","description":"","footnote":"","page_name":" 375 ","page_number":397},
  {"content":"\r\n\r\nهمسايگى آن قرار دارند - نمىرسد ، بيرونش آور ! اگر ورم غده‌اى شبيه سلعه در دست يا در پا يا در جايى بود كه با پىرگ و تك‌رگها در تماس است ، در بيرون آوردنش مكوش ؛ كه ممكن است بيمار ورم‌زده به تشنج مبتلا آيد . به نوعى ورم را كوفته گردان ! مثلا چيزى سنگين وزن بر آن ببند تا ورم خود به خود فروكش مىكند .\r\nنشانى از آنكه ورم غده‌اى است يا سلع ، آن است كه اگر ورم غده‌اى باشد و با سرانگشت آن را فشار دهى ، اندام ورم‌زده تخدير مىشود .\r\n\r\nفصل سوم ورم غده‌اى\r\nگاهى مىبينى كه در برخى از اندامان انسان ورم غده‌اى به اندازه يك دانه فندق يا يك عدد گردو يا كوچكتر از آنها سر برآورد . اكثرا ورم غده‌اى بر كف دست و پيشانى پديدار مىشوند .\r\nورم غده‌اى در آغاز پيدايش اگر با سرانگشت بر آن فشار بياورى زير انگشت پراكنده مىشود . و اكثرا بعد از پراكنده شدن بازمىگردد ، و گاهى رخ مىدهد كه برنمىگردد .\r\n\r\nعلاج ورم غده‌اى\r\nعلاج تقريبا علاج سلع است ؛ اما در اينجا شايد همين قدر كافى باشد كه ورم را با وسايلى بكوبى و سست و كم‌نيرو گردانى و قطعه سربى سنگين‌وزن بر آن گذارى و ببندى كه خود به خود از بين مىرود . بويژه اگر داروى گدازنده‌اى بر ورم غده‌اى بمالى و آنگاه قطعه سرب را بر آن بگذارى و ببندى بهتر است - كه تو اين نوع داروها را شناخته‌اى !\r\nهرگاه ورم غده‌اى فرو نشست ، باز بايد بستن آن ادامه يابد تا ورم از نو برنگردد .\r\n\r\nجوشهاى غده‌اى\r\nگاهى جوشهايى سر برمىآورند كه از جنس غده‌اى هستند و بسيار كوچكند . علاج آنها نيز كوفته گردانيدن است و بايد جوش را بفشرى تا هرچه مادهء در آن است بيرون جهد و سپس قطعه‌اى سرب بر آن ببندى .\r\n\r\nفوجثلا ( فوجشلا - نسخه . )\r\nفوجثلا نيز از خانوادهء ورم غده‌اى به شمار مىآيد . چنين مىنمايد كه اين اسم ويژه را به آن دليل به وى داده‌اند كه ورمى غده‌اى است كه معمولا در پشت گوشها پيدا مىشود .\r\nما به‌طور عموم و كامل دربارهء علاج ورمهاى از اين قبيل سخن رانده‌ايم و توضيح داده‌ايم .\r\nهمان علاج را به كار ببر كه در مورد ورمهاى غده‌اى بيان شده‌اند و نيز دربارهء ورمهاى پشت گوش ياد كرده‌ايم .\r\n\r\n","description":"","footnote":"","page_name":" 376 ","page_number":398},
  {"content":"\r\n\r\nدارويى كه براى ورم غده‌اى پشت گوش ويژگى دارد و از هر داروى ديگرى بهتر است عبارت است از : خاكستر حلزون كه با پيه كهنهء نمك‌نزده بسرشند و بر ورم گذارند .\r\nداروى ديگرى نيز هست كه در علاج ورم غده‌اى پشت گوش و ورم خنازير نيز مفيد است ، با تركيب زير .\r\n\r\nنسخه :\r\nخاكستر لاش راسو با مرهمى كه از روغن سوسن و موم سازند مخلوط باشد ، و بگذارند تا كهنه مىشود ، از آن بر ورم غده‌اى پشت گوش مالند .\r\n\r\nفصل چهارم خنازير\r\nخنازير به ورم سلعه شباهت دارد ، فرق ميان اين دو آن است كه ورم سلعه - چنان كه ذكر شد - بالانشين است و در زير پوست مىآيد و از پوست سر برمىآورد . ورم خنازير از آن بالانشينى دور است و در خود گوشت چنگ زده است . اكثرا خنازير در گوشت پديد مىآيد و نمو مىكند و پرده‌اى پوششى پىآلوده نيز دارد .\r\nكمتر رخ مىدهد كه خنازير بسيار بزرگ و گنده باشد . از ويژگيهاى خنازير توليد كردن خنازير ديگر است . ممكن است از يك خنازير ، خنازير بسيار به‌وجود آيند ؛ كه در اين ويژگى به زگيل مىماند .\r\nگاهى رخ مىدهد كه خنازير به‌طور شلوغ برهم و در دور هم سر بر مىآورند و به گردن‌بند پر از مهره و به شكل خوشه نمودار مىشوند .\r\nروىهم‌رفته خنازير از جنس غده‌هاى سقيروس است .\r\nبرخى از خنازير درد همراه دارند ، كه در اين حالت خنازير با ورمى گرمى مخلوط است يا ماده‌اش با مادهء ورم گرم اختلاط دارد . و در برخى حالات مىبينى كه خنازير هست و احساس دردى نيست ؛ كه اين نوع بدون درد علاجش دشوارتر از آن است كه درد همراه دارد و شايد نياز به شق يا متعفن كردن خنازير باشد .\r\nكسانى كه بيشتر به خنازير برآمده در اطراف گردن و سر مبتلا مىشوند ، كوتاه گردنانند ، كه همراه گردن كوتاه‌تر مزاج هم هستند .\r\nدر اكثر حالات خنازير در گردن و زير بغل پيدا مىشود . گمان مىكنم اين اسم را براى آن به اين ورمها داده‌اند كه در آزمندى و زياد شدن حالت خوكها را دارد . يا اينكه گردن خنازيرزده به گردن خوك شباهت پيدا مىكند و چنان كه لازم است حركت نمىكند .\r\nخنازيرى كه بر بدن كودكان مىآيد سلامت‌ترين نوع خنازير است . بدترين خنازير آن است كه در جسم جوانان پيدا مىشود .\r\n\r\n","description":"","footnote":"","page_name":" 377 ","page_number":399},
  {"content":"\r\n\r\n\r\nعلاج خنازير\r\nعلاج اساسى و مهم در خنازير پاكسازى بدن و غذاى كم‌مايه و لطيف خوردن است . پاكسازى بسيار مناسب آن است كه بيمار قى كند و حتما اسهال هم بشود كه مادهء خلط بلغم پرمايه را بيرون دهد . براى چنين پاكسازى خوبى اگر بيمار حب مشهور به حب و اصل را تناول كند و اسهال شود بسيار خوب است . علاوه بر حب و اصل داروهاى ديگرى نيز هستند كه براى اسهال دادن بيمار خنازيرزده مفيدند از قبيل :\r\n\r\nنسخه :\r\nتربد ، زنجبيل و شكر هريك يك جزء متساوى ، كه درهم مخلوط شوند و بيمار تا وزن دو درهم از آن تناول كند . اين دارو با اينكه بلغم غليظ را بيرون مىراند نه گرمىبخش است و نه پوست‌انداز .\r\nخونگيرى نيز مورد نياز و مفيد است ؛ اما بايد حتما خونگيرى از شريان سرارو ( قيفال ) صورت گيرد .\r\nمنظور از تغذيهء لطيف اين است كه بيمار از خوردن غذاى غليظ و پرمايه دورى جويد و نبايد بر غذا آب بخورد . از لت انبانى و آكنده كردن معده از خوراك بپرهيزد و تا مىتواند و تحمل مىكند گرسنه بماند . و از غذاهايى كه سبب افزايش مادهء ناباب در سر مىشوند دور باشد .\r\nبايد كسانى كه سرشان آمادهء پذيرش مادهء به وجودآورندهء خنازير است ، از حركاتى دورى جويند كه ماده را به سوى سر گرايش مىدهد . مثلا بسيار سر بر سجده ماندن ، يا از ركوع دير برخواستن به نفع آنها نيست . نبايد بالين آنها پست باشد و بايد بر بالين بلند استراحت كنند .\r\nبايد از حركاتى كه مادهء بدجنس خنازير را به سوى سر جذب مىكنند بپرهيزند . نبايد زياد حرف بزنند و وراجى بفرمايند . سردرد ، اندوه و افسردگى و حجامت گرفتن اكثرا با حالت خنازيرزدگان سازگار نيست . حجامت مانع از پاك شدن مادهء خنازيرآور مىشود و علاوه بر آن سبب جذب مادهء بيشترى مىگردد و ماده را غليظ مىگرداند . سبب غليظ شدن ماده آن است كه از اثر حجامت‌گيرى خون كم‌مايه بيرون مىجهد و خون غليظ مىماند .\r\nبارها رخ داده است كه خنازير پژمرده شده و شروع به تحليل رفتن كرده ولى ناگهان بازگشته و همان حالت اول را بازيافته است .\r\nروى هم رفته علاج خنازير به علاج سقيروس نزديك است و مادهء بيمارى هر دو هم شكل و هماهنگ هستند .\r\nطبيبان جراح از جراحى وسيلهء بريدن و از سوزاندن آن وسيلهء بريدن و از سوزاندن آن وسيلهء داروى تندمزاج خوددارى مىكنند ؛ گويند اين نوع از عمل كردنها سرانجام خنازير را به قرحه كردن و فاسد شدن مىرساند . پس بهترين علاج درحالىكه خراج بسيار بزرگ است ، پاكسازى و تخليه بدن بيمار و لطيف كردن غذاى بيمار است . بايد داروهاى تحليل‌برنده را با نرمش و آهستگى بر خنازير استعمال كرد .\r\n\r\n","description":"","footnote":"","page_name":" 378 ","page_number":400},
  {"content":"\r\n\r\nما در علاج خنازير بسيار چركين و بد مرهم رسل را برگزيديم - كه اين مرهم را به سليخيان « 1 » نسبت مىدهند - و حقيقتا اثرى عجيب از آن ديديم . ليكن ما در استعمال آن شكيبايى به خرج داديم و يكباره فشار دارو را بر خنازير وارد نياورديم .\r\nمرهم دياخيلون نيز در علاج خنازير خوب است و اگر دارويى از قبيل بيخ سوسن - كه در علاج خنازير خاصيت دارد - با مرهم ( دياخيلون ) باشد بسيار مفيدتر واقع مىشود .\r\nپشك گوسفند ، پشك بز ، تخم ترتيزك ، بيخ سيماهنگ ، مويز كوهى ( مويزك ) و انجيرى كه قبل از رسيدن از درخت افتاده و خشك شده است همگى در علاج خنازير مفيد فايده‌اند .\r\nآرد باقلى با انجير نارسيدهء خشكيده ، بادام تلخ و انجير نارسيدهء خشك و مقل و انجير نارسيدهء خشك را بر خنازير گذارند بهره بينند .\r\nمرهم تركيبى زير در علاج خنازير بسيار خوب است .\r\n\r\nنسخه :\r\nآرد جو ، آرد باقلى و پيه غاز از هريك يك جزء متساوى ، بيخ هندوانهء ابو جهل ، زاج بلورى ، بيخ سوسن و زفت تر از هريك نيم جزء . همهء اينها را با روغن زيتون كهنه درهم بسايند كه دستور سائيدن كذايى معلوم است . اما قبل از به هم زدن اينها بايد پيه غاز و زفت تر در روغن زيتون بر آتش درهم حل شوند .\r\nمرهمى تركيبى هست كه خنازير سخت و سفت را در يك هفته مىگدازد . و گاهى ممكن است كمتر از يك هفته و در سه روز خنازير را تحليل برد . جالينوس در كتاب « قاطاجانس » اسلوب تركيب آن را آورده است كه از قرار زير است .\r\n\r\nنسخه :\r\nخردل ، بزر گزنه ، گوگرد ، كف دريا ، زراوند ، مقل ، اندران ، روغن كهنه شدهء زيتون و موم . كه همه را درهم مخلوط كنند و مرهم سازند و بر خراج سرسخت و جان سخت بگذارند و خراج رخت بربندد .\r\nزفت سرشته با آرد ، زفت مخلوط شده و سرشته با پياز دشتى ، زفت سرشته با ساييدهء بيخ كلم ، بيخ كبر با مقل و لوبيا گرگى ، لوبيا گرگى با سركه و عسل ، لوبيا گرگى با اسكنجبين و سرگين گاو . اين داروها همگى باهم باشند يا تكى استعمال شوند و يا با سركه بپزند يا همهء اين داروها با پيه خوك باشند يا با روغن زيتون ، در علاج خنازير واردند و بهره رسانند .\r\nداروى تركيبى زير نيز خوب است .\r\n\r\n\r\n","description":"","footnote":"\r\n( 1 ) همين سليخيان در كتاب پنجم شليحا و دشليحا آمده است و گوئيا به معنى حواريون مسيح است .\r\n","page_name":" 379 ","page_number":401},
  {"content":"\r\n\r\n\r\nنسخه :\r\nشنبليله چهار جزء ، آهك يك جزء ، بورهء قرمز يك جزء . همه را در عسل ريزند و به هم زنند و بر خراج گذارند .\r\n\r\nنسخهء ديگر :\r\nبيخ سيماهنگ و برگ غار . هر دو را بكوب و با سقز درخت بنه درهم بسرش . يا اينكه خاكستر بيخ سيماهنگ و برگ غار را با سقز درخت بنه درهم بسرش . بر خنازير بگذار .\r\n\r\nنسخهء ديگر :\r\nآرد گاودانه ، پشك بز و پشك گوسفند - كه اگر پشك گوسفند كوهى باشد بهتر است - با ادرار بچهء شيرخواره به هم سرشند و بر خنازير مالند .\r\n\r\nنسخهء ديگر :\r\nمرّ ده مثقال ، اندران هفت مثقال ، مويزك عسلى كه انگل درخت بلوط باشد ، پنج مثقال ، بارزد ، يك مثقال ، بر موم يك مثقال . همه را باهم بكوب و درهم بسرش و بر خنازير بگذار !\r\n\r\nنسخهء ديگر :\r\nمويزك عسلى در دهان جاويده و صمغ درخت صنوبر از هريك نود مثقال ، بارزد بيست و يك مثقال . همه را در هاون ريز و بكوب تا خوب درهم مىآميزند . آن را بر خنازير بمال داروى خوبى است .\r\n\r\nنسخهء ديگر :\r\nموم ، صمغ صنوبر ، پيه خوك نمك‌نزده ، گندناى بيابانى و زنگار هريك يك جزء متساوى . همه را درهم بسرش و بر خنازير بمال كه خوب دارويى است .\r\n\r\nنسخهء ديگر :\r\nصمغ درخت صنوبر و پوستهء نازك مس هريك يك جزء ، زاج بلورى و زرنيخ از هريك چهار جزء .\r\nهمه را درهم بسرش و بر خنازير بمال !\r\nداروى قطران ، داروى سيماهنگ ، داروى كندس و دارويى كه نامش اسنيدوس ( اسندوس - نسخه . ) است همگى در علاج خنازير خوبند .\r\nداروى علاج خنازير كه از مار به دست مىآيد بسيار خوب است . يكى از اين نوع داروهاى مارى - كه نسبتا تهيه‌اش آسان‌تر است - تركيبش به قرار زير است .\r\n\r\n","description":"","footnote":"","page_name":" 380 ","page_number":402},
  {"content":"\r\n\r\n\r\nنسخه :\r\nمار مرده را در ديگى بينداز و سر ديگ را با گل حكمت ( گل صنعتى ) محكم ببند و در تنور افروخته بگذار تا خاكستر مىشود . آن خاكستر مار را با يك برابر آن سركه و عسل كه نيم به نيم باشند درهم بسرش و بر خنازير بگذار .\r\nداروى كراويا كه از كراويا و تخم ترتيزك و چلغوز كبوتر و روغن زيتون مىسازند ، در علاج خنازير بسيار خوب است . اين داروها يعنى كراويا ، تخم ترتيزك ، چلغوز كبوتر و روغن زيتون ، اگر مخلوط هم نشوند و تك به كار روند باز در علاج خنازير مفيدند .\r\nاگر داروى فوق كه مجموعه‌اى از كراويا و تخم ترتيزك و چلغوز كبوتر با روغن زيتون است ، با آرد گاودانه همراه باشد ، يا يكى از آن داروها با آرد گاودانه باشد ، يا آرد گاودانه تنها با سركه و عسل باشد و يا آرد گاودانه با زفت و موم و روغن زيتون باشد ، همگى در علاج خنازير بهره رسانند .\r\n\r\nنسخهء ديگر :\r\nمويزك كوهى ، بورهء قرمز ، صمغ صنوبر ، آرد گاودانه را در اجزاء برابر با عسل و سركه بسرش و بر خنازير بگذار !\r\n\r\nنسخهء ديگر :\r\nاز بيخ سوسن و بزر كتان هريك يك جزء متساوى در شراب ريز و بر آتش بگذار تا بجوشد ، آنگاه در اندازه‌اى كه به تشخيص خودت خوب است چلغوز كبوتر در آن ريز و اين مجموعه داروها را بر خنازير بگذار ! كه تأثيرش شگفت‌آور است .\r\nادرار شتر عربى كه بماند تا منعقد مىشود و سپس بر خنازير گذارند خوب است و به تجربه رسيده است .\r\nاگر از ادرار منعقدشدهء شتر عرب مرهم سازند و داروهاى ديگر علاج خنازير با آن مخلوط باشد بسيار خوب است .\r\nانار دشتى را بكوبند و بر خنازير گذارند اثر عجيب دارد .\r\nيكى از طبيبان كه منظورم كندى است مىفرمايد : « قسمت داخلى كركرك مانند شاخ بز را بسوزانند و كسى كه خنازير دارد هر روز به وزن دو درهم از آن تناول كند ، خنازير از بين مىرود .\r\nاما بايد در هر ماه يك هفته پياپى اين دارو را بخورد . »\r\nاين را نيز بدان ! كه گاهى ممكن است خنازير تا اندازه‌اى شبيه به ورم سرطانى باشد ، كه در اين حالت بايد داروهاى گرم نامبرده در علاج خنازير با روغن گل بسرشند و چندين روز نگهدارند و آنگاه استعمال كنند .\r\n- اگر خنازير از ساير خنازيرهاى معمول گرم‌مزاج‌تر بود ، نبايد بيش از حد داروهاى جذب‌كننده را در علاجش به كار ببرى و كافى است كه قاوت گندم با آب گشنيز بسرشد و آن را\r\n\r\n","description":"","footnote":"","page_name":" 381 ","page_number":403},
  {"content":"\r\n\r\nبر خنازير بمالى .\r\nاز آن قوىتر نسخهء زير است .\r\n\r\nنسخه :\r\nمرّ يك جزء ، صمغ فيلزهره دو جزء با آب گشنيز بسرشند . در ساختن اين دارو كه آيا آب گشنيز زياد باشد يا داروها بيشتر باشند ، بستگى به تشخيص و معاينهء طبيب دارد . به نسبت التهاب خنازير ، مقدار آب گشنيز را تعيين كن !\r\nاگر بيمار خنازيرزده روغن هستهء پوست‌كندهء سوختهء شفتالو را در بينى كشد و عطسه كند ، نفع بيند .\r\nاگر ديدى كه بايد خنازير عمل شود ، بايد بسيار مواظب باشى و با احتياط و دقت زياد عمل كنى . خنازيرى كه در همسايگى و نزديك رگهاى زياد ، رگهاى بسيار ارزنده و پىرگها قرار دارد نبايد از كارد جراحى آسيب بيند .\r\nطبيبى را مىشناسم كه در حين جراحى خنازير اشتباهى كرد و شعبه رگى از رگ برگردانندهء صدا را بريد و بيمار بيچاره تا ابد صدايش درنيامد .\r\nهمچنين ممكن است طبيب احتياط كامل به خرج دهد و چيزى را اشتباهى نبرد ، اما همين‌كه پىرگى در اثناى عمل برهنه شد ، هواى سرد مىخورد و مزاجش به هم مىخورد و كارش تعطيل مىشود و بايد منتظر ماند تا به وسيلهء گرم كردن به مزاج اصلى بازگردد .\r\nممكن است طبيب جراح اشتباه كند و رگ گردن را زخمى سازد ، و اگر رگ ژرفاى گردن را زخمى سازد ، بسيار بدتر خواهد شد . پس بايد از طرف سالم و دور تر از رگها گوشت را ببرد ، و هرآنچه بسيار نزديك به رگها است باقى بگذارد و بعدا وسيلهء داروى تندمزاج باقى مانده را علاج كند .\r\n\r\nفصل پنجم ورم سخت\r\nبارها در بحثهاى سابق از سقيروس نام برديم ؛ منظور از سقيروس ورم سخت است كه در بدن انسان رخ مىدهد .\r\nسقيروس بر دو نوع است : سقيروس خالص و سقيروس ناخالص .\r\nدر سقيروس خالص ورم سخت است ، حس ندارد و درد نمىكند .\r\nدر سقيروس ناخالص ورم سخت است كه در سختى با خالص شريك است امّا تا اندازه‌اى حس دارد و آن هم درد همراه ندارد .\r\n- سبب پيدايش ورم سقيروس چيست ؟\r\n- چندين سبب احتمالى هست :\r\n\r\n","description":"","footnote":"","page_name":" 382 ","page_number":404},
  {"content":"\r\n\r\n1 - ممكن است از سوداى ته‌نشين شدهء خالص باشد كه در اين حالت سقيروس رنگش سربى است .\r\n2 - ممكن است از مادهء خلط سودايى مخلوط با بلغم باشد . كه رنگش در اين حالت بيشتر تمايل به رنگ بدن انسان دارد .\r\n3 - ممكن است ورم سخت سقيروس از مادهء خلط بلغمى خالص باشد كه سخت شده است .\r\nسقيروس خالص اكثرا به رنگ سرب ظاهر مىشود ، بسيار كشيدگى دارد ، بسيار سفت و سخت است و گاهى ممكن است چيزى كرك‌مانند بر آن نشيند ؛ كه اگر چنين باشد علاج‌پذير نيست .\r\nنوعى از ورم سخت سقيروس هست كه رنگش رنگ بدن انسان است و از اندامى به اندام ديگرى منتقل مىشود . اين نوع نام ويژه‌اى دارد و آن را قونوس ( قوموس - نسخه . ) گويند .\r\nاگر ورم سقيروس به رنگ بدن انسان و سخت و بزرگ باشد ، علاج‌پذير نيست و از اندامى به اندام ديگر منتقل نمىشود .\r\nورم سقيروس يا از سرآغاز سقيروس است و كم‌كم سر برمىآورد و به تدريج زياد مىشود ، يا ورم سابقه‌دار ديگرى به ورم سقيروس انجاميده است . مثلا ورم فلغمونى يا حمره و يا خراج در جاى خالى بوده و در نتيجه سقيروس گشته است .\r\nورم سقيروس كه در اندرون بدن انسان پديد آيد ، اكثرا جانشين ورم گرم درونى است كه به وسيلهء داروهاى سردىبخش لزج و غذاهاى سردىبخش لزج معالجه شده است .\r\nگاهى رخ مىدهد كه سقيروس به ورم سرطانى تبديل شود . فرق ميان ورم سرطانى و ورم سقيروس آن است كه در ورم سرطانى التهاب زياد است ولى در ورم سقيروس التهاب كم روى مىدهد . در ورم سرطانى تپش هست امّا در ورم سقيروس تپش ناپيدا است . بالاخره در ورم سرطانى رگها پديدار مىشوند ولى در ورم سقيروس پديدار نمىشوند .\r\n\r\nعلاج سقيروس\r\nبايد براى معالجه ورم سقيروسى را برگزيد كه حس دارد .\r\nركن اساسى در علاج سقيروس پاكسازى بدن بيمار است كه خلط توليدكنندهء ورم از بدن كوچ كند .\r\nاگر خون بيمار بسيار سياه‌رنگ باشد بايد پاكسازى از راه خونگيرى صورت پذيرد . بعد از پاكسازى لازم ، بايد داروهاى تحليل‌برنده و در عين حال نرم‌كننده به كار ببرى . نبايد داروهايى را به كار ببرى كه تحليل‌برنده و خشكاننده باشند ؛ زيرا در اين حالت آنچه كم‌مايه است تحليل مىرود و آنچه غليظ و پرمايه است خشك مىشود و متحجر مىگردد .\r\nبايد در علاج اين نوع از ورمها دو دورهء معالجاتى را در نظر بگيرى .\r\n1 - اوّل بايد داروهاى تحليل‌برنده‌اى را به كار ببرى كه زياد تأثير خشكانندگى در آنها نباشد ؛ زيرا خود داروى تحليل‌برنده اكثرا خشكاننده است و داروى رطوبت‌بخش كمتر تحليل\r\n\r\n","description":"","footnote":"","page_name":" 383 ","page_number":405},
  {"content":"\r\n\r\nمىبرد . بايد داروى علاجى در اين برهه حرارتش از درجهء دوم تا درجهء سوم باشد ، و اندازهء خشكانندگىاش يك درجه باشد .\r\n2 - دور دوم معالجه براى نرم كردن ورم باشد . اين دو دور از معالجه يكى بعد از ديگرى و هماهنگ و همكار باشند .\r\nبايد اندام ورم‌زده در دور اوّل - كه تحليل رفتن منظور است - گرسنه گردد .\r\nبايد كارى كنى كه غذاى ويژهء اندام ورم‌زده را به اندام مقابلش برسانى ، اندام را ورزش دهى و گرسنه نگهدارى و در مرحلهء دوم كه مرحلهء نرم كردن ورم است - اندام ورم‌زده را سير از غذا كنى ، غذا را وسيلهء ماساژ و امثال آن به اندام برسانى . مثلا زفت بر اندام بمال كه بتواند غذاى لازم خود را جذب كند .\r\nنيرومندى يا كم‌توانى دارو در هر دو مرحلهء تحليل بردن و نرم كردن ، بستگى به متخلخل بودن يا برهم فشردگى و سختى يا ناتوانى اندام دارد ، كه بايد طبيب برحسب تشخيص خودش چندى و چونى دارو را تعيين كند . در هر حال بايد داروى علاجى هر دو نيروى تحليل‌برندگى و نرمى بخشيدن را دارا باشد .\r\nنبايد بيمار ورم‌زده زياد از حد لازم به حمام برود ؛ كه مادهء كم‌مايه تحليل برود و مادهء غليظ برهم جمع شود و دارو نتواند جمع‌شدهء برهم فشرده را نرم كند .\r\nداروهاى نرم‌كنندهء ورم كه تا اندازه‌اى تحليل‌برندگى هم دارند عبارتند از : پيه مرغ خانگى ، پيه غاز ، پيه گوساله ، پيه گاو نر ، پيه گوزن - كه ويژگى دارد - مخ گوزن ، پيه تگه ( بز نر ) ، پيه الاغ - كه بسيار خوب است - پيه شير ، پيه گرگ ، پيه پلنگ و پيه خرس و همانند آنها . پيه روباه ، پيه كفتار و پيه پرنده‌هاى شكارى نيز خوبند .\r\nاگر مىخواهى تحليل ببرى داروهايى از قبيل : اندران ، مقل ، بارزد ، اصطرك و مصطكى حتما با پيه بر ورم گذاشتنى باشند . اما اگر فقط نرم كردن منظور بود داروهاى پيهى تنها باشند و مخلوط با داروهاى ديگر نباشند .\r\nدر پيهى كه به قصد نرم كردن ورم به كار مىبرى نبايد به هيچ وجه نمك باشد . نمك سخت‌كننده و خشكاننده است . بايد تأثير دارو بر ورم مانند تأثير آفتاب بر موم باشد ؛ آن را نرم گرداند و بگدازد و خشك نگرداند .\r\nداروهايى هستند كه تحليل‌برنده و تا اندازه‌اى نرم‌كننده هم هستند و عبارتند از : مقل سلاوى ، روغن كهنه شدهء زيتون ، روغن حنا ، روغن سوسن ، بارزد ، لادن ، اصطرك ، سنگل ميشى ؛ كه بهترين آنها تازه و تر و كم‌خشكاننده‌تر و مرطوب‌تر آنها است . مصطكى نيز تقريبا اثر اين داروها را دارد . روغن حنا ، روغن سوسن ، انجير بستى نيز از داروهاى خوب هستند .\r\nكرچك از لحاظ تأثيربخشى براى تحليل بردن و نرم كردن ورم از داروهاى خودكفا است .\r\nاينك دارويى نرم‌كنندهء خوب :\r\n\r\n","description":"","footnote":"","page_name":" 384 ","page_number":406},
  {"content":"\r\n\r\n\r\nنسخه :\r\nتفالهء بزرها و تفالهء سركه باهم در يك ظرف بر آتش بپزند و بعد از آنكه خوب پخته شدند ، چربى دنبه را در آن ريزند و بر ورم مالند .\r\n\r\nنسخهء خوب ديگر :\r\nسيماهنگ و بيخ خطمى را بكوبند و درهم بسرشند و بر ورم مالند . و اگر اصطرك هم در آنها وارد باشد بهتر است .\r\nهمين‌كه نشان از نرم شدن ورم پيدا شد بايد چندين روز پياپى اندران حل شده را در سركهء بسيار تند بر ورم بمالى و هربار بعد از ماليدن آن بر ورم داروى نرم‌كننده‌اى را دوبار بگذارى . و يا داروى زير را به كار ببرى كه تركيبش به قرار زير است :\r\n\r\nنسخه :\r\nبارزد و گاوشير ( جواشير ) با روغن بان و روغن سوسن و كمى لعاب شنبليله و لعاب كتان باهم مخلوط شوند و مرهم گردند و بر ورم بمال ! يا به جاى گاوشير ( جواشير ) اندران و مقل در آن وارد باشد .\r\nچلغوز كبوتر اگر در مرهمهاى علاج ورم سخت وارد باشد بسيار خوب است . و اگر پيدا نشد ، خطمى و بورهء قرمز به كار رود .\r\nداروهاى گذاشتنى كه در تحليل بردن ورمهاى خنازير ذكر شدند در علاج ورم سخت نيز خوبند .\r\nداروى گذاشتنى به نام ياريس ( باريس - نسخه . ) و داروى گذاشتنى به نام قوناون بسيار خوبند .\r\nاگر ورم بسيار پرمايه و غليظ است ، حتما بايد سركه را استعمال كنى ؛ زيرا پرمايه بودن زياد ورم نيروى اندام ورم‌زده را سست مىكند و از بين مىبرد . بويژه اگر اندام ورم‌زده پىآلود باشد مادهء به وجودآورندهء ورم را به دشوارى از دست مىدهد و بيشتر آمادگى دارد كه از سبب خارجى تأثيرپذير شود .\r\nدر اوايل معالجه نبايد سركه استعمال شود ؛ امّا در مراحل بعد بايد سركه را در داروهاى علاجى وارد كنى . و هنگامى كه نياز مبرم به نرم كردن ورم هست و در هر فرصتى كه به نرم كردن ورم سرگرم هستى بايد سركه را استعمال كنى . اگر در اثناى معالجه و در حينى كه داروهاى نرم‌كنندهء ورم را به كار مىبرى سركه با دارو نباشد ، زيان به پىرگها مىرسد و متحجر مىشوند .\r\nعملى كه طبيب بايد در انجام آن جرأت كند اين است كه وقتى ورم سخت در اندامى گوشتين ، مانند طحال و امثال آن بود ، سركه را استعمال كند - كه چنين جرأتى به نفع بيمار است . قبلا جاى ورم‌زده را سركه بمال و بخور سركه را به عضو ورم‌زده برسان و آنگاه از\r\n\r\n","description":"","footnote":"","page_name":" 385 ","page_number":407},
  {"content":"\r\n\r\nدارويى ماليدنى مانند گاوشير ( جواشير ) استفاده كن و بعد از آن اندران را استعمال كن ! ابتدا نيروى دارويى اندران كم و كم‌مايه باشد ، بعدا نيرويش بيشتر شود و به تدريج به نرم كردن راستين ورم اقدام كن !\r\nبايد ورم را با روغنى چرب كنى كه هيچ گيرندگى نداشته باشد ؛ چنين روغنى از آب بهتر و سازگارتر است بويژه روغن شبت كه از شبت سبز گرفته باشند بسيار خوب است .\r\nاگر از اثر ورم سخت تك‌رگهاى نازك و پىرگها نيز سفت و سخت شده‌اند ، داروهاى پاره‌كنندهء ورم را استعمال كن ! در اين حالت بهترين علاج آن است كه بخور و دود دارو را به جاهاى سخت شده از رگها برسانى .\r\nسنگ آسيا را بسيار گرم كن كه سرخ شود ، مارغش ( پيريت سپيد ) بر آن بريز و دود و بخورش را چندان به اندام ورم‌زده برسان تا اندام عرق مىكند .\r\nاگر پيريت سفيد را بسايند و در سركه حل كنند و بر ورم مالند بهره‌رسان است .\r\nبايد در استعمال سركه نيز احتياط كنى و چندان سركه به كار نبرى كه قسمت كم‌مايهء ماده را پراكنده كرده ، غليظ برهم فشرده را سخت كند . اگر سركه را بيش از حد لازم به كار بردى ممكن است نيروى پىرگها را به تباهى كشاند . در هر حال سركه هرچند خوب است امّا نبايد در سرآغازهاى معالجهء ورم سخت به كار رود .\r\nبراى استعمال سركه اوقاتى را برگزين كه بايد در آن وقتها نرمىبخشى در معالجه به كار رود . هرگاه ديدى كه ورم شروع به نرم شدن كرد ، بخور به اندام رسانيدن را - چنان كه ذكر كرديم - شروع كرده و آنگاه داروهاى سازگار با حالت سلامت اندام ورم‌زده را استعمال كن ! استعمال سركه درحالىكه ورم در اندام گوشتين است سالم‌تر از آن است كه اندام پيالوده باشد .\r\n\r\nفصل ششم سخت شدن مفاصل\r\nگاهى رخ مىدهد كه مفاصل بدن به نوعى سختى و سفتى غير طبيعى مبتلا مىشوند ؛ مفاصل حس را از دست نمىدهند اما به آسانى و چنان كه بايد و شايد به حركت درنمىآيند .\r\nممكن است سختى و سفتى متوجه پىرگهاى وابسته به مفاصل باشد و در اين حالت نوعى كرخى و تخدير احساس شود .\r\nممكن است سختى از گوشت داخل و پيرامون مفاصل باشد - كه علاج هريك از اين حالات را قبلا ياد گرفته‌اى !\r\n\r\n","description":"","footnote":"","page_name":" 386 ","page_number":408},
  {"content":"\r\n\r\n\r\nفصل هفتم ميخچه\r\nمنظور از ميخچه گره‌ماننده‌هايى گرد و مدور و سپيدرنگ است كه به سر و نك ميخ شباهت دارند .\r\nاكثرا ميخچه از ترك‌بردگى و بعد از زخمى شدن و بعد از علاج زخم سر بر مىآورد و بعدا در بدن زياد مىشود . و غالبا ميخچه در پاها و انگشتان پا و پايينهاى پا پديد مىآيد و مانع راه رفتن مىشود .\r\n\r\nعلاج ميخچه\r\nبايد اطرافش را شق كرد و بيرون آورد . يا هميشه مواظب بود همين‌كه پيدا شد با دست آن را از جا تكان داد و بركند .\r\nاگر از آن ميخچه‌ها نبود كه به اين آسانىها بيرون آيد بايد قطعه سربى را بر آن بست .\r\nاگر ميخچه به حدى زياد بود كه معالجه نشد ، به ورم سرطانى مىانجامد .\r\n\r\nفصل هشتم ورم سرطانى « 1 »\r\nورمى را سرطان مىناميم كه منشأش سوختهء مادهء خلط صفرايى تبديل شده به مادهء سودائى است . يا نوعى ديگر از خلط است كه سوخته است و مادهء صفرايى در آن بوده و به سودايى تبديل شده است .\r\nفرق ميان ورم سرطان و ورم سقيروس از قرار زير است :\r\nورم سرطان درد دارد ، به شدت و حدّت آزاردهنده است ، نوعى تپيدن دارد و به سرعت افزايش مىيابد ؛ زيرا مادهء به وجودآورنده‌اش در اندازه زياد است و بادكردگى همراه دارد .\r\nسبب اين بادكردگى آن است كه مادهء به وجودآورندهء ورم وقتى از جاى خود به حركت درافتد و به سوى اندام راهى شود كه در حالت غليان و جوشش باشد .\r\nدر ورم سرطان رگ‌مانندهايى ( شعبه‌هايى ) همانند پاهاى خرچنگ از ورم كشيده شده‌اند و اطراف ورم را اشغال كرده‌اند .\r\nورم سرطان به سرخ‌رنگى ورم فلغمونى نيست . سرخ‌رنگيش تمايل به سياه‌رنگى و بدرنگى و سبزرنگى دارد ؛ كه ورم سقيروس اين حالتها را ندارد .\r\nورم سرطان اكثرا بدون سابقه سر برمىآورد ، اما ورم سخت - كه سقيروس ناميده مىشود - اكثرا از ورم گرم نتيجه مىشود .\r\nورم سرطان با ورم سقيروس خالص فرقش در اين است كه ورم سرطان داراى حساسيت\r\n\r\n\r\n","description":"","footnote":"\r\n( 1 ) - اين ورم را در كردى شيرپنجه مىنامند . م .\r\n","page_name":" 387 ","page_number":409},
  {"content":"\r\n\r\nاست امّا ورم سقيروس خالص هيچ حساسيتى ندارد .\r\nورم سرطان اكثرا در اندامان متخلخل و نافشرده برمىآيد و ازاين‌رو بيشتر زنان بدان مبتلا مىشوند . به عبارت ديگر ورم سرطان در اندامان متخلخل پىآلود بيشتر سر بر مىآورد .\r\nورم سرطان وقتى كه شروع مىكند ناپيداست و بعد از مدتى نمودار مىشود و همين‌كه ظهور كرد و آشكار شد ، انسان را با دشواريهايى روبرو مىسازد .\r\nاكثرا ورم سرطان اوّل مىآيد و بعد از آمدنش نشانيهايش روى مىآورند . در نخستين مرحلهء پيدايش ، ورم سرطان به حجم يك دانه باقلى كوچك ديده مىشود ، سخت و گرد و مدور است و به رنگ زرد مايل به سياه مات مىنمايد ، و تا اندازه‌اى حرارت هم دارد .\r\nورم سرطان چندين نوع گوناگون دارد كه از اين قرارند :\r\n1 - ورم سرطانى كه بسيار درد دارد .\r\n2 - ورم سرطانى كه كمتر درد همراه آرد و آرام است .\r\n3 - ورمى سرطانى هست كه چرك مىكند . اين نوع از مادهء سودايى به‌وجود آمده است كه آن مادهء سودايى نيز سوختهء خلط صفرايى خالص است و با مادهء ديگرى مخلوط نيست .\r\n4 - ورمى سرطانى هست كه ثابت و بىحركت است و چركين نمىشود .\r\nگاهى رخ مىدهد كه ورم سرطان چركين شده به ورم سرطان بدون چرك تبديل شود . و گاهى اتفاق مىافتد كه ورم سرطانى بدون چرك به ورم سرطانى چركين تبديل گردد ؛ اين حالت وقتى رخ مىدهد كه طبيب آن را عمل كرده و با نيشتر زنى ورم را به چرك كردن درآورده است و در نتيجه كناره‌هاى ورم غليظتر و سخت‌تر شده‌اند .\r\n- چرا اين نوع از ورم را سرطان ناميده‌اند كه سرطان معنى خرچنگ را مىدهد ؟\r\n- به عقيدهء من در اين نامگذارى يكى از دو حالت زير را در نظر داشته‌اند :\r\n1 - ورم سرطان به اندام ورم‌زده چنان چنگ اندر زده است كه خرچنگ شكار خود را در بر گرفته و چنگ اندر آن مىزند .\r\n2 - ممكن است از آن رو نامش را سرطان گذاشته باشند كه ورم به شكل و شمايل خرچنگ بوده ، مستدير است ، رنگش به رنگ خرچنگ شبيه است و شعبه‌هايى را از خود پراكنده است كه به پاهاى خرچنگ - كه در پيرامونش قرار دارند - شباهت دارد .\r\n\r\nعلاج ورم سرطان\r\nاگر در سرآغاز پيدايش ورم سرطان به علاج بپردازى ممكن است بتوانى در حالتى كه هست آن را نگهدارى و نگذارى بزرگ‌تر شود و بيشتر نمو كند و نگذارى به چركين شدن برسد .\r\nگاه‌گاهى اتفاق افتاده كه ورم سرطانى چون در سرآغاز پيدايش به علاجش پرداخته‌اند ، از بين رفته و بيمار شفا يافته است . اما اگر ورم ريشه دوانيد و خود را محكم كرد . علاجش نيست و شفا نمىيابد .\r\nممكن است ورم سرطان در اندرون بدن پيدا شود و به حالت پنهانى باشد ؛ در اين باره\r\n\r\n","description":"","footnote":"","page_name":" 388 ","page_number":410},
  {"content":"\r\n\r\nچنان كه بقراط فرمايد بهتر آن است ورم تحريك نشود ؛ زيرا همين‌كه به حركت درآمد به مرگ بيمار خاتمه مىيابد . اما اگر ورم را به حالت خود بگذارى و به علاجش نپردازى ممكن است مدت ماندگار بودن ورم به طول انجامد و تا حدى بيمار احساس بهبودى كند ؛ بويژه اگر غذاى بيمار سازگار باشد ، يعنى غذاهايى بخورد كه سردىبخش و رطوبت‌زا باشند و مادهء غذايى آرام و سالم توليد كنند . غذاهاى سازگار با بيمار سرطان‌زده از قبيل : آبجو ، ماهى رضراضى ، زردهء تخم نيم‌بند و امثال آنها است .\r\nاگر با وجود سرطان حرارت هم بود ، دوغ در مشك به هم زدهء تصفيه شده ، غذاهايى كه با سبزيهاى شاداب درست مىشوند و حتى كدو هم خوب است .\r\nاگر ورم سرطان كوچك باشد شايد وسيلهء قطع كردن از بين برود . دستور عمل كردن و بريدن سرطان چنين است : بايد علاوه بر اصل ورم هرچه كه از ورم تأثيرپذير شده و از آن منشعب گرديده و در پيرامون ورم موجود است و مىدانى كه ممكن است به همه رگها چنگ بزند ، همه را به كلى ريشه‌كن كنى و از بيخ و بن برآورى و چيزى از آن باقى نماند كه از ورم آبيارى شود . بگذار خون زياد از اثر جراحى از جاى جراحى شده بيرون ريزد .\r\nسابقا اشاره كرديم كه بايد بدن بيمار را از مادهء بدجنس ورم‌زا تخليه و پاكسازى كنى و در اين پاكسازى خونگيرى و اسهال را به‌كارگيرى . بايد بعد از پاكسازى به وسيلهء غذاهاى خوب و مناسب در چند و چونى ، بىآلايشى بدن را حفظ كنى . بايد وسيلهء غذاهاى خوب اندام سرطان‌زده را چندان نيروبخشى كه تاب دفع كردن مادهء ورم را داشته باشد . هرچند بريدن ورم در اكثر حالات اندام ورم‌زده را از بد بدتر مىكند .\r\nممكن است بعد از بريدن ورم نياز به داغ گذاشتن بر جاى بريده شده باشد . و شايد داغ گذاشتن خطرى بزرگ در برداشته باشد . يعنى در حالتى كه ورم سرطان به اندام اصلى و بسيار ارزنده نزديك باشد و داغ بر جاى ورم سرطان بگذارى حال بيمار بسيار بد مىشود .\r\nيكى از طبيبان پيشينه روايت مىكند كه زمانى طبيبى را ديده است كه پستان سرطان‌زده را از بيخ بريده و در نتيجه پستان ديگر به سرطان مبتلا شده است . من در اين باره مىگويم : پستان دومى در راه مبتلا شدن به سرطان بوده و وقتى كه پستان اولى را بريده تصادفا در آن وقت سر برآورده است . يا مادهء سرطان‌زا از پستان اول - قبل از قطع شدن - يا از جاى ديگرى به پستان دوم منتقل شده است كه اين احتمال دوم را ترجيح مىدهم .\r\n\r\nاسهال بيمار سرطان\r\nبايد مدت چند روز داروى اسهالى به بيمار بدهى و هربار به وزن چهار مثقال سس صغير ( افتيمون ) و آب پنير يا عسلاب يا سس صغير را در اسكنجبين بپزد و بخورد . و اگر بيمار داراى نيروى زياد و مناسب است ، معجون مسهل ساخته از خربق بخورد .\r\n\r\n","description":"","footnote":"","page_name":" 389 ","page_number":411},
  {"content":"\r\n\r\n\r\nداروهاى گذاشتنى بر جاى سرطان‌زده\r\nبايد منظور از داروگذارى بر ورم سرطان يكى از چهار حالت زير باشد :\r\n1 - از بين بردن سرطان به‌طور كلى - كه بسيار دشوار است .\r\n2 - راه ندادن به ورم كه افزايش يابد .\r\n3 - ورم را از چركين شدن بازداشتن .\r\n4 - اگر چركين است مداواى ورم چركين لازم است .\r\nحال اين چهار حالت علاجى را تفصيل مىدهيم :\r\nبايد دارويى كه براى از بين بردن سرطان به كار مىبرى دو كار را بتواند انجام دهد .\r\n1 - ماده‌اى را كه در ورم سرطان جمع آمده بگدازد و از بين ببرد .\r\n2 - ماده‌اى را كه در اندام است و آمادگى مادهء سرطان شدن را دارد از بين ببرد . و در عين حال نبايد داروى تحليل بردن مادهء سرطانى بسيار قوى و پرتأثير باشد و ورم را تحريك كند . داروى بسيار قوى سرطان را از حالت بد به بدتر مىكشاند .\r\nنبايد داروى علاج سرطان گزنده باشد . هم ازاين‌رو است كه داروهاى معدنى شستشو داده مانند : توتياى شسته را براى علاج ورم سرطان برگزيده‌اند .\r\nبايد با داروى علاج ورم سرطان حتما يكى از روغنهاى دارويى مانند : روغن گل يا روغن خيرى همراه و مخلوط باشد .\r\nتفصيل حالت دوم كه نگذارى ورم سرطان از آنچه كه هست بيشتر شود و نمو كند ، اين است :\r\n1 - قبل از هر چيز راه رسيدن مادهء ورم به ورم را قطع كنى و نگذارى مادهء بيشترى جمع آيد .\r\n2 - بيمار از غذاهاى خوب و سازگار تغذيه كند .\r\n3 - وسيلهء داروهاى بازدارنده - كه شناخته شده‌اند - اندام سرطان‌زده را توان بيشترى ببخشى .\r\n4 - داروهاى معدنى بر ورم بمالى ؛ از قبيل : سونش سنگ آسيا ، سونش سنگ فسان ( كارد تيزكنى ) . همچنين اگر چيز چرك‌مانندى كه از برهم ساييدن دو آلت داروسايى و داروكوبى كه از سرب ساخته شده باشند كه بر سنگ زيرين مىنشيند و به رنگ روغن گل و آب گشنيز درمىآيد ، بر ورم سرطان بگذارى خوب است .\r\nغوره را نرم و خوب بكوب و بر ورم سرطان بگذار كه بهره‌رسان است .\r\nحالت سوم كه منظور منع ورم سرطانى از چركين شدن باشد ، استفاده از همان داروهايى است كه در حالت دوم ذكر شدند و بازدارندهء افزايش ورم هستند كه در اينجا نيز مفيدند . بويژه چرك مانند ناشى از كوبه و كوبگاه وسيلهء داروكوبى كه از سرب ساخته شده است و ذكر شد ، اگر داروى بازدارنده را با اين چرك مانند مخلوط كنى بسيار خوب است .\r\nاگر داروهاى بازدارندهء نامبرده ، مخلوط با هريك از داروهاى گل ارمنى ، گل مهرزده ، روغن زيتون كال ، آب هميشه بهار ، سفيداب همراه افشرهء كاهو ، لعاب اسفرزه يا سفيداب سرب باشد داروى تركيبى خوبى به دست مىآيد .\r\n\r\n","description":"","footnote":"","page_name":" 390 ","page_number":412},
  {"content":"\r\n\r\nخرچنگ رودخانه‌اى را بكوبند و بر ورم سرطان گذارند بسيار مفيد است . بويژه اگر با جوش كوره مخلوط باشد بسيار بهتر است .\r\nحالت چهارم كه ورم سرطان چركين شده است و بايد علاج شود از قرار زير است :\r\nپارچه‌اى كتانى را در آب تاجريزى خيس كن و بر ورم چركيده بگذار و اين حالت را مداوم تكرار كن و تا ديدى كه پارچهء كتانى دارد خشك مىشود آب تاجريزى بر آن بپاش كه هميشه تر و خيس بماند .\r\nداروى تركيبى زير را بر ورم سرطان چرك كرده بگذار !\r\n\r\nنسخه :\r\nمغز گندم ، لبانه ( سينه بيخ ) و سفيداب ارزيز از هريك به وزن يك درهم ، گل ارمنى ، گل مهر زده و الواى شسته از هريك به وزن دو درهم . همه را درهم مخلوط كن و خرد و نرم بساى كه گردآسا شود . اگر ورم تر است و چركش هميشگى است ، دارو را به همان صورت گرد شده بر آن بپاش ؛ و اگر ديدى كه خشك است ، گرد دارويى نامبرده را با روغن گل مرهم ساز و بر ورم بمال !\r\nخاكستر خرچنگ سوخته را با موم و روغن گل مرهم كن و بر ورم سرطان چركين بگذار !\r\nاگر خاكستر خرچنگ با هم‌وزنش جوش كوره مخلوط باشد و وسيلهء موم و روغن گل مرهم شود بهتر است .\r\nداروى توتيا مفيد است . توتيا به تنها نيز به شرطى با آب خرفه يا با لعاب اسفرزه شسته شده باشد خوب است .\r\n\r\nفصل نهم ورم بادى و بادكردگى ماهيچه\r\nچيزى كه ورم بادى ناميده مىشود ، حالتهاى گوناگون دارد :\r\n1 - نوعى ورم بادى هست كه از بخار روان و نرمش‌پذير به‌وجود مىآيد و به حالت هيجان‌زدگى اندام يا چيزى همانند آن شبيه است .\r\n2 - نوع دومى هست كه از بخار ناشى از باد پديد مىآيد و طبيبان اين حالت را ورم بادكردگى ناميده‌اند . اين نوع دومى تا اندازه‌اى خودگير است و زودگذر نيست . جاى ورم كرده نوعى درخشندگى پيدا مىكند و اگر با دست بر آن بزنى صدا مىدهد . بويژه اگر جاى فراغ و فراخناى بيابد صدا آشكارتر است ؛ مثلا اگر در معده ، در روده‌ها ، در ميان غشاهايى كه پيرامون استخوان را گرفته‌اند ، در ميان استخوان و غشاى پيرامون ماهيچه ، در ميان ماهيچه و يا در لايهء غشاهاى پوشانندهء تك‌رگها باشد ، چنين است .\r\nبادى كه در جاهاى فراخناى و تهى - كه ياد شدند - جمع مىآيد و سبب ورم مىشود ، ممكن است تحليل نرود و فشار بر اندام وارد آورد و گسستگى در اندام رخ دهد و به داخل گسستگى\r\n\r\n","description":"","footnote":"","page_name":" 391 ","page_number":413},
  {"content":"\r\n\r\nنفوذ كند . يا خود باد در همان جايگاه تهى توليد شود و از فشارى كه وارد مىآيد گسستگى در پيوندها ايجاد كند .\r\nباد ورم‌آور - كه بايد ماندگار باشد تا به ورم انجامد - سبب ماندگار شدنش پرمايگى و برهم فشردگى اطراف و پيرامون آن است . و در حالى بيرون نمىرود كه سوراخ‌هاى ريز نفس‌كش پوست بدن بسيار تنگ باشند .\r\nگاهگاهى رخ داده كه زانو يا اندام ديگر شخصى ورم كرده و گمان برده‌اند كه ورم حقيقى است و جاى ورم را شق كرده‌اند و حاصل دكتر جراح بادى بيش نبوده كه از ورم خارج شده است .\r\n\r\nعلاج ورم بادى و بادكردگى\r\nاگر ورم بايد همان حالت اول است كه گفتيم حالتى شبيه به هيجان با خود دارد ، علاجش همان علاج هر حالت ورم هيجانى ديگر است .\r\nاگر ورم بادى از نوع دوم است كه بادكردگى نام دارد ، دستور علاجش از اين قرار است :\r\nبايد داروهايى را بر ورم بگذارى كه پوست را متخلخل كنند و موادى را كه در زير پوست و در پوست جمع شده‌اند بگدازند . دارو بايد چنان باشد كه اگر مدتى زياد بر جاى ورم كرده ماند تأثيرش را از دست ندهد . دارو بسيار شل و كم‌مايه باشد و از لطافتى كه دارد به خوبى به ژرفا و عمق جاى ورم راه يابد .\r\nممكن است نياز به بادكش گذاشتن داشته باشى كه بر ورم‌كرده بگذارى . بادكش را بدون خراشيدن پوست بگذار ! كه باد جمع آمدهء سبب ورم را بركشد .\r\nداروهاى گذاشتنى بر ورم بادكردگى از قبيل داروهاى آتى باشند .\r\nفيجن ، زيره ، بزرهاى داراى نيروى نرم‌كنندگى از قبيل : بزر كرفس ، رازيانهء شامى ، ننه حوا و امثال آنها ؛ كه هركدام را مىخواهى به كار گيرى بايد آن را در روغنى دارويى گرم‌مزاج بپزى و بر ورم گذارى .\r\nبراى تحليل بردن مادهء ورم بويژه در حالتى كه ورم در اندام رگ‌آلود و يا اندام ماهيچه‌اى است داروى زير را به كار ببر !\r\n\r\nنسخه :\r\nچلغوز كبوتر را در ديگ مسى انداز و آب در آن بريز و آهك زنده را بر آن اضافه كن تا مانند گل عادى منعقد مىشود ؛ آن را بر ورم بمال !\r\nاز شراب و آهك مرهم درست كن و بر ورم بمال ! كه هم خوب است و هم در شدت و سستى ميانگين است . حسل را بكوب و خرد بساى و با موم و روغن شبت از آن مرهم بساز و بر ورم‌كرده بمال !\r\nاگر از اثر كوفتگى ماهيچه ، ورم بادكردگى به بار آمد ، داروى بسيار گرم‌مزاج و داروى\r\n\r\n","description":"","footnote":"","page_name":" 392 ","page_number":414},
  {"content":"\r\n\r\nتندمزه و تندمزاج را استعمال مكن كه اندام را به تشويش نيندازد و از آن نگريزد . اگر در چنين حالتى خواستى داروى تحليل‌برندهء باد ورم‌زا را به كار ببرى ، چيزى از مسكن درد را با آن مخلوط كن ! مثلا : شراب سيكى ( ميپخته ) را با روغن زيتون خوب به هم زن و پشم سنگل ميشى در آن فرو كن و بر ورم بگذار ! و اگر با ورم تا اندازه‌اى - و لو كم‌حرارت بود - پشم سنگل ميشى را در روغن گل خيس كن و بر ورم بگذار ! يا سنگل ميشى را در روغن گل بينداز تا روغن از آن تأثيرپذير گردد ، سپس روغن را بر ورم بگذار ! اما هركدام از اين داروهاى همراه روغن و روغن كشيده را اگر استعمال كردى بايد روغن را به حالت ولرمى كه به گرمى نزديك‌تر باشد بر ورم بگذارى و نگذارى ورم سرما بخورد . سرما براى اين حالت از ورم زيان‌رسان است .\r\nاگر در ابتداى پيدايش ورم درد احساس شد ، روغنهايى را استعمال كن كه مسكن درد هستند و همراه داروهايى باشند كه در سرآغاز به‌وجود آمدن ورم آن را بازمىدارند ، مثلا : روغن بنفشه و روغن گل را با مقدارى روغن شبت استعمال كن ! اگر ديدى كه درد كمى تسكين يافت ، داروى تحليل‌برندهء قوىتر استعمال كن ! مثلا : بورهء قرمز و سركه ، بعد از آن خاكستر آب و بعد از آن مرهم تحليل‌برنده از نوع همان مرهم مذكور كه عبارت از مرهم ساخته شده از حسل و موم و روغن شبت است .\r\n\r\nفصل دهم عرق مدينه‌اى\r\nمنظور از اين كلمه عرقى نيست كه بر بدن انسان به‌طور طبيعى مىآيد ، بلكه منظور از اين اسم اصلا عرق نيست ؛ جوشهايى است كه بر پوست بدن ظاهر مىشوند ، تاول پرآب مىگردند ، بعدا سوراخ مىشوند و مايعى از آنها مىتراود كه سرخ‌رنگ مايل به سياه است . دراز و درازتر مىشود و احساس حركتى از آن دست مىدهد تو گويى كرم در زير پوست مىلولد . حتى بعضى از طبيبان چنين رأى داده‌اند كه در حقيقت جانورى در زير پوست توليد شده است . و برخى ديگر پندارند كه شاخه‌اى از پرزه‌رگ فاسد شده و ستبر گشته است .\r\nاكثرا اين جوش - كه عرق مدينه‌اى نام دارد - در دو ساق پا پديد مىآيد و من خود ديده‌ام كه بر هر دو دست و بر پهلو نيز آمده است . كودكان اكثرا چنين جوشى در پهلوهايشان پيدا مىشود .\r\nاگر اين كرم‌مانندهء عجيب را بكشند و بريده شود ، بلاى بزرگى روى مىدهد . اگر آن را بكشند و قطع هم نشود ، باز درد احساس مىشود و تا مدتى درد باقى مىماند .\r\nجالينوس مىفرمايد : « نمىتوانم راجع به اين جوش كذايى رأى قاطع بدهم و علاجى را سفارش كنم ؛ زيرا من هرگز چنين جوشى را نديده‌ام . امّا به عقيده‌ام سبب چنين جوشى خون گرم سودايى يا بلغم سوخته است كه با خشك‌مزاجى شدت مىيابد . »\r\nشايد نظر جالينوس در اين باره صحيح باشد . و شايد از اثر نوشيدن نوعى آب يا خوردن\r\n\r\n","description":"","footnote":"","page_name":" 393 ","page_number":415},
  {"content":"\r\n\r\nنوعى از سبزيجات كه خاصيت توليد اين حالت را دارند چنين جوشى به‌وجود آيد .\r\nاكثرا از اثر خوردن غذاى خشك و خشكاننده اين بيمارى پديد مىآيد .\r\nتا مادهء مولد جوش كذائى در بدن تند و شديدتر باشد ، درد ناشى از آن شدت بيشترى دارد .\r\nگاهى ديده مىشود كه بر بدن يك انسان تقريبا چهل تا پنجاه تا از اين جوشها برمىآيد .\r\nاين نوع از جوش در بدنهاى مرطوب كمتر ديده مىشود ؛ كسانى كه زياد خود را مىشويند و زياد به حمام مىروند و كسانى كه غذاى تر و ترىبخش مىخورند و كسانى كه شراب نه زياد و نه بسيار كم ( در اندازهء لازم ) مىخورند كمتر به اين نوع از جوش مبتلا مىشوند .\r\n- چرا نامش را عرق مدينه‌اى گذاشته‌اند ؟\r\n- زيرا اهل شهر مدينهء حجاز بسيار به اين نوع جوش مبتلا مىشوند و ناچار اسمش عرق جسم مدينه اينها شده است .\r\nهمين نوع از جوش در خوزستان و غير خوزستان نيز ديده مىشود . در مصر و جاهاى ديگر نيز بسيار است .\r\n\r\nعلاج عرق مدينه‌اى\r\nدر مناطقى كه اين بيمارى در آن به‌وجود مىآيد ، بايد پرهيز نگهدارند و غذا را ضد غذاهاى توليدكنندهء خشكى مزاج برگزينند و بر ضد سبب بيمارى عمل كنند . اين ضد بيمارى عمل كردن عبارت است از :\r\n1 - برحسب جاى جوش درآورده ، خون از شاهرگ دست يا از صافن كشيده شود . و وسيلهء داروهايى مانند : شربت هليلهء سياه ، هليلهء زرد ، آب‌پز سس صغير ، حب ساخته شده از صمغ صنوبر - كه ويژگى دارد - و معجون هليله‌اى كه با سنا و شاهتره سازند ، خون بدن را تصفيه كنند .\r\n2 - با غذاهاى رطوبت‌بخش به بدن ، زياد آب‌تنى كردن ، و هرچه بدن را رطوبت بخشد - كه شناسايى شده‌اند - بدن را مرطوب گردانند .\r\nهمين‌كه براى اولين بار جوش كذايى سر برآورد ، بايد اندام جوش‌زده را وسيلهء داروهاى گذاشتنى سردىبخش و رطوبت‌بخش از قبيل : افشره‌هاى سردمزاج ذكر شده و معلوم با هر دو نوع از صندل و كافور ، معالجه كرد ؛ كه حتما مصرف اين داروهاى گذاشتنى بايد بعد از پاكسازى بدن باشند .\r\nزالو بر جاى جوش‌زده گذاشتن نيز به معالجه كمك مىكند .\r\nداروهاى ماليدنى خوب نيز هستند كه از قرار زيرند :\r\nالوا ، صندل و كافور درهم سرشته شوند و بر جاى جوش‌زده مالند .\r\nمرّ ، اسفرزه و شير حيوانى باهم مخلوط شوند و بر جاى جوش‌زده مالند .\r\nاگر بيمار از اين داروها خوب نشد و جوش برنگشت و شروع به تاول زدن كرد ، شايد داروى آتى علاج خوبى باشد .\r\n\r\n","description":"","footnote":"","page_name":" 394 ","page_number":416},
  {"content":"\r\n\r\n\r\nنسخه :\r\nبيمار جوش درآورده سه روز متوالى هر روز به وزن يك درهم الوا تناول كند و يا روز اول نيم درهم ، روز دوم يك درهم و روز سوم يك درهم و نيم الوا تناول كند ، كه جمعا سه روز پياپى مىشود . همچنين الوا يا رطوبت لزج و چسبان الواى تر را بر دهانهء جوش بمالد . اين بر جوش ماليدن الوا در سرآغاز پيدايش جوش نيز مفيد است .\r\nاگر جوش از الوا بازنگشت و بيرون جست ، بهتر آن است اندام جوش‌زده را دارو گذارند و باندپيچى كنند و كم‌كم باند را به آرامى پيچ دهند تا كليه جوشهاى آن اندام بدون انقطاع و بدون فاصله انداختن بيرون آيند .\r\nبهترين چيزى كه بشود بر اندام جوش‌زده گذارند و باندپيچى كنند ، قطعه‌اى سرب است .\r\nسنگينى قطعهء سربى جوشى را از درون به بيرون جذب مىكند و آرام امّا بدون فاصلهء زياد زمانى همگى جوشها بيرون مىآيند .\r\nيكى ديگر از وسايلى كه بيرون آمدن جوش را آسان‌تر مىكند آن است كه به وسيلهء پاشيدن آب گرم و لعابهاى سردىبخش و روغنهاى دارويى نرم‌كننده و سردمزاج و داراى حرارت لطيف و امثال آنها ، اندام جوش‌زده را تنك و كم‌مايه و متخلخل گردانند ، كه راه خروج بر جوشها آسان گردد .\r\nممكن است جوش باز از بيرون آمدن سرپيچى كند ؛ در اين حالت روغن خيرى يا بهتر از آن روغن زنبق و يا بهتر از آنها روغن بان را بر اندام جوش‌زده مالند .\r\nمرهم زفت را بر اندام استعمال كنند .\r\nاگر حدس زدى كه شق كردن با نشتر جوش را ريشه‌كن مىكند و ديدى كه مانعى در راه نيست ، آن را شق كن و جوش را بيرون كش !\r\nاگر ديدى كه وسيلهء دارو جوش جذب نمىشود و شق كردن و عمل كردن نيز امكان‌پذير نيست ، وسيلهء روغن حيوانى جوش را متعفن كن ! كه از اثر روغن حيوانى جوشها هرچند كه باشند همگى متعفن مىشوند و بيرون مىآيند .\r\nدر هر حال نبايد به هيچ وجه داروهاى تندمزاج را به كار برى ؛ ممكن است از اثر داروهاى تندمزاج جوش به جوش خوره‌اى تبديل شود .\r\nاگر جوش در مرحلهء پايانى است و از مراحل اوليه گذشته است ، كم‌كم و مداوم اندام جوش‌زده را وسيلهء نمك ماساژ ده و يا قسمت عقبى جوشها را به آرامى با نمك ماساژ ده و آنگاه سر جوش را آرام بگير و تمامى آن را بيرون بكش ! بويژه اگر از سمت دنبالهء جوشها با فاصله‌اى پوست را شق كنى و ميل جراحى را به زير پوست فرو كنى و دنبالهء جوش را به بالا هول دهى و هر باره جاى بيرون كشيده را وقت بيرون آمدن ، كم‌كم و مداوم با نمك مسح كنى و اين عمل را ادامه دهى همهء جوشها بيرون مىآيند .\r\nاگر دنبالهء كرم اساى جوش قطع شود و در زير پوست بماند ، ناگزير بايد نشتر بزنى و پوست را شق كنى و بيرونش بياورى . مگر اينكه راهى بيابى كه بتوانى دوباره دنبالهء بريده شده را به\r\n\r\n","description":"","footnote":"","page_name":" 395 ","page_number":417},
  {"content":"\r\n\r\nدام اندازى و شكار كنى و مواظب باشى كه آن را به آهستگى بيرون كشى . بعد از بيرون كشيدن جوش و دنباله‌اش ، جاى جوش را وسيله داروهاى معالج زخمها مداوا كن !\r\n\r\n","description":"","footnote":"","page_name":" 396 ","page_number":418},
  {"content":"\r\n\r\n\r\nگفتار سوم جذام\r\n\r\nفصل اوّل جذام چيست و سبب آن كدام است ؟\r\nجذام از بيماريهاى بسيار بد است . سبب جذام انتشار يافتن خلط مرارى سودا در سراسر بدن است كه مزاج اندامان تن را فاسد مىكند ، شكل و هيأت اندامان را تباه مىگرداند و در نتيجه وقتى استحكام يابد پيوند اندامان را از هم بگسلد و اندامان را بخورد و اندام چركين شود و بيفتد .\r\nجذام به سرطانى شبيه است كه سراسر بدن را دربرگرفته باشد . جذام نيز همانند سرطان ممكن است چركين شود و ممكن است نشود . گاهى بيمار مبتلا به جذام سالهاى زياد با اين بيمارى به زندگى ادامه مىدهد .\r\nمادهء خلط سودايى ناپسند و بدجنس اگر به يك اندام از اندامان بدن درآيد ، حالت سفتى يا ورم سقيروس و يا سرطان - كه اين بسته به نوع بدى و بدترى سودا و نوع اندام دارد - پديد آيد .\r\nاگر مادهء سودايى آبكى و كم‌مايه باشد و زياد باشد ، زخم‌خوره‌اى پديد آورد .\r\nاگر مادهء سودايى بدجنس به رويهء پوست تراوش كند ، لكه‌هاى سفيد ، لكه‌هاى سياه ، لكه‌هاى مخالف رنگ پوست ، قوبا ( اكزيما ) و امثال آنها را بر پوست مىنشاند .\r\nاگر مادهء خلط سودايى در سراسر بدن منتشر شود و متعفن گردد ، تب سودايى ارمغان مىآورد . و اگر برهم متراكم شد و متعفن نگشت ، بيمارى جذام را همراه دارد .\r\n- اين مادهء سودايى بدجنس جذام‌زا از كجا سرچشمه مىگيرد ؟\r\n1 - كبد هرگاه به سوء مزاج بسيار گرم و خشك مبتلا شود ، خون مىسوزد و سودا مىگردد .\r\n2 - يا سراسر بدن كلا به سوء مزاج بسيار گرم و خشك مبتلا مىشود و خون مىسوزد و به خلط سودايى بدجنس تبديل مىگردد .\r\n3 - يا اينكه كبد يا سراسر بدن به حالتى درمىآيند كه از سرماى موجود در آنها خون داخل بدن بسيار غليظ و برهم فشرده مىشود .\r\n\r\n","description":"","footnote":"","page_name":" 397 ","page_number":419},
  {"content":"\r\n\r\nعلاوه بر اين سببها ، سببهاى خارج از سوء مزاج هم هست كه عبارتند از :\r\n1 - خوردن غذاهايى كه مادهء سودايى را توليد مىكنند .\r\n2 - خوردن غذاهايى كه مادهء خلط بلغم را توليد مىكنند ؛ كه وقتى كسى زياد از حد معده را از خوراك انباشته است و غذا هضم نمىشود و حرارت در غذا كار مىكند ، مادهء كم‌مايه را تحليل مىبرد و مادهء پرمايه و غليظ را به سودا تبديل مىكند .\r\nاگر معده را از هر نوع غذايى بياكنند ، يا درحالىكه سير سيرند باز خوراك بخورند ، همين آمادگى جمع آمدن خلط سودايى در درون ايجاد مىشود .\r\nسببهاى ديگرى نيز هستند كه سبب به‌وجود آمدن مادهء سودايى بلارسان مىشوند ، از قبيل :\r\n1 - با مسدود شدن سوراخهاى ريز - كه نفس‌كش پوست و درون هستند - گرماى غريزى از اثر بسته شدن مسامها خفه مىشود ، خون به سردى مىگرايد و غليظ مىشود ، و بويژه اگر بندآمدنيهايى در طحال رخ دهد و طحال ناتوان باشد و نتواند مادهء لازمه غذايى خود را جذب كند و نتواند خون را از خلط سودايى جدا سازد و تصفيه كند .\r\n2 - اگر نيروى دفع‌كنندهء مواد در اندرون از راندن مادهء سودايى سزاوار ريختن درماند و نتواند آن را به رگهاى مقعد و زهدان بفرستد و مسامها بسته باشند .\r\nاگر هواى محيط زيست خود به خود فاسد باشد ، به سببهاى ذكر شده كمك مىكند و پيامدهاى چيرگى يافتن مادهء خلط سودايى را شدت مىبخشد .\r\n3 - ممكن است اين حالت فاسد گشتن خون يا غير خون و تبديل شدن به مادهء سودايى ، از اثر نزديكى انسان با جذاميان باشد .\r\nجذام از بيماريهاى واگير است .\r\nجذام گاهى از پدر يا مادر به بچه منتقل مىشود .\r\nممكن است انسان در شرايطى كه هنوز نطفه‌اى بيش نيست به نوعى سوء مزاج گرفتار آيد و مايهء جذامى شدن را با خود به دنيا بياورد .\r\nممكن است جنين از حالتى كه بر زهدان مىآيد و موجب فاسد شدن خون و غيره و سودايى شدن مىگردد ، جذامى به دنيا آيد . مثلا زن درحالىكه خون حيض دارد ، قبل از پاك شدن از حيض باردار شود . ممكن است جنين جذام گيرد و جذامى متولد شود .\r\nدر هر منطقه‌اى يا هر جايى كه حرارت هوا زياد و غذا بد باشد ، مثلا غذا از نوع ماهى ، گوشت خشكيده در آفتاب ، گوشت غليظ ديرهضم ، گوشت الاغ يا عدس باشد و همه باهم جمع آيند ، راه پيشوازى جذام هموار شود و مانعى در راه نماند ؛ چنان كه مىبينيم در شهر اسكندريه اين بيمارى بسيار است .\r\nخلط سودايى همين‌كه با خون درآميخت - هرچند كم هم باشد - بسيار زياد مىشود و كم زياد را توليد مىكند ؛ زيرا همين‌كه خلط سودايى با خون مخلوط شد حتما خون را غليظ مىگرداند . اين غليظ شدن خون دو سبب دارد :\r\n1 - مادهء خلط سودايى گوهر غليظ دارد .\r\n\r\n","description":"","footnote":"","page_name":" 398 ","page_number":420},
  {"content":"\r\n\r\n2 - مادهء خلط سودايى سرمايى با خود دارد كه خون يخ مىبندد .\r\nهرگاه قسمتى از رطوبت خون غليظ شد ، حرارت موجود در بدن به آسانى آن را مىخشكاند .\r\nغلظت خون در جذاميان به حدى مىرسد كه گاهى مىبينى از اثر خونگيرى از آنها چيزى ماسه مانند بيرون مىآيد .\r\nجذام را بيمارى شير ( داء الاسد ) هم مىنامند . گويند اين نامگذارى - كه جذام را بيمارى شير ناميده‌اند - يكى از چند سبب زير را دارد :\r\n1 - عادتا شيرها - كه از حيوانات درنده‌اند - زياد به جذام مبتلا مىشوند .\r\n2 - بعضى گويند جذام وقتى كسى را گرفتار مىكند ، مثل اين است كه شير او را شكار كرده و خورده باشد .\r\n3 - عده‌اى گويند سيماى جذامى درهم و ترنجيده و عبوس مىشود كه به سيماى شير شباهت پيدا مىكند .\r\nبيمارى جذام اگر كم هم باشد بسيار صعب العلاج است و شفاى جذامى دشوار است . امّا اگر بيمارى نيرو گيرد و قوى شود ، بايد از معالجه‌اش دست شست كه نوميدكننده است .\r\nكسى كه تازه به بيمارى جذام مبتلا شده و سرآغازهاى بيمارى است ، بيشتر اميد معالجه‌اش هست . اما بيمارى كه ريشه دوانيد و ثابت شد ، علاجش اگر هم بشود باز بسيار دشوار است .\r\nاگر مادهء صفرايى سوخته و سودا گشته باشد ، بيمارى جذام هيجانىتر از ساير حالات است و دردش نيز بيشتر است و روىآورهايش بدتر و سخت‌ترند و بيشتر سوزش دارد و بيشتر چرك مىكند ؛ ليكن علاجش آسان‌تر از علاج ساير انواع جذام است .\r\nاگر تفالهء خون به سودايى تبديل شود و سبب بيمارى جذام گردد ، كم‌خطرتر و كم‌دردتر است و زخمهاى بدن چرك نمىكنند .\r\nاگر از اثر سوداى سوخته - كه دوباره سوداى بد مىشود - بيمارى جذام منشأ گيرد ، روىآورهاى بيمار به روىآورهاى جذام ناشى از مادهء خلط صفرايى سوخته و سودايى شده بسيار شبيه است ، ليكن از آن ديرتر علاج‌پذير است .\r\nبيمارى جذام بر دوام اندامان تن را فاسد مىكند ؛ زيرا حالاتى بر بدن وارد مىآورد كه درست ضد حالات سازگار با بدن و دشمن و سبب سلامت بدن هستند . منظورم از حالات سازگار با سلامت بدن ، حرارت سرشتى و رطوبت سرشتى لازم زندگى هستند كه جذام هر دو حالت را از بين مىبرد .\r\nوقتى جذام و اثراتش بر اندامان اصلى و بسيار ارزنده وارد شدند ، فاتحهء بيمار را بخوان ! بيمارى جذام اوّل از دست و پاها و اندامان نرم شروع مىكند ، موى اندامان نرم مىريزد ، رنگشان تغيير مىيابد و گاهى ممكن است چرك هم بكنند . بعد از آن به راه‌پيمايى ادامه مىدهد و كم‌كم مىخزد تا سراسر بدن را در بر مىگيرد .\r\n\r\n","description":"","footnote":"","page_name":" 399 ","page_number":421},
  {"content":"\r\n\r\nبيمارى جذام هرچند اول پيدايشش در اندرون بدن است اما اولين بار بر دست و پا اثر مىگذارد ؛ زيرا دست و پا نسبت به اندامان ديگر ناتوانند .\r\nبارها اتفاق افتاده كه قبل از آنكه اثر بد جذام در اندرون بيمار و در اندامان بسيار ارزندهء بيمار ظهور كند ، بيمار مرده است . كه مرگش در اين حالت هم از جذام و هم از سوء مزاج است .\r\nورم سرطان كه بر يك اندام از اندامان تن آيد علاج‌پذير نيست و مأيوس‌كننده است ؛ حال اگر متوجه شدى كه جذام سرطانى است و سراسر بدن را دربرگرفته است چه فكر مىكنى ؟\r\nآيا ممكن است علاج‌پذير باشد ؛ اما فرقى جزئى در ميان اين دو بيمارى هست و آن اينكه :\r\nجذام در تمام بدن منتشر مىشود ، اگر علاجهاى بسيار اثربخش و خوب به كار بردى مىتوانى بيمارى را از حمله كردن بر اندامان ساده بازدارى ؛ كه در سرطان چنين نيست .\r\n\r\nنشانيها\r\nهمين‌كه جذام شروع شد ، رنگ رخسارهء بيمار مايل به سياه مىشود ، چشم بدرنگ ( زرد مايل به سياه مات ) - كه تمايل به سرخى دارد - مىگردد . نفس‌تنگى روى مىآورد ، صداى بيمار دورگه مىشود - زيرا ريه و قصبهء ريه آزار مىبينند - زياد عطسه مىكند ، غنه ( نوعى صداى غير طبيعى در بينى ) پديد مىآيد . گاهى ممكن است بينى مسدود شود و بوى بد از بينى بيايد . موهاى بدن نازك مىشوند كاهش مىيابند ، عرق در سينه و اطراف رخسار پيدا مىشود ، بوى بدن و بويژه بوى عرق بدن و بوى نفس بيمار بد و ناپسند مىشوند ، رفتار و اخلاق سودايى مزاجان روى مىآورد . مثلا بيمار كينه‌توز مىشود ، سراسيمه مىگردد ، در خواب رؤياهاى سودامزاجان را مىبيند و در اثناى خواب احساس مىكند كه مثل اين است چيزى بسيار سنگين بر بدنش گذاشته‌اند ؛ بعد از آن موى بدن و بويژه موى چهره و اطراف چهره تنك مىشود و شروع به ريزش مىكند . ممكن است جاى رويش مو از جا بركنده شود ، ناخنها نيز ترك برمىدارند ، شكل و قيافهء بيمار زشت و عبوس مىگردد ، رنگ رخسار سيه‌فام مىشود ، خون در مفاصل يخ مىبندد و متعفن مىگردد و به تدريج نفس‌تنگى زياد مىشود تا به حد دشوار نفسى سخت مىرسد ، نفس به نفس كسان بسيار خسته شباهت پيدا مىكند ، صدا به آخرين درجهء دورگه‌اى مىرسد ، لبها كلفت مىشوند ، رنگ لبها سياه مىشود ، چيزهاى زائدى بر بدن پديد مىآيند كه به حشره مىمانند و به زبان يونانى ساطورس نام دارد .\r\nبعد از اينها كه گفته شد ، اگر جذام ساكن و نامتحرك نباشد ، قرحه بر بدن ظاهر مىشود ، كركرك بينى خوره مىگيرد و بعد از آن بينى بركنده مىشود و ممكن است دست و پاها بركنده شوند ، مايع خون چركالود يا چرك خون‌آلوده‌اى از بدن مىتراود و مىريزد كه بسيار بدبو است ، صدا كم‌كم از دورگه‌اى مىافتد و آرام و آهسته مىشود ، سپس اصلا مو بر بدن نمىماند و بدن كاملا سياه‌رنگ مىشود .\r\nاز آنجا كه بيمارى جذام از بيماريهاى سرد و كند حركت است ؛ زيرا تأثير سردى حركت را كمتر مىكند . و از آنجا كه بيمار نيرويش كاهش يافته و ناتوان شده است ، نبض ناتوان است ؛ نه\r\n\r\n","description":"","footnote":"","page_name":" 400 ","page_number":422},
  {"content":"\r\n\r\nسرعتى دارد و نه درشت مىزند كه براى تلافى اين دو نقص ناتوان و پياپى مىزند .\r\n\r\nعلاج جذام\r\nبايد همين‌كه احساس شد كه بيمارى شروع شده است - قبل از آنكه پيش برود و مستحكم گردد - و تشخيص دادى كه خون فاسد به حد زياد در بدن بيمار جمع است ، بدون درنگ بايد خون بگيرى و خون زياد بگيرى تا خون فاسد به كلى بيرون ريزد . و حتى اگر از دستهاى بيمار خواستى خون بگيرى ، بگير ! امّا اگر به تأكيد ندانستى كه خون فاسد به حد زياد در بدن بيمار است ، خون بگير اما رگهاى بزرگ را مزن ! ممكن است رگ بزرگ زدن در اين حالت به زيان بيمار تمام شود ، و زيان بسيار از آن بيشتر باشد كه بهره مىبيند . در هر حال اگر از رگهاى كوچك پراكنده و از هم دور خونگيرى كنى مفيد فايده واقع خواهد شد .\r\nاگر خونگيرى از رگهاى بزرگ را مصلحت نديدى و ديدى كه خون فاسد به رويهء بدن رسيده است ، رگ بزنى و خون تخليه كنى بهتر از آن است كه وسيلهء حجامت گذاشتن و زالو چسباندن خون را تخليه كنى . مثلا رگ پيشانى يا رگ بينى را بزن ! كه رگ‌زنى پيشانى و بينى كمتر از حجامت و زالو به بيمار زيان مىرساند . روى هم رفته در بيمارى جذام خونگيرى حتما مورد نياز است ، و براى علاج تنگ‌نفسى و دشوارنفسى بيمار هم مفيد است .\r\nاگر شديدا صداى بيمار دورگه شد و اگر حس كردى كه بيم خفگى بيمار مىرود ، بايد رگ گردن را بزنى و خون بگيرى . بعد از تخليهء خون از رگ گردن ( ودج ) ، مدت يك هفته استراحت به بيمار بده ! بعد از يك هفته استراحت بيمار را از طريق اسهال شدن پاكسازى كن ! داروهاى پاكسازى در اين حالت از قرار زيرند :\r\nمعجون مسهل ( لوغاذيا ) ، معجون مسهل ساخته شده از پيه هندوانهء ابو جهل ، آب‌پز سس صغير ، اسطوقدوس ، بسپايك ، هليله سياه ، هليلهء كابلى ، خربق سياه ، لاجورد ، سنگ ارمنى ، - كه اگر سنگ ارمنى با پيه هندوانهء ابو جهل تناول شود بهتر است . سقمونيا ( محموده ) خوب است و بويژه اگر مادهء خلط صفرايى نيز باشد و لازم باشد كه تخليه شود ، سقمونيا بسيار خوب است .\r\nكه در اين حالت سقمونيا را با الوا و سيماهنگ مخلوط كن و بيمار بخورد . معجون تيادريطوس و معجون مسهل تلخ ( ايارج فيقرا ) خوب است و اگر معجون مسهل تلخ با سقمونيا باشد از بهترين داروهاى مسهل مناسب جذاميان است . بويژه اگر اندكى خربق يا سنگ ارمنى با سقمونيا و معجون مسهل تلخ باشد بسيار خوب و مناسب است .\r\nدر فصل تابستان داروى اسهالى را سبك‌تر گردان و بگذار زياد تأثيربخش و قوى نباشد ؛ مبادا بيمار را برانگيزد و بسيار آزارش دهد .\r\nاينك دارويى تركيبى كه در علاج جذاميان بسيار مفيد است .\r\n\r\nنسخه :\r\nهليلهء زرد و هليلهء سياه از هريك به وزن ده درهم ، ننه حوا ( نانخواه ) به وزن پنج درهم ، صمغ\r\n\r\n","description":"","footnote":"","page_name":" 401 ","page_number":423},
  {"content":"\r\n\r\nانگدان خوشبوى خوب به وزن نيم درهم ، مويز تهى شده از هسته نيم من . همه را با شش من آب در ظرفى بريز و بر آتش بگذار بپزد تا دو من از آن مىماند . داروها را با دست مچاله كن و بفشر و آنگاه بپالاى ! به وزن پنج درهم عسل در آن پاليده بريز و به هم زن ! بيمار آن را بخورد و بدن را با روغن چرب كند و در آفتاب نشيند تا روغن بر تن ماليده از اثر گرماى آفتاب داغ مىشود و مىجوشد .\r\nبيمار روغن بر تن بمالد و هفتاد قدم پياده راه برود . بر پهلوى راست و چپ و بر پشت و شكم خود را بغلتاند و نان و عسل بخورد .\r\nداروى فوق را بايد هفت روز متوالى بخورد ، و هر روز دارو از نو ساخته شود ؛ نه اينكه كهنه گردد .\r\nبيمارانى كه هنوز بيمارى در وجودشان استحكام نيافته است نبايد به يك بار پاكسازى اكتفا كنند ؛ بايد هر ماه دوبار يا دست كم يك بار - برحسب دستور و تجويز طبيب پاكسازى شوند .\r\nداروى پاكسازى و اسهال بايد در قوت و كم‌توانى ميانگين باشد .\r\nگاهى چنين اقتضا مىكند كه تا مدت چهل روز هر روز بدون انقطاع اسهال شوند ؛ امّا اسهال سبك ، يعنى در روز يك بار يا دوبار به قضاى حاجت بروند . كه براى چنين اسهالى سبك بايد داروهاى نامبردهء اسهالى را كمتر تناول كنند ، يعنى از اندازه‌اش كاهش يابد .\r\nداروهاى بسيار اسهال‌آور نيرومند از قبيل خربق و امثال خربق كافى است كه در طول سال دوبار تناول شود . دفعه‌اى در بهار و دفعه‌اى در پاييز و يا اگر مصلحت ديدى سه بار شود .\r\nدر علاج بيمارى جذام پاكسازى مغز از آلودگيها نيز بسيار مورد نياز است ؛ كه اين پاكسازى مغز وسيلهء داروهاى در گلو گردانيدن - كه در علاج بيماريهاى سر ذكر شده‌اند - و وسيلهء داروهاى عطسه‌آور مناسب حال بيمار صورت مىپذيرد .\r\nاينك دارويى تركيبى به بينى كشيدنى كه براى تصفيه مغز بسيار خوب است .\r\n\r\nنسخه :\r\nفلفل دراز ، ماميران ، گياه خلال دندان ( شيطرج ) و مغز برنگ كابلى از هريك به وزن يك درهم ، جوز بويا و پونهء كوهى از هريك به وزن نيم درهم ، افشرهء گياه پنج انگشت و روغن حيوانى يك‌صد و چهل و هفت مثقال ، سركه يك‌صد و چهل و هفت مثقال . همه را باهم در ظرفى بريز و بر آتش بگذار بجوشد تا همهء آب آن بخار مىشود و از بين مىرود ؛ آنگاه باقيمانده را بپالاى و پاليده را در شيشه‌اى نگهدار و چندانكه هر دو سوراخ بينى ظرفيت و گنجايش دارند ، از اين دارو آكنده شوند و بعد از آنكه چندين بار متعدد اين عمل را انجام دادى ، به بينى كشيدنيهاى رطوبت‌بخش را به كار ببر !\r\nبر طبيب است كه نگذارد بيمار جذامى - كه تحت معالجه است - به چيزهايى كه خشكاننده يا تحليل‌برندهء رطوبت سرشتى بدن هستند نزديك شود ، نبايد خسته شود ، نبايد غمگين گردد و از هواى محيط زيستى كه در آن بيمار شده است بايد به محيط زيست هوا سازگارتر منتقل\r\n\r\n","description":"","footnote":"","page_name":" 402 ","page_number":424},
  {"content":"\r\n\r\nشود .\r\nبايد بيمار بعد از پاكسازى لازم روغنهايى از قبيل : روغن بادام با افشرهء انگور بخورد ؛ كه اين روغن و افشرهء انگور خوردن وقتى لازم است كه بيمار بارها پاكسازى شده باشد .\r\nبايد هر روز صبح زود ، بعد از آنكه بيمار به قضاى حاجت مىرود و روده‌ها را از ريختنىها پاك مىگرداند ، ورزش كند . بايد در ورزش پرش كند ، كشتى بگيرد و صداى بلند سردهد . بعد از ورزش بدن را ماساژ دهد و تا عرق كرد آن را پاك كند . پس از آن وسيلهء روغنهاى ميانگين در سردى و گرمى - كه رطوبت به بدن دهند و بدن را نيرو بخشند - بدن را چرب كند .\r\nدر اوايل بيمارى نياز مبرم به تقويت و نيروبخشى بيمار هست . و بدين منظور داروهايى از قبيل : هليله و مازو با سركه همراه روغن اندايشى بر بدن باشد خوب است .\r\nاگر شير پستان زن با روغن مخلوط شود و بر بدن مالند مفيد است .\r\nاگر تشخيص داده شد كه بيمار به خشك‌مزاجى مبتلا است ، شير پستان زن را مخلوط با روغن به بينى كشد بهره بيند . و هرگاه دل بهم آمدن به شدت روى داد ، قى كند ؛ كه دل بهم آمدن از بين مىرود .\r\nبهتر آن است كه قبل از روغن‌مالى بر تن به حمام بروند يا با آب گرم آبتنى كنند و بعدا روغن بر بدن بمالند . بعد از تن‌شويى با آب گرم ، روغنهايى از قبيل : روغن آس ، روغن مصطكى ، روغن شكوفهء تاك و روغن قندول بر تن مالند . دست و پا را با روغن كوشنه چرب كنند ؛ سپس نيم ساعت استراحت كنند و بعد از نيم ساعت استراحت ، به وسيلهء پر خود را قى دهند و بعد از آن مقدارى خاراگوش تناول كنند .\r\nاگر بيمارى جذامى براى تن‌شويى به حمام برود ، بايد در حمام داروهاى تحليل‌برندهء نرم‌كننده بر بدنش مالند ؛ داروهايى مانند : بورهء قرمز ، گوگرد ، ثمر درخت غار ، داروى چسب درودگرى . و از آنها بهتر خردل ، فلفل ، فلفل دراز ، عاقرقرحا و مويزك ، خردل و الوا و پونه ، است كه بر تن بيمار مالند . و بر مفاصل و بيخ پيوند اندامها گذارند .\r\nاگر حمام رفتن به قصد آن باشد كه مواد زايد ريختنى تحليل برود و بيمار عرق كند ، براى بر تن ماليدن از شير گياه شير سگ نيز استفاده شود خوب است .\r\nعرق كردن و به عرق وادار كردن بيمار جذامى ، بخشى از يك معالجهء خوب به شمار مىآيد .\r\nاگر بدن بيمار را ترياق ، شليثا ( ابهليه ) و قفتارغان ( قفطرغان - نسخه . ) مالند خوب است . و بهتر آن است كه بيمار در زير تأثير آفتاب گرم باشد و اين داروها را بر بدنش مالند .\r\nوقتى در حمام تن‌شويى مىكنند صابون خوشبويى كه شنبليله در آن وارد باشد استعمال كنند .\r\nبيمار جذامى به هيچ وجه نبايد جماع كند .\r\n\r\nداروهاى تناولى براى بيماران جذامى\r\nترياق فاروق كه با گوشت مار درست شده باشد ، ترياق چهارگانه و قفتارغان خوبند . داروى\r\n\r\n","description":"","footnote":"","page_name":" 403 ","page_number":425},
  {"content":"\r\n\r\nتركيبى كريتا نام - كه به بينى كشند - نيز خوب است .\r\nقرص افاعى ( حب ماران ) را به وزن يك مثقال در هفت مثقال شراب پرمايه ، يا شراب سياه انگورى بريزند و بخورند .\r\nقرص ساخته شده از پياز دشتى نيز خوب است كه تناول كنند .\r\nاين را نيز بدان ! كه گوشت مار و نيرويى كه در گوشت مار هست از بهترين داروهاى علاج جذام است ؛ كه آن هم شروطى دارد :\r\nمارى كه گوشتش در علاج جذام بسيار خوب است نبايد از مارانى باشد كه در زمينهاى شور نمناك ، در زمينهاى هموار و دور از آب و در رودبارها زندگى مىكنند . اين انواع از ماران اكثرا كم‌بهره‌اند . و خوردن گوشتشان اكثرا سبب تشنگى بسيار رنج‌آور مىشود و ممكن است بيمار از تشنگى بميرد .\r\nمار معالج بيمارى جذام بهترينش آن است كه در كوه زندگى مىكند ، كه اگر رنگش مايل به سپيد باشد بسيار خوب است .\r\nسر و دم مار را يك دفعه قطع كن ! اگر خون زياد از آن سيلان كرد و مار مدتى زياد به جست و خيز و حركات پيش از مرگ ادامه داد ، خوب است . و اگر بعد از قطع كردن سر ، خون زياد از آن نرفت و زياد حركات مذبوحانه نكرد ، تركش كن كه براى معالجه خوب نيست . بهترين مار علاجى آن است كه بعد از قطع سر ، خون بيشترى از آن رود و بيشتر در حال مرگ جست و خيز كند و بر خود بپيچد . گوشت مار را پاك مىشويى و مىپزى ؛ كه ما دستور پختن آن را بعدا توضيح مىدهيم .\r\nبيمار از گوشت و آبگوشت مار بخورد .\r\nمار اگر در شراب بميرد يا در شراب بيفتد ، احيانا برخى از بيماران جذام را كه از آن نوشيده‌اند شفا داده است . اين شراب تأثيرپذير از لاش مار - كه بيمار خورده - يا اتفاقى و از روى بىآگاهى بوده است و يا ساقى مجلس شراب عمدا آن را به وى خورانده و منظورش اين بوده كه از شر اين جذامى خلاص شود يا خلاص شوند ، يا بيمار از اثر خواب و رؤيايى كه ديده است اين كار را عمدا كرده ؛ در هر حال رخ داده و از چنين عمل غير متوقع شفا يافته است .\r\nنمك مار نيز در علاج جذام مفيد است .\r\nاينك دستور پختن و تناول گوشت مار .\r\nمار را - چنان كه گفتيم سر و تهش بريده است - بايد هرچه در اندرون دارد بيرون اندازى . با تره و شبت و نخود و اندكى نمك گوشت را در آب بپز . آب زياد باشد و آن‌قدر بپزد كه گوشت از هم مىپاشد . استخوانها را از گوشت جدا كن . و بيمار گوشت از استخوان پاك شده و آبگوشتش را با نان بىسپوس بخورد . و اگر گوشت جوجهء كبوتر هم با گوشت مار بپزد خوب است تا آبگوشت لذيذ باشد .\r\nاين گوشت و آبگوشت مار خوردن ممكن است بهره‌اش زود نمايان نشود و بعدا يكباره حس شود كه بسيار مفيد بوده است . ممكن است قبل از آنكه بيمار بهبودى يابد چند روزى\r\n\r\n","description":"","footnote":"","page_name":" 404 ","page_number":426},
  {"content":"\r\n\r\nعقلش درهم شود .\r\nپيدايش بهره‌رسانى گوشت و آبگوشت مار و نشانى زمانى كه وقت آن رسيده باشد كه دست از خوردنش بردارد ، اين است كه جذامى شروع به بادكردگى مىكند و جسمش باد مىكند و ممكن است عقلش درهم برهم شود ، بعد از آن پوست مىاندازد و بهبود مىيابد . تا نبينى كه بيمار به حالتى از سراسيمگى رسيده و تا نبينى كه باد كرده است بايد بر اين گوشت و آبگوشت خوردن دوام يابد و تكرار شود .\r\nيكى ديگر از داروهاى مارى كه مدحش مىكنند به قرار زير است :\r\nمار سياه پوسته‌انداز را در ديگ اندازند و به وزن پنجاه و شش مثقال سركهء بسيار تند با هفت مثقال آب در آن ديگ ريزند . گياه خلال دندان سبز ( شيطرج ) به وزن چهارده مثقال و بيخ گياه فيلگوش به وزن چهارده مثقال در آن ديگ ريزند و بر آتش نرم و آهسته گذارند بپزد تا گوشت مار از هم مىپاشد . سپس بپالايند و آن پاليده را جدا كنند . بيمار سر و ريش خود را خوب بتراشد و بدن را وسيلهء اين آب ماساژ دهد و مدت سه روز اين كار را بكند .\r\nاز اين داروهاى مارانى براى پوست انداختن پوست فاسد و تبديل آن به پوست سالم و تبديل شدن گوشت فاسد شدهء تن جذامى به گوشت درست و صحيح نيز استفاده مىكنند .\r\nدر حالاتى كه پوست تن جذامى بسيار بخشكد ، اگر پوست را با داروهاى رطوبت‌بخش داراى تأثير حرارتى ميانگين بمالند فايده بخشد . و اگر در اين حالات روغن بنفشه را با كمى روغن خيرى مخلوط كنند و به بينى كشند خوب است .\r\nپيه درندگان ، پيه گاو نر ، پيه پرندگان ، روغن كوشنه ، روغن قندول و روغن سوسن همهء اينها را اگر بعد از پاكسازى كامل بر پوست مالند يا به بينى كشند خوب است .\r\nروغن سوسن دست و پا را از آسيب دور مىدارد .\r\nروغن‌مالى بر تن به هيچ وجه نبايد قبل از پاكسازى بدن به كار رود ؛ زيرا در اين حالت سوراخهاى ريز پوست بسته مىشوند .\r\nداروهاى نوشيدنى مناسب براى بيماران جذامى عبارتند از : شربت بزر گل ، سلاخه ، نوشيدن شير كه بهترين نوشابهء معالج است . بويژه وقتى كه بيمار تنگ‌نفس يا دشوارنفس مىشود و وقتى كه صدايش دورگه مىگردد و در فاصلهء زمانى ميان دوبار پاكسازى شير بنوشند بسيار مفيد است . شيرى كه مىنوشند بايد تازه دوشيده شده باشد و بىدرنگ بنوشند . شير گوسفند براى حال جذاميان از شيرهاى ديگر مفيدتر است .\r\nبيمار بايد همان اندازه شير بنوشد كه مىتواند هضم كند .\r\nاگر بيمار جذامى بتواند تنها از شير تغذيه كند و تا بهبودى مىيابد چيزى بجز شير نخورد ، بسيار بهره بيند . و اگر بر شير خوردن به تنهايى نتوانست دوام كند و نياز داشت كه چيز ديگرى با شير بخورد ، نان خوب برشتهء بدون سپوس بخورد و نيز مىتواند شورباهاى ساده از گوشت بره و امثال آن را - كه بعدا ذكر مىكنيم - بخورد . امّا بيشتر تكيه و اعتمادش بر شير باشد .\r\nهرگاه حالت نفس بيمار به حالت طبيعى بازگشت ، بهتر آن است دست از شير خوردن\r\n\r\n","description":"","footnote":"","page_name":" 405 ","page_number":427},
  {"content":"\r\n\r\nبكشد و غذاهاى تندمزه بخورد كه به وسيلهء غذاى تندمزه قى كند ، نه به منظور ديگرى و وسيلهء داروهاى ذكر شده براى پاكسازى ، پاكسازى شود . آنگاه اگر مصلحت ديدى بگذار شير خوردن را چنان كه قبلا مىخورد از سر گيرد و ادامه دهد . و بايد در سال چندين بار اين دستورات تكرار شود .\r\nاگر بيمارى جذام از مراحل اوليه گذشته بود و جذام ريشه دوانيده بود ، نبايد خونگيرى به عمل آيد و نبايد در اسهال دادن بيمار داروى اسهالى قوى به كار برد ؛ زيرا از داروى اسهالى قوى و نيرومند خلطهاى ناباب ريختنى به حركت درمىآيند ، اما از بدن جدا نمىشوند . بايد داروى اسهالى تأثير اندك داشته باشد و همان قدر باشد كه خلط ناباب را به سوى روده‌ها روانه سازد . همچنين در اين مرحله داروهايى از خارج بر بدن استعمال كن كه تحليل‌برنده و پراكنده‌كنندهء خلط باشند .\r\nداروهاى تناولى مناسب حال جذاميانى كه از مراحل اوليه گذشته‌اند به قرار زير است :\r\n\r\nنسخه :\r\nسركه به وزن ده مثقال و نيم ، قطران به وزن ده مثقال و نيم ، افشرهء كلم بيابانى به وزن بيست و يك مثقال . همه را درهم مخلوط كن ! بيمار صبح و شام از آن تناول كند .\r\n\r\nنسخهء ديگر :\r\nسونش دندان بزرگ فيل ( عاج ) به وزن ده قيراط را در بيست و يك مثقال شراب و روغن حيوانى مخلوط كنند بخورند .\r\nصمغ انگدان را با عسل بسرشند و به اندازهء يك عدد گردو بخورند .\r\nپياز دشتى به وزن ده قيراط را با عسل مخلوط كنند تا انگشت پيچ‌مانند مىشود ، از آن بخورند .\r\nزيره به وزن پنج درهم را در آن قدر عسل بسرشند كه به قوام انگشت پيچ درآيد ، سپس تناول كنند .\r\nافشرهء پونه نيز بسيار خوب است ؛ از وزن سى و يك مثقال و نيم تا شصت و سه مثقال از آن بخورند فايده بينند .\r\nبايد احيانا و گاه‌گاهى به قصد معالجه ماهى نمك سود بخورند و آن را دارو حساب كنند .\r\nمگر به قصد قى كردن ناگزير از خوردن چيزهاى تندمزه باشند ، و گرنه نبايد هرگز غذا يا داروى تندمزه بخورند ، به استثناى تيزمزه‌هاى ديگ ابزارى كه در غذا مىريزند و چندان اثر تندمزگى ندارند .\r\nدر بعضى حالات ، در علاج بيماران جذامى ، داغ‌گذارى نيز مورد استفاده واقع مىشود . داغ را بر انواع اندامهاى مختلف مانند : جان‌دانه ، درزهاى سر ، بيخ حنجره ، گيجگاه‌ها ، پشت گردن ، بند استخوانهاى دستان و بند استخوانهاى پاها مىگذارند - كه اينها را همه در علاج جذام سزاوار داغ گذاشتن مفيد مىدانند .\r\n\r\n","description":"","footnote":"","page_name":" 406 ","page_number":428},
  {"content":"\r\n\r\nبعضى از اطباء گويند : بايد همين‌كه بيم ابتلا به جذام رفت براى جلوگيرى از جذام قبلا داغ بر بالاتر از جان‌دانه بر سر گذاشت و داغ ديگرى را پايين‌تر از آن بگذارى ؛ يعنى داغ دوم بالاتر از ابروان و پايينتر از جان‌دانه باشد . يكى ديگر در طرف راست سر و ديگرى بر طرف چپ سر باشد و يكى در طرف پشت سر بالاى گودى پشت گردن . دو تا داغ بر نزديكى هر دو درز سطحى سر . و بالاخره داغى بر طحال گذارند . همهء اين داغ‌گذاريها بايد با ابزار بسيار نازك و سبك باشد .\r\nداغى كه بر بالاى سر مىگذارند بايد به استخوان سر برسد و پوست از استخوان سر بر كند . اگر چندين بار هم داغ بر سر گذاشتن تكرار شود باز بايد استخوان سر را داغ گذارند .\r\nبايد طبيب داغ‌گذار بسيار با احتياط عمل كند . نكند داغ به مغز بخورد و مزاج مغز را تباه گرداند . شايد داغ‌گذار نادان نداند كه چگونه اين احتياطكارى را در داغ‌گذارى سر ملاحظه كند و بيمار را حوالهء آن دنيا گرداند .\r\nاينك چندين داروى تركيبى كه براى جذاميان بهره رسانند :\r\nداروى بزرگلى ، داروى بيش - كه در علاج جذام ، كار گوشت ماران را انجام مىدهد .\r\nداروى سلاخه نيز خوب است .\r\nبزرگلى در چندين نسخهء متعدد آمده است ؛ كه طبيبان هندى نوشته‌اند و تجربه كرده‌اند و از نتايجش راضى بوده‌اند .\r\nيكى از اين نسخه‌هاى بزرگلى - كه مشهور است - تركيب زير را دارد .\r\n\r\nنسخه :\r\nهليلهء سياه و گياه خلال هندى ( شيطرج هندى ) از هريك ده درهم ، فلفل دراز پنج درهم ، بيش سفيد دو درهم و نيم . همه را بكوب و با روغن گاوى درهم مخلوط كن و با عسل بسرش و بعد از پاكسازى بدن ، از يك مثقال تا دو درهم تناول كنند .\r\nاگر همين مقدار تناولى را با همان اندازه داروى مشك بخورند ، از تأثير بيش - كه بسيار سمى است - ايمن خواهند بود ؛ زيرا داروى مشك پادزهر بيش است .\r\nاينك داروى تركيبى بزرگلى كه آن را جوانداران ( جوابداران - نسخه . ) مىنامند . اين داروى تركيبى در علاج جذام ، برص ( ابلقى ) ، بهك ، آب زرد ، خارش ، گرى كهنه شده و قوباء ( اكزيماى تر ) خوب است ؛ بيمارى فراموشكارى را از بين مىبرد ، غش كردن را شفا مىدهد و حافظه و ذاكره را تقويت مىبخشد . اين دارو را دانشمندان براى پادشاه وقت ساخته‌اند .\r\nتركيب كاملش از قرار زير است :\r\n\r\nنسخه :\r\nهليله ، آمله ، بليله و گياه خلال دندان ( شيطرج هندى ) از هريك به وزن چهارده درهم ، جوز بويا ، خير بويا ، پوست كندر ، مو ( تكه‌هاى قارچ‌مانند ) ، روناس ، فلفل ، فلفل دراز ، فلفلمويه ، نارقيصر\r\n\r\n","description":"","footnote":"","page_name":" 407 ","page_number":429},
  {"content":"\r\n\r\n( پاى كبوتر ) كه گياهى است سرخ ساقه ، انار مشك ، كندس ، افشرهء پياز دشتى و ساذج هندى از هريك به وزن هشت مثقال ، بيش كبود بسيار خوب به وزن چهار مثقال . داروها را همگى بجز بيش خرد بكوبند و بسايند و ببيزند . بيش را به تنهايى بكوبند و بسايند و كسى كه بيش را مىكوبد بايد در اثناى كوبيدن آن دهان و بينى را با روغن گاوى چرب كند و با پارچه ببندد .\r\nداروهاى نامبرده را - كه سائيده و آماده‌اند - بگذارد و فانيد خزاينى يا فانيد سنجرى را به وزن دو من و نيم بغدادى بكوبد و در ديگ آهنى بريزد و بر آتش گذارد و تا حدى در آن آب ريزد كه پانيد در آن حل شود . آنگاه كه پانيد آب شد ، آن را از آتش بردارند و از اين داروهاى خرد و سائيده شده بر آن بپاشند و خوب درهم بسرشند كه كاملا درهم بياميزند . سپس از اين سرشتهء خميرمانند شده قرصهايى به شكل دانه فندق بسازند و هر قرص به وزن يك مثقال باشد .\r\nبيمار هر روز ناشتا يكى از آن قرصها را با آب ولرم يا با نبيذ تناول كند .\r\nاينك داروى سلاخه كه ذكر شد . داروى سلاخه نيز ابتكار طبيبان هندى است و دارويى است همانند بزر گلى بزرگ . داروى سلاخه در علاج كسى كه مژه‌هايش مىريزد ، كسى كه مويش زودتر از حالت طبيعى سپيد مىشود ، مبتلا به حالت هن‌هن كردن ، تپش غير طبيعى قلب ، كم‌اشتهايى ، اسهال زيان‌آور و شديد ، استسقا ، يرقان ، قى كردن زياد بدون اراده ، بواسير ، جوان كردن پيران ، خارش بدن و قرحه‌هاى بدن بسيار داروى خوبى است .\r\nقبلا بايد سلاخه را معنى كنم . تگه‌هاى كوهى در روزهايى كه هنگام جفت‌گيرى است و به هيجان مىآيند . بر صخره‌ها كه مىشاشند ، ادرارشان بر صخره به رنگ سياه باقى مىماند و تو گويى قير آبكى و شل است و نوعى چربى دارد . اين قيرگونهء بر سنگ مانده سلاخه ناميده شده است .\r\n\r\nنسخهء داروى سلاخه :\r\nسلاخهء صاف و پاك شده از آلايش و شسته به وزن دويست و شصت مثقال ، هليله ، بليله ، آمله ، فلفل ، فلفل دراز ، ثمر درخت غار ، خيربوا ، قرفه ، بسپايك ، عود ، باله ، ديكاره ، تباشير ، سنگ عقاب ، برنگ كابلى و ماقيس از هريك به وزن چهار مثقال ، مقل دويست و شصت مثقال ، نبات يك‌صد و چهل مثقال ، طلاى سرخ ، نقرهء صاف بىغش ، مس سرخ ، آهن ، آنك و فولاد از هريك هشت مثقال . معدنيها را همه بسوزان و بكوب و ببيز ! داروهاى ديگر را نيز خرد و ساييده و بيخته با ساييدهء معدنيها مخلوط كن و همه را باهم در عسل و روغن حيوانى قاطى كن و در بستوى سبز رنگ نگهدار . بيمار وزن يك مثقال از آن را با شير بز يا با آب ولرم تناول كند .\r\nيادآور مىشوم ، عسلى كه در اين دارو وارد مىكنى اولا بايد عسل كف گرفته باشد و ثانيا وزنش شصت و هفت مثقال باشد . روغن حيوانى كه با عسل در دارو وارد است بايد سى و چهار مثقال باشد . و اگر اين دارو را بر آتش بپزى بهتر است ؛ زيرا زودتر مىرسد و در بيست و يك روز مىتوانى از آن استفادهء دارويى كنى .\r\nگفتيم فولاد را بسوزان و خرد كن بايد توضيح دهم كه فولاد را چگونه مىسوزانى ؟ اينك\r\n\r\n","description":"","footnote":"","page_name":" 408 ","page_number":430},
  {"content":"\r\n\r\nتفصيلش :\r\nفولاد را به صورت لوحهء تنك و صاف درآور ! هليله ، بليله و آمله را در آب بپز و بپالاى . آن آب را در ديگ مسى بريز و بر آتش آهسته و نرم بگذار ! آنگاه فولاد را در كوره سرخ گردان و در اين آب فرو كن كه خاموش شود . بيست و يك دفعه فولاد را سرخ گردان و در اين آب خاموش كن .\r\nآنگاه آب داخل ديگ را بپالاى و ته‌نشينى را كه از فولاد سرخ شده در آن پيدا است جدا كن . و دوباره ديگ را بر آتش بگذار و اين بار ادرار گاو ماده را در آن ريز و باز شروع كن ! اين بار آهن را سرخ كن و در آن آب همراه ادرار گاو داخل ديگ فرو كن و بيست و يك بار ديگر همين كار را تكرار كرده و ته‌نشين آن را نيز جدا كن ! همين كار را چندان ادامه بده تا از ته‌نشين فولاد كه از آب پيشين و ته‌نشين آهن به دست آمده است به شانزده مثقال مىرسد . يعنى هشت مثقال از آن و هشت مثقال از اين . عين همين عمليات را با مس نيز به كار ببر تا به وزن هشت مثقال ته‌نشين مس در ديگ حاصل مىشود .\r\n- نقره را چگونه آماده مىسازى كه مادهء دارويى شود ؟\r\n- نقره را سوهان بزن تا سونشش خاك‌مانند مىشود . آن را در ملاقه ريخته آب‌نمك در آن ريز و بر آتش بجوشان تا به خوبى مىسوزد . اگر ديدى كه نمىسوزد كمى گوگرد زرد در آن ريز كه فورا مىسوزد . از اين سوختهء نقره هشت مثقال جدا كن ! بايد همهء اين سوخته‌ها خوب خرد و ساييده و بيخته باشند .\r\n- سوختهء طلا را چگونه به دست آوريم ؟\r\n- طلا را چون نقره سوهان بزن و سونش نرم و خاك‌مانند از آن به دست آور ! يك مثقال آنك در آن ريز و در ملاقه بر آتش بگذار كه هر دو باهم بگدازند . آن را از آتش برگير و يك ساعت تركش كن ! آنگاه باز به سراغش برو و سوهان را باز به كار انداز و بر سونش حاصل باز يك مثقال آنك بيفزاى و همه را دوباره در ملاقه ريز و نمك آب در آن بريز و بر آتش بگذار تا بجوشد و همهء آب آن بخار مىشود و تنها طلا و آنك مىمانند . آنگاه اين سونش را در هاون بريز و بكوب اما بكوب ! تا كاملا مانند داروى در چشم كشيدن نرم نرم مىشود . اكنون با داروهاى نامبرده در داروى سلاخه مخلوطش كن .\r\nحال مسئلهء سلاخه باقى است ؛ آن هم تا آماده براى دارو شدن مىشود دردسرهايى دارد ، بدين صورت : سلاخه يا به قول ديگر بول قيرگون شدهء تگهء كوهى كه بر سنگها چسبيده و مانده است را از سنگ جدا كن ! ظرفى آهنى بياور و سلاخه را در آن بريز . آب خار سه كوهه و ادرار گاو ماده را بر آن بريز ! مخلوط آب و ادرار چندان باشد كه سلاخه را در ته ديگ بپوشاند . مدت يك ساعت زير آفتاب گرم بماند ، آنگاه به تندى آن را در ديگ مچاله كن . بعدا آب را بپالاى و پاليده را مدت سه روز كامل در زير آفتاب گرم نگهدار ! باز بپالاى و تفاله و ته‌نشين منعقد شده را از آن بگير . براى بار دوم آب سه كوهه و ادرار گاو ماده را بر سلاخهء بدبخت اضافه كن ! باز همان آش و همان كاسه . خلاصه بايد سه بار سلاخه را گوربه‌گور كنى و آنگاه بايد آن را مدت بيست و يك روز زير آفتاب بگذارى تا پرمايه مىشود و شبيه عسل مىگردد و سياه‌رنگى قير را\r\n\r\n","description":"","footnote":"","page_name":" 409 ","page_number":431},
  {"content":"\r\n\r\nبه خود مىگيرد . آن وقت است كه سزاوار دارو بودن است .\r\nسلاخه‌اى كه طول و تفصيلش ذكر شد ، داروى سلاخهء بزرگ بود . داروى سلاخهء كوچك هم هست كه آن هم در معالجات بيماريها همان كار پدرش يعنى سلاخهء بزرگ را پيشه كرده است . تركيباتش به قرار زير است :\r\n\r\nنسخه :\r\nسلاخهء تصفيه شده و پاكيزه يك جزء ، كور « 1 » چهار جزء . كور را بكوب و با آن يك جزء سلاخه مخلوط كن و به اندازهء هر دو عسل و به اندازهء هر پنج جزء سلاخه و كور ، شكر و به اندازهء نصف عسل ، روغن گاوى بياور و همه را درهم مخلوط كن و در شيشه بگذار و نگهدار ! بيمار به وزن يك مثقال از آن با شير گاو در حالت ولرم بخورد .\r\nداروى تركيبى ديگر كه در علاج جذام مفيد است .\r\n\r\nنسخه :\r\nهليلهء سياه خوب و برگزيده ، هليلهء زرد خوب و برگزيده و زنجبيل از هريك يازده درهم ، ننه حوا پنج درهم ، صمغ انگدان خوب سه درهم ، مويز خوب و برگزيده دو كيلو و هشت صد و دوازده گرم و نيم ( نيم كلوك ) ، با يك هزار و هشتاد مثقال آب همه بر آتش بپزند تا يك سوم از آب مىماند .\r\nآنگاه بفشرند و بپالايند و عسل به اندازهء كافى بر پاليده بيفزايند . بيمار جذامى نود مثقال از آن بخورد و بىدرنگ بدن را با روغن گاوى چرب كند و زير آفتاب بنشيند تا عرق مىكند . و اگر مىتواند هفتاد قدم پياده راه برود . سپس خود را بغلتاند گاهى بر پهلوى راست ، گاهى بر پهلوى چپ ، گاهى بر شكم و گاه بر پشت دراز بكشد . غذايش تا هفت روز نان و عسل باشد امّا بايد كمتر از حال عادى بخورد . در اين هفت روز هر روز دوا را تازه به تازه به وى بدهند نه اينكه كهنه شود .\r\nداروى تركيبى زير براى بر بدن ماليدن جذامى داروى خوبى است .\r\n\r\nنسخه :\r\nمار سياه پوسته‌انداز را بگير و سرش را قطع كن و در ديگ انداز ! به وزن پنجاه و شش مثقال سركهء غليظ و تند را در ديگ بر سر لاش مار بريز ! آب هفت مثقال ، گياه خلال دندان كه نخشكيده و سبز باشد و بيخ گياه فيلگوش از هريك به وزن چهارده مثقال . همه را يك جا در ديگ بريز و بر آتش نرم و آهسته بگذار كم‌كم بپزد تا مىبينى كه گوشت مار به كلى از هم پاشيده است . وسيلهء بيزن پارچه‌اى آن را بپالاى و استخوانها را از گوشت جدا كن ! باقىمانده را در ظرف شيشه بريز و نگهدار . هرگاه خواستى دارو را بر جذامى استعمال كنى وادارش كن كه\r\n\r\n\r\n","description":"","footnote":"\r\n( 1 ) - كور : موم از عسل گرفتهء نگداخته . كور مقل ازرق را مقل هندى هم گويند - م .\r\n","page_name":" 410 ","page_number":432},
  {"content":"\r\n\r\nابروها و سرش را با استره بتراشد و دارو را بر آن بمال و سه روز متوالى اين كار تكرار شود .\r\n\r\nنسخهء ديگر :\r\nمويزك ، هليلهء سياه خوب و برگزيده و آمله از هريك يك جزء متساوى . همه را باهم در روغن زيتون كال بريز كه بر آتش بجوشد . آنگاه به بيمار سفارش كن كه با آب‌پز سفيد خار و گلنار تن خود را بشويد . بعد از آن همين روغن زيتون دارو شده را بر تنش بمال !\r\n\r\nنسخهء ديگر :\r\nهليله و مازو هريك يك جزء . هليله را بسوزان و سوخته‌اش را با مازو قاطى كن و در سركه بهم زن ! بيمار جذامى اين سركه را بر تن بمالد !\r\n\r\nغذاى جذاميان\r\nهر غذايى كه زودهضم و خوب كيموس باشد براى جذاميان مناسب و سازگار است . مثلا :\r\nآبگوشت سادهء پرنده‌هاى خوش‌گوشت ، ماهى تازهء سبك گوشت ، ديگ ابزارهايى كه براى آش لازم است . بهترين نوع نان كه براى جذاميان مناسب است ، نان آرد جو برشته و سپوس گرفته و نان بلال است . سوپ جو و سوپ بلال بخورند خوب است . سبزيهاى ناخشكيده و تر و تازه در سوپ جو يا سوپ بلال باشد خوب است . همچنين اگر برگ سلق ، برگ ترب ، تره با سوپ جو يا سوپ ذرت ( بلال ) باشد خوب است .\r\nيادت باشد ! قبل از پاكسازى به عمل آمدن بيمار نبايد مسألهء غذاهاى پاره‌كنندهء خلط را اهمال كنى . مثلا رازيانه ، كبر و تره بايد هميشه با غذاى بيمار باشد تا پاكسازى مىشود - كه اين نوع از سبزيها غذاى بيمار را از چيزهاى ناباب ريختنى حفظ مىكنند و پاك مىگردانند و مواد ريختنى را آمادهء بيرون آمدن از بدن مىكنند . اين رژيم غذايى را همواره رعايت كن حتى زمانى كه داروهاى پسنديده و برگزيده را در علاج بيمار به كار مىبرى .\r\nماهى نمك سود نيز قبل از پاكسازى بدن خوب است كه بخورند . هنگامى كه مىخواهى بيمار را پاكسازى كنى ، قى كند و يا اسهال شود ، حتما بايد ماهى نمك سود را تجويز كنى كه بخورد .\r\nكلم بخورند خوب است و در اين باره خاصيت دارد .\r\nنان با شير و عسل بخورند خوب و به نفع بيمار است .\r\nانجير ، انگور ، مويز ، مغز بادام بوداده ، كاجيره ، ثمر صنوبر و هرچه با آنها درست مىشود همه با حالت بيمارى جذام سازگار و بهره رسانند .\r\nبيمار جذامى بايد روزى دوبار غذا بخورد و هربار همان قدر بخورد كه مىتواند هضم كند .\r\nدر روز يك بار غذا خوردن براى بيمار جذامى خوب نيست و زيان‌رسان است .\r\nوقتى كه حالت روىآور بيمارى در هيجان است ، نبايد شراب بخورند و اگر آرامشى حاصل شد باز اگر شراب مىخورند بايد كم بخورند . و شرابى بخورند كه كم‌مايه و آبكى بوده\r\n\r\n","description":"","footnote":"","page_name":" 411 ","page_number":433},
  {"content":"\r\n\r\nو كهنه نشده باشد و اندازه را نگهدارند ، مانعى ندارد .\r\nمعالجهء موهاى ابرو و سبيل و غيره - كه ريخته‌اند - همان معالجهء داء الثعلب است و داروهاى ديگر نيز دارد كه ما در آينده در بحث از آرايش آنها را ذكر خواهيم كرد .\r\n\r\n","description":"","footnote":"","page_name":" 412 ","page_number":434},
  {"content":"\r\n\r\n\r\nبخش چهارم گسستگى پيوندها ، بجز شكست و بست كه در چهار گفتار آيد\r\n\r\n","description":"","footnote":"","page_name":" 413 ","page_number":435},
  {"content":"\r\n . \r\n","description":"","footnote":"","page_name":" 414 ","page_number":436},
  {"content":"\r\n\r\n\r\nگفتار اوّل زخمها به‌طور خلاصه\r\n\r\nفصل اوّل گسستگى پيوند به‌طور عام\r\nبه ياد دارى كه ما در كتاب اوّل قانون انواع گسستگىهاى پيوندى را - چنان كه سزاوار بحث در آنجا بود - ذكر كرديم . اكنون مىخواهيم مختصرى از حالات گسستگىهاى پيوندى را بيان كنيم تا معلوم شود كه چه چيزى را بايد توضيح دهيم و مطلب آشكاراتر بيان شود .\r\nمنظور ما در اين فصل آن است كه كدام حالت گسستگى در كدام اندام رخ دهد خوب مىشود يا خوب نمىشود . مثلا اگر گسستگى در گوشت يا اندام گوشتين رخ دهد ، برهم جوش دادن دوباره و به حال عادى برگرداندنش آسان است . امّا اگر گسستگى در استخوان رخ داد ، به كار و معالجه‌اى نياز هست كه حتى اگر به هم جوش نخورد ، از هم گسسته را به محافظ و نگهدارى بسپريم كه كارآيى خود را از دست ندهد . شايان ذكر است كه اگر گسستگى در استخوان بچه‌هاى نوپا و كودكان كم سن و سال باشد ، باز قابل جوش خوردن و به حالت عادى برگشتن است .\r\n- تا اينجا مسأله راجع به گوشت و استخوان بود ؛ امّا اگر رگ و پىرگ بگسلند چه ؟\r\n- در اين باره در ميان اطباء اختلافاتى هست :\r\nگروهى از اطباء مىگويند : « اگر رگ يا پىرگ از هم بگسلد و جدايى در پيوند رخ دهد ، به حالت اوّل برنمىگردند . بايد كارى كرد كه آنها را به هم چسباند . و نگهبانى را بر هر دو سر گسسته گماشت تا هر دو را با همديگر جمع كند . »\r\nگروهى ديگر از اطباء گويند : « چنين نيست اين تنها گسستگى در شريان است كه ديگر به حالت عادى قبل از گسستگى برنمىگردد . »\r\nجالينوس مىفرمايد : « هر دو گروه در اين باره راه خطا پيموده‌اند ؛ شريان نيز به هم جوش مىخورد و خودم با چشم خودم چنين موردى را ديده‌ام كه اين را آزمايش صحيح بايد شمرد . از طرفى اگر با ميزان قياس مسأله را بسنجيم باز جوش به هم خوردن گسستگى در شريان و ساير\r\n\r\n","description":"","footnote":"","page_name":" 415 ","page_number":437},
  {"content":"\r\n\r\nرگها ممكن است و هيچ چيزى غير ممكن نيست . »\r\nدربارهء ديدن با چشم مىفرمايد : « من ديده‌ام شريان زيرين شاهرگ دست گسسته ، ديده‌ام شريان گيجگاه گسسته و ديده‌ام شريان ساق پا گسسته و همگى خوب شده‌اند و به هم جوش خورده‌اند و نيازى به تكيه‌گاه و پاسبان و غيره نداشته‌اند . »\r\nاز روى قياس كه گفتم ، مسأله اين است كه استخوان چون بسيار سخت است گفتيم گسسته‌اش - مگر كم باشد - و گرنه جوش نمىخورد و گوشت - كه بسيار نرم است - جوش مىخورد . رگ و شريان حالتى از سختى و نرمى دارند كه نسبت به استخوان و گوشت ميانگين است ؛ پس بايد در استعداد جوش خوردن كمتر از گوشت و بيشتر از استخوان براى جوش خوردن آمادگى داشته باشند . در نتيجه حتما به هم جوش مىخورند ، امّا در حالتى كه درز گسستگى كم و كوچك و بدن انسان تر و نرم باشد ، در غير اين صورت به هم جوش نمىخورند - كه اين قياس بسيار منطقى است و علاوه بر اين با چشم هم ديده‌ام و از تجربه گذشته است .\r\n\r\nفصل دوم زخمها\r\nدر بعضى از اندامان تن اگر زخمى روى دهد ، زيان بزرگ و بيمناك است و اكثرا سبب مرگ خواهد شد و كم و به‌ندرت اتفاق افتد كه بيمار از مرگ برهد . و در حالى ممكن است سبب مرگ نشود و بيمار شفا يابد كه زخم بسيار سبك باشد . اين اندامان عبارتند از : مثانه ، كليه ، مغز ، روده‌هاى باريك و كبد . امّا قلب اگر زخمى گردد اميد شفاى بيمار نمىرود و مرگ حتمى است .\r\nكسانى كه زخم در اندرون دارند اگر به تهوع افتادند ، يا سكسكه كردند و يا شكمشان اسهال شد دليل بر مرگشان است .\r\nاگر زخم در جايى واقع شود ، كه سزاوار درد كردن و ورم آوردن است ، مثلا سر ماهيچه يا قسمت انتهايى آن زخمى شود ، بايد و چنين متوقع است كه درد داشته باشد و ورم كند . بويژه اگر ماهيچه پىآلود باشد بايد درد كند و ورم آورد . اما ديدى كه ورمى رخ نداده است ، بدان ! آسيبى در ژرفاتر قرار گرفته و مادهء ورم‌آور بدانجا روانه شده و چيزى براى زخم باز نگذاشته است كه ورم به بار آورد .\r\nما در آينده كه بحث دربارهء قرحه‌ها را پيش مىكشيم ، و روىآورها و حالاتى را كه قرحه و زخم در آن مشتركند شرح مىدهيم ، چيزهايى را دربارهء زخمها مىگوييم كه لازم است بدانى .\r\nپس منتظر باش تا به بحث دربارهء قرحه برسيم و از آن استفاده كن !\r\n\r\n","description":"","footnote":"","page_name":" 416 ","page_number":438},
  {"content":"\r\n\r\n\r\nفصل سوم علاج زخمها به‌طور كلى\r\nاگر زخم در اندام گوشتى است ، چندين حالت وجود دارد كه بايد زخم از يكى از آن حالات باشد :\r\n1 - تركى است مستقيم و هموار و ساده و خلل و كاهشى در گوشت زخمى رخ نداده است .\r\n2 - زخمى است گرد و مدور .\r\n3 - زخمى گوشه‌دار و چندضلعى است .\r\n4 - زخم عبارت از تركى است كه چيزى از گوشت زخمدار را كاهش داده است .\r\n5 - زخم ژرفارو بوده و ريشه دوانيده است .\r\n6 - زخم سطحى و فقط در بالاييهاى اندام است .\r\nهريك از اين حالات ، علاج ويژه به خود را دارند . آنچه همهء زخمها در آن مشتركند اين است كه بايد به‌طور كلى زخم هر نوعى باشد ، خونريزى را بند آورد . و ما در اين باره كه چگونه در حالت وقوع زخم ، بسته به اينكه زخم در كجا واقع شده باشد ، چگونه بايد از خونريزى جلوگيرى به عمل آوريم ؟ باب ويژه‌اى داريم كه بحث مىشود .\r\nشايد در بعضى حالات مصلحت باشد بگذاريم كه در اندازهء معينى خون از زخم بريزد تا جاى آن ورم نكند و جوش درنياورد و سبب تب نشود .\r\nتا امكان داشته باشد نبايد بگذارى كه جاى زخم ورم كند ؛ زيرا زخم كه ورم نكند به آسانى معالجه مىشود و جزئياتش آشكار و پديدار است . اما اگر ورم يا كوفتگى بود ، يا از هم پاشيدگى در زخم رخ داد ، در لابه‌لاهاى زخم خون كمين مىكند كه در نتيجه يا ورم به بار آورد يا سبب چركين شدن زخم مىگردد ؛ كه در اين صورت معالجهء خود زخم ممكن نيست و بايد ورم را معالجه كرد . اگر از اثر كوفتگى گوشت اندام ، خون در اندام حبس آمد و اگر حس كردى كه خون حبس شده به اندازه‌اى شده است كه بايد به آن اهميت داد و كشيده شده است ، بايد در تحليل بردنش شتاب به خرج دهى ؛ يعنى آن خون بندآمده به چرك تبديل شود و به وسايل و داروهاى گرم و نرم‌كننده چرك را تحليل ببرى - كه اين وسايل را مىشناسى - پس بايد اگر ديدى خونريزى كمتر از حد لازم است خودت كمك كنى كه به حد مورد نياز خونريزى واقع شود .\r\nاگر زخم تركى است ساده و مستقيم و در جايى هموار است و چيزى از گوشت كاهش نيافته است ، شايد بستن و منع كردن چربى و آبى از رسيدن به آن در علاج كافى باشد و نياز به چيز ديگرى نباشد . البته بايد نگذارى كه چيزى در لايهء ترك‌خورده فرو رود ، نه مويى و نه غير مويى - هرچه باشد - و بايد مراقب مزاج اندام زخمى باشى و كوشش كنى كه بجز خون طبيعى چيز ديگرى را جذب نكند .\r\nاگر زخم گرد و مدور است ، يا شكلش نوعى است كه لبه‌هاى زخم از هم دورند و به هم نمىرسند ، يا كمى گوشت از آن كنده شده است ، بايد آن را بخيه بزنى و نگذارى چيزى رطوبى\r\n\r\n","description":"","footnote":"","page_name":" 417 ","page_number":439},
  {"content":"\r\n\r\nدر آن رخنه كند . براى منع مواد رطوبى بايد داروهاى خشكاننده و بازدارنده و چسبهايى را كه بعدا ذكر مىكنيم به‌كارگيرى .\r\nاگر زخم در ژرفا قرار دارد ، باز اكثرا از بستن به هم مىآيد و نيازى به برآوردن و لخت كردن آن نيست . و اگر ممكن باشد كه كشف و ديده شود و زيانى رخ ندهد بهتر است . البته اين آشكار كردن وقتى لازم است كه از بستن زخم - به‌طورى كه ما توضيح مىدهيم - بهره‌اى حاصل نشود ، بويژه اگر ته زخم از اثر باندپيچى و بستن تأثيرپذير نباشد و درد و ناتوانى اندام - كه از زخم پيدا شده است - مواد ناباب را در خود بپذيرد ؛ كه اين حالات را نيز در بحث از قرحه‌ها شرح مىدهيم .\r\nاگر ديدى كه اثر بستن زخم به ته زخم نمىرسد ، يا حالت زخم طورى است كه راه ريختن مادهء ورم در آن نيست ، يا در جاى زخمى استخوانى هست ، يا زخم از زخمى بودن پا فراتر نهاده و ناسور گشته و مادهء رطوبى به حد زياد در آن جمع شده است ، در اين حالات شبيه قرحه و بلكه قرحه مىگردد و بايستى زخم را رو كنى و به معالجه‌اش بپردازى . بايد در حال و اثناى رو كردن زخم پنبه يا چيزى همانند پنبه را بر دهانهء زخم بگذارى كه پياپى رطوبت تراويده از دهانه را برچيند .\r\nدانشمندى مىفرمايد : « اگر خواستى كه زخم برهم آيد و به هم بچسبد و جوش داده شود ، بايد چنانش ببندى كه هر دو لبهء زخم درست به هم آيد . اما اگر مىخواهى گوشت درست در زخم برويد ، بستن به اين نحو را نمىخواهد . تنها در دو حالت بستن زخم لازم است :\r\n1 - زخم را ببندى كه بر آن فشار آيد و چرك و كثافت را از دهانه بيرون دهد .\r\n2 - وقتى دارو بر زخم مىگذارى آن را مىبندى تا دارو را بر زخم نگهدارد . »\r\nهمو فرمايد : « دقت كن و جايى براى دهانهء زخم پيدا كن كه هميشه چرك و كثافت داخل زخم از آنجا برجهد و فرو ريزد . دهانه‌اى آن‌چنانى را وسيله نك نشتر به وجود بياور يا اينكه شكلى چنان به حالت زخم بده كه از دهانهء معينى هربار چرك و كثافت زخم فرو ريزد . من خودم اين كار را كردم ؛ كسى زخم بزرگى داشت ته زخم به زانو رسيده بود و دهانهء زخم در ران بود .\r\nبدون اينكه دهانهء ديگرى در زخم ايجاد كنم ، اندام زخم‌زده را طورى قرار دادم كه زخم سروته شود . يعنى ران بيمار را كه دهانهء زخم در آن بود بلند كردم و زانو را در پايين ران قرار دادم كه ته زخم در پايين واقع شد و دهانه در بالا جاى گرفت . همچنين بازو ، كف دست و غيره را آويزان كردم به‌طورى كه هميشه دهانهء زخم پايين باشد . و در نتيجه زخم را شفا دادم . »\r\nتا اينجا روايت از فرمايش آن دانشمند بود . ما نيز در اين باره سخنى داريم و مىگوييم :\r\nممكن است زخم در جايى پيدا شود كه ناچار از بريدن و دور انداختن اندام زخمى شويم و بالا و پايين بردن آن كارى انجام ندهد .\r\nاگر از زخم گوشت زياد قطع شده است ، تنها داروهاى خشكاننده و بازدارندهء مادهء ورم كافى نيست و بلكه ممكن است زيان داشته باشد ؛ بايد داروهاى رويانندهء گوشت به كار برى كه تلافى از دست رفته را بكند .\r\n\r\n","description":"","footnote":"","page_name":" 418 ","page_number":440},
  {"content":"\r\n\r\nگاهى ممكن است ژرفاروى و كاهش گوشت بيشتر از آن باشد كه داروى رويانندهء گوشت ، گوشت لازم را بتواند به‌وجود آورد و در نتيجه جاى زخم همچنان گود بماند . و ممكن است رويانندهء گوشت بيش از حد لازم و بايسته گوشت بروياند و گوشت زايد بر زخم آيد .\r\nدر حالتى كه مىخواهى جاى فروشدهء زخم را - كه گوشت از دست داده است - پر كنى ، بايد غذاى پسنديده و خوب كيموس به بيمار بدهى . ممكن است داروى رويانندهء گوشت گوشت بروياند و بس ؛ زيرا اگر تأثيرش منحصر به گوشت روياندن باشد ، همين‌قدر مىتواند كه جاى پوست گوشتى سفت ايجاد كند كه مو بر آن نرويد .\r\nرگها اكثرا از اثر معالجه شعبه و شاخه‌هاى نو از آنها مىرويد و درست همانند گوشت از نو سر بر مىآورند و تلافى از دست رفته را درمىآورند .\r\nدر بعضى حالات زخم خطرهايى در بر دارد ، مثلا زخمهايى كه در پىرگها و كناره‌هاى ماهيچه پيدا شوند ممكن است به خطر بينجامند ؛ كه اين بحث را به تفصيل در بحث از حالات پىرگها و روىآورهاى بد و نوميدكننده‌اى كه از اثر زخم پىرگ روى مىآورند و دربارهء ماهيچه‌ها - كه پيامد زخم در ماهيچه از قبيل : تغيير يافتن رنگ بيمار ، از پاى درآمدن نبض ، كه بعد از پياپى زدن و كوچك شدن آن رخ مىدهد و به حالت غش كردن بيمار و تاب و توان از دست دادن مىانجامد - شرح خواهيم داد .\r\nممكن است زخم پىرگ يا زخم در ماهيچه حالت تشنجى براى بيمار ارمغان آورد .\r\nزخم اگر در كاسهء زانو يا نزديك آن باشد ، گاهى پيامدهاى بسيار بد و ناپسند دارد و كمتر اتفاق افتد كه بيمار جان سلامت به در برد .\r\nاگر در جاهاى حساس ماهيچه ، زخم سبب تشنج شود و علاج‌پذير نبود ، علاج تنها بريدن ماهيچه است يعنى ماهيچه را بايد در پهنا بريد و بيمار راضى باشد كه ماهيچه از كار بيكار گردد .\r\nدر هر حال بايد تصميم بريدن را به تأخير انداخت و تا ممكن باشد حالت تشنج را از سوئى و حالت درهم برهم شدن عقل را از سوى ديگر معالجه كرد .\r\nاگر زخم در زانو باشد و علاج آسان نباشد ، بايد زخم را به‌طور صليبى ( متقاطع ) شق كنى و به وسيلهء خونگيرى و اسهال به علاج زخم و ورم زخم و قرحه شدن زخم كمك كنى . و تا زخم به كلى و به حد كامل از آلودگى پاك نشود نبايد دهانهء زخم را به هم جوش دهى ، امّا بعد از آنكه كاملا از آلودگى و چرك و كثافت پاك شد دهانهء زخم را به هم آور و جوش ده !\r\n\r\nفصل چهارم داروهاى علاج زخم\r\nدر علاج زخم به داروهاى مختلف - كه هريك كارى را انجام مىدهند - نياز هست ؛ داروهاى رويانندهء گوشت ، داروهاى جوش‌دهندهء كناره‌هاى زخم برهم ، داروهاى مهرگذار بر زخم . و گاهى به دارويى نياز مىافتد كه بايد خورنده باشد و گوشت فاسد و غيره را - كه وجودشان\r\n\r\n","description":"","footnote":"","page_name":" 419 ","page_number":441},
  {"content":"\r\n\r\nعلاج را به تعويق مىاندازد - بخورد و بزدايد .\r\n\r\nداروى رويانندهء گوشت\r\nبايد داروى رويانندهء گوشت كارش اين باشد كه خون صحيح و سالم را منعقد سازد و به گوشت تبديل كند . اگر داروى كذايى بسيار خشكاننده باشد ، راه بر رسيدن خونى را كه به زخم آيد مىبندد و چيزى گير نمىآيد كه گوشت گردد .\r\nاگر داروى علاج زخم بسيار زداينده باشد ، خون سالمى را كه بايد گوشت شود مىزدايد و چيزى نمىماند كه گوشت گردد . پس بايد داروى علاج زخم - كه مقصود از آن رويانندهء گوشت است - از اندازهء لازم بيشتر خشكاننده نباشد ، زدايندگيش در مقدار كم باشد و زياد زداينده نباشد و همين‌قدر زدايندگى داشته باشد كه بدون درد و گزش ، كثافت زخم را بزدايد .\r\nدر چنين داروى رويانندهء گوشتى ، نياز به گيرندگى بسيار هم نيست .\r\nبايد در استعمال نوع دارو ، مزاج و حالت سردى و گرمى زخم را ملاحظه كنى ؛ اگر زخم يا قرحه در راه از بين رفتن است ، دارو در اندازهء لازم ، در قياس با درجات حرارت مزاج زخم يا قرحه ، سردىبخش باشد . و اگر زخم يا قرحه از جا تكان نخورده است و گرم‌مزاج است ، داروى بسيار سردىآور و اگر سردمزاج است داروى بسيار گرمىبخش را استعمال كن ! و بايد در صورتى كه زخم يا قرحه بيش از حد و به افراط سبب سوء مزاج شده است ، دارو را براى مقابله با رفع سوء مزاج بر زخم بگذارى .\r\n\r\nداروهاى جوش‌دهنده\r\nمنظور از داروى جوش‌دهنده آن نوع از دارو است كه دو از هم دور افتاده را به هم آورد . كارش تنها اين است كه بر رويهء بالايى تأثيرگذارد و دو لبهء زخم را به هم بچسباند . وسيلهء چسباندن بايد همان نمناكى باشد كه در گوهر هر دو لبه موجود است .\r\nاگر در هنگام به هم جوش دادن دو لبهء زخم خونى ديدى كه پادرميانى كرده است ، بايد دارو بتواند خون موجود در زخم را بخشكاند و خشكانيدن به سرعت صورت پذيرد و خون خشكيده را وسيلهء به هم چسبيدن گرداند و مهلت ندهد كه زخم چركين شود ، كه در اين حالت بايد نيروى خشكانيدن در دارو بسيار زودكار ( سريع العمل ) باشد . نبايد داروى جوش‌دهندهء زخم زداينده باشد ؛ زيرا زدايندگى برعكس هدف طبيب در علاج است . گفتيم بايد دارو به طرزى خشكانندهء خون داخل زخم باشد كه خون به جاى چسب و سريش در به هم آوردن زخم به كار رود . اگر دارو زداينده باشد سريش كذايى را به غارت مىبرد . داروى جوش‌دهنده نياز به كاهش دادن نيروى خشكانندگيش نيست و همچون داروى رويانندهء گوشت نيست كه نياز به تخفيف تأثير و خشكانندگى داشته باشد . داروى رويانندهء گوشت اقتضا مىكند كه مادهء آمادهء تبديل به گوشت شدن ( خون سالم ) به زخم وارد آيد ، منعقدش گرداند و به گوشتش تبديل كند . اگر داروى روياننده ، بسيار خشكاننده باشد ، كار واجبش به هم مىخورد و ماده‌اى گير نمىآورد كه به\r\n\r\n","description":"","footnote":"","page_name":" 420 ","page_number":442},
  {"content":"\r\n\r\nگوشتش تبديل كند ؛ زيرا مادهء لازم قبل از رسيدن به سرمنزل مطلوب خشكش مىزند . اما داروى جوش‌دهنده برعكس داروى گوشت‌رويان به نيروى خشكانيدن زياد نياز دارد و بايد كمى گيرندگى هم در برداشته باشد .\r\n\r\nداروى پايان دادن زخم و مهرگذار\r\nداروى مهرگذار از هر دو داروى سابق الذكر يعنى رويانندهء گوشت و جوش‌دهندهء كناره‌هاى زخم بيشتر نياز به خشكانيدن دارد ؛ زيرا كارش اين است چيزى را بخشكاند كه مزاج خشك دارد ؛ منظورم پوست است .\r\nداروى مهرگذار عهده‌دار است كه مواد رطوبى بيگانه و رطوبت اصلى و سرشتى را به نهايت درجهء خشكى درآورد ؛ كه داروى جوش‌دهنده چنين نبود . داروى جوش‌دهنده بايد رطوبت بيگانه را بخشكاند و رطوبت اصلى را تا حدى بخشكاند كه براى چسب به كار مىخورد و غليظش گرداند طورى كه از گوهرش كم نشود .\r\n\r\nداروى خورنده\r\nدارويى كه براى خوردن گوشت فاسد و مواد ناباب داخل زخم لازم است ، بايد حتما بسيار زداينده باشد .\r\n\r\nفصل پنجم شق كردن زخم\r\nاگر زخمى در اندامى هست اما پديدار نيست و در ژرفا كمين كرده و به وسيلهء دارو علاج‌پذير نيست ، بايد زخم را شكافت و به اصل و مركز درد و بلا رسيد ديد كه چه خبر است .\r\nدربارهء شق كردن زخم جالينوس دستوراتى دارد كه از اين قرار است :\r\n1 - براى نشتر زدن و شق كردن ، برجسته‌ترين و نازك و تنك‌ترين جاى زخم را انتخاب كن !\r\n2 - شق كردن چنان صورت گيرد كه گدار سيلان چرك زخم رو به پايين باشد .\r\n3 - در نيشتر زدن چگونگى حالات خطوط پوست و چينهاى پوست را به دقت در نظر داشته باش و چنان عمل كن كه در بحث از علاج خراج و دملها بيان كرديم ؛ كه بعضى استثناها را نيز ذكر كرديم . تو از آن استفاده كن !\r\n4 - اگر زخم سزاوار شق كردن در بيخ ران يا زير بغل است ، بايد دريدگى با حالت طبيعى پوست همراهى كند .\r\n5 - بعد از شق كردن داروهاى خشكاننده بدون گزش بر زخم بگذار ! اين نوع از داروها را در جدولهاى داروهاى تكى و ساده در كتاب دوم قانون آورده‌ايم ، كه در ميان آنها خاكهء كندر از همه بهتر است ؛ زيرا بسيار گيرنده است .\r\n\r\n","description":"","footnote":"","page_name":" 421 ","page_number":443},
  {"content":"\r\n\r\n6 - در حالاتى كه زخم هست و به معالجه‌اش مشغولى ، بيمار نبايد به هيچ وجه به آب نزديك شود و زخم از آب تر شود . اگر بيمار لجاجت كرد و خواست حتما تن‌شويى كند ، بايد پارچه‌اى را با داروهاى مرهمى لازم اين حالت بيندايى و زخم را بدان چنان بپوشانى كه آب به زخم نرسد ، و در اين باره هر حيله‌اى را مىدانى به كار ببر !\r\n\r\nفصل ششم زخم دردناك ورم كرده\r\nزخمهايى كه درد دارند و ورم كرده‌اند ، نبايد در علاجشان شتاب به خرج دهى ؛ صبر و حوصله مىخواهد . بايد بدانى كه در زخم ورم كرده تا ورم را فرو نشانى از خوب شدن خبرى نيست .\r\nپس بايد اول ورم را از بين ببرى و بعدا به علاج اصلى زخم بپردازى .\r\n- ورم را چگونه و به چه وسيله‌اى فرومىنشانى ؟\r\n- دستور اين است كه در مرحلهء اول بايد كارى كنى كه داروهاى سردىبخش و خشكاننده بر آن تأثيرگذارند .\r\nدر مرحلهء دوم كوشش كن كه ورم كرده از سفتى دست بردارد و سست و شل شود ، و سپس علاج عمومى ورم را به كار گير !\r\nدر علاج هر زخمى در بدن - از سر تا قدم - كه داراى ورم آماسيده و دردآور باشد ، انار شيرين را با شرابى گس‌مزه بپز و بر ورم‌كرده بگذار ! كه در علاج چنين ورمهايى ويژگى دارد و در رسانيدن ورمهاى ديگر نيز مفيد فايده است .\r\nهنگامى كه زخم ورم كرده را زير معالجه گرفته‌اى چيزى را دستور كار خويش قرار ده ! مثلا اگر ديدى زخم از اثر مرهم سياه سرخ‌رنگيش بيشتر شد يا تاول زد ، به جاى مرهم سياه داروهاى سردگرداننده و مرهم سفيد به كار ببر ! اگر مرهم سفيد به كار برده‌اى و ديدى كه ورم كرده زخم سست و فروهشته‌تر از حالت متوقع يا سفت‌تر از آن شد ، لازم است دست از استعمال مرهم سفيد بردارى و مرهم سياه يا غير مرهم سياه كه همان تأثير مرهم سياه را داشته باشد استعمال كنى .\r\n\r\nفصل هفتم زخمهاى درونى\r\nچيزى را كه در اين بحث مىآوريم ، حالت ترك‌بردگى و شكافتگى درونى است كه در احشاء رخ مىدهد و بنابراين حدس كه ترك يا شكاف ايجاد شده است ، بايد كارى كرد كه شكافته يا ترك برده برهم جوش داده شود و نگذارى كه خون در اندرون آسيب‌ديده منعقد و سخت گردد يا نزيف خون روى دهد .\r\n\r\n","description":"","footnote":"","page_name":" 422 ","page_number":444},
  {"content":"\r\n\r\nدر علاج اين هر دو حالت ، موسير در سركه بپزد و بيمار بخورد خوب است ؛ يا اينكه : لوفاى دراز به وزن يك درهم تناول كند .\r\nگل مهرزده در جوش دادن تركيده و شكافته شدهء درونى منتهاى بهره‌رسانى را دارد .\r\nداروى بازدارندهء نزيف خون عبارت است از : به وزن يك دانگ و نيم بزر بنگ كه با عسلاب بخورند . داروهاى ديگر بازدارندهء نزيف خون و داروهاى مانع خون از دهن برآوردن نيز هستند . اين علاجها در حالى است كه زخم پيدا نيست و پنهان است و از راه حدس علاج مىشود .\r\nاگر زخم و شكافتگى پيدا و معلوم باشند ، جراحى لازم دارد و دستورات از قرار زير است :\r\nدانشمندى جراح مىفرمايد : « اگر پردهء مراق شكم بدرّد و چيزى از روده‌ها بيرون زند ، بايد بدانى كه روده را جمع كنى و به داخل شكم و به جاى خود برگردانى .\r\nاگر چيزى از ثرب ( پردهء نازك پيهى ) . بيرون جهيد و ديده شد ، بايد بدانى كه آيا بايد آن را محكم ببندى يا نه ؟ آيا بايد زخم را بخيه بزنى يا نه ؟ و اگر خواستى بخيه بزنى چگونه بخيه مىزنى ؟\r\nجالينوس در تشريح مراق بياناتى فرموده‌اند . ما نيز در بحث تشريح در اين باره توضيحاتى داده‌ايم .\r\nجاى مناسب براى بخيه زدن شكاف واقع در مراق تهيگاهها است كه بهتر از بهره ( وسط پشت ) مىباشد ؛ كه مىدانى بهره درست در نقطهء وسط پشت است و تهيگاهها در اطراف پشت واقع شده‌اند . عمل از تهيگاه انجام شود كم‌خطرتر از آن است كه از وسط پشت باشد . پس بايد از وسط پشت رو به تهيگاه چهار انگشت فاصله بگذارى و شروع به جراحى كنى . »\r\nاين دانشمند ما نظريهء خود را تبرير مىكند و مىفرمايد : « اگر شق كردن از نقطهء وسط بدن شروع شود ، روده‌ها بيشتر بيرون مىآيند . و برگرداندن آنها دشوار است ؛ زيرا چيزى كه روده‌ها را در جاى خود نگهداشته است دو ماهيچه هستند كه در طول بدن انسان رو به پايين آمده‌اند و از سينه مىآيند و به استخوان زهار منتهى مىشوند . اين است كه هرگاه يكى از اين دو ماهيچه دريده شود ، حتما چيزى از روده‌ها مىخزد و از آن جاى دريده سر به در مىآورد و برجسته و نمايان مىشود . تفصيل مطلب اين است كه ماهيچه‌هاى موجود در تهيگاهها روده را زير فشار مىگيرند و ماهيچهء محكمى در وسط نيست كه روده را نگهدارد و نگذارد بيرون آيد . »\r\nاگر احيانا زخم بزرگ باشد و گشاد شكافته شود ، چندين روده باهم بيرون مىجهند و به اندرون برگرداندنشان بسيار دشوارتر خواهد بود . اما در شرايطى كه زخم كوچك و شكاف تنگ است ، اگر فورا رودهء بيرون جسته را به درون برنگردانى ، باد مىكند و ستبر و كلفت مىشود و بادى كه در آن جاى مىگيرد ، روده را به حالتى درمىآورد كه ديگر به آسانى به درون برنگردد . هم ازاين‌رو است كه سالم‌ترين و كم‌خطرترين زخم و دريدگى كه در مراق واقع مىشود آن است كه در اندازه ميانگين باشد ، نه بسيار كوچك و نه بسيار بزرگ .\r\n\r\n","description":"","footnote":"","page_name":" 423 ","page_number":445},
  {"content":"\r\n\r\nدانشمند ما مىفرمايد : « اين‌گونه زخمها را بايد مرحله‌اى علاج كنى .\r\n1 - رودهء بيرون‌زده رابه جاى ويژهء خويش برگردانى .\r\n2 - بعد از برگرداندن روده به جاى طبيعى خود شكاف را بخيه بزنى .\r\n3 - بعد از بخيه زدن داروى علاجى سازگار با حالت را بر زخم بگذارى .\r\n4 - كوششى كنى و مواظب باشى كه اندامان بسيار ارزنده را آسيبى نرسد و خطرى متوجه بيمار نشود . »\r\nحال برگرديم به حكايت كوچكى و تنگى زخم و برنگشتن رودهء بيرون آمده به جاى خويش ؛ كه گفتيم باد مىكند و كلفت مىشود .\r\nعلاج اين مشكل چند راه دارد :\r\nعلاج اين مشكل چند راه دارد :\r\n1 - كارى كن كه باد داخل رودهء بيرون آمده را پراكنده كنى و از بين ببرى ؛ كه اگر امكان داشته باشد ، اين آسان‌ترين راه علاج است .\r\n2 - جاى شكافته و دريده شده را گشادتر كن تا جاى روده باشد كه به داخل برگردد .\r\n- اگر علاج را به خوبى انجام دادى چگونه از شر باد داخل روده خلاص مىشوى ؟\r\n- بديهى است كه سبب بادكردگى روده سردى هوا است ، و اين باد ناشى از سردى هوا علاجهايى دارد :\r\nالف - ابر مرده را در آب گرم فرو كن و بفشر كه آب از آن بريزد و به اين حالت گرمى آن را بر رودهء بادكرده بگذار !\r\nب - پارچه‌اى را در شراب گس‌مزهء گيرنده - كه گرم باشد - خيس كن و بر روده ببند ! كه شراب گرم در اين موقع از آب گرم بيشتر گرمىرسان است و روده را نيز توان مىبخشد .\r\nاگر باد تحليل نرفت و روده بر لجاجت دوام كرد و به داخل بازنگشت ، ناچار بايد گدار را گشادتر كنى . بهترين ابزار براى اين شق كردن و گشادتر كردن ابزارى است كه در بريدن ناسور به كار گيرند و نامش نشتر ناسور است . كاردهاى ديگر جراحى كه هر دو لبه‌شان تيز است و نك تيز دارند نبايد به كار روند . و اگر آنها را به كار بردى بايد بسيار مواظب باشى و احتياط كنى .\r\nجاى زخم ، كه مىخواهى شكافش را گشادتر كنى به دقت بررسى كن ! اگر دريدگى زخم رو به پايين است ، به ترتيبى بيمار را قرار ده كه زخم در بالا قرار گيرد و راه بيرون ريختن مواد داخل زخم به خارج هموار باشد . و اگر دهانهء زخم بالاتر از اصل زخم و رو به بالاست ، بيمار را طورى بنشان كه اصل زخم بالاتر قرار گيرد و قرارگاهش به صورت هموار واقع شود . همچنين سعى كن موقعيت پارگى و رودهء بيرون آمده چنان باشد كه روده‌هاى ديگر نيز بر اين رودهء بيرون زده نيايند ، مثلا اگر جراحى را در پهلوى راست بيمار اجرا مىكنى ، بيمار بر پهلوى چپ قرار گيرد . اگر زخم در پهلوى چپ است و آن را برمىدرى ، بيمار بر پهلوى راست باشد . در هر حال بايد جايى كه دريده مىشود در بالا قرار داشته باشد ؛ كه نه تنها در اين حالت بلكه در هر حالتى ديگر كه چنين عملى انجام مىشود ، بايد اين را ملاحظه كنى .\r\n\r\n","description":"","footnote":"","page_name":" 424 ","page_number":446},
  {"content":"\r\n\r\n- حال پس از گشاد كردن پارگى و به جاى طبيعى و به درون برگرداندن روده - كه صورت گرفت - چگونه روده را در جاى خود نگه مىدارى كه بيرون نيايد ؟\r\n- اگر زخم و دريدگى بزرگ و گشاد است ، نياز به همكارى بسيار ماهر و كارآمد دارى . بايد همكارت با دست خود همه جاى دريده را تند بگيرد و برهم آورد و كم‌كم و در اندازه‌اى كه بتوانى بخيه بزنى نشان دهد . تا بخيه‌زننده بخيه بعد از بخيه را بزند . و هرچه بخيه‌زده شد آن را با دست بگيرد . بايد بخيه را بسيار محكم زد . و من براى تو توضيح مىدهم كه چگونه بخيه‌كارى را بر شكم انجام دهى .\r\nمىگويم : چنان كه بايسته است و مىدانى كه بايد صفاق و مراق را به هم پيوند دهى ؛ همين‌كه شروع به بخيه زدن مىكنى سوزن را از خارج و رويهء پوست به داخل فرو كن ! سوزن را از پوست و از ماهيچه - كه مستقيما در طول شكم قرار دارد و آستر شكم شده است - بگذران ! كنارهء صفاق را - كه در جانب جاى سوزن است - رها كن و سوزن را از داخل در كنارهء ديگرى كه در مقابل جاى فرو كردن سوزن اول قرار دارد فرو كن و از طرف رو به شكم بگذران كه سر سوزن از رويهء صفاق بيرون آيد . در اين اثنا كارى كن كه كنارهء آن طرف مراق را بر كنارهء صفاق بردوزى و سوزن را بيرون آورى . اين بار از همين طرف سوزن را فرو بر و به همان دستور اول لبهء صفاق آن طرفى را بر صفاق اين طرفى بردوز و سوزن را از جايى كه بدان نزديك است از پوست بيرون آور و باز خياطى را به همان دستور از سر گير ! گاهى از اين لبه شروع كن و به آن لبه خاتمه ده و گاهى از آن شروع و از اين به پايان برسان تا كليهء دريده را خوب بخيه مىزنى و برمىدوزى .\r\nمواظب باش ! ميان دو بخيه فاصله زياد نباشد . همچنين فاصلهء ميان دو بخيه زياد كم نبوده و دو بخيه پهلوى هم نباشند ؛ زيرا اگر بيش از حد لازم ميان دو بخيه فاصله بيندازى ، ممكن است چنان كه لازم است دوام نكند و درز را خوب نگيرد . و اگر بخيه‌ها بيش از حد لازم به هم نزديك باشند ممكن است آن اندازهء كم كه فاصلهء ميان دو بخيه است از هم بگسلد و دو بخيه يكى شوند و كار بخيه‌زنى به هم بخورد .\r\nنخ زخم‌دوزى اگر باد خورده و زه‌مانند باشد ممكن است جاى بخيه را بخورد و كنارهء بخيه بگسلد . و اگر نخ بسيار سست و گسستنى باشد ممكن است خود به خود بگسلد و كارت خبط شود . پس نخى را برگزين كه نه به آن شورى شور و نه به اين بىنمكى باشد ، نه زياد باد خورده و نه زياد سست و كم‌نيرو باشد .\r\nهمچنين اگر زياد سوزن را عميق‌تر در جلد فرو بردى و گوشت را با جلد دوختى ، راست است كه از گسستن و يكى شدن دو جاى بخيه‌زده در امان هستى امّا اگر نخ در گوشت داخل زخم نفوذ كند ، اين بار زخم به هم جوش نمىخورد ؛ پس در اين حالت نيز بايد اندازه را نگهدارى . »\r\nدانشمند ما سخنش را ادامه مىدهد و مىفرمايد : « در بخيه زدن و برهم دوختن بايد در نظر داشته باشى كه در اين شكم‌دوزى منظور آن است كه صفاق را به مراق بچسبانى و اين كار به\r\n\r\n","description":"","footnote":"","page_name":" 425 ","page_number":447},
  {"content":"\r\n\r\nاين آسانى نيست و صفاق بر مراق چسبيدن دشواريهايى دارد ؛ زيرا صفاق كاملا پرده‌اى تنك از چربى است و مراق پيالود است . پس بايد سوزن را در كنارهء خارجى مراق فرو كنى و به داخل برود . و هر دو لبهء پردهء دريدهء صفاق را برهم جمع كنى و سوزن را - كه از بالا به مراق فرو كرده‌اى - بيرون آورده رو به بالا برعكس طرفى كه از آن شروع كرده‌اى در هر دو لبهء صفاق فرو كن و از رويه بيرون بياور و اين بار به لبهء مقابل مراق - كه آن را هنوز ندوخته‌اى - فرو كن ! و همين عمل را مرتب انجام ده تا كار بخيه‌زنى خاتمه مىيابد ؛ كه اين طرز بخيه‌زنى بهتر از آن است كه مردمان عادى مىكنند و با يك بار سوزن فرو كردن هر چهار كناره صفاق و مراق را با هم مىدوزند و در واقع اين دوختن را الكى بايد به شمار آورد . آن دستور بخيه‌زنى كه ما گفتيم حسنش اين است كه پردهء صفاق در پناه پردهء مراق جاى مىگيرد . و در اين پوشش برگزيدن صفاق ، خود صفاق بيشتر در امان مىماند . »\r\nدانشمند بعد از آن مىفرمايد : « بعد از بخيه‌دوزى ، داروى جوش‌دهنده بر زخم بگذار ! بستن زخم در اين حالات بسيار لازم است . پشم نرم مرغز را در روغن زيتونى كه كمى گرم باشد فرو كن كه در روغن زيتون خيس بشود و بر هر دو زير بغل و به هر دو رگ ميزه ناى بيمار بپيچ و در اين پشم بستن اتجاه و گرايش دهانهء زخم را مراعات كن ! وسيلهء داروى ملين بيمار را حقنه كن ! حقنه مايه از روغنهاى مناسب حال و ليونت‌بخش و از لعابهاى نرمىآور باشد .\r\nاگر زخم به روده رسيد و روده را نيز زخمى كرد ، علاج همان است كه ذكر كرديم ؛ ليكن بايد مايهء حقنه بيمار شراب گس‌مزهء گيرندهء ولرم باشد . بويژه اگر دامنهء زخم كاملا به روده رسيده باشد يا از آن هم گذشته باشد .\r\nاگر رودهء روزه‌دار زخمى شود ابدا شفا نمىيابد ؛ زيرا بسيار نازك است و رگهاى زياد در آن هست و گوهرش به گوهر پىرگ نزديك است و مادهء مرارى به حد زياد در آن مىريزد و زياد هم حرارت دارد و اين حرارت زياد از آن است كه از هر عضو ديگرى به كبد نزديك‌تر است .\r\nاگر زخم در پايينهاى شكم باشد ، از آنجا كه پايينىهاى شكم هم‌مزاج گوشت است ، تداوى آن آسان است و قياس بر زخم پديد آمده در گوشت است و مداوا جاى اطمينان است . »\r\nجالينوس در كتاب خود كه صنعت شفا ( حيلة البرء ) ناميده شده است مىفرمايد : « در حالى كه مراق ( پردهء آسترى ) شكم و پردهء زيرين پردهء مراق دريده‌اند و مىخواهى بخيه بزنى و آنها را به هم آورى ، كارى كن كه صفاق به خوبى بر مراق بچسبد ؛ زيرا مراق به كندى با غير خودش جوش مىخورد . »\r\nدر اينجا جالينوس همان دستورات بخيه‌زنى را مىدهد كه سابقا ذكر كرديم ؛ كه اين طرز بخيه زدن هر دو پرده - پردهء مراق و صفاق - را خوب به هم مىچسباند .\r\nهمو ( جالينوس ) مىفرمايد : « اگر روده از راه زخم و دريدگى به بيرون خزيد ، شرابى سياه‌رنگ بسيار تند و پرتأثير را گرم كن ، پشم در آن خيس كن و بر رودهء برآمده بگذار ! كه هر بادى در آن جمع آمده و سبب بادكردگى روده شده است ، پراكنده مىشود و بادكرده كه باد را از دست دهد از گندگى رهايى مىيابد و به حالت لاغرى و باريكى طبيعى برمىگردد . و اگر شراب\r\n\r\n","description":"","footnote":"","page_name":" 426 ","page_number":448},
  {"content":"\r\n\r\nسياه‌رنگ قوى گير نيامد ، يكى از آبهاى دارويى گيرنده را گرم كرده و به جاى شراب كذايى استعمال كن . و اگر آن هم گير نيامد ، دستمال در آب گرم خيس كن و بر آن بگذار و ببند تا بادكردگى نمىماند و به لاغرى طبيعى برمىگردد . »\r\nهمو فرمايد : « اگر باز باوجود اين نوع از معالجات ، روده به داخل برنگشت ، جاى دريدهء زخم را گشادتر كن ! »\r\nبقراط مىفرمايد : « اگر از اثر زخم پردهء چربى زيرين ( ثرب ) از شكم بيرون آمد ، هرآنچه بيرون آمده است حتما متعفن مىشود ؛ حتى اگر مدتى بسيار كم هم در خارج بماند . در آمادگى براى متعفن شدن ، ثرب از روده‌ها و كبد شديدتر و آماده‌تر است ؛ زيرا روده‌ها و اطراف كبد اگر بيرون آيند و مدت زيادى در خارج نمانند و در اين مدت كه در خارج مانده‌اند به سوء مزاج سرد بسيار شديد مبتلا نشوند ( بيش از حد سرما نخورند ) اگر دوباره به درون بازگردانده شوند و زخم جوش بخورد ، به حالت طبيعى خود بازمىگردند . ليكن ثرب هرچند مدتى بسيار كوتاه و كم در خارج بماند ، همين‌كه به درون برگردانده شد ، هرآنچه از آن بيرون بوده است حتما متعفن مىشود . »\r\nهم ازاين‌رو است كه هرگاه ثرب بيرون آمد ، اطباء مىبرندش و به هيچ وجه قسمت بيرون آمده را به داخل شكم برنمىگردانند . اگر احيانا مشاهده شود كه ثرب از شكم بيرون زده است و همان قسمت بيرون آمده به داخل برگردانده شده است و در داخل متعفن نشده است ، بايد آن را نادرهء دوران خواند و تقريبا همچنين چيزى وجود ندارد .\r\nاگر چيزى از مادهء ثرب از راه زخم سر از جايى در شكم برآورد ، بايد كاملا دقت كنى و بدانى كه آيا بايد بريده شود يا نه ؟ و آيا بايد زخم را بخيه زد يا نه ؟ و بايد بدانى كه چگونه و كجا را بخيه مىزنى .\r\nاگر زخم درست در نقطهء وسط شكم بود ( نقطهء وسط بدن - نسخه . ) از زخم واقع در جاهاى ديگر بيشتر جاى نگرانى است ؛ زيرا سر ماهيچه‌هاى پوشش شكم در آن نقطهء وسط هستند .\r\nاگر زخم فقط به فاصلهء چهار انگشت در طرف راست يا طرف چپ شكم باشد سلامت‌تر و نويدبخش‌تر است ؛ كه ما اين فاصلهء چهارانگشتى را كه در هر طرف شكم باشد تهيگاه حساب مىكنيم ؛ زيرا سر هيچ كدام از ماهيچه‌هاى پيالود در آنجا نيست .\r\nاگر زخم درست در وسط شكم باشد ، بخيه زدنش نيز دشوارتر از بخيه زدن زخم در جاى ديگر است ؛ زيرا روده‌ها از دريدگى زخمى كه در وسط شكم باشد بيشتر به بيرون مىخزند و سر از شكم برمىآورند . برگرداندن روده‌هايى كه از وسط شكم بيرون آيند دشوارتر از برگرداندن رودهء بيرون آمده از جاى ديگر صورت مىپذيرد ؛ زيرا آنچه روده‌ها را در آغوش گرفته و نگهدارى مىكند دو ماهيچه هستند گوشتى كه از سينه سرازير مىآيند و تا زانوها مىرسند ، كه منظورم از زانوها در اينجا استخوان زهار است . و ازاين‌رو هرگاه زخم در آن سامان پيدا شد اين دو ماهيچه را مىبرد ، و برجستن و بيرون آمدن روده از آنجا بيشتر راه دارد ؛ زيرا ماهيچه‌هايى كه در تهيگاه هستند روده‌ها را زير فشار مىگذارند . اما در آن صورت ديگر در\r\n\r\n","description":"","footnote":"","page_name":" 427 ","page_number":449},
  {"content":"\r\n\r\nاين وسط ماهيچهء نيرومندى نيست كه روده‌ها را بگيرد و از لغزش بازدارد .\r\nاگر درست در وسط شكم زخم بزرگ دهان باز كرد و دهن‌دره‌اش به حد زياد گشاد بود ، حتما چندين روده باهم به بيرون راه مىيابند و در اين حالت به اندرون برگرداندن اين همه بسيار دشوار مىشود .\r\n\r\nفصل هشتم بستن زخم\r\nاگر خواستى كه زخم يا ترك برده و شكافته را به هم جوش دهى ، دستورى را به كار ببر كه يكى از دانشمندان خبير در اين صنعت بيان فرموده است ؛ مىفرمايد : « اگر خواستى شكاف زخم را برهم جوش دهى ، بايد باندى براى بستن آن آماده كنى كه دو سر داشته باشد و نوعى ديگر نباشد . اگر شكاف گشاد و زخم بزرگ است ، نياز به بالشتكهاى سه گوش دارى . و اگر مىبينى كه جاى شكافته پر است ( گوشت برآمده در آن زياد است ) به بخيه زدن نيز نيازمند مىشوى ؛ كه هم بخيه بزنى و هم ببندى .\r\nبايد بالشتك‌ها را طورى بر زخم بگذارى كه خطى مستقيم ميان دو بالشتك سه گوش پيدا شود . اكنون ما شكلى مىكشيم و يكى از بالشتكها را با حرف ( ج ) علامت‌گذارى مىكنيم و دومى را با حرف ( ب ) . هر دو بالشتك را به‌طورى كه در شكل مىبينى بر زخم جاى ده و آنگاه با باند دوسرى كه گفتيم زخم را ببند ! كه در اين صورت باند محكم‌تر و بهتر بر زخم قرار مىگيرد تا حالتى كه بالشتكها چهارگوش باشند . »\r\nفراموش مكن براى بستن زخم حتما بايد باند زخم‌پيچى دو سر باشد .\r\nجالينوس در كتاب صنعت شفا مىفرمايد : « مردى زخمى داشت كه ته زخم نزديك بيخ ران و دهانهء زخم نزديك زانو بود . بدون هيچ شق كردن و نشتر زدنى او را خوب كرديم . مىدانى چه كار كرديم ؟ بالشهايى زير زانويش گذاشتيم و بيمار را در حالتى نشانديم كه دهانهء زخم به آسانى روبراه شد . »\r\nهمو ( جالينوس ) فرمايد : « همين عمل را در علاج زخم ساق و زخم زند اجرا كرديم و همگى به آسانى خوب شدند . »\r\n\r\n","description":"","footnote":"","page_name":" 428 ","page_number":450},
  {"content":"\r\n\r\nجالينوس بيانات خود را ادامه مىدهد و مىفرمايد : « كسى كه پژوهشگر است و در چنين عملياتى خبرگى دارد و تجربه ديده است ، مىداند كه اگر زخمى هست و نياز بدان است كه خون داخل زخم چرك و ريم شود ، خون را در داخل باقى مىگذارد تا هرچه خون در آن است از تأثير قسمت ريم شده همگى به ريم تبديل شود . يعنى مثل اين است كه كمى ريم را مايه‌مانند در خون مخلوط مىكند و خون به ريم تبديل مىشود . اين مايه‌زنى كار را بهتر و سريع‌تر پيش مىبرد .\r\nزخمهاى شكافته شده‌اى كه در راه خوب شدن هستند و دو كناره و لبهء جانبىشان از هم دورند ، بايد به وسيلهء باند هر دو لب زخم را به هم آورى ؛ مگر اينكه از اثر باندپيچى درد شديد رخ دهد و يا اينكه زخم ورم كرده باشد و از باندپيچى تند خونالود گردد . حتى اگر زخم را تند نپيچند و به آرامى هم بپيچند ، اگر احتمال اين حالات برود ، نبايد آن را به هم آورند و ببندند . و اگر زخم در ماهيچه است و دهانهء زخم در پهنا واقع شده است ، به هم آوردن لبه‌هاى زخم صورت‌پذير نيست ، بايد فتيله‌اى در وسط شكاف گذاشت كه مبادا پوست برهم جوش بخورد و ماهيچه جوش نخورده بماند . »\r\nباز جالينوس مىفرمايد : « هرگاه پوست سر را شكافتيم ، چيزى ميان دو لبهء شكاف مىگذاريم كه شكافته را پر كند .\r\nشايد چنين رخ دهد كه لبهء شكاف زخم بترنجد و به داخل قرحه برسد ، در چنين حالتى بايد زخم را چنان ببندى كه ورم كند و لبه را به خارج برگرداند .\r\nاگر زخم در اندام طولانى واقع شده است ، باند زخم‌بندى را كه مىبندى باز مكن تا بسيار خوب و محكم هر دو لبهء زخم به هم مىآيد . اما اگر زخم در پهنا بود نياز به بخيه زدن دارد و در اين حال بايد بخيهء اوّل را به اندازهء عمق و ژرفاى زخم دور از لبهء شق شده زد . »\r\nجالينوس در كتابش مىفرمايد : « احيانا رخ مىدهد كه دهان زخم تنگ و كم‌گوشت است و حالت هيجانى دارد و بيم آن مىرود كه زخم بسيار ژرفارو باشد ، طرف بالاى زخم به هم جوش بخورد و طرف پايين و ژرفاى زخم جوش نخورده بماند ؛ در اين حالت ناگزيريم كه دهانهء زخم را گشادتر كنيم . يا اندام زخمىشده وقتى از اوقات زخمى بوده و از آن زخم شكل غير طبيعى به خود گرفته است . كه اگر بخواهيم اندام را به شكل طبيعى و سابق برگردانيم ، بايد اين زخم شكل تغيير ده را معالجه كنيم . هرچه كنيم اين كهنه زخم ريم بيرون نمىدهد و دارو را هم نمىپذيرد و دارو به درون زخم راه نمىيابد . و اگر بخواهيم شكلش را به همان حالتى بازگردانيم كه از آن خارج شده است ، درد بسيار شديد و هيجان‌انگيز رخ مىدهد . پس در اين حالت ناچاريم زخم را طورى شق كنيم كه با علاج اندام تغيير يافته سازگار باشد . »\r\nاين را نيز بدان ! كه روى هم رفته هر زخمى كه در پهناى ماهيچه باشد سزاوار است كه لبه و كناره‌هاى زخم به نسبت از لبه و كنارهء زخمهاى ديگر كه در پهناى ماهيچه نيستند دور تر باشند .\r\nازاين‌رو كوشش كردن در به هم آوردن دو لبهء زخم واقع در پهناى ماهيچه بيشتر مورد نياز است و شايد ناگزير از بخيه زدن باشى و لازم شود كه بالشتك‌هاى سه‌گوش استعمال كنى . بويژه اگر\r\n\r\n","description":"","footnote":"","page_name":" 429 ","page_number":451},
  {"content":"\r\n\r\nگوشت از جوش به هم خوردن كوتاه آيد . اما اگر زخم در طول رخ داده باشد ، كمتر نياز به اين همه اهميت و بخيه و بالشتك دارد .\r\n\r\nفصل نهم داروهاى جوشكارى زخم\r\nما راجع به داروهاى بايستهء جوشكارى در زخمها سابقا توضيحاتى داده‌ايم و از آنها نام برده و اندازهء تأثير آنها را ذكر كرده‌ايم و بيان كرده‌ايم كه بايد دارو را بر كجاى زخم گذاشت يا چگونه آن را پاشيد و غيره .\r\nبدون شك داروهاى گردمانندشدهء جوش‌دهندهء زخم - كه به خشكى و در حالت گردماننده بودن استعمال مىشوند - نيروى تأثيربخشىشان كمتر از آن است كه داروى گردمانندشده را با روغنهاى دارويى و با مرهمها مخلوط كنيم ؛ زيرا اگر همراه روغن يا مرهم باشند روغن يا مرهمى كه از دارو تأثيرپذير است بيشتر در زخم نفوذ مىكند و بيشتر ژرفا را در بر مىگيرد . مثلا اگر خواستيم مردارسنگ را - كه دارويى خشك است - به كار بريم و همين‌طور خشك آن را بر زخم بگذاريم ، چندان در سوراخهاى ريز پوست خوب نفوذ نمىكند و به ته زخم نمىرسد كه اگر با روغنى همراه باشد .\r\nداروهاى لازم جوشكارى زخم انواع دارند . برخى معدنى هستند و برخى گياهى و درختى و غيره . معدنى مانند سفيداب كه بايد با روغن آس و موم مرهم شود و بر زخم گذارند يا بمالند .\r\nاز داروهاى نباتى ( رستنىها ) مىتوان چندين مثال آورد . از قبيل : برگ درخت بلوط نر ، برگ بيد ، برگ كلم ، برگ درخت سيب ، پرزه‌هاى پوست درخت سيب ، برگ بارهنگ ، برگهاى جگن كه در سركه بخيسد يا در شراب خيس شود . و بويژه اگر با برگ درخت صنوبر نر يا ماده مخلوط باشد .\r\nپرزه‌هاى پوست درخت صنوبر را بر زخم بندند . برگ درخت سرو و شاخه‌هاى نازك سرو نيز خوبند .\r\nبرگهاى فنطافلون « 1 » ( قنطافلون - فيطاقلون - نسخه . ) با عسل خوب است .\r\nسقز تلخ درخت بنه . بويژه بر زخمى نهند كه نزديك پىرگهاى زياد باشد .\r\nگردوى سبز را در آب و نمك بسايند و بر زخم گذارند .\r\nبرگهاى گياه ترشك يا برگ سلق يا برگ كاهو را در شراب بپزند و بر زخم مالند .\r\nامرود كوهى نيز خوب است و تأثير بازداشتن مواد سرازير شده به سوى زخم را دربردارد .\r\nثمر درخت سرو ، سير سوخته ، گرد سنگ آسيا و موى سوخته خوبند . بويژه موى سوخته با روغن گل و موم مرهم گردد ، براى زخم بدن پيرمردان بسيار خوب است .\r\n\r\n\r\n","description":"","footnote":"\r\n( 1 ) بنطافلون معّرب از پينتافيللون . يونانى . گياهى است از تيرهء گل سرخيان و پنج برگ شبيه توت‌فرنگى - معين .\r\n","page_name":" 430 ","page_number":452},
  {"content":"\r\n\r\nگل و شكوفهء زالزالك و آنچه بدان شبيه است .\r\nخشكيدهء گياه شنگ دراز برگ كه شنگ دم‌اسپى ناميده مىشود . اين گياه اگر در لايهء اندامى زخمى يا در لايهء زخم واقع در گوشت آكنده گردد و يا بر زخم نزديك به سر ماهيچه‌ها گذارند ويژگى دارد .\r\nاز لبنيات : ماست بسيار ترش براى به هم آوردن و برهم چسباندن و جوش دادن زخمهاى بزرگ معركه مىكند .\r\nداروهاى تركيبى كه در جوشكارى زخمها بسيار خوبند عبارتند از : داروى دياروفس ، داروى نيقولاس - كه از تركيبات روغنى است - داروى بيد كه با پونهء كوهى سازند و مرهم كتان .\r\n\r\nفصل دهم مهرگذارها بر زخم\r\nبراى علاج زخمهاى بدن انسان و جانداران مورد نياز انسان ، در هريك از مراحل اول ، اواسط و در پايانهاى نزديك به خوب شدن كامل آن زخم ، داروهاى ويژه به حالت و مسير زخم لازم است .\r\nما راجع به مراحل قبل از پايان كار علاجهايى را ذكر كرديم . حال براى مراحل پايانى كار كه عبارت از خاتمه دادن به زخم و مهر پايان كار بر آن گذاشتن است ، داروها و علاجهايى را ذكر مىكنيم . سابقا در اثناى مرور بر اين كتاب نوع مزاج داروهاى مرحلهء پايانى زخم را شناختى و دانستى كه داروهاى گردمانند شده را بايد در مرهمها وارد كنى . بايد اين را نيز بدانى ! كه اگر ديدى رويه و سطح زخم سخت شده و كاملا با رويهء پوست هموار و راست است ، نيازى به داروى علاجى ندارد .\r\nاگر گوشت زخم تر باشد ، ممكن است با پوست برابر آيد و امكان دارد كه برجسته‌تر از پوست شود و در حالتى كه خشك شد فروتر از پوست گردد .\r\nتو بايد داروى مهرگذار و پايان‌بخش را بر زخمى بگذارى كه وقتى زخم و گوشت زخم خشك شود ، درست با پوست همطراز بشود . اين‌چنين حالتى را تو بايد از راه تجارب خودت حدس بزنى .\r\nبايد قبل از آنكه رويش گوشت سالم در زخم به آن حد برسد كه بالاتر از پوست گردد ، به استعمال دارو بپردازى ؛ زيرا داروى شفادهندهء نهايى زخم نيز داراى نيروى رويانندهء گوشت هم هست ، و با استعمال آن در اثر خوب شدن زخم ، طبيعت نيز بيشتر نيرو مىگيرد و به كمك مىآيد . پس بايد به دقت هر حالتى از حالات زخم را بررسى كنى . دارو را چنان استعمال كنى كه در نتيجه وقتى زخم به كلى خشك شد ، درست به حالت طبيعى - كه لازم است - درآيد و نشانى از زخم نماند ؛ گوشت و پوست باهم هماهنگ باشند و پايين و بالايى ديده نشود . اگر اين عمل به خوبى و چنان كه شايد و بايد اجرا نشود ، ممكن است جاى قرحه ( زخم ) كه خوب شده است\r\n\r\n","description":"","footnote":"","page_name":" 431 ","page_number":453},
  {"content":"\r\n\r\nبالاتر از سطح پوست باشد .\r\nوقتى داروى مهرگذار پايانى زخم را استعمال مىكنى بايد در مرحلهء اول داروى تر به كار برى و هنگامى كه به مرحلهء نهايى نزديك شد ، داروى خشك استعمال شود ، و آنگاه دارو را به وسيله ساقهء ميل بر زخم مرور دهى .\r\nداروهاى مهرگذار و لازم در پايان كار علاج زخم عبارتند از : پرزهء پوست درخت صنوبر - كه در مرهم مخلوط با روغن گل يا روغن آس به كار رود - صمغ انگدان ، برشتهء سنگ‌پا ، پوستهء نازك مس ، خاكهء كندر ، مردارسنگ ، لوفاى كوچك ، روناس ، استخوان سوخته ، زراوند سوخته - كه بسيار خوب است - زاج بلورى ( شب ) ، مازوى كال و برگ درخت انجير .\r\nگويند بقراط كه فرموده است برگ گياه پاى عقعق « 1 » منظورش برگ درخت انجير است ؛ اما به عقيدهء من منظور بقراط گياهى بوده كه آن را قازياغى گويند .\r\nمدفوع سگى كه استخوان خورده و ريده است ، پشك مارمولك - كه پشك مارمولك از مدفوع كذايى سگ زداينده‌تر است و بايد وسيلهء دارويى گيرنده نيروى تأثيربخشىاش را پايين آورد - بيخ سوسن آبى رنگ ، پرزهاى پوست چوب جواشير و توتيا همگى در خوب كردن زخم در مراحل نهايى خوبند .\r\nداروهاى رويانندهء گوشت در زخم و قرحه‌هاى گرم‌مزاج و ورم كرده - كه اثر شگفت‌آور دارند - عبارتند از : صندل ، نيلوفر ، الوا ؛ كه اگر قرحه و زخم در نزديكيهاى مقعد و كلهء ذكر و اينها باشد تأثيرى عجيب دارند .\r\nزاج و زاج زرد هرچند تأثير خوره‌اى دارند و گوشت را كاهش مىدهند امّا زخمهاى بسيار تر را زود به هم مىآورند و خوب مىكنند . بويژه اگر زاج يا زاج زرد سوخته شوند و سوخته را بر زخم گذارند شفا دادنش تلافى خورگى را درمىآورد و اگر سوختهء زاج و زاج زرد شسته شوند ، قدرت خوب كردن آنها بر خورگىشان مىچربد .\r\nزنگار و داروهاى همانند زنگار - كه بسيار خورنده هستند - نبايد در هر زخمى به كار روند . بايد در زخمى كه به علاج قوى نياز دارد ، در برخى از قرحه‌ها و زخمهاى بسيار مرطوب از آنها استفاده كنى و گرنه از آنها استفاده نشود .\r\nسوختهء شستهء مس در خوب كردن زخم در مراحل پايانى بسيار خوب است .\r\nنوعى از مرهمها هستند كه در اين باره بسيار تأثيربخشند ، از قبيل : جوش كوره و بويژه جوش كورهء سوخته ، زاج زرد سوخته ، مردارسنگ سفيد شده و سفيدآب . مثلا مردارسنگ و سفيدآب در سركه حل شوند و بر زخم بمالند .\r\nجوش كوره را خرد بسايند بهتر آن است كه سوخته شود و با زاج زرد قاطى گردد .\r\nبيمار زخمى روغن آس را با سركه به هم زند و بخورد .\r\n\r\n\r\n","description":"","footnote":"\r\n( 1 ) - عقعق : از تيرهء غرابها است و به پليدى و دزدى نام كرده است - لاروس . شيخ الرئيس كه مىفرمايد منظور بقراط رجل الغراب بوده صحيح است ؛ زيرا عربها قازياغى را رجل الغراب گويند .\r\n","page_name":" 432 ","page_number":454},
  {"content":"\r\n\r\nاگر زخم و قرحه بسيار رطوبى باشند ، بيمار روغن آس را با شراب گس‌مزه و گيرا بخورد خوب است . و اگر سوختهء زاج و گلنار و مازو در آن مخلوط باشد بهتر است .\r\nاينك بعضى از داروهاى تركيبى كه براى پايان دادن به زخم و مهر شفا بر زخم گذاشتن تأثير خوب دارند .\r\n\r\nنسخهء مرهم كتان :\r\nپارچه‌اى كتانى شسته و پاكيزه را چندان بكوب تا گردمانند و سرمه‌مانند مىشود . روغن زيتونى بسيار گيرنده و گس‌مزه يا روغن آس را بياور ! كمى بارزد در آن ريز تا بارزد در روغن حل مىشود ؛ آنگاه كوبيدهء كتان را در آن روغن بريز و درهم بسرش ! مرهمى به دست مىآيد كه واقعا تأثيرى عجيب دارد .\r\nمرهم سياه نيز در روياندن گوشت تأثير دارد اما نه زياد .\r\nاگر خواستى مرهم سياه تأثيربخش‌تر باشد از كندر ، جواشير و زراوند هريك يك جزء مساوى با وزن مرهم سياه بر آن اضافه كن ! يعنى چهار جزء در يك وزن باشند .\r\n\r\nنسخهء ديگر :\r\nسفيدآب و مردارسنگ هريك يك جزء ، ريم آهن ، مرّ و مازو از هريك نيم جزء . همه را خرد كن و بساى و درهم مخلوط كن و بر زخم بگذار !\r\n\r\nنسخهء ديگر :\r\nسوختهء صدف دوازده مثقال ، انار كوچك نارسيده كه از درخت افتاده و خشك شده باشد شانزده مثقال ، قلقديس ( زاج سفيد ) شانزده مثقال ، سوختهء شاخ گوزن ، سنگ پا ، جوش كوره ، صمغ انگدان و بيخ سوسن از هريك چهار مثقال . خاكهء كندر و پرزهء پوست درخت صنوبر از هريك شش مثقال . پوست انار ، سفيدآب و زاج بلورى ( شب ) از هريك هشت مثقال ، مازو يك مثقال .\r\nهمهء اينها را خرد و ساييده گردمانند مىكنى و بر زخم مىپاشى .\r\n\r\nنسخهء ديگر :\r\nروناس ، سوختهء استخوان و مردارسنگ از هريك به وزن دو درهم ، كندر و الوا هريك سه درهم ، انزروت و خشخاش شاخدار هريك يك درهم . همه را باهم گردماننده بساى و بر زخم بگذار !\r\n\r\nنسخهء ديگر :\r\nگل محمدى ، سفيدآب سرب ، گلنار ، غنچهء ناشكفتهء گل و زاج بلورى هريك يك جزء متساوى .\r\nهمه را بساى و گردماننده شود و استعمال كن !\r\n\r\n","description":"","footnote":"","page_name":" 433 ","page_number":455},
  {"content":"\r\n\r\n\r\nنسخهء ديگر :\r\nبيخ سوسن و بيخ جواشير در اجزاء متساوى « 1 » ، زراوند دو مثقال ، خاكهء كندر يك مثقال . ساييده شوند و درهم مخلوط گردند تا گرد دارويى مىشود و بر زخم بگذارند .\r\nاگر زخم بر بدن سالخوردگان است ، مرهمى كه تركيبش در زير مىآيد خوب و مفيد است .\r\n\r\nنسخه :\r\nجو سوخته ، روغن گل يا روغن آس و سفيدآب ارزيز . همه را درهم مخلوط كن و بر زخم بمال !\r\n\r\nفصل يازدهم رويانندهء گوشت در زخم\r\nدر سياق بحثهاى راجع به علاج زخم و قرحه بسيارى از داروهاى رويانندهء گوشت ذكر شدند و دانستى كه بايد مزاجشان در حالات گوناگون چگونه باشد و هر زخمى سزاوار چه نوع دارويى است . ما در اين فصل دستوراتى را ذكر مىكنيم كه در حين استعمال دارو بر زخم و قرحه از آن پيروى كنى . دستورات از قرار زير است :\r\n1 - بايد قبل از استعمال دارو بر زخم ، زخم را از هر چرك و كثافتى پاك كنى . و حتى اگر ته زخم بر استخوان باشد ، بايد استخوان را كاملا پاك كرده و خشك خشك گردانى . بدرنگى و فاسدشده را حك كنى و هر رطوبتى كه هست بايد خشك شود . بويژه اگر زخم در سر باشد ، مراعات و مواظبت در پاكسازى زخم بسيار مهم است . تر بودن و صافى استخوان يكى از سببها است كه نگذارد گوشت سالم در زخم برويد . اگر استخوان زير زخم را حك و زبر كردى ، ماده‌اى كه گوشت از آن مىرميد ، به زخم درمىآيد و بر آن ثابت مىماند .\r\nاين را نيز بدان ! كه ممكن است دارويى در بدن كسى سبب رويش گوشت در زخم شود ، امّا همان دارو در بدن كسى ديگر - كه مزاج مخالف شخص اولى را دارد - گوشت نروياند . و چنان كه سابقا شرح داديم ممكن است فراغ و جاى تهى در بدنى زياد باشد و در بدنى ديگر چنين نباشد . ممكن است دارو در بدنى - كه زخم نياز به نوعى خشكانيدن و نوعى زدايندگى دارد - تأثيرى نداشته باشد و در غير آن برعكس باشد و به حد كافى هم خشكاننده و هم زداينده باشد . خلاصه تأثير داروها برحسب بدنهاى مختلف كه در سستى و تخلخل و در پرگوشتى و برهم فشردگى و مزاج باهم فرق دارند ، متفاوت است .\r\nاگر بيمار زخم دارد و به سوء مزاج خشك مبتلا است ، دارويى را كه بر زخم استعمال مىكنى در صورتى كه خشكىاش به اندازهء خشكى بدن بيمار باشد ، دارو تأثير مطلوب نمىدهد و در روياندن گوشت در زخم كوتاه مىآيد . بايد هميشه دارويى كه در علاج زخم بدن خشك مزاج به\r\n\r\n\r\n","description":"","footnote":"\r\n( 1 ) - در اين نسخه براى دو داروى اوّل وزنى مشخص نشده تا بشود ساير داروها را بر آن قياس وارد كنند - م .\r\n","page_name":" 434 ","page_number":456},
  {"content":"\r\n\r\nكار مىرود ، خشك‌مزاج‌تر از بدن بيمار باشد . براى مثال كندر اگر بر زخم در بدنى خشك‌مزاج باشد و خشك‌مزاجى چيره باشد ، رويانندهء گوشت نيست . اين اندازه‌گيرى و بررسى بدن و دارو در مزاج و غيره را بايد از راه تجارب به دست آورى كه كدام دارو در كدام نوع از زخم اثر مثبت دارد و در كدام زخم كدامين بدن اثر ندارد .\r\nاز پاكى و چركينى زخم مىتوانى سرنخى را به دست آورى كه بايد چه دارويى را استعمال كنى .\r\nاگر داروى خشك‌مزاج را بر زخمى استعمال كردى و ديدى كه نشانى چندان از رويش گوشت نيست ، دارو را كمى رطوبىتر گردان ! و اگر ديدى كه زخم چركين است ، داروى خشك مزاج و خشكاننده را بيشتر خشك‌مزاج و خشكاننده كن و به حالتى درآور كه به كار آيد و بر گوشت روياندن دوام يابد .\r\nممكن است بدن كسى نسبت به نوع معينى از دارو تأثيرپذير نباشد ، و اگر تنها آن دارو را بر زخمش استعمال كنى كارى از پيش نبرد ؛ پس بايد در اينجا نيز ملاحظه كنى و داروها را اعم از ناتوان و توانا برحسب تشخيص و مصلحت ديد خودت درهم مخلوط گردانى .\r\nمرهمهاى لازم در علاج زخم و هنگام نياز به استعمال مرهم را سابقا دانسته‌اى و نياز به تكرار نيست .\r\nنبايد تنها بر استعمال داروى خشكاننده دوام كنى يا فقط بر استعمال داروى رطوبت‌بخش متكى باشى . بايد - چنان كه گفتيم - در اينجا نيز تجربه حاصل كنى و دريابى كه كى بايد خشكاننده و كى بايد نم‌بخش را به كار برى ؟ حالت قرحه و حالت مزاجى بدن را در نظر بگير و بر قياس خود عمل كن ! مثلا اگر بدن ترمزاج است و قرحه خشك ، يا بدن خشك مزاج است و قرحه‌تر ، يا بدن و قرحه هر دو خشك‌مزاجند يا هر دو ترمزاجند ، بايد بدانى كه در هريك از اين حالات چه كار كنى .\r\nدر حالت اول كه گفتيم بدن ترمزاج باشد و زخم و قرحه خشك‌مزاج ، داروى خشكانندهء كم توان از قبيل : كندر و آرد باقلى يا آرد جو و امثال آنها كافى است .\r\nاگر بدن خشك‌مزاج و قرحه بسيار تر است ، بايد داروى معالج به نسبت داروهاى رويانندهء گوشت بسيار خشكاننده ، از قبيل : زراوند ، بيخ جواشير و سوختهء زاج باشد . در بقيهء حالات كه مثلا بدن و زخم هر دو ترمزاج يا هر دو خشك‌مزاجند ، داروهاى حد وسطى مناسب است از قبيل :\r\nزنبق و آرد لوبيا گرگى .\r\nگاهى ممكن است دارويى خاصيت رويانندگى گوشت در آن باشد ؛ يعنى نيروى خشكانندگى و زدايندگى را دارا باشد ؛ امّا تأثيرى كه دارد بيش از حد لازم بوده و پا از حد مطلوب فراتر گذاشته باشد . و اگر آن را استعمال كنى چندان زخم را مىخشكاند كه حتى چرك و كثافت را در داخل ورم حبس مىكند و نمىگذارد مادهء سزاوار گوشت شدن به زخم درآيد و زدايندگيش به حدى باشد كه خوره بشود . در اين حالت بايد چنين دارويى را كه در خاصيت زياده‌روى مىكند با داروهاى ضد خاصيت آن مخلوط كنى تا وادار به ميانه‌روى شود و دست از\r\n\r\n","description":"","footnote":"","page_name":" 435 ","page_number":457},
  {"content":"\r\n\r\nاين تند و تيزى بردارد . بگذار زنگار را مثال بياوريم ؛ اگر زنگار با روغن زيتون و موم - كه روغن زيتون و موم ترى بخشند و زخم را چركين مىكنند - مخلوط گردد ، در برابر خشكانندگى و زدايندگى زياد از حدى كه در زنگار است مقاومت مىكنند و زنگار مخلوط با روغن زيتون و موم در خوب كردن زخم داروى خوبى مىشود . امّا اگر زنگار را مىخواهى به كار برى و با روغن زيتون و موم از آن مرهم سازى ، در صورتى كه زخم در بدن خشك‌مزاج است ، بايد زنگار يك دهم از اجزاء مرهم را تشكيل دهد . و اگر در بدنهاى رطوبىتر آن را به كار مىبرى ، بايد مقدار زنگار يك دوازدهم بقيهء همراهانش در مرهم باشد . باز بايد تجاربى را كه حاصل مىكنى در اينجا نيز مراعات شود و برحسب آزمايشات خود مقدار هر دارو را اندازه‌گيرى كنى .\r\nزخم اگر در بدن سالخوردگان باشد ، به داروهاى گرم‌مزاج‌تر و نيروى كششى تواناتر از زخم بدن جوانان نياز دارد . مثلا براى زخم بدن سالخوردگان بايد از داروهاى امثال زفت ، كندر ، آرد جو ، آرد باقلى ، آرد گاودانه ، بيخ سوسن ، زراوند ، جوش كوره ، خشكه گياه جواشير استفاده كنى .\r\nاگر دارويى را بر زخم استعمال كردى و ديدى بهره‌اى نمىدهد ، دارو را عوض كن و غير آن را به كار ببر و اگر زخم سرسختى نشان داد ، علاج ويژه به قرحه را به كار انداز !\r\n\r\nفصل دوازدهم شكستگى در سر\r\nما در بحث از استخوان و شكسته‌بندى استخوان بحث مفصلى داريم ، و دربارهء روىآورهاى شكستگى استخوان سر - كه خطرناك باشند - چيزهايى ذكر كرديم كه بايد بدانها رجوع كنى .\r\nاگر زخم و قرحه در سر پيدا شد و قرحه در رويه و نمودار بود ، كمترين داروى خشكاننده در علاجش كافى است . آن داروى ويژهء سر را استعمال كن كه از الوا ، مرّ ، كندر و خون سياوشان مىسازند . داروهاى سبك ديگر نيز كه در علاج زخم ذكر شده‌اند مناسب است و زخم را بهبود مىبخشند .\r\nاگر قرحه در سر است و نزيف دارد ، داروهايى را كه در علاج نزيف خون ذكر كرده‌ايم خوبند و از آنها استفاده كن ! بايد بيمار مغز بريان‌شدهء مرغ خانگى بخورد و چندانكه برايش ممكن است بخورد .\r\nگروه كثيرى از اطباء مىگويند خوردن مغز مرغ نزيف را بند مىآورد و مغز را نيرو مىبخشد ؛ هرچند بعضى از اطباء اين رأى را نمىپسندند .\r\nبيمارى كه زخم در سر دارد آب انار ميخوش بخورد مفيد است .\r\nزخم سر را وسيلهء گياه هفت‌بند ببندند خوب است .\r\nاگر خون از زخم سر سيلان مىكند خمير ترش را خشك كنند و بسايند و گردش را بر زخم پاشند خون بند مىآيد و زخم را خوب مىكند ؛ اما نبايد زخم با آب تر شود .\r\n\r\n","description":"","footnote":"","page_name":" 436 ","page_number":458},
  {"content":"\r\n\r\nداروهايى هست كه اگر بر زخم سر گذارند ، نمىگذارد زخم ورم كند ؛ كه عبارت است از : آرد جو و نان بىسپوس كه با سنگل ميشى درهم بسرشند .\r\nدر علاج كوفتگى كه در سر رخ دهد و ورم كند ، قاوت جو با پونه درهم بسرشد و بر كوفتگى بگذارند .\r\nبقيه علاجهاى زخم سر را بايد در بحث استخوانها به‌طور عمومى پيدا كرد .\r\n\r\n","description":"","footnote":"","page_name":" 437 ","page_number":459},
  {"content":"\r\n . \r\n","description":"","footnote":"","page_name":" 438 ","page_number":460},
  {"content":"\r\n\r\n\r\nگفتار دوم پوست‌اندازى ، كوفتگى ، شكافتگى ، وثى ، افتادن ، صدمه ديدن ، درهم ترنجيدن ، نزيف خون و غيره - كه در چند فصل آيد\r\n\r\nفصل اوّل مقدمه‌اى كه اين حالات را بشناسى !\r\nتو در كتاب اول قانون ياد گرفتى كه فسح ( فسخ - نسخه ) ( شكافتگى ) و هتك ( گسستگى ) يعنى چه ؛ اينك بقيهء حالات نام برده را برايت شرح مىدهيم .\r\nاگر اندامى از اندامان بدن از جاى خود تكان بخورد اما بركندگى در رويه و در بيخ آن رخ ندهد ، خلع ( تكان خوردن ) ناميده مىشود .\r\nاگر انسان احساس درد در بند استخوانها كرد و درد به گوشت موجود در اطراف مفاصل كشيده شد ، كه درد در چنين حالتى ناشى از بدحالى زردپيهاى مفاصل است آن را وهن ( سستى ) نامند .\r\nاگر اندامى از اندامان تن از جاى تكان بخورد و حتى كمترين انحرافى در آن رخ دهد ، آن حالت را وثى گويند .\r\nدر اين نام‌گذاريها اختلافاتى هست ؛ برخى از مردم همان حالت را كه گفتيم وهن مىنامند ، وثى مىگويند ؛ ليكن وثى نزد اكثريت همان است كه ، گفتيم . برخى ديگر گويند وثى آن است كه يكى از دو طرف بند استخوان از جاى خود جدا شود و طرف ديگر بر جاى خود بماند . مثلا يكى از دو طرف پاشنه و مچ پا از جاى خود منحرف شود و طرف ديگر پابرجا باشد .\r\nاگر اندامى از اندامان تن آشكارا از جاى خود منحرف و جدا شود - كه ما مىخواهيم اوّل دربارهء آن بحث كنيم - آن را فسخ « فسخ - نسخه » ( شكاف يا جدايى ) نامند و اين حالت فسح « فسخ - نسخه » عبارت از شكاف افتادن در وسطهاى ماهيچه است . اگر شكاف در وسط ماهيچه نبوده ، بلكه در اطراف و كناره‌هاى ماهيچه باشد آن را گسستگى ( هتك ) نامند .\r\n\r\n","description":"","footnote":"","page_name":" 439 ","page_number":461},
  {"content":"\r\n\r\n\r\nفصل دوم شكاف و گسستگى ( فسح ( فسخ : نسخه ) و هتك )\r\nاگر در وسط ماهيچه‌اى از ماهيچه‌هاى بدن شكافى رخ داد ، جمع آمدن خون زياد در شكاف وسطى ماهيچه و ورم كردن آن حتمى است . كمترين چيزى كه بايد در اين حالت توقع داشت ، عفونى شدن خون جمع آمده در لايهء شكاف است ؛ زيرا در چنين حالتى آنچه از هر چيز بيشتر جاى اميد است - كه شايد سبب تحليل رفتن خون گردد - سوراخهاى نفس‌كش در ماهيچه است . امّا نفس‌كشهاى ماهيچه در اين هنگام در چه حالى هستند ؟ آيا مىتوانند به تحليل رفتن خون كمك كنند ؟ سببى خارج از ماهيچه كه شكاف را ايجاد كرده است ، فشارى بر كل ماهيچه هم وارد آورده است . ورمى كه در ماهيچه از اثر سبب به وجودآورندهء شكاف ايجاد شده است ، خود موجب فشارآورى در داخل ماهيچه شده است . از خارج فشار و از داخل فشار ، در اثر اين دو حالت فشار سوراخهاى نفس‌كش بسيار تنگ مىشوند . و همين بس است كه خفه نشوند و به كلى بسته نگردند . بنا بر همين اصل اگر شكاف در وسط ماهيچه رخ داد و زود بدادش نرسند ، متعفن شدن خون حتمى و صددرصد است . و اگر زود به داد اندامى كه خون در آن متعفن شده نرسند ، فاسد شدن اندام نيز حتمى است .\r\nگاهى رخ مىدهد و امكان دارد كه از اثر شكافتن وسط ماهيچه ، از بر ماهيچه به زمين افتادن انسان و يا از ضربت خوردن و صدمه ديدن ماهيچه ، غده‌اى سر برآورد ، و اگر زود علاج نشود غدهء كذايى به غدهء سرطانى تبديل شود .\r\nامّا اگر مسأله مسألهء شكاف وسطى ماهيچه ( فسح « فسخ - نسخه » ) نيست و بلكه قضيه هتك ( گسستگى كناره‌هاى ماهيچه ) است ، بايد قبلا به آرام كردن درد ناشى از آن بپردازى و بعدا كوشش كنى كه پرزه رگ قطع شده را به جاى طبيعى برگردانى و گسسته را دوباره پيوند دهى .\r\n\r\nعلاج\r\nدر اكثر حالات هرگاه شكاف در وسط ماهيچه رخ داد ، بهتر از خونگيرى از بيمار كار ديگرى نيست . بسيارى از دانشمندان علم طب در وقوع چنين روىدادى - حتى اگر بدانند كه بدن دارندهء ماهيچه پاك و بىآلايش است - باز خونگيرى را چيزى حتمى مىدانند .\r\nهرگاه خونگيرى لازم به عمل آمد ، داروهاى گذاشتنى بازدارنده خون را بر جاى دردمند بگذار و محكم ببند ؛ تا از دوباره جمع شدن خون در شكاف جلوگيرى كنند .\r\nداروى بازدارنده‌اى كه بر بالاى ماهيچهء شكاف‌زده مىگذارى كه نگذارد خون در شكاف جمع آيد ، بايد سردىبخش و گيرنده و يا يكى از آنها باشد .\r\nاگر در معالجه يعنى خونگيرى و داروگذارى تأخيرى رخ دهد ، خون جمع شده به درزهاى ديگر - كه از گسستگىهاى پيوند در ماهيچه پيدا شده است - نفوذ مىكند و بلا و آسيب‌هاى نامبرده ممكن است گريبانگير شوند .\r\n\r\n","description":"","footnote":"","page_name":" 440 ","page_number":462},
  {"content":"\r\n\r\nپس دانستى كه بايد به هر وسيلهء ممكن خون جمع آمده در شكاف ماهيچه را بيرون دهى و گرنه تا خون در آنجا بماند شكاف همچنان باقى مىماند و خون نمىگذارد لبه‌هاى شكافته به هم بيايند و پيوند طبيعى برگردد . و براى از بين بردن اين خون جمع آمده راههايى علاجى هست كه از اين قرارند :\r\n1 - آبهاى معدنى گرم و امثال آنها را - كه در علاج كتك‌خورده‌ها ذكر مىكنيم - بر ماهيچه بپاش كه سوراخهاى ريز نفس‌كش اندام شكافته را از ستبرى و برهم فشردگى به تنكى و تخلخل وادارد و خون جمع شده از راه اين سوراخهاى ريز تحليل برود .\r\n2 - داروهاى پوشانندهء خون مرده را - كه بر خون مرده مىآيند و آن را مىپوشانند و آمادهء تحليل رفتنش مىكنند - استعمال كن !\r\n3 - روغنهاى از بين بردن اثرات خستگى را به كار بر .\r\n4 - بيمار چيزهايى را تناول كند كه در درون به تحليل رفتن خون كمك مىكنند و تا آسيب بر طرف نشده بر آنها دوام كند .\r\nداروهاى تناولى پوشانندهء خون مرده كه در تحليل رفتن خون مردهء جمع آمده تأثيربخشند عبارتند از : مقل يهود ، كوشنه و لوفاى كلفت با اسكنجبين - كه اسكنجبين همراه لوفا در پاره كردن خون مرده كمك مىكند .\r\nداروهاى پوشش‌گذار بر خون مردهء جمع آمده كه به تحليل خون كمك مىكنند و اثر مىگذارند دو بخش هستند : بخش كم‌توان و سبك ، بخش نيرومند و بسيار اثربخش .\r\nبخش سبك و كم‌توان امّا اثربخش در حد وسط عبارت است از : آرد جو ، سنگل ميشى و خمير از آرد بيخته و بىسبوس .\r\nداروهاى قوى و نيرومند عبارتند از : پونهء كوهى با قاوت ؛ كه بويژه اگر آسيب در سر روى داده باشد ، پونهء كوهى با قاوت را بر آن گذارى بسيار خوب است .\r\nروى هم رفته و به‌طور خلاصه ، بايد داروى علاجى در اين حالت ، حرارت لطيف و كم‌شدت داشته باشد كه هم آسيب‌ديده را سست گرداند و هم به آرامى خون را تحليل برد و آزارى نرساند . و اگر با اين حرارت لطيف - كه دارد - تا اندازه‌اى نيروى خشكاننده در آن باشد كه آرام و به نرمى مواد رطوبى را بخشكاند بهتر است .\r\nداروى بسيار شديد ، در تحليل بردن و خشكانيدن به سرعت اثر مىبخشد و قسمت كم‌مايهء مادهء تحليل‌بردنى را زود تحليل مىبرد ، و از خشكانندگيى كه دارد قسمت پرمايهء ماده را مىخشكاند و سوراخهاى ريز نفس‌كش را مىبندد .\r\nعلاجى را كه تاكنون ذكر كرديم اكثرا در حالتى كه گسستگىهاى پيوندى ماهيچه نزديك پوست بوده و بالانشين و نمودار باشد كافى است و چيز ديگرى نمىخواهد . امّا اگر ماهيچهء آسيب‌ديده و شكافش در ژرفا باشد و از طبقهء نمودار و نزديك رويه دور باشد و گسستگىهاى پيوندى زياد باشند ، ناگزير از نشتر زدن مىشوى . و ناچارى كه علاج ورم و قرحه‌هاى بدجنس را به كار برى . نبايد اين حالت را با حالت ناشى از ضربت‌خوردگى مقايسه بكنى ؛ زيرا كسى\r\n\r\n","description":"","footnote":"","page_name":" 441 ","page_number":463},
  {"content":"\r\n\r\nكه كتك خورده است مادهء خون برجسته از ماهيچه به سوى پوستش مىآيد و پوست به قرحه مبتلا مىشود . امّا در حالت قبلى يعنى وقتى كه ماهيچهء شكافته در ژرفا باشد ، حتما جداييهاى پيوندى در ژرفا قرار دارند و نياز به داروهاى بسيار نيرومند در جذب و كشش است كه با فشار و به زور مادهء بيرون ريختنى و سزاوار تحليل رفتن را از آن ژرفا بركشد . به علاوه بادكشهاى همراه خراشيدن پوست مىخواهد . امكان دارد بلا از اين بزرگ‌تر باشد و اندام آسيب‌ديده ورم بزرگ برآورد و در خارج و رويه نمودار گردد و خون در آن جمع آيد ؛ اگر چنين بود بايد داروهايى را بر ورم گذاشت كه مادهء خون جمع آمده را به صورت ريم و چرك درآورد ؛ كه هرگاه خون ريم شد ، درد ناشى از ورم فروكش مىكند و مادهء خون اگر ريم و چرك شود ، تحليل رفتن آن آسان است . در هر حال وقتى كه ورم باشد و خون در آن جمع شود در نتيجه خون به ريم و چرك مىانجامد . امّا اگر وسيلهء دارو ريم شدن خون را كمك كنى و سرعت دهى ، سلامت‌تر است و ممكن است اگر داروى بازكنندهء دهانهء زخم را استعمال كنى ، مادهء داخل ورم بدون اينكه چرك و ريم شود تحليل برود . بويژه اگر حرارت سرشتى بدن مددكار باشد و نفس‌كشهاى پوست گشاد باشند . و تو به علاج دارويى چنين حالاتى به بحث ما در علاج بر زمين افتادن و صدمه ديدن رجوع كرده و براى اين حالت از آنها استفاده كن !\r\n\r\nباندپيچى\r\nطبيبان دربارهء باندپيچى گويند : اگر كوفتگى يا شكافتگى رخ داد ، بايد باندپيچى كنى و باندپيچى بر جاى آسيب‌ديده بسيار تند و محكم باشد . باند را رو به بالا بسيار بركش تا به نزديكيهاى كبد مىرسد . باند را كمى پايين‌تر از محل آسيب‌ديده جاى ده ! نه چوب شكسته‌بندى را بر آن بيفزاى و نه بالشتكها را . و حتى نمىخواهد كه داروى فشرندهء پوست و زخم را به كار ببرى ؛ زيرا بايد خون جمع شده تحليل برود . و اگر مىگوييم باند را به طرف بالاتر از جاى آسيب‌ديده هم ببند ، منظور اين است كه خون به سوى بالا راه نيابد و اين باند محكم مانع از درز كردن خون به بالا باشد . خود جاى آسيب‌ديده را بسيار تند بپيچ امّا آنچه را كه در بالاتر مىپيچى به اين تندى نبوده و سست‌تر باشد .\r\nباندى كه جاى آسيب‌ديده را بدان مىپيچى بايد تنك و متخلخل ، امّا در عين حال محكم باشد و از كشيدن نگسلد و مقاومت داشته باشد . و اگر دارويى را كه بر آن پاشيدى به آسانى به جاى آسيب‌ديده نفوذ كند ، اندام را مايل به سوى بالا كن ! چنان كه در علاج نزيف خون لازم است .\r\nبايد قبل از ورم كردن اندام آسيب‌ديده ، باندپيچى يعنى تند پيچيدن را اجرا كنى ؛ زيرا اگر ورم كرد ، بستن تند و محكم و فشار باند و حتى فشار با انگشت را تحمل نمىكند . باندپيچى در حال ورم كردن بايد در تندى و سستى ميانگين باشد . درحالىكه اندام ورم كرده است بايد آب گرم بر آن ريزى و در عين وقت بايد داروى ورم فرونشان و مسكن درد را بر عضو ورم كرده بگذارى .\r\n\r\n","description":"","footnote":"","page_name":" 442 ","page_number":464},
  {"content":"\r\n\r\nاگر از هم‌پاشيدگى در اندامى رخ دهد و از اثر آن غده‌اى سر برآورد ، بايد هرچه زودتر قطعه‌اى نازك سربى بر آن بگذارى و ببندى كه زياد نشود و بزرگ‌تر و گنده‌تر نگردد ، شايد از اثر سربى كه بر آن مىگذارى غده نرم گردد و ممكن است از هم بپاشد .\r\n\r\nفصل سوم افتادن و صدمه ديدن\r\nاز بر زمين افتادن و صدمه ديدن چندين آسيب احتمالى هست ، كه در همهء اين حالات سبب درد و آزار مىشوند :\r\n1 - ممكن است از هم پاشيدگى در اندام رخ دهد .\r\n2 - ممكن است كوفتگى در اندام به‌وجود آيد .\r\n3 - ممكن است استخوان در بدن درز برد .\r\n4 - امكان دارد تك‌رگى بگسلد ، يا جدايى در پيوند اندامى از اندامان درونى واقع شود .\r\n5 - امكان دارد غشايى ، پىرگى يا رگى بزرگ در اندرون بدن از هم بگسلد .\r\nامكان دارد انسان از درد شديدى كه از اين حالتها بر او وارد مىشود ، جانش به خطر افتد .\r\nتا بدن درشت‌تر و بزرگ‌تر باشد از افتادن و صدمه ديدن بيشتر آسيب‌پذير است . ازاين‌رو مىبينى كه هرگاه كودكى بر زمين مىافتد ، كمتر از بزرگسالان از افتادن به درد مىآيد .\r\nاز اثر افتادن ، صدمه ديدن و كتك و ضربت خوردن ، غده‌ها نيز بزرگ مىشوند ؛ چنان كه قبلا در جاى خود اشاره كرديم بايد به معالجهء بيمار شتافت و تا غده به غدهء سرطانى تبديل نشده است چاره‌اى جست .\r\nممكن است گاهى در اثر افتادن و صدمه ديدن چيزى از قلب يا از معده بگسلد و انسان فورا بميرد .\r\nامكان دارد كه در اثر افتادن بر زمين و صدمه ديدن ، مدفوع و ادرار انسان لگام گسيخته شوند و بدون اراده به خارج سفر كنند .\r\nاحتمال دارد در صورتى كه رگى در سر يا در كبد و يا در طحال بگسلد ، انسان خون از راه دهان برآورد يا خونريزى بينى به‌طور شديد و هراسناك پديد آيد .\r\nمحتمل است كه در اثر افتادن و صدمه ديدن ، شكم انسان باد كند ، صدايش قطع شود ، نفسش پياپى و شديد آيد و از سخن گفتن درماند .\r\nاگر كسى از اثر صدمه ديدن ، بر زمين افتادن و غيره از سخن گفتن بازماند و سرش خم شد و نفسش به پژمردگى گراييد و پيشانيش عرق كرد و رنگ رخسارش زرد شد يا به سبزرنگى زد ، بدان ! كه زود زود مىميرد .\r\nاگر كسى كه بر زمين افتاده است يا صدمه ديده ، مثلا به ديوارى برخورده است و يا غيره ، يا چيزى تيز و برنده به بدنش خلانيده و فرو كرده‌اند و كتك بسيار زياد خورده است و فورا خون\r\n\r\n","description":"","footnote":"","page_name":" 443 ","page_number":465},
  {"content":"\r\n\r\nبرآورد و اسهال شود ، بدان ! كه مرگش سر رسيده است . و اگر از اثر اين صدمات ، برآورده خون تنها نبود ، ممكن است شخص از مرگ نجات يابد ؛ مثلا خون برآورده مخلوط با غذا باشد . بويژه اگر رويهء پوست ورم كرده باشد و خون را همراه خوراك برآورد ، اميد زندگى مىرود . و اگر ورم در زير پوست پيدا شود و فرونشيند و بعد از فرونشستن ورم ، شخص آسيب ديده ريم و چرك از راه دهان برآورد ، مرگش زود و حتمى است .\r\nاگر كسى در افتادن گوشش بسيار صدمه بيند و خون زياد از گوشش جارى شود ، ورم كردن و سپس مرگش حتمى است .\r\nاگر كسى بر سر به زمين بيفتد و سر بسيار صدمه بيند ، اكثرا در اولين وهله از سخن گفتن عاجز مىماند . اگر اين قطع سخن گفتن تا روز سوم باقى ماند و حالت صدمه‌ديدگى بيمار در يك وضع باقى ماند و كم و زياد نشد ، در روز سوم بايد حقنه شود و تا روز هفتم منتظر ماند و قبل از اين مدت نبايد سر را حركت دهد .\r\nاگر كسى كه بر زمين مىافتد ، جاى اوّل به زمين خورده و صدمه ديده سرخ نشد ، بدان ! كه اندام آسيب‌ديده پىرگى است .\r\n\r\nعلاج\r\nاگر انسان از اثر افتادن و صدمه ديدن به شكستگى در اندام ، تكان خوردن اندام از جاى خود و يا نزيف خون مبتلا نشده بود ، بايد اندام صدمه‌ديده يا سست شده از اثر افتادن را معالجه كنى .\r\nبايد اندام را تند باندپيچى كنى . و سپس به معالجهء سطحى بپردازى تا تشخيص مىدهى كه در درون چنان اتفاقى رخ نداده است كه احتمالا به تلف شدن اندام بينجامد .\r\nاگر ديدى صلاح در اين است كه بيشتر به مداواى جاى صدمه ديده بپردازى و سريع‌تر آن را شفا دهى ، بايد معالجهء سطحى و باندپيچى كنى ، خون از بيمار بگيرى و حقنهء نرم و كم‌مايه استعمال كنى كه شكمش قبض نشود .\r\nاگر جاى آسيب‌ديده ترك و شكاف برداشته است ، بايد همگى اندام و بويژه قسمت ترك برده و شكافته را برهم آورى و ببندى - كه دستور اين كار را سابقا ذكر كرديم .\r\nداروهايى كه در علاج آسيب‌ديدگى اندام در اثر افتادن و صدمه ديدن لازم است بايد فشارآور و چسبناك باشند . نيروى تحليل‌برندهء مادهء جمع آمده در جاى آسيب‌ديده ، در دارو باشد كه كم‌كم و به آرامى ماده را تحليل ببرد . دارو داراى نيروى سست‌كننده باشد ؛ چنان كه در وقوع از هم پاشيدگى داروى سست‌كننده لازم است . بايد داروهاى چسبناكى را بر جاى آسيب‌ديده بچسبانى كه نيروى گوشت روياندن در داخل و خارج داشته باشند .\r\nبيمار آسيب‌ديده از افتادن بر زمين بهتر آن است كه ماش و نخود بخورد .\r\nكسى كه از اثر افتادن و صدمه ديدن و از هم پاشيدن داخل اندام تن آسيب‌ديده است به داروهاى تناولى نيز نياز دارد .\r\nداروى تناولى از هر دارويى مناسب‌تر در اين حالت مومياى خالص است كه آن را با روغن\r\n\r\n","description":"","footnote":"","page_name":" 444 ","page_number":466},
  {"content":"\r\n\r\nزنبق و شراب بخورد . و اگر حقنه شود و حقنه مايه چيزى نرم‌كنندهء شكم باشد بىجا نيست .\r\nراوند چينى را با يك مثقال روناس و شراب مخلوط كند و بخورد .\r\nگل مهرزده در درجهء اوّل و بعد لاتى « 1 » ( لانى ، آنى - نسخ . ) گل ارمنى ، سماق و انزروت در جوش دادن شكاف و به هم آوردن دهانهء درز برده بسيار خوبند .\r\nزاج بلورى ( شب ) را اگر بر جاى آسيب‌ديده بچسبانند بسيار خوب است . براى جوش دادن ترك برده ، تحليل بردن خون جمع آمده در جاى آسيب‌ديده و بازداشتن اندام از ورم كردن اثرى عجيب دارد . و اگر تناول كنند مانع نزيف خون و زيان و آسيب ناشى از صدمه خوردن مىشود .\r\nافشرهء لوفاى بزرگ و كلفت ، راوند ، كوشنه و مقل هركدام با اسكنجبين تناول شوند بسيار مفيدند .\r\nاگر آسيب‌ديده از اثر افتادن و صدمه ديدن نياز به نرم شدن شكم داشته باشد ، خيار چنبر دارويى را با روغن بادام تناول كند .\r\nاينك دارويى تركيبى و خوب كه به صورت قرص درمىآيد .\r\n\r\nنسخه :\r\nراوند چينى هشت مثقال ، لاك چهار مثقال ، روناس چهار مثقال ، گل مهرزده سه مثقال . همه را درهم بسرش و قرص از آن بساز و با آب نخود آب تناول شود .\r\nاگر نى نهاوندى را با مر و مصطكى بر جاى آسيب‌ديده گذارند خوب است .\r\nانار دشتى را برجاى آسيب‌ديده گذارند بسيار خوب است . همچنين انار دشتى را تناول كنند در علاج شكستگى ، تكان خوردگى ، وثى ، از هم پاشيدگى ، ضربت‌خوردگى ، افتادن بر زمين و صدمه ديدن بسيار بهره‌رسان است . حتى اگر شكستى در استخوان هست و جاى شكسته پينه‌مانندى برداشته است و ناتوان‌تر از حالت طبيعى شده است ، جاى شكسته را نيرو بخشد و سخت‌تر مىكند .\r\nداروهاى محكم نگاه داشتن آسيب‌ديده انواع و اشكال دارند كه از اين قرارند :\r\nاقاقيا را به تنهايى يا با نان بر جاى آسيب‌ديده گذارند ؛ كه اثرش شگفت‌آور است .\r\nالوا ، گل ارمنى ، لانى ، گل مهرزده ، ماش ، سماق ، گچ خاموش شده ، آهك خاموش شده و برنج خرد و ساييده شده همگى در علاج جاى آسيب‌ديده بسيار خوبند ؛ كه بر جاى درد گذارند و محكم بر آن استوار شود .\r\nانزروت را بر جاى صدمه ديده بچسبانند مفيد است .\r\nبرگ درخت سرو در آب بپزد . بفشرى و تفاله‌اش را با زنبق مخلوط كنى و بر جاى آسيب‌زده\r\n\r\n\r\n","description":"","footnote":"\r\n( 1 ) - لاتى ، لانى ، آنى ، را در فرهنگها نيافتم . لامى صمغى است هندى و از درختى است . در علاج شكستگى ، تحليل ورم و ناتوانى پىرگها خوب است - تحفه .\r\n","page_name":" 445 ","page_number":467},
  {"content":"\r\n\r\nببندى خوب و مفيد است .\r\nبرگهاى درخت گز بزرگ با زاج بلورى درهم كوبيده شوند و بر جاى آسيب‌ديده ببندى بسيار خوب است .\r\nداروى تركيبى زير بسيار خوب است كه آزمايش شده و نتايج بسيار خوب داده است .\r\n\r\nنسخه :\r\nانار دشتى سه جزء ، خطمى سفيد يك جزء ، انزروت يك جزء ، كمى زعفران . همه را باهم بكوب و بر جاى آسيب‌ديده بگذار و ببند ! نيروى علاجى اين دارو تا ژرفاى آسيب‌ديدگى تأثير مىبخشد .\r\nاگر پيامد ضربت‌خوردگى درد شديد نبود و انسان ضربت‌خورده بدن بىآلايش داشت و بيم آن نبود كه به حد زياد ورم كند و بيم آن نداشتى كه قرحه‌اى پيدا شود و در جاى آسيب‌ديده اندامى ميان‌تهى نبود ، روغن زيتون و امثال آن را گرم شده و داغ بر جاى آسيب‌ديده بمال كه درد را تسكين مىدهد . مثلا كسى كه ضربت بر پشتش وارد شده است . يا دستش ضربت خورده يا آسيب ضربت بر رانش وارد آمده است ، همين علاج - كه عبارت از روغن زيتون گرم و امثال آن است - برايش كافى است كه درد را تسكين دهد .\r\n\r\nفصل چهارم صدمه ديدن درونى\r\nممكن است كسانى ضربت و صدمه‌اى بر شكم و اندامان درونىشان وارد شود و به درد آيند . ما دربارهء اين موضوع و علاج ضربت‌خوردگى و صدمه ديدن شكم و اندامان درونى بياناتى را در كتاب سوم قانون آورديم ؛ بايد بدانجا رجوع كرده و دستورات ذكر شده را مو به مو اجرا كنى .\r\nدر اينجا سفارشهايى داريم كه از قرار زيرند :\r\nكسى كه آسيب از اثر ضربت خوردن و صدمه ديدن بر شكم و اندامان درونيش واقع شده است ، رژيم غذايش بايد چنين باشد :\r\nهر غذايى كه سردىبخش و نرمىبخش شكم باشد خوب است از قبيل : لبلاب ، سلمك و پنيرك .\r\nغذاهاى چسبناك از قبيل : بارهنگ و امثال آن بخورد .\r\nهمين‌كه شخصى صدمه ديد تا خوب مىشود ، افشره‌هاى سردىبخش مخلوط با چيزى ليونت‌آور از قبيل : افشرهء تاجريزى يا آب بارهنگ و يا آب كاسنى با خيار چنبر دارويى بخورد .\r\nداروى تناولى تركيبى زير نيز خوب است ؛ زيرا آزمايش شده و نتايج خوب داده است .\r\n\r\n","description":"","footnote":"","page_name":" 446 ","page_number":468},
  {"content":"\r\n\r\n\r\nنسخه :\r\nاسفرزهء كوبيده يك جزء ، لاك و كهربا هريك سه چهارم جزء ، زعفران يك هفتم جزء . مقدار تناولى دو درهم با آب گرم است .\r\nقرص تركيبى زير كه نامش قرص كهربا است ، در علاج اين حالت خوب است .\r\n\r\nنسخه :\r\nكهربا ده مثقال ، گل محمدى پنج مثقال ، اقاقياى شسته هفت مثقال ، سنبل هندى شش مثقال ، شاه‌افسر ده مثقال ، مصطكى چهار مثقال ، پوست كندر چهار مثقال ، گل ارمنى هفت مثقال ، زعفران شش مثقال ، ثمر درخت سرو هشت مثقال . همهء اينها را درهم مخلوط كن و با آب بارهنگ بسرش و قرصها از آن بساز و انسان آسيب در درون ديده از آن تناول كند ؛ كه بسيار سازگار است و بسيار مفيد و بويژه اگر آسيب‌ديدگى از مراحل اوليه تجاوز كرده باشد بهره‌اش بسيار نمايان است .\r\nداروى بر جاى آسيب‌ديده و دردمند گذاشتن اگر لازم باشد ، داروى تركيبى زير را بر جاى دردمند بگذار !\r\n\r\nنسخه :\r\nسيب شامى را با گياهى خوشبوى بپز تا سيب به خوبى مىپزد ، بكوب و خوب بكوب تا كاملا نرم مىشود . از اين سيب پختهء كوبيده يك صد درهم آماده كن ! لادن بيست درهم ، گل محمدى شانزده درهم ، سنبل ، مصطكى و اقاقياى شسته از هريك چهارده درهم با افشرهء سرو و افشرهء بارهنگ همه را درهم بسرش و بر جاى دردمند بگذار ! امّا به عقيدهء من آب گشنيز به جاى آب بارهنگ باشد بهتر است . و اگر روغن سوسن نيز با اين داروى گذاشتنى باشد رواست و خالى از بهره نيست .\r\n\r\nفصل پنجم ضربت خوردن از تازيانه و امثال آن\r\nاگر كسى در اثر ضربت تازيانه و چيزهاى همانند آن جاهايى از بدنش ورميده ، كوفته و خلاصه آسيب ديده است ، تا خوب مىشود بايد غذايش نخود خيسيدهء پوست‌كندهء نرم شده و لوبياى قرمز پوست كنده باشد . به جاى آب ، آبى را بنوشد كه نخود در آن خيسيده است .\r\nداروهاى علاج صدمه ديده و بر زمين افتاده را تناول كند و بويژه داروهاى زير در اين حالت خوبند :\r\nراوند و زنجبيل را در اجزاء متساوى درهم مخلوط كنند و به وزن يك درهم و نيم از آن را با آب گرم بخورند .\r\nگل ارمنى تناول كنند ويژگى دارد .\r\n\r\n","description":"","footnote":"","page_name":" 447 ","page_number":469},
  {"content":"\r\n\r\n\r\nبر جاى آسيب‌ديده گذاشتنى\r\nبهترين علاج در اين حالت آن است پوست گوسفند تازه بركنده و گرماگرم را بر آن گذارند و بچسبانند و برنگيرند كه ممكن است در روز دوم خوب شود ؛ نه ورمى بماند و نه عفونتى رخ دهد .\r\nاگر قبل از پيچيدن پوست بركندهء تازهء گوسفند چيزى از نمك بسيار نرم و ساييده را بر آن بپاشند و آنگاه بگذارند ، بسيار بهتر است .\r\nاگر سفال را بكوبند و خاكهء نرم آن را بر جاى آسيب‌ديده پاشند مفيد است .\r\nاگر خاك داخل گلخن گرمابه را بر جاى آسيب‌ديده پاشند بهره‌رسان است . خاكستر ديگرى هم باشد باز خوب است .\r\nمردار سنگ و سفيدآب را هريك يك جزء متساوى با روغن گل و موم درهم بسرشند و مرهم شود و بر جاى آسيب‌ديده بمالند .\r\nكتيرا و زعفران را با موم و روغن مخلوط كنند و بر جاى آسيب‌ديده مالند .\r\nاگر اثرى از تازيانه و كتك و امثال آنها بر جسم باقى ماند ، زرنيخ و سنگ فلفل آن را از بين مىبرد .\r\nشايد خون مرده در زير پوست باشد - كه عادتا طبيبان ضمن علاج اين حالات آن را ذكر مىكنند ؛ ليكن ما مسألهء علاج خون مرده در زير پوست را به بحث كلى آن - كه دربارهء آرايش مىآيد - موكول كرده‌ايم .\r\n\r\nفصل ششم وثى\r\nدر مقدمه‌اى كه در سرآغاز گفتار دوم آمد گفتيم اگر اندامى از جاى تكان بخورد و به طرفى منحرف شود ، هرچند اين لغزندگى بسيار كم هم باشد آن را وثى گوييم . حال راجع به علاج اين حالت سخنانى داريم :\r\nاگر اين از جا دررفتگى در بند استخوانها واقع شود ، بهترين علاج آن است كه دنبه و خرما را باهم بكوبند و بر در رفتهء جا آورده بگذارند و ببندند و باز نكنند تا به كلى خوب مىشود .\r\nدر بحث از شكسته استخوانى داروهايى را ذكر كرده‌ايم كه همه با حالت دررفتگى سازگارند بدانجا رجوع كن ! اگر دردهاى پس از معالجه باقى ماند ، با روشهاى بستن علاجش كن و هيچ نگران مباش !\r\n\r\n","description":"","footnote":"","page_name":" 448 ","page_number":470},
  {"content":"\r\n\r\n\r\nفصل هفتم پوست‌اندازى ( سحج )\r\nمنظور از كلمهء سحج نوعى بركندگى از سطح پوست است كه از اثر چيزى آزاردهنده و فشارآور پديد آيد . اين پوستك‌اندازى پوست گاهى بدون ورم كردن است و ممكن است همراه پوستك‌اندازى ورم هم باشد . و گاهى ممكن است كه خود پوست كاملا بركنده شود و بريده گردد يا فرو آويزد ؛ كه بايد در اين حالت پوست از جا بركنده را بر جاى خود بچسبانى . براى بازچسباندن داروهايى را به كار ببر كه در علاج زخمها ذكر شده‌اند . تا امكان داشته باشد نبايد پوست بركنده از جاى را ببرى ؛ بايد پوست را بر جاى اوّل پهن كنى و بچسبانى . بارها اين كار را تكرار كن تا حتما بر جاى اوّليه مىچسبد . اگر ديدى كه خود به خود نمىچسبد ، مرهم‌هايى را كه در اين زمينه به كار مىبرند به كار ببر و حتما تا ممكن است همان پوست بركنده را به جاى خود برگردان و بچسبان !\r\nاگر پوست در جايى بركنده شده است كه پديدار و پيش چشم است ، بهتر آن است بعد از برگرداندن پوست به جاى خودش براى چسباندنش دارو بر آن بگذارى اما نبندى ، مگر اينكه ممكن نباشد ، يعنى دارو بدون بستن گير نشود ؛ زيرا اگر داروى پوست بر گوشت خشكاننده ؛ برگرداننده و چسباننده همراه هواى آزاد باشد بهتر است .\r\nاگر پوست‌اندازى سبك است و به صورت پوستك‌اندازى مىباشد ، داروهاى تكى و ساده كافى است . و بويژه اگر پوست‌اندازى در زير پاها ( جايى كه بر زمين گذاشته مىشود ) باشد ، شش حيوان و بويژه شش بره را بر آن بچسبان خوبش مىكند .\r\nاگر پوست‌اندازى همراه ورميدن نيست ، داروهاى زير را به كار ببرى بهره‌رسان است و علاج خوبى هستند .\r\n1 - پوست كهنه و دريدهء حيوان را بسوزان و سوخته‌اش را بر پوست انداخته بچسبان !\r\n2 - زرنيخ قرمز و روغن گل را بر آن بمال !\r\n3 - سوختهء كدو واقعا اثرى عجيب دارد و جاى اعتماد است . بويژه در پوست‌اندازى كف پا .\r\nاگر تركى همراه پوست‌اندازى باشد ، داروهاى مهرگذار و جوشكارى و خاتمه‌دهندهء آثار پوست‌اندازى و داروهاى گيرندهء سبك ( كم‌تأثير ) از قبيل : اقاقيا ، مازو و بويژه مازوى سوخته لازم است ؛ كه همين داروهاى سبك و گيرنده در علاج پوستك‌اندازى كم و سبك و پوستك‌اندازى پنهان و ناپيدا كافى است . شايد تنها مرهم سفيد علاج اين حالت را عهده‌دار شود .\r\nداروهاى قوىتر و پرتأثيرتر از اينها كه ذكر شد ، داروهاى تركيبى هستند كه عبارتند از :\r\n\r\nنسخه :\r\nسفيدآب ارزيز ، اندران ، روغن دارويى مثلا روغن گل يا روغن آس يا روغن كرچك و يا روغن سوسن در اجزاى متساوى . اندران را در آب يا شراب حل كن و از اين داروها با اندران حل\r\n\r\n","description":"","footnote":"","page_name":" 449 ","page_number":471},
  {"content":"\r\n\r\nشده مرهم درست كن !\r\nممكن است تنها مردارسنگ با شراب كافى باشد .\r\nسماق در خشكانيدن پوستك‌اندازى سبك و در علاج پوست‌اندازى همراه ترك بسيار خوب دارويى است . سماق نمىگذارد جاى پوست‌انداز ورم كند .\r\nداروهاى پاشيدنى بر درد پوست‌اندازى و بويژه اگر پوست از اثر پوست‌اندازى ترك بردارد ، عبارتند از : آب‌پز عدس ، آبجو بر آتش پخته با عدس ، آب دريا كه به حالت ولرم باشد و بر پوست پوست‌انداز پاشند . ته‌نشين شراب را خشك كنند و بر پوست پوستك‌انداز گذارند خوب است .\r\nامّا اگر پوست از بيخ بركنده شود ، بايد كوشش كنى كه ورم نكند و داروهايى استعمال كنى كه بسيار خشكاننده و مهرگذارند .\r\nعلاج حالتى كه پوست همگى بركنده شود ، دشوارتر از آن است كه پوست پوستك اندازد .\r\n\r\nفصل هشتم پيامد فروشدن چيزى در بدن\r\nحالاتى بر بدن انسان رخ مىدهد كه سبب درد خارجى است كه بر بدن مىآيد و بدن از آن دچار درد و آزار مىشود و بايد سبب را از بين برد و روىآور و پيامد سبب را معالجه كرد . اين سببهاى خارجى كه بدن را به آسيب مبتلا مىسازند عبارتند از :\r\n1 - وخز ( خليدن در پوست ) . منظور از وخز فرو شدن چيزى تيز در پوست است كه كلفت نباشد و از پوست تجاوز نكند و به گوشت نرسد .\r\n2 - خزق ( فرو رفتن در پوست ) . فرق وخز با خزق اين است كه خزق معنى واسع‌تر از وخز را مىدهد . و وقتى است كه چيزى نسبتا كلفت و در عين وقت تيز و برّا در پوست فرو رود و تا گوشت نفوذ كند .\r\n3 - خار در پوست خليدن . كه چنين مىنمايد از خزق و وخز كمتر باشد . منظور از خار نه همان تيغ گياهى است بلكه هر چيز خارمانندى است ؛ مثلا استخوان باريك و نازك ، نك سوزن و امثال آنها را مىتوان خار ناميد .\r\n4 - پيكان تير كه در بدن فرو رود و گير كند .\r\n5 - استخوان در بدن گير كرده و بايد بيرون آيد .\r\nوخز و خزق كه هر دو تقريبا در مفهوم عام به معنى خليدن و فرو رفتن جسمى تيز و سخت در بدن هستند ، تنها فرقشان در اين است كه اگر آن جسم نك تيز سخت باريك و كوچك بود و خز ناميده مىشود . و اگر درشت‌تر بود و تيز بود خزق نام دارد . چنين مىنمايد كه كوچكى و باريكى وخز اقتضا مىكند جايى را كه از خليدن خود مىگشايد بسيار تنگ باشد و اثرش از پوست تجاوز نكند ؛ كه اگر چنين باشد جاى نگرانى نيست و اگر معالجه‌اش هم نكنى خود به خود\r\n\r\n","description":"","footnote":"","page_name":" 450 ","page_number":472},
  {"content":"\r\n\r\nخوب مىشود . و حتى اگر چيز چنين باريك و تيزى به گوشت هم برسد ، تركش كن كه حتما خودش خوب مىشود .\r\nاما اگر گوشتى كه اين سبب خارجى باريك و تيز در آن فرو رفته ، گوشتى بسيار ناپسند و بد باشد ، ممكن است ورم كند ، تپش به بار آورد . بويژه اگر نك آن سوزن مانند در آن گوشت ناپسند فرورفته باشد ، علاج اين حالت همين است كه ورم فرو نشيند و درد آرام گيرد . و علاج زخم را نمىخواهد .\r\nبراى نوع دوم كه آن را خزق ناميديم و گفتيم حالتى است كه چيزى كلفت و نك تيز در بدن خليده باشد و بيشتر از حالت اوّل در پوست فرو رفته و جايش گشادتر باشد و آن چيز خليده و فرو رفته ، خار يا پيكان تير يا هرچه از اين قبيل باشد ، دستور علاج اين است :\r\n1 - بايد قبل از هر چيز خليده را بيرون بياورى . براى اين كار يا ابزار بيرون آوردن ( موچين و خاربرچين ) را به كار ببرى ، يا جاى خليده را از دو طرف با دست بفشرى و يا هر وسيلهء ديگرى را در بيرون آوردنش به كار بگيرى .\r\n2 - داروى داراى نيروى كششى بر آن بگذار كه جذبش كند . اين در صورتى است كه به هيچ وسيله‌اى بيرون نيايد . وقتى كه خليده در بدن را بيرون مىآورى بايد مواظب باشى كه به‌طور كامل بيرون آيد و در داخل نشكند .\r\nخليده برچين بايد گازانبرى باشد كه سرش سوهان‌مانند است ، تا خوب خليده را بگيرد . بايد براى اين عمل جايى را انتخاب كنى كه براى نك گازانبر تنگ نباشد . اگر خليده در جايى قرار دارد كه از هر دو طرف براى استعمال گازانبر گشاد است ، دقت كن كه كدام طرف مناسب‌تر است از آن سو بيرون آيد . و براى اينكه در داخل نشكند بايد راست و مستقيم آن را بيرون كشى و شتابزده اين كار را نكنى . گازانبر را در سر خليده گير كن و خليده را آهسته به اين ور و آن ور بجنبان تا معلوم شود كه چه اندازه در جسم فرو رفته است و تا چه حد چنگ در جسم زده است . حركت دادنش آسان است يا نه ؟ آنگاه آرام و به‌طور مستقيم و كم‌كم آن را بيرون بكش تا همه‌اش بيرون مىآيد .\r\nدر بعضى حالات بايد چند روزى خليده را ترك كنى تا لق مىشود و آنگاه بيرونش بياورى .\r\nبرخى از دانشمندان در اين باره نظريه‌اى دارند و ما عين آن را نقل مىكنيم ؛ مىفرمايند :\r\nاگر پيكان تيرى در بدن خليده و گير كرده است ، بايد قبل از هر چيز نوع تير را شناخت ؛ زيرا بعضى از تيرها چوبى هستند و برخى از نى ساخته شده‌اند ، سر تير ممكن است آهنى باشد ، احتمال دارد از مس باشد و در برخى تيرها سر تير از قلع يا سرب است و همچنين پيكان مىتواند از شاخ حيوانات ، استخوان ، سنگ ، نى و يا از چوب باشد . برخى نك پيكانها مستدير ، بعضى سه گوش يا چهارگوش است . و هستند كه سر نك پيكان دو يا سه شاخه‌اند . تيرهايى هستند كه سر و نك علىحده ندارند و بعضىها دارند . نوعى كه پيكان جدا دارند ، سر نكش كج به سوى عقب است تا اگر زخمى آن را كشيد كه از بدنش بيرون آورد ، كجى قلاب مانند در گوشت گير كند و بيرون نيايد . و برخى از آنها كمى به سوى جلو كج شده‌اند كه بيشتر در\r\n\r\n","description":"","footnote":"","page_name":" 451 ","page_number":473},
  {"content":"\r\n\r\nگوشت فرو روند .\r\nبرخى از تيرها پيكانش به صورت مارپيچ حركت مىكند : اگر آن را مستقيما به سوى خارج بكشى جاى پيچ پهن مىشود و مانع بيرون آمدن تير از بدن مىگردد . برخى تيرها پيكان كلفت و درشت دارند و داراى كناره‌اى به اندازهء پهناى سه انگشت هستند . برخى كناره‌شان به اندازهء يك انگشت است و آنها را مگسى مىنامند . بعضى از سر تيرها آسان روند و گوشه و كنار و زائده‌اى ندارند . بعضى زائده‌هاى آهنى باريك دارند كه اگر تير را بركشيدى اين آهن‌پاره‌هاى نازك در جسم زخمى باقى مىمانند . در بعضى تيرها پيكان تير محكم بر تير جاى گرفته است . و در برخى ، پيكان با تير زياد و به‌طور محكم پيوند داده نشده است ؛ اگر تير را از بدن زخمى بيرون كشى پيكان در جسم مىماند .\r\nممكن است تير مسموم باشد و ممكن است مسموم نباشد ؛ پس بيرون آوردن تير از جسم زخمى دو جنبه دارد : يكى بركشيدن و دومى دفع كردن .\r\nاگر تير در رويهء بدن است و زياد به ژرفا راه نيافته ، بايد آن را بيرون كشيد . و اگر تير در ژرفاى جسم فرو رفته است و بيم دارى كه آن را با جراحى بيرون آورى ؛ زيرا اگر اطراف خليده را بردرى ، نزيف خون زياد رخ مىدهد و زخمى را هلاك مىكند يا درد و آزار زياد به بار مىآورد و زخمى از تحمل آن عاجز است ؛ ناچار بايد هر طورى شده آن را دفع كنى .\r\nاگر تير در گوشت فرو شده و جاى زخمىشده جرم زيادى ندارند و اگر آن را بردرى به پىرگ و استخوان و چيزى همانند آنها برنمىخورد ، بايد اطراف خليده را بدرى و تير را دفع كنى .\r\nاگر پيكان تير در استخوان خليده و گير كرده است ، بايد جذب شود ؛ اگر قسمت خليده با چشم پيداست جذبش آسان است و اگر ناپيدا است دستور بقراط را به كار بنديم كه مىفرمايد :\r\n« براى اينكه بدانيم كه قسمت در جسم مانده از پيكان در كجاى بدن گير كرده است و بتوانيم جايش را درست تشخيص دهيم ، اگر ممكن باشد زخمى به همان شكل درآيد توجه كنيم كه در آن حال زخمىشده وقتى كه تير خورده كجا ايستاده ؟ تير از كجا آمده و به كدام نقطه از جسمش خورده است ؟ همان حالت را نمايش دهد . كه شايد آسان‌تر جاى گير كرده را پيدا كنيم . اگر اين نمايش و بازسازى صحيح ممكن نبود ، بايد زخمى بر پشت دراز بكشد و چندانكه امكان دارد طبيب را راهنمايى كند ؛ مثلا كجايش بيشتر درد دارد ؟ كجايش سنگينى مىكند ؟ و غيره و غيره . و به وسيلهء فشار دادن اطراف دردمند و معاينهء دقيق آن ، جاى گير كرده را به درستى بدانيم .\r\nاگر تير در گوشت گير كرده و تنهء تير از پيكان جدا نشده و نيفتاده است و تير از نى ساخته نشده است و چوبين است ، چوب تنه تير را بركش و يا دست در اطراف پيكان گير كن و آن را بيرون آور !\r\nاگر تير در گوشت گير كرده و تنهء تير جدا شده و افتاده است ، سر تير را با كلبتين يا گازانبر يا با ابزار مخصوصى كه با آن تير را از جسم برمىكشند آن را بركش !\r\n\r\n","description":"","footnote":"","page_name":" 452 ","page_number":474},
  {"content":"\r\n\r\nدر بعضى حالات كه مىبينى اگر تنها از يك جا اطراف گير كرده را بردرى پيكان بيرون نمىآيد ، ناگزير بايد بيش از يك جا را بردرى .\r\nاگر تير گير كرده در جسم از جايى كه در جسم فرو شده است بركشيدنش ممكن نيست ، بايد جايى در مقابل آن را بردرى و آنگاه يا بيرونش بكش يا دفعش كن ! يعنى اگر تنهء تير همچنان با پيكان است و نيفتاده است آن را بكش و اگر تنها سر تير در داخل مانده است و خود تير افتاده است ، با چيزى آن را فشار بده و كارى كن از جسم بيرون آيد . در اين فشار دادن و دفع كردن بايد كاملا مواظب باشى كه پىرگى يا شريانى را قطع نكنى .\r\nدر معاينهء دقيق زخمى معلوم مىشود كه پيكان دنباله‌دار است يا نه . اگر ديدى كه دنباله‌دار است با همان ابزارى كه تير و پيكان را وسيلهء آن دفع مىكنند ، گير كرده را در لولهء آن ابزار قرار ده و پيكان را بيرون آور !\r\nاگر پيكان بيرون آمد و جاى گير كردهء پيكان گود شده بود و بيم آن مىرود كه شايد قطعه‌هاى آهنى ريز و نازك باقى مانده باشند ، بايد به دقت تفتيش كنى و اگر چيزى را پيدا كردى ، آن را نيز با وسايل و اسلوبى كه گفتيم بيرون آور !\r\nاگر سر پيكان گير كرده شاخه‌هاى متعدد دارد و بيرون نمىآيد ، بايد اطراف را بردرى و زخم را گشادتر كنى ؛ مشروط بر اينكه بريدن به اندامى نرسد كه خطرى متوجه زخمى گردد .\r\nاطراف گير كرده را بردر تا به آسانى امّا آهسته گير كرده را بيرون مىآورى . »\r\nبرخى از طبيبان جراح شاخه‌هاى پيكان گير كرده را داخل ابزار انبوبى يا لوله‌اى مىگذارند و بيرون مىكشند ، تا گوشت بدن همراه آن نيايد .\r\nاگر خليدهء گير كرده را بيرون آوردى و زخم جاى گير كرده آرام بود و ورم نداشت ، قبلا آن را بدوز و بخيه بزن و بعدا داروى رويانندهء گوشت را بر آن بگذار !\r\nاگر زخم ورم كرد و حرارت داشت بايد وسيلهء داروهاى پاشيدنى و گذاشتنى ورم را فرو نشانى .\r\nاگر تير سمىشده در اندام كسى گير كرده است بايد - اگر ممكن باشد - گوشت تأثيرپذير اطراف گير كرده را ببرى و حك كنى . نشانى آنكه چه قسمت از گوشت از تير سم‌آلوده فاسد شده است آن است كه گوشت مسموم شده بدرنگ و زرد مايل به سياه مات مىشود و تو گويى گوشت مردگان است .\r\nاگر تير در استخوانى گير كرد ، بايد ابزار بيرون دادنش به كار رود ؛ اگر گوشت بر استخوان باشد و مانع كار شود ، بايد گوشت را حك يا شق كرد .\r\nاگر تير به حد زياد در استخوان گير كرده است ، از معاينه و لمس كردن و دست زدن متوجه آن مىشوى ؛ كه اگر لق بود ، زياد فرو نرفته و اگر به آسانى نجنبيد ، دليل آن است كه زياد فرو شده و ثابت است .\r\nاگر ديدى كه سر تير به ژرفاى استخوان رسيده است ، بايد بالاتر از جاى گير كرده را وسيلهء ابزار مخصوص بردرى . و اگر ديدى كه استخوان كلفت است ، پيرامون جاى گير كرده را\r\n\r\n","description":"","footnote":"","page_name":" 453 ","page_number":475},
  {"content":"\r\n\r\nوسيلهء متهء جراحى سوراخ كن تا به آسانى بتوانى آن را بيرون آرى .\r\nاگر تير در يكى از اندامان اصلى و بسيار ارزشمند مانند : مغز ، قلب ، ريه ، شكم ، روده ، زهدان ، كبد يا مثانه گير كرده است و نشانى از مرگ بيمار نمودار بود ، بايد دست از بركشيدن گير كرده به خارج بردارى ؛ كه در غير اين صورت بد را بدتر مىكنى و آنگاه مورد مسخره و طعن و لعن نادانان قرار مىگيرى و نفع چندانى به بيمار هم نمىرسانى كه چيزى بيرزد .\r\nاگر تير در اندامان اصلى و بسيار ارزندهء شخص گير كرد و نشانيهاى مرگ بيمار را همراه نداشت - كه قبلا بايد بگويم در اثر چنين روىدادى از كار افتادن اندام اكثرا حتمى است - مانعى ندارد كه به علاج بپردازى . بارها رخ داده كه بيماران زخمى در چنين حالاتى كه دست از زندگى شسته‌اند ، از معالجهء طبيب به‌طور عجيب و غير منتظره از مرگ رهايى يافته‌اند . و بارها رخ داده كه از اثر زخمى شدن وسيلهء تير ، جزئى از كبد ، از صفاق پوشش شكم ، از ثرب و يا از زهدان بيرون آمده‌اند و زخمى سلامت مانده و نمرده است . در هر حال اگر ما تير را از اندام اصلى و ارزنده بيرون نياوريم مرگ حتمى است و اخلاقا نامهربانى كرده‌ايم ؛ و اگر بيرونش كشيديم مرگ هست امّا احتمالا و احيانا روزنه اميدى هست كه شخص شفا يابد . پس بيرون كشيدن از هشتن و ول كردن بهتر است .\r\n\r\nفصل نهم بركشنده‌هاى خليده در بدن\r\nاگر خليده از آن نوع است كه بايد وسيلهء دارو آن را به رويه آورى و دارو بايد كشندهء خليده باشد ، از اين داروها استفاده كن :\r\n1 - اندران را بر جاى در تن خليده بگذار كه كشندهء نيرومندى است .\r\n2 - بيخ نى را بكوب و بر جاى خليده بگذار و ببند !\r\n3 - بيخ نى را بكوب و كوبيده را با عسل و نان درهم سرش و بر جاى خليده بگذار !\r\n4 - برگ خشخاش سياه و برگ درخت انجير را با قاوت درهم بسرش و بر آن بگذار !\r\n5 - بزر بنگ را بكوب و بر جاى خليده بگذار - اگر بزر بنگ با زاج زرد باشد بهتر است .\r\n6 - ثمر بنگ را چنان كه هست بدون كوبيدن و غيره بر جاى خليده بگذار !\r\n7 - انواع زراوند ، يعنى زراوند دراز و غلتان ( نر و ماده ) خوب است كه بر جاى خليده بگذارى .\r\n8 - پياز نرگس را بر جاى خليده بگذار !\r\nعلاوه بر اين گياهان دارويى - كه براى بركشيدن و به رويه آوردن خليده در جسم خوبند - داروهاى ديگرى نيز هستند كه جانورند و بسيار تأثيربخشند و از قرار زيرند :\r\n1 - قورباغهء پوست‌كنده را بر جاى خليده بگذارى ، اگر خليده استخوان باشد در بركشيدنش تأثير شگفت‌آور دارد ؛ هم از اين اثربخشى است كه دندان را نيز برمىكند .\r\n2 - خرچنگ نيز از اين داروها است . ساييدهء لاش خرچنگ را بر جاى خليده بگذارند جذبش\r\n\r\n","description":"","footnote":"","page_name":" 454 ","page_number":476},
  {"content":"\r\n\r\nمىكند .\r\n3 - ميگو نيز تأثير خرچنگ را دارد .\r\n4 - پنيرمايه از هر حيوانى باشد در جذب خليده تأثيربخش است .\r\n5 - گويند مارمولك بسيار جذب‌كننده است ؛ مارمولك را زخمى كن و وسيلهء زخم بميران و بر جاى خليده بگذار !\r\nداروى تركيبى زير نيز خليده را به سوى رويه جذب مىكند .\r\n\r\nنسخه :\r\nسر مارمولك ، زراوند دراز ، بيخ نى و پياز نرگس . همه را بكوب و درهم بسرش و بر جاى مورد نياز بگذار ! خليده را جذب مىكند .\r\nاگر استخوان فاسد شده در زير قرحه‌هاى بهم آمده باقى مانده است ، علاج آن را در بحث ويژه به استخوانها خواهيم آورد .\r\n\r\nفصل دهم سوختن با آتش\r\nمعالجهء سوختگى با آتش دو مرحله دارد ؛\r\n1 - نگذارى سوخته تاول زند .\r\n2 - جايى را كه سوخته است اصلاح كنى .\r\nدر مرحلهء اوّل - كه بايد سوختگى را از تاول زدن منع كنى - بايد داروهايى را به كار ببرى كه سردىبخشند و گزنده نيستند .\r\nدر مرحلهء دوم داروهايى لازم است كه تا اندازه‌اى زداينده و كمى خشكاننده هم باشند و گزش همراه دارو نباشد و دارو در گرمى و سردى ميانگين باشد .\r\nاگر خواستى كه هر دو علاج را يكباره كنى ، قبلا داروى سردىبخش به كار ببر و بعد از آن داروى مرحلهء دوم را استعمال كن !\r\nاگر پوست سوخت و تاول زد ، بايد داروى علاجى مرحلهء دوم را به كار ببرى ؛ كه داروهاى مناسب عبارتند از : گل اندلسى ، گل‌هاى داروئى سبك حجم ، عدس پخته ، مركب هندى و امثال آنها .\r\nدر علاج سوختهء تاول‌زده ، كندر ، سقز درخت بنه و داروهاى چرب را به كار مبر ! زيرا اين قبيل از داروها گرمتر از حد لازمند و تا اندازه‌اى گزش دارند و برخى از آنها رطوبت‌بخش‌تر از اندازهء لازم است .\r\n\r\n","description":"","footnote":"","page_name":" 455 ","page_number":477},
  {"content":"\r\n\r\n\r\nعلاج سوختگى در مرحلهء اوّل\r\nداروهايى كه قبل از تاول زدن بر سوخته استعمال مىكنى و مانع از تاول زدن مىشوند عبارتند از :\r\n1 - صندل ، تانبول ، سونش آجر سفيد تازه و به كار نرفته . همه را گردسان كن و بر جاى سوخته پاش !\r\n2 - خرد و ساييدهء سفال را در آب تاجريزى و گلاب مخلوط كن و بر جاى سوخته بمال !\r\n3 - زردهء تخم مرغ با روغن گل مرهم شود بر جاى سوخته بمال .\r\n4 - آرد شستهء جو ، آب كاسنى ، زردهء تخم مرغ و روغن گل را باهم مرهم كرده و بر جاى سوخته بمال !\r\n5 - عدس در آب پخته را با روغن گل بر جاى سوخته بمال !\r\n6 - گل ارمنى و سركه نيز خوب است .\r\n7 - آهك كاملا شستشو داده ، سفيدآب ، افيون ، سپيدهء تخم مرغ و كمى شير را با روغن گل و موم - كه به حد كافى باشند - درهم بسرش و مرهم شوند و بر سوخته بمال !\r\n8 - برگهاى گياه پنيرك را در آب نوشيدنى ريز و بر آتش بگذار تا يك غلت مىدهد ؛ آنگاه آن را بيرون آور و بساى و چيزهاى نخ‌مانندى كه در آن است بيرون آور ! سپس همين تفاله را با مردارسنگ پروريده ، سفيدآب قلعى - كه نسبت به تفاله هريك دو جزء و نيم باشند - روغن گل چهار جزء ، آب تاجريزى و آب گشنيز هريك يك جزء مخلوط كرده و مرهم ساز و بر جاى سوخته بمال !\r\n\r\nعلاج سوختگى در مرحلهء دوم\r\nبراى اصلاح و معالجهء جاى سوخته‌اى كه در مرحلهء دوم است ، داروهايى هستند كه نتايج مثبت مىدهند و به قرار زيرند :\r\nبهترين دارو در علاج سوختگى مرهم آهك است كه تركيباتش به قرار زير است :\r\n\r\nنسخه :\r\nآهك را هفت بار بشوى تا به كلى تندى و شدت خود را از دست مىدهد ، آن را در روغن گل ريز و بهم زن يا در روغن زيتون و كمى موم مخلوط كن ! - اگر ديدى كه موم هم لازم است - و اگر گل اندلسى و سفيدهء تخم مرغ و كمى سركهء شراب در آن وارد باشد بهتر و تأثيربخش‌تر است .\r\n\r\nنسخهء ديگر مرهم آهك :\r\nآهك را چنان كه گفتيم شستشو ده و با آب‌پز برگ سلق و برگ كلم و روغن گل و موم مرهم ساز و بر سوخته بمال !\r\nدر حالت علاج مرحلهء دوم ، اگر بيم آن نبود كه محل سوخته جوش بيرون دهد يا تاول بزند ،\r\n\r\n","description":"","footnote":"","page_name":" 456 ","page_number":478},
  {"content":"\r\n\r\nسوختهء برگ درخت گز ، و يا سوختهء خرنوب را بر سوختگى بپاشى خوب است .\r\nمرهم تركيبى زير - كه تركيباتش زياد است - براى سوختهء كم حرارت داروى بسيار خوبى است و آزموده شده است و نتايج خوب داده است ؛ تركيباتش از قرار زير است :\r\n\r\nنسخه :\r\nسرگين خشك شدهء گاو ، پوست درخت صنوبر و پونهء كوهى از هريك به وزن ده درهم ، مردارسنگ به وزن سه درهم ، ريم نقره به وزن دو درهم ، ريم سرب به وزن چهار درهم ، آهك بارها شستشو داده با آب سرد به وزن پنج درهم ، گل اندلسى به وزن پنج درهم ، گل قبرسى يا گل رومى يا گل ارمنى به وزن هفت درهم ، سفيداب سرب به وزن هفت درهم ، گياه هفت بند كوبيده و خرد و خاش شده به وزن ده درهم ، مركب ايرانى يا مركب چينى به وزن شش درهم توتياى سبز به وزن هفت درهم ، پشك گوسفند به وزن ده درهم ، دانه‌هاى ثمر لبلاب و برگ لبلاب هريك به وزن پانزده درهم ، ريم آهن ، افشرهء برگ خطمى و افشرهء برگ پنيرك از هريك به وزن ده درهم ، سوسن آزاد ، پياز سوسن آزاد ، سوسن آسمانگون و زعفران از هريك به وزن پنج درهم ، كافور به وزن چهار درهم ، موم ، روغن گل ، مخ استخوان گوزن و پيه گوزن به اندازهء كافى . از همهء اين داروها يك مرهم بساز كه در علاج سوختگى بسيار خوب است .\r\nداروى تركيبى ديگرى هست كه براى زخم كم‌حرارت‌تر در اثر سوختگى خوب است و نيرومندتر از آن مرهم بلندبالا است كه قبل از اين ذكر شد . تركيبش به صورت زير است :\r\n\r\nنسخه :\r\nسونش مس و سونش آهن را در اجزاء متساوى با گل آزاد يا گل قرمز درهم بسرش و در تنور يا در آتشدانى بسوزان ! قرصهايى از آن بساز و پيش خودت نگهدار و هرگاه جاى سوخته نياز به خشكانيدن داشت از اين قرصها به اندازهء لازم خرد كن و بساى و بر سوخته بپاش و با روغن معمولى مخلوط كن و بر سوخته بمال ! اثر شگفت‌آور دارد .\r\n\r\nنسخهء ديگر :\r\nچلغوز كبوتر را در پارچهء كتانى بپيچ و بسوزان تا خاكستر مىشود . آن را با روغنى مخلوط كن ! مرهمى بسيار خوب مىشود .\r\nاگر سوخته شده قرحه كرد ( چركين شد ) تره را در آب بپز و بر آن بگذار و يا خرفه و قاوت را بر آن بپاش !\r\nبرگهاى خشكيدهء آس اگر گردمانند شود و بر سوختهء چركين بپاشى خوب است .\r\nاگر علاجش با مشكلاتى روبرو شد ، سوختهء برگ درخت گز يا سوختهء راتاج ( خرنوب سگان ) را بر آن بپاش !\r\nاگر كار زخم سوخته بسيار مشكل شد و از علاج تمرّد كرد ، داروهاى علاج قرحه‌هاى پليد و\r\n\r\n","description":"","footnote":"","page_name":" 457 ","page_number":479},
  {"content":"\r\n\r\nبدخيم را به كار ببر !\r\n\r\nسوختگى با آب داغ\r\nگاهى اتفاق مىافتد كه ديگ آب جوشان كج مىشود و برمىگردد و اندامى از بدن انسان را در بر مىگيرد و مىسوزاند . بايد همين‌كه واقعه روى داد بىدرنگ و قبل از آنكه تاول بزند داروهايى از قبيل صندل و گلاب و كافور را بر آن بپاشى .\r\nبرخى از طبيبان گويند : بايد بىدرنگ آب زيتون يا خاكستر آب را بر آن پاشيد .\r\nدر هر حال هركدام از اين دو قسم داروها را به كار بردى ، بهتر آن است كه با داروى مايع قاوت هم باشد ، يا فورا مرهم آهك را بر آن بمالند .\r\nمرهم چلغوز كبوتر - كه ذكر شد - در علاج سوختگى با آب داغ اثر شگفت‌انگيز دارد و بسيار خوب است .\r\nاگر جاى سوخته با آب داغ چركين شد ، ترهء آب‌پز را بر آن بگذار ! و از آن بهتر ترهء خشكيدهء گردمانند شده است .\r\nداروهايى را كه در علاج مرحلهء اوّل سوختگى با آتش ذكر كرديم ، در سوختگى با آب داغ هم همه مفيدند .\r\n\r\nفصل يازدهم نزيف خون\r\nدر كتاب اوّل قانون توضيح داديم كه نزيف خون از باز شدن دهانهء رگها است ؛ سبب اين باز شدن دهانهء رگها - كه نزيف خون از آنها سرچشمه مىگيرد - چندين احتمال دارد كه از اين قرارند :\r\n1 - رگى بسيار ناتوان شده است و از عهدهء كار خود چنان كه بايد و شايد برنمىآيد .\r\n2 - رگ پر و مالامال از خون است و فشار اين همه خون - كه بيش از ظرفيت طبيعى آن است - به نزيف خون مىانجامد .\r\n3 - انسان حركتهاى شديد كرده است ؛ حتى ممكن است از جيغ و داد كشيدن و از پرش دهانهء رگ باز شود .\r\n4 - بخارى جذب‌كنندهء خون از خارج سبب شود كه رگ دهانه‌اش باز شود .\r\n5 - سببى برنده از خارج بدن بر بدن آيد و رگ را ببرد .\r\n6 - سببى از خارج آيد و فشار بر رگ وارد آورد و رگ ترك بردارد .\r\n7 - سببى خوره‌اى در داخل بدن روى دهد و رگ را بخورد و خون از آن سيلان كند .\r\n8 - كسى بر منتهاى سيرى واكندگى معده از غذا ، به شدت حركت كند .\r\n9 - جرم رگ و پردهء پوششى آن كم‌تاروپودتر از آن شود كه خون از آن نتراود .\r\n\r\n","description":"","footnote":"","page_name":" 458 ","page_number":480},
  {"content":"\r\n\r\nرگى كه از انواع رگهاى ديگر بدن بيشتر احتمال دارد كه خون از آن سيلان كند و سرچشمهء نزيف خون باشد ، رگ شريان ( جهنده ) است . رگ شريانى جهنده و در جنبش است ؛ خونى كه در آن است گاهى مىترنجد و گاهى منتشر مىشود .\r\nاگر گسستگى پيوند در شريان رخ دهد و جاى گسسته بسيار تنگ نباشد و جاى خالى بيابد ابورسما رخ مىدهد كه به عربى آن را امّ الدّم ( مادر خون ) مىگويند .\r\nشريان اگر گسست ، يا به هم جوش نمىخورد و يا اگر قابل جوش خوردن باشد به هم جوش دادنش بسيار دشوار است .\r\nبسيار رخ مىدهد كه رگ شريانى گسسته ، خودش جوش نمىخورد و پيرامونش جوش مىخورد و راه بر سيلان شديد خون بسته مىشود ، امّا باز چيزى از آن به سوى پوست مىرود و در زير پوست مىماند ؛ چنان كه اين حالت را گاهى در گردن مشاهده مىكنى .\r\nگاهى ممكن است رگ گسسته يا ترك‌بردهء شريانى خود در زير پوست باشد و مقدارى خون تراوشى در زير پوست جمع آيد . و اگر آهسته انگشت بر آن بگذارى صداى نبض رگ و به هم خوردن خون شنيده شود .\r\nبسيار رخ مىدهد كه شريانى در اندرون بدن ترك برد و دهان بگشايد و بدون اينكه خون تراويده از آن از پوست خارج شود ، در زير پوست به ابورسما ، يعنى ورم نرمى كه از خون و باد تشكيل شده است تبديل شود ؛ كه از دست بر آن گذاشتن ممكن است آرام شود . اين حالت اكثرا در گردن و بيخ ران و زير زانو رخ مىدهد . ورم ابورسما يا خود به خود پيدا مىشود و يا سببى خارجى آن را به‌وجود مىآورد . مثلا به دليل خونگيرى از بدن انسان ، ايجاد مىشود .\r\nبسيارى از اطباء بر اين عقيده‌اند كه هر حالت ترك‌برداشتگى رگ شريانى حتما به ورم خون و باد ( مادر خون يا ابو رسما ) مىانجامد ؛ زيرا رگ شريانى اگر گسست به هم جوش نمىخورد و تنها پيرامونهاى آن جوش مىخورند و در نتيجه ابورسما رخ مىدهد .\r\nكسانى كه مىگويند رگ شريانى وقتى كه گسست تازه به هم جوش نمىخورد ، از روى قياس و تجربه دليل مىآورند :\r\n1 - مسألهء قياسى اين است كه گويند يكى از دو لايهء شريان كركركى است و كركرك جوشكارى را نمىپذيرد .\r\n2 - مسألهء دوم كه گفتيم از تجربه است آن است كه اين طبيبان خودشان نديده‌اند شريانى جوش خورده باشد .\r\nجالينوس به رد عقيدهء اينها برخاسته . او هم دو دليل دارد يكى قياسى و يكى تجربى . مسألهء قياسى جالينوس اين است كه گوشت به هم جوش مىخورد و استخوان نيز جوش مىخورد ، كركرك كه چيزى در ميان گوشت و استخوان است بايد جوش بخورد . امّا در مسألهء تجريبىاش مىفرمايد من خودم بسيارى از اين حالات گسستگى شريان را معالجه كرده‌ام و جوشكارى را پذيرفته‌اند ؛ امّا به دشوارى .\r\nچنين مىنمايد كه اين اظهار عقيدهء جالينوس بحث را تمام كرده باشد ؛ اما من هم اظهاراتى\r\n\r\n","description":"","footnote":"","page_name":" 459 ","page_number":481},
  {"content":"\r\n\r\nدارم و مىگويم : بر جوشيدن خون به صورت غير طبيعى از اندامان تن - به‌طور عموم - حالات مختلف دارد . در بعضى اندامان خون به حد زياد بيرون مىريزد ؛ مثلا اگر خون از كبد يا از ريه بيرون جهد هميشه زياد مىريزد . اندامانى هم هستند كه خون تراويده و برجهيده از آنها عادتا كم است . در هر دو حالت ممكن است خونريزى خطرى در برداشته باشد و امكان دارد خطرى نداشته باشد . مثلا ريه و بينى را در نظر بگير ! اگر خون از كبد بريزد خطرناك است ولى خونريزى بينى چنين نيست و هر دو يعنى كبد و بينى خون به حد زياد از آنها مىريزد . يا مثانه و كليّه و زهدان را نمونه بياوريم ؛ از اين سه اندام خون زياد برنمىجهد و نمىريزد ؛ اما ممكن است مدت خونريزى به طول بينجامد و عاقبت به خير نباشد .\r\nبايد حالت شريانها را نيز بر اندامهاى ذكر شده قياس كرد ، شريانى هست كه خونريزى از آن بسيار خطرناك است ؛ مثلا شريان بزرگ كه بر دست و پاها است اگر بگسلد و خونريزى را سبب شود ، اكثرا انسان را به مرگ مىسپارد و خون بند نمىآيد ؛ امّا در بعضى شريانها حالت نوعى ديگر است ؛ مثلا اگر شريان واقع در كاسهء سر گسسته باشد ، بند آوردن نزيفش آسان است و تنها آن را ببندى كافى است . و بسيار رخ مىدهد كه شريان كوچك است كه نزيف كرده و خود به خود نزيف آن بند آمده است .\r\n- چگونه بدانيم كه خون ريخته و بيرون جهيده خون شريان است يا خون ديگرى است ؟\r\n- خون كه از شريان باشد با فشار مىآيد ، تپشى است ، كم‌مايه‌تر و ارغوانىرنگ‌تر از خون ديگرى است و سياه‌رنگى و تيره‌رنگيش به خون وريدى نمىرسد .\r\nاين را نيز بدان ! كه اگر كسى با تخليهء خون روبرو شد و بويژه اگر خون شريانى بود و خونريزى از اندازهء متوقع بسيار بيشتر شد و انسان را به تشنج مبتلا كرد ، دليل بر بدحالى آن شخص است . و اگر در اين حالت بيمار سكسكه كرد ، پيك مرگش نزديك شده است . و اگر سكسكه كرد و غش هم كرد ، معنايش اين است كه مرگ تشريف آورده است و او را مىبرد .\r\nاگر خونريزى بيمار دوام يافت و انسان به پرت‌وپلاگويى و درهم‌برهم شدن عقل رسيد ، زنگ خطر است . اگر در اين حالت تشنج هم سربار شد ، اكثرا بيمار به آن دنيا كوچ مىكند .\r\n\r\nدستور علاج نزيف خون\r\nوقتى كه نزيف خون هست و مىخواهى آن را متوقف كنى ، دستوراتى هست كه بايد از آنها پيروى كنى كه از اين قرارند :\r\nاگر نزيف خون هست و قرحه هم هست ، بايد اوّل نزيف را بند آورى و بعدا به علاج قرحه بپردازى !\r\nاگر ديدى و تشخيص دادى كه موجب خونريزى سببى است ثابت ، مثلا وجود خوره يا امثال آن سبب خونريزى شده است ، تا سبب را از بين نبرى نمىتوانى خونريزى را بند آورى .\r\nاگر چنين سبب ثابتى هست امّا خونريزى چنان اقتضا مىكند كه بند آوردنش به تأخير\r\n\r\n","description":"","footnote":"","page_name":" 460 ","page_number":482},
  {"content":"\r\n\r\nنيفتد ، در اين حال ناگزيرى كه خونريزى را وسيلهء چيزهاى خون بندآور بند آورى . و اين وسايل بندآورندهء خون نزيف را در كتاب اوّل قانون شرح داديم ؛ ليكن در اينجا نيز آنها را ياد مىكنيم كه كمكى به تو كرده باشيم . پس مىگوييم : بند آوردن خون در چنين حالتى چند روش دارد :\r\n1 - خون را از راهى كه مىريزد به جهت ديگرى راهنمايى كنى و مجرا را تغيير دهى .\r\n2 - گدار خونريزى را ببندى و نگذارى خون بيرون ريزد .\r\n3 - هر دو وسيلهء فوق را به كار ببرى ؛ يعنى مجرا را تغيير دهى و گدار را بند آورى يا وسايل ديگر را نيز به كار برى .\r\nقسمت اوّل كه گفتيم خونريزى را از مجراى خود به جهت ديگرى تغيير دهى ، چند طريقه دارد :\r\n1 - خون ريزش را كاملا به طرف عقب ببرى بدون اينكه نياز به پيدا كردن مجراى ديگرى باشد كه از آن خارج شود ؛ چنان كه حجامت بر كبد مىگذارند و خون از سوراخ راست بينى مىريزد .\r\n2 - وقتى كه مجرا را تغيير مىدهى مجراى ديگرى براى خونريزى بيابى ؛ چنان كه كسى خونريزى بينى شديد دارد ، رگ دستى را مىزنند كه در طرف آن بينى قرار گرفته است و رگ را تنگ مىزنند .\r\nحالت دوم كه گفتيم مجرا را ببند و مگذار خونريزى ادامه يابد ، چند راه دارد :\r\n1 - وسيلهء منعقدكنندهء خون را به كار ببرى .\r\n2 - وسيلهء مخدرى خون را از جريان بازدارى .\r\nمخدر نيز چند نوع است .\r\nالف - داروى مخدر به كار ببرى .\r\nب - حالتى بر بدن آيد كه خون خود به خود از ريزش افتد ؛ مثلا شخصى كه نزيف خون دارد اگر غش كرد خونريزى متوقف مىشود .\r\n3 - سرچشمهء خونريزى را ببندى ؛ كه آن هم از چند راه عملى مىشود :\r\nالف - بستن رگى كه دهان باز كرده است و خون از آن مىريزد .\r\nب - پر كردن جاى خونريزى كه خود دو حالت دارد : يكى اينكه چيزى در دهانهء رگ فرو كنى كه نگذارد خون بيرون جهد . و دوم اينكه دهان بستن رگ بدون فرو كردن چيزى در دهانهء آن باشد و دهانه بند بالاى دهانه قرار گيرد ؛ كه آن هم به چند صورت عملى است : مثلا كارى كنى كه كبره بر دهانهء رگ خون جهان قرار گيرد . كه ايجاد كبره ( خشك‌ريشه ) از دو راه ممكن است صورت پذيرد : يكى وسيلهء داغ گذاشتن بر دهانهء رگ و دوم استعمال داروى داغ‌گذار . يا اگر كبره گذاشتن را صورت ندادى يكى از وسايل آتى را سبب بند آمدن خونريزى قرار ده !\r\n1 - خون را بر دهانهء رگ خونريزى لخته گردان .\r\n2 - داروى چسباننده به كار ببر كه بر دهانهء رگ بچسبد و دهانه را بپوشاند .\r\n\r\n","description":"","footnote":"","page_name":" 461 ","page_number":483},
  {"content":"\r\n\r\n3 - دارويى را به كار انداز كه خشكانندهء دهانهء رگ باشد .\r\n4 - كارى كن كه در رگ گسسته جوشكارى به عمل آيد .\r\n5 - كارى كن كه گوشت پيرامون رگ بر آن فشار بياورد و رگ را زير فشار چنان قرار دهد كه به كلى برهم آيد و گدارى براى جريان خون به خارج نماند .\r\nبايد اين را بدانى كه اگر همراه زخمى كه سبب خونريزى شده است ورم هم بود ، اكثرا روشهاى مذكور براى بند آوردن خون مشكل به كار برده مىشوند . در حالتى كه ورم هست بستن وسيلهء نخ ، داخل كردن فتيله در دهانهء رگ و باندپيچى كردن تند و فشارى ممكن نيست .\r\nبايد در اين حالت از داروهاى چسبان و پوشنده ، داروهاى گيرنده ، وسايل كرخىآور و مخدر و منعقد كردن خون استفاده شود .\r\nاگر علاج خونريزى وسيلهء بستن رگ ، يا شق كردن جايى صورت گرفت و يا داروى گذاشتنى سبب درد و آزار شديد شود ، بسيار بد است .\r\nحالت نشستن و دراز كشيدن و ايستادن و غيره در بيمار اگر سبب احساس درد شود بسيار بد است . بايد طورى قرار گيرد كه دردى را احساس نكند .\r\nنكتهء ديگرى هست كه بايد مراعات شود . بايد جهتى كه خون از آن مىآيد هميشه رو به بالا قرار گيرد ؛ نكند جاى خونريزى فروهشته و آويزان باشد ، كه خون برجهيدن و بيرون دادنش آسان‌تر شود . و اگر ناگزير بودى كه جاى خونريزى فروهلد ، يا بايد آويزان باشد ، برحسب تشخيص و مصلحت ديد خود كدام را بهتر دانستى عمل كن !\r\nاكنون وقت آن رسيده است كه احتمالات و راهها و جهت‌هاى نامبرده را يكىيكى شرح و توضيح دهيم : قبل از هر چيز تشخيص صحيح لازم است . كه بدانى خونريزى از شريان است يا از وريد ؟ اگر از شريان است بايد بيشتر بدان اهميت دهى . وقتى اين را دانستى ، گوش كن ! اگر خونريزى را از مجراى اصلى به مجراى خلاف و برعكس برگرداندى ، بايد اندامى را كه مىخواهى خونريزى از آن انتقال يابد بايد با شدت دردآورى ماساژ دهى و ببندى . يا وسيلهء حجامت گذاشتن خون را به سوى اندام مورد نظر جذب كنى .\r\nاندامى كه مىخواهى مجرا را بدان انتقال دهى ، بايد اندامى باشد كه با اندام مبتلا به خونريزى در اداى وظايف شريك بوده و در جايى قرار گرفته باشد كه درست و مستقيم در همان خط طرف اندام خون‌ريز قرار دارد . اين همسايگى و هم‌طرفى در طول باشد يا در پهنا فرقى نمىكند .\r\nدر اندام عكس اندام مبتلا به نزيف خون بايد مجرايى را كه براى تغيير دادن خون بدان در نظر مىگيرى به دقت بررسى كنى . پهناى آن يا طول آن كدام به اندام مبتلا به نزيف دور تر است آن را برگزين ! مثلا اگر نزيف در طرفى از سر است ، خون را بايد به طرف ديگر سر انتقال دهى و يا اگر نزيف در دست واقع شده است بايد به طرف ديگر همان دست منتقل گردد . مسافت هرچند نسبت به سر يا اندام دور است ، اما نسبت به حالتى كه مناسب اين تغيير گدار خونريزى باشد نزديك‌تر از آن است كه نتيجهء ايجابى بدهد . اينجا بايد شرح ما را در اين باره كه در كتاب\r\n\r\n","description":"","footnote":"","page_name":" 462 ","page_number":484},
  {"content":"\r\n\r\nاوّل آورده‌ايم به ياد داشته باشى ، كه در دستور تخليه و پاكسازى ذكر شده است . گفتيم اندام جاى تغيير مجرا را ببند و ماساژ تند و غيره بده ، بايد ماساژ و بند و بست و غيره در نزديكترين منطقه به اندام مبتلا به خونريزى صورت گيرد و بعد از آن پايين‌تر آيد .\r\nو نبايد توقع داشته باشى كه اين نوع تبديل مجراى خون يا خونگيرى از طرف مقابل براى علاج نهايى خونريزى كافى است و نيازى به معالجات ديگر ندارد .\r\nيكى از طرق علاج خونريزى كه خون بند آيد ، گفتيم خون منعقد گردانيدن است .\r\n- چگونه و به چه طريقى خون را منعقد مىگردانى ؟\r\n- اگر كسى مثلا خون زياد و به شدت از بينىاش ريزش مىكند يا خونريزى از بينى نيست و از جايى همانند آن است ، دو راه دارد :\r\n1 - بيمار غذايى بخورد كه كيموس پرمايه داشته باشد . كيموس پرمايه خون را غليظ و پرمايه مىكند ؛ مثلا عدس و عناب و امثال آنها را بخورد .\r\n2 - راه دوم آن است بيمار چيزهاى مخدر تناول كند ، آب سرد بنوشد ، به هواى سرد برود كه بر تنش تأثيرگذارد ، بخوابد ، و گاهى احتمال دارد كه غش كند و خونريزى بند آيد .\r\nطريقه‌اى كه در بخش اخير ذكر شد ، يعنى بستن رگى است كه خون از آن مىجهد ، نكته‌اى دارد كه نبايد آن را فراموش كنى . اگر رگ دهان باز كرده و خون جهان از شريان است و با يكى از دو طرف قلب پيوند ندارد ، اگر آن را بستى كار بر مرام صورت مىگيرد .\r\nاكنون اگر شريان با هر دو طرف راست و چپ قلب ( با شاخه رگهاى شريانى ) در تماس باشد ، چه مىكنى ؟ اگر آن شاخه را بستى كه خونريزى مىكند ، شعبهء ديگر كه از آن طرف قلب با اين شريان در تماس است ، به جاى شاخهء بسته خون را تحويل مىگيرد و نزيف از جريان نمىافتد . پس در اين حالت به جاى يكى بايد دوتا را ببندى .\r\nالبته قبل از شروع كردن به بستن رگ بايد خوب تشخيص دهى كه منشأ رگ خونريز در كجاى بدن واقع شده است . ممكن است مبدأ آن در پايين‌تر از رگ خونريز باشد ؛ مثلا در گردن چنين است . مبدأ رگ گردن پايين‌تر از گردن واقع شده است . در بعضى اندامان منشأ رگ خونريزكننده در بالاتر از آن قرار دارد . مثلا در ران و در پا چنين است .\r\nهرگاه درست جهت رگ خون جهان را پيدا كردى ، آنگاه بستن را اجرا كن !\r\n- رگ را چطور به دست مىآورى كه ببندى ؟\r\n- بايد وسيلهء قلاب جراحى يا شق كردن كمى از گوشتى كه رگ را پوشانده است ، رگ را رو كنى و بعدا بپيچى و بعد از پيچيدن وسيلهء باند برگزيده‌ات ، داروهايى را مصرف كنى كه بعدا ذكر خواهيم كرد .\r\nاگر رگ پاره شده از رگهاى جهنده يعنى شريانى بود ، بهتر آن است كه وسيلهء بستن ، نخ كتانى باشد . و اگر ناجهنده امّا از رگهاى كلفت بود ، باز آن را با نخ كتانى بپيچى خوب است كه نگذارى خونى از آن به بيرون راه يابد .\r\nهمين‌كه رگ را بستى داروها را بر آن بگذار و تا روز سوم و چهارم بازش مكن ! آنگاه نگاه\r\n\r\n","description":"","footnote":"","page_name":" 463 ","page_number":485},
  {"content":"\r\n\r\nكن اگر داروى چسبان و پوشان خوب بر موضع چسبيده است ، به هيچ وجه آن را برمكن ! ليكن داروهاى ديگرى پهلوى آن دارو بگذار كه از همان جنس باشند و كمى آن را نمناك كنند .\r\nاگر احيانا وقتى پوشش سر دارو را برداشتى دارو خود به خود افتاد ، پايين‌تر از جاى دارو را از طرفى كه راه خون آمدن است با انگشت بگير و با سر انگشت بر آن فشار ده كه خاطرجمع شوى كه خون ديگر با فشار برنمىجهد . آنگاه آنچه را كه از جاى بركنده شده و از جاى تكان خورده و لق شده است بينداز و داروى تازه‌اى از همان جنس به جايش بگذار !\r\nحالت اندام به صورتى باشد كه مناسب و بهداشتى و احتياطآميزتر است . يعنى اگر دهانهء گشودهء رگ بالاتر از منشأ رگ يعنى در پايين‌تر از روده‌ها يا پايين‌تر از زهدان است ، بيمار بر بسترى بخوابد و طرفهاى پايين آن را چندانكه ممكن است بلند كنند و طرف بالين بيمار را چندانكه ممكن است و تا بيمار از آن به درد مىآيد پست كنند . مدت سه روز بر اين حال و در چنين بسترى باشد تا خونى كه هست فرو ريزد .\r\nگفتيم ممكن است پر كردن و آكندن دهانهء رگ را در علاج استعمال كنى ، تفصيل آن چنين است :\r\nاگر شريان بزرگ دهان باز كرده و خونريزى از آن است ، فتيله از پشم خرگوش يا تارتارتنك يا پنبه نازك و زده و يا پارچهء كتانى فرسوده درست كن و گردهاى دارويى چسبان و پوشنده و بازدارندهء خون را بر آن بپاش و مانند لقمه در دهان گشودهء رگ داخل كرده و آنگاه باندپيچى كن ! شايد اگر فتيلهء كذايى تنها از پشم خرگوش باشد و دارو هم بر آن نباشى كافى باشد .\r\nبايد جاى خونريزى را - كه دهانه‌اش را آكنده‌اى - بسيار محكم بپيچى كه تا سر رگ گشوده به هم جوش نخورد باز نشود .\r\nدست از فتيله بردار و نگران مباش چون طبيعت عهده‌دار بيرون آوردنش مىشود و كم‌كم آن را بيرون مىدهد ؛ كه در غير اين حالات نيز طبيعت همين كار را انجام مىدهد .\r\nتا اينجا بحث در آكندن دهانهء رگ وسيلهء لقمهء كذايى بود . اما گفتيم پر كردن بدون لقمه نيز يكى از علاجها است . دستور آن بدين‌گونه است :\r\nچيزى را بر دهانهء رگ بگذار امّا در دهان رگ فرو مكن ! آن چيز را محكم بر دهانه ببند كه خون را حبس كند . مثلا بالشتك بگذار و بويژه اگر بالشتك از ابر مرده باشد چه بهتر . بالشتك را بر دهانه بگذار و باندپيچى را محكم به عمل آور كه هم باند محكم باشد و هم شدت تند بستن زياد باشد . باندپيچى در اينجا - كه براى بند آوردن خون است - بايد برعكس آن نوع از باندپيچى باشد كه براى جذب خون است . باندپيچى جذب خون بايد نزديك دهانهء رگ باشد و به سوى جهت مقابل و عكس پيچيده شود و تند بستن بايد به تدريج صورت گيرد . اما در اينجا مسأله بايد كاملا عكس باشد .\r\nاين را نيز بدان ! كه اگر بالشتكها و باندها سست و گسستنى باشند زيان فراوانى به بار مىآورند ؛ زيرا به جاى بند آوردن خون جذب خون مىكنند و بهره‌اى را كه از بستن توقع دارى كه حبس كردن خون و پر كردن دهانه است درست برعكس به دست مىآيد . بايد در\r\n\r\n","description":"","footnote":"","page_name":" 464 ","page_number":486},
  {"content":"\r\n\r\nبستن باند و بالشتك اين حالت كه منظورت بند آوردن نزيف است همچنانكه بايد بالاى دهانه به خوبى بسته شود ، بايد طرف مخالف و عقبى را نيز باندپيچى كنى كه مادهء لازمهء حبس كردن بدان سوى ميل كند و در برابر جذبى كه از اين طرف ممكن است رخ دهد مقاومت كند .\r\nبايد بستن به‌طور محكم و تند چندان باشد كه خون را از جريان منع كند ، نه اينكه آن‌قدر شديد باشد كه بيمار را آزار دهد ؛ مگر اينكه معالجه چنين اقتضا كند كه در اوّل بستن به حدى تند باشد كه بيمار آزار بيند و بعدا كم‌كم سست‌تر شود .\r\nاگر خون از گوشت بيرون مىجهد ، در اكثر حالات نياز بدان هست كه ترك جاى خونريزى را بخيه بزنى و هر دو لبهء گوشت را برهم آورى و تند بپيچى . و در بسيارى از حالات كافى است كه دو لبهء ترك بردهء گوشت را برهم آورى و بالشتكى بگذارى كه نگهدار اين برهم‌آمدگى باشد و بر ترك گوشتى گردهاى دارويى جوش‌دهنده پاشى و آنگاه موضع را باندپيچى كنى .\r\nاگر رگ گردن ( ودج ) دهان بگشايد و نزيف خون رخ دهد ، فورا با انگشت دست بر آن فشار آور و با دست ديگر داروهاى لازم و بالشتك بر دهانهء رگ بگذار !\r\nگفتيم پر كردن ممكن است وسيلهء لخته كردن خون باشد ؛ ببينيم دستور آن چگونه است .\r\nچند راه دارد :\r\n1 - چيزى پركننده بر دهانهء رگ دهان گشوده بگذار و تند ببند و مگذار جدا شود ، تا خون بسته مىشود و خود وسيلهء پر كردن دهانه مىگردد .\r\n2 - چيزى بسيار سردگرداننده كه تأثير بر خون گذارد بر دهانه بگذار كه خون يخ بندد .\r\nگفتيم يكى از روشهاى منع نزيف خون فشار وسيلهء گوشت اطراف رگ است ؛ تفصيل آن چنين است : رگ را از پهنا قطع كن و همين‌كه قطع كردى به دو طرف مىترنجد ؛ آنگاه همان طرف از رگ را كه خون از آن جارى است زير گوشت قرار ده كه گوشت بر آن آيد . اين كار تنها وقتى انجام مىشود كه جاى خونريزى پرگوشت باشد .\r\nبسيار اتفاق افتد كه بايد شاخه‌اى از سر رگ را بريد تا به آسانى در ژرفاى گوشت راه يابد ؛ آنگاه داروهاى لازم را بر آن بگذارى . و بارها رخ داده كه مجراى خون به هم جوش خورده و همان ورم خونبار كه اسمش ام الدم است نمودار نشده است .\r\nحال مسألهء كبره‌گذارى را بايد شرح دهيم . كبره گذاشتن به قصد بند آوردن خونريزى - كه يكى از روشهاى ممكن است - چند روش زير را دارد :\r\n- اگر ديدى كه بلا عظيم است و خونريزى جاى بيم دارد ، داغ آتشين به كار ببر !\r\n2 - مىتوانى وسيلهء داروهاى داغ‌گذار كبره بر دهانهء گشودهء رگ بيندازى . داروهاى داغ‌گذار عبارتند از : آهك ، زنگار ، زاجها - هر نوع - انواع زرنيخها ، زيره سبز داغ‌گذار است ليكن نيروى زيادى ندارد امّا در بعضى حالات مىتوانى آن را بر جايى كه مىخواهى كبره ايجاد كنى بپاشى . كف دريا نيز خوب داغ‌گذارى است و اكثرا اگر بر جايى پاشيده و بسته شود ، خون را بند مىآورد .\r\n\r\n","description":"","footnote":"","page_name":" 465 ","page_number":487},
  {"content":"\r\n\r\nملاحظهء مهم در اينجا است كه كبره يا خشك‌ريشهء داروئى بسا زود خود به خود از جاى بركنده مىشود و از كمترين مقاومتى ميدان را خالى مىكند ؛ مثلا از فشار برجهيدن خون يا هر سبب مشابهى برمىافتد و هرگاه خشك ريشه برافتاد ، كارزار است و خونريزى شروع مىشود و نگرانى اميد را از ميان مىبرد . هم ازاين‌رو است كه گويند ، بايد داغ به قصد كبره گذاشتن بر دهانهء رگ ، با آهن سرخ شده در آتش باشد تا كبرهء ستبر و ريشه‌دار به‌وجود آورد و به آسانى نيفتد و چندان دوام كند تا گوشت تازه برويد و نيازى به كبره نماند . و اگر داغ گذاشتن شديد نباشد ، كبرهء تنك و ناتوان به بار مىآورد ، كه از كمترين سببى مىافتد كه هيچ بلكه مادهء زيادتر از قبل را جذب مىكند و گرمى زياد از حد را با خود مىآورد . امّا اگر داغ نيرومند بگذارى كه كبرهء خوب بسازد ، كبره‌اش دهانهء رگ را پر مىكند و ترك را از بين مىبرد و رگ خون جهان را لاغر كرده و مىگيرد .\r\nداروهاى داغ‌گذار خوب كه كبرهء ميانه در نيرومندى و ناتوانى مىسازند عبارتند از :\r\n\r\nنسخه :\r\nسفيدهء تخم مرغ را با آهك مخلوط كن و درهم بسرش ! آهك زنده باشد . پشم خرگوش يا امثال آن را بدان بيالاى و بر جايى كه مىخواهى بگذار و ببند !\r\nداروى زير داغ‌گذار بسيار خوبى است :\r\nزيره و آهك را به هم زن و بر جاى لازم بگذار و ببند و اگر زاج زرد يا زاج ديگرى با آن باشد بهتر است .\r\nداروهاى داغ‌گذارى كه ذكر شدند گيرنده و داغ گذارند .\r\nآهك داغ‌گذار است اما چندان تأثير گيرندگى ندارد كه به حساب آيد .\r\nاگر داروى داغ‌گذار تا حدى تأثير گيرندگى در آن باشد ، كبره‌اى كه از آن به‌وجود مىآيد بيشتر مىماند و ژرفاروتر است .\r\nسرگين الاغ و گوهر سرگين الاغ ، هم داغ‌گذار است و هم پوشاننده و چسبان .\r\nاينك داروهايى كه داغ‌گذار نيستند امّا چسبان و پوشاننده‌اند و از خاصيت چسبندگيى كه دارند خون را بند مىآورند .\r\nگچ شسته ، سقز درخت بنه بر آتش پخته ، نشاسته ، گرد آسياب ، صمغها ، كندر ، انگم درخت صنوبر ، گل شاموس ( كوكب الارض ) مويز انگور به تنهايى داروهاى خوبى هستند . گويند قورباغه هم از اين نوع داروها است .\r\nداروهايى كه وسيلهء خشكانيدن و جوش دادن ، خونريزى را بند مىآورند عبارتند از : الوا ، خاكه ارهء كندر و هستهء مويز خوب كوبيده .\r\nمازو را با روغن چرب كن و آتش زن و همين‌كه كاملا شعله‌ور شد خاموش كن ! علاج خونريزى است .\r\nگياه پاپيروس ، انگم بودادهء صنوبر ، زنگ آهن ، سرگين سوختهء اسب و ماديان ، سوختهء سرگين\r\n\r\n","description":"","footnote":"","page_name":" 466 ","page_number":488},
  {"content":"\r\n\r\nالاغ . البته سرگين الاغ و سرگين اسب و ماديان اگر ناسوخته هم باشند همان تأثير را دارند .\r\nخاكستر ناشستهء استخوان ، خاكستر ناشستهء صدف . همچنين خاكستر شستهء استخوان و صدف هم از جمله داروهاى چسبان به شمار مىآيند .\r\nابر مردهء نو كه در روغن زيتون يا در شراب خيس كنند و بسوزانند و موى سوخته . همهء اين داروها از چسبانى و پوشندگيى كه دارند در بند آوردن نزيف خون بسيار خوبند .\r\n\r\nداروهاى تركيبى در علاج نزيف خون .\r\nدارويى تركيبى هست كه جالينوس بسيار مدحش كرده و مىفرمايد در بند آوردن نزيف خون بسيار خوب است و اطباء بعد از جالينوس تجربه‌اش كرده‌اند و پسنديدهء جالينوس را پسنديده‌اند . تركيبات دارو از قرار زير است :\r\n\r\nنسخه :\r\nزاج زرد بيست مثقال ، خاكهء كندر شانزده مثقال ، الوا ، فلفل و سقز خشكيدهء درخت بنه هريك هشت مثقال ، زرنيخ چهار مثقال ، گچ بسيار خوب ساييدهء بيخته بيست مثقال . همه را به حالت گردمانند دربياورند و باهم مخلوط كنند و بر فتيلهء نزيف بند آور و بر جاى نزيف بپاشند تأثير شگفت‌آور دارد .\r\n\r\nنسخهء ديگر :\r\nانزروت ، الوا ، مصطكى و خون سياوشان باهم مخلوط شوند و بر فتيلهء علاج بند آمدن خونريزى پاشند و فتيله را با باند بر جاى خونريزى ببندند .\r\nالوا و كندر تنها كه بر پشم خرگوش باشند - كه اين را سابقا ذكر كرده‌ايم .\r\nابر مرده را بسوزانند كه سابقا ذكر شده است .\r\nسونش و ساييدهء آجر و ريم سرب و توتيا و الوا نيز از داروهايى هستند كه نزيف را بند مىآورند .\r\nكندر ، الوا ، گوگرد باهم گرد دارويى شوند و بر جاى نزيف نهند .\r\nكندر و گوگرد باهم گرد دارويى شوند بسيار خوب است ؛ يا با سپيدهء تخم مرغ از آن فتيله سازند .\r\n\r\nنسخه :\r\nزاج زرد بيست مثقال ، كندر يا خاكهء كندر هشت مثقال ، انگم درخت صنوبر هشت مثقال ، گچ سوخته هشت مثقال . همهء اينها را خرد و ساييده درهم آميزند و بر جاى نزيف استعمال كنند .\r\n\r\nنسخهء ديگر :\r\nزاج زرد ، سوختهء مس ، زاج سفيد ، زاج بوداده هريك يك جزء متساوى . همه را ساييده و گرد\r\n\r\n","description":"","footnote":"","page_name":" 467 ","page_number":489},
  {"content":"\r\n\r\nدارويى سازند و بر جاى نزيف استعمال كنند .\r\nدر علاج هر نوع از نزيف خون و بويژه اگر نزيف خون در اطراف سر باشد داروهايى كه در ذيل آيند خوبند :\r\nاگر شخصى كه نزيف خون دارد بدنش سفت و سخت است ، نسخه زير را به كار ببر ! الوا يك جزء ، خاك‌ارهء كندر يك جزء ، خون سياوشان يا انزروت يك جزء با سپيدهء تخم مرغ مخلوط شوند و بر پشم خرگوش بيالايند و بر جاى نزيف بگذارند يا از آنها مجموعا گرد دارويى سازند و بر نزيف كرده بپاشند .\r\nاگر انسان نزيف خونى بدن نرم دارد ، نسخه به گونهء زير باشد :\r\nكندر درستهء چرب يك جزء ، الوا نيم جزء ، خون سياوشان يا انزروت يك جزء به همان دستور سابق با سفيدهء تخم مرغ مخلوط شوند يا بر پشم خرگوش گذارند و بر جاى نزيف نهند و يا گردآسا كنند و بر جاى نزيف پاشند .\r\n\r\n","description":"","footnote":"","page_name":" 468 ","page_number":490},
  {"content":"\r\n\r\n\r\nگفتار سوم قرحه‌ها\r\n\r\nفصل اوّل قرحه به‌طور عام\r\n- قرحه چيست ؟\r\n- اگر زخم چركين باشد ، خراج بتركد يا جوش پوست چرك داشته باشد و خلاصهء كلام هرگاه در گوشت گسستگى رخ دهد و دوام يابد و آن گسستگى چرك كند قرحه ناميده مىشود .\r\n- قرحه يا چرك كردن زخم و جوش و غيره سببش چيست ؟\r\n- سببهاى مختلف دارد كه از قرار زيرند :\r\n1 - گوهر غذايى كه به زخم و غيره مىرسد در آنجا فاسد مىشود ؛ اين فاسد شدن از چيست ؟\r\nالف - اندام ناتوان است و به سبب ناتوانى مواد ريختنى اندامان همسايه‌اش كه بدان مىرسند ياراى نپذيرفتن و دفع كردن آنها را ندارد .\r\nب - ممكن است از اثر داروهاى مرهمى اندام سست شده باشد و رطوبت و چربى به اندام چسبيده باشد .\r\nاگر چرك زخم كم‌مايه باشد آن را صديد ( چرك خونالود - خونابهء چرك‌آلوده ) گويند .\r\nاگر چرك پرمايه باشد آن را وسخ گويند . وسخ عبارت از چركى است منعقد شده و بىحركت و سفيدرنگ يا مايل به سياه و يا به رنگ ته‌نشين شراب است .\r\nآنچه را كه صديد ناميده‌اند و گفتيم چرك كم‌مايه است ، از خلط رقيق و كم‌مايه و قسمت آبكى آن يا قسمت گرم‌مزاج كم‌مايهء خلط پيدا مىشود .\r\nآنچه را كه وسخ گويند ، از خلط غليظ و قسمت پرمايه و غليظ خلط به‌وجود مىآيد .\r\nچرك كم‌مايه كه صديد نام دارد ، بايد وسيلهء داروى خشكاننده علاج شود .\r\nچرك غليظ وسخ نام علاجش با داروهاى زداينده است .\r\nقرحه يا پيدا است و ديده مىشود ، يا پنهان است و در ژرفا قرار دارد . قرحه‌اى كه در ژرفا است و در رويهء بدن نيست ، يا گوشت سخت و سفت پيرامونش را گرفته است . اگر گوشت\r\n\r\n","description":"","footnote":"","page_name":" 469 ","page_number":491},
  {"content":"\r\n\r\nسخت و سفت پيرامونش را گرفته باشد آن را ناصور خوانند . ناصور شبيه آن است كه لوله مانندى ميان‌تهى تا ژرفا راه داشته باشد . يا گوشت پيرامون قرحه سفت نيست ؛ كه در اين حالت آن را پناهگاه ( بيغوله ) يا غار ( كهف ) مىنامند .\r\nبعضى از اطباء قرحه‌اى را كه به زير پوست رسيده و پوست از آن جدا شده است ، پناهگاه ( مخبأ ) مىنامند . و اگر قرحه به زير گوشت رسيده باشد و در آنجا گشاد باشد ، آن را غار مىنامند .\r\nبرخى ديگر از اطباء گويند : اگر قرحه گشاد باشد غار است و اگر دهانه‌اش تنگ باشد و به ژرفا راه يافته باشد ناصور است .\r\nاين اسم‌گذارى در حقيقت جاى ايراد گرفتن نيست ؛ مهم اين است حالات مختلف قرحه را بشناسيم ، هر نامى باشد مانعى ندارد .\r\nاگر قرحه در رويه و آشكار و سخت است ، آن را قرحهء سفالى گويند .\r\nبدى و بدترى ناصور را بايد از اندازهء حساسيت ناصور سنجيد . ناصور اگر كم‌حساسيت باشد بد است و تا دور تر از حساسيت باشد بدتر است .\r\nناصور هست كه هموار و صاف است و هست كه كج و كوله است .\r\nاگر تأثير ناصور بر پىرگ آيد درد بسيار شديد است . بويژه اگر ميل در آن فرو برى و ميل به پايين ناصور برسد درد بسيار شدت مىيابد .\r\nگاهى ممكن است ناصورى كه در اندامى سر بر مىآورد و آن اندام را از كار مىاندازد رطوبتش بسيار كم‌مايه باشد ؛ مثلا در حالتى كه ناصورى تأثير بر استخوان مىگذارد ، رطوبت قرحهء ناصورى كم‌مايه ديده مىشود . و اگر تأثير ناصور بر زردپى آيد ، رطوبتش تقريبا شبيه رطوبتى است كه استخوان را زير تأثير قرار مىدهد .\r\nممكن است ناصور استخوانى و ناصور نازل بر زردپى بزرگ نباشد .\r\nچركى كه از ناصور به استخوان مىرسد و چركى كه از ناصور به سوى شريان و وريد مىرود ، رقيق و كم‌مايه‌تر از چرك ناصورهاى ديگر است و رنگش بيشتر مايل به زرد است .\r\nبسيار اتفاق افتد كه چيزى ته‌نشين شراب ماننده از ناصور بيرون آيد .\r\nدر بعضى حالات اگر قرحه به وريد منتهى شود ، خون خالص به حد زياد از آن مىآيد . و اگر به شريان بربخورد ممكن است احيانا خون زرد مايل به سرخ با فشار و نزيفى بيرون جهد .\r\nاگر ناصور بر گوشت باشد ، نوعى رطوبت لزج و پرمايه و تيره‌رنگ و نارسيده از آن مىتراود .\r\nبسيار رخ مىدهد كه يك ناصور چندين دهانه باز كند و طبيب با اشكال روبرو شود كه آيا يك ناصور است و چند دهان دارد . يا چندين ناصور باهمند و هريك دهان خود را باز كرده‌اند . تو بايد در چنين حالتى مايعى رنگى بر يكى از دهانه‌هاى ناصور بريزى . اگر ناصور يكى باشد آن مايع رنگى از همهء دهانه‌ها خود را نمودار مىكند .\r\n\r\n","description":"","footnote":"","page_name":" 470 ","page_number":492},
  {"content":"\r\n\r\nقرحه چندين نوع دارد :\r\n1 - قرحهء دردآور\r\n2 - قرحهء بدون درد\r\n3 - قرحهء ورم كرده\r\n4 - قرحهء بدون ورم\r\n5 - قرحهء پاك از آلودگى\r\n6 - قرحهء آلوده و ناپاك\r\nقرحهء آلوده و ناپاك قرحه‌ايست كه خلط زياد و رطوبت در اندازه بسيار بدان چسبيده است .\r\nخلط و رطوبت زياد همراه ناصور ممكن است بدجنس نباشد . و امكان دارد كه پليد باشد و بالاخره احتمال دارد زنگ آهن و غيره ماننده باشد .\r\nيكى از اقسام قرحه‌ها ، قرحهء متعفن شده است كه باد جنوب و رطوبت هوا و گرماى هوا با وجود چنين قرحه‌اى بسيار زيان‌رسان است و كار و پيامد قرحه را مشكل‌تر مىكند . قسمى هست كه خوره‌اى مىشود . ممكن است قرحه به اطراف خود سرايت كند . برخى از قرحه‌ها سست و ناسفت هستند و بر گوشت برهم نافشرده آمده‌اند .\r\nقرحه يا سردمزاج است يا قرحهء گرم‌مزاج ؛ اگر قرحه بر گوشت سست و نافشرده برهم باشد ، موى موجود در اطرافش مىريزند .\r\nبعضى از قرحه‌ها تراوشى هستند و چرك صديدى زردرنگ گرم از آنها مىتراود .\r\nممكن است چيزى آب گرم‌مانند از قرحه تراوش كند كه پيرامونهاى خود را بسوزاند ؛ اين حالت نشان مرگ بيمار است .\r\n- قرحه‌اى هست كه به دشوارى علاج مىپذيرد و دير و به زحمت خوب مىشود .\r\nقرحهء متعفن شده ممكن است خورنده نباشد و ممكن است خورنده هم باشد .\r\nقرحه‌اى كه ممكن است خوره‌اى باشد و از تندمزاجى كه دارد با هرچه تماس گيرد آن را بخورد و عفونتى هم نداشته باشد .\r\nقرحه اگر خوره‌اى باشد و عفونى نباشد تب همراه ندارد .\r\nقرحه اگر بر اطراف خود تأثير مىبخشد و متعفن هم هست ، بسيار رخ مىدهد كه تب به بار آورد . و تبى كه مىآيد دست‌بردار نمىشود .\r\nجالينوس آتش پارسى و جوش مورچگى را كه انتشار مىيابد ، به نام قرحه‌هاى خوره‌اى نام مىبرد . همو عقيده دارد كه قرحهء متعفن شده تنها قرحه نيست ، بلكه قرحه همراه نوعى بيمارى عفونى است كه هريك از اين دو روىآورهاى ويژه به خود دارند .\r\nاگر رنگ قرحه به سبزى و سياهى گراييد ، نشان بدى قرحه است .\r\nقرحه سردمزاج سست گوشت رنگش سپيد است و از داروهاى گرمىبخش مىآسايد و آرام مىشود . و قرحهء گرم‌مزاج رنگش گرايش به سرخى دارد و از معالجات سردىبخش مىآسايد .\r\n\r\n","description":"","footnote":"","page_name":" 471 ","page_number":493},
  {"content":"\r\n\r\nاگر قرحه از اقسام قرحه‌هاى بد و ناپسند است و رنگ پوست بدن بيمار به رنگى مثلا سپيد مايل به توسى يا زرد درآمد ، دليل بر آن است كه مزاج كبد بيمار فاسد شده است و خون فاسد است كه به قرحه درمىآيد ؛ كه اين نوع از قرحه خوب شدنش دشوار است .\r\nقرحه‌اى كه ته گرم و خارش همراه دارد ، نشان از آن است كه مادهء بدجنس ريختنى تندمزاج است .\r\nاگر قرحه بيخش پهن و سپيدرنگ است و كمى خارش دارد ، دليل بر سردمزاجى قرحه است .\r\nهر قرحه‌اى كه پيامد بيماريها باشد بد است ؛ زيرا هرچه مادهء تباه باقىمانده از بيمارى است وسيلهء طبيعت بدانجا ريخته مىشود .\r\nقرحه‌اى كه موى پيرامون خود را ريزش مىدهد نشان بدى آن است .\r\nدر كتاب نشانيهاى مرگ زودرس آمده است كه اگر انسانى كه ورم يا قرحهء نرم در بدن دارد ، عقلش درهم شد ، مىميرد .\r\nپيدايش قرحه‌هاى پليد و بدجنس سببهايى دارد كه از اين قرارند :\r\n1 - زخمى هست كه مواد بدجنس ريختنى از بدن بدان مىرسند .\r\n2 - ممكن است معالجهء بد يا مراعات نكردن بهداشت زخم را به فساد بكشاند .\r\n3 - شايد اوّل جوشى برايد و جوش بدجنس باشد و بعد از آنكه جوش درآمد چركين شود .\r\n- چگونه قرحهء بدجنس و پليد را شناسايى كنيم ؟\r\n1 - قرحه اگر متعفن شد قرحهء پليد و بدجنس است .\r\n2 - قرحه اگر پيرامون خود را در بر گرفت و انتشار يافت قرحهء بدجنس و پليد است .\r\n3 - اگر علاج قرحه به‌طور صحيح انجام مىشود و با اين حال قرحه پيشرفت چندانى نداشت و علاج به دشوارى انجاميد ، قرحهء پليد و بدجنس حساب مىشود .\r\nنشانيهايى كه از آنها مىدانيم قرحه يا زخم جاى نگرانى نيست و سرانجام خوب دارد از ريم و چركش پيداست . حالا اين ريم زخم يا قرحه وسيلهء داروى بازكننده بر زخم و قرحه استعمال كردن باشد ، يا كار از طبيعت فرقى نمىكند ؛ ريم زخم و قرحه وقتى پديد مىآيد كه زخم يا قرحه كاملا به پختگى برسد و در عين حال از روىآورهاى قرحه‌هاى بدجنس زيانى بر آن نيايد و روىآورهاى نشان از قرحهء بد پيدا نشوند .\r\nريم اميدواركننده آن است كه سپيدرنگ و صاف بوده و كاملا به پختگى رسيده باشد .\r\nعفونتى در آن نباشد و بوى بد ندهد . البته شايد ريم نشان از رسيدگى قرحه كمكى بدبو باشد ؛ زيرا ريم قرحه از دو حالت گرمى توليد مىشود : يكى گرماى سرشتى بدن انسان و ديگر گرماى خارجى بيگانه از بدن ، ما دربارهء ريم زخم و قرحه‌ها در جاى ديگر بياناتى داشته‌ايم .\r\nقرحهء تشنجى ، قرحه‌اى كه متعفن مىشود ، قرحه‌اى كه سرطانى است ، قرحهء خيرونى ( فاسد در نهايت درجه ) و قرحهء خوره‌اى و امثال آنها هيچ وقت توليد ريم نمىكنند . تو هرگاه ديدى كه ريم و ورم‌كردگى در قرحه هست ، نشان خوبى است و بيم آن نداشته باش كه بيمار به\r\n\r\n","description":"","footnote":"","page_name":" 472 ","page_number":494},
  {"content":"\r\n\r\nتشنج و درهم شدن عقل و امثال آنها مبتلا شود . و حتى اگر قرحه در جايى از اندام باشد كه سبب اين‌چنين حالتهاى امثال تشنج و درهم شدن عقل مىشوند ، مانند اندامان بسيار حساس كه در قسمت جلوى يا عقبى قرار دارند ، يعنى اگر قرحه در آنها هم باشد ، اما ديدى كه ريم و ورم ندارد نگران وقوع پيامدهاى نگران‌كننده مباش ؛ مگر اينكه حالت بسيار وخيم و از حد متوقع بسيار بيشتر باشد .\r\nاگر ورم قرحه ناگهانى غيبش زد و فرو رفت و تحليل يافت ولى چركى يا چيزى همانند آن كه نشانهء تحليل رفتن باشد پيدا نشد ، و در عين حال چنين ورمى با اندامان پيالود نزديكى داشته باشد ، مثلا قرحه در پشت باشد - كه همسايهء پشت و نخاع است - تشنج و درهم شدن عقل را به دنبال دارد . اگر قرحه كذايى در قسمت جلوى ران و در زانو باشد و بدون چرك كردن و نشان از تحليل رفتن رو به داخل بدن غيبش بزند ، كه در اين حالت نيز بر ماهيچه‌هاى پيالودى كه در ران و زانو است پيدا شده است . پيامدش تشنج و درهم شدن عقل مىباشد .\r\nاگر قرحه در اندامان پر از رگ باشد - كه اكثر اين اندامان رگ‌آلود در قسمت جلوى تنورهء تن يعنى از اول سينه تا شروع رانها هستند - دو حالت دارد : اگر در قسمت پايينى اندامان رگ‌آلود جلوى تنوره باشد ، ممكن است بيمار به اسهال خونى مبتلا شود . و اگر قرحه در قسمت بالايى و جلو تنورهء بدن باشد ، احتمال دارد كه بيمار با درهم شدن عقل روبرو شود . اگر چنين قرحه‌اى كه در قسمت بالايى جلوى تنورهء تن است چرك كند ، بعد از چرك كردن ممكن است بيمارى ذات الجنب پديد آيد ، يا بيمار در چنين حالتى به خونريزى از راه دهان مبتلا شود ( خون تف كند ) . و تو سابقا دانستى كه منظور از چرك كردن قرحه در سينه چيست و چه مفهومى مىدهد ؛ كه اين بحث را در كتاب سوم آورده‌ايم . و احتمال هست كه از اين حالت يعنى چركيدن سينه نيز درهم شدن عقل رخ دهد .\r\nاگر قرحه هست و سبب ريزش موى پيرامونش شده است و ديدى كه موها دارند باز مىرويند ، بدان ! كه قرحه رو به بهبودى است .\r\n\r\nبدنها و قرحه\r\nتا مزاج انسان بهتر باشد و تا كمتر رطوبت غير طبيعى و زايد داشته باشد و خونش پسنديده باشد ، قرحه‌اش زودتر خوب مىشود و آمادگى علاج‌پذيريش بيشتر است .\r\nاگر بدن زياد رطوبى است يا خشك‌مزاج است ، قرحه‌هايش ديرتر شفا مىيابند و معالجهء بيشترى مىخواهد . و در اين حالت اگر بدن رطوبى مزاج است و بيمار از نوسالان ( كودكان ) است و قرحه دارد زودتر معالجه مىشود تا اينكه مبتلا به قرحه پير و كهنسال باشد . بويژه اگر مزاج طبيعى شخص سالخورده خشك باشد و خون كاملا پاك در آن نباشد و سوء مزاج رطوبى روىآورى غير طبيعى باشد . قرحه ديرتر از دارو تأثيرپذير بوده و دير خوب مىشود .\r\nكسانى كه داراى مزاج تر روىآور باشند و مزاج اصليشان رطوبى نباشد ، همان حكايت پيران را دارند هرچند پير هم نباشند . يعنى قرحهء بدنشان ديرتر از آنهايى كه رطوبىمزاج\r\n\r\n","description":"","footnote":"","page_name":" 473 ","page_number":495},
  {"content":"\r\n\r\nنيستند شفا مىيابد . هم از اين سبب است كه قرحهء بدن بيماران استسقايى و قرحهء بدن زنان باردار كه حيضشان بند آمده است ، دير علاج است و به زحمت شفا مىيابد .\r\nاگر بدن سالخورده‌اى چنان كه اشاره كرديم ترمزاج غير طبيعى باشد - كه هست - و با اين حال خون خوب و پسنديده كم داشته باشد ، قرحه‌اى كه در آن پديد مىآيد خوب نمىشود و شايد احيانا خوب شود امّا به زودى قرحه برمىگردد ؛ زيرا قبل از آنكه قرحه پاكسازى از مواد ناباب قرحه‌آور شود ، گوشت در آن روييده است . بقاياى مواد قرحه‌اى در لابلاى گوشت مانده است تا پيوند تازه رخ داده براى بار دوم را فاسد گرداند . چنين قرحه‌اى در بدن پيران كه ظاهرا خوب مىشود ، بيمار گمان مىبرد كه ديگر برنمىگردد ، و مىبيند كه قرحه خشك شده است و برهم آمده و همديگر را گرفته است و در حقيقت بايد چنين فكر كند كه واقعا خوب شده است . امّا مىبيند كه از كمترين حركتى ، جنبيدنى و از اثر سرفه كردنى ، از صدمه ديدنى و يا از دراز كشيدن ناپسند و نامناسب و غيره و غيره باز قرحه پيدا شد و بعد از خداحافظى منافقانه به جاى خود برگشت و رحل اقامت افكند .\r\nدر برخى از قرحه‌ها گوشت مىرويد و اين گوشت روييدن چند حالت دارد :\r\n1 - گوشت مىرويد اما زياد از حد لازم مىرويد .\r\n2 - گوشت به اندازهء كافى و لازم و به حالت طبيعى در قرحه مىرويد .\r\nقرحه‌اى كه در آن گوشت زائد از حد لازم مىرويد ، عبارت از قرحه‌اى است كه قبل از پاكسازى قرحه به‌طور كامل ، گوشت در آن شروع به روييدن كرده است . و قرحه‌اى كه گوشت به ميزان لازم و طبيعى در آن رويد آن است كه بعد از پاكسازى كامل گوشت شروع به روييدن كرده است .\r\nاگر قرحه طول كشيد و خوره گشت و متعفن شد و از گوهر قرحه كاهش بسيار روى داد ، اگر خوب شود جاى قرحه گود مىماند و پر از گوشت نمىشود و بويژه اگر كهنه شده باشد و مثلا يك سال يا بيشتر از يك سال طول كشد .\r\nاگر قرحه سفالى شده باشد ، منظورم اين است ناصور در رويه پيدا و سفت و سخت باشد و كهنه شود و مدت درازى يعنى يك سال يا بيشتر از يك سال دوام كند ، اگر خوب شود جاى قرحه چنان كه طبيعى است پر نمىشود . و حتما استخوانى از استخوانهاى همجوارش بيرون مىآيد .\r\nاگر قرحه ناشى از مادهء خلط سودايى است و مىخواهى معالجه‌اش كنى و توقع دارى كه خوب شود بايد هرچه را كه از اثر قرحه فاسد شده كاملا بيرون اندازى تا به گوشت صحيح و درست و يا استخوان درست و بىخلل مىرسى . و گرنه تا ذره‌اى از گوشت يا استخوان فاسد شده مانده باشد شفاى قرحه محال است .\r\n- قرحه از چه سببى فاسد مىشود ؟\r\n- سببهاى احتمالى متعددى دارد :\r\n1 - اندام قرحه‌زده ناتوان است و هر ماده‌اى به سويش آيد از آن استقبال مىكند و يارا و توان نپذيرفتن را ندارد .\r\n\r\n","description":"","footnote":"","page_name":" 474 ","page_number":496},
  {"content":"\r\n\r\n2 - اندام سوء مزاج دارد .\r\n3 - خونى كه به اندام مىآيد بد و ناپسند است و اين بدى و ناپسندى خون دو حالت دارد كه در چندى و چونى خون نهفته است :\r\nالف - منظور از كيفيت نامناسب خون راهى به سوى اندام اكثرا عبارت از خونى است كه از كبد داراى سوء مزاج مىآيد . چنين خونى سپيد مايل به سربى يا مايل به زرد است . يا خون راهى به اندام از اثر بدمزاجى يا سوء مزاج طحال ناپسند شده است ؛ كه رنگش مايل به سياه است و نقطه‌هاى با رنگ مختلف در آن ديده مىشود . اين‌چنين خونى كليهء خلطهاى داخل بدن را به تباهى و ناپسندى مىكشاند . و چنين خونى با اينكه به هيچ وجه اميد آن نمىرود كه چيزى از آن به گوشت تبديل شود ، از آنجا كه به چرك و كثافت تبديل مىشود زيان هم دربردارد .\r\n- ببينيم چندى ( كميت ) در اين بحث يعنى چه و چگونه است ؟\r\n1 - كمى خون . خونى كه براى گوشت رويانيدن ( به گوشت تبديل شدن ) لازم است ، به حد كافى و لازم به اندام نمىرسد و به حدى كم است كه حتى اگر قرحه كاملا پاك از آلودگى و تصفيه شده باشد و شروع به ساختن كبره بر خود كرده باشد ، نمىتواند چندان گوشت بروياند كه جاى لازم براى پر كردن را پر كند . حتى اگر بدن بيمار از خون بد نيز پاك بوده و بدون هر آلايشى باشد ، امّا از اندازهء لازم و طبيعى كمتر باشد ، خونى كه به اندام درمىآيد ناپسند است و بر مرام نيست .\r\n2 - زيادى . خونى كه به اندام درمىآيد زياد از حد لازم است ؛ امّا وقتى به جاى قرحه مىآيد كه به گوشت تبديل شود ، مثلا سوراخى ، نوعى دريدگى در ديوارهء جاى جمع شدن هست ، يا كناره‌هاى جاى قرحه دريدگى دارند و يا رگهايى كه به اندام مىآيند گشادتر از اندازه شده‌اند و خون در اندازهء كافى - كه گوشت لازم را بروياند - براى قرحه نمىماند .\r\nممكن است خونى كه به اندام مىآيد و بايد تبديل به گوشت شود ، با استخوان فاسد شده تماس گيرد و فاسد شود و قرحه به بدرنگى ( زرد مايل به سياه مات ) ، سبز رنگى يا سياهى در آيد . يا اندام داراى سوء مزاج و بدحال ديگرى در آن همسايگى باشد كه خون درآمده به جاى قرحه را نيز به بدمزاجى سوق دهد .\r\nقرحه‌هاى بسيار دشوار از قبيل : قرحهء مستدير و غيره كه عادتا به زحمت معالجه مىشوند ، اگر در بدن كودكان باشند ، از آنجا كه دردش بسيار شديد است و كودك تحمل اين همه درد را نمىكند ، ميراننده است . اضافه بر اين كودك تحمل مدت طولانى معالجه كردن و تحمل معالجات سخت را ندارد .\r\n\r\nفصل دوم دستورات معالجه قرحه\r\nبايد بدانى كه هر نوع از انواع قرحه ، بجز قرحه‌اى كه ناشى از كوفتگى بدن و از هم پاشيدن\r\n\r\n","description":"","footnote":"","page_name":" 475 ","page_number":497},
  {"content":"\r\n\r\nگوشت بدن باشد ، نياز به خشكاندن دارند . قرحه‌هايى استثنايى كه از كوفتگى و از هم پاشيدگى گوشت باشند بايد قبل از هر چيز و در مرحلهء اول معالجه سست و مرطوب گردند .\r\nگفتيم كه قرحه در اكثر حالات نياز به خشكاندن دارد و تنها خشكاندن كافى نيست ؛ در بعضى حالات پاكسازى قرحه از آلودگى و زدودن چرك و كثافت از قرحه نيز لازم است و شايد علاجهاى ديگر هم بخواهد ؛ كه اين معالجات جدا از خشكاندن وقتى لازم مىشوند كه حالاتى بر قرحه آيد كه از خود قرحه نيست .\r\nتا قرحه بزرگ‌تر و ژرفاروتر باشد ، به خشكاندن بيشتر و بيشتر به هم آوردن لبه‌هاى دهانهء قرحه نياز هست . حتى در بعضى حالات ممكن است از بخيه زدن ناگزير باشى . چنين حالاتى و چنين معالجاتى را از بحث علاج خراجها - كه بيان كرده‌ايم - استفاده كن !\r\nاين را نيز بدان ! كه شايد در علاج قرحه به استعمال داروهاى مايع نفوذكننده و زود بر داخل تأثيرگذار نياز افتد ؛ كه در چنين حالاتى بايد از مرهمها و امثال آنها استفاده كرد . در حالاتى به داروهاى مايع و مرهمهاى نفوذكننده به داخل نياز است كه قرحه رويهء تر و آستر خشك داشته باشد . بويژه چنين داروهايى در علاج قرحهء ناصورى بيشتر مورد نيازند ؛ كه در علاج قرحهء ناصورى كذايى بايد نيروى خشكانندگى در گوهر دارو بر رطوبت جرم قرحه چيرگى يابد و گاهى نياز هست كه داروى مايع علاجى قرحه را با داروى لزج و چسبان مخلوط كنى .\r\nاين را نيز بدان ! كه قرحه در اثناى علاج بايد باندپيچى و محكم بسته شود كه سه منظور در آن است :\r\n1 - از تند بستن فشار بر قرحه مىآيد و چرك و كثافتى كه در آن است بيرون مىزند ؛ كه براى اين منظور بايد ته قرحه را تند و محكم‌تر از قسمت بالايى قرحه بسته و اطراف دهانه را سست ببندى ، تا فشار باند مفيدتر باشد و چرك و كثافت از پايين زير فشار باند رو به بيرون جهد و دهانهء قرحه بسيار تند بسته نشود تا به آسانى چرك و كثافت از آن به بيرون راه يابد .\r\n2 - از اثر محكم بستن قرحه داروى رويانندهء گوشت و داروى جوشكارى در قرحه بر جاى خود مىماند ؛ كه در اين حالت بستن بسيار تند نمىخواهد و همين قدر كافى است دارو را نگهدارد و از جاى لازم منحرف نشود .\r\n3 - براى به هم آوردن دو لبهء قرحه ؛ كه در اين حالت بايد باندى را كه بر دو لبهء به هم آمده مىبندى تند و محكم و چنان باشد كه مناسب به هم آوردن و از هم جدا نشدن دو لبهء برهم آمده باشد .\r\nدر هر حال نبايد شدت بستن چندان باشد كه درد زياد به بار آورد و درد سبب ورم كردن قرحه شود . بايد باندپيچى طورى باشد كه از ورم كردن قرحه جلوگيرى كند ؛ زيرا تا ورم باشد نمىتوانى و امكان ندارد كه به معالجهء قرحه بپردازى . اگر نتوانستى جلو ورم كردن را بگيرى و پيدا شد - هر نوع ورمى كه باشد - نخست براى فرو نشاندن و علاج ورم كوشش كن و در عين حال قرحه را نيز زير نظر داشته باش ! بعد از آنكه ورم را از بين بردى ، آنگاه كاملا بر علاج قرحه همت گمار ! همچنين اگر پيرامونهاى قرحه فاسد شد ، سبزرنگ شد و يا سياه گرديد ، بايد\r\n\r\n","description":"","footnote":"","page_name":" 476 ","page_number":498},
  {"content":"\r\n\r\nفاسد شده را وسيلهء نيشتر و بريدن علاج كنى و خون از آن بيرون آورى ؛ حتى مىتوانى حجامت را به كار گيرى . آنگاه ابر مردهء خشك را به كار گير كه خشكش كند و بعد از آن داروهاى خشكاننده را بر آن بگذار !\r\nاگر قرحه را از چرك و خون و كثافت تهى ساختى يا اگر قرحه ساده بود و اين همه تدابير و اعمال را لازم نداشت ، دقت كن و ببين كه آيا چيزى از بدن به قرحه مىآيد ؟ يا چيزى نمىآيد و آنچه مىآمد بند آمده است . اگر ديدى كه چيزى از بدن به قرحه نمىريزد ، همان معالجهء معمول براى قرحه را به كار ببر ! و اگر ديدى كه چيزى از بدن به قرحه مىريزد ، آنگاه كوشش كن كه بدن را از آن چيز پاكسازى كنى . ممكن است براى پاكسازى خونگيرى يا اسهال يا قى دادن بيمار لازم باشد . اين بسته به تشخيص ماده‌ايست كه به قرحه مىريزد .\r\nدر بعضى حالات قى كردن در معالجهء قرحه تأثيربخش است و بقراط بر اين گفته صحه گذاشته است .\r\nاگر در قرحه قطعه‌اى نازك از استخوان يا اجزائى از غشاها بود ، در بيرون آوردنش شتاب مكن ! دستوراتى را به كار ببر كه ما دربارهء استخوانها گفته‌ايم .\r\nدر علاج قرحه نخست داروهايى استعمال كن كه قرحه را به چرك كردن وادارند . در مرحلهء دوم داروهايى را به كار ببر كه قرحه را از چرك پاك كنند . در مرحلهء سوم داروهاى رويانندهء گوشت و خوب كردن قرحه را به كار گير !\r\nاگر ديدى قرحه از آلايش پاك و هموار است و ژرفارو نيست ، فقط داروهايى را در خوب كردنش استعمال كن كه گزشى نيستند .\r\nاگر قرحه چرك و كثافت دارد ، بايد داروهاى زدايندهء گزنده را استعمال كنى . در مرحلهء نخستين علاج قرحهء پرچرك و كثافت داروى بسيار گزنده استعمال كن كه در آن مرحله احساس درد نيست . بعد از آن به تدريج گزندگى دارو را سبك‌تر كن ! تا وقت گوشت روياندن سر مىرسد . در همهء اين مراحل و حالات تا ممكن است كارى كن كه احساس درد نباشد يا كم باشد ؛ بويژه اگر قرحه حرارت و التهاب داشته باشد ، بايد تا ممكن است از داروهاى دردآور پرهيز كنى .\r\nدر علاج قرحه حتما بايد سببهاى بازدارندهء به هم آمدن و خوب شدن قرحه را از ميان بردارى . سببهايى را از ميان بردارى كه سابقا برشمرديم و گفتيم اينها قرحه را به بدجنسى سوق مىدهند . اگر قبلا اين نوع روىآورها را چاره‌سازى نكنى نمىتوانى چنان كه لازم است به‌طور كلى به علاج قرحه مشغول شوى و مىتوان گفت اصلا علاج فايده ندارد .\r\nبارها رخ داده كه قرحه در اندامى است و اندام سوء مزاج دارد ؛ وقتى سوء مزاج اندام اصلاح شده است قرحه خود به خود شفا يافته .\r\nگاهى رخ مىدهد كه قرحه از قرحه‌هاى سست است ، گوشت بد بر آن مىرويد ، و گوشت كذايى - كه ناپسند است - گرايش به سرخ‌رنگى داشته و حرارت هم دارد . بايد در علاج چنين حالتى داروهايى را به كار ببرى كه گوشت فراگيرنده و پيرامون گير قرحه را برچينند و سردى\r\n\r\n","description":"","footnote":"","page_name":" 477 ","page_number":499},
  {"content":"\r\n\r\nبه قرحه بخشند ؛ كه اين داروها عبارتند از : افشرهء تاجريزى با گل ارمنى و سركه .\r\nداروهاى پاشيدنى منسوب به صندل و كافور سرد شده وسيلهء برف ؛ كه از اين نوع داروها قرحه به هم مىآيد و بعد از آن تنگ‌تر مىشود .\r\nاگر قرحه درد و آزار بسيار دارد ، نخست بايد به تسكين درد بپردازى . داروهاى سست‌كنندهء قرحه - كه حتما همگى را مىشناسى - استعمال كن ! حتى اگر داروى تسكين درد بر ضد علاج قرحه باشد مانعى ندارد ؛ زيرا تا درد موجود است علاج قرحه ممكن نيست . هرگاه درد آرام گرفت ، آنگاه تلافى آن ضد علاج را نيز درمىآورى .\r\nقرحهء پرچرك و كثافت بايد پاكسازى شود . منظور از قرحهء پرچرك و كثافت قرحه‌اى است كه مادهء رطوبى از آن به‌وجود آيد و از آن بتراود .\r\nقرحه با شستن ممكن است از چرك و كثافت پاك شود و ممكن است نياز به داروهاى گردمانند باشد كه بر قرحه بپاشى و چرك و كثافت را برچينند . ممكن است براى پاك كردن قرحه از چرك و كثافت مرهم به كار ببرى .\r\nاگر قرحه از چرك و كثافت پاك نشود ، داروى علاج قرحه و بويژه گرد دارويى به جرم خالص قرحه نمىرسد ؛ پس بايد حتما قرحه پاكسازى شود و بعد از آن به روياندن گوشت در قرحه پرداخت .\r\nداروى پاكسازى قرحه از چرك و پليدى بايد زدايندگيش نسبت به داروى رويانندهء گوشت زياد باشد . داروى رويانندهء گوشت - چنان كه سابقا دانسته‌اى - بايد زدايندگى كم داشته باشد .\r\nشايد حالتى رخ دهد كه گوشت رسته در قرحه ، گوشت بد باشد ؛ كه بايد داروى تند به كار ببرى تا گوشت بد را بخورد و چيزهاى سردىبخش بر رويهء قرحه‌گذارى و بعد از آن به وسيلهء معالجه‌اى كه كبره را برمىكند آن گوشت بد را بركنى . بعد از آن به علاج قرحه بپردازى ؛ كه ما همين طريقهء معالجاتى را در علاج ناصورها به كار مىبريم . قبلا قسمت سفال مانند شده را برمىداريم و بعدا به علاج قرحه مىپردازيم .\r\nممكن است دارويى در بدنى رويانندهء گوشت باشد و همان دارو در بدنى ديگر خورنده و بسيار زداينده باشد ؛ كه مثلا در بدنى كه بسيار نرم است بسيار زداينده و به شدت گوشت‌خور باشد و عين دارو در بعضى بدنها نه زداينده و نه رويانندهء گوشت باشد . پس بايد كاملا حالت بدن قرحه درآورده را بررسى كنى ؛ در بدنى كه ديدى دارو به تقويت نياز دارد ، مثلا وزن گوشت بدن را بيشتر كند ، مصلحت باشد . يا اگر دارو سبب كاهش مادهء چربى بدن شود مصلحت است .\r\nيا اينكه بدنى به داروهايى نياز دارد كه خشكاننده و زداينده باشند . داروهاى مناسب و مصلحت ديد خودت را با داروهاى علاج قرحه مخلوط كن و بر اين قياس اگر مصلحت معالجهء قرحه در آن باشد كه از وزن بدن كم شود ، داروى زداينده و خشكاننده را با داروى اصلى علاج قرحه مخلوط كن ! يا دارويى را با داروى علاج قرحه مخلوط كن كه مادهء روغنى و چرب را افزايش دهد . يا اگر چنين مصلحت ديدى كه داروى معالجهء قرحه بايد گيرندگى هم داشته باشد ، داروى داراى نيروى گيرندگى را با داروى علاج اصلى قرحه مخلوط كن !\r\n\r\n","description":"","footnote":"","page_name":" 478 ","page_number":500},
  {"content":"\r\n\r\nهر قرحه‌اى كه برهم آمدن و خوب شدنش با دشوارى روبرو است ، بيشتر به تقويت دارو نياز دارد . بايد دارو را نيرومندتر گردانى كه اشكال را آسان‌تر كند .\r\nهرگاه دارو بر قرحه گذاشتى تا سه روز باز مكن و آنگاه باز كن ! بيم آن را نداشته باش كه ممكن است در اين مدت زياد بعد از خوب شدن قرحه ممكن است براى اندام زيانى در بر داشته باشد ؛ زيرا اگر قرحه را علاج كردى ديگر كارى به كار اندام ندارد .\r\nتا ممكن است روغنهاى دارويى را در علاج قرحه به كار مبر ! و اگر امكان نداشت و ناگزير بودى از روغن كرچك ، روغن آس و روغن مصطكى استفاده كن !\r\nاگر قرحه را معالجه مىكنى بايد حساسيت اندام قرحه‌زده را مواظب باشى و دارويى چندان قوى را بر قرحه نگذارى كه اندام را به شدت به درد آورد .\r\nاگر قرحه در اندامى حساس نيست يا بسيار كندحس است ، هر دارويى را كه لازم مىدانى به كار ببر و اهميت مده .\r\nقرحه‌هايى در اندرون و در اندامان بسيار ارزنده و بهره‌رسان و اندامانى كه از آسيب‌ديدگى سبب مرگ مىشوند و از جملهء اندامان حساسند ايجاد مىشوند . و غير آنها يا غير حساسند يا كنداحساس . هم ازاين‌رو است كه در علاج قرحهء درونى نبايد داروهايى مانند زنگار و امثال آن را به كار ببرى . بويژه اگر قرحه آب كشيده و محكم شده است .\r\nداروهاى علاجى قرحه‌هاى درونى بايد حالت چسبناكى و پوششى زياد همراه داشته باشند ؛ مثلا كتيرا و صمغ عربى مناسب هستند .\r\nاگر قرحه در درون بدن است و در علاجش نياز به حقنه كردن بيمار هست ، مايهء حقنه چيزى باشد ميانگين بين داروى قرحهء حساس و قرحهء غير حساس .\r\nدر علاج قرحه بهتر آن است كه اندام قرحه‌زده حركت نكند و در آرامش باشد . و اگر در مراحل نخستين برآمدن قرحه ، اندام را كمى حركت دهند زيان دارد ؛ امّا زيانش كمتر از آن است كه بعد از مرحلهء اول به شدت حركت كند . بويژه اگر قرحه در بدنى باشد كه خلطهاى بدجنس هم در آن هستند ، حركت دادن اندام قرحه‌زده بسيار بد است .\r\nاگر حالت چنانى رخ دهد كه دو اندام همجوار به هم بچسبند ، مثلا حالتى كه از به هم چسبيدن هر دو پلك چشم برهم يا به هم چسبيدن دو انگشت رخ مىدهد ، بايد از قرحه در آن نزديكيها بيم داشته باشى و كوشش كنى كه قرحه پيدا نشود .\r\nقرحه‌هايى كه آنها را غار ناميديم و قرحه‌هايى كه پناهگاه ناميده شده‌اند ، بسيار آمادگى دارند كه به سرعت به ناصور تبديل شوند .\r\nاگر قرحه نزديك شريان و وريد كلفت و بزرگ برآيد ، مثلا در بيخ رانها ، زير بغل و پشت گوشها باشد ، گوشت سستى كه با آنها در تماس است ورم مىكند ، و ممكن است گرى و امثال گرى از اثر همين نوع قرحه‌هاى نزديك به شريان و وريد بزرگ رخ دهند . بويژه اگر قرحه در نزديك شريانى بزرگ يا وريدى بزرگ باشد و بدنى كه قرحه درآورده است پر از مواد ناباب و سزاوار ريختنى باشد ، علاوه بر روآورهاى محتمل - كه ورم يا گرى و غيره است - درد بسيار\r\n\r\n","description":"","footnote":"","page_name":" 479 ","page_number":501},
  {"content":"\r\n\r\nشديد نيز پديد مىآيد . در چنين حالتى بايد بدن پاكسازى شود و پاكسازى بدن به وسيله‌هايى باشد كه در بحث راجع به چنين حالتى از پاك‌سازيها ذكر شده‌اند . و بايد با اينكه بدن را از آلودگى پاك مىكنى ورم را نيز از مادهء ورم‌آور پاكسازى كنى . بهترين پاكسازى ورم در چنين حالتى آن است كه در حالتى كه بدن از آلايش پاك است وسيله داروى باسليقون و امثال آن قرحه را از درد و آزار حفظ كنيم و نگذاريم قرحه آزار بيند و دارو را حاجز و ميان پرده‌مانندى در ميان اندام و قرحه قرار دهيم كه درد اندام ورم‌كرده به هيچ وجه به قرحه سرايت نكند .\r\nسفارشى هست كه بايد آن را بشنوى و الگوى كار قرار دهى . و آن اين است كه بديهى است دارويى را كه در علاج قرحه به كار مىبرى يا سازگار است يا ناسازگار ؛ اگر دارو سازگار است - حتى اگر فايده هم ندهد - زيانى در بر نخواهد داشت . امّا اگر داروى علاجى ناسازگار است ، ناسازگارى دارو چند احتمال دارد :\r\n1 - دارو تأثيرش از حد لازم و متوقع كمتر است و دارويى است ناتوان . و چيزى كه از آن متوقع است ، از قبيل خشكاندن يا پاك كردن قرحه از پليديها و غيره كمتر صورت گرفته است . اما چيزى را فاسد نكرده است ؛ پس در اين حالت بايد دارو را تقويت دهى و تأثيرش را بيفزايى .\r\n2 - ناسازگارى از طريق ديگرى بوده و از كم‌تأثيرى دارو نباشد . مثلا بيش از آنكه توقع دارى گرمىبخش است و از حرارتى كه دارد قرحه را سرخ‌رنگ مىكند و دچار التهاب مىگرداند .\r\nكه در چنين حالتى بايد نيروى اثربخشى دارو را كاهش داد و كارى كرد كه بىدرنگ التهاب فروكش كند . به اين ترتيب كه مرهم دارويى سردىبخش استعمال كنى و تلافى اين حرارت بيش از حد لازم را درآورى .\r\n3 - يا مىبينى كه از اثر دارو رنگ قرحه به سياهى يا زرد مايل به سياه مات ( بدرنگى ) گراييده است ؛ كه نشان از آن است و دارو بيش از حد لازم سردى بخشيده يا آن‌قدر كه كافى باشد گرمى نبخشيده است ؛ كه در اين حالت بايد نيروى گرمىبخشى دارو را افزايش دهى .\r\n4 - يا مىبينى كه قرحه از اثر دارو به چنان سستيى رسيده است كه لازم نيست . در اين حالت بايد دارو را با داروهاى گيرنده و خشكاننده از قبيل : گلنار و مازو و غيره تقويت كنى .\r\n5 - يا دارو قرحه را بيشتر از لازم خشكانيده است ؛ كه بايد دارو را به حالتى درآورى كه خشكيدن را تلافى كند و اين نوع از داروها را ذكر مىكنيم .\r\n6 - يا دارو قرحه را مىخورد و قرحه را ژرفاروتر مىكند - كه اين حالت را توضيح مىدهيم - در چنين حالتى بايد از تأثير زدايندگى دارو بكاهى .\r\nبسيار رخ مىدهد كه مزاج بيمار در سوء مزاجى از سوء مزاجها بسيار زياده‌روى كرده است .\r\nو دارو به سبب اين سوء مزاج بدنى بيمار ناسازگار از آب درآمده است ؛ كه اگر چنين بود بايد دارو را چندان تقويت كنى كه بر ضد سوء مزاج شديد بيمار مقاومت كند و يا اقلا سوء مزاج را از شدت بازدارد و سبك‌ترش كند كه دارو بتواند بدون تقويت‌شدگى بهره‌اى برساند .\r\n\r\n","description":"","footnote":"","page_name":" 480 ","page_number":502},
  {"content":"\r\n\r\n\r\nفصل سوم علاج قرحهء صديدى\r\nگفتيم اگر چرك كم‌مايه از قرحه آيد ، آن را قرحهء صديدى مىناميم ؛ يعنى صديد عبارت از چرك كم‌مايه است ، در علاج قرحهء صديدى بايد اوّل داروهاى خشكاننده به كار برى تا چرك كم‌مايه را از قرحه بازدارى و پاك‌سازى . بعد از آن به روياندن گوشت در قرحه بپردازى .\r\nدر حالتى كه قرحه سست است و در گوشت سست روييده است ، اگر بدون خشكاندن چرك آبكى از آن ، هم از اول داروى گوشت رويان استعمال كنى ، قرحه را بيشتر از آنكه هست در جسم فرو مىبرى و از آنجا كه اجزاء جرم قرحه بسيار ناتوانند ، قرحه متعفن مىشود . پس بايد كارى كنى كه من گفتم ؛ يعنى اول چركابه را بخشكان و بعدا داروى گوشت‌رويان بگذار ! اگر داروى خشكاننده بر قرحه به كار بردى و ديدى كه مادهء رطوبى ( چرك آبكى ) كاهش نيافت ، يا ديدى به جاى اينكه كاهش يابد بيشتر شده است ، بايد بدانى كه اين دارو در بدن اين بيمار تأثير خشكانندگى ندارد ؛ پس تأثير خشكانندگى دارو را بيشتر كن و داروى زدايندهء كم‌تأثير را به كمك داروى خشكاننده بياور ! مثلا عسل با آن مخلوط كرده و داروهاى بسيار گيرنده مانند گلنار و زاج بلورى را با داروى خشكاننده استعمال كن و از تأثير روغن دارويى كه با دارو همراه است كم كن ! روغنى را با دارو به كار ببر كه آن هم تأثير خشكانندگى داشته باشد .\r\nاگر ديدى كه از اثر استعمال داروى خشكاننده قرحه بيش از حد لازم خشكيده و از حالت متوقع بسيار زياده‌روى كرده است ، از همهء داروهاى استعمالى كم كن ! يعنى داروى خشكاننده ، داروى زداينده و داروى گيرنده را همگى كم‌تأثيرتر كن و كاهش ده !\r\nدربارهء داروهاى رويانندهء گوشت دستوراتى هست كه بايد كاملا اجرا كنى و هيچ‌گاه دست از پا خطا نكنى كه دستور اين است :\r\n1 - دقت كن داروى رويانندهء گوشت در حد لازم زدايندگى داشته باشد . اگر خطا كردى و داروى بيش از حد لازم زداينده را بر قرحه گذاشتى اندام را مىخورد و مادهء گوشتين اندام را به مايع تراوشى و سيلانى تبديل مىكند و تو پندارى كه اين همان مادهء چرك آبكى است كه بايد بيرون داده شود و از اين پندار غلط نيروى زداينده را در دارو بيشتر مىكنى و در نتيجه كار دست بيمار مىدهى ؛ زيرا از اين زياده‌روى در استعمال داروى زداينده ، قرحه بيشتر فرو مىرود ، گرم‌تر مىشود و شبيه به ورم كرده مىگردد و لبهء قرحه سفالى مىشود و بيمار در رويهء قرحه احساس درد گزشى مىكند .\r\nاين را نيز بدان ! كه داروى خشكانندهء قرحه چند حالت دارند :\r\nقسمى از آنها بسيار سردىبخشند و عبارتند از : بنگ ، افيون و بيخ مهرگياه ( مردم گياه ) .\r\nبرخى از آنها بسيار گرمى بخشند ، مانند : صمغ درخت صنوبر و زفت .\r\nتو كه بسيار سردىبخشها و بسيار گرمىبخشها را شناختى مىتوانى از باهم مخلوط كردن آنها حالات ميانگين و حالات لازم براى نوع قرحه را از آنها بسازى و مزاج دارو را به حالتى درآورى كه موافق و سازگار در علاج قرحه باشد .\r\n\r\n","description":"","footnote":"","page_name":" 481 ","page_number":503},
  {"content":"\r\n\r\nداروهاى پاك‌ساز قرحه از چرك آبكى ( صديد ) داروهايى هستند كه مىخشكانند و عبارتند از : زاج بلورى ( شب ) ، مازو ، پوست انار ، پوست كندر ، مردارسنگ ، آرد جو ، قاوت جو ، آلاله و برگ درخت پشه .\r\nاگر برگ سبز درخت گردو و گردوى سبز و نارسيده را بدون پختن در آب بر قرحه بگذارى يا با شراب بپزى بسيار مفيد است و رطوبت قرحه را بدون هيچ دردى برمىچيند .\r\nداروى تركيبى زير - كه مرهم مىشود - بسيار خوب است .\r\n\r\nنسخه :\r\nمردار سنگ را بياور و گاهى سركه بر آن بپاش و گاهى روغن زيتون بر آن بريز تا سفيدرنگ مىشود . سرمه‌اى كه به چشم مىكشند ، اكسيد مس ، زردچوبه ، مازو ، گلنار ، خون سياوشان ، زاج بلورى ( شب ) و جوش كورهء نقره هريك يك جزء . اينها را همگى خرد و خاش مىكنى و مىسايى تا گردمانند مىشوند . از هريك از اين هشت دارو يك ششم مردارسنگ را با مردارسنگ سفيدشدهء نامبرده مخلوط كن و مرهم از آنها بساز و استعمال كن !\r\nداروهايى را نيز در كتاب پنجم قانون ذكر كرده‌ايم بايد از آنها نيز استفاده كنى .\r\nدر بسيارى از حالات نياز بدان هست كه قرحهء صديدى را وسيله علاجهاى آبكى شستشو دهى و چرك را از قرحه برچينى . كه اين نوع از داروها را در بحث از علاج قرحهء ژرفارو مىآوريم . و از آن جمله هستند : آب دريا و آبى كه زاج بلورى در آن حل شده است . آبى كه زاج بلورى در آن حل شده باشد هم صديد را مىشويد و هم چرك را از رسيدن به قرحه مانع است و هم خشكاننده است .\r\nهمهء داروهاى علاجى قرحه صديدى - كه ذكر شدند - اگر در حالتى استعمال شوند كه قرحه ورم كرده باشد ، به جاى بهره‌رسانى زيان مىرسانند ؛ بايد دارو را وقتى استعمال كنند كه هيچ نوع ورمى همراه قرحه نباشد .\r\nداروهايى كه در خشكاندن قرحهء صديدى خوب و مفيدند عبارتند از : آب‌پز مشك زمين ، آب‌پز هليله ، آب‌پز آمله ، آب‌پز آزاد درخت . برگ درخت كنار ( سدر ) نيز خوب است .\r\n\r\nفصل چهارم علاج قرحهء پليد\r\nدر مقدمهء اين گفتار گفتيم : اگر قرحه چرك پرمايه و غليظ داشته باشد آن را قرحهء وسخ ( پليد ) مىناميم ؛ اكنون بحث ما ، راجع به علاج اين نوع قرحه است .\r\nدر علاج قرحهء پليد داروهاى زداينده لازم است ؛ كه در نخستين مرحلهء معالجه بايد دارو بسيار قوى و بسيار گزنده باشد - چنان كه در دستور علاج قرحه‌ها ذكر كرديم - بعد از آن مرحله به تدريج به داروهايى از قبيل : گياه خلال دندان و زراوند با كمى عسل و سركه بايد توسل\r\n\r\n","description":"","footnote":"","page_name":" 482 ","page_number":504},
  {"content":"\r\n\r\nجست .\r\nسقز درخت بنه با هم‌وزنش روغن گل يا روغن حيوانى خوب است .\r\nبيخ سوسن با عسل خوب است .\r\nآرد گاودانه ، خشكه گياه جواشير خوبند .\r\nداروهاى تركيبى در علاج قرحهء پليد عبارتند از : مرهم هندى ، انواع مرهمهاى سبز كه از زنگار مىسازند ، مرهمهاى سبز كه زنگار با اندران و امثال آنها به كار رفته است ، مرهمهاى قيسورى ( سنگ پا ) ، مرهمهايى كه آرد گاودانه در آنها وارد است ، مرهم نمك ، قرص سياه ، قرص سبز ، قرصى كه به قرص قرموجانيس ( فرموحانتس - نسخه . ) مشهور است . كه در علاج قرحهء پليد خوبند .\r\nداروهاى خشكانندهء ويژهء علاج قرحهء پليد از قرار زيرند :\r\nته‌نشين روغن زيتون ، عسل و زاج بلورى ( شب ) هريك يك جزء متساوى . درهم بسرش و بر قرحه بگذار !\r\nسفيداب و مريم نخودى ( اربه ) از هريك يك جزء را درهم قاطى كن و بر قرحه بگذار !\r\nاگر ديدى كه چرك و پليدى بسيار زياد است ، گندناى بيابانى را با عسل مخلوط كن و بر قرحه بگذار كه بسيار مفيد است .\r\nزيتون نمك‌زده را بكوب و بر قرحه بگذار ، كه داروى خوبى است .\r\nممكن است به داروهايى مايع و آبكى نياز باشد كه قرحهء پليد را بدانها شستشو دهى ؛ آنها را در بحث از علاج قرحهء ژرفارو ( فرو رفته ) ذكر خواهيم كرد . ليكن اگر قرحه ورم داشته باشد اين داروها زيان مىرسانند .\r\n\r\nفصل پنجم قرحه‌هاى غار ، فرورفته و پناهگاهى\r\nما در مقدمهء اين گفتار - كه ويژه به قرحه‌ها است - راجع به نامگذارى نوع قرحه‌ها بياناتى داشتيم و ضمن آن اين سه نوع قرحه را نيز ذكر كرديم . اينك به بحث در علاج آنها مىپردازيم .\r\nدر علاج اين سه نوع از قرحه بايد كارى شود كه فرورفتگى قرحه پر از گوشت گردد . اين پرگوشت شدن ، بدون غذاى خوب خوردن امكان‌پذير نيست كه خون زياد و خوب توليد شود و گودال را پر كند . از حيث دارو هم نياز به داروهايى هست كه خشكاننده و در عين حال پاك‌ساز قرحه از پليدى باشند .\r\nبايد اندام قرحه‌زده و حالت قرحه را طورى نگهداشت كه چرك و خونابه در آن بند نيايد و هرچه از پليدى قرحه سيلانى شد ، به آسانى بيرون بريزد .\r\nاگر ديدى كه طبيعتا قرحه در جايى چنان واقع شده است كه در طرف بالايى اندام است و دهانهء قرحه در پايين و رو به پايين است بسيار خوب ؛ و اگر چنين نبود و برعكس بود ، اگر قرحه\r\n\r\n","description":"","footnote":"","page_name":" 483 ","page_number":505},
  {"content":"\r\n\r\nو انسان قرحه‌زده در وضعيتى بودند كه امكان جابه‌جا كردن در وضعيت قرحه اجرا شود و شكلى غير طبيعى به خود بگيرد ، يعنى اگر دهانه رو به پايين نيست و مىتوان طورى اندام جاى قرحه را تغيير داد كه دهانهء قرحه رو به پايين قرار گيرد و چرك و پليدى بتواند به آسانى از آن فرو ريزد ، باز خوب است و چنين كن ! اما اگر اين جابه‌جا كردن و تغيير وضع و حالت دادن نيز امكان نداشت ، ناگزير بايد قرحه را تا بيخ بردرى و هيچ حالت گوديى در آن باقى نگذارى . با ميل نك تيز در بيخ قرحه سوراخ ايجاد كن كه سوراخ ميل ، دهانهء دومى و پايينى قرحه شود و چرك و كثافت از آن فرو ريزد .\r\nتو هر دو حالت را بررسى كن ! اگر دريدن قرحه خطرناك است ، آن را با ميل سوراخ كن و اگر سوراخ كردن را مصلحت ندانستى قرحه را بدر ! اگر تصميم گرفتى كه قرحه را سوراخ كنى ، باند را از دهانهء اصلى شروع كن و قرحه را ببند تا به آخرين نقطه‌اى كه سوراخ كرده‌اى مىرسى .\r\nاگر قرحه را تا ته دريدى طرفهاى بالايى را از هر دو طرف بايد تند بپيچى . بايد مواظب باشى كه از باندپيچى شديد درد و آزار به بار نيايد و نكند بستن چنان باشد كه قرحه ورم كند .\r\nاگر دريدن قرحه ممكن نيست و به سوراخ كردن اكتفا كردى ، يا حالت طبيعى قرحه و اندام قرح‌زده بر مرام بود ، قرحه را شستشو ده ! فتيله‌هايى را در قرحه فرو بر كه هم پاك‌ساز و هم رويانندهء گوشت باشند ، يعنى فتيله داراى اين دو نيروى علاجى باشد ؛ كه در اين حالت نيروى پاك‌ساز مانع كار نيروى رويانندهء گوشت نمىشود . البته ما در اين مورد داروهاى آزمون‌شدهء خوبى داريم كه از قرار زيرند : مرهم رسل كه من خودم آن را در علاج چنين قرحه‌هايى به كار برده‌ام و هميشه اثر بسيار خوب داده است . اگر لوفاى بزرگ را در قرحه جا دهى و قرحه را از آن بياكنى اثر دارويى شگفت‌آور مىبينى . در درجهء دوم گياه هميشه بهار و در درجهء سوم زنبق و در درجهء چهارم آرد گاودانه مىآيند .\r\nاگر قرحه از نوع پناهگاهى است ، زود بدادش نرسى پوست بر آن به خوبى نمىچسبد ؛ ليكن مىتوانى پوست را بر قرحه‌آورى و خشكش گردانى كه شبيه به پوست درست و طبيعى شود .\r\nقرحه‌هاى فرورفته ، قرحه‌هاى غار و قرحه‌هاى پناهگاهى هيچ وقت از استعمال داروهاى پاك‌ساز قرحه كه به حالت عادى استعمال شوند - يعنى بر آنها بپاشى يا بگذارى يا بمالى - چنان كه لازم است پاك نمىشوند و به حالى درنمىآيند كه گوشت در آنها برويد . در علاج اين چنين قرحه‌هايى بايد داروهاى مايع شستشودهنده را به وسيلهء ابزار تزريقى در قرحه تزريق كنى يا فتيله‌هاى پاك‌ساز را در قرحه فرو برى . بويژه اگر وضعيت و شكل قرحه و اندام چنان نباشد كه با فشار دادن و بستن قرحه از آلايش پاك شود - چنان كه سابقا به آن اشاره كرديم - بايد داروى شستشودهندهء چنين قرحه‌هايى آب مخلوط با شراب باشد . خاكستر آب شستشودهنده‌اى بسيار قوى است و قرحهء كم‌چرك و پليدى خاكستر آب را تحمل نمىكند .\r\nآب دريا در شستشو دادن تأثيرش به خاكستر آب نزديك است . آب دريا هم مىشويد و هم\r\n\r\n","description":"","footnote":"","page_name":" 484 ","page_number":506},
  {"content":"\r\n\r\nمىخشكاند .\r\nآب همراه با نيروى زاج بلورى قرحه را مىشويد و در عين حال مادهء چرك‌زا را از قرحه باز مىدارد و نمىگذارد به قرحه درآيد . امّا در اينجا نيز تكرار مىكنم اگر قرحه ورم داشته باشد ، نه آبى كه زاج بلورى در آن حل شده و نه خاكستر آب و غيره و حتى شراب نيز كارى از پيش نمىبرند و بهره نمىدهند .\r\nهرگاه دارو بر قرحه مىگذارى پارچه‌اى را نيز با داروهايى بينداى ، كه مزاج اندام قرحه‌زده اصلاح شود و بالاى داروى گذاشتنى بر قرحه بگذار و باندپيچى كن !\r\nاگر داروى مرهمى ( پماد ) را به داخل قرحه فرومىبرى بر پارچه‌اى نيز داروى لازم علاج قرحه را بمال و بر دهانهء قرحه بگذار كه نگذارد مرهم از قرحه بيرون جهد .\r\n- شايد يك وقت قرحه در داخل برهم بچسبد ، چگونه مىدانى كه برهم چسبيده است ؟\r\n- اگر كمتر از آنچه متوقع است چرك از آن جارى شد و طرف زيرين قرحه در آرامش كامل بود ، حدس بزن كه برهم چسبيده است . در چنين حالتى ممكن است از فشار باندپيچى محكم و داروى قوى يكباره چسبندگى داخلى دست از هم بردارند و راه بيرون آمدن چرك و كثافت باز شود و به خارج فرو ريزد و بعد از آن خشك شود و به حالت طبيعى برهم بچسبد .\r\n\r\nفصل ششم قرحهء كرمو\r\nدر علاج قرحهء كرمو افشرهء پونهء كاشتنى و كنار آبها خوب است . و در كتاب سوم قانون در طب در بحث از علاج كرم پديد آمده در گوش داروهايى ذكر كرده‌ايم از آنها استفاده كن !\r\n\r\nفصل هفتم رستن گوشت در قرحه\r\nقبل از آنكه داروى رويانندهء گوشت در قرحه استعمال شود ، بايد نكات زير را مراعات كنى :\r\nبايد قبل از داروگذارى به قصد رويش گوشت ، قرحه كاملا پاك از آلودگى باشد .\r\nاگر تشخيص دادى كه غذاى لازم براى گوشت شدن كم است و به اندام و جاى قرحه نمىرسد ، كوشش كن غذا را به حد كافى به سوى اندام و جاى قرحه جذب كنى .\r\nداروى بسيار گزنده و زداينده را بعد از پاكسازى ، بر قرحه - هر نوع قرحه و در هر جايى كه باشد - استعمال كن ! كه به كلى از پاكى و بىآلايشى قرحه خاطرت جمع باشد .\r\nبايد در استعمال داروى رويانندهء گوشت در قرحه سفارشهاى ذكر شدهء ما را مراعات كنى ؛ كه اگر قرحه به حد زياد رطوبت داشت ، چه كار كنى و اگر زياد از حد لازم خشك شد چه علاجى را به كار برى . علاوه بر اين بايد گوشتى را كه مىرويد زير كنترل بگيرى ؛ اگر گوشت\r\n\r\n","description":"","footnote":"","page_name":" 485 ","page_number":507},
  {"content":"\r\n\r\nتازه روييده بسيار تر بود يا كمتر از حد لازم و در عين حال خشك بود ، بايد چه كار كنى .\r\nاگر داروى گوشت‌رويان بسيار خشكىآور است و مىخواهى تأثير خشكىبخشيش را كاهش دهى ، دارو را سيلانى ( مايع ) گردان و اگر مرهم است روغن و موم را بيشتر كن !\r\nاگر چنان كه لازم است دارو خشكانندگى ندارد و مىخواهى خشكاننده‌تر باشد ، كارى كن كه دارو پرمايه شود ، منعقد گردد ، چربى همراهش را كاهش ده و داروهاى خشكانندهء همراهش را بيشتر كن و يا عسل به آن بيفزاى !\r\nروياندن گوشت وسيلهء مرهم گوشت رويان خوب‌تر است اما ديرتر كار انجام مىپذيرد . در حالى كه روياندن گوشت وسيلهء داروهاى گردمانند ( گردهاى دارويى ) دشوارتر است ولى زودتر به نتيجه مىرسد .\r\nشايد گوشت داخل قرحه سفت گردد . در چنين حالتى بهتر آن است كه گرد دارويى بر آن بپاشى و از هر طرف مرهم بر آن گذارى .\r\nدر علاج همهء قرحه‌ها شراب و بويژه شراب گس‌مزهء گيرنده بسيار داروى خوبى است ؛ شستشودهنده ، پاك‌ساز و خشكانندهء قرحه است و قرحه و اندام قرحه‌زده را نيرو مىبخشد .\r\nدر علاج زخمها داروهاى گوشت روياننده را ذكر كرده‌ايم كه بايد به آنها رجوع كنى . در اين فصل برگزيدهء اين داروها و بخش بسيار مهم آنها را يادآورى مىكنم ؛ كه در علاج قرحه بسيار خوبند و سزاوار ذكر كردن در اين فصلند . اين داروها عبارتند از : سوختهء سرمه ، انزروت ، سريش ماهى ، حلزون ساييده ، سونش فولاد ، سوختهء سرب سياه ، سوسن زرد ، بشنيز ، لوف كوچك ، مشك زمين - كه مشك زمين در كثافت‌زدايى ويژگى دارد - نخود مريم ( اربه ) - كه بسيار پرتأثير است - لوف بزرگ هم بسيار خوب است . سوختهء شيشه در خشكانيدن قرحه و در خوب كردن قرحه اثر مثبت و شگفت‌آورى دارد .\r\n\r\nفصل هشتم قرحهء خوره‌اى عفونى نشده\r\nدر علاج قرحه‌هاى خوره‌اى و پليد دستوراتى مقدماتى هست كه فورا و بدون تأخير بايد اجرا شوند .\r\nاگر بدن محتاج پاكسازى از آلودگى است بىدرنگ بايد پاكسازى كرد . و اگر بدن پاك و بىآلايش است با وسيلهء حجامت و زالو چسبانيدن قرحه را از خون بد پاك كرد و به وسيلهء داروهاى پاشيدنى بهبودبخش و رساندن مادهء غذائى به اندام قرحه‌زده ، سوء مزاج اندام را اصلاح كرد . نبايد هيچ نوع تأخير و درنگى روا داشت ؛ به تأخير انداختن اين معالجات قرحه را از بد بدتر مىكند .\r\nاگر علاج به تأخير افتد و خوره‌اى قرحه به اطراف خود سرايت كند و منتشر شود ، ممكن است ناچار شوى كه اندام را قطع كنى .\r\n\r\n","description":"","footnote":"","page_name":" 486 ","page_number":508},
  {"content":"\r\n\r\nاگر قرحهء خوره‌اى عفونت همراه نداشت ، گرم‌مزاج نبود و حرارت نداشت ، پاشيدن آب سرد بر قرحه ، آب آس ، گلاب ، آب گياه هفت‌بند و شراب گس‌مزهء گيرنده مفيد است .\r\nاگر قرحهء خوره‌اى عفونى نشده گرم است و حرارت دارد ، سركهء مخلوط با گلاب يا آب ساذج و امثال آنها از آبهاى سردىبخش خشكاننده را بر قرحه بپاش !\r\nاگر قرحه خوره‌ايست و عفونت دارد ، آب دريا و غيره را كه در علاج قرحهء متعفن و پليد ذكر مىكنيم استعمال كن ! بعد از پاشيدن آب دارويى ، بهترين علاجش داروهاى گيرندهء خشكاننده از قبيل : پوست انار ، عدس ، برگ درخت مصطكى ، بزر گل ، خرنوب مصرى و ثمر آس است .\r\nداروهاى پاشيدنى و ماليدنى بايد همراه با اين داروهاى گيرندهء خشكاننده باشند - كه ذكر شدند - و تأثير زاج بلورى و امثال آن در آنها باشد .\r\nبرگ گياه ترشك و شاخه‌هاى گياه ترشك را در شراب بپز و بر قرحه بگذار !\r\nگل رومى را با سركه يا اسكنجبين بسرش و بر قرحه بگذار !\r\nسوختهء كدوى خشكيده را بر قرحه بگذار !\r\nگياه بارهنگ با قاوت درهم بسرشد و بر قرحه بگذارند .\r\nبرگ سبز درخت زيتون را بر قرحه بگذار !\r\n\r\nفصل نهم قرحهء متعفن و پليد\r\nعلاج اساسى و مهم در متعفن و پليد - چنان كه بارها تكرار كرده‌ايم - همانا پاكسازى بدن ، يا اگر بدن پاك از آلايش است ، پاكسازى اندام قرحه‌زده به وسيلهء حجامت ، زالو چسباندن و داروهاى ماليدنى و پاشيدنى - كه مزاج اندام را روبراه مىكنند - و اصلاح مواد مغذى براى اندام است .\r\nنبايد در معالجهء اين نوع قرحه هيچ سستى و اهمالى رخ دهد ؛ زيرا اگر كهنه شود بدىاش بدتر خواهد شد . بايد نگذارى هيچ نوع ورم گرم در قرحه روى دهد . براى علاج ورم و آرام كردن و فرونشاندنش بنگ همراه قاوت خوب است .\r\nقرحهء متعفن پليد اگر از حد معمول پا فراتر نهد و در فاسد گشتن زياده‌روى كند ، ممكن است نياز به داغ آتشى باشد و يا لازم شود كه داروى تندمزاج داغ‌گذار استعمال شود . اگر از اين علاجها كار مثبت به دست نيامد ناگزير بايد قرحه و اطراف فاسدشدهء قرحه را بريد و بجز گوشت درست و سالمى كه خون خوب داشته و رنگش طبيعى باشد و بجز استخوان درست و سپيد و پاكيزه چيزى باقى نماند .\r\nاگر علاج وسيلهء داروى تندمزاج باشد ، بايد آن‌قدر آن را استعمال كنى كه هرچه مادهء سفالى شده در قرحه هست بيرون دهد .\r\nدردى كه از استعمال داروى تندمزاج ناشى مىشود بايد وسيلهء روغن حيوانى تلافى شود و درد تسكين يابد . بارها پشت سر هم روغن حيوانى بر قرحه بگذار كه نگذارد درد كند . اين نوع\r\n\r\n","description":"","footnote":"","page_name":" 487 ","page_number":509},
  {"content":"\r\n\r\nقرحه حتى اگر ناصور نباشد و حتى اگر سفالى نشود ، باز بد و پليد است كه اگر بسيار ريشه دواند و از علاج تمرد كند ، ناگزير بايد اندام قرحه‌زده را قطع كرد كه بدن انسان از آثار تعفن قرحه رهايى يابد .\r\nاگر آب دريا و داروهاى آبكى و آبى را - كه در علاج ناصور آمده‌اند - بر قرحهء كذايى بپاشى فايده دهد .\r\nبر اين نوع از قرحه‌ها و انواع ديگر هرگاه دارو گذاشتى چندين روز آن را باز مكن و بگذار دارو بر قرحه بماند .\r\nداروهايى كه در علاج قرحهء عفونى شدهء پليد خوب و بهره رسانند عبارتند از :\r\nآرد گاودانه با كمى زاج بلورى\r\nگوشت ماهى نمك سود كه در زير آفتاب خشكانيده‌اند با كمى مغز نان\r\nزراوند ، بيخ كلم ، بيخ سلق ، بيخ سيماهنگ و بزر كتان ساييدهء مخلوط با زاج سفيد همه خوبند .\r\nگياه آويشم را با مويز بكوبند ، يا گياه آويشم را با انجير يا برگ درخت انجير بكوبند .\r\nبورهء قرمز و زيره و آرد با عسل بسرشند و بر قرحه گذارند .\r\nپياز دشتى ( پياز موشى ) را در عسل بپزند و بر قرحه گذارند .\r\nكلم و عسل را معجون كنند و بر قرحه گذارند .\r\nسوختهء كدوى خشكيده و برگ سبز درخت زيتون را باهم بكوبند و درهم بسرشند و بر قرحه گذارند .\r\nاينك دارويى تركيبى كه در علاج قرحهء عفونى و پليد مفيد است .\r\n\r\nنسخه :\r\nزراوند و افشرهء برگ گياه كرچك هريك يك جزء ، زنگار نيم جزء . هر سه را درهم مخلوط كنند و بسرشند تا به قوام عسل درمىآيد ، بر قرحه گذارند .\r\nاگر خواستى كه دارو تأثيربخش‌تر باشد ، افشرهء سيماهنگ و زاج قرمز را نيز بر اين داروى تركيبى اضافه كن و هرگاه بر قرحه گذاشتى پارچه‌اى خشك را نيز بر آن بگذار !\r\n\r\nنسخهء ديگر :\r\nزراوند ، مازو و روغن زيتون را در اجزاء برابر درهم مخلوط كن و بر قرحه و اطراف قرحه بمال !\r\n\r\nنسخهء ديگر :\r\nآهك و زاج زرد هريك يك جزء ، زرنيخ نيم جزء . درهم بسرش و بر قرحه و پيرامونهاى قرحه بمال !\r\n\r\n","description":"","footnote":"","page_name":" 488 ","page_number":510},
  {"content":"\r\n\r\n\r\nنسخهء ديگر :\r\nزاج سرخ به وزن دوازده مثقال ، زاج زرد ده مثقال ، زاج چهار مثقال . همه را در وزن بيست و پنج مثقال سركهء تند و پرمايه بريز و بر آتش بگذار بجوشد تا سركه بخار مىشود و نمىماند . از اين باقيمانده وسيلهء ميل سرمه‌كشى بر قرحه بمال !\r\n\r\nنسخهء ديگر :\r\nزاج زرد و زاج هريك بيست مثقال ، پوستهء نازك آهن شانزده مثقال ، مازوى سوراخ نشده هشت مثقال . همه را درهم قاطى كن و بر قرحه به كار ببر !\r\n\r\nنسخهء ديگر :\r\nنمك يك جزء ، سوختهء زاج بلورى ، پوستهء نازك مس و سوختهء سنگ پا هريك نيم جزء . همه را ساييده درهم مخلوط كن و بر قرحه بپاش !\r\n\r\nنسخهء مرهمى خوب :\r\nانزروت ، اكسيد مس ، زنگار و زراوند را در اجزاء برابر با سقز درخت بنه درهم بسرشند كه كش‌دار و نرمش‌پذير گردد ، قرحه را از پليدى پاك كن و از اين مرهم بر آن بگذار !\r\nداروى تركيبى زير منتها درجهء خوبى است .\r\n\r\nنسخه :\r\nزاج قرمز بيست و چهار مثقال ، آهك زنده ( خاموش نشده ) شانزده مثقال ، زاج بلورى ( شب ) شانزده مثقال ، پوست انار شانزده مثقال ، كندر سى و دو مثقال ، مازو سى و دو مثقال ، موم يك‌صد و بيست مثقال ، روغن كهنه شدهء زيتون پنجاه مثقال . همهء اين داروها را درهم مخلوط كنند و بسرشند و از آن بر قرحه بگذارند .\r\n\r\nنسخهء خوب ديگر :\r\nسوختهء سرب ، گوگرد ، سوختهء مس ، سفيداب سرب ، كندر ، مردارسنگ . مرّ ، جوش كوره ، اندران ، جواشير و مصطكى از هريك به وزن دو درهم ، پيه گردهء گاو ، صمغ درخت صنوبر ، سقز درخت بنه ، روغن آس و موم از هريك سه درهم ، سركه به اندازهء كافى . داروهايى را كه در سركه حل مىشوند در سركه انداز و به هم زن كه حل شوند و داروهايى كه در سركه حل نمىشوند خرد و ساييده گردند و همه را باهم درهم بسرشند و بر قرحه بگذارند و بمالند .\r\nاينك داروى تركيبى بسيار خوبى كه جالينوس و غير جالينوس تركيباتش را ابداع كرده‌اند .\r\n\r\n","description":"","footnote":"","page_name":" 489 ","page_number":511},
  {"content":"\r\n\r\n\r\nنسخه :\r\nسونش مس هفت مثقال ، زنگار حك شده هفت مثقال ، موم چهل و پنج مثقال ، صمغ لاركس [ ؟ 
  ] ده مثقال و نيم . بنا به عادت معمول هرچه در آب حل مىشوند حل شوند و بقيه خرد و ساييده گردند . موم را مىتوان به اندازهء لازم زياد و كم كرد و مرهم از آن ساخت و بر قرحه ماليد . هم اينها ( جالينوس و غيره ) بهتر مىدانند كه ذيقروجاس ( نوعى خاك كه از قبرس است و مىسوزانند يا پيريت سفيد سوخته ) را در اين مرهم وارد كنند . جالينوس در بحث از اين دارو بسيار سخن گفته و داد سخن داده است . اگر قرحه در حالتى باشد كه جالينوس شرح داده است ، به عقيدهء من داروى كاغذ سوخته داروى انزروت و سوختهء كدوى خشك يا پشم ناشستهء سوخته يا خاكستر برگ سرو يا برگ چنار در معالجهء چنين قرحه‌اى كافى باشند .\r\n\r\nفصل دهم قرحهء سخت علاج و خيرونى\r\nمنظور ما در اين فصل قرحه‌هايى است كه به زحمت خوب مىشوند و علاجشان دشوار است كه دربارهء علاج آنها سخن گوييم . اين بحث قرحه‌هايى را شامل است كه به‌طور عموم دير علاجند . و در اين ميان قرحه‌هاى خوره‌اى و قرحه متعفن را جدا مىسازيم . يعنى بجز قرحهء خوره‌اى و قرحهء متعفن شده قرحه‌هاى ديگر منظور نظر ما است ؛ زيرا قرحهء خوره‌اى و قرحهء متعفن شده به اطراف خود سرايت مىكنند و انتشار مىيابند . قرحه‌هايى كه در اينجا مورد بحث ما است آنهايى هستند كه به اطراف خود سرايت نمىكنند و منتشر نمىشوند و تا مدت زمانى همچنان در جاى خود ثابت و بدون تحرك مىمانند .\r\nقرحه‌هاى مورد بحث ما در اينجا غير قرحهء ناصور شده است ؛ زيرا اين قرحه‌ها سفالى نمىشوند . در هر حال بايد گفت اگر به‌طور عمومىتر قرحه‌هاى دير علاج‌پذير را برشمريم ، حتما قرحهء خوره‌اى و قرحهء متعفن و قرحهء ناصورى نيز از جمله قرحه‌هايى به شمار مىآيند كه علاجشان دشوار است ، امّا ما آنها را در اينجا سوا كرده‌ايم .\r\n- حال ببينيم خيرونى يعنى چه ؟\r\n- قرحه‌اى را خيرونى مىناميم كه در منتهاى فساد بوده و از شفا يافتن بسيار دور باشد .\r\nدر علاج اين نوع از قرحه‌هاى ناهنجار و خودگير ، بايد برحسب دستورات زير رفتار كرد :\r\nاوّل به دقت بدن بيمار و اندام قرحه‌زده را معاينه كرده ، حالات مزاجى و غيره را بررسى كن !\r\nاگر حدس مىزنى كه از اثر سوء مزاج جسمى يا سوء مزاج اندام قرحه‌زده قرحه سر بر آورده است ، كوشش كن مزاج را اصلاح كنى .\r\nاگر ديدى كه از خون بد و آلوده قرحه پيدا شده است كارى كن كه غذاى بيمار را به چنان حالتى درآورى كه خون خوب توليد كند و اگر ديدى كه خون مايهء تغذيهء اندام كمتر از حالت\r\n\r\n","description":"","footnote":"","page_name":" 490 ","page_number":512},
  {"content":"\r\n\r\nطبيعى است و اين كم‌خونى سبب پيدايش قرحه شده است ، غذاى خون‌افزا را بيشتر گردان كه خون بيشتر و به حد لازم به اندام درآيد .\r\nاگر سبب قرحه سستى گوشت و آلودگى گوشت است ، علاج سستى و زدودن پليدى و آلودگى را به كار ببر !\r\nاگر سبب قرحه ، خشك‌مزاجى اندام قرحه‌زده به حد افراط است و قرحه برآمده اما هنوز ناصور نشده است ، به حد ميانگين آن را مرطوب گردان ! مصلحت آن است كه به منظور رطوبت بخشيدن كذايى ، آب گرم را چندان بر قرحه بپاشى تا اندام قرحه‌زده عرق كند ، سرخ شود و باد كند ؛ آنگاه دست بردار ؛ زيرا اگر از اين حد تجاوز كند مادهء ناباب را بيشتر به قرحه جذب مىكند و آسيب بزرگى به اندام مىرسد .\r\nبعد از به عرق درآوردن جاى قرحه و اندام قرحه‌زده ، دارويى را به كار ببر كه خشكانندگى كمتر داشته باشد ، شايد همين‌قدر كافى باشد كه دستمالى در آب ولرم خيس كنى و بر قرحه بگذارى . و ممكن است نياز افتد كه قرحه را حك كنى تا خون از آن بيرون آيد . و اندام قرحه‌زده را ماساژ دهى . بعد از آن مرهمهاى داراى نيروى كششى را از قبيل : مرهمهايى كه زفت در آنها به كار رفته است بر قرحه بگذار !\r\nاگر سبب قرحه بدحالى گوشت پيرامون است ، يعنى گوشتى كه قرحه در آن برآمده و گوشتى كه در اطراف جاى قرحه قرار دارد بد و ناپسند است ، خراشيدن وسيلهء نك نشتر و بيرون دادن خون بد را در نظر داشته باش - كه سابقا دستورات آن را ذكر كرده‌ايم - و داروهاى خشكاننده را به كار گير !\r\nاگر چيزى از اجزاء اندامان ، فروهشته است و مادهء قرحه‌زا از آن تراوش مىكند و در اندام قرحه‌زده قرحه به‌وجود آورده است ، آن فروهشتهء بدجنس را ببر كه خون ذخيره شده در آن فرو ريزد . يا اصلا از بيخ آن را بركن !\r\nبسيار رخ داده كه چنين حالتى پيش آمده و همين‌كه كلك فروهشته را كنده‌اند بيمار آسوده شده است .\r\nاگر تشخيص دادى كه با وجود اندام فروهشته بر قرحه ، بدن پرشدگى از خون دارد و اين قرحه از اثر فشار زياد خون در بدن است ، بيمار را رگ بزن تا اگر خلط سودايى در بدن باشد تخليه گردد و آنگاه فروهشته‌اى را كه خون بد به قرحه مىدهد از بين ببر ! ببر و تا مىتوانى هر خونى كه در آن ذخيره شده است بيرون ريز ؛ زيرا اگر خون داخل آن - كه قرحه را آبيارى مىكند - به كلى از بين نرود ، بايد منتظر قرحهء بدتر از قرحهء اولى باشى . زخمى را كه از بريدن فروهشته به‌وجود مىآيد معالجه كن و آنگاه با فراغت كامل به علاج قرحهء سخت جان و دير علاج بپرداز !\r\nاگر سبب سوء مزاج است ، نه سوء مزاج عادى و شناخته شده و سهل ، بلكه بسيار دور از اعتدال و از نوع بيش از اندازه گرم يا سرد شديد است و قرحه از پيامدهاى سوء مزاج ، كه متخلخل شدن اندام يا برهم فشرده شدن بيش از اندازهء لازم گوشت اندام است كه رخ داده و\r\n\r\n","description":"","footnote":"","page_name":" 491 ","page_number":513},
  {"content":"\r\n\r\nاندام بسيار ناتوان شده و از اين ناتوانى به قرحه مبتلا گرديده ؛ كه اگر سوء مزاج شديد گرم مزاجى بيش از حد باشد ، تخلخل بيش از حد يا رطوبت بيش از حد بر اندام روى مىآورد . و اگر سوء مزاج سرد شديد باشد ، اندام به سردى و خشكى زياد مبتلا مىشود ، يا دست كم با خشك‌مزاجى زياد روبرو خواهد شد . تو بايد در اين حالات داروى ضد سوء مزاج - كه از هر كدام نوع گرم يا سرد كه باشد - به كار ببرى و سوء مزاج را بر طرف كنى .\r\nبسيار اتفاق مىافتد كه حرارت مادهء قرحه‌زا را جذب مىكند و به اندام مىفرستد و در نتيجه قرحه به بار مىآيد ؛ كه بايد وسيلهء داروهاى سردىبخش و گيرنده آن را معالجه كنى .\r\nاگر سبب قرحهء كذايى ناصور است علاج ناصور را مىدانى ، به كار ببر !\r\nاگر سبب قرحهء صعب العلاج فاسد شدن استخوان نزديك به جاى قرحه است ، گوشت را بردر و استخوان را لخت كن ! اگر ممكن باشد استخوان فاسد شده را حك كن و قسمت فاسد شده را از آن بزداى . و اگر ديدى كه امكان ندارد و استخوان به كلى فاسد شده است استخوان فاسد شده را ببر و دور بينداز ! دستورات بعدى را در بحث از فاسد شدن استخوان شرح مىدهيم .\r\nجالينوس مىفرمايد : « نوجوانى ناصور در سينه داشت و ناصور به استخوانى رسيده بود كه در وسط استخوان پهن سينه قرار دارد ، پيرامونهاى استخوان را هرچه بود از استخوان جدا كرديم ، نگاه كرديم و استخوان فاسد شده را پيدا كرديم و ناگزير از بريدنش شديم ، و همان جاى كه اين قطعه استخوان فاسد شده در آن بود ، مركز پيوند سينه با قلب است . ازاين‌رو با كمال احتياط و آهستگى و مواظبت بريدهء استخوان را كه فاسد شده بود بيرون آورديم . پردهء پوششى ( غشاء ) - كه از داخل ، آستر استخوان شده بود - با رعايت كامل كوشش كرديم كه سلامت خود را نگهدارد ، در صورتى كه هرآنچه از اين پردهء پوششى آسترى با اين قسمت از استخوان فاسد شده در تماس بود آن هم متعفن شده بود . »\r\nجالينوس به بحث خود ادامه مىدهد و مىفرمايد : « از آن شكاف كه از بريدن استخوان فاسد به‌وجود آمده بود ، قلب نوجوان را آن‌چنان آشكارا و كامل مىديدم كه در حالت تشريح كالبدها مىبينيم . »\r\nمىفرمايد : « نوجوان از مرگ رهايى يافت . گوشت در جايى كه ما قطعش كرديم روييد و پر از گوشت شد و بريدگى گوشت به هم پيوند يافت و پوششى براى قلب شد و به حالتى بازگشت كه قبلا و به حالت طبيعى قلب را پوشانيده بود . »\r\nجالينوس در ادامهء اين بحث مىفرمايد : « اين اعمال كذايى كه ما در استخوان سينه كرديم مهم‌تر از عمليات جراحى ديگر نيست كه در سينه به عمل مىآيد و از اين مهم‌تر بسيار است . »\r\nهم او ( جالينوس ) مىفرمايد : « اگر قرحه كهنه شد و ديرزمانى طول كشيد ، خوب آن است وسيلهء داروهاى خون به زير پوست آور ( سرخ‌گرداننده ) - چندانكه در علاج قرحه لازم است - خون از آن تخليه كنند . »\r\nداروهاى خوب و مفيد در علاج قرحه‌هاى صعب العلاج در اكثر حالات عبارتند از : سونش\r\n\r\n","description":"","footnote":"","page_name":" 492 ","page_number":514},
  {"content":"\r\n\r\nمس ، سوختهء زنگار ، زنگار ناسوخته ، سونش پولاد ، سونش آهنهاى غير پولاد و لزاق الذهب ( چسب طلا - نوعى تنكار ) ؛ كه اين داروها را در مرهمها وارد كنند .\r\nزاج زرد ، زاج و شبيه آنها همراه داروهايى باشند كه نگذارند مادهء بد به سوى اندام بتراود ، و اگر چنين شده بود مثلا زاج بلورى و مازو همراه داروها باشند خوب است .\r\nاينك دارويى تركيبى كه در علاج قرحه‌هاى جان سخت و خيره‌سر بسيار خوب است .\r\n\r\nنسخه :\r\nجوش كوره ، چسب طلا و زاج بلورى ( شب ) هريك هشت مثقال ، زنگار و پوستهء نازك مس هر يك‌يك مثقال ، صمغ صنوبر نه مثقال ، جوش كوره سه مثقال ، زاج زرد شش مثقال ، روغن آس به اندازهء كافى . همه را درهم بسرش و بر قرحه استعمال كن !\r\n\r\nنسخهء ديگر :\r\nدر آب دريا يا آب غوره يا آبى كه كمى شخار و آهك در آن پخته و آميخته باشند ، زاج زرد و جوش كوره بريز و در آفتاب بگذار تا به خوبى خيس و آب‌كشيده مىشوند و بدون اينكه آب دريا يا آب شخار از آن آلوده گردند مخلوط را تصفيه كن و تصفيه شده را بر قرحه بگذار !\r\n\r\nنسخهء ديگر :\r\nسوختهء مس ، صمغ صنوبر و نمك سنگ بلورى از هريك چهارده مثقال ، موم و روغن آس به اندازه كافى . از همهء آنها مرهم بساز و بر قرحه بمال !\r\nهرگاه قرحهء ناصورى خشكيدن و باريك و تنك شدن را شروع كرد ، داروهاى آتى مفيدند كه بر آن به كار ببرى .\r\nآرد گاودانه ، زنبق ، سوختهء زراوند ، سوختهء مس و خاكهء كندر . كه برحسب حالت بدن بيمار از اين داروها در معالجه با داروهاى ديگر وارد سازى .\r\nاينك داروى تركيبى خوب ديگر :\r\n\r\nنسخه :\r\nسونش مس و سونش آهن را با آبى كه شب ( زاج بلورى ) در آن حل شده است درهم بسرش و در داخل گل سرخ قرار ده و گل را در تنور بگذار تا گل مىسوزد . بيرونش بياور و خرد بساى و بر قرحه بپاش ! يا با اين ساييده و با مردارسنگ مرهم بساز و بر قرحه بمال !\r\nمرهم تركيبى خوب زير كه به نام مرهم طلايى مشهور است و در علاج قرحه‌هاى صعب العلاج مفيد است .\r\n\r\n","description":"","footnote":"","page_name":" 493 ","page_number":515},
  {"content":"\r\n\r\n\r\nنسخه :\r\nمردارسنگ طلايى به وزن يك من ، موم ، بيخ مازريون ( خامالاون ) سى و شش مثقال ، زنگار ، هجده مثقال ، سونش طلا - كه بسيار خوب سائيده و نرم شود و اندكى بوى مردارسنگ گيرد - چهل مثقال ، روغن كهنهء حيوانى دويست و هفتاد مثقال . قبلا مردارسنگ طلايى و سونش ساييدهء طلا و زنگار را در روغن مخلوط كن و به هم زن بعد از آن بقيهء داروها را در روغن بريز و با هم مخلوط كن !\r\n\r\nنسخهء ديگر :\r\nسوختهء تنور ، خاكستر گوش‌ماهى و سوختهء شستهء سرب با روغن آس درهم بسرشند و مرهم شوند و بر قرحه استعمال كنند . امّا بايد روغن آس را وسيلهء مخلوط كردن با مردارسنگ به قوام آورند . و نيز اين مردارسنگ قوام‌دهندهء روغن آس بايد چگونه باشد ، دستور العملش به قرار زير است : مثلا هفت مثقال مردارسنگ را در بيست و يك مثقال سركهء بسيار تند و پرمايه بريز و روغن زيتون يا روغن آس يا هر روغنى كه باشد را بر آن اضافه كن و بگذار آهسته بر آتش داغ شوند ، تا مىبينى كه مردارسنگ حل شده و منعقد گشته امّا از آتش نسوخته است .\r\nاگر قرحه از نوع خيرونى بود يعنى در منتها درجهء فاسد شدن و بسيار صعب العلاج ، در علاجش از داروهاى زير استفاده كن :\r\n\r\nنسخه :\r\nپوستهء نازك مس ، زنگار و آهك شسته امّا نه زياد شسته هريك يك جزء . مخلوط آنها گرد داروى شود و بر قرحه بپاش !\r\n\r\nنسخهء ديگر :\r\nحسل چهار مثقال ، بورهء قرمز دو مثقال باهم گرد دارويى شوند و بر قرحه پاشند .\r\nزاج بلورى ساييده را نيز بر قرحه پاشند خوب است .\r\nقرحه را اوّل عسل بمال و بعدا از گرد دارويى تركيبى زير بر آن بپاش !\r\n\r\nنسخه :\r\nپوستهء نازك مس دو جزء ، مومى كه از روغن گيرند ده جزء . در زير تابش آفتاب درهم مچاله كنند تا خوب مخلوط مىشوند و خشك و ساييده بر قرحه بپاش !\r\n\r\nنسخهء ديگر :\r\nسفيدآب و زاج بلورى هريك هشت مثقال ، پوستهء نازك مس ، نمك سنگ بلورى ، كندر ، زنگار و پوست انار از هريك دو جزء ، آهك يك جزء ، موم ده جزء و دو سوم جزء ، روغن آس به اندازهء\r\n\r\n","description":"","footnote":"","page_name":" 494 ","page_number":516},
  {"content":"\r\n\r\nكافى . از همهء اينها مرهم ساز و بر قرحه استعمال كن !\r\n\r\nنسخهء ديگر :\r\nمردارسنگ نود مثقال ، روغن زيتون نود مثقال ، زراوند و مازوى سوراخ نشده هريك هفت مثقال ، اندران هفت مثقال ، خاكهء كندر چهارده مثقال . همه را باهم بر آتش بگذار و با قسمت پايينى آن را به هم زن و حركت ده ! داروى ماليدنى بر قرحه مىشود .\r\n\r\nفصل يازدهم ناصور و پوست‌بركندگى علاج قرحه‌هاى ناصور\r\nناصور چيست ؟ چه حالتى دارد ؟ و چند نوع است ، همه را قبلا گفته‌ايم و شناخته‌اى ! بيرون دادن چرك آبكى و رطوبتهاى فاسد را به وسيلهء ژست گرفتن جاى قرحه يا نشتر زدن و دريدن نيز سابقا شرح داده‌ايم ، حال در اينجا به علاج ناصور مىپردازيم و آنچه را كه ويژه به ناسور است شرح مىدهيم .\r\nاگر ناصور تازه برآمده و هموار است و در گوشت فرو نرفته است ، يا ناصور كهنه است و سفالى شده‌اش بسيار زياد در گوشت فرورفته است - كه اين حالت دوم علاجش دشوار است - دستور معالجه‌شان آن است كه در ذيل آيد :\r\nحتما بايد هرچه به حالت سفال‌شدگى در گوشت فرورفته است از هر دو طرف قرحه بركنده شود و هيچ ذره‌اى از آن نماند . وسيلهء بركندن آن ، ابزار ويژهء برچيدن اين چيزها يا غير آن يا داغ آتشى باشد و يا داروى داغ‌گذار فرقى نمىكند ؛ بركندن و ريشه‌كن كردن اين سفالىشدهء در گوشت فرو رفته ضرورى است . اگر قرحه در چنين حالتى باشد علاجش دشوار است و از آن دشوارتر آن است كه در نزديك پىرگ يا اندامى ارزنده باشد .\r\nممكن است بيمار قرحهء ناصورزدهء حالت دوم ، باقى گذاشتن ورم را بر علاج ترجيح دهد و تحمل معالجه بر او دشوارتر از وجود ناصور باشد .\r\nگاهى ممكن است ناصور خشكاننده باشد ؛ چربى داخل گوشت را بخورد و گوشت بدون چربى مانده را - كه مرده است - بخشكاند و برهم آيد و مثل اين باشد كه دارد خوب مىشود .\r\nمدتى آرام باشد بدون اينكه به‌طور كامل به هم آيد و خوب شود . اگر بيم داشتى كه اين چربى خوردن و خشكاندن گوشت ممكن است رخ دهد و خواستى علاجش كنى ، بايد ناصور را از هر نوع گوشت ناپسند و چربى آلوده تخليه كنى و داروهاى خشكاننده را در آن بچپانى و ولش كنى . كه اگر روىآورى نامتوقع مثلا اشتباهى در آكندن دارو رخ نداده باشد ، يا رطوبت مزاج بر اندام چيره نشود ، يا آبى بدان رخنه نكند ، يا بيمار طورى بر قرحه نخوابد كه آزار زياد بيند ، يا ضربتى بر قرحه وارد نيايد يا سرفه بر بيمار نيايد و يا لرز نگيرد كه ريس را پنبه كند ،\r\n\r\n","description":"","footnote":"","page_name":" 495 ","page_number":517},
  {"content":"\r\n\r\nقرحه به همان حال خشكيدگى باقى خواهد ماند .\r\nاگر قرحه از ديد زمانى است كه آمده و كهنه شده ، داروى اول و آخرش بركندن سفال شده يا داغ آتشين گذاشتن است . دستورات اين داغ گذاشتن را بيان مىكنيم كه چگونه بايد به‌طور كج و پيچ در پيچ منفذها را اول بدرى تا جاى لازم براى داغ‌گذارى را بيابى و چگونه بايد در داغ‌گذارى بسيار مواظب باشى تا بركنده مىشود . يا داغ‌گذارى بايد وسيلهء داروهاى تند داغ‌گذار باشد . كه اين داروها عبارتند از : نشادر ، زرنيخ ، گوگرد ، زنگار و زيبق ( جيوه ) . اما زيبق در استعمال دارويى به قصد داغ‌گذارى بايد كشته شود .\r\nاينك دارويى تندمزاج براى داغ گذاشتن بر قرحه كه زيبق در آن وارد است .\r\n\r\nنسخه :\r\nزيبق يك جزء ، سونش آهن يك جزء ، شخار نيم جزء ، آهك نيم جزء . در اثال « 1 » بالا رود . يا در شيشه‌اى خشكش كنند به طرزى كه كارشناسان در اين مسايل مىدانند كه همانند نمك بالا مىرود . هرگاه چيزى از آن در ناصور بريزى ناصور شعله‌ور ( ملتهب ) مىشود و بريان مىگردد و از گوشت جدا مىشود ؛ آنگاه آن را وسيلهء گازانبر مخصوص مىگيرى و بيرون مىآورى . بعد از بيرون آوردن آن جاى ناصور را هر ساعت پر از روغن حيوانى كن تا درد آرام گيرد و بعد از آن علاج قرحه را به كار ببر !\r\nاگر ناصور تازه است و هنوز فرو نرفته ، بايد در مرحلهء اول معالجه ، قرحه را وسيلهء داروهاى مناسب شست كه اين داروها از قرار زيرند : قطران ، آب خاكسترها ( خاكستر آبها ) ، آب تلخ دريا ، صابونابى كه زرنيخ و نشادر در آن باشد . و آبى كه از اكسيد مس و نشادر برمىخيزد .\r\nزرنيخ و نشادر خشك يا كف كرده و آب‌پاشى شده باشند بدون اينكه سيلانى شوند .\r\nشخار و پوست تخم مرغ متكلس را كه آهك در آن پخته باشد در شستن قرحه به كار ببر .\r\nهرگاه وسيلهء شستن با داروهاى نامبرده قرحه پاك شد ، داروى كرچك و مرهم زرنيخ - كه از داروهاى اطباى غرب است [ غرب در اصطلاح قديم اسپانيا است 
  ] بهرهء شگفت‌انگيز دارند .\r\nداروى كاغذى كه جالينوس فكرش را كرده است ، داروهاى تركيبى كه زاج و زاج زرد و سوختهء مس و زنگار و امثال آنها در آن به كار رفته است ، مثلا آرد گاودانه ، لوفاى بزرگ ، زنبق و هميشه بهار ، در داروهاى علاج ناصور تازه و كهنه نشده و ژرفا نرفته باشد همگى خوبند .\r\nتجربه شده است كه بيخ زنگى دارو را در ناصور ريخته و ناصور را از آن پر كرده‌اند ، ناصور خوب شده است .\r\n\r\n\r\n","description":"","footnote":"\r\n( 1 ) - آثال : چند قطعهء سفالى برهم سوار انبوب مانند شده كه مواد شيميايى در آن بالا روند - لاروس .\r\nچنين عملى را امروزه كروماتوگرافى مىگويند كه به تناسب حالت ماده‌اى كه با آن كار مىكنيم روشهاى گوناگونى دارد ؛ اما جالب است كه در كليات دستور كار همان است كه ابن سينا اشاره كرده . ستونى كه اجزاء تشكيل‌دهندهء يك مخلوط با سرعتهاى متفاوت از آن بالا مىروند ، ستون كروماتوگرافى ناميده مىشود كه جنس ستون معمولا سليكاژل است - و .\r\n","page_name":" 496 ","page_number":518},
  {"content":"\r\n\r\nاگر ناصور را از خربق پر كنى ناصور خوب مىشود . ناصور را از خربق بياكن و بگذار سه روز بماند .\r\nزاج قرمز بسيار خوب است كه در قرحه بگذارى .\r\nسيماهنگ و سقز درخت بنه بسيار خوبند .\r\nافشرهء بيخ انگدان نيز از داروهاى خوب در علاج ناصور است .\r\nزنگار و اندران با سركه مخلوط شوند علاج ناصور است .\r\nاندران و زاج سفيد و زاج زرد و صمغ عربى را در آب حل كن !\r\nادرار بچه را در هاون سربى بريز و بساى تا منعقد مىشود و خشك مىگردد . سپس بر ناصور استعمال كن !\r\nداروى تركيبى زير را طبيبان اهل اسكندريه در علاج ناصور به كار مىبرند .\r\n\r\nنسخه :\r\nبيخ هوه چوبه ، زاج بوداده ، زاج زرد ، زنگار و زاج بلورى ( شب ) از هريك يك جزء ، آلاكلنگ نيم جزء . همهء اينها را بساى و گردمانند كن و بر ناسور بپاش ! يا مرهم از آنها بساز و بر ناصور بمال ! يا آلاكلنگ را از نسخه بيرون ببر و بقيهء داروها را باهم در سركه‌اى مخلوط كن كه آلاكلنگ در آن پخته است . و اگر عسل بر داروى ذكر شده اضافه شود بهتر است .\r\n\r\nنسخهء ديگر :\r\nالوا ، زنگار ، مردارسنگ ، پوست تخم مرغ - كه اگر تكليس شده باشد بهتر است و بسيار قوىتر از پوست تخم مرغ عادى است - اين داروها را درهم مخلوط كن و بر ناصور به كار ببر ! ما داروهايى را غير اين داروها در علاج ناصور و قرحه صعب العلاج ذكر كرديم از آنها نيز استفاده كن !\r\nهرگاه گوشت خوب و سالم پديدار شد ، داروهاى چسبان گوشت‌رويان را استعمال كن ! اگر در نزديك ناصور استخوان فاسد شده بود ، بايد استخوان را علاج كنى و داروهاى مناسب استخوان فاسد شده را به عمل آورى .\r\nهرگاه ديدى كه چرك آبكى كمتر شد ، يا چرك آبكى تبديل به ريم شد ، بدان ! كه علاج بهره داده و ناصور در راه خوب شدن است .\r\n\r\nفصل دوازدهم گوشت زايد بر زخم\r\nسابقا اشاره كرديم كه ممكن است گوشت سالمى كه در حالت خوب شدن زخم مىرويد بيش از اندازهء لازم برويد و درست در مستواى طبيعى برنيايد و از پوست بالاتر بزند . حال ببينيم اين\r\n\r\n","description":"","footnote":"","page_name":" 497 ","page_number":519},
  {"content":"\r\n\r\nگوشت را چگونه علاج كنيم . در علاج زياده گوشت ، داروهاى زدايندهء خشكاننده لازم است و تا دارو كمتر گزنده باشد بهتر است .\r\nرويانيدن گوشت زايد كار طبيعت است ؛ بايد طبيعت زخم را به حالت طبيعى پر از گوشت كند . اگر تو در رويانيدن گوشت به وسيلهء دارو به طبيعت كمك كردى ، از واجب طبيعت خارج است يعنى گوشتى كه مىرويد همان نيست كه تنها طبيعت خود به خود بدون كمك گرفتن از دارو كار را انجام داده باشد . پس چه شد ؟ رويانيدن گوشت خارج از حالت طبيعى و خارج از كاربرد طبيعت . و ممكن است خود طبيعت گاهى بدون كمك گرفتن از دارو در رويانيدن گوشت زياده‌روى كند و بيش از آنكه شايد و بايد است گوشت بروياند و از اندازهء لازم بيشتر شود . در اينجا چه شد ؟ شد كار طبيعت خارج از قانون طبيعى . پس در هر دو حالت بايد براى اين زياده گوشت چاره‌جويى كرده دارو را استعمال كرد .\r\nاين را نيز بدان ! كه داروهاى زدودن زياده گوشت بايد قرصهايى باشند كه از داروى كهنه نشده درست مىشوند ؛ اگر داروى چنين حالتى - هر دارويى كه باشد - كهنه گردد بهره نمىدهد . اگر ناگزير باشى كه دارو را دير استعمال كنى ، بايد از دارو قرصهايى ساخت و در جايى نگهدارى كرد كه هوا بر آن نيايد و فاسدش نگرداند .\r\nگويند : تفاله و ته‌نشين سركه در زدودن زياده گوشت بسيار خوب است ؛ امّا به عقيدهء من اين عقيده كاملا صحيح نيست و ته‌نشين سركه سزاوار اين همه مدح و ستايش نمىباشد . در هر حال اگر همين تفالهء سركه را قرص كنند يا به شكل فندق درآورند ، بهتر است ؛ زيرا نيرويش را بيشتر حفظ مىكند .\r\nبرخى از اطباء گويند : اگر زرنيخ آب ، آب سير ، و سركه را بر زخم پاشند زياده گوشت را از بين مىبرد ؛ به عقيدهء من اين نوع از داروهاى مايع تندمزاج دو زيان دارند : اولا گوشت اصلى را در زخم براى تحليل رفتن آماده مىسازند و ناتوان مىكنند . دوما هواى فاسدكنندهء زخم را جذب مىنمايند .\r\nداروى زياده گوشت‌زداى تا پرمايه‌تر باشد بهتر است ؛ منظورم اين نيست كه در زدودن نيرومندتر باشد ، شايد دارو اگر كم‌مايه و آبكى باشد بيشتر بزدايد ، منظور اين است داروى پرمايه ( غليظ ) ثابت‌تر است ، از هوا كمتر تأثيرپذير است و چنين داروهاى غليظى كمتر نياز به مخلوط كردن با داروهاى زياد دارند .\r\nداروهاى زدايندهء گوشت زايد كه غليظند و به تنهايى كار را انجام مىدهند و زياد بر زخم دوام مىكنند عبارتند از : پوستهء نازك مس ، سوختهء صدف ، سوختهء هر دو خارپشت ( جوجه‌تيغى و تشى ) كه با گوشت سوخته شوند ، ليكن خاكستر جوجه‌تيغى و تشى ممكن است در پاكسازى كم‌تأثير و در گيرندگى گوشت بيش از حد لازم تأثير بخشند . و از اينها هم پرتأثيرتر : گلسنگ است كه آن را آسيا نامند .\r\nاز گلسنگ قوىتر زاج سرخ ، سريش طلا ، زاج زرد ، زاج است ؛ اگر اينها سوخته شوند از نيروى دارويى و از درد گزشيشان مىكاهد .\r\n\r\n","description":"","footnote":"","page_name":" 498 ","page_number":520},
  {"content":"\r\n\r\nكف تفتهء مس - كه از آب پاشيدن به دست مىآيد - بسيار قوى است ؛ اما باز به زنگار نمىرسد .\r\nبويژه زنگارى كه از پوستهء نازك مس به دست آيد .\r\nداروهايى كه بسيار خوب گوشت زايد را مىخورند عبارتند از : شخار و زنگار .\r\nبارها اتفاق افتاده كه دستمالى را در آب دريا يا در سركه‌اى كه نمك در آن مخلوط است خيس كرده‌اند و بر جاى زياده گوشت انداخته‌اند ؛ كه زياده گوشت را نازك‌تر كرده و تحليل برده است . گفتيم شخار خوب است ، همچنين آهك هم خوب است .\r\nبراى استعمال دارويى كه گوشت زايد را بخورد دستورى هست كه بايد عمل شود و آن اين است كه شخار يا آهك - هركدام كه باشد - بايد با هفت برابر وزن خود آب مخلوط شود و مدت هفت روز زير آفتاب باشد و هر روز با چوبى - آن هم زياد - آن را به هم زنند و روزى سه بار اين كار را تكرار كنند ، تا پرمايه و غليظ همانند گل سرشته مىگردد . گل‌مانند شده را قرص سازند و بر زياده گوشت بپاشند .\r\nقرص نيطلقوس و مرهم سبز اثرى عجيب دارند . مرهم سبز كه با نمك سنگ بلورى مىسازند و مرهمى كه آن را مرهم اشقر ( سرخ مايل به زرد ) مىگويند ، زياده گوشت را از بين مىبرد و هيچ درد گزشى ندارد .\r\nداروى ديارون ، داروى دوديا و دارويى كه از پوستهء نازك مس و خاكهء كندر مىسازند ، براى خوردن زياده گوشتى كه زياد برآمده و به پينه‌زده مىماند بسيار خوب است .\r\nداروهايى كه در علاج بواسير بينى ذكر شده‌اند همگى در زدودن زياده گوشت خوبند .\r\n\r\nفصل سيزدهم برگشتن قرحه\r\nگاهى رخ مىدهد قرحه‌اى را كه مداوا كرده‌اند و خوب شده است ، يك ناگاه همان آش و همان كاسه ، قرحه از خوب شدن پشيمان مىشود و بايد از نو به علاج آن بپردازى ؛ كه در اين حالت دستور علاج چنين است : گوشت فاسد قرحه و استخوان فاسد شدهء نزديك قرحه را بايد از بين ببرى و بيرون آورى ؛ آنگاه داروهاى خشكانندهء قرحه را كه مىشناسى به كار ببر ! وسايل بيرون آورندهء استخوان را استعمال كن ، كه ممكن است داروهاى كشندهء استخوان را در اينجا به كار ببرى . براى مثال : برگ خشخاش سياه ، برگ درخت انجير و قاوت انجير را بر قرحه بگذار يا بزر بنگ و زاج سفيد را در اجزاء برابر بر قرحه بگذار !\r\n\r\nفصل چهاردهم اثر قرحه و زخم\r\nزخم يا قرحه خوب مىشود ، اما اثر قرحه يا زخم بر پوست خودنمايى مىكند . براى برگشتن\r\n\r\n","description":"","footnote":"","page_name":" 499 ","page_number":521},
  {"content":"\r\n\r\nپوست به حالت طبيعى داروهايى هستند كه نسبت به بيشى و كمى اثر فرق مىكنند .\r\nداروى زدايندهء اثر زشت جامانده از قرحه و زخم عموما بايد زداينده و پاك‌كننده باشد . اگر اثر زياد است و دانستى كه بايد داروى بسيار قوى به كار اندازى ، داروهاى زير مناسبند :\r\nسونش آهن ، لاك و معجون داروى هليله‌اى را درهم بسرشند و بر اثر زخم بمالند . و به عقيدهء من زنگ آهن از آن بهتر است .\r\nزنگار را وسيلهء سوزن در جاى اثر خلانند و آهك و عسل باهم سرشته را بر آن مالند .\r\nمويزك و عسل را درهم بسرشند و بر اثر بمالند .\r\nافشرهء پونه و سفيدهء تخم مرغ را درهم مخلوط كنند و بر اثر بمالند .\r\nاگر اثر زخم از آن خيره‌سرها است كه به آسانى از بين نمىرود و متمرد به حساب مىآيد ، زرنيخ و سنگ فلفل را به جانش انداز !\r\nاگر اثر قرحه يا زخم سبك است ، از داروهاى زير استفاده كن :\r\nباقلى ، آرد نخود ، بزر ترب ، مشك چوپان ، گل سست ميانه در سفتى و نرمى ، پوست خربزه ، پيه الاغ - كه بسيار خوب است - و بويژه اگر هريك از داروهاى ذكر شده با پيه الاغ مخلوط باشند .\r\nاگر اثر از كتك خوردن است ، روغن سوسن را بر آن بمال ، كه به زودى اثر نمىماند .\r\nبعدا آنچه را در بحث از آرايش ذكر مىكنيم برخوان !\r\n\r\n","description":"","footnote":"","page_name":" 500 ","page_number":522},
  {"content":"\r\n\r\n\r\nگفتار چهارم پىرگ و استخوان\r\nپىرگها در تن آدمى اندامانى بسيار حساسند و با مغز پيوستگى دارند ؛ هرگاه پىرگ زخمى شد درد و آزارش بسيار طاقت‌فرسا است و پيامدهاى بسيار ناهموار از قبيل تشنج و بهم خوردن عقل دارد .\r\nبارها رخ داده كه قبل از احساس درد كردن در زخم پىرگ ، تشنج رخ داده است . و حتى اگر درد در اندازهء بسيار زياد هم رخ ندهد ورم كردن حتمى است .\r\nكم‌خطرترين و سلامت‌ترين حالت زخم پىرگ آن است كه تب بر بيمار آيد و ورمهاى زياد در جاهاى غير جاى زخمى شدن پىرگ رخ دهند ، بيمار بسيار تشنه مىشود ، از خواب محروم مىگردد ، زبانش خشك مىشود و بويژه اگر ورم در زبان و نزديكيهاى زبان پديد آيد ، بروز اين حالات شديدتر است .\r\nاگر زخم در تك‌رگهايى داخل ماهيچه‌ها باشد ؛ باز همان درد جانگداز و پيامدهاى ناهنجار روى آورند و بويژه اگر تك‌رگ در كنارهء ماهيچه بوده و در وسط ماهيچه نباشد ، درد بسيار شديد است .\r\nاگر پىرگ ورم كند يا حالتى شبه ورم بر او آيد ، يا پىرگ سرما بخورد ، باز درد بسيار شديد رخ مىدهد .\r\nاگر پىرگ متعفن شود ، ورم مىكند و اندام را از اثر ورمش فاسد مىگرداند .\r\nپىرگ زود متعفن مىشود ؛ زيرا گوهرش رطوبى است كه سردى آن را منعقد كرده و تو گويى از سرما يخ بسته است . پس چيزى كه گوهرش رطوبت از سردى جامد شده باشد ، از رطوبت و از حرارت نمناك زود متعفن مىشود . اگر رطوبت وارد بر پىرگ سرد باشد ، سبب تشنج مىگردد . و اگر رطوبت وارد بر پىرگ گرم باشد سبب عفونت پىرگ مىشود . پس نبايد آب را به پىرگ ورم كرده نزديك كرد ، نه آب سرد و نه آب گرم . روغن هم خوب نيست . ليكن گاهى ناگزير براى تسكين درد به روغن گرمىبخش نياز مىافتد كه درد را تسكين دهد يا دارو را كم‌مايه‌تر كند كه آسان‌تر نفوذ كند .\r\nداروى علاج پىرگ بايد چنان باشد كه حالت رطوبى پىرگ را از بين ببرد ؛ كه گاهى ممكن است داروى خلنده ( ناخس ) اين كار را انجام دهد و در مقابل حالت رطوبى بودن پىرگ مقاومت كند .\r\n\r\n","description":"","footnote":"","page_name":" 501 ","page_number":523},
  {"content":"\r\n\r\nگاهى ممكن است پىرگ زخمىشده بعد از مدتى تأخير ورمش پيدا شود ؛ چنين ورمى رسيدن و پخته شدنش نيز به تأخير مىافتد و ديرتر علاج‌پذير مىباشد .\r\nهرچه را ما زخمى شدن پىرگ مىناميم ، از يكى از دو حالت خارج نيست : يا زخم ، مانند جاى خليدن چيزى نك تيز است و يا حالت زخم ترك برداشتن است .\r\nترك برداشتن يا پيدا و قابل ديدن است ، يا پنهان و ناپيدا ؛ يعنى پىرگ يا ترك برداشته و لخت است و ديده مىشود يا توى گوشت و در اندرون است و آن را نمىتوان ديد .\r\nشق شدن و ترك برداشتن يا در طول رخ داده است و يا در پهنا و تقاطعى است . اگر زخم در پىرگ به درازاى پىرگ و در طول رخ داده باشد ، سلامت‌تر از آن است كه در پهنا واقع شود ؛ زيرا اگر در پهنا و به‌طور متقاطع زخم بر پىرگ آيد ، پرزه رگ درست و سالم از آنكه بسيار نزديك به بريده شدن است ، بسيار آزار مىبيند و آزارش بر مغز تأثير مىگذارد و ممكن است تشنج و بيماريهاى سخت و صعب العلاج رخ دهند .\r\nاگر شق و ترك ، يا سوراخ‌شدگى ( نخس ) در پهناى پىرگ رخ دهد ، بسيار احتمال دارد كه از روى ناچارى مجبور شوى همان پىرگ زخمى را به كلى قطع كنى و بيمار از آن بريدن بياسايد و روىآورها از بين بروند .\r\nاگر نياز به عمل جراحى و بريدن و ترميم در داخل غشا باشد ، آسان‌تر و سلامت‌تر از آن است كه گسستگى در تك‌رگهاى داخل ماهيچه باشد ، كه بديهى است آن نيز بسيار آسان‌تر از عمل كردن پىرگها است . اگر چيزى از اين قبيل در غشا باشد ، تو از تشريحى كه ياد گرفته‌اى مىتوانى جاى زخمى را بشناسى و حتى با چشم ببينى ! اگر غشاء دوگانهء برهم تاب خورده است مسير پرزه رگها در طول آن مشاهده نمىشود . و اگر موضع تك غشا و يك لايه است ، مىتوانى مسير پرزه رگها را در طول غشاء ببينى !\r\nتك‌رگ داخل غشا بسيار سفت و سخت است و غشا در سفتى بدان نمىرسد .\r\nغشا هر نوع جراحى و بخيه زدن را تحمل مىكند .\r\nزردپيهايى كه از استخوانى به استخوانى رسيده‌اند و ثابتند ، اگر دريده يا سوراخ شوند جاى نگرانى نيست و سخت‌ترين و شديدترين معالجه را تحمل مىكنند .\r\nاگر پىرگ خراش و ترك بردارد بيشتر از آن جاى نگرانى است كه بريده شود يا از پهنا قطع گردد ، هرچند ممكن است آسيبى جزئى به اندام رسد كه دست‌بردار نباشد و قابل علاج نگردد .\r\n\r\nفصل اول علاج گسستگى در پىرگ\r\nمشخصات داروى علاجى پىرگها و گسستگى پيوندى ، از قبيل ترك برداشتن و سوراخ شدن و غيره به قرار زير است :\r\n\r\n","description":"","footnote":"","page_name":" 502 ","page_number":524},
  {"content":"\r\n\r\nدارو بايد گرم و خشك و اجزائش نرم و لطيف بوده و گرمى در حد اعتدال داشته باشد و گزنده نباشد .\r\nبايد دارو بسيار خشكنده و جذب‌كننده باشد ، اما نبايد تأثير گيرندگى به هيچ وجه در آن باشد .\r\nهر دارويى كه حرارت ميانه‌رو همراه خشكانندگى داشته باشد ، لطافت گوهرش چنين اقتضا مىكند كه جذب‌كننده هم باشد . امّا از بودن تأثير گيرندگى در داروى معالج پىرگ زخمى ؛ بايد بپرهيزى و بويژه در اوايل معالجه به هيچ وجه داروى گيرنده به كار مبر ! مگر اينكه داروى گيرنده زداينده هم باشد ، از قبيل : اكسيد مس و سونش مس .\r\nاگر داروى علاجى - مانند داروهاى بالا - داراى گوهر سنگين است ، آن را وسيلهء ساييدن در سركه لطيف‌تر گردان ! اما سركه نبايد گيرندگى ( گس‌مزگى ) داشته باشد . سركه كه گوهر دارو را نرم‌تر مىگرداند ، نوعى حرارت نرم در آن ايجاد مىكند .\r\nاگر در معالجهء زخم پىرگ نياز به داروى بسيار گرم داشته باشى - كه احيانا اتفاق مىافتد - نياز به سركه هست كه با دارو باشد تا دارو به ژرفا اثر كند امّا كمى از اثر گرمىبخشى دارو را مىكاهد .\r\nدر حالتى كه داروى لازم بيشتر از اندازهء مطلوب گرم باشد ، نياز به چيزى هست كه گرميش را تا اندازهء بايسته تخفيف دهد ، و بايد خشكانندگى زياد داشته باشد .\r\nاگر پىرگ زخم برداشته لخت و پيدا باشد ، تحمل داروى تندمزاج را ندارد و از داروى تند زيان زياد مىبيند .\r\nاگر دارو در گوهر سردىبخش باشد ، يا اگر پوشش پارچه‌اى را كه بر زخم پىرگ مىگذارى ، سردى برساند ، زيان زيادى به پىرگ مىرسد .\r\nاگر پىرگ زخمىشده است ، نبايد در نخستين مرحلهء علاج به جوشكارى آن پرداخت ، بلكه بايد بر تسكين درد همت گماشت ؛ براى اين كار پارچه‌اى گرم شده بر آن بگذار و روغنهاى گرمىبخش را بر آن بمال ! روغن زيتون نارسيده در اين باره ويژگى دارد ؛ كه تا اندازه‌اى گيرندگى و تا حدى گرمىبخشى را داراست .\r\nبايد هر چيز گرمىبخش را كه بر پىرگ مىگذارى ، در ميزان گرما بالاتر از ولرم باشد ؛ زيرا ولرم نيز سرد به حساب مىآيد . در هر حال بايد قبل از هر چيز همچنانكه به تسكين درد اهميت مىدهى به تسكين و فرونشاندن ورم نيز بسيار اهميت داد . براى فرونشاندن ورم ، داروهايى را بر ورم كرده بگذار كه با اسكنجبين و خاكستر آب همراهند .\r\nبراى فرونشاندن ورم پىرگ زخمى ، آرد باقلى ، آرد گاودانه ، آرد نخود ، آرد لوبيا گرگى ، قاوت جو و امثال آنها خوب است كه بر ورم‌كرده بگذارى . و اگر هريك از اين داروها را قبل از بروز ورم بر زخم بگذارى بهتر است كه از ورم آوردن جلوگيرى مىكنند . و البته امكان دارد وسيلهء داروى سبك و كم‌تأثيرتر نيز كار فرونشاندن ورم و فروكش كردن درد صورت پذيرد .\r\nهرگاه درد و ورم را تسكين دادى و اطمينان حاصل كردى كه مادهء بيمارىزا به جاى زخم\r\n\r\n","description":"","footnote":"","page_name":" 503 ","page_number":525},
  {"content":"\r\n\r\nنمىرسد و نمىريزد ، يعنى اگر وسيلهء خونگيرى يا هر وسيلهء ديگرى پاكسازى كامل حاصل شده بود و درد و ورم نبود ، جوشكارى را شروع كن ! و در اثناى استعمال وسايل جوشكارى - كه دارويى است - درد ناشى از جوشكارى را به هيچ وجه وسيلهء آب گرم تسكين مده ! روغن لطيفى را كه گيرندگى نداشته و گرميش بسيار زياد نباشد به كار ببر ! گرمى و سردى بيش از حد هر دو با اين حالت سازگارى ندارند .\r\nبارها رخ داده است كه زخم تقريبا خوب شده ، سرما بر آن اثر گذاشته ، درد بيشتر شدت يافته و ريس پنبه شده است . در چنين حالتى - اگر احيانا اتفاق افتاد - بايد بىدرنگ با ماليدن روغنهاى گرمىبخش بر جاى درد ، درد را تسكين دهى . اگر پىرگ در چنين حالتى از پىرگهاى سخت و پديدار است و از طول ترك دارد ، كوشش كن كه آن را وسيلهء گوشت بپوشانى و داروهاى خلنده‌اى را كه ذكر شده‌اند بر آن بگذارى و با باند پهن تند و محكم باندپيچى كنى ، كه هر دو طرف ترك برده را خوب به هم آورد و قسمتى از ترك نبرده را نيز فرا گيرد .\r\nاگر قطع يا ترك پىرگ در پهناى پىرگ است ، حتما بايد آن را بخيه بزنى و گرنه به هم نمىآيند و همديگر را نمىگيرند . و اگر قطع يا ترك پىرگ در پهنا است و ديدى كه تأخير در آن به عفونت سر مىكشد ، پىرگ را قطع كن ! و در حينى كه آن را مىبرى مواظب باش كه ورم نكند و تا امكان دارد به تعفن نگرايد .\r\nورم‌كردهء زخم پىرگ و سرما خوردنش سبب تشنج مىشود . و اگر عفونى گردد ، عفونت اندام زخمى را در بر مىگيرد . هم ازاين‌رو نبايد تنها سر زخم را جوش دهى ، بايد تا حصول سلامت كامل در به هم آوردن كامل پىرگ اهمال نكنى .\r\nاگر دهانهء ترك و زخم تنگ است ، آن را گشادتر كن و جوشكارى به عمل آور ؛ زيرا ممكن است مادهء چرك آبكى و غيره به حد زياد در زير دهانه جمع شده باشد و از اين تنگ راه امكان بيرون آمدنش به‌طور كامل نباشد ؛ گشادترش كن تا اگر چنين موادى وجود دارند بيرون ريزند و پاك شوند آنگاه آن را جوش ده ! كه در اين گشاد كردن درد شدت مىيابد ، امّا تا اطمينان حاصل نكنى كه جاى زخمى را كاملا خشك كرده‌اى و تا اطمينان حاصل نكنى كه ورم و عفونت رخ نمىدهند ، جوشكارى را صورت مده !\r\nباندپيچى را - كه گفتيم بايد در اين حالت زودتر از ساير حالات ديگر باندپيچى زخم‌ها را باز كنى - هر روز دوبار يا سه بار باز كرده ، معاينه كن و ببند ! اگر در روز اول براى اولين بار زخم را بسته‌اى ، شب همان روز - اگر روز دراز باشد - آن را باز كن ! و اگر نخستين باندپيچى در شب انجام گرفته و شب دراز است ، فرداى آن شب باند را باز كرده و معاينه كن ! بويژه اگر درد گزشى باشد ، اين كار لازم است . امّا اگر شب يا روز كوتاه است و درد گزشى نيست ، نياز به اين همه بستن زود به زود و باز كردن ندارد و در شبانه‌روز دو دفعه باز كردن كافى است .\r\nبايد گرمىبخشى دارو در اندازهء لازم باشد ، نه زياد از حدّ مطلوب و نه كمتر از اندازهء لازم .\r\n- اين اندازه را چگونه تشخيص مىدهى ؟\r\n\r\n","description":"","footnote":"","page_name":" 504 ","page_number":526},
  {"content":"\r\n\r\n- انسانى سالم را بياور كه در سيما و در مزاج جسمى به بيمار شباهت داشته باشد ؛ از مرهمهاى فرهونى بر ساق پايش بمال ! ببين تا چه اندازه گرمى به ساق مىبخشد ؟ آيا بيش از حد است ؟ يا چندان نيست كه به حساب آيد و يا گرمىبخشى ميانگين است ؟ تو اين حسابها را به ذهن بسپار و همين اندازه گرمى لازم دارو را بر بيمار بيازماى و براى بار دوم هم همين آزمايش را تكرار كن ! همين آزمودن دارو بر شخصى كه در مزاج و سيما شبيه بيمار باشد ، راه را بسيار كوتاه‌تر مىكند و نياز به بالا و پايين بردن درجات گرمىبخشى دارو - به حدّ زياد - نمىافتد .\r\nدر هر حال اگر پىرگ زخمى لخت و پديدار بوده و زخم بسيار بيش از اندازهء متوقع گشاد باشد ، داروهاى بسيار گرم از قبيل : شير گياه شير سگ ، گوگرد و امثال آنها را تحمل نمىكند ؛ بلكه دارويى مىخواهد كه در گرمى هم‌مزاج توتيا باشد . مثلا بايد دارويى را بگذارى كه از آهك بسيار خوب شسته و تازه شسته مىسازند .\r\nروغنى كه در مرهمهاى دارويى زخم پىرگ استعمال مىشود ، بايد هم‌مزاج روغن گل و روغن آس بوده و نبايد نمك ديده باشد .\r\nاگر سقز درخت بنه را استعمال كردى ، بايد آن هم شسته باشد .\r\nاگر توتيا را در معالجه به كار مىبرى ، بايد توتياى شسته باشد ، و به هيچ وجه نبايد تندى و گزش داشته باشد .\r\nاگر در داروى معالج در زخم پىرگ لخت ، كمى گيرندگى باشد روا است . و بايد نيروى تحليل‌برندهء بدون گزش هم در آن باشد ، بويژه اگر بيمار مزاج ناتوان دارد و كاملا بر مزاج طبيعى نيست .\r\nهر جا پىرگ زخمىشده باشد بايد از آب و از سرما دور گردد و چربى تا ممكن است در علاجش به كار نرود ؛ كه آب و سردى و چربى زيان رسانند . اگر پىرگ لخت بوده و گوشت آن را نپوشيده باشد ، از آب و سرما و چربى بيشتر زيان مىبيند . اگر پىرگ لخت و پديدار نيست ، از آب و سرما و چربى زيان مىبيند اما كمتر از آنكه لخت باشد . زيان به پيرامونها و نزديكيهاى پىرگ مىرسد و پىرگ از آنها تأثيرپذير خواهد شد .\r\nاگر ديدى كه پىرگ زخمىشده در سرشت تا حدى نيرومند آفريده شده است ، داروهاى زير در علاجش مفيدند :\r\nقرص بوليداس ( بوليداص - نسخه . ) قرص زاج زرد ، قرص اندرون ( اندرون - نسخه . ) قرص افراسيون با شراب سيكى يا با روغن ؛ كه اگر پىرگ نيرومند باشد از روغنى كه با اين نوع داروها همراه است زيانى نمىبيند .\r\nاگر فصل زمستان و سرد بود ، روغن زيتون كم‌مايه به كار رود بد نيست . و اگر فصل تابستان و گرما باشد روغن گل ، روغن كندر ، روغن سقز درخت بنه و يا روغن بارزد همراه دارو باشد و مقدارش كمتر از دارويى باشد كه بر پىرگ لخت مىگذارى .\r\nروى هم رفته زخم پىرگ هرگونه باشد ، بهتر آن است پشم نرم مرغزى را در روغن زيتون بيالايى و بالاى دارويى كه بر جاى زخمى گذاشته‌اى بگذارى . بايد پىرگ لخت را بيشتر\r\n\r\n","description":"","footnote":"","page_name":" 505 ","page_number":527},
  {"content":"\r\n\r\nمراعات كرد و به نرمى با آن در معالجه رفتار كرد .\r\nاگر رگ زخمىشده زردپى است و در ميان استخوانها به حالت ثابت قرار دارد ، داروى قوى و پرتأثير بر آن استعمال كن !\r\nاگر زردپى زخمى است و به ماهيچه‌ها پيوسته است بايد دارو در قوت و ناتوانى ميانگين باشد .\r\nآب براى زخم هر رگى زيان‌آور است . و بويژه اگر زخمى پىرگ باشد ، بسيار زيان‌آور است و زيانش بيشتر از ساير رگها يعنى زردپى و تك‌رگ و پرزه رگ است .\r\nسرما هرچند بسيار كم هم باشد ، از هر چيزى بيشتر براى زخم پىرگ زيان دارد . روغن نيز به پىرگ زخمى زيان مىرساند ؛ مگر اينكه براى تسكين درد ناچار باشى و گرنه از به كار بردن روغن احتراز كن ! و در آن حالت كه ناچار هستى ، روغن را بايد به حالت گرم استعمال كنى .\r\nبه هيچ وجه نبايد زخم پىرگ را با آب يا با روغن پاك كنى . منتهاى كوشش را به عمل آور كه به وسيلهء پارچه‌اى نرم و يا پشمى نرم رطوبت را از زخم برچينى .\r\nدر شستن زخم حتى شراب سيكى هم خوب نيست ، مگر اينكه براى رطوبت برچيدن و ايمن شدن از زيان رطوبت از استعمالش ناگزير باشى .\r\nاگر نوع آسيب‌ديدگى طورى باشد كه حتما بايد روغن در آن به كار رود ، بايد به كار برد .\r\nبويژه اگر آسيب‌ديده پىرگ لخت باشد ، شايد بيشتر به چنين حالتى درآيد كه روغن در علاجش لازم باشد . قبل از استعمال روغن ، زخم را وسيلهء شراب سيكى شستشو ده و بعد از آن روغن زيتون بر آن بمال !\r\nجالينوس مىفرمايد : « كسى از اثر فرو شدن آهنى نك‌تيز و نك باريك در بدنش ، پوستش دريده شده بود و نك خليده به پىرگ دستش خورده بود يكى از طبيبان مرهمى بر آن گذاشت كه اين مرهم را در علاج جوش دادن زخمهاى بزرگ كه در گوشت پيدا مىشوند آزموده بود . از اثر مرهم جاى آسيب‌ديده ورم كرد . طبيب براى فرونشاندن ورم داروهاى سست‌كنندهء ورم را بر آن گذاشت . مثلا : آرد گندم و آب و آرد روغن زيتون را درهم سرشت و بر ورم گذاشت . دست بيمار بيچاره متعفن شد و شكايت از طبيب را به قيامت برد . »\r\nاگر زخم پىرگ قرحه شد و سبب تشنج گشت ، ببين اگر جاى تركيده و شق شده بسته است بازش كن و داروهاى خشكاننده و نرم و بدون شدت را كه در علاج قرحه آمده‌اند استعمال كن ! دارو بايد آبكى و كم‌مايه باشد كه به ژرفا برسد .\r\nاگر زخم و سوراخ شدن پىرگ از خليدن چيزى است و ورم نكرده است ، بايد دارو بر آن گذاشت و نيروى گرمىبخشى و خشكانندگى دارو بيشتر از آن باشد كه در پىرگ ترك برده لازم است ؛ زيرا اين نوع از داروهاى بسيار خشكاننده و بسيار گرمىبخش ، در چنين حالتى آسان‌تر به آسيب‌ديده مىرسد .\r\nكسى كه پىرگش زخم برداشته ، غذايش بايد لطيف و كم‌مايه باشد . و اگر درد و ورم باشد ، غذا خوردن از هر چيز براى بيمار بدتر است . بويژه اگر ترك و زخم در پهناى پىرگ باشد ، غذا\r\n\r\n","description":"","footnote":"","page_name":" 506 ","page_number":528},
  {"content":"\r\n\r\nخوردن از بد بدترش مىكند .\r\nاگر زخم در پهناى پىرگ باشد بايد از آن رگ خون گرفت و از پيامدش نترسيد . مثلا حتى اگر ببينى كه بيمار از خونگيرى غش مىكند ، باز هم خون بگير و به حد كافى بگير !\r\nبايد بستر بيمار در جاى مرطوب باشد . درحالىكه درد و ورم هست ، روغن بر اندامان نزديك به ورم‌كرده بمال ! اگر پىرگ زخمى در قسمتهاى بالايى تن است و ورم كرده و درد دارد و زخم در پهناى رگ است ، به قصد فرونشاندن ورم سر و گردن بيمار را روغن‌مالى كن ! و اگر زخم پىرگ پايينهاى بدن است ، زهار و بيخ ران و اطراف ساق پاها را روغن بمال !\r\n\r\nفصل دوم علاج زخم و قرحه در پىرگها\r\nبراى خوب كردن زخم پىرگ سقز درخت بنه بهترين دارو است .\r\nاگر آسيب‌ديده كودك يا زن است و يا بيمار مزاج بسيارتر دارد ، سقز درخت بنه را خشكيده و ساييده با كمى روغن زيتون بر جاى زخمى گذارند كافى است . و اگر جاى گذاشتن دارو بسيار خشك است ، داروى مذكور با داروى چسبان مخلوط باشد كه بر آن بچسبد . و اگر صمغ درخت صنوبر به جاى سقز درخت بنه باشد ، براى علاج ترمزاجان خوب است .\r\nاگر انسان آسيب‌ديده‌اى كه زخم در پىرگ دارد ، خشك‌مزاج است و گوشت بدنش سفت‌تر است ، همراه با سقز درخت بنه - كه بر زخم مىگذارى - شير گياه شير سگ مخلوط باشد . در اندازه و چگونگى شير گياه شير سگ دقت كن ! چگونگى مزاج و سيماى بيمار را به دقت بررسى كن ! آيا شير گياه سگ كهنه باشد ؟ تازه باشد ؟ كم باشد يا زياد ؟ برحسب مزاج بيمار سيمايش « سحنه : هيئت و رنگ » آن را تعيين كن و با سقز درخت بنه مخلوط گردان و بر زخم بگذار !\r\nاگر دارو مرهم تركيبى است و شير گياه شير سگ را در آن وارد مىكنى و داروى مذكور تازه است و كهنه نشده است ، مقدارش يك دوازدهم داروى مرهم باشد .\r\nاگر مىخواهى شير گياه شير سگ با سقز درخت بنه يا با دارويى - در اثر - شبيه به سقز بنه مخلوط باشد ، مقدار شير گياه شير سگ يك سوم كل دارو باشد .\r\nاگر به جاى شير گياه شير سگ شيرهء لبانه را با سقز بنه يا با مرهم مخلوط كنى بسيار اثربخش‌تر مىشود و اثرى شگفت‌آور دارد . صمغ انگدان ، سكبينه و گاوشير ( جواشير ) نيز براى وارد كردن در داروى گذاشتنى بر زخم پىرگ بسيار قوى و خوبند .\r\nاگر داروى كم‌توان‌تر بخواهى ، داروهاى زير را مورد استفاده قرار ده !\r\nبورك ، كف بورك و گوگرد با روغن زيتون كه در اندازهء لازم گرم باشد ، چلغوز كبوتر ، نمك چينى ، هر دارويى كه رطوبت‌برچين باشد ، زاج ، خاكستر خالص مس ، سرنج « از قلعى و سفيداب سوخته بهم مىرسد - تحفه » و حب طلا .\r\n\r\n","description":"","footnote":"","page_name":" 507 ","page_number":529},
  {"content":"\r\n\r\nممكن است زخم در پىرگ واقع شود و در آن ساعت هيچيك از داروهاى نامبرده گير نيايند ؛ فورا خمير ترش را بر جاى زخمى بگذار ! كه بسيار خوب و مفيد است و از ته و ژرفا مواد ناباب را برمىكشد .\r\nاگر خواستى كه شير گياه شير سگ استعمال كنى و گير نيامد ، بر موم را به كار ببر ! يا آرد كاكلك ( گندم ديوانه ) را با خاكستر آب مخلوط كن و بر جاى زخمى بگذار ! اما در نخستين مرحله بهتر آن است كه سقز درخت بنه را بر زخم بگذارى و بعد از آن اگر خواستى كه دارو تأثيربخش‌تر باشد ، مرهم باسليقون را به كار ببر و يا سقز را وسيلهء داروهاى ذكر شده - كه گفتيم در تقويت دارو تأثير دارند - تقويت گردان !\r\nاگر دارو مرهمى تركيبى است و خواستى مانع تشنج شود ( گرمىبخش باشد - نسخه . ) آهك شسته را در آن وارد كن ! بهترين آهك شسته در چنين حالتى آن است كه با آب دريا شسته شود و در زير آفتاب گرم آن را با آب دريا بشويند . و تا شستن بيشتر باشد نفعش بيشتر است .\r\nداروى جالينوس كه آن هم در چنين حالتى بسيار خوب است ، تركيباتش از قرار زير است :\r\n\r\nنسخه :\r\nموم ، صمغ درخت صنوبر ، شير گياه شير سگ ، زفت و روغن زيتون غليظ پرمايه از هريك نيم جزء ، روغن زيتون عادى يك جزء . همه را درهم مخلوط كن و مرهم ساز و بر جاى زخمى بگذار !\r\nروغن بلسان از لطافتى كه دارد زياد گرمىبخش نيست امّا به سرعت تحليل مىبرد ؛ داروى خوبى است .\r\nاگر زخم پىرگ از خليدن و فروشدن چيز تيزى است و عفونى نشده و ورم نكرده است ، حالت مزاجى و هيأت بيمار را بررسى كن ! اگر بدن نرم دارد ، شير گياه شير سگ بر زخم بگذار و اگر بدن فشرده دارد ، چلغوز كبوتر بر زخم بگذار ! اندازهء بيش و كمى را بر اندازهء چگونگى حالت بدن و سيماى بيمار مقرّر دار ! در هر حال نبايد بگذارى دهانهء زخم ناشى از فرو شدن و خليدن چيزى به هيچ وجه خود به خود به هم جوش بخورد . و اگر ديدى كه دهانهء زخم بسيار تنگ است گشادش كن !\r\nدارويى كه براى زخم ناشى از خليدن چيزى تجويز مىكنى ، بايد قوىتر از آن باشد كه در علاج ترك‌بردگى پىرگ به كار مىرود .\r\nاگر در زخم پىرگ عفونتى رخ داد ، اسكنجبين و آرد گاودانه را به كار ببرى خوب است .\r\nاگر جاى زخم ورم كرد ، آرد باقلى يا آرد گاودانه در خاكستر آب يا آب معمولى بپزد ، و كمى نيروى دارويى سكبينه هم در آن باشد خوب و مفيد است .\r\nاگر ديدى كه زخم رو به بهبود است ، شراب سيكى را استعمال كن و باك نداشته باش ! يعنى داروى علاجى را در شراب سيكى حل كرده و زخم را بدان معالجه كن !\r\nاگر بيمار نيروى بدنى بر مرام دارد ، قرص بوليداس را در شراب سيكى حل كرده و شراب\r\n\r\n","description":"","footnote":"","page_name":" 508 ","page_number":530},
  {"content":"\r\n\r\nرا گرم كن و پارچه‌اى نرم و سست تنيده را در آن خيس كن و بر جاى زخم بگذار !\r\n\r\nفصل سوم ورم پىرگ زخمى\r\nما سابقا دربارهء معالجهء ورمهايى كه در حالت زخمى بودن پىرگ سر بر مىآورند ، دستوراتى عمومى داديم و با آنها آشنا شدى . در اينجا لازم ديدم كه توضيح بيشترى بدهم و مىگويم :\r\nهمچنانكه جالينوس در كتابش قاطاجانس آورده است ، ما آن سفارشها را الگو قرار مىدهيم .\r\nجالينوس در آن كتاب مىفرمايد : « اگر در حالتى كه پىرگ زخمى است ، ورم فلغمونى پيدا شد ، دقت كن اگر ورم فلغمونى بسيار التهابى است بايد با داروهاى ساخته شده از سركه و سنگهاى معدنى دارويى - كه ذكر شده‌اند - معالجه شود . »\r\nجالينوس در گفتار دوم از كتاب قاطاجانس نسخه‌هاى متعددى براى درمان ورم ناشى از زخم پىرگ ذكر كرده است . كه يكى از آنها داروى تركيبى زير است .\r\n\r\nنسخه :\r\nزاج به وزن نه درهم و سه چهارم درهم ، زاج سفيد يك درهم و يك چهارم درهم ، سونش مس چهارده مثقال و دو درهم و نيم ، پوست كندر ده مثقال و نيم ، بارزد هفت مثقال ، موم پنجاه مثقال ، روغن زيتون شصت و سه مثقال ، سركهء تند و پرمايه دويست و سه مثقال . داروهاى خشك را به مدت ده روز در سركه بساى ! هرآنچه حل مىشود حل شود و سرد گردد ؛ آنگاه همه را - حل شده و حل ناشده - با سركه در ظرفى بريز و به هم زن و حركت ده تا خوب درهم مىآميزند . هر روز دوبار يا سه بار چند قطره‌اى از اين دارو را بر زخم بچكان و فورا پسم را در سركه و روغن زيتون نيم گرم خيس كن و بر زخم بگذار !\r\nبايد بسيار مواظب باشى كه هيچ چيز از سرد و سردىبخش براى پىرگ آسيب‌ديده بدتر نيست .\r\nاگر خواستى كه دارو بر اندام آسيب‌ديده بگذارى و ببندى ، داروى گذاشتنيى كه با سركه و عسل و خاكستر مىسازند بگذار ! بايد داروى گذاشتنى بر آتش پخته باشد و آردى كه در داروى گذاشتنى به كار مىرود ، آرد گاودانه باشد خوب است و اگر آرد گاودانه گير نيامد ، آرد باقلى يا آرد جو را با دارو مخلوط كن !\r\n\r\n","description":"","footnote":"","page_name":" 509 ","page_number":531},
  {"content":"\r\n\r\n\r\nفصل چهارم كوفتگى و از جا تكان خوردن پىرگ\r\nاگر جايى از بدن انسان از سببى خارجى از قبيل : ضربت خوردن ، بر زمين افتادن و غيره كوفته شده و كوفتگى پىرگ را در بر گرفت ، اگر زخمى نشده باشد و ورم نكرده باشد ، وسيله مسكن درد ، معالجه‌اش كن !\r\nاگر كوفتگى بر پىرگ آمده و ورم كرده است ، نبايد در علاجش داروهاى تركانندهء ورم را به كار ببرى . مثلا نبايد خاكستر آب و امثال آن را استعمال كنى . آن هم بايد وسيله مسكن درد معالجه شود و پياپى اندام ورم‌كرده را روغن گرمىبخش بمالى . روغن علاجى بايد سست‌كننده و تحليل‌برنده باشد كه ورم را فرونشاند . اين‌گونه روغنهاى دارويى عبارتند از :\r\nروغن شبت ، روغن بابونهء چشم گاوى و روغن فيجن ( سداب ) .\r\nداروهاى گذاشتنى بر ورم ناشى از كوفتگى پىرگ كه ورم را فرو نشانند به قرار زيرند :\r\nخطمى را بكوبند و بر پىرگ كوفته گذارند تأثيرى عجيب دارد .\r\nگوشت صدفيها نيز در اين زمينه دارويى شگفت‌انگيز است .\r\nموسير پخته در آب را كه از پختن زياد از هم پاشيده باشد ، بر پىرگ كوفته گذارند خوب است .\r\nو اگر تنها ورم هست و به مسكن درد بسيار نياز نيست ، داروهايى بسيار خوبند كه ذيلا ذكر مىشوند :\r\nآب انگور منعقد شده با شراب و كمى سركه و كمى روغن زيتون كه خوب به هم زده شوند و منعقد شدهء انگور را خوب در آنها بسايى . پشم ناشسته را و بويژه اگر پشم سنگل ميشى ناشسته باشد در آن خيس كنى و بر ورم‌كرده بگذارى بسيار خوب است .\r\nاگر پىرگ در بند استخوان كوبيده شده و بند استخوان به درد آمده است ، بهتر آن است كه اول به تسكين درد بپردازى . داروى تسكين‌دهندهء درد بايد قوى و پرتأثير باشد و داروهاى پخته گردانندهء ورم و تحليل‌برنده و گيرنده را باهم تركيب كنى كه نگذارد ورم بيشتر شود .\r\nهرگاه ورم و درد هر دو هستند ، دقت كن ببين كدام شديدتر است و بيشتر نياز به معالجه دارد به معالجهء آن بپرداز و مهم‌تر را بر مهم سبقت ده !\r\nاگر ورم هست و درد نيست ، مسألهء معالجه آسان‌تر مىشود . براى از بين بردن ورم داروهاى قوى از قبيل : خاكستر آب و سركه يا شراب را به كار گير !\r\nاگر ورم بسيار دوام كرد و به آسانى از بين نرفت ، داروى فرونشان ورم را قوىتر گردان و تحليل‌برندگيش را بيشتر كن ! داروى گيرنده بايد حتما در علاجش وارد باشد ؛ مانند دارويى كه با خاكستر آب تهيه مىشود و دارويى كه چلغوز كبوتر در آن وارد است . آنها را به كار گير و باك مدار !\r\nاگر پىرگ كوفته است و پوست انسان نيز زخمى شده است ، داروى بسيار خشكاننده و بهم آورنده استعمال كن كه همه اجزاء كوفته را به هم آورد و در عين حال زخم پوست را نيز علاج كند .\r\n\r\n","description":"","footnote":"","page_name":" 510 ","page_number":532},
  {"content":"\r\n\r\nاگر تنها پىرگ كوفته و كوفتگى در پوست نيست و پوست زخم برنداشته است ، داروهاى گذاشتنى مناسب حال بر پىرگ بگذار ! مثلا آرد باقلى و سركه و عسل را درهم بسرش و بر پىرگ كوفته بگذار ، كه داروى خوبى است .\r\nاگر خواستى كه دارو بيشتر بخشكاند ، آرد گاودانه نيز بر آن اضافه كن و اگر خواستى باز تأثيربخش‌تر باشد ، بيخ سوسن را هم بر آن اضافه كن !\r\nاگر پىرگ كوفته شده و پوست زخمى شده است امّا زخم چندانى نيست كه مهم باشد ، اهميت به زخم پوست مده و دارويى بر پىرگ آسيب‌ديده بگذار كه نگذارد ورم كند . گوشت صدفيها در اين باره معركه مىكند و بسيار خوب است . و يا مرهمى را كه با نمك مىسازند بر پىرگ بگذار .\r\nاگر كندر و مرّ درهم بسرشند و بر پىرگ كوفته گذارى ، زخم باشد و زخم نباشد داروى خوبى است .\r\nاگر پىرگ كوفته است و زخم در پوست پديد آمده است و درد و آزار هم دارد و درد بسيار شديد است ، با داروهاى گذاشتنى نام برده روغن زيتون قاطى كن و دارو را به حالت گرم بر جاى آسيب‌ديده بگذار !\r\nاگر از اثر كوفتگى پىرگ از جا تكان خورده است ، به هيچ وجه مگذار آب سرد يا آب گرم به آسيب‌ديده نزديك شود .\r\nروغنهايى را در علاج به كار ببر كه تأثير گياهان خوشبوى نرم و بسيار گيرنده و گرمىبخش در آنها باشد . ديگ ابزارهاى خوشبوى نيز در اين حالت مفيد و بهره رسانند .\r\nممكن است پىرگ از اثر كوفتگى فاسد شده باشد ؛ مثلا تكه‌اى نازك از پىرگ - كه بسيار آسيب‌ديده است - فاسد شود و نياز به بيرون كشيدنش باشد . در چنين حالتى همان دستورات را در بيرون آوردنش به كار ببر كه دربارهء بيرون كشيدن عرق مدينه‌اى گفتيم .\r\n\r\nفصل پنجم سفتى و پيچش پىرگ\r\nحالت پيچ خوردن پىرگ و سفت شدن آن بيش از اندازهء طبيعى ، اكثرا از اثر ضربت خوردن و بر زمين افتادن روى مىدهد . نشان پيچ‌خوردگى و سفت شدن پىرگ آن است كه هرگاه با انگشت بر آن فشار دهى احساس كرخى مىشود .\r\nعلاج اين حالت به علاج ورم سخت و پينه‌هاى استخوانى نزديك است . در جدول داروهاى تكى و ساده كه در كتاب دوم قانون آمده‌اند و همچنين در كتاب پنجم قانون ، بسيارى از داروهاى علاج اين حالت را ذكر كرده‌ايم ، كه بايد بدانها رجوع شود . ما در اينجا داروهايى را ذكر مىكنيم كه آزمون شده‌اند و تهيه و تركيبشان آسان است . يكى از آنها داروى تركيبى زير است .\r\n\r\n","description":"","footnote":"","page_name":" 511 ","page_number":533},
  {"content":"\r\n\r\n\r\nنسخه :\r\nمقل يهود به وزن ده درهم را در آب بخيسان و بگذار تا حل مىشود . هم‌وزن مقل يهود - كه ده درهم است - بيخ خطمى را بسيار خوب بساى و با آن آب بسرش و بر پيچيدهء سفت شده بگذار !\r\n\r\nفصل ششم بيمارى استخوانها\r\nبراى استخوانهاى بدن بيماريهايى وجود دارد كه ممكن است استخوانى به يكى از آنها مبتلا شود . بيماريهاى استخوان انواع دارد :\r\n1 - مزاج استخوان فاسد گردد .\r\n2 - از هم جدايى در استخوان رخ دهد ، مثلا ترك بردارد و غيره .\r\n3 - گاهى ممكن است استخوان از جا تكان بخورد و بركنده شود .\r\n4 - ممكن است استخوان به عفونت دچار گردد .\r\n5 - شايد قرحه در استخوان پيدا شود .\r\n6 - ممكن است پوست‌كندگى در استخوان پديد آيد .\r\n7 - ممكن است استخوان شكسته شود .\r\nما بحث راجع به شكستگى استخوان و ترميم استخوان شكسته را به بحث ويژه موكول مىكنيم و به يارى خداوند متعال بعدا دربارهء شكست و بست استخوان شرح كافى و وافى خواهيم داشت .\r\n\r\nفصل هفتم خار بادى و فاسد شدن استخوان\r\nاصطلاح خاربادى يا بادخارى ، تقريبا همكار و همقطار درد مفاصل است . فرق اين دو حالت در اين است كه درد مفاصل در گوشت احساس مىشود و درد ناشى از خاربادى در استخوان .\r\nسبب آن است كه مادهء خلط تندمزاج به داخل استخوان نفوذ مىكند ، استخوان را مىخورد و جزء جزء استخوان را يكى بعد از ديگرى فاسد مىگرداند .\r\nبرخى از اطباء گويند اين بادخارى يا خاربادى از قرحه برمىخيزد و در تمام بدن شناگر است ؛ كه اين نظريه به اثبات نرسيده است .\r\n\r\nنشانيهاى فاسد شدن استخوان\r\nاگر گوشت بر استخوانى سست و فروهشته شد و شروع به بدبو شدن كرد و چرك آبكى بيرون داد ، و اگر در اين حالت ميل سرمه‌كشى را در آن گوشت فروبردى به آسانى به استخوان رسيد ،\r\n\r\n","description":"","footnote":"","page_name":" 512 ","page_number":534},
  {"content":"\r\n\r\nو هرگاه به استخوان برخورد ميل از آن نلغزيد بلكه تا اندازه‌اى هم به استخوان چسبيد و تو گويى بر چيزى ناثابت فرود آمده است ، اينها همه نشان از فاسد شدن استخوان زير آن گوشت دارند .\r\nشايد از برخورد ميل معاينه با استخوان مثل اين باشد كه استخوان دارد از هم مىپاشد ، يا ميل بر استخوانى عفونى شده وارد شده باشد ، و حتى ممكن است از برخورد با ميل معاينه صداى خش‌خشى هم به گوش برسد و استخوان در زير ميل نرم احساس شود .\r\nاگر فاسد شدن استخوان در مرحله نخستين باشد ، وسيلهء ميل نمىتوان آن را تشخيص داد ؛ امّا اگر گوشت بالايى را با انگشت بكوبى ليز خوردن زياد ميل خبر از فاسد شدن استخوان دارد . مثلا وقتى كه ميل فرو شده در گوشت و به استخوان رسيده به اين طرف و آن طرف ليز خورد ، دليل بر آن است كه پوشش نازك استخوان از استخوان جدا شده است ، كه اين علامت شروع فاسد شدن استخوان است .\r\nاگر گوشت بالاى استخوان فاسد شد و استخوان شروع به فاسد شدن كرد ، هرگاه گوشت را كنار بزنى و استخوان را لخت ببينى ، مىبينى كه رنگ استخوان تغيير يافته است .\r\nبارها رخ مىدهد كه قبل از فاسد شدن استخوان ، گوشت بالاى استخوان ورم مىكند و بعد از ورم كردن مىميرد و بعدا فساد به استخوان مىرسد .\r\n\r\nعلاج استخوان فاسد\r\nهرگاه استخوان فاسد شد ، علاجش حك كردن ، از كار انداختن و يا بريدن و اره كردن است .\r\nخواه فساد استخوان به ناصور تبديل شده باشد يا ناصور نشده باشد ، حتما بايد استخوان را حك كنى و قسمت فاسد شده را بتراشى . يا قسمت فاسد شده را داغ بگذارى كه بخش بالايى استخوان فاسد شده بيفتد و قسم صحيح و سالم بماند . ممكن است بدون داغ‌گذارى و به وسيلهء داروها نيز پوستهء فاسد شدهء بالائى استخوان بيفتد ؛ كه در علاج استخوان فاسد شده در سر و غيره اين امكان موجود است .\r\nاينك يكى از داروهاى تركيبى كه در علاج استخوان فاسد و بركندن قسمت فاسدشدهء بالائى استخوان داروى آزمون شده‌اى است .\r\n\r\nنسخه :\r\nزراوند ، زنبق ، مر ، الوا ، پرزه‌هاى ساق گياه جواشير ، سوختهء سنگ پا ، سونش مس و پوست درخت صنوبر در اجزاء برابر . همه را درهم مخلوط كنند و در علاج استخوان فاسد شده به كار برند . داروى عجيبى است پوستهء فاسدشدهء استخوان را مىكند و مىاندازد و گوشت سالم را بر استخوان مىروياند .\r\nاگر فاسدشدگى از پوستهء استخوان فروتر رفته است ، ناگزير بايد استخوان را كنده‌كارى كرد تا هرچه كه فاسد شده است ، بيرون داده شود .\r\n\r\n","description":"","footnote":"","page_name":" 513 ","page_number":535},
  {"content":"\r\n\r\nاگر فاسدشدگى به مخ استخوان سرايت كرده باشد ، ناگزير بايد استخوان را با مخى كه در آن است بيرون آورد .\r\nاگر ديدى كه دارو با فاسدشدگى استخوان برنمىآيد ، بايد استخوان را اره كنى و ببرّى .\r\nاستخوان فاسد شده جزيى باشد يا قسمت اعظمش فاسد شده باشد ، چاره‌اى غير از بريدن ندارد .\r\nبراى بريدن بخش فاسد شده در استخوان ، بايد به دقت جاى مورد نظر را شناسايى كنى .\r\nميل جراحى را در گوشت بالاى استخوان بگردان تا به جايى برمىخورد كه با گوشت خوب به استخوان چسبيده در تماس است . آنجا را مرز قرار ده !\r\nاگر استخوان در سر ران ، در سرين و يا در مهرهء پشت فاسد شده است ، از آن رو كه نخاع از آنها عبور مىكند ، بهتر آن است كه دست از قطع كردن بردارى مبادا آسيبى به نخاع برسد و تلافيش ممكن نباشد .\r\nاگر چنين حدس زدى كه گوشت فاسد شده و استخوان تحت تأثير گوشت فاسد قرار گرفته و فساد بدان سرايت كرده است ، بايد گوشت فاسد را از استخوان جدا كنى و براندازى و آنگاه به علاج استخوان بپردازى .\r\nاندام سالم را وسيلهء داروهاى ماليدنى - كه در بحث از گوشت فاسد بيان كرده‌ايم - از قسمت فاسد رهايى ده ! گوشت فاسدى كه بر استخوان قرار دارد و مىخواهى استخوان را از آن لخت گردانى ، علاجش همان داروها است كه در علاج و بحث گوشت فاسد ذكر شده‌اند .\r\n\r\nفصل هشتم پوست فاسد استخوان\r\nدر اين باره بحثى داشتيم كه اگر پوستهء بالايى استخوان فاسد شده باشد ، بايد فاسد شده را حك كرد و زدود . اين عمل دستوراتى دارد . طبيبى حاذق در اين باره چنين مىفرمايد : « باندى را بر اندام استخوان فاسد شده ببند و اندام يا غير اندام ، آنچه را كه استخوانش به فساد و تباهى رسيده است ، به سوى پايين بكش ! تا دندانهاى ارهء جراحى استخوان بدان نخورد . نخى را به زير گوشتى كه بر استخوان قرار دارد فرو كن و به وسيلهء نخ گوشت را از استخوان جدا كرده و بالا ببر و شروع به اره كردن كن ! »\r\nاگر استخوان آسيب‌ديده دنده بود ، يا استخوانى بود كه پردهء پوششى صفاق آسترش شده است و يا عضو ارزنده‌اى مانند صفاق دنده‌ها و صفاق نخاع در زير استخوان مورد نظر براى اره كردن هست ، بايد زير اره قطعه‌اى سخت و صاف قرار دهى كه آن اندام ارزنده را از آسيب حفظ كند .\r\nاگر گوشت از كليهء پيرامونهاى استخوان جدا گشته و استخوان لخت و بىگوشت شده است ، استخوان را اره كن ! زيرا چنين استخوانى آمادگى ندارد كه گوشت بر آن رويد .\r\n\r\n","description":"","footnote":"","page_name":" 514 ","page_number":536},
  {"content":"\r\n\r\nاگر اجزاء فاسد شدهء استخوان به مفصل ( بند استخوان ) نزديك است ، استخوان فاسد شده را از مفصل بيرون آور !\r\nاگر استخوان در زند است و همه‌اش فاسد شده است ، يا استخوان در ساق پا است و به كلى فاسد شده است ، همگى را بيرون آور !\r\nاگر استخوان سر ران و استخوان سرين و مهرهء پشت فاسد شده باشند ، از معالجه دست بردار ! زيرا چنان كه گفتيم ممكن است آسيب به نخاع رسد .\r\n\r\nفصل نهم پاره‌هاى استخوان باقى مانده\r\nممكن است قرحه‌اى در بدن بوده و خوب شده است ، اما قطعه استخوانى نازك يا پوسته‌اى از استخوان در داخل مانده باشد ؛ كه مىخواهى بيرون آيد . بهتر آن است در بيرون آوردنش شتاب نكنى . اين كار را به عهدهء طبيعت واگذار و خودت به طبيعت كمك كن تا قطعه استخوان خود به خود از راه طبيعى بيرون مىآيد . كمك طبيب در اينجا تنها آن است كه كم و به تدريج داروى جذب‌كننده استعمال كند . در نتيجه طى مدتى نسبتا دراز بخش زائد خود به خود سر بر آورد و بيرون آيد . اما با دست حركت دادن و به وسيلهء دارو تحريك كردن و وادار كردن چنين گير كرده‌اى ، در داخل پيامدهاى بد دارد و قرحه‌ها و ناصورها پديد مىآورد .\r\nهمين‌كه قطعهء نازك استخوانى از جاى خود كمى جنبيد ، طبيعت آن را به سوى پوست دفع مىكند و در اين جدا شدن از پوست سر بر مىآورد و با چشم ديده مىشود . همين‌كه از پوست بيرون آمد ، تو زخم جاى بيرون آمدنش را معالجه كن !\r\nپاره‌هايى از غشاء نيز ممكن است همچون قطعه‌هاى نازك استخوانى در داخل قرحه ، يعنى در داخل گوشتى كه قرحه داشته و خوب شده است باقى بماند . بايد بگذارى تا در حكم ديد آيند . نبايد به زور آنها را بيرون آورى و عجله كنى ؛ كه اگر عجله به خرج دادى و به زور آنها را بيرون آوردى ، بايد منتظر خطر تشنج و عقل درهم شدن بيمار و روى آوردن حالت تب باشى .\r\nاما اگر جايى كه ريزه استخوان يا پارهء غشاء در آن گير كرده چرك كرد ، اگر در بيرون آوردنش عجله به خرج دهى چندان زيان ندارد .\r\nاگر مىخواهى داروهاى جذب چنين چيزهاى باقىمانده در داخل گوشت را بدانى ، اينك چندين داروى تركيبى .\r\n\r\nنسخه :\r\nروغن كهنه شدهء زيتون ، موم زرد ، برموم . موم زرد و برموم به اندازهء روغن زيتون باشند . همه را باهم بر آتش گذار بگدازند ؛ آنگاه شير گياه شير سگ يك جزء ، شير گياه لبانه يك جزء ، زراوند سه جزء . همهء اينها را در آن گداختهء موم و برموم كه با روغن كهنهء زيتون بودند درهم بسرش و از\r\n\r\n","description":"","footnote":"","page_name":" 515 ","page_number":537},
  {"content":"\r\n\r\nآن مرهم بساز و بر جايى كه قطعهء نازك استخوان در آن گير كرده است بگذار !\r\n\r\nنسخهء ديگر :\r\nاندران و مقل از هريك يك جزء را در روغن سوسن بيالاى و همه را باهم بساى و مرهم ساز و بر جاى گير كردهء استخوان بگذار ! استخوان گير كرده در داخل را به زودى بالا مىآورد و بيرون مىدهد .\r\n\r\nفصل دهم داروى استخوان شكسته\r\nاگر استخوانى بشكند دو راه علاجى دارد ، يكى از آنها جبر استخوان است كه كار دست شكسته‌بندان است و آن را در بحث ويژه‌اى خواهيم آورد . و دوم معالجه از راه داروها است ، كه در بعضى حالات شكستن استخوان و از جا دررفتگى استخوان مفيد فايده است . مىخواهيم در اينجا داروهاى علاجى را ذكر كنيم .\r\nاينك دارويى تركيبى ماليدنى كه در علاج شكستگى و دررفتن استخوان مفيد است و تركيباتش به قرار زير است :\r\n\r\nنسخه :\r\nانار دشتى و ماش پوست‌كنده هريك به وزن ده مثقال ، مر ، الوا ، خطمى سفيد و اقاقيا هريك پنج مثقال ، گل ارمنى بيست مثقال . همه را درهم مخلوط كن و هربار با سپيدهء تخم مرغ بر جاى آسيب‌ديده بمال !\r\nاين دارو در حالتى بسيار مفيد است كه جاى آسيب‌ديده ورم گرم داشته باشد .\r\n\r\nنسخهء ديگر :\r\nبرگ درخت گز بزرگ ، برگ درخت سرو ، برگهاى آس و برگ بيد همه را بكوب و بفشر و آنگاه سك ، گل محمدى ، پياز نرگس ، مر ، هميشه بهار ، صندل قرمز ، گل ارمنى ، لادن ، تانبول ، قمّحه « 1 » ، خطمى ، ماش ، اقاقيا ، شاه‌افسر و مرزنگوش . همهء اينها را در اجزاء متساوى درهم مخلوط كن ! اگر گل محمدى بر آن بيفزايى بهتر مىشود . و اگر خواستى كه گرمىبخش‌تر باشد ، زنجبيل شامى در آن فروريز و مرزنگوش و برگ درخت سرو و گل محمدى ( برگ گل محمدى - نسخه . ) بر آن اضافه كن ! همه را درهم مخلوط كن و بر جاى آسيب‌ديده بگذار !\r\n\r\n\r\n","description":"","footnote":"\r\n( 1 ) - قمّحه : زعفران . المنجد - ورس - منتهى الارب .\r\n","page_name":" 516 ","page_number":538},
  {"content":"\r\n\r\nاگر شكستگى يا از جا دررفتگى استخوان جايش ورم كرده و ورم گرم است ، دارويى كه در ذيل آيد بسيار خوب است .\r\n\r\nنسخه :\r\nماش پوست كنده به وزن بيست درهم . انار دشتى ، گلنار و اقاقيا با اين بيست درهم ماش پوست‌كنده مخلوط شوند و درهم بسرشند و بر جاى آسيب‌ديده بگذارند كه دارويى است بسيار تأثيربخش .\r\nبرگ آس ، برگ لادن ، سك ، زعفران و گل ارمنى جزو داروهاى خوب شكستگى و از جا دررفتگى استخوان هستند .\r\nداروى تركيبى بسيار سادهء زير در علاج كوفتگى ، سستى ، شكستگى ، از جا تكان خوردگى و از جا بركندگى استخوان بسيار خوب است .\r\n\r\nنسخه :\r\nانار دشتى ، ماش ، اقاقيا ، خطمى ، الوا و مر درهم بسرشند و با آب آس بر جاى آسيب‌ديده مالند .\r\n\r\n","description":"","footnote":"","page_name":" 517 ","page_number":539},
  {"content":"\r\n . \r\n","description":"","footnote":"","page_name":" 518 ","page_number":540},
  {"content":"\r\n\r\n\r\nبخش پنجم شكسته‌بندى كه در سه گفتار آيد\r\n\r\n","description":"","footnote":"","page_name":" 519 ","page_number":541},
  {"content":"\r\n . \r\n","description":"","footnote":"","page_name":" 520 ","page_number":542},
  {"content":"\r\n\r\n\r\nگفتار اوّل از جا بركندگى\r\n\r\nفصل اوّل بركندگى « خلع » به‌طور عام\r\n- خلع - در اصطلاح اطباء - يعنى چه ؟\r\n- خلع عبارت از دررفتن كامل استخوان از جاى طبيعىاش است .\r\nاگر استخوان دررفت ، اما كاملا از جاى خود تجاوز نكرد و فقط قسمتى از آن از جا دررفته بود ، آن را بر طرف شدن و كناره گرفتن بند استخوان گويند ؛ كه در اين حالت با دست مىتوانى بدانى كه آيا به كدام سوى حركت كرده است بالا رفته يا به پايين گراييده است ؟ كه همين حالت يعنى به كلى از جا در نرفتن استخوان را برخى از اطباء وثى نامند .\r\nاگر استخوان به درد آمد ، و هيچ حركتى نداشت و بالا و پايين نرفت ليكن درد از كوبيدگى پيرامونهاى استخوان سرچشمه مىگرفت ، آن را وهن ( سستى ) گويند و با حالت وثى تفاوت دارد .\r\nحالت ديگرى نيز براى بند استخوان رخ مىدهد ؛ كه استخوان بلندتر و بزرگ‌تر از حجم طبيعى مىشود درحالىكه از جاى خود نيز در نرفته است ، امّا در حالت دراز شدنش به آسانى بركنده مىشود . كه اين حالت اكثرا در بازو و ران روى مىدهد .\r\nمردمانى هستند كه براى بركنده شدن مفاصل آمادگى بدنى زيادى دارند و طرز سرشتى بدنشان چنين است كه گودى مفصل ، آنجا كه استخوان در آن جاى مىگيرد ، در اندازهء لازم و طبيعى گود نيست . سر استخوانى كه به گودى داخل مىشود ، خوب جاى نمىگيرد و وسيلهء ارتباط دربرگيرنده و فرو شونده محكم نيست ؛ بلكه در سرشت اوليه يا اين وسيلهء ارتباط ناتوان و نازك آفريده شده ، يا ماده‌اش رطوبى است و قابليت كش رفتن دارد ، يا رطوبتهاى لزج و لغزاننده در اين ميان ريخته است و يا كنارهء استخوان گود كه بايد استخوان بالايى را در خود گيرد ، شكسته شده است و جاى گود دربرگيرندهء استخوان فروشونده پرشده و ناقص‌تر از حالت طبيعى گشته و از نگهداشتن استخوان فروشونده چنان كه شايد و بايد كوتاه مىآيد .\r\n\r\n","description":"","footnote":"","page_name":" 521 ","page_number":543},
  {"content":"\r\n\r\nمفصلها نيز باهم فرق دارند . مفصلهايى هستند كه به زودى بركنده مىشوند و مفصلهايى هستند كه بركنده شدنشان به زحمت رخ مىدهد و نيز مفصلهايى هستند كه ميانگين اين دو حالتند ؛ نه بسيار آسان بركندنى هستند و نه بسيار دشوار .\r\nمفصلهايى كه به آسانى بركنده مىشوند مانند : بند استخوان زانو كه با زردپيهاى نرمش‌پذير به هم پيوسته است و در اين نرمش‌پذيرى زردپيها حكمتى و منافعى هست كه در تشريح معلوم است . ازاين‌رو به آسانى بركنده مىشود و هم ازاين‌رو است كه كاسهء زانو بر آن قرار گرفته كه نگذارد به آسانى در رود .\r\nحكمت در خلق زردپيهاى ارتباطى - كه نرمش‌پذيرند - يكى اين است كه هرگاه بند استخوان زانو آسيبى ديد به آسانى بهبود يابد . يعنى عدالتى در اينجا مراعات شده است و همچنانكه به آسانى از جا درمىرود ، به همان آسانى به جاى خود برمىگردد .\r\nدر كسانى كه لاغرند و چاق نيستند ، مفاصل شانه‌شان تقريبا همكار مفاصل زانو هستند يعنى آسان بركنده مىشوند و آسان جاى خود را باز مىيابند .\r\nمفصلى كه بركنده شدنش مشكل است ، مانند : بند استخوان انگشتان ، كه بسيار دشوار است بركنده شوند و يا از جا درروند ؛ بلكه قبل از آنكه از جا درروند مىشكنند . يعنى در مورد آنها شكستن بيشتر احتمال دارد تا از جا دررفتن . يكى ديگر از مفصلهاى سخت جان در از جا دررفتن ، مفصل آرنج است . و همين است كه اگر احيانا در رفت جا آوردنش زحمت زيادى مىخواهد .\r\nمثال حالت ميانگين - كه ذكر كرديم - بند استخوان باسن است .\r\nاحتمال دارد بند استخوانى در اصل از بند استخوانهاى خود گير باشد كه به دشوارى از جا در مىرود ؛ اما سببى رخ دهد كه به آسانى از جا در رود . همين بند استخوان كذايى اگر به سادگى در رفت ، به آسانى جا مىآيد . مثلا بيمار مبتلا به عرق النسا ، هر ساعت از ساعات روز بند استخوان سرينش از جا در مىرود و به آسانى تمام به جاى خود برمىگردد و باز از جا در مىرود و دوباره برمىگردد ؛ كه در اين حالت تنها راه چاره داغ گذاشتن است .\r\nبدترين و سخت‌ترين از جا دررفتگى استخوان آن است كه در بركندگى ، سر استخوانهاى نازك عقبى - كه استخوانها را به هم پيوند زده است - بشكند . در اين حالت كمتر رخ مىدهد كه بركنده به حالت طبيعى بازگردد .\r\nاكثرا شكسته شدن سر استخوان پيوندى مستقيم در مفصل سر ران و در درجهء دوم در بند سر بازو و در پايينهاى ساق يعنى قوزك پا رخ مىدهد .\r\nبدان ! كه دررفتگى استخوان از جاى خود - اگر به جاى خود برنگردد - بدتر از آن است كه استخوان شكسته باشد و به هم وصل داده نشود .\r\n\r\nنشانيهاى بركندگى استخوان\r\nبراى اينكه بدانى كه استخوان بند استخوان بركنده شده يا تكان خورده و گرايش غير طبيعى\r\n\r\n","description":"","footnote":"","page_name":" 522 ","page_number":544},
  {"content":"\r\n\r\nدارد ، جاى دردمند را با قياس بر نظيرش در بيمار بسنج ! يعنى فرضا مىخواهى بدانى كه آيا بند استخوان آرنج كسى دررفته است يا كمى تمايل به اين‌ور و آن ور دارد ؟ آرنج طرف ديگر را كه سالم است الگو قرار داده و ببين چه فرقى باهم دارند . نه اينكه قياس از كسى ديگر كنى .\r\nاگر استخوان از جاى دررفته باشد ، نوعى فرورفتگى غير طبيعى احساس مىشود ؛ چنان كه اين حالت فرورفتگى وقتى كه استخوان ، از بند استخوان كتف ، بند استخوان پا و از همه آشكاراتر از بند استخوان گردن رها مىشود نمايان است .\r\nاگر ديدى كه مفصل هيچ حركت نمىكند به تأكيد بدان ! كه دررفتگى كامل رخ داده است .\r\nاگر مفصل به هر طرفى از اطراف حركت مىكند و به حالت طبيعى است - حتى اگر درد شديد هم داشته باشد - بدان ! كه درد از بركندگى نيست و سببى ديگر در كار است .\r\nاگر گودرفتگى در جايى از مفصل بود و در جاى ديگر برجستگى غير طبيعى ديده شد ، يا جايى كه به‌طور طبيعى بايد برجسته باشد و اكنون اين برجستگى پايين‌تر آمده است و از حركت به هر طرف كوتاه مىآيد ، يعنى به سويى حركت مىكند و به سوى ديگر حركت ندارد ، مىدانى كه بركندگى كامل نيست و تنها استخوان كمى از جاى اصلى خود منحرف شده است .\r\nاگر بند استخوان درازتر از حالت طبيعى نمودار است و آويزه مانندى شده است و هرگاه با دست آن را به جاى خود برگردانى به آسانى برمىگردد ، و هرگاه دست از آن برداشتى باز بيرون مىآيد و در همان حال كه بيرون آمده است اگر گوشت برهم فشرده در آن نباشد ، نوعى گودى حس مىشود كه مىتوان انگشت در آن فرو كرد ، بدان ! كه بركندگى رخ نداده است .\r\nمنظورم از جايى كه گوشت برهم فشرده در حد زياد در آن باشد ، مثالش بند استخوان شانه است .\r\n\r\nعلاج بركندگى و تكان‌خوردگى\r\nكسى كه پيش طبيب آيد و گلايه از بركنده شدن استخوان از بند استخوان يا شكايت از تكان خوردن و از جا منحرف شدن بدون بركنده شدن استخوان دارد ، بر طبيب است كه حالات زير را از هر سو بررسى كند .\r\n- آيا بركندگى يا از جا تكان خوردگى استخوان همراه با قرحه ، زخم ، ورم و غيره است ، يعنى نوعى بيمارى ديگر هم رخ داده است يا نه ؟\r\nاگر بركنده يا منحرف شده بدون هيچ نوع از روىآورهاى ديگر باشد ، آنگاه طبيب دقت كند و تشخيص دهد كه اگر حالت بركندگى يا از جا تكان خوردگى به وسيلهء كشيدن آهسته يا هول دادن آهسته به جاى طبيعى خود برمىگردد و درد زياد در پى ندارد . كار آسان است ، بركنده را به جاى خود برگرداند .\r\nاگر قرحه‌اى يا زخمى رخ داده و ديدى كه از كشيدن يا هول دادن بركنده و تكان خورده ، قرحه يا زخم سبب درد بسيار شديد مىشود و بيمار نمىتواند تحمل كند ، بايد قبلا قرحه يا زخم را معالجه كنى و آنگاه به علاج بركندگى بپردازى . بويژه اگر دررفتگى مفصلهاى بزرگ بوده و\r\n\r\n","description":"","footnote":"","page_name":" 523 ","page_number":545},
  {"content":"\r\n\r\nقرحه يا زخمى هم موجود باشد ، و طبيب قبل از علاج قرحه يا زخم رأسا به علاج بركنده مشغول شود ممكن است حالت تشنجى بسيار خطرناكى به بار آيد . و اگر بركندگى در اندام نزديك به اندام اصلى و بسيار ارزنده باشد ، برگرداندن بركنده بدون علاج قرحه يا زخم بسيار خطرناك است ، و اگر قرحه و زخم نباشد اما جاى آسيب‌ديده ورم كرده باشد ، باز بايد اول ورم را فرونشانى و آنگاه عمل برگرداندن را انجام دهى .\r\nپس چنان كه گفتيم ببين اگر كار برگرداندن بركنده يا تكان خورده به آسانى صورت‌پذير است و يا اگر درد زيادى را برنمىانگيزد و با وجود درد برگرداندن بسيار دشوار نمىشود ، برش گردان و باك مدار ! اما اگر ديدى كه درد زياد رخ مىدهد ، كارى به كارش نداشته باش !\r\nاگر دررفته را به جاى خود برگرداندى و درد بسيار پيدا شد ، باندى را كه بر آن پيچيده‌اى باز كن !\r\nاگر به آسانى بركنده يا تكان خورده به جاى خود بازگشت و دردى مترتّب نشد ، همراه آن ورم يا قرحه را معالجه كن !\r\nاگر هم شكست در استخوان بود و هم از جاى بركنده شدن ، و كشيدگى بركنده به يك طرف بود و امكان داشت كه هم شكست را علاج كنى و هم آن را به جاى خودش برگردانى ، اقدام كن !\r\nيكى از دانشمندان مىگويد : « ديدم كه سنگ بزرگى بر كنار شانهء مردى افتاده بود و پوست و گوشت پاره شده و سر باز و لخت و پديدار شده بود و در زير آن سر استخوان چنبر از جا بركنده شده بود . يكى از شكسته‌بندهاى نادان استخوان را راست كرد و گوشت و پوست را بر آن باز گردانيد و دارو گذاشت و باندپيچى كرد . ديرى نپاييد كه گوشت گنديد و استخوان - كه نزديكش بود - فاسد شد و به رنگ سبز درآمد . آن شكسته‌بند نادان مگر نمىدانست كه بايستى گوشت زخم‌خورده را ببرد و جاى آن را توسط روغن زيتون جوشان و داغ ، داغ بگذارد ؟ » اگر بركندگى همراه ورم بزرگ و كلفت است بايد اوّل ورم را چاره كرد و بعدا بركنده را جا آورد .\r\nاگر بركندگى بسيار ساده و بدون دردسر بود ، دستور جا آوردنش چنين است : از كدام طرف دررفته است ، دررفته را به آن مقابل بكش تا درست در برابر جاى بركنده قرار مىگيرد ، يعنى كناره‌اش با كنارهء استخوان ديگرى كه از آن تكان خورده است درست برابر مىايستد . سپس آن را در جاى طبيعى اوليش بگذار ! اكثرا در اين عمل - اگر كار درست صورت گيرد - صداى جا آمدنش شنيده مىشود . همين‌كه درست به جاى طبيعى برگشت آن را باندپيچى كن ! باندپيچى نمىگذارد ورم كند . و يا اقلا در بازداشتن از ورم كردن مفيد است .\r\nدر معالجه بايد توجه داشت كه ورم زياد و شديد به بار نيايد ؛ مثلا اگر استخوان چنبر يا هر بند استخوانى از جا در رود ، ما دام ورم موجود باشد نبايد بركنده را جا آورد . بايد اوّل ورم را فرونشاند و درد ناشى از ورم را تسكين داد ، آنگاه بركنده را جا انداخت .\r\nپارچهء خشك را بر جاى آسيب‌ديده مگذار ! كه پارچهء خشك سبب گرمى مىشود و ورم به بار\r\n\r\n","description":"","footnote":"","page_name":" 524 ","page_number":546},
  {"content":"\r\n\r\nمىآورد . پارچه‌اى را كه بر جاى بركندگى مىگذارى ، بايد وسيلهء مرهم سردىبخش يا شراب گس‌مزه نمناك كنى .\r\nبقراط مىفرمايد « كشيدن و جا آوردن دررفته را بايد تا روز سوم يا روز چهارم به تأخير اندازند ، مگر اينكه حالت استثنايى باشد . كه حتى اگر فقط كشيدن باشد اين مدت زمان را مىخواهد . و هرگاه جاى آوردند بايد آن را باندپيچى كنند . »\r\nاگر بند استخوانى در اندامى از اندامان تن در حركتى كه مىكند بركنده شود و تا آن را جا آوردى باز بركنده شود ، معلوم است كه سبب سست شدن و رطوبى بودن جاى استخوان است ؛ كه در اين حالت حتما بايد داغ‌گذارى را انجام داد .\r\nاگر دررفته يا تكان خورده را جا آوردى و نوعى سفتى شبيه ورم باقى ماند ، داروهاى گذاشتنى و ماليدنى نرم‌كننده را به كار ببر . در شروع اين حالت بايد داروها تقويت‌بخش باشند . بهتر آن است كه دارو را روى باند بر آسيب‌ديده بپاشى ، نه اينكه باند را باز كنى و دارو بر آن بگذارى يا بمالى . اگر وقت زمستان بود ، در علاج اين سفت شدن روغن گرمىبخش و تقويت‌كنندهء اندام را به كار گير ! و اگر وقت تابستان و گرما است عسل با آب سرد را بر آن بپاش !\r\nبايد كسانى كه به از جا بركندگى استخوان مبتلا شده‌اند ، غذاى نيروبخش بخورند كه بند استخوان را تقويت و مفصل را محكم كند تا ديگر از جا در نرود .\r\nاگر مفصل درازتر از حد طبيعى شد - چنان كه سابقا بدان اشاره كرديم - بايد استخوان سست‌شدهء بالا آمده را به جاى طبيعى خود - كه در آنجا سست شده است - برگردانى و داروهايى بر آن بگذارى كه گيرنده و مخلوط با داروهاى گرمىبخش باشند . داروهاى داراى چنين نيروى گيرنده و گرمىبخش از اين قرار است : مازو ، گلنار ، اقاقيا و امثال آنها كه با چيزى از گند بيدستر و كوشنه و دوال مخلوط باشند . همچنين مىتوان ثمر سرو تنها بدون مخلوط كردن با دارويى ديگر و يا ثمر سرو كوهى را بر مفصل گذاشت و بست .\r\nداروهاى گذاشتنى در علاج فتق - كه ذكر شده‌اند - از آنجا كه سستى آورند ، در برگرداندن بالازده به جاى خود مفيد فايده‌اند .\r\n\r\nفصل دوم از جا دررفتن آرواره\r\nگاهى رخ مىدهد كه آروارهء زيرين از آنجا كه با گردن تماس دارد ، از جاى دررود . دهان آسيب ديده باز مىماند و بسته نمىشود . اين حالت دررفتن آرواره كمتر رخ مىدهد و اگر هم رخ دهد هيچ وقت به كلى از جا درنمىرود .\r\nگاهى ممكن است انسانى در حين خميازه كشيدن بند آرواره‌اش سست شود و آرواره از جا تكان بخورد . فرق دو حالت فوق در اين است كه در حالت اول كه از سست شدن وسايل\r\n\r\n","description":"","footnote":"","page_name":" 525 ","page_number":547},
  {"content":"\r\n\r\nارتباطى نباشد و از خميازه رخ ندهد ، آرواره رو به جلو تكان غير طبيعى مىخورد . اما آنچه در اثر خميازه رخ مىدهد ، به سوى عقب خم مىشود .\r\nاز جا دررفتگى آرواره به دشوارى علاج مىشود و به آسانى دررفته به جاى خود برنمىگردد . ليكن با اينكه آرواره دررفته باشد ، به وسيلهء ماهيچه‌هايى كه از عقب آمده‌اند و با آن در تماسند ، آروارهء تكان خورده از حركت نمىافتد .\r\nگاهى رخ مىدهد كه دررفتگى فقط از يك طرف باشد . در اين حالت شكلش چنين مىنمايد كه آرواره به صورت مايل به سوى جلو گرايش دارد .\r\nدررفتگى آرواره در هر حالتى باشد علاج يكى است . و دستور جا آوردن به قرار زير است :\r\nبايد هرچه زودتر بدون هيچ درنگى دست به كار شوى و از جا دررفته را به جاى طبيعى بازگردانى . اگر زود به دادش نرسيدى منتظر بيماريها و آسيبهاى پيامد آن باش ! كه در آن صورت كار برگرداندن سخت‌تر مىشود . خلاصه اينكه تا زودتر علاج شود آسان‌تر برمىگردد . اگر در علاج تأخير به خرج دادى ، جاى آسيب‌ديده سخت و سفت مىشود ، ورم مىكند ، ماهيچه‌ها كش مىخورند ، تبهاى هميشگى پيدا مىشوند ، سردرد خوب نشدنى رخ مىدهد كه سردرد سببش كشيدگى ماهيچه است . و بسا ممكن است در به تأخير انداختن معالجه ، كار بسيار زار شود و در روز دهم بيمار به صحراى قيامت سفر كند .\r\nاگر علاج را به تأخير اندازند ممكن است به اسهال مبتلا شوند و ماده خلط مرارى خالص بيرون دهند . و امكان دارد كه مادهء مرارى را قى كنند . پس بايد در علاج هيچ تأخيرى روى ندهد .\r\nدستور جا آوردن آروارهء لگام گسيخته به قرار زير است :\r\nپرستارى سر بيمار را بگيرد ، بيمار آرواره را سست نگهدارد ، طبيب شكسته‌بند انگشت شست در دهان بيمار فرو كند . بيمار نبايد از سست نگهداشتن آرواره در هيچ جهتى نگران باشد ؛ زيرا اگر حتى آرواره از جا بركنده باشد ماهيچه‌هايى هستند كه آن را نگه مىدارند . طبيب شكسته‌بند كه انگشت شست در دهان بيمار فروبرده است آروارهء بركنده ( منحرف شده ) را به طرف راست و به طرف چپ حركت دهد و يك دفعه بكشد و به جاى اصلى خود برگرداند . از جايى آن را داخل جاى اصلى كند كه در عقب از آنجا جدا شده است . كشيدن يكباره طورى باشد كه درست و مستقيم رو به جاى اولى باشد . و نشانهء اين هدفگيرى درست و مستقيم آن است كه دندانهاى پيشين درست برهم آيند و دهان درست بسته شود . همين‌كه بازگرداندن انجام گرفت ، مرهم تركيب شده از موم و روغن گل بر آن نهد و بالشتك بر آن بگذارد و ببندد و باز نكند كه در زودترين وقت ممكن خوب مىشود .\r\nاگر در وقت لازم معالجه نشد و به تأخير افتاد و سفتى و سختى گريبانگير آروارهء از جا تكان خورده شد ، بايد بيمار را به حمام برد و در آنجا وسيلهء آب گرم پاشيدن و ماليدن روغن مشغول شد تا اينكه به نرمى اول بازمىگردد ؛ آنگاه شكسته‌بند در طرف پشت بيمار بنشيند و آرواره‌اش را به سوى عقب بكشد . تا كاملا بر جاى قبلى و طبيعى ثابت مىشود و سپس ببندد . بعد از آن\r\n\r\n","description":"","footnote":"","page_name":" 526 ","page_number":548},
  {"content":"\r\n\r\nبايد بيمار بر پشت دراز بكشد و سر بر بالين بسيار نرم بگذارد و پرستارى سرش را بر بالين بدون حركت نگهدارد و تا به خوبى بهبودى نيابد نبايد حركت كند .\r\n\r\nفصل سوم از جا دررفتن استخوان چنبر\r\nهمان دانشمند سابق الذكر گويد : « استخوان چنبر از طرف داخل بركنده نمىشود ؛ زيرا پيوند با سينه دارد و از سينه جدا نيست و همين است كه از طرف سينه ، چنبر در حركت نيست . »\r\nاگر قسمت داخلى چنبر كه به سوى سينه است ، از خارج ضربت بخورد و ضربت بسيار شديد باشد و از سينه بگسلد ، آن را راست كرده و علاج شكسته استخوان را بر آن استعمال كن ! و نيز آن قسمت از چنبر كه نزديك به مركز اتصال سر بازوى و شانه است و از آن جدا مىشود ، آن هم بسيار از جاى خود منحرف نمىشود ؛ زيرا ماهيچه‌اى كه در آن سامان است و دو سر دارد ، نمىگذارد زياد تكان بخورد و از سوى ديگر سر استخوان كتف مانع از لغزش زياد آن مىگردد .\r\nخود استخوان چنبر نيز چندان حركت شديدى ندارد ؛ زيرا حكمت وجوديش آن است كه مرزى براى سينه باشد و سينه را گسترش بخشد . و همين انعام خاص خدايى است كه استخوان چنبر را به انسان عطا فرموده كه در ساير حيوانات نيست .\r\nاگر احيانا صدمهء بسيار سختى بر چنبر وارد آمد و يا سببى بسيار فشارآور رخ داد و استخوان چنبر از جا بركنده شد ، بايد آن را درست و هموار در دست گرفت و به وسيلهء دست آن را در جاى طبيعى خود نشاند ؛ يا اينكه بالشتكهاى زياد بر آن گذاشت و همين‌كه به وسيلهء بالشتكها بر جاى خود قرار گرفت ، آن را محكم بست . باندپيچى بايد چنان باشد كه سزاوار اين علاج است و همين علاج وسيلهء بالشتك و بستن مركز اتصال سر شانه و سر بازو را نيز شامل شود . جايى كه بايد چنبر را بر آن تكيه داد و بست ، استخوان كركركى است و در نزديكى بند استخوان ميان سر بازو و شانه قرار دارد . كه اكثرا اگر بيمار چنبر دررفته لاغر باشد ، طبيب را دچار اشتباه مىكند .\r\nهمين علاج چنبر را مىتوانى در از جا بركنده شدن بند ميان كتف و بازو نيز به كار برى ! اگر شخص شكسته‌بند در شكسته‌بندى مهارت كامل نداشت ، گمان مىكند كه اين از جا بركنده چنبر نيست بلكه استخوان سر بازو است كه از جاى خود منحرف شده است ؛ زيرا در حالتى كه چنبر بركنده شود ، استخوان سر كتف نك‌تيزتر از حالت طبيعى ديده مىشود و جايى كه چنبر از آن خارج شده است گود مىنمايد ، و ازاين‌رو به اشتباه مىافتد . ليكن بايد به وسيلهء نشانيهاى صحيح و آزموده شده اين فرق را بداند . يكى از علامتهاى بركنده شدن استخوان سر كتف آن است كه بيمار نمىتواند دستش را به سرش برساند .\r\n\r\n","description":"","footnote":"","page_name":" 527 ","page_number":549},
  {"content":"\r\n\r\n\r\nفصل چهارم بركندگى منكب « 1 » ( دوش )\r\nامكان دارد دوش از جا كنده شود . اما شانه جاى گمان است كه بركندگى بدان راه يابد و اگر احيانا بركنده شود حتما بلاى بزرگى رخ داده است . اما ممكن است به آسانى بند دوش از بازو جدا و بركنده شود ؛ زيرا جاى فرو شدن استخوان فرورونده گود نيست و زردپيهاى ارتباطى محكم نبوده و زنجيره زردپيهاى بسيار نازكى هستند . نازكى براى آن است كه حركت در آنجا به آسانى صورت پذيرد .\r\nبركندگى بند دوش و سر بازو - چنان كه ما مىدانيم - تنها رو به طرفى تكان مىخورد كه به طور آشكار نمودار باشد و زياد منحرف شده باشد . در نتيجه در طرف بالا راه بيرون جهيدن ندارد ؛ زيرا برجستگى دوش مانع است . به سوى عقب هم راه ندارد . كه شانه مانع است . رو به شكم نيز راه ندارد ؛ زيرا ماهيچهء دو سر از جلو مانع مىشود . تنها براى تكان خوردن و لغزيدن و انحرافى شدن سه راه دارد :\r\n1 - رو به طرف خارجى بدن .\r\n2 - رو به سوى بدن\r\n3 - رو به پايين\r\nاگر به سوى طرف خارجى بدن ، يا به سوى بدن بلغزد ، لغزش كمى مىكند و زياد منحرف نمىشود . امّا اگر به طرف پايين بيرون آيد ، ممكن است زياد انحراف كند . بويژه اگر بيمار تن لاغر داشته باشد .\r\nلاغرتنان از كمترين سبب بند بازوشان درمىرود ، و بسيار آسان جا مىافتد . اما در مورد چاق‌تنان هر دو حالت يعنى بركندگى بند بازو و به جا آوردن دررفتهء بند بازو بسيار دشوار است .\r\nاگر زن در وقت بچه آوردن با دشوارى روبرو شود و بند بازويش در رود - چنان كه اين را مىدانى - يا اگر از شق كردن شكم مادر براى بيرون آوردن جنين استخوان سر بازو از بند منحرف شود ، در هر دو حالت اگر زود آن را جا نياورند ، كار جا آوردن با دشواريهايى روبرو مىشود ؛ زيرا اگر تأخير در علاج روى دهد آن برجستگى طبيعى اوليه را بازنمىيابد و هرچند جا آورده شود باز بند آرنج نازك و باريك مىماند .\r\nدر بعضى اشخاص اگر سر بازو دررود ، و به زودى معالجه نشود و جا آوردن به تأخير افتد ، هرچند خوب هم بشود بازو كوتاه‌تر از سابق مىشود و نازك‌تر و باريك‌تر مىگردد . و زند نيز باريك‌تر از حالت طبيعى مىشود و بعد از خوب شدن رشد نمىكند و به باليدن لازم نمىرسد . و در بعضى اشخاص بعد از به جا آوردن بند دررفتهء سر بازو ، جاى آسيب‌ديده رشد طبيعى را باز مىيابد و حالت بيمار نسبتا خوب است اما در هر حال كوتاه‌تر از سابق و حالت طبيعى مىشود ،\r\n\r\n\r\n","description":"","footnote":"\r\n( 1 ) - منكب : محل اتصال بازو و كتف . در فارسى نامى براى منكب نيافتم . ازاين‌رو كتف را شانه و منكب را دوش نوشتم - م .\r\n","page_name":" 528 ","page_number":550},
  {"content":"\r\n\r\nو به دست راسو شباهت پيدا مىكند . اما اگر بند ران از هم جدا شود ، دررود ، يا تكان بخورد و منحرف شود و به سرعت جا نيفتد ، هر دو بلا را مىپذيرد : يعنى هم كوتاه مىشود و هم نازك و باريك مىگردد .\r\nاگر استخوان بازو در پهنا بشكند و شكست را به هم پيوند دهند ، و دررفتگى در بند سر بازو رخ دهد ، برگرداندن دررفته بدون باز شكستن پيوند داده امكان ندارد .\r\n\r\nنشانيهاى دررفتگى بند بالايى بازو\r\nنشانيهاى دررفتگى استخوان بند بالايى بازو - كه با شانه هم‌بند است - از اين قرارند :\r\n1 - در سر بند شانه احساس تهىشدگى و فرورفتگى مىشود . اما اين نشان ويژهء دررفتن سر بازو نيست ؛ بلكه همين نشانى وقتى كه استخوان سر شانه منقلب شود و برگردد ، پيدا مىشود .\r\n2 - مىبينى كه در مقايسهء شانهء سالم با شانهء آسيب‌ديده چنين مىنمايد كه سر شانهء سالم نك تيزتر و كمى برجسته‌تر است . مشروط بر اينكه آن شانهء سالم نيز از قبل خود به خود تكان از جا خوردنى نداشته ، يا استخوان سر بند شانه صدمه‌اى نخورده ، يا از سببى - هرچه باشد - پست‌تر از لازم نشده باشد كه بعد از آسيب‌ديدگى علاج شده و دردش از بين رفته باشد و گمان برود كه به خوبى خوب شده است و كاملا سالم و بىخلل است .\r\n3 - در مقابل استخوان بالايى بند بازو ، در زير بغل شخص آسيب‌ديده برجستگى كروى توپ مانند ( مدور ) ى ديده مىشود .\r\n4 - اگر سربالايى بازو دررفته باشد ، شخص آسيب‌ديده نمىتواند به آن آسانى كه دست سالمش را به پهلو مىچسباند آن دست آسيب‌ديده را به پهلو بچسباند و با زحمت زياد اين كار را مىكند . و هنگام چسبيدن دست بر پهلو احساس درد شديد دارد .\r\n5 - اگر بخواهد دستى را كه استخون بالايى بازوش دررفته است بلند كند و به گوش برساند ، نمىتواند و حركتهاى ديگر را نيز به زحمت ادا مىكند .\r\nاين نشانيها تنها متعلق به دررفتگى استخوان بالايى بازو نيست ؛ بلكه اگر تكان خوردن با كمى انحراف ، يا ورم‌كردگى در آنجا رخ دهد و يا سر استخوان بالايى بند بازو از اثر تماس با استخوان ديگر ساييده شود همين نشانيها را دارد .\r\n\r\nعلاج دررفتگى استخوان بالايى بازو\r\nاگر انسان بازو دررفته كودك يا نرم بدن باشد ، كار آسان مىشود و دستور علاج به قرار زير است :\r\nبه وسيلهء دستى آن را بكش و در نزديكى جاى طبيعى سر استخوان ، به سوى پايين و در مقابل زير بغل آن را به جاى اصلى داخل كن !\r\nمىخواهم توضيح بيشترى بدهم : با دستى آن نزديكى را بگير سر استخوان دررفته را به سوى بالا هول ده ! و با دست ديگرت آن را به جايى كه لازم است و درست جاى دررفتن است\r\n\r\n","description":"","footnote":"","page_name":" 529 ","page_number":551},
  {"content":"\r\n\r\nپايين آور تا در جاى اوّليهء خود جاى مىگيرد .\r\nاگر آسيب‌ديده بچه باشد ، شايد آسان‌تر اين كار را انجام دهى . تنها با انگشت وسطى سر بازو را راست كنى و با همان دست دررفته را بكشى و به جاى طبيعى خود بنشانى .\r\nاگر دررفتگى سر بالايى بازو در بدن نرم نيست و بلكه زبر و زمخت است ، جا آوردن آن دستورات ويژه‌اى دارد كه از اين قرار است :\r\n1 - طبيب شكسته‌بند پايش را چنان در طرف آسيب‌ديده بگذارد كه پاشنه‌اش درست در نزديكى سر بازو قرار گيرد . و يا به جاى پاشنه پا چيزى كره‌اى مانند توپ بازى - خشك يا چرب شده - در آن نزديكى سر استخوان بازو قرار دهد . اين توپ مانند به جاى پاشنه هنگامى مورد نياز است كه جاى دررفته ورم كرده باشد . توپ مانند را در نزديك سر دررفتهء استخوان بالايى بازو نگهدارد و بر آن بچسباند . بايد وقت اينجا آوردن و اجراى علاج بيمار بر پشت بخوابد و راست دراز كشيده باشد .\r\nشكسته‌بند با هر دو دست دررفته را مستقيم بكشد ، چنان كه پندارى مىخواهد آن را به كلى از شانه بركند . آنگاه با دستى آهسته و كم‌كم سر دررفته را به سوى گودى جايش گرايش دهد تا به جاى خود بازگردد . اين روش از هر روش ديگرى بهتر و سبك‌تر و آسان‌تر است .\r\n2 - بايد مردى نيرومند و قدبلندتر از شخص آسيب‌ديده را پيدا كرد ، دو دستش را زير بغل بيمار بگيرد و او را از زمين بلند كند و بيمار به حالتى درآيد كه شانه و دوشش آويزان شود و دستها را به سوى شكم فروهلد . اگر بيمار سبك‌وزن باشد سنگينى زيادى بر دست بردارنده‌اش وارد نمىآيد . اما اگر بيمار از آن سنگين‌وزنها است كه اين بار گران و اين آويزگى را كسى تحمل نمىكند و يا چنين كسى پيدا نمىشود كه اين بار را بلند كند و آويزه نگهدارد ، بايد از ستون بر زمين كوفته و جا داده استفاده كرد . توپ‌بازى ماننده‌اى را در اندازه‌اى كه در زير بغل جاى گيرد ، بر سر ستونك قرار ده ! توپ‌مانند از لته‌هاى پارچه و يا از پوست باشد و ستون چنان قوى انتخاب شود كه بتواند كار مرد تنومند قدبلند را انجام دهد . به همان ترتيب اولى كه ذكر شد زير بغل بيمار بر آن توپ‌ماننده قرار گيرد و بيمار در بالاى ستون به حالت آويزان و دست به سوى شكم فروهشته بماند . امّا در هر حال اگر بردارندهء بيمار مرد باشد ، براى جابه‌جا كردن و حالت آويزگى بهتر است . در هر دو حالت چه بيمار بر دوش مرد قدبلند سوار باشد يا بر ستون كذايى ، بايد شكسته‌بند از عقب دستش را دراز كند و عمل به جا آوردن را چنان كه در نوع اولى شرح داديم انجام دهد .\r\nاگر جا آوردن با مشكلاتى روبرو شد و يا علاج به تأخير افتاده بود ، شايد به كار بردن وسايل نيرومندتر مورد نياز باشد و لازم شود كه قبلا داروهاى پاشيدنى ضرورى و حمام رفتن و امثال آن را اعمال كرد .\r\n3 - ابزارى از قبيل چوب‌دستى كلفت و به طول استخوان بازو را آورده ، توپ‌مانندهء نام برده را بر سر آن ببند ! مردى زورمند چوب‌دستى را كه توپ در سر آن قرار دارد در زير بغل بيمار قرار دهد و با قوت تمام زير بغل بيمار را بلند كند . و يا مرد نيرومند زير بغل بيمار را با دست خود بلند\r\n\r\n","description":"","footnote":"","page_name":" 530 ","page_number":552},
  {"content":"\r\n\r\nكند .\r\n4 - دو مرد به يارى شكسته‌بند آيند ، و در كشيدن دست بيمار كمكش كنند . و مرد سومى تند دوش سالم بيمار را بگيرد كه هنگامى شكسته‌بند مىخواهد شانهء آسيب‌ديده را هول دهد بيمار نتواند بلند شود . در اين حالت كه دو مرد آمادهء كمك به شكسته‌بند هستند و مرد سومى شانهء آسيب نديده را محكم نگهداشته است ، شكسته‌بند دست آسيب‌ديده را چنان بكشد كه گويى مىخواهد آن را دولا كند و از دوش بركند . كشيدن كمى رو به داخل باشد . اگر كار به درستى صورت گيرد ، دررفته به جاى خود بازمىگردد . همين‌كه جا آمد بايد فورا و بدون درنگ توپ‌بازى ماننده را با شدت و قدرت هرچه تمام‌تر به زير بغل بيمار بچسباند و باندپيچى كند .\r\nباند را طورى بپيچد كه قسمت فوقانى استخوان سر بازو را در بر گيرد . و بايد توپ‌ماننده يا تختهء شكسته‌بندى را در نزديكى سر استخوان بالايى بازو قرار دهد . نبايد در زير استخوان بازو باشد كه اگر در زير قرار گيرد ، ممكن است استخوان بشكند و اگر بشكند به هم آوردن و بستنش با اشكالاتى روبرو مىشود و اگر استخوان شكسته را به هم آوردى آنگاه به هيچ وجه سر استخوان بازو - كه دررفته است - به جاى خود برنمىگردد - كه سابقا اين را شرح داديم .\r\n5 - نردبانى را بياور و بر ديوار تكيه ده ! يكى از پله‌هاى نردبان را پارچه و بالشتك بپيچ كه نرم باشد و بازوى بيمار را آزار ندهد . بيمار زير بغلش بر آن پله قرار گيرد و به حالت آويزان درآيد شانه و دستانش در طرفى و پاهايش در طرفى آويزان شوند . شكسته‌بند دست دراز كند و دست بيمار را بكشد و سر استخوان دررفته را به جاى اولش بازگرداند . در اينجا نيز بايد مواظب بود كه پله و حالت آويزه چنان نباشد كه بقيهء استخوان بازو را زير فشار قرار دهد و استخوان بازو بشكند .\r\n6 - به جاى پلهء نردبان و به جاى توپ‌بازى ماننده ممكن است از رسن و طناب استفاده شود .\r\nيعنى رسن را بر جايى ببندى كه درست جاى سر استخوان دررفته را بگيرد و نلغزد و به تنهء استخوان بازو نرسد كه استخوان بشكند .\r\nاضافه بر اين شش روش ، روشهاى ديگرى نيز هستند كه آنها را از اين شش روش اقتباس كرده‌اند . در مجموع بهترين روش جا آوردن بند بازوى دررفته ، همان روشى است كه زير شماره يك از آن ياد كرديم .\r\nدر هر حال و با هر روشى كه در برگرداندن استخوان بازوى دررفته به كار بردى ، همين‌كه دررفته را در جاى طبيعى قرار دادى ، بايد آن را ببندى و در بستن اهمال و تأخير روا ندارى . دستور بستن به قرار زير است : توپ‌بازى ماننده را كه از پارچه يا پوست ساخته‌اند و در زير بغل و برابر سر استخوان - كه دررفته و جا آمده است - مىگذارى ، با باندهاى پهن محكم ببندى كه نگذارد جا آمده تكان بخورد . و بايد همان باند را به صورت صليبى ( متقاطع ) چنان ببندى و چندان ادامه دهى تا دوش طرف سالم نيز بدان بسته مىشود . اگر باند اوّل كفايت نكرد ، باند ديگرى را بر آن‌چنان بپيچ كه بر طرف آسيب‌زده به شكل صليبى برهم آيد و از آن پس به دوش آن طرفى كه سالم است برسد و در آنجا محكم شود . بعد از آن بازو را رو به پايين بر پهلوى\r\n\r\n","description":"","footnote":"","page_name":" 531 ","page_number":553},
  {"content":"\r\n\r\nبيمار ببند . آنگاه زند و آرنج طرف آسيب‌ديده را به‌طور معلق به گردن بيمار بياويز ! [ دست شكسته و بال گردن است 
  ] . تا هفت روز يا بعد از هفت روز آن را باز مكن و همينطور بسته و معلق بماند و غذاى بيمار را نوعى تعيين كن كه گوهر غذايى لازم به بدن و در نتيجه به جاى آسيب‌ديده برسد و نيرو گيرد .\r\nاگر استخوان سر بازو خيره‌سرى كرد و تا آن را به جاى خود برگرداندى باز در رفت ، ناگزير بايد داغ بگذارى - كه دستور داغ‌گذارى در اين حالت را ياد گرفتى !\r\n\r\nدررفتن شانه از جاى خود\r\nما در اين باره اشاره‌اى كرديم و گفتيم چنين چيزى رخ نمىدهد . اين عقيدهء من عين عقيدهء سقراط و جالينوس است كه هر دو گويند اگر يك چنين چيزى رخ دهد از عجايب است .\r\n\r\nفصل پنجم منحرف شدن استخوانك سردوش\r\nگاهى رخ مىدهد استخوان كوچكى كه در سر دوش انسان قرار دارد از جاى خود بلغزد و گوديى در جايش احساس شود ؛ چنان كه در حالت بركندگى ديده مىشود .\r\n\r\nعلاج\r\nبايد اين لغزيده استخوانك را بكشى ، همچنانكه در علاج استخوان شكسته براى برهم آوردنش آن را مىكشى . امّا كشيدن اين لغزيده بايد با فشار انگشت همراه باشد . فشار دهى و آن را به سوى جاى طبيعى خودش سوق دهى و برگردانى ، و به همان ترتيب كه استخوان چنبر لغزيده را به وسيلهء بالشتكها مىبندى آن را نيز ببندى . همين دستور و روش بستن وسيلهء بالشتكها ممكن است به زور هم شده لغزيده را در جاى اصلى بنشاند و كار به خوبى انجام شود . اما در اينجا هيچ به آن اندازه به تند پيچيدن و نگهداشتن در جاى خود نياز مبرم ندارى كه در بستن و نگهدارى استخوان چنبر داشتى . اين را از ياد مبر !\r\n\r\nفصل ششم دررفتگى آرنج\r\nآرنج از اندامانى است كه به زحمت و ندرت بركنده مىشد و در مقابل اگر بركنده شود دشوار جاى آيد ؛ زيرا زردپيهاى ارتباطى در آرنج بسيار محكم هستند ، كوتاهند و گودى بند مانع دررفتن مىشود .\r\nگاهى ممكن است استخوان بند آرنج اندكى تكان بخورد و لغزش كند . و گاهى ممكن است\r\n\r\n","description":"","footnote":"","page_name":" 532 ","page_number":554},
  {"content":"\r\n\r\nبند آرنج كاملا از جا در برود .\r\n- چگونه بدانيم كه بند آرنج دررفتگى دارد ؟\r\n- اگر دررفتگى و از جا بركندگى باشد طرفى از بند استخوان آرنج فرو رفته و طرفى ديگر پر شده نمودار است .\r\nبدترين حالت دررفتگى آرنج آن است كه تكان و بركندگى به سوى عقب باشد . كه در اين حالت جا آوردن و علاجش بسيار دشوار است .\r\nچنان كه در كتاب اوّل قانون بخش تشريح ذكر شد ؛ فاصله‌اى از دست كه ميان آرنج و مچ دست است زند ناميده مىشود . و شرح داديم كه استخوانهاى زند دو استخوانند كه يكى بالاى ديگرى قرار دارد و هريك از اين استخوانها زند ناميده مىشوند . استخوان بالايى را زند بالايى ( زبرين ) و استخوان پايينى را زند پايينى ( زيرين ) گوييم . از جا دررفتگى اكثرا در زند پايينى اتفاق مىافتد و از آنجا كه زند پايينى بيشتر از زند بالايى از حركت دست تأثيرپذير است ، هنگامى كه دچار دررفتگى شود بسيار بدتر از آن است كه در زند بالايى رخ دهد . جا آوردنش نيز دشوارتر از آن است كه در زند بالايى صورت مىپذيرد . زند بالايى بسيار كم اتفاق مىافتد كه در رود و احيانا اگر در رفت در علاج‌پذيرى ، آن سرسختى را كه زند پايينى دارد ، از خود نشان نمىدهد ؛ زيرا زند بالايى بيشتر با شانه پيوند دارد ، و دور تر از حركت و جنبش است .\r\nتا هر دو زند از هم بسيار دور نشوند ممكن نيست كه يكى از آنها در رود و يا از جا بلغزد .\r\n\r\nعلاج\r\nبايد همين‌كه احساس شد كه بند استخوان آرنج لغزش و دررفتگى دارد ، به فوريت و بدون هيچ تأخيرى به علاج بپردازند ؛ زيرا بسيار زود ورم مىكند و ورم - كه گرم است - مانع علاج مىشود .\r\nهرگاه ورم كرد و خواستى كه آن را بكشى تا راست كنى و به جاى خود برگردانى ، كار از بد بدتر مىشود و آرنج به كلى از كار مىافتد . علاوه بر اين ما دام كه ورم هست راست كردن و جا آوردن آن امكان ندارد .\r\nاگر لغزش كمى روى داده و به كلى در نرفته است با كف دست بر آن فشار دهى به جاى خود برمىگردد .\r\nاگر در واقع دررفتگى كامل است ، دو حالت دارد : اگر دررفتگى به سوى جلو است علاجى دارد و اگر دررفتگى رو به عقب باشد علاج ديگرى دارد .\r\n1 - اگر دررفتگى آرنج به سوى جلو است ، بايد شكسته‌بند دست آسيب‌ديده را چنان كه لازم است نگهدارد ، آنگاه با كف دست بر دوش آن طرف آسيب‌ديده چندين ضربت وارد آورد ، و با دست ديگر دررفته را به جاى طبيعى داخل كند .\r\n2 - اگر دررفتگى به طرف عقب است ، بايد شكسته‌بند دست آسيب‌ديده را به شدت بكشد و با كف دست بر طرف عقبى دوش بزند و با دست ديگر دررفته را به جاى خود برگرداند .\r\n\r\n","description":"","footnote":"","page_name":" 533 ","page_number":555},
  {"content":"\r\n\r\nاگر اين روش فايده نكرد . چند شخص بسيار زورمند را پيدا كن كه زند و بازوى بيمار را تند بگيرند و نگذارند هيچ حركت بكند ، تو كه شكسته‌بندى دستت را روغن بمال و با شدت آرنج را وسيله اين دست چرب شده بمال و كوشش كن آن را به جاى خود برگردانى . همين‌كه دررفته را در جاى طبيعى اولش قرار دادى ، آن را ببند و دست آسيب‌ديده را در گردن بيمار بياويز و به حالتى باشد كه آرنج برهم بيايد و زاويه‌مانندى تشكيل دهد . در ابتداى بستن ، مقدار و اندازهء حالت را مراعات كن كه بيمار بسيار آزار نبيند ؛ مبادا تحمل آزار را نكند . بعدا كم‌كم و به تدريج آويزگى را تنگ‌تر و تنگ‌تر گردان تا زاويهء تشكيل شده تنگ تنگ شود .\r\n\r\nفصل هفتم دررفتگى مچ دست\r\nاگر دررفتگى در مچ دست رخ دهد آسان برگردانده مىشود . اما به دشوارى خود را ثابت مىكند و به‌طور لازم جايگير شدنش دشوار است .\r\nاگر دررفتگى در مچ دست رخ داد و مچ را كشيدى و درست دررفته در برابر جاى دررفتگى قرار گرفت ، به جاى خود برمىگردد ، اما از آنجا كه جرمهاى زياد در پيرامون دارد ، اين جرمها سبب ورم كردن مىشوند و در نتيجه مچ دست به خوبى و بر مرام خوب نمىشود .\r\nدستور جا آوردن بند دررفتهء مچ از قرار زير است :\r\nمردى زند دست آسيب‌ديده را بگيرد و به سوى عقب بكشد ، شكسته‌بند كف دست و يكىيكى انگشتان آسيب‌ديده را بر خلاف جهت فوق يعنى به سوى جلو بكشد . اوّل از انگشت شست شروع كند و به ترتيب همه را بكشد تا به انگشت خرد ( خنصر ) مىرسد ، آن را هم بكشد . كه از اين كف دست گرفتن و كشيدن و كشيدن انگشتها كج و كولگى راست مىشود و به جاى خود برمىگردد . سپس دارو بر آن بگذارد و ببندد .\r\n\r\nفصل هشتم دررفتن انگشت\r\nنشانى دررفتگى در انگشت اين است كه هرگاه بركندگى رخ داد ، انگشت به سوى داخل خم مىشود . و در داخل آن برجستگى پديد مىآيد و رويهء آن گود مىگردد ؛ كه در استخوان مچ نيز همين نشانى ديده مىشود .\r\n\r\nعلاج\r\nجا آوردن دررفتگى تا اندازه‌اى دشوار است . نبايد آن را به صورت مستقيم و راست درآورد و كشيد . بايد همهء انگشتان را در مشت بگيرى ، انگشت شهادت را از مشتى كه دست را تند در بر\r\n\r\n","description":"","footnote":"","page_name":" 534 ","page_number":556},
  {"content":"\r\n\r\nگرفته بيرون آورى به‌طورى كه بيخش زير مشت گيرنده بماند و آن را به سوى بالا بكشى و چنان بكشى كه گويى مىخواهى آن را از بيخ بركنى . مىبينى كه دررفته به جاى خود برگشت .\r\nكه در اين صورت صدايى از آن شنيده مىشود .\r\n\r\nفصل نهم از هم جدا شدن استخوان مچ\r\nبايد وقتى كه به معالجهء چنين حالتى مىپردازى ، تا سرحد امكان كوشش كنى كه مچ را راست و هموار گردانى و در هر جايى لغزيده‌اى هست و هر جايى كه برجسته‌تر از حالت طبيعى است آنجا را به طرف مخالف هول دهى تا كاملا به حالت هموار و طبيعى درمىآيد . سپس فورا تختهء شكسته‌بندى را بر آن بگذارى و ببندى . يا به جاى تختهء شكسته‌بندى ، قطعه‌اى سرب صاف و راست را بر آن بگذارى و ببندى كه حالت راست شده را نگهدارد . اما بايد قبل از تخته يا سرب گذاشتن داروهاى نيروبخش از آنهايى كه مىدانى بر جاى آسيب‌ديده بگذارى و آنگاه تخته يا سرب بگذارى و مگذار بيمار آن را حركت دهد .\r\n\r\nفصل دهم لغزش و دررفتگى مهره\r\nاگر مهره‌اى از مهره‌ها كاملا بركنده شود و از جا دررود ، حتما خبر از مرگ دارد . و اگر دررفتگى كامل نباشد ولى لغزشش از جاى خود زياد باشد ، باز پيك مرگ است ؛ كه از اين لغزيدن زياد از جاى طبيعى ، فشار زيادى بر نخاع مىآيد و ممكن است پوشش نخاع را بگسلاند . و حتى اگر پوشش نخاع را نگسلاند ، باز خطر مرگ در پيش است .\r\nاگر مهرهء اوّل گردن جاندارى از جاى دررود ، راه تنفسش بسته مىشود . و فورا جان مىسپارد ؛ زيرا پىرگ نفس زير فشار قرار مىگيرد و از انجام كارش درمىماند .\r\nاگر مهرهء پشت به سوى شكم بلغزد و دررود ، معالجه‌اش ممكن نيست و انسان آسيب‌ديده به زودى مىميرد . و اگر در اجلش مهلتى باشد و راه تنفس بر او بسته نشود ، مدفوع و ادرارش بند مىآيند و از آن نمرده از اين مىميرد .\r\nاگر مهره در رود ولى فشار زيادى بر نخاع وارد نياورد يا فشار وارد آمد اما نخاع ورم نكرد ، يا ورم بود و فروكش كرد - كه در اين حالت مهلتى از مرگ يافته است - باز بدون شك آسيبى به نخاع و پىرگ موجود در زير جاى آسيب‌ديده مىرسد و انسان به حالتى مبتلا مىشود كه ريختنىهايش بدون اراده بيرون مىريزند .\r\nاگر لغزش و دررفتگى مهرهء پشت به سوى عقب بود ، شايد براى نخاع زيانش كمتر باشد ؛ امّا در هر حال زيان به نخاع مىرسد . پىرگ زير جاى آسيب‌ديده ناتوان مىشود و از اثر\r\n\r\n","description":"","footnote":"","page_name":" 535 ","page_number":557},
  {"content":"\r\n\r\nناتوان شدن پىرگ ، پاى بيمار ناتوان مىشود و ماهيچه‌هاى مثانه و مقعد نيز ناتوان مىگردند .\r\nاگر مهرهء پشت به سوى عقب دررود ممكن است آن را جا آورد ، اما چه جا آوردنى ؟ ! واقعا بسيار دشوار است . بايد با نيروى هرچه تمامتر و به‌طور بسيار شديد مهره را هول داد و به‌طور هراسناكى بر استخوانها بسايد . حتى بايد با چنان فشارى آن را به جاى خود هول دهى كه تا به جاى اولش برمىگردد ، ممكن است پره‌هاى دنده را بشكند .\r\nگاهى ممكن است لغزش مهره به هر دو سوى رو به هر دو پهلو باشد . كه اين حالت را در بحث از حالت كوژ شدن بيان كرديم . بدانجا رجوع كن !\r\nنشانيهاى دررفتگى مهره دوتاست :\r\n1 - برجستگى غير طبيعى مهره\r\n2 - پرشدگى جاى مهره ، چنان كه گوئى كه پرهء دنده شكسته است .\r\nدر شكستن پره خطر زيادى نهفته نيست ؛ اما در بركنده شدن مهره‌ها بيم مرگ مىرود .\r\n\r\nعلاج\r\nاگر مهرهء پشت به سوى جلو خزيده و دررفته است ، اميد بهبودى و شفا يافتن و جا آمدن كم است و كمتر رخ مىدهد كه بيمار معالجه شود . اما در صورتى كه مهرهء پشت به سوى عقب در رود ، به روشهاى زير امكان علاج دارد :\r\n1 - اگر مهره‌اى به سوى عقب دررفته باشد ، در جا آوردنش بايد كار دلاك حمام را كرد . هر دو زانو را بر مهرهء خزيده بگذار و با قوت و نيروى تمام بر آن حمله ببر ! تا از فشار حملهء دلاك‌مأبانه در جاى پيشين قرار مىگيرد .\r\n2 - يا بيمار بر شكم بخوابد و شكسته‌بند پاشنه بر دررفته بگذارد و فشار دهد تا به جاى خود برمىگردد .\r\n3 - چوبك نانوائى را همچنانكه نانوايان بر چونه مىگردانند ، بر پشت آسيب‌ديده بگردان و با فشار بگردان تا دررفته به جاى اصلى برمىگردد .\r\nاگر كار از اين زارتر است كه دلاك‌بازى و بر شكم خوابيدن و نانوايى كردن كارى از پيش ببرند ، و مهره به تازگى دررفته بود ، دستوراتى را كه بقراط در اين باره فرموده است به كار ببر ! مىفرمايد :\r\n« تخته‌اى را آماده كن كه طول و عرضش با طول و عرض بدن بيمار مساوى باشد و يا اينكه سكويى را كه طول و عرضش كاملا با عرض و طول بدن بيمار مساوى باشد . سكو به درازا نزديك ديوارى باشد و از ديوار بيش از اندازهء يك پا دور نباشد . زيراندازى تنك بر سكو بگستر و جسم بيمار را گرم كن و بر آن تخته يا آن سكو دمر و بخوابد . بعد از آن پارچه‌اى همانند پارچهء قنداق بچه را دوبار بر سينهء بيمار بپيچ . و هر دو طرف آن قنداق را از هر دو زير بغل بيرون آور و در ميان هر دو شانه بيمار آنها را به هم گره بزن ! هر دو طرف قنداق را به چوبكى مستطيل شبيه به دستهء هاون ببند . اين چوبك دسته هاون مانند را در طرف تخته يا سكويى كه بيمار دمر و بر آن\r\n\r\n","description":"","footnote":"","page_name":" 536 ","page_number":558},
  {"content":"\r\n\r\nخوابيده ، به‌طور مستقيم نگهدار . پرستارى كه نزديك سر بيمار ايستاده دسته هاون مانندهء چوبى را چنان در دست گيرد كه طرف پايينى آن بر چيزى تكيه كند ، و هر وقت لازم بود طرف بالايى آن را - كه در نزديكى سر است - بكشد .\r\nپارچهء قنداق مانند ديگرى بياور و هر دو پاى بيمار را از بالاى زانوها و بالاى پاشنه‌ها ببند و با پارچه‌اى ديگر جاهايى از بدن را كه بالاتر از جاى به هم آمدن هر دوران است ببند ! سر اين باندها را به چوبكى دسته هاون مانند ديگرى شبيه اولى ببند و چوبك را در نزديك پاهاى بيمار به طور مستقيم - همچنانكه آن ديگرى نگهدارى شده است - نگهدار ! آنگاه پرستاران هريك از طرفى چوبك را بر خلاف جهت يكديگر بكشند .\r\nبرخى از شكسته‌بندان روش ديگرى دارند و ابزار مخصوص براى اين كار را به كار مىبرند . و آن اين است كه در طرف سر و پاى بيمار درحالىكه بيمار بر تخته يا سكو دمر و دراز كشيده است ، دو چوب دسته هاون مانند را از هر طرف به زمين مىكوبند كه هريك از اين چوبك‌ها تيرمانندى در سرش جا داده شده و با دست مىچرخد . سر باندها از دو طرف كه بسته شده‌اند ، همين‌كه تيرها را چرخاندند به خود مىپيچند و فشار زيادى مىآورند . در هنگامى كه اين نوع از كشيدن در جريان است ، با وسط هر دو دست جاى كوژ شده را به شدت هول مىدهند و اگر نياز باشد بر جاى كوژ شده يا بر پشت بيمار مىنشينند و مانعى ندارد .\r\nاگر اين همه بند و بساط نيز بهره‌اى نداد و بيمار در حالى بود كه تحمل فشار زياد مىكرد ، عمليات ديگرى را انجام ده ! درحالىكه بيمار - چنان كه گفتيم - دمر و دراز كشيده است ، در برابر كوژى پشتش - كه جاى دررفتگى مهره است - طورى كه نه بلندتر از مقابل كوژى باشد نه بسيار پايين‌تر ، در ديوار نزديك تخته يا سكوى جاى دراز كشيدنش - كه گفتيم بيش از يك قدم فاصله با جاى دراز كشيدن بيمار نداشته باشد - سوراخى ايجاد كن كه شبيه ناودان باشد ، كه در حقيقت بايستى از اول يادآورى كنيم كه چنين سوراخ ناودان مانند بايد در ديوار نزديك تخته يا سكوى جاى دمر و دراز كشيدن بيمار آماده و مهيا باشد . چوبى صاف شده را در اندازهء ميانگين - نه زياد بلند و نه زياد كوتاه بياور و طرفى از آن چوب در سوراخ گير كند . وسط چوب يا جايى از چوب را كه مىرسد ، بر كوژى جاى ده و سر آن طرف ديگر را كه در سوراخ نيست به سوى پايين هول ده تا حدى كه آشكارا مىبينى كوژى به كلى از بين رفته و پشت هموار و صاف شده است ؛ كه اين نشان از آن است مهره به جاى اولش بازگشته است . »\r\nفرمايش بقراط در اينجا خاتمه مىيابد . بر فرمايش او ملاحظه‌اى دارم و آن اينكه بقراط مىفرمايد كشيدن و پيچ دادن باندها ممكن است دررفته را جا آورد و نياز به تختهء گير كرده در سوراخ ديوار نباشد . همو مىفرمايد شايد گذاشتن سر تخته يا چوب هموار در ديوار و هول دادن آن سرش كه فشار بر كوژى آورد كار را انجام دهد . پس اگر اين دو روش صحيح باشند - كه بدون شك صحيح هستند - پس همان كشيدن اولى كه ما در سرآغاز بحثى كه راجع به علاج جا آوردن مهرهء دررفته به سوى جلو بيان كرديم جاى انكار نيست و بايد مورد پسند واقع شود كه كشيدن هست و فشار آوردن وسيلهء تخته نيست .\r\n\r\n","description":"","footnote":"","page_name":" 537 ","page_number":559},
  {"content":"\r\n\r\nهر وسيله‌اى كه در جا آوردن مهرهء لغزيده و دررفته به كار رفت و در نتيجه مهره به جاى خود بازگشت بايد همين‌كه در جاى اصلى خود قرار گرفت ، تخته‌اى را كه پهنايش به اندازهء سه انگشت برهم آمده و طولش در اندازه‌اى باشد كه جاى كوژشده و قسمتى از مهره‌هاى سالم را بپوشاند تهيه كنى . اول پارچهء كتانى يا هر باند ديگرى را كه نرم باشد بر جاى دررفته و بر بعضى از مهره‌هاى سالم بپيچ كه از سختى تخته آزار به بيمار نرسد . آنگاه تخته را بر همان جاى بگذار و آن را به وسيله باندهاى لازم بر آن بند كن و چنان ببند كه تخته تكان نخورد .\r\nبيمار تا تحت معالجه است بايد غذاى آبكى و كم‌مايه بخورد .\r\nاگر بعد از اين علاج چيز كمى از كوژى جاى مهره دررفته باقى ماند ، بايد داروهاى سست‌كننده و نرمىبخش را بر جاى كوژمانده بگذارى و هربار بعد از داروگذارى تختهء مذكور را بر جاى خود گذاشته و ببندى . بايد مدتها تخته بر جاى كوژشده ( جاى مهرهء دررفته كه برگردانده شده است ) بماند ، تا به كلى از سلامت بيمار اطمينان حاصل مىشود .\r\nبرخى از طبيبان شكسته‌بند به جاى تختهء ذكر شده لوح سربى مىگذارند كه آن هم مفيد است و كار را انجام مىدهد .\r\nاگر دررفتگى كامل نبود و تنها يكى از دو طرف مهره لغزيده بود ، يك تختهء ويژهء شكسته‌بندان يا دو تخته را بر آن قرار ده و راستش كن و ببند !\r\nاگر مهرهء گردن دررفته و دررفتگى به سوى عقب است - كه گفتيم اين نوع معالجه مىشود - بايد بيمار بر پشت بخوابد ، سرش را به آهستگى به سوى بالا بكش و با فشار سرانگشت و وسيلهء دستمالى كردن مهره را به جاى اول بازگردان . همين‌كه در جاى خود قرار گرفت ، داروى نيروبخش تقويت‌كننده و پارچه‌اى بر آن بگذار و تختهء ويژه شكسته‌بندى كه به اندازهء درازاى گردن باشد بر آن ببند . باند باندپيچى را در طرف سر و در پايين - كه روبه سينه است - بر تخته بياور و ببند و كارى مكن خود باند بر گلو آيد . بعد از چندين روز آنها را باز كن !\r\nنخهايى كه پارچه‌هاى باند را بدان مىبندى بايد از جنس باند يعنى لته‌هاى باريك از پارچهء نرم باشند . مثلا كناره‌هاى لباس پاره باشند ؛ زيرا اگر از نخ تابيده استفاده كنى بيمار را آزار مىرساند .\r\n\r\nفصل يازدهم دررفتگى دنبالچه\r\nاگر دنبالچه در رود ، وسيلهء معاينه با انگشت و دست بر آن نهادن معلوم مىشود كه تا كجا لغزيده است .\r\nنشانى دررفتن دنبالچه آن است كه از آن سوى كه دنبالچه به طرف ديگر خزيده است ، پاى به خوبى باز نمىشود . همچنين زانو در آن طرف به زحمت دولا مىشود .\r\n\r\n","description":"","footnote":"","page_name":" 538 ","page_number":560},
  {"content":"\r\n\r\n\r\nعلاج\r\nبايد طبيب انگشت وسطى دست را در مقعد بيمار فرو كند ، تا به جايى برمىخورد كه دنبالچهء لغزيده در آن است . و با دست ديگر از بالا مواظب استخوان دنبالچه باشد كه درست بر جاى طبيعى خود بايستد آنگاه از پايين يعنى با انگشتى كه در داخل مقعد است با قوت تمام دنبالچه را هول دهد كه جا بيايد و آنگاه دارو بر آن بگذارد و ببندد .\r\nتا ممكن است بيمار كمتر غذا بخورد كه مدفوعش كمتر باشد . و چيزهايى بخورد كه سبب لينت مزاج مىشوند .\r\n\r\nفصل دوازدهم دررفتگى بند سرين\r\nگاهى بر ران همان آيد كه بر بند استخوان بالائى بازو مىآيد . يعنى استخوان بند ران به سوى پايين در مىرود ، و ران سست و فروهشته مىشود .\r\nاگر استخوان بند ران از جا دررود ، انسان نمىتواند پا را چه در جاى دررفتن و چه در نزديك زانو به آسانى دراز كند ؛ بلكه اطراف زانوها را به زحمت بيشتر مىتواند حركت دهد .\r\nممكن است دررفتن بند ران به سوى داخل يا به سوى خارج باشد . امّا اكثرا به سوى خارج مىلغزد و درمىرود و دررفتن به سوى داخل كم اتفاق مىافتد . و گاهگاهى رخ مىدهد كه به سوى جلو يا به سوى عقب نيز دررود . سببهاى همهء اين حالات مشابهند .\r\nاگر زن هنگام بچه آوردن كارش به دشوارى كشد ، به زحمت بيرون كشيدن جنين از شكم مادر با دررفتن بند ران روبرو مىشود . آن پاى كوتاه‌تر از حد طبيعى مىشود ، ساق باريك و ناتوان مىشود و از برداشتن بدن عاجز مىماند و نيرو نمىگيرد .\r\n\r\nنشانيهاى دررفتگى ران\r\nاگر بند استخوان ران دررود و لغزش به سوى داخل باشد ، نشانيهاى ويژه‌اى دارد كه از اين قرارند :\r\n1 - پاى آسيب‌ديده از پاى سالم و آسيب نديده درازتر ديده مىشود .\r\n2 - زانوى پاى آسيب‌ديده برجسته‌تر از زانوى پاى سالم و درست مىنمايد .\r\n3 - بيمار نمىتواند نزديك بيخ ران را برهم آورد و دولا كند .\r\n4 - بيخ ران آسيب‌ديده باد كرده و آماسيده ديده مىشود ؛ زيرا سر استخوان بند سرين بدانجا خزيده است .\r\nاگر دررفتگى و لغزش به سوى خارج باشد نشانيهايش از اين قرارند :\r\n1 - پاى آسيب‌ديده از پاى سالم كوتاه‌تر مىشود .\r\n2 - در بيخ ران گودى ديده مىشود و در برابر آن بر خلاف جهت گودشده برجستگى غير طبيعى\r\n\r\n","description":"","footnote":"","page_name":" 539 ","page_number":561},
  {"content":"\r\n\r\nنمايان مىگردد و باد كرده به نظر مىآيد .\r\n3 - زانو طورى است كه گويى به داخل فرو شده است .\r\nاگر دررفتگى و لغزش به سوى جلو باشد : نشانيهايش از قرار زيرند :\r\n1 - پاى آسيب‌ديده درازتر از پاى سالم است .\r\n2 - بيمار مىتواند پا دراز كند ، امّا اگر بخواهد پا را برهم آورد و دولا كند بسيار درد دارد .\r\n3 - بيمار به هيچ وجه نمىتواند راه برود . و اگر با زحمت زياد بخواهد كه راه برود ، پايش بر پاشنه دولا مىشود و ممكن است بشكند .\r\n4 - بيخ ران ورم مىكند .\r\n5 - ادرار بيمار بند مىآيد و بيمار نمىتواند بشاشد .\r\nاگر دررفتگى و لغزش بند استخوان ران به سوى عقب باشد ، اين نشانيها را دارد :\r\n1 - پاى آسيب‌ديده از پاى سالم كوتاه‌تر مىشود .\r\n2 - با زحمت و دشوارى مىتواند پا را دراز كند و برهم آورد .\r\n3 - شايد بتواند بيخ ران را دولا كند و بدين روش ساق پا را برهم آورد .\r\n4 - بيخ ران سست مىشود .\r\n5 - سر ران گرايش به سوى روده‌ها پيدا مىكند .\r\n\r\nعلاج دررفتگى ران\r\nبايد همين‌كه دررفتگى در ران رخ داد فورا به معالجه‌اش پرداخت و هيچ اهمال و تأخير كردنى روا نيست ؛ زيرا همين‌كه در علاج تأخير رخ دهد ، ممكن است رطوبتهاى ناباب به جاى آسيب‌ديده بريزد و متعفن شود و سراسر ران را فاسد و تباه گرداند . در چنين حالتى - چنان كه خود مىدانى - خطر بيمار را تهديد مىكند .\r\nاگر لغزيدگى در بند استخوان ران به سوى پايين باشد ، دستور جا آوردنش از اين قرار است :\r\nپاى آسيب‌ديده را به سوى راست و به سوى چپ حركت ده تا دررفته در برابر جاى طبيعى و درست خود قرار مىگيرد ؛ آنگاه پا را بكش كه به جاى طبيعى و درست فرو شود . بايد كمربند يا ريسمان پهن باربندى را به صورت ركيب زين درآورده و پاى آسيب‌ديده را در آنجا دهى و با بقيهء همان كمربند ريسمان پهن باربندى ، ساق را نيز ببند و بعد از آن بر ران و بر جاى دررفته بياور و تند ببند كه نگذارد جا آمده بلغزد . آنگاه ساق بسته را بر دوش بيمار آويزان كن به‌طورى كه نتواند ساق را دراز كند .\r\nاگر دررفتگى به سوى داخل باشد ، قبل از هر چيز سرى از كمربند يا ريسمان پهن باربندى را حلقه بزن كه به شكل ركيب زين درآيد . بايد هر دو سر كمربند يا ريسمان پهن باربندى به حد كافى دراز باشد كه بتوانى ساق پا و ران بيمار را بدان بپيچى . بيمار را وادار كن كه خم شود ، خم شدن مثل ركوع بردن نماز باشد . انسانى زورمند از عقب دستش را دراز كند و بالاى ميزه ناى\r\n\r\n","description":"","footnote":"","page_name":" 540 ","page_number":562},
  {"content":"\r\n\r\nبيمار را تند بگيرد كه حركت نكند . با هر دو دست بالاى زانوى بيمار را در سرآغاز شروع ران بگير و به سوى خود بكش ! طورى بكش كه دررفتگى به سوى طرف مخالف باشد و ناگهان آن را به سوى بالا و طرف خارج هول ده !\r\nاگر كس ديگرى نيز كمك كند ، باندى يا ريسمانى بر ران و جاى دررفته ببندد و از آن طرف بر خلاف حركت شكسته‌بند ران را بكشد بهتر است . پاى بيمار را در ركيب مانندهء مذكور قرار ده و ساق پا و ران را و بويژه جاى دررفته را تند باندپيچى كن ! باندپيچى چنان باشد كه جا آورده را نگهدارد و نتواند بلغزد .\r\nاگر دررفتگى به سوى جلو يا به سوى عقب باشد ، بيخ ران را وسيلهء پارچه‌اى قنداق مانند و رو به سوى طرفى كه لازم است ، آن را وسيلهء هر دو سر باند قنداق مانند به شانهء بيمار آويزان كن و آنگاه چند نفرى همه اطراف باند را به سوى بالا بكشند تا بيمار در هوا معلق مىماند . اين روش جا آوردن علاوه بر اين دو حالت شايد در ساير حالات دررفتگى بند ران نيز بسيار مفيد باشد .\r\nبرخى از شكسته‌بندان جا آوردن دررفتهء بند ران را به وسيلهء نخ تاب داده انجام مىدهند و يكى از اين گروه از طبيبان شكسته‌بند ، بسيار واضح آن را شرح مىدهد و مىگويد :\r\n« چوب نسبتا كلفت هموار شده‌اى را بياور و از طول ، وسط آن را كنده‌كارى كن ! كنده‌كارى در سراسر آن صورت گيرد ، كنده‌كارى خندق ماننده باشد ؛ يعنى جايى را بكن و گود كن و چهار انگشت فاصله بينداز و گودى ديگر ايجاد كن ! پهنا و عمق هريك از گوديها بيش از سه انگشت در سه انگشت نباشد . منظور انگشتان برهم قرار گرفته است . چوب اهرم مانند را در يكى از اين سوراخهاى كنده‌كارى شده فرو كن كه سر اهرم مانند بر ته گود شده و طورى باشد كه هر گاه بخواهى به هر سويى آن را حركت دهى ، چوب كنده‌كارى شده به آن سو به آسانى حركت كند . »\r\nدر وسط تختهء تختخواب شدهء بيمار - كه سابقا ذكرش گذشت - يا در وسط سكوى جاى دراز كشيدن بيمار - كه چگونگى آن را نيز ذكر كرديم - چوبى ميخ‌مانند كه طولش يك پا و قطر و ستبريش به اندازهء دستهء چوبين تبر باشد بكوب ! اين چوب كنده‌كارى شدهء دسته‌دار را بر آن قرار ده به‌طورى كه اگر بيمار بر پشت دراز كشيد ، و اين چوب را وسيلهء دسته‌اى كه در آن فرو شده چرخاند ، چوب در ميان جاى روده‌هاى نزديك به ران و سر ران بچرخد و در حالتى كه پاهاى بيمار را به سوى پايين بكشند ، مانع از حركت جسم در كشيدن پاها شود . وقتى كه پاها را به سوى پايين مىكشند اين چوب دسته‌دار كه چرخانده مىشود سر ران را به سوى خارج فشار مىدهد .\r\nدر هر حال بايد كشيدن پاها به طرف پايين بنا به دستورى باشد كه ما سابقا بيان كرديم .\r\nاگر از اين چوب دسته‌دار و اهرمى مرادى حاصل نشد ، چوب ميخ مانند كوبيده و چوب كنده‌كارى شدهء دسته‌دار را رها كن و آنها را دور انداز . در اين صورت مطابق دستوراتى كه به قرار زير است عمل كن :\r\n\r\n","description":"","footnote":"","page_name":" 541 ","page_number":563},
  {"content":"\r\n\r\nبيمار بر تخته يا سكوى خوابگاهش بر پهلوى سالم دراز بكشد . دو چوب ميخ مانند بياور و در دو طرف خوابگاه بكوب ! هر دو چوب به طول كمتر از يك پا باشند و درست در مقابل هم كوبيده شوند ، كه مانند دو كنارهء چارچوب در برابر هم قرار گيرند . كمى پايين‌تر از وسط هر دو چوب كوبيده ، چوب ديگرى قرار ده كه شكل هر سه چوب به شكل حرفى كه يونانيان آن را ايطا ( هاش -  H  ) مىنامند درآيد .\r\nبيمار كه بر پهلوى طرف سالم دراز كشيده و پاى طرف سالم - كه در زير واقع شده - از پلهء نردبان مانند دراز شود . پاى آسيب‌ديده را بر پله سوار كند به‌طورى كه سر رانش ، يعنى جاى دررفتگى ، درست بر پله قرار گيرد . قبل از سوار كردن پاى بيمار بر پله ، پارچه‌هاى نرم زياد بر آن بپيچ كه ران بيمار آزار نبيند .\r\nتخته‌اى را در اندازه‌اى كه طولش از قوزك پا تا سر ران باشد و پهنايش ميانه باشد بياور و از طرف رو به زمين ، زير پاى بيمار داخل كن كه از قوزك تا سر ران آيد ، سپس آن را ببند و آنگاه عمل كشيدن را شروع كن ! كشيدن را يا وسيلهء چوبكى كه شبيه دستهء هاون است و در علاج كوژى پشت از اثر دررفتگى مهره از آن بحث شد ، انجام ده و يا اينكه كشيدن را بدون آن - كه سابقا دستورش را ذكر كرديم - به عمل آور !\r\nساق پاى آسيب‌ديده را به سوى پايين همراه چوبى كه زير آن بسته شده است بكش و بسيار تند بكش كه دررفتهء سر ران به جاى طبيعى خود بازمىگردد .\r\nروش ديگرى نيز هست كه بقراط آن را پسنديده است و مىفرمايد :\r\n« هر دو دست بيمار را وسيلهء باند پهن قنداق‌مانند - كه پارچهء باند نرم باشد - و هر دو پاى بيمار را نيز با پارچهء پهن قنداق مانند محكم از قوزك تا زانو ببند . باندپيچى طورى باشد كه دو پا در اندازهء چهار انگشت برهم نهاده از هم فاصله داشته باشند . ساق طرف پاى آسيب‌ديده به اندازهء دو انگشت برهم چسبيده از آن ديگرى بيشتر دراز كشد . آنگاه بيمار را رو به بالا بلند كنند و در حالى قرار گيرد كه به اندازهء دو ذراع ( از سر انگشتان تا آرنج ) از زمين بلندتر باشد و پايش به زمين نخورد . جوانى كاردان بيايد و بهترين جاى ران و سر ران را در ميان دو زند خود بفشرد و ناگهان و بدون اطلاع بيمار خود را به بيمار آويزان كند ؛ بند دررفته به جاى خود بازمىگردد . »\r\nاين روش بقراط پسند بسيار آسان است و آسان‌تر از هر روش ديگرى است و آن همه تشريفات را هم نمىخواهد . اما بسيارى از طبيبان اين رشته آن را نمىپسندند . به عقيدهء من چون آسان است فكر مىكنند كه خوب نباشد .\r\nاگر دررفتگى بند استخوان ران به سوى خارج است ، بايد بيمار را بر همان روش كه ذكر كرديم بر تخته يا سكو قرار داد . چوب اهرم‌مانند را در لاى سوراخ ديوار گير كنند و پرستاران از آن سوى از طرف ران سالم آن را بر جاى دررفته هول دهند .\r\nاگر دررفتگى به سوى جلو است ، بايد بيمار دراز بكشد و مردى زورمند وسط كف دست راستش را بر بيخ رانى كه آسيب‌ديده است بگذارد و با دست ديگر فشار دهد و در عين حال فشار دادن را تا نزديكى زانو ادامه دهد .\r\n\r\n","description":"","footnote":"","page_name":" 542 ","page_number":564},
  {"content":"\r\n\r\nاگر دررفتگى به سوى عقب باشد ، لازم نيست بيمار را از زمين بلند كنند و پاهايش را به سوى پايين بكشند . بايد بيمار به‌طورى كه لازم است بر چيزى سخت دراز بكشد .\r\nهمچنين اگر چنان كه گفتيم از هم جدا شدن در بند سرين رخ دهد ، بايد بيمار بر تخته يا سكو دمر و بخوابد و باند بر سرين نباشد بلكه بر ساق پا آيد ، چنان كه در علاج كوژى پشت ذكر كرديم . و بايد فشار را وسيلهء اهرم بر نزديكى جاى روده‌هاى طرف ران و بر جاى دررفتگى وارد آورند .\r\nاين بود بحث دربارهء دررفتن بند استخوان سرين كه انواعش را ذكر كرديم ؛ كه سببهاى هر يك از آن انواع سابق بر دررفتن معلوم شده‌اند . ليكن ملاحظهء ديگرى هست كه ممكن است سبب خارجى نباشد . بلكه مادهء رطوبى به حد زياد در بند استخوان ران جمع آيد . همچنان كه اشاره كرديم كه در بند شانه نيز اين امكان هست ، در اين حالت براى معالجه بايد از داغ‌گذارى استفاده كنى و دستور داغ‌گذارى كذائى را نيز ياد گرفته‌اى !\r\n\r\nفصل سيزدهم دررفتگى بند زانو\r\nبند استخوان زانو به آسانى و سرعت از جا درمىرود و امكان دارد اگر انسان تند و سريع راه برود بند استخوان زانو دررود و ممكن است انسان ليز بخورد بند استخوان زانويش بلغزد . در اين زود لغزيدن با آرواره - كه ممكن است از خميازه كشيدن و حتى بدون خميازه كشيدن از سببى بسيار كم‌اهميت از جا دررود - همدرد است .\r\nبند استخوان زانو امكان دارد به هر طرفى از اطراف بجز به طرف جلو بلغزد ، چرا بجز به طرف جلو ؟ زيرا كاسهء زانو مانع از لغزيدن و انحرافش به جلو مىشود .\r\n\r\nعلاج\r\nبيمار را بر كرسى بنشان ، كرسى زياد بلندتر از زمين نباشد . پاهايش را كمى بلند كن ! مردى زورمند بيايد و درحالىكه پاهايش را كمى بلند كرده دستان خود را از بالا و از پايين دراز كند و بيمار را با قدرت بكشد . تو در اين حال بند را به حالت اولش بازگردان و همچنانكه در بركندگى كامل عمل مىكنى باند را ببند .\r\n\r\nفصل چهاردهم دررفتگى كاسهء زانو\r\nاگر كاسهء زانو از جا لغزيد ، بايد بيمار پايش را دراز كند و تو لغزيده را به جاى طبيعى بازگردانى و چنان پارچه بر آن ببندى كه نتواند دولا شود . جبيره ( تختهء شكسته‌بندى ) را بر جايى بگذار كه\r\n\r\n","description":"","footnote":"","page_name":" 543 ","page_number":565},
  {"content":"\r\n\r\nبه سوى آن لغزيده بود . اگر خوب و محكم شد و به حالت طبيعى درآمد و دانستى كه نمىلغزد ، در باز كردن باند عجله مكن و حتى اگر آن را باز كردى به بيمار سفارش كن كه در دولا كردن زانو عجله نكند ، بلكه كم‌كم و به تدريج تمرين كند تا جايى كه به آسانى بتواند آن را باز و بسته كند .\r\n\r\nفصل پانزدهم دررفتگى بند پاشنه و قوزك\r\nگاهى ممكن است قوزك پا از جا دررود ؛ دررفتگى قوزك تا جا مىآيد ، كشيدن شديد و هول دادن بسيار و با قدرت مىخواهد و علاجش واقعا دشوار است . و بعد از جا آوردن بايد بيمار تقريبا چهل روز راه نرود ، تا دوباره در نرود . اما اگر كمى از جاى لغزيده باشد ، ممكن است با كمترين كشيدن و به جاى خود برگرداندنى كار خاتمه پذيرد .\r\nاگر قوزك پا كاملا از جا دررفته باشد و از آن دررفتنىها نبود كه آمادهء برگشتن باشد ، طبيبان پيشينه براى علاج اين وضع مشكل دستوراتى دارند ؛ آنها گفته‌اند :\r\nبيمار روى زمين بر پشت دراز بكشد ، ميخى دراز و بسيار قوى در ميان هر دو رانش و در نزديكى جاى روده‌ها نزديك ران كوبيده شود ؛ اما زياد در زمين فرو نرود . اين ميخ به اندازه‌اى محكم باشد و در زمين جاى گيرد كه هرگاه پاى بيمار را كشيدند جسم بيمار حركت نكند .\r\nملاحظه‌اى دارم : بايد ميخ كذايى را قبل از دراز كشيدن بيمار در زمين فرو برند . و اگر بتوانى آن تخته تختخوابى را - كه بحثش گذشت - گيرآورى و همان‌طور كه گفتيم در وسطش چوبكى ميخ مانند بكوبى و بيمار بر آن تخته دراز بكشد بهتر است .\r\nبايد پرستارى ران بيمار را بگيرد و پرستارى ديگر پاى بيمار را به سوى پايين بكشد . اين كشيدن پا يا توسط هر دو دست باشد و يا وسيلهء باندى كه بر پا بسته شده است ، كه باند را بر خلاف جهت پرستار اول كه ران را نگهداشته است بكشد . طبيب معالج با دست كوشش كند كه از هم جدا شده را به هم آورد . پرستار ديگر پاى ديگر را به سوى خود ( به سوى پايين ) بكشد .\r\nبعد از آنكه دررفته جا آمد ، بايد وسيلهء باندهاى محكم و نگسل تند و محكم جاى آسيب‌ديده را ببندى . بخشى از باند را به كف پا برسان و بيرون آور و برخى ديگر از آن را به قوزك برسان و همه را بر قوزك ببند .\r\nوقتى كه قوزك را مىبندى مواظب پىرگ بالاى پاشنه از عقب باش ! كه زياد زير فشار باند قرار نگيرد و آزار نبيند . بايد بيمار را به مدت چهل روز از راه رفتن منع كنى .\r\nدر مورد كسانى كه قبل از خوب شدن كامل راه مىروند ، دررفتگى بازمىگردد ، و علاج هدر مىرود .\r\nاگر در پريدن از مانع بر پاشنه آيند ، احتمالا استخوان پاشنه از جا مىلغزد ، كه اين حالت بسيار رخ مىدهد .\r\n\r\n","description":"","footnote":"","page_name":" 544 ","page_number":566},
  {"content":"\r\n\r\nاگر علاوه بر لغزش استخوان پاشنه ، پاشنه ورم كرد و ورم گرم بود ، علاجش از قرار زير است :\r\nبيمار دمر و دراز بكشد ، پا را بكش و لغزيده را جا بياور ، سپس داروهاى فرونشانندهء ورم گرم را به كار ببر ! جاى آسيب‌ديده را تند و محكم ببند و تا بيمار به كلى خوب نشود بايد آرام گيرد و حركت نكند .\r\nدر هر علاجى كه قوزك پا را باندپيچى مىكنى يادت باشد كه قوزك را تا انگشتان ببندى و هيچ وقت پاشنه را مبند و بگذار آزاد بماند .\r\n\r\nفصل شانزدهم دررفتگى استخوانهاى پا\r\nعلاج دررفتگى استخوانهاى پا به علاج دررفتگى استخوانهاى كف دست نزديك است . شايد همين قدر كافى باشد كه لباس يا هر چيز نرمى بر جاى آسيب‌ديده باشد و پاى بر آن بگذارى و دررفته جا بيفتد و پا هموار شود . آنگاه دارو بر آن بگذارى و ببندى . چنان كه اصول بستن اين حالات را مىدانى !\r\n\r\n","description":"","footnote":"","page_name":" 545 ","page_number":567},
  {"content":"\r\n . \r\n","description":"","footnote":"","page_name":" 546 ","page_number":568},
  {"content":"\r\n\r\n\r\nگفتار دوم شكستن استخوان به‌طور كلى\r\n\r\nفصل اوّل مفهوم شكستن استخوان\r\nمنظور از كلمهء شكستن استخوان در اينجا از هم جدا شدن پيوند استخوان است ؛ كه چندين حالت و چند اسم دارد :\r\nاگر استخوانى پيوندهايش از هم بگسلد و به تكه‌هاى بسيار كوچك تبديل شود آن را كوفتگى نامند . و ممكن است قطعه‌هاى استخوان از هم جدا نشوند ؛ كه اين نيز دو حالت دارد :\r\nيا صاف و هموار است و يا شاخه‌شاخه .\r\nدر حالت صاف و هموارى نيز فرق هست ، ممكن است از پهنا بشكند و ممكن است در طول درز برد .\r\nاگر شكستن در پهنا رخ دهد ممكن است پيدا و آشكار باشد و ممكن است نامعلوم و پنهان باشد .\r\nاگر در طول درز برد ، آن را ترك ناميم و اگر پديدار و معلوم نيست آن را درز بردن ناميم .\r\nبرخى از اطباء براى حالات گوناگون شكست استخوان نامهاى مختلف و گوناگون دارند ، كه از اين قرارند :\r\nاگر شكست زياد در پهناى استخوان رخ دهد و اين شكست ژرفارو باشد ، سه نام دارد به نامهاى فجلى ( تربى ) ، قثوى ( خيار چنبرى ) و قضيبى ( چوبدستى كوتاه ) .\r\nاگر شكست استخوان در طول رخ داده و درزش زياد نيست و باريك است . آن را مشطب ( پرند تيغى ) گويند .\r\nاگر درز و شكست در طول و نسبتا پهن باشد ، آن را هلالى ( ماه نوى ) و قضيبى ( چوبدستى كوتاه ) گويند .\r\nاگر استخوان شكسته و به قطعه‌هاى ريز و كوچك تبديل شده است ، آن را سويقى ( قاوتى ) ، جريشى ( بلغورى ) و جوزى ( گردويى ) نامند .\r\n\r\n","description":"","footnote":"","page_name":" 547 ","page_number":569},
  {"content":"\r\n\r\nاگر شكست استخوان به صورت كامل باشد ، پيوند استخوانى از بين مىرود ، و حالت طبيعى به هم مىخورد ، و يكى از اجزاء شكسته در گوشت و پرده‌هاى پوششى پيرامون مىخلد و احساس درد مىشود و ورم مىكند .\r\nاگر از هم جدايى و شكست ، گرداگرد استخوان رخ دهد و قطعه‌هايى از آن جدا نشود اما اندامى كه استخوانش شكسته است به آسانى از حالت طبيعى منحرف گردد و گرايش غير طبيعى به طرفى از اطراف داشته باشد ؛ اگر اين تمايل و خم‌شدگى به سوى خارج باشد ، بنا به فرمودهء بقراط بهتر از آن است كه به سوى داخل ميلان كند ؛ زيرا در اين صورت با پىرگهاى داخلى برخورد مىكند و درد و آزار به بار مىآورد .\r\nاگر شكستگى در بند استخوان باشد و تيغه‌ها و كناره‌هاى استخوان گود مركزيى بند استخوان كوبيده شوند و گودى از بين برود ، بند استخوان مىلغزد و درمىرود .\r\nاگر شكست در بند استخوان باشد و علاج شود و برهم آيد ، از آنجا كه پينه‌اى بر استخوان آمده ، حركت كردن بند استخوان دشوارتر از حالت طبيعى مىشود و زمان مىخواهد تا نرمش طبيعى را بازيابد . شكست در بند استخوانهاى بزرگ ، از هر نوع شكستن ديگرى كه در بند استخوانها رخ دهد ، سخت‌تر و دشوارتر است .\r\nاگر بند استخوانى مانند قوزك پا - كه تحت فشار است - بشكند ، علاجش دشوار است .\r\nاگر استخوان در تنه و گرداگرد بشكند ، برهم آوردن و جوش دادنش دشوارتر از حالات ديگر است .\r\nاگر استخوان بشكند و به سويى كج شود ، به آسانى پيوند نمىخورد . بايد ماده‌اى سزاوار استخوان شدن را بر آن اضافه كنى و مدتى طولانى صبر كنى تا به حالت سالم اوليه درمىآيد .\r\nدر عين حال بايد غذا و داروهاى تناولى بيمار طورى باشند كه خون لازم علاج اين حالت را آماده كنند . اين نوع از غذا و داروها را بعدا ذكر خواهيم كرد .\r\nهمچنانكه گفتيم و رأى بقراط را ذكر كرديم ، كج شدن شكسته استخوان به سوى داخل بدتر از آن است كه به سوى خارج كج شود .\r\nبرخى از اطباء گويند : اگر مخ بريدگى يابد بيمار مىميرد كه واقعا سخنى بىاساس است .\r\nمخ چيزيست گداخته ، نرم و لزج چنين ماده‌اى چگونه بريده مىشود ؟ !\r\nممكن است از شكست استخوان روىآورهايى از قبيل : زخم ، ورم و كوفتگى در گوشت پيرامونهاى شكسته استخوان روى دهد ؛ كه اگر زود معالجه نشود و از عفونت جلوگيرى به عمل نيايد و يا بخش فاسدشده را نبرى ، ممكن است قرحهء خوره‌اى رخ نمايد .\r\nشكست استخوان در بزرگسالان از جاى درد و از دست زدن معلوم مىشود . و اگر شكسته استخوان كودك است ، از جاى درد ، از ورم جاى استخوان و از سرخ شدن جاى استخوان معلوم مىگردد .\r\n\r\n","description":"","footnote":"","page_name":" 548 ","page_number":570},
  {"content":"\r\n\r\n\r\nفصل دوم شكسته‌بندى استخوان\r\nاگر شكستن استخوان در بدن بچه و نوجوان باشد علاج آسان است و شكسته بدون زحمت زياد همديگر را مىگيرد و به حالت طبيعى بازمىگردد ؛ زيرا نيروى اوليهء خلقت در آنها باقى است .\r\nاگر سن شخص از نوجوانى گذشته و به جوانى رسيده است و يا جوانى را هم پشت سر گذاشته ، استخوان شكسته‌اش به هم نمىآيد و بايد وسيلهء جوشكارى آن را به هم چسباند . مادهء جوشكارى بايد مادهء كركركى باشد ، كه چيزى است ميان استخوان و غير استخوان . يعنى درست بايد در اين جوشكارى پيروى از روش مسگران كرد كه هر دو نوع سرب ( سرب سياه و قلعى ) را در جوشكارى به هم مىآميزند .\r\nاستخوانهايى كه شكسته‌بنديشان مشكل‌تر از بقيه است به ترتيب اولويت از اين قرارند :\r\n1 - استخوان بازو كه اگر بشكند ، جوش خوردنش از هر استخوان ديگرى دشوارتر است .\r\n2 - در درجهء دوم استخوان زند است .\r\n3 - استخوان چنبر اگر به سوى داخل بدن بشكند بسيار صعب العلاج است .\r\n4 - اگر استخوان زند زيرين بشكند ، به هم جوش دادنش بسيار مشكل‌تر از آن است كه زند زبرين بشكند ؛ چنان كه در حالت دررفتگى هم همين را گفتيم .\r\n5 - اگر استخوان ران و استخوان ساق بشكنند ، بستن و جوش دادن آنها آسان‌تر از همهء حالتهاى ديگر است ؛ زيرا ران و ساق مىتوانند دراز بكشند و بگسترند و در جوشكارى آنها مانعى نباشد .\r\nزمان شكسته‌بندى استخوان در اندامان مختلف ، متفاوت است به قرار زير :\r\nچنان كه گويند به هم آوردن و جوش خوردن استخوان شكستهء بينى ، ده روز وقت مىخواهد .\r\nدندهء شكسته در بيست روز به هم جوش مىخورد .\r\nاستخوان زند و امثال آن براى جوش خوردن كافى سى روز تا چهل روز زمان مىخواهند .\r\nاستخوان ران اگر بشكند در مدت پنجاه روز و شايد بيش از پنجاه روز و تا سه ماه و چهار ماه و بالاتر از آن به هم جوش مىخورد .\r\nاگر شكسته‌بند در جوش دادن و بستن استخوان اشتباه كند و استخوان به سوى شكم كج شود ، بهتر از آن است كه به سوى پشت بيمار كج گردد ؛ كه در اين حالت كج‌شدگى به طرف سنگينى است .\r\nاحيانا رخ مىدهد كه شكسته بسته نخواهد شد كه احتمالا يكى از سببهاى زير در اين حالت تأثيربخشند :\r\n1 - به حد زياد و بيش از اندازهء لازم دارو بر آن پاشيدن\r\n2 - به‌طور زياد و غير طبيعى استخوان را باندپيچى كردن و باز كردن\r\n3 - شتاب به خرج دادن در حركت كردن نابهنگام حركت دادن شكستهء بسته\r\n\r\n","description":"","footnote":"","page_name":" 549 ","page_number":571},
  {"content":"\r\n\r\n4 - كم‌خونى بيمار\r\n5 - خون لزج كمتر از لازم در بدن داشتن ، كه ازاين‌رو مىبينى افراد داراى سوء مزاج از خلط مرارى و تازه از بيمارى برخواستگان استخوانشان كمتر ترميم‌پذير است .\r\nاگر خون بر پوست در جايى كه استخوان را بسته‌اند تراويد ، نشان آن است كه استخوان خوب به هم آمده است . اين ما زاد خونى است كه طبيعت براى استخوان شكسته فرستاده است .\r\n\r\nفصل سوم دستورهاى اساسى در شكسته‌بندى\r\nدر شكسته‌بندى اصول و مقرراتى هست كه حتما بايد مراعات شود ، چنان كه در ذيل آيد :\r\nاندامى را كه استخوان شكسته دارد و مىخواهى آن را علاج كنى ، بايد در اندازه‌اى كه لازم است و در آن تجربه دارى ، اندام را بكشى و در اين كار زياد و كمى رخ ندهد . اگر بيشتر از حد لازم اندام را بكشى ممكن است تشنج رخ دهد ، درد به بار آيد ، انسان به تب مبتلا شود . و شايد در بعضى حالات سستى بر تن بيمار چيره گردد .\r\nاين بيش از اندازهء لازم كش دادن اندام در بدنهاى ترمزاج و مرطوب - كه براى كشش آمادگى بيشتر دارند - زيان دارد ، امّا زيانش كمتر از آن است كه بدن بيمار غير رطوبى باشد .\r\nاگر كمتر از حد لازم اندام را كشيدى ، چنان كه شايد و بايد دو سر شكسته برهم نمىآيند و نظم و ترتيب طبيعى را بازنمىيابد . اين قانون در علاج شكسته و دررفته مساوى است و در هر دو حالت بايد در كشيدن اندام اندازه را نگهداشت .\r\nاگر اندام را چنان كه لازم است كشيدى ، هر دو قسمت شكستهء استخوان را برهم هموار كن و بالشتك و باند را - چنان كه بايسته و اصولى است - به كار ببر ! بالاى شكستهء تازه بسته جبيره ( تختهء مخصوص شكسته‌بندى ) بگذار و بالاى جبيره را نمناك گردان !\r\nبايد اندام استخوان شكسته تا ممكن است حركت نكند ، مگر اينكه احيانا به اندازه‌اى كه حال تحمل مىكند آن را حركت دهى . اگر آسيبى ديگر نباشد و اگر ورم نكرده باشد ، ممكن است گاه به گاهى اندام را حركت دهى تا نيروى طبيعت در آن نابود نشود .\r\nوقتى كه به قصد علاج اندام را مىكشى يا مىبندى ، اندام دررفتگى داشته باشد يا شكسته استخوان باشد ، در هر حال بايد از به درد آوردن شديد آن پرهيز كنى . بسيار رخ داده كه از بسيار تند بستن اندام و تأخير در باز كردن باند تند بسته شده ، آن اندام مرده و متعفن شده و ناگزير از بريدنش شده‌اند .\r\nاكثرا مقصود اصلى در شكسته‌بندى استخوان ، پينه گذاشتن بر جاى شكسته است ؛ اما اگر استخوان سر بشكند به هيچ وجه پينه بر آن نمىرويد . پس بايد كوشش كنى كه برهم آمده خشك نشود و حتى به مقدار بسيار كم نيز خشكى بدان راه نيابد . بايد كوشش كنى كه ماده بيش\r\n\r\n","description":"","footnote":"","page_name":" 550 ","page_number":572},
  {"content":"\r\n\r\nاز حد لازم غليظ نشود . و تو مىدانى كه شكست در استخوان سر چه فرقى با شكست در اندامان ديگر دارد . و بايد اندازهء شكست استخوان را زير نظر داشته باشى ! آيا استخوان شكسته بزرگ است ؟ ميزان شكسته زياد است ؟ يا استخوان شكسته كوچك است و يا شكسته شده كم است ؟ بعدا وقتى اين موضوع را تفصيل و شرح مىدهيم ، خوب متوجه خواهى شد كه باند چگونه عمل كنى . اين موضوع را در بحث از چگونگى تغذيهء بيمار و در بحث از بستن شكسته استخوان ذكر مىكنيم .\r\nاگر از معالجهء شكسته‌بندى پينه بر استخوان انداختى ، بايد بيمار را سفارش دهى كه تا خوب شدن شكسته شده حركات ناراحت‌كننده نكند ، جماع نكند ، خشمگين نشود ، جاى بهم آمده پيچ نخورد ؛ كه حركات رنج‌آور ، خشم گرفتن و جماع كردن خون را كم‌مايه‌تر از آنكه هست مىكنند . از جاى گرم دور باشد ، به جاى سرد برود و داروهاى بسيار تأثيربخش در گيرندگى كه تا اندازه‌اى گرمىبخشى و چسبانندگى داشته باشند بر شكستهء بند آورده بگذار ! مثلا در داروى گذاشتنى ثمر سرو كوهى ، ثمر درخت سرو ، كتيرا و داروهاى علاج فتق باشند .\r\nاگر استخوان شكسته شده چنان بود كه برهم جوش خوردن را چندان نپذيرفت كه مورد اطمينان باشد ، همان عمل حك كردنى را به كار ببر كه در قرحه‌هاى سرسخت ديرعلاج به كار مىبرى . يعنى وسيلهء دست آن را شديدا ماساژ ده تا مادهء لزج بسيار كم و ناچيزى كه بر آن است زدوده شود ؛ كه از اين ماساژ دادن و زدودن جاى شكستهء استخوان گرم مىشود و خون خوب و تازه سر مىرسد و منعقد مىشود و پينه استخوان نيرومند تكوين مىيابد .\r\nاگر استخوان تغيير رنگ داده يا پوسته‌اى غير طبيعى بر آن آمده يا پولك مانندى بر آن نشسته است ، بايد استخوان را حك كنى و اين سربارها را بزدايى . در اين حالات نياز به گذاشتن جبيره نيست . و اگر ناگزير از پوشاندنش باشى آن را خوب ببند !\r\nاگر در اندامى ، هم شكست استخوان روى داده و هم زخم موجود است ، نبايد شكسته‌بندى را به تأخير اندازى تا زخم را معالجه مىكنى ؛ زيرا اگر در به هم بستن استخوان تأخير افتد استخوان سخت و سفت‌تر مىشود و آنگاه زمان و دشوارى زياد مىخواهد تا جوش بخورد و شايد بلايى بزرگ به دنبال داشته باشد .\r\nاگر استخوان در اندامى شكسته است و اندام زخم دارد و زخم زياد درد مىكند و ورم كرده است و بيم خطر از آن مىرود ، به علاج زخم بپرداز و شكسته‌بندى را به تأخير انداز ؛ زيرا اگر اندام آسيب‌ديده از اين تأخير در شكسته‌بندى استخوان كج شود بهتر از آن است كه خطر زخم تهديد به مرگش كند . يعنى بايد مهم را ول كرد و به مهم‌تر مشغول شد .\r\nاگر همراه شكست استخوان ، كوبيدگى در اندام بود و بيم آن بود كه خوره در اندام پديد آيد ، بايد جاى كوبيده را نشتر بزنى و بردرى تا خون ناباب خارج شود ؛ و گرنه خطرى بزرگ رخ مىدهد و اندام از هستى ساقط مىشود .\r\nاگر با شكست استخوان نزيف خون هست ، بايد خونريزى را بند آورى .\r\nبارها رخ مىدهد كه از بيم آنكه اندام شكسته استخوان ورم كند ، يا زخمى هست و از\r\n\r\n","description":"","footnote":"","page_name":" 551 ","page_number":573},
  {"content":"\r\n\r\nپيامدش مىترسى ، ناچارى علاجى را اعمال كنى كه مستقيما دخلى به اندام آسيب‌ديده ندارد .\r\nمثلا خون از بدن بيمار بگير ، اسهالش ده و غذايش را كم‌مايه گردان !\r\nگاهى از باندپيچى تند خارشى شديد پديد مىآيد ؛ در چنين حالتى بايد باند را باز كنى و آب گرم بر اندام مربوطه بپاشى تا رطوبتهاى گزنده كه مايهء خارش شده‌اند از بين بروند .\r\nبقراط سفارش فرموده است در هنگامى كه استخوان شكسته را به هم مىآورند و مىبندند ، بيمار كمى خربق بمكد . منظورش اين است كه مواد ناباب و گزنده را به داخل جذب كند .\r\nجالينوس از سفارش مكيدن خربق مىترسد . او مىفرمايد بيمار قارچ چمنى تناول كند . و اگر حتما لازم است بيمار در اثناى علاج چيزى بخورد ، بگذار اسكنجبين را همراه تندمزه‌اى بخورد . جالينوس مىفرمايد مكيدن خربق زمانش گذشته است ، در زمان بقراط خوب بود امّا در زمان ما خوب نيست . كه من اين فرق زمانى را چيزى شگفت‌آور مىدانم .\r\nاگر شكسته را بند آوردى و بعد از بند آوردن درد شديد و پريشان‌حالى بر بيمار هجوم آورد ، دست از آن بردار و كارت را به هم زن و باندپيچى عضو شكسته شده را باز كن كه بيمار از درد بياسايد .\r\nاگر شكستگى استخوان در درازا رخ داده ، اندام شكسته استخوان را بسيار تندتر از حالات ديگر باندپيچى كن و تا مىتوانى وسيلهء سرانگشت بر آن فشار بياور ! كه شايد در علاجش همين قدر كافى باشد .\r\nاگر شكستگى در پهناى استخوان است ، بايد نهايت سعى خود را بكنى كه هر دو قسمت درست و مستقيم برهم جاى گيرند . اين حد طبيعى را از قسمت سالم آن قياس كن كه درست مانند آن برهم آيند و كاملا هر دو قسمت برابر باشند . آنگاه دو سر استخوان را به هم پيوند ده ! گاهى كه استخوان در پهنا شكسته است و مىخواهى آن را به هم آورى ، بايد دقت كنى كه آيا قطعه‌ها ، زائده‌ها و يا خللهايى به صورت تكه‌هاى ريز هستند ؟ اگر باشند و اين تكه‌ها را درست در پهلوى هم و در جاى اصلى قرار ندهى ، برهم آمدن و به هم جوش دادن استخوان صورت نمىپذيرد . حتى اگر تكه‌اى كوچك و نازك از استخوان بشكند و جدا شود و در ميان دو لبه استخوان گير كند نمىگذارد دو سر استخوان برهم بچسبند .\r\nاگر قطعه‌اى از استخوان جدا شود و در ميانه گير نكند بلكه از استخوان دور گردد ، جايش قرحه‌اى مىشود كه همواره چرك خونالوده در آن جمع شده و متعفن مىگردد و در نتيجه اندام را به تعفن مىكشاند ؛ اين يك . دوم اينكه شكسته چنان كه بايد به هم نمىآيد ؛ زيرا وقتى اميد بهبود كامل مىرود كه كليهء اجزاء استخوان برهم آيند و كاهشى رخ ندهد . بايد قطعه‌ها و زايده‌ها هريك در جاى اصلى خود جا گيرند و چنان شوند كه در حين سلامت بوده‌اند .\r\nدر صورتى كه قطعه‌هاى استخوان از هم جدا شده‌اند ، بايد در كشيدن آنها به طرف هم ، به هر وسيله‌اى كه باشد ، با دست يا با نخ ورسن يا هر ابزارى ديگر بكوشى و دو قسمت شكسته در پهنا را با زائده‌ها و تكه‌هاى ريز و درشت ، هريك را در جاى طبيعى خود قرار داده و آنگاه همه را به هم پيوند دهى . اگر همه تكه‌ها را به سوى همديگر كشيدى و درست هر قطعه‌اى را در جايى\r\n\r\n","description":"","footnote":"","page_name":" 552 ","page_number":574},
  {"content":"\r\n\r\nكه بايد باشد قرار دادى ، كشش را كم‌كم سست‌تر گردان و در عين حال مواظب باش كه هيچ كدام از جايى كه براى آن در نظر گرفته‌اى نلغزند و كج نشوند . با دست معاينه‌اش كن ! اگر احيانا نوعى برجستگى را احساس كردى با دست آن را اصلاح كن ! بايد وسيلهء باندپيچى كارى كنى كه اين توازن و هماهنگى حفظ شود . پارچهء باند سخت و سفت نباشد كه سبب درد زياد شود . همچنين بسيار نرم نباشد كه نتواند چنان كه لازم است جاى خود را نگهدارد و بلغزد .\r\nبهترينش ميانگين در سفتى و نرمى است . بايد جايى كه استخوان شكسته بدان ميلان كرده است باندش تندتر باشد .\r\nاگر شكستگى به‌طور كامل باشد ، بايد از همهء اطراف باندپيچى شود ، و در طرفى كه اولين شكستگى روى داده است باند تندتر پيچيده شود .\r\nاگر همراه شكستن استخوان چيزى از تكه‌هاى نازك و استخوانهاى ريز باشد ، دقت كن ! اگر بسيار دردآور و آزاردهنده است ، به روبراه كردن اين حالت بپرداز و اگر درد همراه نداشت ، اهميت مده و خود را بدان مشغول مكن .\r\nاگر استخوان شكسته است و مثلا صداى به هم خوردن ريزه‌هاى استخوان از آن شنيده مىشود ، ممكن است پينهء علاجى كه بر استخوان مىآيد اين ريزه استخوانها را از بين ببرد و كار بر مرام صورت گيرد ؛ امّا اگر اميد آن نداشتى كه پينه‌گذارى كار را روبراه مىكند ، نبايد در علاج آن اهمال كنى . بايد براى رفع اين حالت چاره‌اى بينديشى .\r\nاگر قطعهء نازك جدا شده از استخوان در گوشت خليد ، نكند پيروى از طبيبان نادان كرده و جاى خليده را گشادتر كنى . بايد هر دو شكستهء اصلى و فرعى استخوان را به‌طور مستقيم بكشى و نگذارى در كشيدن آنها هيچ كجيى رخ دهد . همين‌كه در اين كشيدن كمى كجى رخ داد ، منتظر فاسد شدن شديد باش . هرگاه استخوان را كشيدى آن را بر قطعهء نازك جدا شده تكيه ده و قطعه را از گوشت بيرون كش و با قطعهء اصلى پيوند ده و ببند ! اگر قطعهء جدا شده با استخوان اصلى پيوند نپذيرفت و به جاى اصلى خود بازنگشت ، باز نكند سوراخ را گشاده‌تر كنى ، بلكه تكه نمدى كوچك و به اندازهء لازم بياور و بر چرمى نرم بچسبان و سوراخى در آنها ايجاد كن ! طورى كه قطعه استخوان نازك در آن جاى گيرد ؛ سپس با سرانگشت بر پوست و نمد فشار بياور و به سوى پايين فشار ده كه پايين بروند و استخوان بارز شود . تا بيخ استخوان ظاهر مىشود . آنگاه ارهء كار را بياور - كه نوعى اره است و به ارهء دست شانه‌سازان از چوب مىماند و بسيار تيز و برّ است - استخوان را از بيخ ببر ! يا آن قسمت از استخوان را كه بايد ببرى در نظر بگير و آنگاه وسيلهء متهء مخصوص اين عمل ، پايين‌ترين جايى را كه مىخواهى براندازى چندين بار پياپى سوراخ كن ، تا سوراخهاى پهلوى هم كار اره‌كارى را انجام دهند . امّا در اين سوراخ كردن با متّه اگر آن طرف استخوان اندامى بسيار ارزنده باشد خالى از خطر نيست . امّا باز متّهء مخصوص از ابزارهايى كه در حالت قطع كردن و بريدن ، استخوان را مىجنبانند ، بهتر است .\r\nمىتوانى حيلهء ديگرى به كار برى . چيزى را بر جايى كه مىخواهى سوراخ كنى بگذار كه\r\n\r\n","description":"","footnote":"","page_name":" 553 ","page_number":575},
  {"content":"\r\n\r\nمته بيش از آنكه تو مىخواهى فرو نرود . در اين حالت مته بسيار بهتر از ابزارهاى جنباننده مىشود .\r\nهر شكسته‌بندى در هر جا باشد ، حتما بايد انواع و اقسام مته‌هاى ويژهء استخوان را داشته باشد ، و اين وسايل هميشه پيش دستش آماده باشند .\r\nگاهى ممكن است تكهء نازك جدا شده از استخوان غيبش بزند و ندانى كجا گورش را گم كرده است ! اما همين‌كه اين تكهء جدا شده باشد ، حتما چرك كم‌مايه سر بر مىآورد ، و خبر از جاى تكه استخوان گم‌شده را مىدهد . تو اين چرك خونالودهء آبكى را وسيلهء داروهاى خشكاننده بخشكان و بند آور و بعد از آن به سراغ استخوان جدا شده برو و كارى را كه لازم است انجام ده !\r\nاگر قطعه‌اى استخوان نازك و بلند يا تكه استخوانى - هرطور كه باشد - از استخوان جدا شده و در ماهيچه خليده باشد و سبب درد و آزار گردد ، ناگزيرى كه جايش را شق كنى و هرآنچه را كه بيرون مىآيد بيرون آورى و آنچه را كه بيرون نمىآيد اره كنى .\r\nاگر استخوان خرد و خاش شده و به تكه‌هاى زياد و بسيار ريز تبديل شده است ، بايد همهء خرده استخوانها را بيرون آورى .\r\nاگر استخوان شكسته اما خرد و خاش نشده است و قطعه‌هاى شكسته از آن بزرگ هستند و جاى زيادى را در بر گرفته‌اند ، حال را به دقت بررسى كن ! كدام طرف از استخوان شكسته بيمارتر و آسيب‌ديده‌تر است آن را ببر و بقيه را نگهدار و مبر كه زيانى به دنبال ندارد . زيان بزرگ در آن است كه همه را ببرى .\r\n\r\nفصل چهارم سفارشهايى به شكسته‌بند\r\nهنگامى كه به شكسته‌بندى مىپردازى بايد دستورات زير را كاملا مراعات كرده و سرمشق كار قرار دهى كه از اين قرارند :\r\nقبل از هر چيز بايد بدانى كه شكستهء استخوان به كدام طرف ميلان كرده و به كدام جهت خم شده است . پس بايد دقت كنى :\r\n1 - در جايى كه استخوان از آنجا خم شده است ، نوعى گودى هست . جايى كه سر استخوان كج شده بدانجا رسيده است نوعى كوژى پديد مىآيد ، كه اكثرا اين را وسيلهء دست زدن مىتوان تشخيص داد .\r\n2 - جهتى كه استخوان شكسته بدان گرايش دارد و بدان طرف خم شده ، احساس درد و صداى خلخل هست ؛ چه درد باشد و خلخل هم نباشد ، يا خلخل باشد و درد نباشد گزارش از آن دارد كه استخوان بدانجا ميلان دارد .\r\n3 - بايد قبل از هر اقدامى ، شكستگى در هر حالتى كه باشد ، دست بر جاى شكستهء استخوان\r\n\r\n","description":"","footnote":"","page_name":" 554 ","page_number":576},
  {"content":"\r\n\r\nبسايى از بالا به پايين با دست آن را لمس كنى ، دست را آهسته و نرم بر آن بسايى ، اگر قطعه استخوانى لغزيده يا شاخه شده و يا برجستگيى باشد ، بدان پى ببرى و مجبور نشوى بار ديگر جايى را كه لازم نيست باندپيچى كنى و حالت از هم پاشيدگى و احساس درد به‌وجود آيد .\r\n4 - تا استخوان شكسته به كلى خوب نشود نبايد صاف و هموارى جاى شكسته آسيب‌ديده - كه به چشم مىآيد - فريبت دهد . بارها رخ مىدهد كه ورم پليد وجود دارد امّا خود را نمىنماياند و بالا نمىآيد . و بسيار رخ مىدهد كه كجى درون با چشم ديده نمىشود .\r\n5 - اگر در معاينه كوشش كنى و هر وسيله‌اى را به كار برى ، مشروط بر اينكه حالت اندام از اثر شكستگى به پليدى نرسيده باشد ، حتما جاى شكسته را پيدا مىكنى . و اگر از اثر شكستن ، اندام بسيار آلوده و پليد شده باشد ، آنگاه از تشنجى كه بر بيمار مىآيد و از تب سختى كه بيمار بدان مبتلا شده است مىدانى كه استخوان شكسته است . و اگر چنين حالتى از تشنج و تب روى داد ، بهتر آن است كه تركش كنى و كارى به كارش نداشته باشى .\r\n6 - اگر در علاج شكسته‌بندى مىخواهى شكسته را داخل جايى كنى كه سزاوار آن است و لازم است ، امّا استخوان خيره‌سرى كرد و تو نرفت ، نبايد به زور و با اعمال فشار آن را داخل كرد ؛ زيرا در آن صورت بيمار با بلايى روبرو مىشود كه از شكستگى استخوان بسيار بدتر باشد ؛ پس اگر استخوان همچنان كج و ناراست بماند بسيار بهتر است .\r\n7 - اگر شكسته را بند آوردى و خوب شد و هيچ معالجهء ديگرى نخواست امّا درد شديد رخ داد و درد تسكين نيافت ، اگر ممكن باشد ، استخوان را باز بشكن كه درد نماند و بيمار بياسايد .\r\n8 - هنگامى كه استخوان بشكند ، بايد هرچه زودتر به شكسته‌بندى بپردازى ؛ زيرا تا تأخير بيشترى در ميان آيد ، برهم آوردن و علاج مشكل‌تر مىشود و روىآورهاى ناپسند و زيان‌آور بيشتر رخ مىدهند . بويژه اگر استخوانى بشكند كه ماهيچه‌ها و پىرگهاى زياد در پيرامون داشته باشد ، مانند : ران ، كه اگر در به هم آوردن و علاج ران شكسته شتاب نكنند خطراتى متوجه بيمار خواهد بود كه مپرس !\r\n9 - براى زود جوش خوردن استخوان شكسته و خوب شدنش بايد از روشها و وسايلى استفاده كنى كه بر ضد سببهايى باشند كه نمىگذارند استخوان به زودى پيوند يابد و بهبودش را به تأخير مىاندازند ؛ كه اولين و مهم‌ترين عمل اين است كه خون لزج در اندام بيمار زياد شود .\r\n\r\nفصل پنجم وضعيت بند آورده\r\nدر هر اندامى كه استخوان آن بشكند بايد بعد از به هم آوردن استخوان ، عضو پيوند داده شده را در حالتى نگهدارى كه با وضع و حال اندام سازگار باشد و طورى باشد كه درد نكند . بهترين وضع براى عضو پيوند داده شده آن است كه نزديك‌تر به حالت طبيعى باشد . مثلا : اگر استخوان شكستهء دست را به هم پيوند داده‌اى بهترين حالتى كه بايد دست را تا خوب شدن\r\n\r\n","description":"","footnote":"","page_name":" 555 ","page_number":577},
  {"content":"\r\n\r\nكامل در آن نگهداشت آن است كه دست و زند ، راست و هموار ايستند و بر گردن آويزند .\r\nممكن است در مورد اندامى چنين اقتضا نكند كه آن را آويزان كنى . بايد طورى قرار گيرد كه راست دراز كشد و جايش پست باشد و پستى و بلندى در آن نباشد كه طرفى از اندام بلند شود و طرفى پايين باشد . خلاصه اگر پست هم بود ، بايد راست و هموار باشد .\r\nدر هر حالت ، اندامى كه شكسته‌بندى در آن به عمل آمده بايد بر چيزى تكيه دهد ؛ آويزه شدن بدون تكيه دادن به چيزى در هيچ اندامى مناسب نيست . حتى اگر مانعى در راه بلند نگهداشتن اندام آسيب‌ديده بعد از پيوند دادن بخش شكسته شده نباشد ، بلند نگهداشتن مشروط بر اينكه راست و هموار بايستد با آن سازگار است .\r\nاگر پا آسيب‌ديده است و استخوان شكسته‌اش را معالجه كرده‌اى ، پاى را چنان آويزان كن كه در حالت سلامت آن‌طور به برداشتن گام عادت داشته است .\r\nگفتيم بايد اندام آسيب‌ديده بعد از جبر كسر - چه آويزه چه ناآويزه - راست ايستد و بلندى و پستى نداشته باشد . اگر بلندتر از آن ايستد كه لازم است يا پايين‌تر از حد لازم باشد ، اندام پيچ مىخورد ، كج مىشود و برحسب حالت آويزه‌اش - كه خارج از حد لازم است - آسيب مىبيند .\r\n\r\nفصل ششم باند و بالشتك\r\nشكسته‌بندى - چنان كه مىدانى - باندپيچى و بالشتك گذاشتنهايى مىخواهد . حال ببينيم اينها چگونه بايد باشند :\r\n1 - پارچهء باندپيچى حتما بايد پاكيزه بوده و چركين نباشد . پارچهء چركين سفت است و دردآور .\r\n2 - بايد باند تنك باشد تا اگر دارويى بر آن پاشيدى تأثير بر زير گذارد .\r\n3 - باند بايد سبك باشد تا درد را بر اندام گران نكند .\r\n4 - وقتى كه جاى آسيب‌ديده را مىبندى باند را بر قسمتى از جاى سالم نيز ببند ، تا مطمئن شوى كه از جاى آسيب‌ديده نمىلغزد و محكم‌تر بند مىآيد ؛ هرچند نبايد قسمت زيادى از بخش سالم را در بر گيرد ، مبادا سبب تنگ كردن مسامات اندام شود و اندام محروم از دريافت مادهء غذائى ويژهء خود گردد . اين نوع از باند كه مىگويم بايد پهن‌تر از جاى آسيب‌ديده باشد ، مادهء مرطوب را كه به اندام آسيب‌ديده درمىآيد بهتر مىفشارد ، و بيشتر از باند باريك رطوبت ناباب را مانع است و نمىگذارد نزديك شود . ازاين‌رو پهن‌تر بهتر است و خوب‌تر جاى آسيب‌ديده را مىگيرد . اما اين پهنى باند بايد با اندام مناسبت داشته باشد ؛ مثلا باندى را كه براى بستن سينه بايد به كار ببرى ، براى بستن دست مناسب نيست كه سينه پهن‌تر مىخواهد .\r\nيعنى پهنا را بايد نسبت به وسعت و كوچكى جاى باندپيچى شدن در نظر بگيرى . اگر اندامى باندش پهن‌تر از آن باشد كه سزاوار است ، اثر مطلوب را ندارد . اگر اندامى را كه باند مىپيچى\r\n\r\n","description":"","footnote":"","page_name":" 556 ","page_number":578},
  {"content":"\r\n\r\nپهن نيست ، بايد پهناى باند در اندازهء سه انگشت برهم چسبيده يا چهار انگشت باشد و بيشتر نباشد . مثلا براى باندپيچى زند ، استخوان چنبر و امثال آنها عرض باند سه انگشت تا چهار انگشت باشد . در چنين اندامانى بايد حتما باند تنك و نازك باشد . باند پهن در استخوان چنبر خوب جاى نمىگيرد .\r\nبر اندامانى كه مانند چنبر باند پهن را نمىپذيرند ، بايد باند را چندين بار برهم بپيچى تا تلافى پهن بودنش را دربياورد . باند كه پهنايش سه تا چهار انگشت برهم چسبيده است بايد طولش سه ذرع ( از سر انگشتان تا آرنج ) باشد .\r\n\r\nبالشتك\r\nدر بعضى حالات نياز به بالشتك هست كه همراه باندپيچى به كار برود . بالشتك لازم شكسته‌بندى دو نوع است : منظور از گذاشتن نوعى از بالشتك آن است كه اندام بسته را در حالت هموار نگهدارد و نگذارد چين و چروكى در آن ايجاد شود و چينهاى طبيعى برهم آيند . و اگر گشادى و يا چينى در ميان هست آنها را پر كند .\r\nدومى بدين منظور است كه بر لايهء باند قرار گيرد ، و صاف كردن بار دوم را عهده‌دار باشد و در چرخيدن باند ، از هموارى جاى بند حفاظت كند و نگذارد باند در جايى تند و در جايى سست شود و جبيره‌ها خوب جايگير شوند و حركت نكنند . پس بالشتكى ويژهء باند و بالشتكى مخصوص جبيره‌ها است .\r\nباند زيرين ، يعنى آنكه مستقيما با بدن تماس دارد ، از رسيدن مواد مرطوب نامناسب به عضو آسيب‌ديده جلوگيرى مىكند و باند بالايى مانع پيچ خوردن اندام مىشود .\r\nبالشتكهايى كه در جاى باند گذاشته مىشوند بايد كاربرد خوبى داشته باشند و تا ممكن است برحسب حالت و چرخش اندام ، اندام زير پوشش بالشتكها قرار گيرد . و بر همين اندازه تعداد بالشتكها معين شود . شايد در حالات ويژه‌اى نياز باشد كه چندين بالشتك كوچك را دور هم بچينى و بالشتكى پهن و بلند را بر همهء آنها قرار دهى و بالشتك بلند بالايى جاى باندپيچى را بگيرد . در چنين حالاتى يعنى وقتى كه بالشتك‌گذارى لازم است ، بايد باند از نوعى باشد كه آن را باند دوروى و دوسر ( باند تاشده در طول ) نامند ؛ كه طرز استعمال به قرار آتى است : باند را بر جاى لازم مىگذارى و مىبينى كه صاف و هموار بر جاى آسيب‌ديده قرار گرفته است .\r\nآنگاه بالشتك را در وسط دو لايهء آن مىگذارى . و هر دولا را باهم در يك آن به سوى جهت مخالف مىبرى . بايد باندپيچى كذائى را با هر دو دست انجام دهى ، چنان كه مشهور است و نياز به توضيح بيشترى نيست .\r\n\r\n","description":"","footnote":"","page_name":" 557 ","page_number":579},
  {"content":"\r\n\r\n\r\nفصل هفتم طرز باندپيچى به تفصيل\r\nسرآغاز باندپيچى را بايد از جاى شكستگى استخوان و دقيقا از جايى كه استخوان شكسته بدان سو تمايل كرده است شروع كنى و همان‌جا را بسيار تند و محكم بپيچى . بعد از آن جايى را بپيچ كه بايد مادهء ناباب و نامناسب از آنجا دفع شود و چنان بپيچ كه هيچ لغزشى نكند و حالت باندپيچى شده را بدون منفذ و حركت نگهدارد ؛ كه اين باندپيچى از ورم كردن جلوگيرى مىكند و حتى اگر ورمى هم باشد آن را از بين مىبرد . هرگاه از ورم آوردن بيم نماند ، بيم عفونى شدن استخوان نيز از بين مىرود .\r\nاما اين تند بستن چنان ، كه هيچ منفذ و گدارى باقى نماند ، در شرايطى كه در خود استخوان چرك آبكى توليد شود ، به نفع بيمار نيست ؛ زيرا چرك توليد شده به مخ راه مىيابد و مخ فاسد مىشود و از فاسد شدن مخ ، استخوان نيز فاسد مىشود . پس در چنين وضعى بايد حالت را به دقت بررسى كنى و اگر حدس زدى كه ممكن است استخوان چرك كرده باشد ، بايد گدارى را براى بيرون آمدن چرك به خارج در نظر بگيرى . بهترين راهى كه گدار چرك از آن باز شود ، طرف بالايى اندام است ؛ زيرا در حالتى كه بالاى اندام تا اندازه‌اى ناتوان باشد چرك اندام پايينى نيز به بالا برمىجهد و از آنجا خارج مىشود .\r\nگفتيم باند را تند و شديد ببند ، امّا تند بستن نيز اندازه‌اى دارد . اگر زياد از حد لازم باند را تند ببندى - فرق نمىكند باند يا جبيره يا هر دو باشد - راه بر غذاى لازم اندام و خون لازم آن بسته مىشود و خون و غذا به اندام نمىرسند و در نتيجه پيوند دادن و به هم آمدن انجام نمىگيرد .\r\nبقراط بعد از آنكه طرز و چگونگى باندپيچى را تعيين مىكند ، مىفرمايد : « بايد براى جلوگيرى از ورم كردن ، مرهمهاى بازدارندهء ورم و روغن زيتون كال و موم را بر جاى پيوند داده ماليد . و ممكن است نياز باشد كه باند را به وسيلهء هواى سرد يا وسيلهء آب سرد ، سرد گردانى كه مانع ورم كردن گردد . اگر ورمى بود ، وسيلهء روغن بابونه فروكش كند . شراب گس‌مزه كه گيرنده است ورم را تحليل مىبرد و اندام را نيرومند مىكند .\r\nاگر در جاى شكستگى استخوان و در اندامى كه استخوان در آن شكسته است قرحه بود ، مرهم را نبايد استعمال كرد . بايد دارويى را به كار برد كه نيروبخش و تحليل‌برنده باشد ، مانند :\r\nروغن زيتون همراه مصطكى و اندران .\r\nاگر شكستگى تازه روى داده و كهنه نشده و باندپيچى مىشود و ورم نكرده است ، بايد باند از پارچهء كتانى و سردىبخش باشد و نگذارد عضو ورم كند . براى اين منظور شايد اگر باند را در آب و سركه خيس كنى كافى باشد در غير اين صورت مرهم و چيزهاى ذكر شده را به كار ببر !\r\nاگر جاى شكستگى استخوان ورم كرده است و مىخواهى آن را باندپيچى كنى ، بهتر است پارچهء باند ، پشمى باشد و آن را در روغنى خيس كنى كه تحليل‌برندهء ورم است و ورم را نرم مىكند .\r\nدر هر حالتى كه باشد بايد مرهم و دارويى را كه استعمال مىكنى بر لايهء زيرين باند - كه\r\n\r\n","description":"","footnote":"","page_name":" 558 ","page_number":580},
  {"content":"\r\n\r\nمستقيما با پوست در تماس است - بگذارى ، تا از درد كردن بيمه شود . بويژه اگر حالت بيمار چنان نيست كه طبيب هميشه بر بالينش باشد و هرگاه درد احساس شد طبيب فورا به دادش برسد ، جايى را باز كند و جايى را ببندد .\r\nيادآور مىشوم ، اگر قرحه‌اى در آن مكان هست نبايد مرهم استعمال كرد . ممكن است اندام را به عفونت بكشاند . به جاى مرهم شراب سياه استعمال كن ! منظورم از اين يادآورى آن بود كه بدانى شكستگى استخوان اكثرا قرحه همراه دارد ؛ پس بهتر آن است كه از استعمال مرهم صرف نظر كنى و تنها شراب گس‌مزهء گيرنده را به كار ببرى . بالشتك بلند فوقانى را - كه ذكر كرديم - به وسيلهء شراب گس‌مزه تر كن ! بعدا در باب ويژه‌اى داروهاى پاشيدنى و ماليدنى در علاج شكسته‌بندى را ذكر خواهيم كرد .\r\nاگر باندپيچى را چنان كه سفارش كرديم از جاى لازم شروع كردى ، براى چند بار پيچيدن و برهم پيچيدن ملاحظاتى به شرح زير هست كه بايد مراعات كنى :\r\n1 - اگر شكستگى استخوان زياد يا كم است ، باند را برحسب زيادى و كمى آن زياد يا كمتر بپيچ !\r\n2 - ورم اندام شكسته استخوان را ملاحظه كن ! اگر پديدار است ، باند را بر ورم كرده بپيچ و از آن طرف برگردد طورى كه باز بر ورم كرده آيد و بعد از آن بر جاى سالم و بىورم پيچيده شود .\r\nكار باند اول را در اينجا خاتمه مىدهى ؛ حالا نوبت باند دوم است : باند دوم را دوبار يا سه بار بر جاى شكسته بپيچ و بعد از آن به سوى پايين‌تر برو و كمى سست‌تر از جاى شكسته آن را بپيچ و سست‌تر بستن را كم‌كم و به تدريج صورت ده ! آنگاه باند سوم را بياور و آن را نيز دوبار يا سه بار بر شكسته ببند و آخرش را به همان دستور ليكن رو به بالا ببر ! كه اين دو باند ، در راندن چيزهاى ريختنى و ناباب از اندام ، راست نگهداشتن اندام و چگونگى انجام باندپيچى لازم با هم همكارى مىكنند . در اينجا نيز مواظب باش باندها به جاهاى بسيار دور از جاى دردمند نرسند و جاى سالم دور از جاى شكسته زير فشار بستن تند قرار نگيرد ؛ مبادا رگهاى وابسته به اندام شكسته استخوان زير فشار باند بند آيند و مسدود شوند و از پذيرش غذاى ويژهء اندام درمانند . چون ممكن است اين سد شدن ، علتى هميشگى شود .\r\n3 - طرز بستن سومى هم هست و آن به اين ترتيب كه باندى را كه بر جاى لازم مىپيچى رو به بالا بپيچ و در بالا خاتمه يابد . باند دومى را بر آن بپيچ و در پايين بدان خاتمه ده . سومى را از پايين‌ترين جاى باند پايينى شروع كن و بر بالاى باند بالايى بپيچ . اين باند سوم هر دو باند بالايى و پايينى را حفاظت مىكند . اين باند فوقانى را بر هر دو باند پايينى و بالايى - در جايى كه شكستگى روى داده - بسيار محكم و تند ببند . منظور از بستن اين باندها به‌طور مخالف همديگر اين است كه باندى از پايين اندام بسته مىشود كه مادهء لازم اندام را به سوى اندام جذب كند ؛ ازاين‌رو كمى دور تر از جاى درد بستنش شروع مىكند و به تدريج رو به جاى دردمند سست‌تر مىشود ، كه مادهء لازم براى اندام راه رسيدن به اندام دردمند را داشته باشد .\r\nدومى كه در بالا قرار مىگيرد - چنان كه گفتيم - براى نگهدارى از اولى ( پايينى ) و سومى براى\r\n\r\n","description":"","footnote":"","page_name":" 559 ","page_number":581},
  {"content":"\r\n\r\nحفاظت اولى و دومى است . اين سه باند هر سه زير جبيره قرار مىگيرند و باندهايى نيز بايد بر جبيره‌ها قرار داده شوند .\r\nبالايىترين كه بر جبيره‌ها مىآيد كارش اين است كه اندام دردمند را مستقيم نگهدارد و چنان باشد كه گويى اندام يك قطعه بيش نيست ، نه بتواند حركت كند و نه كجى و پيچشى در آن راه يابد .\r\nاگر شكستگى در پهناى استخوان و كامل است ، بايد باندپيچى به‌طور مساوى چه در تندپيچى و چه در جايگيرى در پيرامون باشد . نبايد ميان طرفى با طرف ديگر فرق بگذارى .\r\nاگر طرف شكسته به سويى از استخوان بيشتر تعلق داشت - كه اين را شكست سست استخوانى ناميم - بايد طرفى كه شكستگى بيشترى در آن رخ داده است تندتر باندپيچى شود .\r\nدر باندپيچى كه اول به عمل آورده‌اى و پسنديده‌اى ، تغييرات زياد مده و آن را هر دم به شكلى درمياور ، كه اين ترديد و دودلى ريس را پنبه مىكند و هرچه را كه از شكسته‌بندى بهره يافته‌اى از بين مىبرد . و نيز شايد از اين تغيير دادن باند اندام كج شود و درد و آزار به بار آيد .\r\nاگر شكست استخوان در سر است ، بستنش از همه حالات ديگر شكستگى بدتر و مشكل‌تر است . اگر تند مىبندى درد مىكند و اگر سست مىبندى كج مىشود .\r\nبقراط مىفرمايد : « باندپيچى در شكسته‌بندى استخوان چنان خوب است كه يك روز بسته شود و روز ديگر باز كنند . كه ممكن است از آنكه باند به‌طور مداوم بر اندام باشد ، بيمار افسرده و ناراحت شود ، از خاراندن جاى بسته شده خوددارى نكند آن را بخاراند كه معلوم است مادهء مرطوب آزاردهنده و خارش‌آور حتما به اندام مىآيد و شايد به چرك آبكى تبديل شود .\r\nبهترين وقت براى باندپيچى نهايى و مناسب و مراعات شروط ذكر شده آن است كه از شكستگى ده يا بيست روز وقت بگذرد . كه اين مدت زمان شروع تكوين پينه بر استخوان شكسته است . پينهء استخوانى اجزاء شكسته را به هم جوش مىدهد . همين‌كه تشخيص دادى كه پينه جاى خود را به خوبى يافته و شكستهء استخوان را گرفته است ، ديگر باند را بسيار تند مبند و منفذى را در مقابل پينهء به‌وجود آمده بهل ! كه فشار باند ، مانع پينه بر استخوان آمدن يا نموّ آن نشود . اگر فشار زيادى از باند بر پينه آيد ، پينه نازك و ناتوان مىشود . مگر اينكه تكوين پينهء استخوانى قبل از بستن نهايى شروع كرده باشد و دايما بزرگ‌تر شود و به حدى برسد كه از اندازهء لازم تجاوز كرده و بسيار زياده‌روى كند ؛ كه در اين حالت حتى اگر تند بسته شود مانعى ندارد .\r\nخلاصه بايد راه تكوين پينه به حد لازم را نبندى . كه اگر بسيار تندتر از لازم شكستگى را بستى از پيدايش پينهء مورد نياز - كه آن را جوشكارى مىكند - جلوگيرى مىشود .\r\nاگر داروى گيرنده و بازدارنده به كار ببرى ، راه بر غذاى وارد به اندام بسته مىشود .\r\nاگر داروى راه‌بندان غذاى اندام مصرف شود و در عين حال فشار باند بر پينهء استخوانى وارد آيد ، معلوم است كه غذاى وسيلهء رشد و نمو مادهء پينهء استخوانى قطع مىشود و راهى نمىماند كه پينه از آن راه تغذيه كند .\r\n\r\n","description":"","footnote":"","page_name":" 560 ","page_number":582},
  {"content":"\r\n\r\nوقتى كه مىدانى هنگام باندپيچى فرا رسيده است ، بيمار را استراحت مده و باندپيچى را به تأخير مينداز !\r\n\r\nفصل هشتم جبيره ( تخته‌بند ) ها\r\nجبيره‌اى كه در شكسته‌بندى استفاده دارد ، بايد سخت و نشكن باشد . و با اينكه سخت و نشكن است نرمش‌پذير باشد ؛ مثلا از قنا - حيزران ( چوبى كه از آن نيزهء بلند سازند ) ، چوب خرزهره ، چوب درخت انار و امثال آنها باشد . همچنين بايد جايى كه جبيره بر شكسته مىآيد و هر دو طرف شكسته را در بر مىگيرد ، ستبرتر از بقيهء قسمتهاى جبيره باشد .\r\nدر شكسته‌بندى استخوان كه نياز به استعمال چندين جبيره دارى ، ترتيب ستبرى و تنكى جبيره‌ها را مراعات كن ! ستبرترين آنها را در نزديكترين جاى پهلوى شكسته شده يا در جايى كه شكستگى بسيار در آن رخ داده است قرار ده و نازكترها را در اطراف آن بگذار !\r\nبايد جبيره از هر طرف صاف و هموار باشد و در وسط در زير باند بر جاى مورد نياز قرار گيرد و بلندى و پستى و برجستگى و گودى نداشته باشد .\r\nاگر جبيره را در هر چهار طرف شكسته قرار دهى ، احتياط بيشترى به خرج داده‌اى و خوب كارى است .\r\nاگر جبيره از جاى دردمندى كه بر آن مىگذارى درازتر باشد ، مانع و زيانى نيست . و اگر جبيره چنان باشد كه از بند استخوانى تا بند استخوان ديگر را در بر گيرد ، بدون اينكه مفصل را بپوشاند خوب است .\r\nبر طرفى كه جبيره بر شكسته مىآيد و از جهتى كه شكسته به سوى آن خم شده است ، بايد سر درازتر استخوان در وسط جبيره قرار گيرد . در هر حال نبايد جبيره بر جاى دردمند سنگينى كند و نبايد زياد فشارآور باشد .\r\nنبايد باند پيچيده بر جبيره كمتر از آن باشد كه جبيره را به كلى بپوشاند ، كه در اين حالت جبيرهء ناپوشيده فشار مىآورد و مزاحمت ايجاد مىكند . اگر چيزى از اين كوتاه بودن باند بر جبيره را ديدى ، نقص را از ميان بردار و جبيره را چنان زير باند قرار ده كه مناسب حال است .\r\nجبيره را نبايد بر جايى بگذارى كه رگ زياد در آن هست و گوشت بر رگها نيست . آن را بر جايى بگذار كه گوشت پيالود هست و بر استخوان قرار دارد .\r\n\r\nفصل نهم به كار بردن جبيره ( تخته‌بند )\r\nهنگامى كه براى جبيره گذاشتن مناسب است بعد از گذشت پنج روز از اول شكستگى و بالاتر\r\n\r\n","description":"","footnote":"","page_name":" 561 ","page_number":583},
  {"content":"\r\n\r\nاز پنج روز است . بايد وقتى كه به كلى از آسيبهاى پيامد ورم و خارش و تاول زدن اطمينان يافتى و دانستى كه اين رويدادهاى احتمالى رخ نمىدهند ، آنگاه جبيره به كار برى . بارها رخ داده كه در گذاشتن جبيره شتاب به خرج داده‌اند و پيش از وقت مناسب جبيره گذاشته‌اند و آسيبهاى نامبرده پديد آمده‌اند .\r\nتا اندام شكسته استخوان بزرگتر باشد بايد جبيره به كار بردن ديرتر صورت گيرد .\r\nدرحالىكه جبيره گذاشتن را هنوز مناسب نمىدانى ، بايد باندپيچى و درست و مناسب نگهدارى اندام چنان باشد كه تلافى جبيره گذاشتن را دربياورد . اگر اين حالت ممكن نبود و كار از تنها باندپيچى ، به خوبى صورت‌پذير نشد ، ناگزير بايد هرچند شكستگى اولش باشد ، جبيره را به كار بگيرى .\r\nجبيره را طورى بگذار كه بسيار خوب جايگير شود و درست برطبق دستور صحيح اندام را نگهدارد و چنان كه اشاره كرديم ستبرترين جاى جبيره بر جاى شكسته قرار گيرد . آن را چندان مبند و تند مكن كه زيانى وارد آورد . حالت بيمار را معاينه كن تا كجا تحمل دارد آنگاه كم‌كم و به تدريج جبيره را تند و تندتر ببند و در هر حال بايد اندازه را نگهدارى .\r\nاگر باند و جبيره با اصل جاى دردمند فاصله داشته باشند ، زياد گذاشتن جبيره و زياد باندپيچى كردن آن بهره‌اى نمىدهد . زيرا در اين حالت بدون شك باندپيچى سست است .\r\nباندى را كه بر باندهاى بالايى مىگذارى ، چنان مبند كه جبيره را بلغزاند و از حالتى كه بايد بر جاى خود قرار گيرد منحرف گرداند .\r\nبايد در اوايل كه تازه استخوان شكسته را بسته‌اى هر دو روز يك بار باند را باز كنى . كه اين باز كردن اختيارى نيست بلكه ضرورى است . بويژه اگر جاى بسته خارش پيدا كرد ، حتما بايد آن را باز كنى و بعد از آن همان دستورات لازم را كه گفته‌ايم به كار ببرى .\r\nاگر بستن استخوان شكسته از هفت روز تجاوز كرد ، مدت باز كردن را كندتر گردان ! يعنى هر چهار روز يا پنج روز يك بار باند را سست كن ؛ زيرا وقتى كه بستن از هفت روز تجاوز كرد خارش پيدا نمىشود و اندام دردمند ورم نمىكند . در اين مدت كمى باند را سست‌تر كن كه راه بر غذاى ويژهء اندام بسته نشود .\r\nاگر تشخيص دادى كه در صورتى كه جبيره‌ها را تا مدت بيست روز باز نكنى زيانى متوجه بيمار نخواهد شد ، باز نكردن آنها در اين مدت خوب است .\r\nاين گاه باز كردن براى احتياط است ، كه حتى اگر سببى آشكار و پيدا هم نباشد ؛ بعيد نيست كه حالاتى ناپسند در داخل رخ دهد . ازاين‌رو بايد گاه به گاهى باند را باز كرده و جاى آسيب‌ديده را معاينه كنى . آيا گوشتى كه پيداست تغيير رنگ داده است ، حالتش ديگرگون شده است يا نه ؟ و چنان كه چندين بار تذكر دادم ، نبايد باند را به حدى تند بپيچى كه راه بر رسيدن غذاى اندام را به جاى شكسته بسته شود ؛ زيرا به هم جوش خوردن استخوان شكسته تنها از طريق خون و غذاى نيروبخش كه به اندام مىرسد صورت‌پذير است .\r\nدر برانداختن جبيره و آزاد گذاشتن اندام آسيب‌ديده شتاب مكن ! حتى اگر احساس\r\n\r\n","description":"","footnote":"","page_name":" 562 ","page_number":584},
  {"content":"\r\n\r\nكردى كه شكسته به هم چسبيده است ؛ كه ممكن است به هم چسبيده باشد امّا پينهء استخوان كه جوش‌دهنده است هنوز محكم نشده باشد و شايد اندام از اثر برداشتن جبيره كج شود . اگر هيچ نيازى به جبيره نباشد و باز بر جاى شكسته بماند بهتر از آن است كه قبل از بىنياز شدن از جبيره آن را بردارى . پس عجله به خرج مده و در برداشتنش صبر كن و مدتى آن را به تأخير انداز !\r\n\r\nفصل دهم شكستگى و زخم باهم\r\nاگر شكستگى استخوان در اندامى رخ داده و در عين حال زخمى هم هست ، دستورات زير را به كار ببر !\r\nبا كمال آهستگى و آرامى به شكسته‌بندى مشغول باش ! جبيره را از جاى زخم دور كن و مرهم لازم بر زخم بگذار ؛ كه بسيار مناسب است مرهمهاى همراه زفت را بر چنين زخمى بگذارى .\r\nبرخى از طبيبان شكسته‌بند گويند : بايد باندپيچى را از دو سوى زخم شروع كنى و زخم را لخت بهلى . اگر زخم درست بر جاى شكسته نباشد ، اين سفارش اطباء فكر خوبى است . فقط بايد پوششى ديگر بر زخم آيد كه هوا نخورد . امّا اگر زخم درست بر جاى شكستگى بود ، بايد در باندپيچى حيله‌اى به كار ببرى [ كه نه سيخ بسوزد و نه كباب 
  ] . زخم از هر طرف زير پوشش باند قرار گيرد و از پليدى و آلودگى پاك گردد و در عين حال دهانهء زخم زير باند شكسته واقع نشود . مثلا : كنارهء باند شكسته‌بندى را بر لبهء زخم بياور و از آنجا آن را به حالت مورب برگردان ! باند ديگرى را بياور و كنارهء آن را بر لبهء ديگر زخم برسان و آن را نيز به همين حالت مايل برگردان ؛ كه در اين حالت دهانهء زخم بدون پوشش است و لبه‌هايش زير پوشش باند قرار دارند . باندپيچى خودت را ادامه بده و هر دو كناره و لبهء زخم و جاى شكسته را تند بپيچ . در نتيجه هرگاه خواستى دهانهء زخم باز است و نياز به باز كردن باندها نيست . دارويى را كه مىخواهى بر زخم بگذار و چنان كه اشاره كرديم زخم را وسيلهء پوششى ديگر غير از باند شكسته‌بندى بپوشان كه هوا نخورد .\r\nنوعى باندپيچى ديگر هم هست . باندى كه شكسته را بدان مىبندى در جايى كه بر زخم مىآيد سوراخ كن و جبيره‌اى را كه بر زخم مىآيد نيز سوراخ كن كه سوراخ شده بر زخم آيد و زخم را بپوشاند . در اين صورت مىتوانى به آسانى داروى علاج زخم را به زخم برسانى و مىتوانى چرك و آلودگى را از آن از طريق سوراخ پاك كنى . يادآور مىشوم كه حتما بايد بعد از دارو به زخم رسانيدن ، زخم پوشيده شود كه هوا نخورد . بويژه اگر هوا سرد باشد و بر زخم آيد بسيار بد است . پس بايد دهانهء زخم را بپوشانى و در شب كه بيمار در خواب است بايد با دستمالى زخم را به قصد دور بودن از هوا ببندى . هرگاه زخم خوب شد ، اگر قبلا جبيره نگذاشته‌اى و به خاطر زخم گذاشتن جبيره را به تأخير انداخته‌اى ، جبيره بگذار و جاى زخم را\r\n\r\n","description":"","footnote":"","page_name":" 563 ","page_number":585},
  {"content":"\r\n\r\nكه خوب شده است زير جبيره قرار ده !\r\nاگر امكان داشته باشد جبيره‌اى را كه بر زخم مىآورى چنان بگذارى كه اگر آن را از زخم برداشتى كه صبح و شام زخم را مداوا كنى ، تأثيرى بر باندپيچى شكسته‌بندى نگذارد ، بسيار خوب است .\r\nبقراط مىفرمايد : « تا زخم نوآمده به شمار مىآيد ، بايد در ميانهء پيچهاى باند قرار گيرد ، و همين‌كه كهنه‌تر شد و رسيد و سر باز كرد ، باند را از بالاى زخم بياورند و بر وسط آن ببندند . بهتر آن است باندهايى كه از نزديكى زخم عبور مىكنند و بويژه باندهاى بالايى را در كنار زخم تند و شديد كنند تا مواد سزاوار ريختن از زخم را بيرون برانند . بايد در تند بستن ، تحمل بيمار را نيز در نظر داشته باشند و به حدى نباشد بيمار تاب نياورد . و هرچه باند از زخم فاصله گرفت شل‌تر شود بهتر است . »\r\nاگر قرحه ( زخم چركين ) ريشه‌دار است و به ژرفا راه يافته ، بايد باند را بر جاى ژرفا رفتهء قرحه بياورى و آن را بسيار تند بپيچى . اگر اين تند پيچيدن باند همان جاى شكستهء استخوان را نيز در بر گيرد ، دو كار خوب يك‌دفعه انجام شده است . و اگر زخم جايى است و شكسته جاى ديگر ، بايد همان روش را نسبت به زخم انجام دهى كه سابقا ذكر كرديم . مثلا اگر باند را سوراخ كردى و ناگزير دهانهء قرحه را باز گذاشتى ، وقتى باند به جاى شكسته مىرسد ، بايد به شدت فشاردهنده و تند و محكم باشد .\r\nبايد اندام را كه زخم در آن پديد آمده است ، به حالتى نگهدارى كه اگر چرك در زخم جمع آمد به آسانى از آن بريزد .\r\nاگر فصل تابستان و گرما است ، باند پيرامون زخم را سرد گردان تا زخم ورم نكند . به هيچ وجه و بويژه اگر وقت تابستان و گرما باشد ، مرهم بر زخم مگذار ! ممكن است اندام زخمى و آسيب‌ديده را عفونى كند .\r\nاگر نياز به استعمال بازدارندهء ورم بود . شراب گس‌مزه را به كار ببر - چنان كه سابقا هم گفتيم .\r\nاگر استخوان شكسته و كوبيدگى نيز در اندام رخ داده است و بيم آن داشتى كه اندام از هستى ساقط شود ، نشتر بزن و بردر ! روى هم رفته اگر زخم كذايى - كه همراه شكست استخوان است - بر اساسى صحيح بسته شود اگر مواد از بالا به سويش سرازير شوند ، به جاى اينكه بيمار زيان بيند بهره مىبيند ؛ اما اگر در بستنش اشتباهى رخ دهد ، از اثر هر مادهء ناپسند كه بر آن مىآيد ورم مىكند . بويژه اگر جاى زخم در بستن سست باشد و آن طرف دور تر را تند بسته باشند و يا زخم گدارى برايش نمانده باشد كه مادهء چركى را از آن به بيرون راه دهد و دارو بدان برسد .\r\nاگر زخم را لخت و بدون پوشش گذاشتى متعفن مىشود و اندام را به مرگ سوق مىدهد و درد و آزار و انواع تبها را پيامد دارد . پس بايد طبيب بين اين دو حالت اندازه‌اى را در نظر گيرد ، نه زخم زياد تند و سرپوشيده بسته شود و نه كاملا لخت و بىسرپوش باشد .\r\n\r\n","description":"","footnote":"","page_name":" 564 ","page_number":586},
  {"content":"\r\n\r\nزخم را به خوبى معاينه كن و از هر حيث بررسى به عمل آور و تا ريشه ندوانيده و كار زار نشده است علاجش كن !\r\n\r\nفصل يازدهم دوباره شكستن\r\nمنظور از دوباره شكستن ، شكسته استخوانى است كه به هم پيوند زده شده و خوب شده است ، اما كج گرفته و معالجه‌اش صحيح نبوده است ؛ كه بايد آن را باز بشكنى و دوباره ببندى و به هم پيوند دهى .\r\nبايد قبل از هر چيز حالت سابق شكستهء به هم پيوند داده شده را به دقت معاينه كنى . اگر پينهء استخوانى كه استخوان را به هم جوش داده است بزرگ و محكم است و اگر استخوان شكسته بزرگ و نيرومند است ، نبايد آن را دوباره بشكنى . كه در اين حالت دور نيست كه نه از همان جا ، بلكه از جاى ديگر بشكند . و اگر از باز شكستن ناگزير باشى ، بايد اول كارى كنى كه پينهء استخوانى كه جوشكارى را انجام داده است نرم و سست گردد و آماده شكستن شود .\r\nداروهايى كه چنين پينه استخوان سخت شده را نرم مىكنند ، همان داروهايى هستند كه در علاج سخت‌شده‌ها ذكر شده‌اند . و عبارتند از : پوست دنبهء گوسفند ، خود دنبهء گوسفند ، خرما ، ته‌نشين روغنها ، چربيهاى گداخته از پيه و دنبه ، مخ داخل استخوان حيوانات ، مغز پنبه‌دانه و امثال آن .\r\nبعد از آنكه از اثر مداوا پينه بستگى را نرم كردى ، استخوان را از همان جاى اول دوباره بشكن ! و در همين اثنا كه به نرم كردن پينه وسيلهء دارو سرگرمى بر دوام آب گرم بر جاى مورد نظر بپاش و بيمار را روزانه چندين دفعه در آبزن بنشان !\r\nاگر اين معالجات بهره ندادند و از آزمايشى كه به عمل مىآورى و از حركت دادن جاى شكسته مىدانى كه پينهء استخوانى بسيار سرسخت‌تر از آن است كه به اين آسانى نرم و آمادهء شكستن شود ، بايد گوشت بالايى را بردرى و به جايى برسى كه بتوانى از طرفى پينهء بسته را حك كنى و روغن بر آن بمالى و آنگاه آن را بشكنى و باز پيوند دهى و علاج شكسته‌بندى را به كار ببرى .\r\nبارها رخ داده است كه بدون باز شكستن استخوان ، كجى و ناهموارى از بين رفته است .\r\nمثلا پينه بسته را چنان كه گفتيم نرم و نرمش‌پذير مىگردانند و هول مىدهند تا شكسته شده را بر جاى سزاوار قرار مىدهند و جبيره مىبندند و كار را به خوبى به انجام مىرسانند و پينهء استخوانى نيز بر آن راه راست مىآيد و در نتيجه دوباره شكستن ضرورتى ندارد . كه اين حالت اخير در بدنهاى نرم اكثرا موفقيت‌آميز است .\r\n\r\n","description":"","footnote":"","page_name":" 565 ","page_number":587},
  {"content":"\r\n\r\n\r\nعلاج شكستگى و غيره\r\nما در اينجا از داروهايى بحث خواهيم كرد كه در چندين حالت گوناگون وابسته به شكست و بست استخوان و روىآورهاى ناشى از شكستگى استخوان مفيد و لازمند - كه از اين قرارند :\r\n1 - داروهاى بازدارندهء ورم\r\n2 - داروهاى از بين بردن خارش\r\n3 - داروهاى سفت و سخت گردانيدن مادهء پينهء استخوانى و نيرومند گردانيدن آن\r\n4 - داروهايى كه اگر پينهء استخوانى بزرگ‌تر از حد لازم بود آن را به حال طبيعى درآورد .\r\n5 - داروهايى كه سختى و سفتى بند استخوانها را اصلاح كند - كه بعد از پيوند دادن استخوان شكسته رخ مىدهد .\r\n6 - داروهايى كه اگر بند استخوانها سست شدند سستى را از بين ببرند .\r\nاكنون نوع و طرز استعمال اين داروها را به تفصيل به بحث مىكشيم و اول از داروهاى بازدارندهء ورم شروع مىكنيم :\r\nدر بحث از باندهاى باندپيچى و باندپيچى كردن شكستگى پيوند داده شده ، داروهايى را ذكر كرديم كه از ورم كردن جلوگيرى مىكنند . همچنين مرهمهايى ماليدنى و گذاشتنى را نام برديم . از داروهاى پاشيدنى شراب گس‌مزه و امثال آن را ذكر كرديم . اكنون موضوع را از سر مىگيريم و مىگوييم :\r\nاگر داروى مرهمى و غيره را در مداوا به كار مىبرى ، به هيچ وجه نبايد زبرى در آن باشد . دارو بايد بسيار نرم و روان باشد . و هرگاه بيم آن داشتى كه امكان عفونى شدن آسيب‌زده هست ، از مرهم استفاده مكن ! و هرگاه ديدى كه قطعه‌هاى استخوان شكسته زيادند ، مرهم استعمال مكن ، كه اندام را آمادهء عفونى شدن مىسازد ؛ زيرا اكثرا وقتى كه قطعه‌هاى استخوان شكسته زيادند قرحه هم هست .\r\nآب گرم بر جاى آسيب‌ديده پاشيدن را نيز ياد كرديم و دانستى كه آب ولرم براى از بين بردن مواد سبب پيدايش خارش مفيد است و مواد غذايى را نيز به اندام مىكشد .\r\nاگر اندام آسيب‌ديده از اثر بستن باند به خشكى گرايد ، آب گرم پاشيدن بر آن لازم و بهره‌رسان است .\r\n\r\nسفت گردانيدن پينهء استخوانى\r\nداروهايى كه براى سفت گردانيدن مادهء پينه بستن استخوان شكسته مفيدند عبارتند از :\r\nداروهاى پاشيدنى گيرنده و لطيف ، داروهاى گذاشتنى كه شبيه داروهاى پاشيدنى گيرنده و لطيف باشند . از قبيل :\r\nآب‌پز آس ، روغن آس به شرطى كه به روغن نياز باشد ، روغن حنا ، آب افشرهء برگ آس ، آب‌پز دانهء آس ، آب‌پز خرنوب مصرى ، آب‌پزشدهء بيخ درخت پشه ، آب‌پزشدهء برگ درخت پشه ، برگ درخت پشه كه آب‌پز شود كه هم جوش‌دهنده و هم سفت‌كننده است ، داروى\r\n\r\n","description":"","footnote":"","page_name":" 566 ","page_number":588},
  {"content":"\r\n\r\nگذاشتنيى كه از ماش باشد و به‌ويژه اگر زعفران و مر همراه داشته باشد و آن را با شراب ريحانى بسرشند بسيار خوب است . پوست كيسهء گردهء خرماى نر نيز بسيار خوب است .\r\n\r\nاصلاح پينهء زياد از حد\r\nپينه تا در مرحلهء نخستين است و هنوز سفت نشده است ، داروهاى گيرندهء ذكر شده را استعمال كن كه مادهء پينه‌گذارى را برهم جمع آورده و كوچك‌تر مىكند . اما اگر به سفتى و بزرگى بيش از حد متوقع و به افراط بود ، بويژه اگر نزديك مفصل ( بند استخوان ) باشد ، ناگزير بايد گوشت اطرافش را بردرى و حك كنى تا آمادهء مداواى مورد نظر مىشود - كه اين را سابقا نيز شرح داديم .\r\n\r\nدستورات علاج\r\nاگر از شكستگى استخوان بند استخوان سفت و سخت گردد ، در مرحلهء اوّل آب گرم بر آن بپاش ! بعد از آن داروهاى نرم‌كنندهء ساخته از لعابها ، صمغها ، انواع پيه و روغنهاى نرمىبخش بر آن بگذار و يا بمال ! اگر سركهء تند و پرمايه همراه دارو باشد دارو را به ژرفا مىرساند . و اگر خرما و دنبه را بر آن بگذارى خوب است . اگر خرما و دنبهء گوسفند و روغن كنجد را درهم بسرشى و بر مفصل سفت‌شده بگذارى بسيار خوب است و در عين حال سبك و سهل است .\r\nكرچك دانه را چون آرد خرد كن و با نيمه‌اش روغن حيوانى و يك چهارم عسل مخلوط كن و بر مفصل سفت شده بگذار !\r\nاگر روغن سوسن را با مرهمى كه موم روغن در آن به كار مىرود مخلوط كنى ممكن است براى نرم گردانيدن بند استخوان كافى باشد .\r\nداروهاى نرم‌كننده كه در علاج سقيروس ذكر شده‌اند همگى در نرم كردن مفصل سفت شده خوبند .\r\nاگر ديدى كه از اثر سفت شدن بند استخوان ، مزاج اندام به سردمزاجى مبتلا شده است ، در داروى علاجى چيزى از قبيل : سكبينه ، گند بيدستر و جواشير وارد كن !\r\nاينك داروى تركيبى خوبى در علاج مفصل سفت شده .\r\n\r\nنسخه :\r\nته‌نشين روغن كتان ، ته‌نشين روغن كنجد ، شنبليلهء در شير پخته و چربى دنبه را در اجزاء متساوى درهم مخلوط كن و بر مفصل بگذار !\r\n\r\nنسخهء ديگر :\r\nبيخ خطمى ، بيخ سيماهنگ ، مقل ، اندران و گاوشير ( جواشير ) در سركهء تند و پرمايه حل شوند و بر مفصل سخت شده مالند .\r\n\r\n","description":"","footnote":"","page_name":" 567 ","page_number":589},
  {"content":"\r\n\r\nمرهمى را كه مرهم عاج نامند بر مفصل سخت شده بمالى بسيار خوب است .\r\nداروهاى تركيبى زير نيز خوب و مفيدند :\r\n\r\nنسخه :\r\nلعاب شنبليله ، لعاب كتان ، لعاب سيماهنگ ، اندران ، لادن ، سنگل ميشى ، روغن سوسن ، پيه اردك ، مقل نرم ، بارزد خالص و مخ ساق گوساله در روغن حل شود . همه را باهم مخلوط كن و از آن مرهم بساز و بر مفصل سفت شده بمال !\r\n\r\nنسخهء قوى ديگر :\r\nروغن كهنه شدهء زيتون يك‌صد و هشتاد مثقال ، روغن سوسن چهل و پنج مثقال ، ميعه ( استرك سايل ) بيست و دو مثقال و نيم ، موم زرد چهل و پنج مثقال ، سقز درخت بنه چهارده مثقال ، شير گياه شير سگ چهارده مثقال ، مخ استخوان گوزن بيست و هشت مثقال . از درهم قاطى كردن همهء اينها مرهم ساز و بر بند استخوان سفت شده بمال !\r\nاينك مرهمى تركيبى كه در علاج سفت شدن بند استخوانى كه از اثر شكسته‌بندى سفت شده باشد بسيار خوب است .\r\n\r\nنسخه :\r\nاندران يك جزء ، مقل يهود نيم جزء ، لادن نيم جزء ، روغن حنا و پيه اردك از هريك يك چهارم جزء . صمغ‌ها را بگدازند و همه را درهم سرشند و مرهم سازند .\r\n\r\nنسخهء ديگر :\r\nاندران سى و شش مثقال ، موم زرد سى و شش مثقال ، انگم درخت بنه ، مقل و بارزد از هريك پنجاه و شش مثقال ، روغن حنا بيست و هشت مثقال . صمغها را در سركه بساى تا حل مىشوند .\r\nآنگاه هاونى را بياور ! با روغن سوسن هاون و دسته‌اش را چرب كن و اين داروها را در آن بريز و بكوب تا خوب درهم آميزند ، سپس آن را بر مفصل سفت شده بمال !\r\nاگر گره‌خوردگى غده‌مانند پيدا شد ، در هر جايى كه باشد يعنى چه در مفصل باشد يا در غير مفصل - كه سابقا در بحث ويژه به غده‌ماننده‌ها ذكر كرديم - از مرهمهايى كه در اين بحث براى علاج سفت‌شدگى مفصل آورده‌ايم در علاج آن نيز مفيد فايده‌اند . و اگر در علاج غده‌مانندهاى گره شده داروى زير را بگذارى باز بسيار خوب است .\r\n\r\nنسخه :\r\nگند بيدستر ، كوشنه ، چلغوز كبوتر و خردل را در اجزاء متساوى درهم بسرش و بر گره غده مانند بگذار !\r\n\r\n","description":"","footnote":"","page_name":" 568 ","page_number":590},
  {"content":"\r\n\r\nداروى تركيبى ديگرى هست كه براى نرم كردن چنين سفت‌شده‌هايى خوب علاجى است .\r\n\r\nنسخه :\r\nته‌نشين روغن سوسن هفت مثقال ، تفالهء روغن بزر كتان هفت مثقال ، اصطرك ، بارزد ، جواشير و اندران از هريك سه مثقال و نيم ، مقل نرم هفت مثقال ، پيه خرس يا پيه اردك يا پيه مرغ خانگى و يا پيه خوك چهارده مثقال . همه را درهم بسرش و مرهم ساز !\r\nپيه خوك در نزد فقيهان ظاهريه « 1 » استعمالش در مداوا حلال است .\r\n\r\nعلاج سست‌شده‌ها\r\nاگر در اثر شكست و بست استخوان چيزى در اندام يا در مفصل سست شده است و مىخواهى آن را نيروبخشى و به حالت طبيعى بازگردانى ، دستور علاج به قرار زير است :\r\nداروهاى گيرندهء كم‌مايه و لطيف را به كار ببر كه عبارتند از : ثمر سرو كوهى ، ثمر سرو و امثال آنها . و اگر نياز به داروى پرمايه‌تر و زياد گيرنده بود ، همين داروهاى كم‌مايه را به وسيلهء زعفران ، مر و دارچين تقويت كن !\r\nزنجبيل شامى نيز بسيار خوب است و بويژه اگر با سوسن زرد بپزد .\r\nخاكستر چوب تاك با پيه كهنه شده درهم بسرشد بسيار خوب است .\r\nپوست كيسهء گردهء خرماى نر خوب است .\r\nهر دارويى كه براى سفت گرداندن پينه استخوان ذكر شد در اينجا نيز مفيد است .\r\n\r\nاستعمال آب گرم و روغن\r\nيادت باشد كه در اثناى پيوند دادن استخوان شكسته ، استعمال آب گرم و روغن خوب نيست ؛ زيرا مانع از پيوند شكسته مىشوند . ليكن اگر قبل از شروع به شكسته‌بندى استعمال شوند خوب است كه حالت اندام شكسته استخوان را براى پذيرش پيوند استخوان آماده مىسازند .\r\nو بعد از شكسته‌بندى وقتى كه كار بستن تمام مىشود ، آب گرم و روغن به كار بردن خوب است ؛ زيرا باقىماندهء ورم و سفت‌شدگى را از بين مىبرند و براى توليد پينهء استخوانى مددكارند .\r\nاگر از اثر باندپيچى نوعى خشكى در پىرگها ايجاد شد و حركت وسيله آنها دشوار گرديد ، آب گرم و روغن مفيدند .\r\nاگر بعد از پيوند دادن و بستن استخوان شكسته آب گرم ، روغنها ، انواع پيه و انواع مخ را به كار گيرى از آسيب‌هاى ذكر شده در بالا جلوگيرى خواهد شد . امّا در اثناى بستن شكستگى آب گرم و روغن كاملا مانع از به هم جوش خوردن استخوان شكسته مىشوند .\r\nشايد اگر در علاج شكستگى استخوان كودكان آب گرم و روغن استعمال كنى زيانى\r\n\r\n\r\n","description":"","footnote":"\r\n( 1 ) - مذهب ظاهريه كه مؤسس آن داود ظاهرى متوفى به سال 270 هجرى قمرى بود - م .\r\n","page_name":" 569 ","page_number":591},
  {"content":"\r\n\r\nنداشته باشد ، اما در علاج بزرگ‌تر از كودكان بسيار بد است . و براى علاج كودكان هم وقتى آب گرم و روغن به كار بردن روا است كه داروهاى گذاشته شده بر جاى دردمند خشكيده شوند و بچه را آزار دهند . كه در اين حالت بايد روغن بر جاى دردمند بمالى و بعدا بالشتك بگذارى و استخوان را به هم پيوند دهى . اما اگر درد احساس نمىشود ، نبايد از روغن استفاده كنى .\r\nطبيبان اين رشته وقتى كه باند اول را باز مىكنند گاهى از آب گرم استفاده مىكنند و منظورشان آن است كه آب گرم مادهء لازم پيوند را به اندام آسيب‌ديده جذب مىكند . در هر حال آبى كه بر بدن بيمار آيد بايد ميانگين در گرمى و سردى باشد ؛ زيرا آب اگر بسيار گرم باشد ممكن است بيش از آنكه مادهء لازم را به نفع اندام جذب كند ، بدن بىآلايش را بگدازد . بويژه اگر آب گرم پاشيدن مدت زيادى دوام كند و از بدن پرشده بيشتر از آنچه كه لازم است ماده جذب كند . و اگر آب گرم پاشيدن بر اندام آسيب‌ديده زمان كمتر از لازم دوام كند ، باز خوب نيست . بلكه بايد اولا آب در گرمى و سردى حالت ميانگين داشته باشد و ثانيا زمان دوام ريزش آب گرم بر اندام آسيب‌ديده آن‌قدر باشد كه احساس شود اندام شروع به برآمدن و نوعى باد كردن كرده است . اما وقتى ديدى كه اندام از ريزش آب گرم بر آن رو به لاغر شدن است ، نبايد پاشيدن آب گرم را بر آن ادامه دهى .\r\nما در علاج حالت دررفتگى در بحث داروهاى پاشيدنى از داروهايى ياد كرده‌ايم ، بدانها نيز رجوع كن !\r\nبه عقيدهء شخصى من اگر اندام دردى را احساس نكند ، نبايد به هيچ وجه آب گرم و روغن را به آن نزديك كرد . اما اگر قبل از عمل شكسته‌بندى باشد - چنان كه اشاره كرديم - استثنا است .\r\nقبلا ذكر كرديم كه اگر خرما و دنبه را باهم بكوبند و بر مفصل سفت شده بگذارند خوب است ؛ همين خرما و دنبهء باهم كوبيده در علاج لغزش استخوان و كوبيدگى در اطراف استخوان خوب علاجى است .\r\n\r\nغذا و داروى تناولى استخوان شكسته\r\nهنگامى كه استخوان شكسته است ، بايد شخص شكسته استخوان از غذاها و داروهاى تناولى چنانى استفاده كند كه در پيوند و به هم جوش خوردن شكستگى اثر مثبت داشته باشند .\r\nدستورات غذايى چنين است :\r\nبايد غذا از آن غذاهايى باشد كه خون گرم توليد مىكنند . منظور خون گرم و خشك‌مزاج نيست ، بلكه هدف توليد خون گرم و لزج است ، كه پينهء استخوانى نرمش‌پذير و نگسل به‌وجود بياورد و پينه‌اى نباشد كه خشك و ناتوان و شكستنى باشد .\r\nخوراكهاى خوب و سازگار براى شكسته استخوان عبارتند از : پاچه ، حليم ، سيرابى ، كلّه ، پوست پختهء بزغاله ، پوست پختهء بره ، و امثال آنها .\r\nشراب گس‌مزه بنوشد .\r\nشاه‌بلوط بخورند خوب است .\r\n\r\n","description":"","footnote":"","page_name":" 570 ","page_number":592},
  {"content":"\r\n\r\nخوردن مغزهاى آجيليى كه تندمزگى همراه نداشته باشند خوب است .\r\nبايد شكسته استخوان از هر غذايى كه خون را كم‌مايه مىگرداند و از منعقد شدنش مىكاهد دورى جويد ، مثلا نبايد شراب كم‌مايه و چيزهاى ديگ ابزارزدهء بسيار تندمزه بخورد .\r\nروى هم رفته بايد چيزهايى بخورد كه خون را پرمايه مىگردانند ؛ مگر اينكه زخمى باشد كه علاجش چنين اقتضا نكند و لازم باشد كه برحسب بزرگى و كوچكى زخم غذا را كم‌مايه كند ، يا اينكه بيم آن باشد كه از خوردن غذاى توليدكنندهء خون پرمايه درد و آزارى رخ دهد . اما اگر اين موانع در راه نبودند ، تا مىتواند غذا را توسعه دهد و تا مىتواند شراب گس‌مزه بخورد خوب است . البته براى احتياط بهتر آن است كه اول از غذاهاى لطيف شروع كند ؛ مثلا گوشت جوجهء مرغ و گوشت مرغ بخورد ، تا از ورم كردن جاى آسيب‌ديده در امان باشد .\r\nاگر ورمى چنين باشد كه خطرى در برداشته باشد ، علاوه بر اصلاح غذا بايد خون از بيمار بگيرى ، اسهالش دهى و بعد از چندين روز كه خطر ورم رفع شد ، باز خوراك سازگار را استعمال كند . و اگر پينهء استخوانى بيشتر از آنچه كه لازم است بزرگ شد و منعقد گشت ، باز بايد اين رژيم غذائى را ترك كنند .\r\nوقتى كه پينهء استخوانى دارد منعقد مىشود ، بيمار غذاى آتى را تهيه كند و از آن بخورد كه بسيار بهره بيند :\r\nنان از آرد بىسپوس ، آرد برنج ، پيه ماده گاو چاق ، شير . از همهء اينها حليم بسازد و بخورد .\r\n\r\nداروهاى تناولى مناسب حال شكسته استخوان\r\nاز پيشامد هر رويداد بد و ناپسندى كه به دنبال شكست و بست آيد بايد جلوگيرى كنى يا اگر روى داد ، آن را علاج كنى . داروى شگفت‌آور موميا است و بس . موميا را تناول كنند . [ شكسته استخوان داند بهاى موميايى را ! 
  ]\r\nگاهى ممكن است از اثر شكستگى استخوان ، گوشت از هم بگسلد و به هم نچسبد و اگر آن را نبرى متعفن شود استخوان نزديكش را نيز متعفن گرداند . پس بايد آن را ببرى و داغ هم بر جايش بگذارى .\r\nاگر از شكست استخوان نزيف خون رخ داد ، بايد نزيف را بند آورى .\r\nگاهى ممكن است گوشت در اثر شكستگى و در اثر سبب آن كوبيده و از هم پاشيده شود .\r\nاگر چنين حالتى را وسيلهء نشتر زدن و داروهاى مانع عفونى شدن علاج نكنى ، كوفتگى و از هم پاشيدگى به خوره تبديل مىشود . اين را فراموش مكن !\r\nگاهى ممكن است همراه شكستگى استخوان ، ورم گرم سر برآورد كه خطر در برداشته باشد . در چنين مواردى بايد علاج ورم گرم را به كار برى . و ممكن است با شكستگى استخوان زخم پديد آيد ، كه علاج زخمها را خود قبلا ياد گرفته‌اى !\r\nگاهى ممكن است پينهء استخوانى كه بر شكسته مىآيد ، بسيار بزرگتر از اندازهء لازم تكوين يابد ؛ بايد در اين حالت غذاى بيمار را كاهش دهى . و يا اصلا غذا را از او منع كنى كه بيشتر توليد\r\n\r\n","description":"","footnote":"","page_name":" 571 ","page_number":593},
  {"content":"\r\n\r\nنشود . بايد پينه را ببندى و بر آن فشار آورى . و بقيهء روشهاى معالجهء اين حالت را كه سابقا ذكر كرده‌ايم به كار گيرى .\r\nممكن است گاهى از اثر كشيدن ، بند استخوان سست شود . و گاهى رخ مىدهد كه چرك آبكى در استخوان توليد مىشود و به مخ داخل استخوان سرايت مىكند . كه شايد در چنين موردى نياز باشد استخوان را بيرون آورى و راهى براى خروج چرك بيابى .\r\n\r\n","description":"","footnote":"","page_name":" 572 ","page_number":594},
  {"content":"\r\n\r\n\r\nگفتار سوم شكستگى در هريك از اندامان\r\n\r\nفصل اول شكستگى كاسهء سر\r\nبارها رخ مىدهد كه كاسهء سر مىشكند اما پوست دريده نشده و تنها ورم كرده است . اگر در اين حالت به علاج ورم بپردازى و در علاج شكستگى اهمال كنى ، ممكن است استخوان شكسته در آن پايين فاسد گردد .\r\nممكن است قبل از خوب شدن و شايد بعد از خوب شدن ورم ناشى از شكستگى ، روىآورهاى خطرناك از قبيل : تبها ، لرزه ، عقل از دست دادن و غيره رخ دهند .\r\nپس هرگاه شكستى در كاسهء سر رخ داد ، به ورم اكتفا مكن كه معالجه‌اش كنى و پوست را پاره كن تا شكستگى را پيدا كرده و آن را نيز معالجه كن .\r\nاكثرا جاى درست شكسته را مىتوانى وسيلهء بيمار بيابى . دست به جاى شكسته مىزند و انگشت بر جاى درد مىگذارد . همين‌كه احساس شد كه شكستگى در كاسهء سر رخ داده است ، زخم و ورم را به حال خود بگذار و به علاج شكست بپرداز ! پوست را چندان بردر كه چرك و كثافت در جاى شكسته شده بند نيايد . اين احتياط علاجى نه تنها در شكستگى سر بلكه در ساير قسمت‌هاى ديگر بدن نيز لازم است .\r\nبه هيچ وجه نبايد جاى بند آمدن و جمع شدن چرك و كثافت را باقى بگذارى ، مگر اينكه خاطرجمع باشى كه ورم در افزايش نيست و ببينى كه دارد كاهش مىيابد .\r\nاگر نشتر دريدن پوست را تنگ بزنى ، دريدگى در برابر يك حالت شكستگى قرار مىگيرد .\r\nيعنى اگر حالات شكستگى زياد باشند و كاسه در چند جا شكسته باشد ، تو يكى از آنها را پيدا كرده‌اى . يا اگر ورم ناشى از شكستگى بتركد و تنها يك جاى شكسته پديدار گردد و به علاج همان يك‌جا سرگرم باشى ، چه مىشود ؟ در اين حالات بسيارى از اطباء به اشتباه برخورده‌اند و گمان كرده‌اند كه تنها يك شكستگى بوده و ديگر هيچ نيست . پس بايد كسى كه به تو مراجعه مىكند و شكايت از شكسته شدن سر دارد ، با كمال دقت وى را معاينه كنى . نزديك‌ترين راه\r\n\r\n","description":"","footnote":"","page_name":" 573 ","page_number":595},
  {"content":"\r\n\r\nشناسايى حالت سر را كه تا چه حد شكسته است مىتوانى از سبب شكستگى بيابى .\r\n- سر از چه شكست ؟ چيزى كه به سر خورده است سنگين بود ؟ سخت بود ؟ بزرگ بود ؟\r\nچگونه بود ؟ وقتى اينها را دانستى ، مىتوانى حدس بزنى كه ميزان شكستگى چند و چون است .\r\nروىآورهاى پيامد شكستن سر نيز نشان از چگونگى حالت شكستگى دارند . از قبيل :\r\nسكته ، سراسيمگى ، صدا افتادن و از اين قبيل روىآورها .\r\nپاره شدن پوست از اثر شكستن كاسهء سر نيز گزارشى دارد . پاره‌شدگى زياد است ؟ در چند جا پوست دريده شده ؟ چند جاى دريدگى پهلوى همند ؟\r\nالبته علايمى كه ذكر شدند نمىتوانند دليل قاطع بر چگونگى شكستن كاسهء سر باشند ؛ زيرا بسيار احتمال مىرود كه كاسهء سر شكسته و شكستگى بزرگ هم باشد ، اما پوست اصلا پاره نشده باشد يا استخوان در داخل از چند جاى بشكند و تنها پوست از يك جا پاره گردد . بايد تنها دريدگى پوست را مورد اعتماد ندانى و تا مىتوانى و امكان دارد به اصل شكسته برسى و با چشم آن را ببينى . در اين حالات بايد پوست بالاى شكسته را صليب‌وار ( متقاطع ) بدرى و آن را كنار زنى تا استخوان خرد و خاش شده كاملا برملا گردد .\r\nاگر بردريده و پوست و گوشت كنار زده نزيف كردند ، بردريده را پارچهء خشك بچسبان و بعدا بالشتك‌ها را در شراب خيس كن و بر آن بگذار و يك روز بر آن بماند ، نزيف قطع مىشود .\r\nاگر شكستگى سر نمايان است ، علاج را در بحث از علاج قرحه‌ها و علاجهاى قبل از قرحه ذكر كرده‌ايم ، از آنجا استفاده كن !\r\nاگر جاى شكسته شده خرد و خاش شده يا به تكه‌هاى شن‌مانند تبديل شده است ، علاجش را در اينجا خواهيم آورد .\r\nگاهى رخ مىدهد كه شكستگى در كاسهء سر رخ داده ، امّا نمىتوان آن را شكستن به حساب آورد . در قسمت پوششى استخوان درزى بسيار باريك موىمانند ديده مىشود كه به آن طرف آسترى استخوان نرسيده است و از پوشش و غلاف تجاوز نكرده است و در بعضى حالات حتى نمىتوان درز را با چشم ديد . كه اين نوع جراحت در واقع شكستگى نيست و از هر نوع شكستگى كه در استخوان كاسهء سر رخ دهد ، علاجش آسان‌تر است و كمتر از هر حالتى جاى نگرانى است . در اين حالت بايد درزماننده - كه بر بالايى استخوان است - حك شود . اگر اين درز باريك موىماننده - كه در پوستهء بالايى استخوان است - خوب ديده نشود ، مايع سياه رنگى را بر آن بريز كه آشكار گردد و آنگاه آن را حك كن و بزداى تا اثرى از آن باقى نماند .\r\nاگر در چند جاى استخوان كاسهء سرشكستگى روى داده است . بايد اول به علاج پهن‌ترش بپردازى و به ترتيب هركدام كه بزرگ‌تر از ديگرى است در معالجه بايد سبقت يابد .\r\nاگر استخوان كاسهء سر را حك كردى ، از داروهاى ويژه به سر استفاده كن ! كه عبارتند از :\r\nزنبق ، آرد گاودانه ، خاكهء كندر ، زراوند ، بيخ گاوشير ( جواشير ) ، مر ، انزروت ، خون سياوشان و هر داروى خشكانندهء بدون گزش ديگرى كه در علاج قرحه‌ها ذكر شده‌اند ، در حك كردن استخوان مفيدند .\r\n\r\n","description":"","footnote":"","page_name":" 574 ","page_number":596},
  {"content":"\r\n\r\nاگر استخوان كاسهء سر درز برده است و درز به آن طرف ، يعنى تا آستر استخوان نفوذ كرده است از زدودن سطحى ، كارى از پيش نمىرود و بهره‌اى نمىدهد . بايد آلايش را از استخوان دور كنى و حتى اگر چيزى را حك كرده‌اى دست نگهدار و به معاينهء حجاب مغز بپرداز ! آيا در جايى كه به حالت طبيعى بايد با استخوان تماس داشته باشد مانده و تغيير جا نداده است ؟ اگر موقعيت حجاب به همان حالت طبيعى مانده باشد ، آسيب وارده كمتر بوده و كمتر جاى نگرانى است . پيامدهاى ورم كمتر است و كمتر خطر متوجه بيمار است . و پخته شدن ورم و چرك چكيده از ورم پخته شده سريع‌تر و كامل‌تر انجام‌پذير است .\r\nاگر ديدى كه حجاب از اثر شكستن كاسهء سر ، از استخوان سر تا حدى دور افتاده و حالت طبيعى را از دست داده است ، خطرش زياد است و درد زياد و روى آوردن تبها و پيامدهاى تبها زياد احتمال دارد و امكان تغيير رنگ دادن استخوان بيشتر مىشود . چرك آبكى و خونالود را سريع‌تر بيرون مىدهد . و اگر معالجه به تأخير افتد درد و آزار ، حالات تب ، كش رفتن ، غش كردن و عقل از دست دادن بسيار محتمل است .\r\nدرحالىكه اين نوع شكستگى در كاسهء سر هست ، و حتى در هر شكستگى از نوع ديگر هم كه باشد ، بايد در حفاظت زخم از سرما بسيار مواظب باشى . حتى اگر فصل تابستان و گرما هم باشد ، اگر سرما بر شكسته اثر كند ، خطر مرگ بيمار را در بر دارد .\r\nاگر استخوان كاسهء سر تنها ترك برده امّا ترك گشاد است و پوستهء نازك بالايى استخوان پديدار شده است ، اكثرا وسيلهء بستن و باندپيچى كردن خوب مىشود . داروهايى نيز هستند كه بر آن گذارند كه سردى بخشند . به عقيده‌ام بهتر آن است كه قبل از هر چيز روغن گل را در حالى كه ولرم است در درز ريزى و آنگاه هر دو سوى درز را به هم آورى و اگر نياز بود بخيه بزنى . بعد از آن گردهاى دارويى را - كه اختصاص به علاج سر دارند و آنها را از ته‌نشين شدهء روغنهاى دارويى مىسازند - بر جاى درز برده بپاش ! پارچه‌اى كتانى را با سپيدهء تخم‌مرغ تر كن و بر آن بگذار و بالشتك را روى پارچهء كتانى بگذار ! بالشتكها را بايد اول در شراب گس‌مزه با روغن زيتون بهم زده فرو كنى تا خوب آب مىكشند ، آنگاه بالاى پارچهء كتانى بگذارى .\r\nسپس همه را باهم باندپيچى كن !\r\nبايد بيمار آرام و بىحركت باشد ، استراحت كند و بخوابد . و اگر ديدى كه نياز به خونگيرى هست خون از او بگير .\r\nدر هر نوع ترك‌بردگى يا شكستگى كه در كاسهء سر واقع مىشود ، همواره به اين فكر مباش كه استخوان شكسته را كاملا بيرون آورى ، كه در همه جا اين بيرون آوردن امكان ندارد . ليكن سفارش ما را در بحث عمومى راجع به شكستگى و شكسته‌بندى از ياد مبر و آنچه را كه گفته‌ايم اجرا كن ! هرچند بارها رخ داده است كه از سر شكستهء كسى استخوان بريده‌اند يا برچيده‌اند و گوشت و پوست بر جاى شكسته آمده است و بيمار زندگى را ادامه داده است .\r\nاگر قسمتى از استخوان كاسهء سر خرد و خاش يا تكه‌تكه شده است ، بايد بدانى كه استخوان سر با استخوانهاى ديگر فرق دارد و معالجهء شكستگى استخوان سر غير از معالجهء\r\n\r\n","description":"","footnote":"","page_name":" 575 ","page_number":597},
  {"content":"\r\n\r\nشكستگى در ساير استخوانهاى بدن است . استخوان سر - اگر بشكند - طبيعت پينه استخوانى چندان نيرومند و سفتى بر آن نمىگذارد كه بر شكسته استخوانهاى ديگر مىگذارد . پينهء استخوان سر پينه‌ايست ناتوان و كم‌دوام . هم از اين جهت و براى اينكه چرك و كثافت زخم شكستگى به درون راه نيابد ، و در صورتى كه تشخيص مىدهى شكستگى كامل است ، استخوان شكسته را بيرون بياور و اگر شكستگى كامل نبود و جانبى بود ، شكسته را ببر و خودت را با پيوند دادنش مشغول مكن !\r\nاگر شكستگى در كاسهء سر واقع شده است ، نبايد علاج را به تأخير اندازى . اگر فصل تابستان و گرما است نبايد بالاتر از هفت روز معالجه به تأخير افتد . و اگر فصل زمستان و سرما است نبايد معالجه از ده روز بيشتر به عقب بيفتد . و تا زودتر علاج شود بهتر است و از وقوع رويدادهاى خطرناك و بزرگ دور تر مىشود .\r\n- براى چه دربارهء علاج شكستگى سر اين همه اصرار داريم و مىگوييم كه بايد استخوان را لخت ديد و قطعه استخوان شكسته را بركشيد و بريد و برچيد ؟ ! زيرا :\r\n1 - اگر استخوان شكسته استخوان سر نيست بلكه در اندامى ديگر غير از سر است ، از طريق باندپيچى - كه شرحش گذشت - راه بر مواد زيان‌آور بسته مىشود كه به داخل شكسته نفوذ نكند . اين باندپيچى با اين همه پيچ و خم در سر ممكن نمىباشد .\r\n2 - در معالجهء استخوان شكسته‌اى كه در سر نباشد ، براى اينكه چرك و پليدى آبكى از داخل شكسته بيرون ريزد نياز داريم كه اندازهء معينى از استخوان را ببريم و برچينيم تا چرك و پليدى به آسانى بيرون آيد و حتى اگر در داخل استخوان چرك توليد شود باز نياز به بريدنى داريم كه مبادا چرك و پليدى - چنان كه سابقا اشاره كرديم - با مخ استخوان درآميزد و فتنه‌اى برانگيزد .\r\nاگر حال استخوانهاى ديگر اين باشد ، چگونه با استخوان شكستهء سر اين احتياط را روا نداريم ؟ زيرا چنان كه شرح داديم استخوانهاى شكسته در غير سر ، از بند و بساط باندپيچى و جبيره و غيره و غيره تا اندازهء زيادى از پذيرش مادهء ناباب محفوظ مىمانند ، كه اين حالت در كاسهء سر ممكن نيست . پس بايد در كاسهء شكستهء سر بيشتر مواظب حال باشيم ، برچيدن و بريدن و دريدن پوست و گوشت بالاى استخوان شكسته و لخت و نمودار كردن شكسته حتما در حد لازم و امكان اجرا شود . و تا مطمئن نباشى كه روىآورى بدخصال روى نمىدهد ، نبايد شكستهء كاسه سر را به هم جوش دهى .\r\nاگر بيم آن نباشد كه چرك و خونابهء آبكى به درون سرازير شود ، حتما بريدن استخوان لازم نيست .\r\n\r\nبريدن استخوان در كاسهء شكستهء سر\r\nبايد سزاوارترين جاى بريدن را در نظر بگيرى . اين سزاوارترين جا ، جايى است كه حدس مىزنى درست در برابر جاى جمع شدن چرك و پليدى داخل واقع است و چرك آسان‌تر و كامل‌تر از آن به بيرون راه مىيابد . و تا ممكن است جايى را براى بريدن انتخاب كن كه\r\n\r\n","description":"","footnote":"","page_name":" 576 ","page_number":598},
  {"content":"\r\n\r\nآسان‌تر بريده شود و كمتر نياز به جنباندن استخوان و خسته گردانيدن بيمار داشته باشد و عذاب و آزارش كمتر باشد . در عين حال تا دور تر از پىرگها باشد بهتر است . مثلا مجراى چرك و پليدى را اگر در جان‌دانه به‌وجود آورى خوب است زيرا در وسط جان‌دانه رويشگاه پىرگها نيست .\r\nبسيار مواظب باش وقتى استخوان را مىبرى حجاب ( پردهء پوشش مغز ) سرما نخورد ، كه خطر در بر دارد .\r\nغذاى بيمار در اثناى معالجه بايد كم‌مايه باشد و نبايد غذاى غليظ و پرمايه بخورد .\r\nروغن را در حال ورم بر دوام بر جاى بريده بپاش !\r\nاگر سياه‌رنگى بر پردهء پوششى مغز پيدا شد ، شايد اين سياهى فقط در رويه باشد و زيانى نرساند . و امكان دارد از اثر دارو سياه شده باشد . روغن گل را در اندازهء سه جزء با يك جزء عسل به هم زن و بر قسمت سياه شدهء حجاب بمال ، كه سياهى را بزدايد و نيز داروى ساخته شده از ته‌نشين روغنهاى دارويى را بر آن بپاش ! اما اگر سياهى تنها در رويهء حجاب نبود و حجاب به كلى سياه شده بود ، از معالجه بگريز و فرار برقرار ترجيح ده !\r\nاگر ديدى كه جايى از استخوان را بايد بزدايى يا بيرون آورى ، شروع به كار كن و منتظر مباش كه چرك و پليدى در آن جاى كاملا توليد شود . اگر بخواهى منتظر باشى كه چرك كافى گرد آيد و آنگاه استخوان را ببرى ، در بعضى حالات ممكن است زيانى در بر نداشته باشد ؛ اما اگر از اثر شكستن كاسهء سر پردهء نازك پوشش مغز - كه آن را پردهء مادر گويند - زير فشار قرار گرفته يا چيزى در آن خليده باشد ، بايد فورا و بدون درنگ به كار بيرون آوردن بپردازى . اگر كوچكترين تكه‌استخوانى در اين پوشش مادر نام فرو رود حتى اگر آن را سوراخ هم نكند ، فورا ورم و تشنج رخ مىدهد و ممكن است بيمار سكتهء مغزى كند . و اگر سكته رخ دهد ، همين كه استخوان خليده در غشا را بيرون آوردى ، به شرطى كه زود اين كار را بكنى و درنگ نشود ، حس طبيعى به مغز بازمىگردد . امّا اگر خليده پردهء مادر نام را سوراخ كرده باشد ، كار مشكل‌تر است و سرعت بيشترى مىخواهد .\r\nاگر كاسهء سر شكست و حجاب پردهء پوششى پيدا شد و پردهء پوششى ورم كرد - كه اين حالت را فطرة ( قارچك ) نامند - بايد هرچه زودتر به علاجش بپردازى و آنى درنگ نكنى . اگر ناگزير از تأخير باشى ، نبايد معالجه از دو يا سه روز بيشتر تأخير شود . و اكثرا بايد در روز دوم علاج شود ، كه علاج اين حالات را سابقا ياد گرفته‌اى !\r\nبريدن استخوان در كاسهء سر بايد وسيلهء اره‌هاى نازك - كه ذكر شدند - انجام شود و يا چنان كه شرح داديم چندين سوراخ پهلوى هم در جايى كه مىخواهى از آنجا استخوان را ببرى به‌وجود آور كه استخوان بيفتد . اين را به ياد داشته باش ! كه بريدن نيز ممكن است خطر در پى داشته باشد . مثلا اگر نك اره يا نك مته به غشاء برخورد كند خطرناك است . مگر اينكه همان حيله را به كار برى كه در جاى ديگر ذكر كرديم كه نسبتا از خطر دور تر است .\r\nچگونگى علاج شكستگى كاسهء سر دستوراتى دارد كه پيشينيان گفته‌اند و ما بازگو\r\n\r\n","description":"","footnote":"","page_name":" 577 ","page_number":599},
  {"content":"\r\n\r\nمىكنيم . مىفرمايند : « بايد سر كاسه شكسته را بتراشند و جاى شكسته شده را صليبى ( به‌طور متقاطع ) داراى زاويه‌هاى قائمه بدرند . يعنى خطى كه از طول و خطى در وسط آن از پهنا باشد .\r\nخط شق شدهء اول درست بر جاى ضربت‌خوردگى باشد . زير اين چهار زاويه را پوست بكن و بكاو تا استخوان شكسته ديده مىشود . اگر نزيف خون روى داد ، پارچه‌اى را بر آن بچسبان و بالشتك را در شراب و روغن زيتون به هم زده خيس كن و بر آن بگذار ! يا پارچه را در سركهء مخلوط با آب خيس كن و در آن بياگن و باندپيچى مناسب جاى شكسته را به عمل بياور . كه در مدت يك روز خون بند آيد و تو تا يك روز كارى به استخوان نداشته باش ! اگر از اين بند آوردن خون و از بريدن پوست گوشت ، روىآورى بدجنس و ناپسند رخ نداد ، كنده‌كارى را در استخوان شكسته شروع كن ! بيمار بنشيند يا او را وادار كن چنان دراز بكشد كه مناسب عمل كردن طبيب است . پشم يا پنبه در گوش نهد كه از صداى اره و مته بستوه نيايد و آزار نبيند . باند زخم را باز كن ، پارچهء آكنه را بينداز و دست بر جاى شكسته بمال ، دو پرستار بيايند و به وسيلهء پارچه‌اى نازك هر چهار زاويهء شق شده از پوست و گوشت را بگيرند و به سوى بالا بكشند .\r\nمنظورم اين است كه پوستى را بكشند كه درست بالاى شكستهء استخوان است . اگر استخوان شكسته طبيعتا نرم و كم‌نيرو است . يا به دليل شكستگى كم‌نيروى و ناتوان شده است . بايد قطعه‌قطعه تكه‌ها را در مقابل هم ببرى . اول پهن‌تر را ببر و از ارهء نسبتا پهن استفاده كن ؛ آنگاه كه نوبت به باريك‌ترها مىرسد ، ارهء باريك‌تر را به كار انداز ! بعد از آن اره‌هاى مومانند بسيار باريك به دست گير و باريكترين‌ها را ببر ! بايد در حين بريدن يا كنده‌كارى بسيار آرام كار كنى تا آزارى به سر نرسد و بافت سالمى از سر بركنده نشود .\r\nاگر استخوان مورد نظر - كه بايد بريده شود - ستبر و سفت‌تر از ساير استخوانها است ، بايد با مته آن را سوراخ سوراخ كنى . ابزار سوراخ كردن بايد نوعى متهء مخصوص باشد كه متهء آشكار ناميده مىشود . اين نوع از مته در جاى تيز و برا كمى برجستگى دارد كه اين برجستگى نمىگذارد نك‌تيز يك دفعه فرو شود و به صفاق برسد . وسط استخوان را وسيلهء مته بكن و يكباره مكن ! كم‌كم و به تدريج سوراخ در پهلوى سوراخ ايجاد كن تا آنجا كه به آسانى مىافتد . به وسيلهء انگشت بگيرش و بيرونش آور كه بسيار آسان است . يا وسيلهء انبر و كلبتن و امثال آنها بيرونش بياور !\r\nبايد ميان دو سوراخ فاصله‌اى به اندازهء قطر ميل سرمه‌كشى باشد و سر مته به سطح داخلى استخوان برسد . بايد طبيب بسيار مواظب باشد كه نك مته به صفاق برخورد نكند . ازاين‌رو در اندازهء حجم استخوان باشد و از آن تجاوز نكند . و چنان كه اشاره شد بايد مته‌هاى مختلف به كار گرفته شوند .\r\nاگر شكستگى تنها در جاى تاشده ( خم شدهء ) استخوان است ، بايد تنها به خم‌شدگى بپردازى و فقط آن را ببرى يا كنده‌كارى كنى . و اگر استخوان را كنده‌كارى كردى يا بريدى ، بايد زير سر استخوان ( سرى كه از بريدن پيدا مىشود ) يعنى سر باقيمانده از برش را وسيلهء سوهان مخصوص يا تيغ ويژهء جراحى صاف كرد و زبريى باقى نگذاشت . اما در هر حال بايد\r\n\r\n","description":"","footnote":"","page_name":" 578 ","page_number":600},
  {"content":"\r\n\r\nچيزى زير ابزار باشد كه صفاق را بپوشاند و از برخورد با ابزار جراحى محفوظ باشد .\r\nاگر بعد از بريدن يا كندن استخوان مورد نظر ، استخوانهاى ريز و تكه‌هاى نازك باقى ماندند ، نبايد ترك شوند ، در كمال آهستگى آنها را نيز برچين !\r\nبعد از بريدن و برچيدن و غيره ، نوبت علاج دارويى است . فتيله‌هاى مناسب حال و مرهمهاى ويژه را به كار بگير ! كه اين روش آسان‌ترين و بهترين و بىزيان‌ترين روش است . »\r\nجالينوس مىفرمايد : « هرگاه قسمتى از استخوان سر را كه شكستگى در آن رخ داده لخت كردى و خواستى چيزى از آن را ببرى ، ابزار برش از آن نوع باشد كه آخرش صاف و عدسى شكل و پهن‌تر از قسمت برنده باشد و اين قسمت پهن عدسىماننده را در ته قرار ده و چنان باشد كه قسمت برّاى آن وقتى به بريدن مشغول است اين قسمت عدسى شكل پهن بر بالاى صفاق ثابت ماند . كه چون تيز نيست زيانى متوجه صفاق نمىشود . آنگاه قسمت طولانى تيز و برّا را بر جايى كه مىخواهى ببرى بگذار و با پتك كوچك مخصوص اين كارها بر عقب آن بكوب تا استخوان بريده مىشود . اگر چنين عمل كرديم نياز برآورده شده و صفاق در امان است .\r\nحتى اگر طبيب معالج خوابش بيايد و خواب‌آلوده هم باشد هيچ زيانى به صفاق نمىرسد ؛ زيرا طرف پهن عدسى شكل به طرف صفاق است . و همين‌كه اين ابزار را - چنان كه گفتيم - در بريدن به كار برند ، بدون هيچ زحمتى استخوان بريده مىشود ؛ زيرا شكل اجزاء عدسىمانند است كه از عقب ابزار را به بريدن راهنمون مىشود و هيچ چيز ديگرى و هر ابزارى از هر نوع ديگرى باشد ، به اين سادگى و به اين دقت استخوان را نمىبرد .\r\nآن روش برش استخوان را كه با اره و به وسيلهء ابزارى كه آن را جونيعدس ( جونيفدس ) نامند انجام مىشود ، نزد طبيبان امروزى پسنديده نيست و آن را ناهنجار و دشوار مىدانند .\r\nما تا اينجا دربارهء علاج شكستگى كه در استخوان سر رخ مىدهد و حالتى كه بايد سر را شق كرد و به استخوان رسيد و آن را بريد سخن رانديم . اما همين علاج براى ساير انواع شكستنيهايى كه در سر واقع شوند نيز مفيد و صحيح است . اگر فقط دربارهء استخوان شكستهء كاسهء سر كه در علاجش نياز به شق كردن پوست بالاى استخوان است سخن گفتيم ، منظورمان نمونه آوردن بود كه مىتوان آن را الگو قرار داد . و به قول پولس احتياط به خرج داديم و دشوارترين را گفتيم كه بقيه يعنى علاج شكستگى سرى كه به شق كردن پوست نياز نداشته باشد حتما آسان‌تر است . »\r\nجالينوس بعد از تعليمات ذكر شده اندازهء بريدن را نيز معلوم فرموده است و در اين باره مىفرمايد :\r\n« اگر استخوان شكسته در سر نياز به برش دارد ، دقت كن ! هر قدر از استخوان كه به كلى از هم پاشيده و ريزريز شده است ، بايد بيرون آورده شود و بقايايى از آن نماند . اگر استخوان چندين ترك برداشته و ترك حجم استخوان را زياد در بر گرفته‌اند ، نبايد تا آخرين جاى رسيدن ترك استخوان را بريد كه اين در صورتى است كه بدانى از بقاى ماندن قسمتى از ترك ، زيانى متوجه\r\n\r\n","description":"","footnote":"","page_name":" 579 ","page_number":601},
  {"content":"\r\n\r\nبيمار نخواهد بود . و در حقيقت اگر جراحى برحسب اصول و بدون غلط صورت گيرد ، از باقى گذاشتن قسمتى از استخوان كه ترك به آخرش رسيده است ، هيچ آسيبى رخ نمىدهد .\r\nبعد از آنكه نشتر و كارد و غيره يعنى ابزار آهنى را در عمل استخوان به كار بردى ، پارچه‌اى كتانى را درست به اندازهء حجم زخم ببر و در روغن گل بخيسان و بر زخم بگستر كه دهانهء زخم را بپوشاند . بعد از آن پارچه‌اى ديگر بياور و آن را دولا يا سه‌لا كن و در شراب و روغن گل كه بهم زده شوند خيس كن ! اوّل روغن گل را بر همهء زخم بمال و بعدا اين پارچه دولا يا سه‌لا شده را - كه در شراب و روغن گل خيس شده است - با نهايت دقت و آرامى - كه بايد پارچه نيز بسيار سبك‌وزن باشد - بر زخم بگذار طورى كه بر صفاق سنگينى نكند . بعد از آن باندى پهن بر بالاى پارچه بگذار و تند ببند ! منظور از باند فقط همين باشد كه اين پارچهء خيس شده در شراب و روغن گل را نگهدارد . آنگاه علاج تسكين التهاب و داروى از بين بردن تب را به كار ببر !\r\nپردهء پوششى بالايى زير باند را مداوم وسيلهء روغن گل نمناك گردان ! روز سوم باند را باز كن و زخم و محل جراحى شده را از رطوبتها پاك كن و علاج روياندن گوشت را شروع كن و داروى جلوگيرى از التهاب را به كار گير و گردهاى دارويى را كه به اسم داروهاى سر مشهورند ، بر صفاق بپاش ! و اين معالجه را ادامه بده تا گوشت بر استخوان مىرويد - به شرطى كه استخوان عمل شده از آن استخوانهايى باشد كه به پوشش گوشت عادت دارند - در هر حال كوشش كن كه هرچه سريع‌تر گوشت فراخ زخم و شق شده را پر كند . بقيهء داروهايى را كه در علاج زخمها بيان كرده‌ايم مورد استفاده قرار ده ! »\r\nپولس مىفرمايد : « بسيار رخ مىدهد كه بعد از معالجهء استخوان وسيلهء ابزار آهنى ، صفاق ورم مىكند و حتى بعضى اوقات صفاق ورم كرده از ستبرى استخوان بالاتر مىآيد و گاهى از پوست هم بالاتر مىنشيند و در عين حال نسبتا سفت‌تر از حالت طبيعى مىشود كه طبيعت را از حركت بازمىدارد . كه وقتى اين ورم و اين حالت بر بيمارى مىآيد ، كشيدگى در بدن و روىآورهاى بد ديگر نيز رخ مىدهند و پيامدش مرگ است . »\r\nآرى گاهى ممكن است از اثر معالجهء استخوان سر پردهء نازك آستر كاسهء سر ورم كند ، اما اين ورم از چيست ؟\r\n- ورم كردن صفاق در چنين حالاتى چندين سبب احتمالى دارد كه از قرار زيرند :\r\n1 - استخوانى بيرون آمده و برجسته شده و در صفاق خليده است .\r\n2 - فتيله‌هاى علاجى بر صفاق سنگينى كرده‌اند .\r\n3 - صفاق سرما خورده است .\r\n4 - بيمار در حين معالجه بيشتر از اندازه خوراك خورده است و يا بيش از حد لازم شراب و نوشابه نوشيده است .\r\n5 - سببى نهانى رخ داده و صفاق را متورّم كرده است .\r\nاگر سبب آشكار بود و احتمال پنجم نبود كه سبب نامعلوم باشد ، بايد هرچه زودتر سبب را بر طرف كرد . و اگر سبب پنهان و نامعلوم بود ، كوشش كن كه علاجش را بيابى . مثلا اگر ديدى\r\n\r\n","description":"","footnote":"","page_name":" 580 ","page_number":602},
  {"content":"\r\n\r\nكه مانعى در راه نيست خون از بيمار بگير و اگر خون گرفتن را مصلحت نديدى ، غذاى بيمار را كاهش ده ، يا علاج ورمهاى گرم را به كار ببر ! مثلا :\r\n1 - روغن گل را به گرمى بر ورم صفاق بمال و بپاش !\r\n2 - خطمى و شنبليله و بزر كتان و بابونه را در آب در حال جوشيدن بر آتش بريز و آن آب را گرم بر ورم بپاش !\r\n3 - آرد جو ، روغن و بزر كتان را با آب گرم درهم بسرش و بر جاى ورم كرده بگذار !\r\n4 - پيه مرغ را در پارچهء پشمى بپيچ و سر و گردن و مهره‌هاى گردن را بدان چرب كن !\r\n5 - از روغنهاى دارويى كه حرارت را پايين مىآورند چند قطره‌اى در گوش بيمار بچكان !\r\n6 - بيمار را در خانه‌اى ( غير حمام ) در آب گرم بنشان و روغن تسكين‌دهندهء حرارت را بر بدنش بمال !\r\n7 - اگر ورم گرم صفاق همچنان دوام كرد و از اين علاجها فروكش نكرد و ديدى كه مانعى در اسهال دادن بيمار نيست ، بيمار را اسهال ده !\r\nبقراط در اين حالت اسهال دادن بيمار را مىپسندد .\r\nپولس مىفرمايد : « اگر صفاق سياه ديده شد و سياهى تنها در رويهء صفاق بود ، و معلول داروهاى معالج بود ، مثلا دارو سياه بوده و صفاق را سياه گردانيده است ، علاجش اين است كه :\r\nعسل يك جزء و روغن گل سه جزء . هر دو را درهم بسرش و خوب باهم مخلوط شوند و بر صفاق بگذار !\r\nاگر سياهى صفاق از اثر دارو نبود و اين سياهى نه فقط در رويه صفاق بلكه صفاق همه‌اش و خود به خود سياه شده بود ، علامت بدحالى بيمار است . بويژه اگر نشانيهاى بد ديگر پديدار شدند ، بايد از شفاى چنين بيمارى دست بشويى ؛ زيرا سياه شدن صفاق در اين حالت نشان از آن دارد كه حرارت سرشتى بدن بيمار نابود شده و از بين رفته است . »\r\nپولس در اين باره سخنش را ادامه مىدهد و مىفرمايد : « كسى را ديدم سرش شكسته بود .\r\nبعد از يك سال تمام آسيب‌ديدهء استخوان سرش را زدودند و به كلى شفا يافت . » اين حالت كه پولس مىفرمايد حتما چنين بوده است ، آن سرشكسته تيرى به سرش خورده و جان‌دانه‌اش را شكسته است و تير درست در استخوان ثابت نشده و كج به استخوان خورده و هيچ آسيبى به صفاق نرسيده است و صفاق از فاسد شدن سلامت مانده است .\r\nجالينوس مىفرمايد : « انسانى را پيش من آوردند كه جان‌دانه‌اش شكسته بود و در عين حال استخوان گيجگاهش شكستى طولانى برداشته بود . كارى به شكستگى گيجگاه نداشتم . تنها كمى از استخوان جان‌دانه‌اش را كه بسيار آسيب ديده بود بريدم . همين كافى بود و آن مرد شفا يافت . »\r\n\r\n","description":"","footnote":"","page_name":" 581 ","page_number":603},
  {"content":"\r\n\r\n\r\nفصل دوم شكستگى آرواره\r\nدانشمندى شكسته‌بند مىفرمايد : « اگر تنها يكى از آرواره‌ها شكست و شكستگى به سوى داخل بود و اگر طرف راست شكسته و به داخل آمده است ، انگشت شهادت و انگشت وسطى دست چپ را در دهان بيمار فرو كن ، و اگر آروارهء طرف چپ شكسته است ، همين كار را با دست راست انجام ده ! با اين دو انگشت كوژيى را كه از شكستگى رخ داده از داخل به سوى خارج بلند كن و با دست ديگرت از خارج آن را بگير و راستش كن . در راست كردن نشانه آن باشد كه دندانهاى بيمار درست برهم آيند و كج و كوله‌اى نباشد .\r\nاگر از هر دو طرف راست و چپ شكسته است ، بايد دو پرستار بيايند . يكى بكشد و يكى بگيرد و طبيب چنان كه گفتيم آن را درست كند . و دندانهايى را كه از اين بكش و بگير كج شده و از جاى لازم و طبيعى منحرف شده‌اند برهم آورد .\r\nاگر همراه شكستگى زخم هم بود ، يا تكه‌اى باريك و نازك از استخوان در گوشت خليده بود ، جاى خليده را بردر و گشادتر كن و تكه استخوان خليده را بيرون آور و جاى دريده را بخيه بزن و بعد از برگرداندن و راست كردن شكسته ، جاى دريده را بخيه بزن و بالشتك و داروهاى لازم جوشكارى را استعمال كن ! »\r\nدانشمند شكسته‌بند مىفرمايد :\r\n« باندپيچى علاجى در حالت شكستن آرواره دستورش چنين است كه حد وسط باند بايد بر گودى پس گردن قرار گيرد و از دو طرف بر هر دو گوش آيد و آرواره را در بر گيرد و باز از هر دو طرف از همان راهى كه آمده است به گودى پس گردن بازگردد . سپس دوباره آن را پايين بياور ، از همان گودى گردن از دو طرف بيايد و از زير زنخ بگذرد و بر هر دو گونه بالا رود و به جان‌دانه برسد و باز دو سر آن بر گودى پس گردن به هم برسند . اين دفعه باند ديگرى را بياور و بر پيشانى و پشت سر بيمار ببند كه اين همه پيچهاى باند اول را نگهدارد و از جا نلغزند . جبيرهء سبك را هم بر جاى شكسته بگذار ! » .\r\nاگر هر دو آرواره هريك رو به طرف خودش جدا شد ، بايد با هر دو دست كشيده شوند و در برابر هم قرار داده شوند و باز به هم پيوند طبيعى يابند . بايد در اين عمل دندانها را راهنما قرار دهى . بايد دندانها درست برهم آيند . دندانهاى پيشين را وسيلهء نخ طلايى تند ببند كه اين طرف و آن طرف نرود . باز بايد وسط باند در گودى پشت گردن باشد و هر دو طرف باند را بر آرواره بياور و ببند . بيمار را سفارش ده كه آرام باشد ، حركت نكند و حرف نزند . غذايش سوپ باشد .\r\nاگر ديدى كه شكل برهم آمده و راست شده تغيير پيدا كرد ، باند را باز كن ! مگر اينكه اين تغيير شكل از ورم گرم باشد ، كه بايد بدون درنگ وسيلهء داروهاى پاشيدنى و گذاردنى مناسب علاج ورم گرم ، ورم را فرو نشانى و به حالت طبيعى بازگردانى .\r\nاستخوان آرواره بعد از بستن اكثرا قبل از سه هفته خوب مىشود و ثابت مىماند ؛ زيرا\r\n\r\n","description":"","footnote":"","page_name":" 582 ","page_number":604},
  {"content":"\r\n\r\nاستخوان آرواره نرم و پر از مخ است .\r\n\r\nفصل سوم شكستگى بينى\r\nقسمت بالايى بينى استخوان و قسمتهاى پايينى كركرك است . اين كركرك شكسته نمىشود ، كوبيده و پهن مىشود و نك بينى را پهن مىسازد و از حالت طبيعى كه دارد ، منحرف مىكند و به سويى كج مىشود . امّا طرف بالايى - كه استخوان است - مىشكند .\r\nاگر استخوان بينى شكست و علاج نشد ، آسيب به بالاييهاى دو سوراخ بينى مىرسد و متعفن مىشوند . و از اهمال كردن مجدد در علاج ، به سفتى غير طبيعى مىگرايد و ديگر كجى راست نمىشود . پس بايد از همان روز اوّلى كه بينى شكسته است ، معالجه شروع شود و در هر حال نبايد شروع معالجه از ده روز تجاوز كند .\r\n\r\nعلاج بينى شكسته\r\nاگر شكستگى به بالاى بينى رسيد و يا در جاهاى بالا شكست ، ميل جراحى صاف و هموار را بياور و به آهستگى و نرمى در سوراخ بينى فرو كن و آن را به انتهاى سوراخ برسان . با يك دست ميل را نگهدار و با دست ديگر بينى را درست كن ، يعنى به حال طبيعى برگردان ! بعد از آن به آرامى و بدون آزار دادن بيمار فتيله‌اى را كه شكل برهم آمده را نگهدارد در سوراخهاى بينى بچپان بهتر آن است كه اين آكنه از كتان باشد . اگر فراخناى تنها يكى از سوراخهاى بينى از شكستگى آسيب ديده باشد ، باز بايد هر دو سوراخ را از پارچه پر كنى . و اگر بيخ پر پرنده را در داخل فتيله قرار دهى شايد مناسب‌تر باشد .\r\nبعد از وارد كردن فتيله در سوراخهاى بينى ، داروى گذاشتنى مناسب حال را بر شكسته بگذار و پارچهء داروى گذاشتنى را بر بينى بچسبان تا شكسته خوب به هم نيايد و محكم نشود ؛ نبايد فتيله بيرون آيد . باند بر بينى مبند كه نك بينى را پهن‌تر از حالت طبيعى مىكند ، مگر اينكه بينى از اول وسطش زياد بلند و زشت باشد و از اثر باندپيچى بلندى زشت از بين برود و بيمار را زيباتر گرداند .\r\nاگر شكستگى در پايين بينى رخ دهد - كه گفتيم نمىشكند اما كوبيده و پهن مىشود - مىتوانى وسيلهء دو انگشت شهادت هر دو دست يا وسيلهء دو انگشت كوچك هر دو دست آن را راست كنى .\r\nاگر در بينى شكستگى رخ داد و بينى ورم كرد ، مرهم دياخيلون را به كار ببر كه بسيار خوب است . ورم را فرو نشاند ، حالت راست شده را نگه مىدارد و تقويت مىكند .\r\nدارويى را كه با سركه و روغن زيتون و نان بدون سپوس مىسازند اگر بر بينى شكسته بگذارى خوب است . همچنين خاكهء كندر يا خاكستر كندر بر آن بپاشى مفيد است . اگر خاكهء\r\n\r\n","description":"","footnote":"","page_name":" 583 ","page_number":605},
  {"content":"\r\n\r\nكندر بر آن بگذارى باز خوب است .\r\nاگر شكستگى ، كوبيده شدن و از هم پاشيدن بينى بود ، تا آن را برندرى اميد خوب شدنش نيست . بايد بينى را شق كنى ، استخوان خرد و خاش شده را بيرون ريزى و بازدوزى و گردهاى دارويى را بر آن بپاشى .\r\nاگر قسمت كركركى بينى كج شد و از حالت طبيعى خارج شد با فشار آن را به جاى خويش برگردان و راستش كن و باند بر آن بپيچ كه ديگر نتواند پا را از گليم خويش بيرون كشد . اما آن را چگونه مىبندى ؟\r\n- باند را بر جاى درست شده بياور و بر رويهء گردن در آن طرف كه كج شدن رو بدانجاست محكم ببند .\r\nروشى ديگر هست . پارچه يا نوارى چرمى كه پهنايش به اندازهء يك انگشت باشد تهيه كن ! طرفى از آن را سريش ماهى يا سريش پوست گاو و صمغ يا هر چسب ديگرى بمال ! سر سريش‌زده را بر طرف كج‌شدهء بينى بچسبان و بگذار بر آن خشك شود . بينى را با فشار دست به حالت خود طبيعى برگردان . و آن نوار چرمى يا نوار پارچه‌اى را بكش و بكش تا استخوان كج شده را به حالتى مىرسانى كه كجى از بين برود . نوار را بر گردن بيمار ببند ! بستن نوار چنان باشد كه بر همان حالت اصلاح شده بينى را نگهدارد . آنگاه داروى لازم و مناسب را بر جاى آسيب‌ديده بگذار !\r\n\r\nفصل چهارم شكستگى چنبر\r\nاستخوان چنبر از سه سبب احتمالى ممكن است بشكند :\r\n1 - كسى كه بار بسيار سنگين بر دوش گيرد .\r\n2 - اگر شخصى از پرتگاهى بسيار بلند به پايين سقوط كند .\r\n3 - اگر ضربه‌اى سخت بر استخوان چنبر وارد شود ؛ كه در اين سه حالات ممكن است چنبر بشكند .\r\nاستخوان چنبر اگر بشكند ، به هم پيوند دادنش دشوار است و علاجش صبر و آرامى و حوصلهء زياد مىخواهد . دربارهء شكسته‌بندى استخوان چنبر گفته‌اند : اگر استخوان چنبر آن طرفش كه در نزديكى استخوان سينه است ضربت بيند ، سر استخوان بازو كمتر پايين مىآيد .\r\nدانشمندى شكسته‌بند مىفرمايد : « اگر استخوان چنبر دو نيم شود ، بيمار را بر صندلى بنشان ! پرستارى بازويى را كه چنبرش شكسته است بگيرد و به سوى بالا و خارج بدن بكشد .\r\nپرستارى ديگر گردن و سر شانه را به سوى مقابل ، در حد لازم و اندازهء بايسته بكشد . طبيب به وسيلهء انگشتان هرآنچه را بيرون زده و برجسته است فشار دهد ، و هرآنچه را كه به گودى فرو رفته است بركشد و شكسته را راست كند . »\r\n\r\n","description":"","footnote":"","page_name":" 584 ","page_number":606},
  {"content":"\r\n\r\nاگر كشيدن بيشتر از حد لازم بود ، توپ بازى مانندى بزرگ از تكه‌هاى پارچه را زير بغل بيمار بگذارد و آرنج طرف آسيب‌ديده را بلند كند تا نزديك دنده‌ها مىشود ، كه در اين حالت بر حسب مرام طبيب كش مىخورد .\r\nاگر يك طرف استخوان چنبر بسيار به داخل رفته و در ژرفاى دور قرار گرفته است و از كشيدن طبيب كشيده نمىشود و بالا نمىآيد ؛ بيمار را بر پشت بخواباند ؛ بالشى كوژ زير شانه‌اش بگذارد و شانه‌اش را به سوى پايين فشار دهد تا استخوان چنبر بالا مىآيد ؛ آنگاه راستش كرده و با انگشتان اصلاحش بكند و سپس باندپيچى كند .\r\nاگر بيمار از اثر شكستن استخوان چنبر درحالىكه دست بر جاى شكسته مىمالى احساس كرد كه دردى مانند خليدن سوزن در بدن و درست در آن نقطه دارد ، بدان ! كه تكه‌اى نازك از استخوان شكسته در زير شكستگى خليده است . پوست را شق كن و استخوان خليده را بيرون آور ! اما در اين كار بايد بسيار به آرامى رفتار كنى كه مبادا تكه استخوان - كه در پايين قرار دارد - صفاق سينه را سوراخ كند . در حين عمل ابزار نگهدارندهء صفاق را زير تكه استخوان گير كرده بگذار و فشار بر استخوان آور و اگر جاى شق شده ورم نكرد ، آن را بخيه بزن و بهم جوش ده ! اگر ورم كرد و ورم گرم بود ، بالشتك را وسيلهء روغن چرب كن و بر آن بگذار !\r\nاگر استخوان چنبر شكست و سر بازو با شكستهء چنبر رو به پايين آمد ، بايد بازو را بلند كرده و وسيلهء باندى پهن به گردن آويزان شود .\r\nاگر تكه استخوان شكستهء چنبر رو به بالا رفته بود - كه بسيار كم چنين حالتى اتفاق مىافتد - بازو را آويزان مكن ! بيمار - كه چنبرش شكسته است - بر پشت بخوابد در معالجه‌اش شكيبا باش . ممكن است در مدت يك ماه يا كمتر از يك ماه ، استخوان چنبر به هم پيوند يابد و محكم گردد .\r\n\r\nباندهاى چنبر شكسته\r\nگويند استخوان چنبر از طرف پايين جدا نمىشود ؛ زيرا به سينه پيوسته است و فاصله‌اى در ميان نيست . و از آن سوى هيچ‌وقت حركت نمىكند . و اگر از خارج ضربتى شديد بر آن وارد آيد و فاصله‌اى در ميان افتد ، مىتوان آن را با همان روشهاى معالجهء شكستگىها معالجه كرد و جا آورد .\r\nآن طرف چنبر كه نزديك دوش است ، اگر از دوش جدا شود ، باز زياد از جا درنمىرود ؛ زيرا چندين مانع در راهند : ماهيچهء دو سر نمىگذارد زياد در برود ؛ و سر شانه نيز از دررفتن زيادش جلوگيرى مىكند .\r\nخود استخوان چنبر حركت زيادى ندارد ؛ زيرا براى اين خلق شده است كه سينه را از دوش جدا سازد و سينه را گسترش بيشتر دهد . هم ازاين‌رو است كه استخوان چنبر در ميان همهء جانوران ، ويژهء بشر شده است .\r\n\r\n","description":"","footnote":"","page_name":" 585 ","page_number":607},
  {"content":"\r\n\r\nاگر احيانا در اثر كشتى گرفتن يا گلاويز شدن با كسى يا از اين قبيل سبب‌ها استخوان چنبر از جا تكان بخورد ، مىتوانى وسيلهء دست و گذاشتن بالشتكهاى زياد كه بر آن بگذارى و باندپيچى صحيح به عمل آورى كار درست شود . همين علاج در حالت لغزيدن استخوان شانه نيز مفيد است و كار را درست انجام مىدهد و دررفته را به جاى خود برمىگرداند .\r\nاستخوانى كركركى هست كه وسيلهء ارتباط ميان استخوان چنبر و استخوان سر دوش است . وقتى كه استخوان چنبر از استخوان دوش جدا مىشود ، اگر بيمار آسيب‌ديده لاغر اندام باشد ، اكثرا طبيب كم‌تجربه در اين رشته را به غلط مىاندازد و چنين مىپندارد كه اين استخوان چنبر نيست كه دررفته است بلكه استخوان سر بازو است . طبيب كم‌تجربه تا اندازه‌اى حق هم دارد كه اشتباه كند ؛ زيرا در چنين حالتى تنها استخوان سرشانه ديده مىشود و جايى كه استخوان چنبر از آن دررفته است گود ديده مىشود . ليكن طبيب بايد دلايلى ديگر را بررسى كند كه بعدها از راه تجربه بدانها مىرسد .\r\n\r\nفصل پنجم شكستگى شانه\r\nبسيار كم اتفاق مىافتد كه استخوان پهن شانه در جاهاى پهن بشكند . اكثرا اگر شكست ، كناره و لبه‌هاى آن مىشكنند و قطعه‌هاى نازك آن درز مىبرند و جدا مىشوند ؛ كه شكست شانه را مىتوانى از دست زدن ، از درد و يا از پيامد خليدن استخوان در گوشت بدانى - در صورتى كه خليدن باشد و بقيهء نشانيهاى شكست نباشند .\r\nاگر استخوان شانه به سوى داخل بشكند و با دست آن را معاينه كنى و به دقت در دست گيرى و مچاله كنى ، شكستى كه روى داده احساس مىشود . شايد صداى خفيف خلخل استخوان شكسته نيز شنيده شود . در پى شكستگى استخوان شانه كرخى و احساس درد به دستى كه در آن طرف واقع شده است دست مىدهد .\r\nاگر شكستگى استخوان شانه رو به داخل است ، بايد با كمال آهستگى و نرمى دست را حركت داد و در منتهاى دقت و به‌طور صحيح و بدون شتابزدگى جاى شكسته را از جلو هول دهى و آن را راست كنى . به عقيدهء من حجامت گرفتن در اين حالت مفيد است كه بادكش در كشيدنش به سوى عقب كمك كند . و در اثناى علاج و راست كردن شكسته استخوان بايد هوشيار باشى ، نكند مادهء چرك و پليدى جمع آيد و علاجش نكنى .\r\nاگر قطعه‌هاى نازك استخوان بشكنند و از استخوان شانه جدا شوند ، در صورتى كه جا نگرفته و لق و خليده در گوشت باشند ، ناگزيرى كه آنها را بيرون آورى . اگر استخوانى جدا شده بود اما حركتى نداشت و درد خليدن احساس نشد ، راستش كن و باندهايى بر آن بپيچ كه همانند باندپيچى چنبر باشد . بايد شخص شانه شكسته تا زمانى كه كاملا خوب مىشود ، هميشه\r\n\r\n","description":"","footnote":"","page_name":" 586 ","page_number":608},
  {"content":"\r\n\r\nبر شانهء سالم بخوابد .\r\n\r\nفصل ششم شكستگى استخوان سينه\r\nممكن است استخوان سينه در جايى ترك برد و فاصله‌اى در ميان ترك افتد . و گاهى ممكن است استخوان سينه بشكند و رو به داخل فرو رود . اگر بدون فرورفتگى شكست رخ داده و جزئى از جزء ديگر جدا شده است ، با دست زدن و گوش فراداشتن از هم جدا شدگى دو جزء را احساس مىكنى كه كشيده شدن و انتشار يافتن درد نيز گواهى صادق است .\r\nاگر حالت دوم رخ دهد ، يعنى شكستگى رو به داخل فرو شود ، روىآورهاى بدى در پى دارد ؛ نفس‌تنگى و سرفهء خشك رخ مىدهد ، امكان دارد بيمار خون تف كند و نه دور است كه حجاب حاجز متعفن شود .\r\nعمل شكسته‌بندى استخوان سينه همان عمل شكسته‌بندى استخوان دوش است ؛ يعنى اعمالى كه براى شكستگى استخوان دوش كه پايين نيامده باشد لازم بود ، راجع به شكسته استخوان سينه‌اى كه پايين نيامده باشد لازم است . و اگر استخوان سينه شكسته و فرو شده است ، باز همان روش علاج استخوان شكستهء دوش را - كه پايين آمده باشد - به كار ببر ! همچنين در علاج چنبر شكسته‌اى كه به سوى داخل پايين آمده باشد يا به سوى دنده‌ها منحرف شده باشد چه مىكردى ، همان روش معالجاتى را براى علاج شكستگى استخوان سينه‌اى كه به داخل فرو شده است يا به سوى دنده‌ها منحرف گشته به كار انداز !\r\nپارچهء باندپيچى بايد از پشم باشد . قبلا دور تا دور استخوان شكسته را بعد از راست كردن باندپيچى كن و بعد از آن روى باندپيچى اول باند ديگرى را طورى بپيچ كه باند زيرين را نگهدارد و نگذارد بلغزد . سرانجام هر دو باند را به هم گره زن كه به هيچ وجه باندها باز نشوند .\r\n\r\nفصل هفتم دندهء شكسته\r\nما سابقا در تشريح دنده گفتيم كه دنده‌ها دو بخشند : هفت دنده را دنده‌هاى راستين و پنج دنده را دنده‌هاى دروغين گويند . دنده‌هاى راستين ممكن است از هر دو طرف بشكنند ، اما دنده‌هاى دروغين تنها از طرفى كه رو به قلب است امكان دارد بشكنند ؛ زيرا آن طرفشان كركركى است و چنان كه در تشريح دنده‌ها گفتيم كركركهاى نزديك شكمند . اين كركركيها نمىشكنند اما شايد كوبيده شوند .\r\nشكستگى دنده از دست زدن زود و آسان آشكار مىشود . زبرى شكسته و حركت كردن در جاى غير جاى طبيعى خود آن را نشان مىدهد ، و گاهى ممكن است صداى خلخل - آن هم\r\n\r\n","description":"","footnote":"","page_name":" 587 ","page_number":609},
  {"content":"\r\n\r\nآهسته و كم - شنيده شود .\r\nاگر دنده رو به داخل بدن بشكند ، روىآورهاى بيمارى ذات الجنب پيدا مىشوند و ممكن است خون تف كردن هم رخ دهد .\r\nنبايد بدون چاره‌انديشى مقدماتى ، شتابزده شروع به كشيدن و جا آوردن و راست كردن دندهء شكسته كنى ؛ بالا آوردن دندهء شكسته بدون گذاشتن بادكشها بسيار دشوار است . در صورتى كه بيم آن نيز مىرود كه از اثر بادكش گذاشتن مادهء ناپسند و آزاردهنده به حد زياد در جاى شكسته شده جمع شود و فساد برپا كند .\r\nاگر آهسته و آرام بادكش بگذارى و بادكشها زياد بر جايى كه در بر گرفته‌اند نمانند ، مانعى نيست ، بادكش بگذار ! امّا تنها بر بادكش گذاشتن اكتفا مكن و خوراكهاى بادزا به بيمار بخوران كه شكمشان باد كند و بادكردگى به اطراف دنده‌ها برسد و فشار بر شكسته وارد آيد و رو به خارج رانده شود . و اين روش معالجه وسيلهء بادكردگى شكم بيمار ، اگرچه در بعضى حالات بسيار لازم و ضرورى است ، امّا آن هم خالى از زيان نيست و ممكن است ورم به بار آورد .\r\nيكى از دانشمندان شكسته‌بند در علاج دندهء شكسته دستوراتى را ارائه مىدهد كه از اين قرار است :\r\n« بايد جاى شكسته استخوان را وسيلهء پشمى كه در روغن زيتون گرم خيس شده است بپوشانى و بالشتكها را در ميان دنده‌ها جا دهى تا پر شوند و اگر دور تا دور را باندپيچى كنى ، باند بر جاى هموار قرار گيرد . چنان كه در علاج شكستگى استخوان سينه ذكر شد ، باندها را به نوعى بپيچ كه در علاج بيماران مبتلا به ورم حجاب دنده‌ها مىپيچى ؛ يعنى چنان جاى داده شود كه مناسب و ملايم وضعيت استخوان شكسته باشد . »\r\nاگر دندهء شكسته در جا آمدن بسيار سرسختى كرد و قطعهء شكسته به حجاب برخورد و حجاب را آزار داد ، بايد پوست را بردرى تا به شكسته مىرسى ؛ آنگاه ابزار محافظت صفاق را زير دنده بگذار كه صفاق بيرون نيايد . آهسته و آرام آن قسمت از استخوان دنده را كه با حجاب برخورد دارد و حجاب را مىآزارد ، ببر و بيرون آور ! آنگاه اگر ورم گرم پيدا نشد شق شده را به هم آور و مرهمهاى علاج بر آن بگذار و ببند و اگر ورم گرم سر برآورد ، بالشتكها را در روغن مناسب حال فرو كن و بر آن بگذار ! داروها و غذاهايى را به بيمار بده كه ورم گرم را آرامش مىدهند . بيمار بر طرفى كه كمتر درد دارد بخوابد .\r\n\r\nفصل هشتم مهرهء شكسته\r\nپولس حكيم مىفرمايد : « مهره‌ها كه گرد و مدورند ممكن است كوفته شوند اما كمتر اتفاق افتد كه بشكنند . »\r\n\r\n","description":"","footnote":"","page_name":" 588 ","page_number":610},
  {"content":"\r\n\r\nاگر مهره‌اى از مهره‌هاى پشت شكسته شود ، صفاقهاى نخاع درهم فشرده مىشوند و يا نخاع خود زير فشار قرار مىگيرد و صفاقها به درد مىآيند و درد آنها به پىرگها سرايت مىكند و پيامد مرگ بيمار است . بويژه اگر مهرهء شكسته از مهره‌هاى گردن باشد ، بسيار خطر است .\r\nازاين‌رو مىتوانيم خطر را قبل از وقوع اخطار دهيم .\r\nاگر امكان اين ريسك كردن باشد و استخوان آزاردهنده را وسيلهء شق كردن پوست و گوشت بيرون آوريم چه خوب ، و در غير اين صورت بايد علاج تسكين ورم گرم را به كار برد .\r\nاگر احيانا مخاطره كردى و مهرهء شكسته را بيرون آوردى بايد باقىماندهء اجزاء ثابت را - كه آنها را اصطلاحا شوكى ( خارمانند ) مىنامند - بيرون آورى ؛ البته در صورتى كه خوب پى آنها بگرديم و جايشان را بيابيم به آسانى پيدا مىشوند . منظورم از پيگيرى و تفتيش آن است كه اين نوع از خارگونه‌ها - كه به سرعت زير دنده‌ها مىافتند - در حركتند و جاى خود را عوض مىكنند . بايد همين‌كه در جاى معينى پيدا شدند ، پوست را از خارج بدرى و آن را بيرون كشى و آنگاه بخيه بزنى و داروى جوشكارى استعمال كنى .\r\nاگر استخوانى كه در طول پشت از پايين تا پشت شانه را دربرگرفته است ، پايين‌تر از مهره‌هاى دنده و دنبالچه بشكند ، انگشت شهادت دست چپت را به مقعد بيمار فرو كن و با دست راست چندان‌كه مىتوانى ، شكسته را راست و هموار كن ! و اگر احساس كردى و تشخيص دادى كه استخوانى شكسته است و شكسته‌ها از هم جدا شده‌اند ، حتما بايد پوست را شق كنى و به استخوان جدا شده برسى و چنان كه گفتيم بيرونش بياورى و نوعى باندپيچى را كه سزاوار مقعد باشد ، همراه داروهاى زخم مقعد به كار گيرى .\r\n\r\nفصل نهم شكستگى بازو\r\nاستخوان بازو كه مىشكند اكثر رو به خارج كج مىشود ؛ در علاجش همان دستوراتى را به كار ببر كه عموما در مورد شكست استخوان معمول است و ياد گرفته‌اى . شكسته را به جاى خود برگردان و با دست آن را درست و هموار گردان و در اين هموار و راست گذاشتنش بسيار دقت كن و چه نوع باندپيچى را اقتضا مىكند به عمل آور !\r\nاگر شكست استخوان بازو نزديك دوش است ، استخوان بازو را وسيلهء باند به دوش مرتبط ساز و باند دومى را در پايين قرار ده ! چنان كه برايت شرح داده‌ايم .\r\nاگر شكست استخوان بازو نزديك به آرنج است ، وسيلهء باند بازو را به دوش ببند و وسيلهء باند ديگرى بازو را با زير آرنج يعنى بالاييهاى زند پيوند ده كه حركت نكند . باند سومى را از پايين به سوى بالا بپيچ و دست را آويزه نگهدار - چنان كه زاويه تشكيل دهد - اگر آن را آويزان كنى و در حال آويزه فروهلد و مايل به پايين باشد خوب نيست . بهترين باندپيچى در اين حالت آن است كه بازوى شكسته استخوان را درحالىكه آرنج زاويه تشكيل داده است بر سينه ببندى\r\n\r\n","description":"","footnote":"","page_name":" 589 ","page_number":611},
  {"content":"\r\n\r\nكه ابدا حركت نكند . بويژه اگر شكستگى نزديك به آرنج باشد ، اين ربط دادن بازو به سينه بسيار لازم است . اگر بيم ورم كردن داشتى يا ورم شروع كرد ، سركهء مخلوط با آب را از بالاى باند بر جاى شكسته بپاش ! و اگر ورم نبود مىتوانى فقط به پاشيدن آب اكتفا كنى .\r\nباند بازوى شكسته استخوان بايد از كتان باشد و فقط به اندازهء چهار انگشت برهم آمده پهن باشد .\r\nاگر مدتى بر باندپيچى گذشت و جاى شكسته ورم كرد ، پشم را در روغن ورم فرونشان خيس كن و بر آن بگذار !\r\nاگر ممكن است و مانعى در راه نيست تا هفت روز يا تا ده روز باند را باز مكن . آنگاه بازش كن و جبيره بگذار و ببند . اما اگر از راه احتياط و مبادا نخواستى هفت روز و ده روز بدون باز كردن بماند ، در روز سوم آن را باز كن ؛ كه بقراط در سه روز باز كردن را مىپسندد تا اگر از بستن و به هم آوردن زيانى رخ داده باشد آن را رفع و رجوع كنى .\r\nمسألهء چگونه گذاشتن جبيره‌ها بر شكسته استخوان نياز به بازگو كردن ندارد كه قبلا به تفصيل آن را بيان كرده‌ايم .\r\nباند و جبيره را در كمتر از چهل روز نبايد دور اندازى .\r\nاگر در جا آوردن شكسته به جاى خود نياز به كشيدن زياد داشتى و پرستار و همكارى نيافتى كمكت كند ، بيمار را وادار كن كه بر كرسى بلندى بنشيند و طورى بر كرسى قرار گيرد كه به ايستاده بيشتر شباهت داشته باشد تا نشسته زير بغل را بر پلهء نردبامى يا چيزى همانند آن تكيه دهد - چنان كه در علاج دررفتگى بيان شد - جاى شكسته را پايين آور و راست و هموار كن و نرم گردان و بعد از آن چيزى سنگين‌وزن بر آرنجش بياويز كه آرنج را به سوى پايين بكشد .\r\nهمين‌كه ديدى برحسب مرام بازوى شكسته استخوان كشيده شد ، به تشخيص خود آن را راست گردان ! و اگر بتوانى وسيله باندهاى قوى و نگسل بالا و پايين شكسته را تند ببندى و بيمار را بر پشت بخوابانى و چند مرد زورمند يارى كنند و يكى از بالا و يكى از پايين بكشند و تو درستش كنى چه بهتر .\r\nاگر شكستگى در وسط استخوان بازو است ، هر دو طرف بند استخوان را در يك اندازه دور از مفصل باندپيچى كن !\r\nو اگر به يكى از اطراف - شانه يا آرنج - نزديك‌تر بود ، باند را بيشتر بر طرف نزديك‌تر ببند و بگذار بر آن طرف دور تر از مفصل باند كمترى باشد .\r\nاگر شكستگى نيست و تنها ترك بردنى كم‌اهميت است ، علاج ترك‌بردگى را به كار ببر و سپس آن را باندپيچى كن !\r\n\r\n","description":"","footnote":"","page_name":" 590 ","page_number":612},
  {"content":"\r\n\r\n\r\nفصل دهم شكستگى زند\r\nما در جاى ديگرى بيان كرديم كه ميان آرنج و مچ زند است و در عين حال دو استخوان اصلى در آنجا هست كه يكى بالاست و يكى پايين ديگرى قرار دارد . استخوان بالائى را زند زبرين و استخوان پايينى را زند زيرين گويند .\r\nگاهى ممكن است هر دو استخوان يعنى زند زيرين و زند زبرين باهم بشكنند . و ممكن است يكى از آنها بشكند و ديگرى سالم بماند .\r\nاستخوان زندى كه در پايين قرار گرفته است همه‌كاره است و بردارنده تنها او است . اگر بشكند بسيار بدتر از آن است كه زند زبرين شكسته شود .\r\nزند زيرين لخت است و گوشت ندارد شكستن استخوان لخت بسيار بغرنج‌تر از شكستن استخوان گوشتالود است .\r\nاگر زند زبرين بشكند علاجش آسان است و با كمى كشيدن جا مىآيد و درست مىشود .\r\nزند زيرين اگر بشكند علاجش دشوار است و با علاج زند زبرين بسيار فرق دارد . و اگر هر دو زند باهم شكسته شوند مشكل معالجه دوچندان خواهد بود .\r\n\r\nعلاج\r\nبايد براى كشيدن زند ، بيمار روى برجستگى كف دست ( نزديكيهاى انگشت شست ) بر زمين تكيه دهد ؛ آنگاه بايد جاى باندپيچى را به دقت بپايى و شناسايى كنى . اگر از اثر باندپيچى انگشتان كمى آماسيدند و كمى به درد آمدند ، معلوم است كه باند را در حالت اعتدال و ميانگين بين تند تند و سست سست پيچيده‌اى . اگر انگشتان را خبرى از ورم و درد نبود ، بدان كه باند سست‌تر از اندازهء لازم پيچيده شده است و اگر آماس و درد انگشتان از اثر باندپيچى زياد و به افراط بود ، معلوم مىشود كه باند بيش از حد لازم تند پيچيده شده كه بايد سست‌ترش گردانى .\r\nدر مورد جبيره‌هايى كه براى علاج شكسته‌بندى زند به كار مىبرى ، به عقيده‌ام نياز به تفصيل نيست و بايد همه چيز را بدانى . تنها ملاحظه‌اى هست كه بايد يادآور شوم : طول جبيره‌ها بايد بسيار كوتاه‌تر از طول ساعد تا بيخ انگشتان باشند ، مگر اينكه جاى شكسته فاصله‌اش تا مچ ، جبيرهء درازترى را اقتضا كند ؛ كه در اين حالت درازتر هم باشد مانعى ندارد . و حتى در اين حالت نيز نبايد جبيره با بند استخوان انگشتان در تماس باشد ؛ در هر حال حركت پنجهء دست نبايد مختل شود .\r\nهر وقت شكسته را به هم پيوند دادى و باندپيچى كردى ، آن را به گردن آويزان كن و طورى باشد كه زاويه تشكيل دهد . طرز آويزش و بويژه اگر شكستگى رو به پايين بود ، بايد باند چندان پهنا داشته باشد كه طول زند را همگى در بر گيرد . اگر باند تنها نزديكيهاى شكستگى را در بر گيرد و بقيهء زند بر چيزى تكيه ندهد ، بدون شك خم و پيچ رخ مىدهد و استخوان شكسته به\r\n\r\n","description":"","footnote":"","page_name":" 591 ","page_number":613},
  {"content":"\r\n\r\nاگر شكستگى رو به بالا است ، بايد طورى ساعد را باندپيچى كنى و به گردن آويزى كه جاى شكسته شده آزاد باشد و هر دو طرف كف دست و آرنج را بالا ببرد . اگر اين ميانه آزاد باشد در شكل‌گيرى درست كمك مىكند .\r\nباند زند شكسته شده بايد پارچه‌اى نرم باشد . آويزه طورى باشد كه نه بسيار مزاحم زند شود و نه بگذارد كه زياد بگسترد .\r\nشكستگى استخوان زند ممكن است بسيار زود خوب شود ؛ مثلا ممكن است در مدت بيست و هشت روز به كلى خوب شود .\r\n\r\nفصل يازدهم شكستگى مچ دست\r\nاستخوانهاى مچ دست بسيار كم اتفاق مىافتد كه بشكنند ؛ زيرا بسيار سخت و سفتند . اگر ضربه‌اى يا فشارى بر آنها وارد شود از جا درمىروند اما نمىشكنند .\r\nعلاج همان است كه در بحث دررفتگى بيان كرديم .\r\n\r\nفصل دوازدهم شكستن انگشت\r\nاستخوانهاى داخل انگشتان نيز همچون استخوانهاى مچ كمتر رخ مىدهد شكسته شوند و تنها از جا درمىروند .\r\nطبيبان شكسته‌بند مىگويند : اگر استخوان انگشت شكست ، بايد بيمار بر صندلى بلندى بنشيند و كف دست را بر كرسى هموارى قرار دهد و پهن كند . پرستارى جاى شكسته استخوان را بكشد و طبيب شكسته‌بند وسيلهء انگشت شست و انگشت شهادت جمع و جورش كند .\r\nاگر شكستگى در انگشت شست رخ داده و انگشت به سوى پايين كج شد بايد باند را از بالا بر آن بپيچى و شايد ورم گرم نيز سر برآورد .\r\nاستخوان انگشتان اگر بشكنند يا درروند ، جاى سست‌شده از اثر شكستن يا دررفتن ، پر از مادهء زايد مىگردد و به زودى منعقد مىشود و محكم مىگردد .\r\nاگر استخوان ريز ميان‌تهى يا هر استخوان ديگرى در انگشت بشكند و اگر شكستگى در انگشت شست باشد ، بايد باند مخصوص آن را به كار ببرى و آن را به كف دست مربوط سازى كه به هيچ وجه حركت نكند .\r\nاگر در يكى از استخوانهاى انگشت غير انگشت شست ، شكستگى رخ دهد ، اگر شكسته استخوان انگشت شهادت يا انگشت كوچكه بود ، آن را با انگشت پهلويش باندپيچى كن و اگر انگشت وسطى بود ، با يكى از انگشتان پهلويش باندپيچى شود .\r\n\r\n","description":"","footnote":"","page_name":" 592 ","page_number":614},
  {"content":"\r\n\r\nو اگر همهء انگشتان را باهم باندپيچى كنى كه راه بر حركت كردن استخوان شكسته شده بسته شود ، بسيار خوب‌تر است . وقتى كه همه را باهم باند پيچيده باشى چنان است كه استخوان شكسته را جبيره گذاشته باشى .\r\n\r\nفصل سيزدهم شكستگى استخوان سرين\r\nبه‌ندرت اتفاق افتد كه استخوان سرين بشكند ؛ زيرا استخوانى است بس زورمند . اما گاهى اين ندرت رخ مىدهد و از كناره‌هايش پاشيدگى ايجاد مىشود و نيز ممكن است در طول ترك بردارد و يا جاى آسيب‌ديده به سوى داخل بدن كج شود .\r\nاز اين حالات آسيب‌ديدگى استخوان سرين ، درد و آزار ، آزار سوزنى ، كرخ شدن ساق و كرخ شدن ران پديد مىآيند .\r\nدر پيامدهاى شكستگى ، استخوان سرين و استخوان دوش و شانه تقريبا هماهنگند .\r\nاگر استخوان پهن بالاى دنبالچه بشكند يا از اثر شكستن استخوان ، ماهيچه پاره‌پاره شود ، به درستى به حال طبيعى برگرداندنش بسيار مشكل است و يكى از سرينها نسبت به ديگرى كوتاه‌تر مىشود .\r\nاگر استخوان در سرين شكست ، دستور شكسته‌بندى آن به قرار زير است :\r\nدو پرستار زورمند گردن كلفت بيايند و هريك رانى را بگيرند ، شخص سومى هر دو دست بيمار را تند بگيرد كه با دست نتواند از كشش ران جلوگيرى كند . دو پرستاران بيمار را بكشند ، اما محكم بكشند . در اين حالت طبيب شكسته‌بند و دستيارش با دست فشار بر هر دو باسن بيمار آورند و زور دهند تا شكستهء كج شده راست مىشود . فورا دارو بر آن بگذارند و ببندند .\r\nبعد از آن توپ‌مانندى از پارچه يا چيزى شبيه آن را كه تا اندازه‌اى سفت باشد در زير سرين قرار دهند و بيمار بر پشت بخوابد و سرين آسيب‌ديده بر آن چيز گرد نسبتا سخت قرار گيرد ؛ كه تقريبا به علاج شانه مىماند .\r\nاگر شكستگى تمايل به قسمت بلندى سرين داشت و به داخل كج نشده بود ، همان علاج شكستن دوش را لازم دارد . و بايد از بالاى باند به جاى شكسته رطوبت داد كه نمناك باشد .\r\nبالشتكها را چنان كه لازم است هموار كن !\r\nبايد جاى شكسته بر جايى پست تكيه دهد كه هيچ بلندى نداشته باشد .\r\n\r\nفصل چهاردهم شكستن ران\r\nاگر استخوان ران بشكند ، كشيدن آن بايد بسيار تند و زورمندانه باشد و آنگاه آن را به حالت\r\n\r\n","description":"","footnote":"","page_name":" 593 ","page_number":615},
  {"content":"\r\n\r\nطبيعى برگردانيد . يعنى طرف خارجى كوژ باشد و طرف بدن كمى گود گردد و چنان راست شود كه در حال سلامت بود .\r\nبايد حالات استخوان شكسته را مراعات كنى . شكستگى در بالاييها است ، در پايين است يا در وسط رخ داده است ، برحسب آن ، چنان كه در علاج شكستن استخوان بازو شرح داديم عمل كن ! در باندپيچى بايد باند را چنان ببندى كه شكستگى رو به بالا باشد و حركت نكند .\r\nطبيبان شكسته‌بند گويند : هرگاه استخوان ران بشكند به سوى جلو و خارج برمىگردد ؛ زيرا در آنجاها طبيعتا پهنا دارد . وسيلهء دست و وسيله باندپيچى و انواع كشيدن بايد آن را به حالت درست و طبيعى درآورد .\r\nاگر شكستگى در وسط استخوان رخ داده ، باندى را از طرف بالا و باند ديگرى را از پايين بر شكستگى بپيچ !\r\nاگر شكستگى از وسط كنار گرفته و به سر ران نزديك است ، پارچه‌اى قنداق‌مانند را بياور و مقدارى پشم در وسطش قرار ده تا باند اثر بد بر گوشت نگذارد و گوشت را نبرد . وسط باند را بر زهار بيمار قرار ده و هر دو سر باند را از هر دو طرف به طرف سر ران برسان و پرستارى اين هر دو سر باند را بگيرد و رو به پايين بكشد .\r\nاگر شكستگى نزديك‌تر به زانو است ، باند را بالاى استخوان شكسته ببند و سر باند را به پرستارى بسپار كه به سوى بالا بكشد . در همين اثنا وسيلهء باند ديگرى زانو را نيز ببند .\r\nبيمار بايد دمر و خوابيده باشد ، ساقها را دراز كند ، و تو شكسته را جا بياورى و درستش كنى .\r\nاگر استخوان ران شكست و تكه استخوانهايى در گوشت خليده بودند ، همان روشى را عمل كن كه بارها گفته‌ايم . و اگر قطعه استخوانى غير طبيعى برآمده است ، آن را نيز از ميان بردار !\r\nبقيهء معالجات همان است كه در بحث از علاج بازوى شكسته استخوان ذكر كرده‌ايم .\r\nاستخوان ران كه بشكند و بسته شود ، در مدت پنجاه شب محكم مىشود . بگذار به بحث علاج استخوان شكستهء ساق برسيم در آنجا توضيح مىدهيم كه خوب شدن شكسته استخوان ران بايد چگونه باشد كه مورد پسند واقع شود .\r\nبايد درحالىكه شكسته‌بندى استخوان ران را انجام مىدهى ، تخته‌پاره‌اى يا چيزى همانند آن را در ميان هر دو ران جا دهى ، تا حالتى را كه تو جا آورده‌اى و مىخواهى تغيير نكند نگهدارى شود . شكسته‌بندى معمول را به عمل آور و از حالات غير عادى كه شايد رخ دهند ، مثلا : ورم كردن و به خارش آمدن غافل مباش و هر چيزى را پيش‌بينى كن و براى رد كردن روىآورهاى غير عادى آمادگى كامل داشته باش !\r\nاگر از اثر شكستن استخوان ران ورم در آن پيدا شود عادتا ورم بزرگ و زورمند است و به سرعت در ران انتشار مىيابد ، كه در اين حالت بايد بىدرنگ باند را باز كنى كه ران استراحت كند و به علاج ورم بپرداز و از ميانش بردار ! و تو داروهاى پاشيدنى و ماليدنى فرونشاندن چنين ورمهايى را مىدانى .\r\nبراى شكسته‌بندى ران قالبها و ناودان ماننده‌هايى هستند كه عبارتند از : لوحهاى بزرگ كه\r\n\r\n","description":"","footnote":"","page_name":" 594 ","page_number":616},
  {"content":"\r\n\r\nكمى گودى در آنها هست و بر پيچ و خمهاى ران درست مىنشينند و تمامى پا را در بر مىگيرند .\r\nدر اين باره ملاحظاتى دارم :\r\nاگر اين قالبها و ناودانيها كوتاه باشند و ساق پا را زير پوشش قرار ندهند و نرسند ، بهرهء چندانى - كه منظور نظر طبيب باشد - نمىرسانند . و اگر اين قالبها و ناودانيها دراز باشند بيمار را خسته و افسرده مىگردانند - هرچند اگر كوتاه هم باشند باز مزاحمت ايجاد مىكنند . فايده درازى آنها يكى آن است كه بقيهء قسمتهاى سالم و آسيب‌نديدهء پا را از حركت منع مىكنند ؛ زيرا ممكن است حركت دادن پا گاهى براى استخوان شكسته زيان در برداشته باشد و بويژه كه بيمار در حال بىخبرى و در خواب باشد ، اين جلوگيرى از حركت بىرويهء پا بسيار مفيد است . اما در مجموع تا شكستگى استخوان ران بسيار سخت و بغرنج نباشد به چنين ابزارهايى نيازى نيست . و اگر اينها را به كار مىبرى ، حتما بايد استفاده از آن قبل از ورم كردن جاى شكسته شده باشد ؛ كه اگر محل شكستگى ورم كرد تاب و تحمل اين ابزارها را ندارد . روى هم رفته اين ابزارها سنگين و تكليفى و خسته‌كننده و مزاحم هستند و تا ممكن باشد و تا راه چارهء ديگرى باشد از اينها استفاده مكن !\r\nكسى كه رانش را شكسته‌بندى كرده‌اند بايد عادات زمان تندرستى را حفظ كند و چنان بايستد و بنشيند و حركت كند كه در زمان تندرستى مىكرد . باز و بسته شدن پا را مداوم تمرين كند و مخصوصا باز كردن پا را كه بيشتر مورد نياز است .\r\nاين را نيز بدان ! كسى كه سرين يا رانش شكسته و شكسته‌بندى شده و خوب شده است ، كمتر اتفاق افتد كه اقلا كمى نلنگد و كج نرود .\r\nاگر از اثر شكستن استخوان ران ، ماهيچه‌هاى ران پاره پاره شوند ، نخست فرو مىهلند و بعدا مىترنجند .\r\n\r\nفصل پانزدهم شكستگى كاسهء زانو\r\nكمتر اتفاق مىافتد كه كاسهء زانو بشكند و اكثرا از آسيبى بسيار شديد كوبيده مىشود . به وسيلهء دست زدن طبيب از زبريى كه با دست حس مىشود و از صدايى كه ممكن است وسيلهء گوش شنيده شود ، مىتوان حالت كاسهء زانو را تشخيص داد .\r\n\r\nعلاج\r\nبيمار ساقش را دراز بكشد ، كاسه را در جاى خويش بچپان ، و اگر از جا جدا شده است آن را بگير و نزديك به جاى اول كن و هول ده كه به جاى خود بازگردد .\r\n\r\n","description":"","footnote":"","page_name":" 595 ","page_number":617},
  {"content":"\r\n\r\n\r\nفصل شانزدهم شكستگى در ساق\r\nدر كتاب اول قانون در تشريح بيان كرديم كه ساق بر دو استخوان استوار است كه هر دو را قصبه « 1 » گويند . پايينى - كه قصبهء زيرين ناميده مىشود - همان كارها را بر عهده دارد كه زند زيرين در اداى حركات و اعمال زند بر عهده دارد . قصبهء بالايى نيز جاى زند زبرين را گرفته و كمك و مددكارى است براى قصبهء زيرين .\r\nاگر استخوان كوچكه كه عبارت از قصبهء زبرين است بشكند كم‌خطرتر از آن است كه قصبه بزرگه يعنى استخوان زيرين بشكند .\r\nاگر قصبه كوچكه - كه در بالا قرار دارد - بشكند ، استخوان شكسته به سوى جلو و خارج خم مىشود ؛ ولى با اين حال راه رفتن ممكن است .\r\nاگر قصبه بزرگه - كه در پايين قرار دارد - بشكند ، ساق به سوى عقب و رو به خارج خم مىشود .\r\nاگر هر دو قصبه باهم شكسته شوند ، كار بسيار زار است .\r\nگاهى مىبينى كه از اثر شكستگى ، ساق به همهء اطراف كج مىشود .\r\nبدان ! كه علاج شكستگى استخوان ساق كاملا همان علاج شكستن استخوان زند است .\r\nشكل ساقى كه از حالت طبيعى منحرف مىشود مانند بازوى غير طبيعى نيست . استخوان ساق مستقيم و راست قرار گرفته و مدتى از زمان بايسته است تا ساق همان استقامت و راستى خود را بازيابد .\r\n\r\nفصل هفدهم شكستگى قوزك پا\r\nقوزك بسيار سخت است و اطراف و پيرامونهايش چنان آن را در بر گرفته‌اند كه شكسته نخواهد شد . منتهاى بلائى كه بر سر قوزك آيد دررفتن است و دربارهء دررفتگى شرح و توضيح كافى داده‌ايم .\r\n\r\nفصل هجدهم شكستگى پاشنه\r\nشكستن استخوان پاشنه مشكل است و كم اتفاق افتد كه بشكند . و در مقابل اگر شكست علاجش دشوار است . اكثرا وقتى كه انسان از ارتفاع بسيار بلندى بر روى پاها بر زمين آيد و\r\n\r\n\r\n","description":"","footnote":"\r\n( 1 ) - در زبان فارسى اين دو استخوان را درشت‌نى و نازك‌نى مىنامند - م .\r\n","page_name":" 596 ","page_number":618},
  {"content":"\r\n\r\nفشار زياد بر پاشنه وارد شود ، پاشنه مىشكند و ممكن است كوبيدگى زياد نيز همراه باشد و نزيف خون رخ دهد و خون به داخل ماهيچه‌ها برسد و در داخل ماهيچه‌ها لخته شود . و ممكن است روىآورهاى بدى پيامد شكست پاشنه باشند . از قبيل ؛ حالت تب ، درهم شدن عقل ، لرز و تشنج در پا .\r\nاگر به دنبال شكستگى در پاشنه ورمى سفت پيدا شد و سر بر نياورد و رنگ رويهء پوست را به نوعى بدرنگ تبديل كرد كه سابقا نبوده است ، خبر از بدحالى بيمار دارد و خبر مىدهد كه متعفن شدن در راه است و دارد سر مىرسد .\r\nاگر ورم پيدا شد و بيرون زد و نرمشى داشت ، بهتر و سلامت‌تر است .\r\nبسا ممكن است كه شكستگى پاشنه برهم پيوند خورد و خوب شود . اما در هر حال حتى اگر خوب هم شكسته‌بندى بشود ، وقتى در راه رفتن بر زمين مىآيد درد دارد . اما اگر چنان كه بايد و شايد شكسته‌بندى اصولى و صحيح در آن رخ ندهد ، پاشنه از كار مىافتد و بهره‌اى از آن حاصل نمىشود .\r\n\r\nفصل نوزدهم شكستگى انگشتان پا\r\nاگر انگشتان پا بشكنند يا از جا در روند علاج همان علاج انگشتان دست است . و ممكن است پا بر آنها نهى جا بيايند . اما بايد در عين حال احتياط و مواظبت را فراموش نكنى .\r\n\r\n","description":"","footnote":"","page_name":" 597 ","page_number":619},
  {"content":"\r\n\r\nخوانندهء عزيز !\r\nاز كتاب چهارم قانون در طب ، دو بخش ديگر تحت عناوين :\r\nبخش ششم . بحثى مختصر و مفيد دربارهء سمها ، شامل پنج گفتار\r\nبخش هفتم . آرايش و پيرايش ، شامل چهار گفتار باقى است .\r\nبه دليل تناسب موضوع اين دو بخش با كتاب پنجم ( اقرابادين ) كه داروسازى است ، و نيز هماهنگى حجم و اندازهء مجلدات كتاب قانون ، تصميم گرفتيم دو بخش مذكور را همراه با كتاب پنجم در يك مجلّد ( مجلد هفتم ) يك جا منتشر كنيم .\r\n\r\n\r\n","description":"","footnote":"","page_name":" 598 ","page_number":620}
  ]